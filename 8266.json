[
  {"content":"\r\n\r\nمجمع التواريخ\r\nدر تاريخ انقراض صفويه و وقايع بعد\r\nتا سال 1207 هجرى قمرى\r\nتأليف\r\nميرزا محمدخليل مرعشى صفوى\r\nبتصحيح و اهتمام\r\nعباس اقبال\r\nاز انتشارات\r\nكتابخانه سنائى\r\nكتابخانه طهورى\r\n\r\n","description":"","footnote":"","page_name":" شناسنامه 1 ","page_number":1},
  {"content":"\r\n\r\nامتياز چاپ اين كتاب به موجب قرار داد كتبى مورخ 30 / 8 / 1362 وسيله سركار خانم زهرا اقبال وارث دانشمند فقيد عباس اقبال آشتيانى مولف و مصحح اين كتاب به كتابخانه طهورى و كتابخانه سنائى واگذار شده است .\r\nمشخصات كتاب\r\n* نام كتاب : مجمع التواريخ\r\n* تأليف : ميرزا محمدخليل مرعشى صفوى\r\n* مصحح : عباس اقبال\r\n* تيراژ : سه هزار جلد\r\n* تاريخ انتشار : ديماه 1362\r\n* چاپ : چاپخانه احمدى\r\n* ناشران : كتابخانه طهورى\r\nكتابخانه سنائى\r\n\r\n","description":"","footnote":"","page_name":" شناسنامه 2 ","page_number":2},
  {"content":"\r\n\r\n\r\nمقدمهء ناشر\r\n\r\n1 - معرفى كتاب و مؤلف آن\r\nكتابى كه اينك در دسترس مطالعهء خوانندگان محترم نهاده مىشود « مجمع التواريخ » نام دارد و مؤلف آن ميرزا محمد خليل يا سلطان خليل ميرزا مرعشى حسينى نوادهء سيد محمد متولى آستانهء رضوى ملقب بشاه سليمان ثانى است كه از جانب مادر صفوى بوده و جد او يعنى شاه سليمان ثانى به تفصيلى كه در همين كتاب مسطور است در سال 1163 قمرى مدت چهل روز در مشهد سلطنت كرده است .\r\nموضوع اين تاريخ چنان كه مؤلف خود در مقدمه تصريح مىكند شرح وقايع و سوانحى است كه در ايران از تاريخ شورش افاغنهء غلزائى قندهار يعنى از سال 1120 بوقوع پيوسته تا عصر مؤلف كه سال 1207 است و مؤلف مدعى است كه بعضى از اين حوادث را تا زمان او هيچكس چنان كه بايد و شايد ننوشته بوده جز ميرزا مهديخان استرابادى مؤلف تاريخ جهانگشاى نادرى كه او هم « بعضى از احوالات را بنا بر مصلحت و هواى وقت در نهايت خفت و ناهموارى و اختصار و غير واقع ذكر كرده است . »\r\nحق اينست كه ميرزا محمد خليل مؤلف مجمع التواريخ پاره‌اى قسمتها از وقايع هشتاد و هفت سالى را كه بضبط آنها قيام نموده مثل علل شورش افاغنه و بيان حال ناگوار دستگاه سلطنتى شاه سلطان حسين و اسباب انقراض دولت او و شرح حال خاندان خود و وقايع راجع به سيد احمد شاه مرعشى و شاه سليمان ثانى را بتفصيل و دقتى نوشته كه شايد هيچيك از تواريخ راجع به اين ايام آن حوادث را به اين خوبى ننوشته و در ضبط نياورده باشند .\r\nاما از جهت « ناهموارى » كه نسبت آن را مؤلف بميرزا مهديخان ميدهد\r\n\r\n","description":"","footnote":"","page_name":" مقدمهء ناشر 1 ","page_number":3},
  {"content":"\r\n\r\nبايد گفت كه مجمع التواريخ خود او نيز از اين نقيصه خالى نيست به اين معنى كه مجمع - التواريخ در بيان وقايع از جهت تفصيل و اجمال بسيار ناهموار و نامتناسب است مثلا در حالى كه وقايع مذكور در فوق را بتفصيل تمام آورده احوال نادرشاه و مآل كار افاغنه و تاريخ دورهء كريم خان زند را در چند سطر خلاصه كرده يا با مختصر اشاره‌اى از سر آنها گذشته است حتى از ذكر عاقبت شاه سلطان حسين و تفصيل قتل او نيز خوددارى نموده .\r\nبا وجود اين نقص كه عيب آن نيست مجمع التواريخ در همان قسمتها كه راه تفصيل پيش گرفته يكى از بهترين و مهمترين كتب تاريخى فارسى است و چنان كه گفتيم مطالبى در آن بدست مىآيد كه هيچ كتاب ديگرى راجع به اين دوره بضبط آنها توجه نكرده است .\r\nمؤلف كتاب ميرزا محمد خليل پسر ميرزا داود و نوادهء ميرزا سيد محمد يعنى شاه سليمان ثانى است و نسب اين شاه سليمان و وقايع مربوط به او در همين كتاب از صفحهء 90 تا آخر آن مضبوط است ، خوانندگان گرامى به آن صفحات مراجعه نمايند .\r\nشاه سليمان ثانى بشرحيكه در متن مذكور است بعد از آنكه در سال 1163 كور شد از ترس آنكه مبادا بپسران بزرگ او از طرف مخالفين صدمه‌اى برسد سلطان داود ميرزا ( پدر مؤلف مجمع التواريخ ) و برادرش سلطان على ميرزا را مخفيانه بعتبات فرستاد تا در آنجا به تحصيل كمالات مشغول باشند و پسران صغير را در مشهد نزد خود نگاه داشت .\r\nبعد از يك سال شاه سليمان بپسران خود بعتبات نوشت كه از راه دريا خود را بهندوستان برسانند و در پناه عالمگير ثانى ( 1167 - 1173 ) پادشاه گوركانى دهلى قرار گيرند و مراسله‌اى نيز در اين باب و در يادآورى روابط حسنه‌ايكه هميشه بين سلاطين صفوى و گوركانيان هند وجود داشته بعالمگير نوشت و در حقيقت پسران خود را به او سپرد .\r\n\r\n","description":"","footnote":"","page_name":" مقدمهء ناشر 2 ","page_number":4},
  {"content":"\r\n\r\nسلطان داود ميرزا برادر را در عتبات گذاشت و خود عازم دهلى گرديد ولى چون به آنجا رسيد اوضاع سلطنت عالمگير را آشفته و هند را گرفتار حملات متوالى احمد خان درانى و آن پادشاه را اسير دست وزرا و امرا ديد به همين جهت ببنگاله رفت و ميخواست كه از آنجا بعتبات برگردد ليكن مهابت جنگ صوبه‌دار يعنى حاكم آنجا او را باحترام نزد خود نگاه داشت و در اين بين برادر او سلطان على ميرزا نيز از عتبات رسيد و دو برادر در بنگاله قصد اقامت كردند و بتدريج كسان ديگر خود را هم بهند خواستند .\r\nسلطان على ميرزا عم مؤلف در سال 1188 در بندر هوگلى در شمال كلكته وفات يافت و برادرش سلطان داود ميرزا پدر مؤلف هم بعد از آنكه پسر را در سال 1192 از اصفهان پيش خود خواسته بود در سال 1203 در مرشد آباد بنگاله جان سپرد و ميرزا محمد خليل با هفت تن فرزندان ديگر او در هند ماندند و در همين مرشد آباد است كه مؤلف پس از چهار سال بعد از فوت پدر خود بتأليف مجمع التواريخ توفيق يافته است .\r\nميرزا محمد خليل و پدر او سلطان داود ميرزا هر دو اهل فضل و علم بوده‌اند .\r\nعلامهء نسابه و فاضل نحرير جناب آقاى سيد شهاب الدين نجفى مرعشى كه بسيارى از حواشى نفيسهء ايشان بر نسخهء اصل مجمع التواريخ بضميمهء همين چاپ بطبع رسيده در باب مؤلف كتاب شرحى به عربى مرقوم داشته‌اند كه ترجمهء آن اينست : « مؤلف مجمع التواريخ را تأليفات ديگرى است مانند تعليقات و حواشى او بر تفسير بيضاوى و مدارك و من لا يحضره الفقيه و تحرير اقليدس و شرح تذكره در هيئت و عقايد شيخ ، و نيز كتابى دارد در انساب سادات مرعشى كه خاندان امجاد او باشند ، وفاتش در حدود سال 1220 اتفاق افتاده و قبرش در بنگاله قرار دارد » .\r\nغير از اين از احوال مؤلف اطلاع ديگرى در دست نداريم .\r\nدر تأليف اين كتاب مؤلف چنان كه خود ميگويد علاوه بر جهانگشاى نادرى بيشتر تكيه‌اش بر يادداشتهاى پدرش سلطان داود ميرزا و « نسخه‌هائى است از تأليفات\r\n\r\n","description":"","footnote":"","page_name":" مقدمهء ناشر 3 ","page_number":5},
  {"content":"\r\n\r\nمير محمد على مشهور بفاضل كه در اواخر عمر ساكن مرشد آباد بنگاله شده بوده » .\r\nذكر اين مير محمد على فاضل و نسخه‌هاى تأليفى او را نگارنده در هيچ مأخذى نتوانستم بدست آورد و اگر اين نوشته‌ها بدست مىآمد شايد ميشد ميزان معلوماتى را كه ميرزا محمد خليل و ديگران از او گرفته‌اند معين نمود .\r\nوقايع بعد از نادرشاه كه اين كتاب شامل قسمتى از آنهاست غير از جهانگشاى نادرى و نسخهء حاضر در چند تأليف ديگر نيز كه تقريبا مقارن همين اوقات برشتهء تحرير درآمده مذكور است مثل مجمل التواريخ ميرزا ابو الحسن گلستانه ( سال تأليف آن 1196 ) كه قسمتى از آن سابقا در بين سنوات 1891 و 1896 در آلمان بتوسط اسكارمان « 1 » مستشرق آلمانى و تمام آن با مقدمه و حواشى و ذيل آن از زين العابدين كوهمره‌اى در سال 1320 شمسى بتوسط فاضل ارجمند آقاى سيد محمد تقى مدرس رضوى در طهران منتشر شده ، و فوائد الصفويه كه آن را ميرزا ابو الحسن بن ابراهيم قزوينى در سال 1211 در لكنهو بنام محمد ميرزا صفوى « 2 » در تاريخ صفويه از جمله وقايع دوران سلطنت شاه سليمان ثانى نوشته و يكى از جمله مآخذ او همين مجمع التواريخ ميرزا محمد خليل بوده است .\r\nديگر تاريخ مير قاسم موسوى سبزوارى منشى شاه طهماسب ثانى كه ذكر آن در كتاب فوايد الصفويه آمده و ظاهرا نسخه‌اى از آن بدست نيست .\r\nديگر كتاب تذكرهء داود يا زبور « 3 » آل داود كه تاريخ شاه سليمان ثانى بن ميرزا محمد داود و خاندان اوست تأليف سلطان هاشم ميرزا پسر شاه سليمان و عم ميرزا محمد خليل مؤلف مجمع التواريخ و او اين كتاب را در سال 1218 نوشته و\r\n\r\n\r\n","description":"","footnote":"\r\n( 1 ) -  Oscar Mann \r\n( 2 ) - اين شخص كه او را آقا محمد خان قاجار در سال 1200 در طهران بلقب سلطان محمد ثانى بسلطنت اختيار كرد نوادهء شاه طهماسب ثانى و پسر شاه سلطان حسين دوم است .\r\n( 3 ) - بعضى از مستشرقين ندانسته اين كلمه را « زيور » خوانده‌اند در صورتى كه در « زبور » بودن آن شكى نيست .\r\n","page_name":" مقدمهء ناشر 4 ","page_number":6},
  {"content":"\r\n\r\nمجمع التواريخ برادزادهء خويش را نيز در دست داشته و گاهى هم بانتقاد مطالب آن پرداخته است .\r\nارنست بر « 1 » مستشرق آلمانى ناشر تاريخ زنديهء على رضا بن عبد الكريم شيرازى كه بسال 1888 ميلادى در ليدن هلند منتشر شده در مقدمه‌اى كه به زبان آلمانى بر آن نوشته بتشابه قسمتى از عبارات و مطالب مجمع التواريخ ميرزا محمد خليل و مجمل التواريخ ميرزا ابو الحسن گلستانه ( مخصوصا در سلطنت شاه سليمان ثانى و شاهرخ ) برخورده و ميگويد كه چون گلستانه كتاب خويش را پيش از تأليف ميرزا محمد خليل نگاشته « مسلما از كتاب او استفاده نكرده همچنين معلوم نيست كه خليل ميرزا هم از اين كتاب اقتباسى كرده و مطالبى برداشته باشد چه در اين صورت در ضمن منابع خويش از اين كتاب نامى ميبرده و جاى بسى شگفتى است كه با آنكه كتاب ميرزا خليل يازده سال بعد از كتاب گلستانه تأليف شده وى اين كتاب را نديده باشد ، شايد كمى نسخ آن كه قطعا در آن زمان هم چندان منتشر نبوده موجب آن شده كه كتاب گلستانه به نظر خليل نرسد .\r\n« پس از آنجا كه بيشتر مطالب اين دو كتاب با يكديگر موافق است چنين ميتوان حدس زد كه هر دو يك مأخذ مشترك داشته‌اند و چون در هر دو پادشاهى مير سيد محمد متولى كه در كتب ديگر يافت نميشود بتفصيل ذكر شده ميتوان چنين حدس زد كه اخبار خانوادگى وى كه بقول خليل ميرزا از مآخذ او بوده مورد استفادهء گلستانه نيز واقع شده و به حكم شباهتى كه در عبارت آن دو كتاب هست و در مواردى نيز جمله‌هاى آن دو با هم موافقند مسلما اين مأخذ مكتوب بوده و از افواه مردم گرفته نشده است و چنان كه بتحقيق پيوسته داود ميرزا پسر ارشد شاه سليمان كه پس از گرفتارى پدرش از مشهد بهندوستان گريخته در سالهاى 1195 و 1196 در مرشد آباد زندگى ميكرده پس ممكنست كه گلستانه مطالب تاريخ خود را از سلطنت مير سيد محمد تا عزل و كور شدن وى از همان نوشته‌هاى ميرزا داود گرفته باشد و بعد هم خليل ميرزا از همان\r\n\r\n\r\n","description":"","footnote":"\r\n( 1 )  Ernst Beer \r\n","page_name":" مقدمهء ناشر 5 ","page_number":7},
  {"content":"\r\n\r\nمنبع استفاده كرده است و نيز ممكنست كه تاريخ محمد على فاضل كه خليل ميرزا آن را از مآخذ عمدهء خود شمرده مأخذ هر دو كتاب باشد « 1 » » .\r\nنظر ارنست بر در باب دو كتاب مجمل التواريخ گلستانه و مجمع التواريخ ميرزا محمد خليل و مبتنى بودن آنها در باب قسمتى از مطالب بر مأخذى مشترك اصولا صحيح به نظر ميرسد جز اينكه شايد ارنست بر ملتفت نبوده است كه ميرزا ابو الحسن گلستانه اواخر عمر را در مرشد آباد بنگاله محل اقامت ميرزا محمد داود و پسرش ميرزا محمد خليل ميزيسته و با اين دو تن معاصر بوده ، در اين صورت بسيار بعيد است كه ايشان يكديگر را نشناخته و گلستانه از نوشته‌ها و بيانات شفاهى ميرزا محمد داود استفاده نكرده باشد و اين معلومات البته همانهاست كه اندكى بعد ميرزا محمد خليل پسر ميرزا داود در تأليف مجمع التواريخ خود آنها را مورد استفاده قرار داده است .\r\n\r\n2 - كيفيت طبع كتاب\r\nعلامهء معظم جناب آقاى آقا سيد شهاب الدين نجفى مرعشى كه ذكر خيرشان قبلا گذشت و نام ناميشان با چاپ اين كتاب پيوسته توأم خواهد ماند در يكى از مرقومات خود مجمع التواريخ ميرزا محمد خليل را بنگارنده معرفى و اهميت آن را گوشزد فرمودند . باشارهء معظم له دانشمند بزرگوار آقاى آقا سيد عبد الحجهء بلاغى كه از مؤلفين ذيقدر و فضلاى ارجمند عهد ما بشمارند اصل نسخه را براى ملاحظه تحت اختيار نگارنده گذاشتند ، راقم سطور هم پس از مطالعه كتاب را فوق العاده مفيد و مهم يافتم و بعد از استجازه از حضور هر دو فاضل معظم بخرج خود به كار چاپ آن دست زدم و خدا را شكر كه نيت ما بر وفق دلخواه جامهء عمل پوشيد و يكى از متون تاريخى فارسى بحليهء طبع آراسته و در دسترس طالبان گذاشته شد .\r\n\r\n\r\n","description":"","footnote":"\r\n( 1 ) - نظريات ارنست بر را آقاى مدرس رضوى بتفصيل در مقدمهء مجمل التواريخ نقل كرده‌اند و ما قسمت فوق را عينا از آنجا برداشتيم .\r\n","page_name":" مقدمهء ناشر 6 ","page_number":8},
  {"content":"\r\n\r\nاز اين كتاب نفيس آنچه تحقيق كرديم گويا در طهران ديگر نسخه‌اى نباشد و اگر كسى از آن نسخه‌اى داشته ما را از آن اطلاعى حاصل نشد اما در اروپا در كتابخانهء ديوان هند لندن و كتابخانهء سلطنتى برلين در هر كدام يك نسخه از آن وجود دارد .\r\nاز آنجا كه بعللى در كار چاپ اين كتاب عجله داشتيم ما را فرصت كافى براى نوشتن حواشى و تعليقات بر آن فراهم نيامد فقط آنچه را كه علامهء استادى آقاى آقا نجفى متعنا اللّه به طول بقائه در حين مطالعهء نسخهء خطى بر آن افزوده‌اند عينا در پاى صفحات با امضاى ايشان نقل كرده و آنچه را هم خود از نوع توضيحات لغوى و غيره لازم ميدانستيم بدون امضا آورده‌ايم .\r\nكتاب مجمع التواريخ از حيث انشاء امتياز خاصى ندارد بلكه غالبا جملات آن بريده بريده و افعال رابط محذوف يا مكرر است فقط حيث عمدهء آن بسادگى و خلو آن از تكلف است و به همين علت بمراتب بر درهء نادره و جهانگشاى نادرى و گيتى گشاى ميرزا محمد صادق نامى و گلشن مراد ميرزا ابو الحسن غفارى ترجيح پيدا كرده و در يكى دو جا هم كه مؤلف خواسته است از ساده نويسى منحرف شود و راه تكلف و تصنع پيش گيرد مانند وصف قحط اصفهان ( ص 57 - 58 ) و جلوس شاه سليمان ثانى ( ص 116 - 118 ) باز خوب از عهده برآمده و عباراتش بهيچوجه مغلق و تركيباتش زياد غريب و دور از ذهن نيست .\r\n\r\n3 - اهداء كتاب\r\nناشر اين كتاب علاوه بر مراتب امتنانى كه از جانب آقاى بلاغى و عنايتى كه در واگذاشتن نسخهء وحيد و نفيس خود براى طبع در اختيار ما دارد صميمانه ممنون هدايت و اشارت حضرت علامهء المعى آقاى آقا سيد شهاب الدين نجفى مرعشى مد ظله است و در اين خدمتى كه بدست راقم سطور انجام مىشود در حقيقت فضل كلى و سهم عالى\r\n\r\n","description":"","footnote":"","page_name":" مقدمهء ناشر 7 ","page_number":9},
  {"content":"\r\n\r\nاز آن معظم له است كه هم مالك دانشمند نسخه را به اين كار خير تشويق فرمودند و هم مخلص را بر اين صراط مستقيم ناصر و مؤيد گرديدند .\r\nبدبختانه هنوز اين جانب را فيض محضر انور اين علامهء بزرگوار دست نداده و تاكنون از انفاس شريفهء ايشان حضورا بركتى نبرده‌ام ليكن خدا را شكر كه باران رحمت معارف و فضايل معظم له هميشه از طريق نامه جارى است و سعهء صدر آن درياى گوهرزا تا آنجاست كه هر وقت من و هر كس ديگر از ايشان مطلبى پرسيده‌ايم يا كتابى بعاريت خواسته‌ايم بىدريغ و بلا مضايقه حاجت ما را برآورده و سيراب و كاميابمان فرموده‌اند .\r\nعلامهء نجفى كه يكى از مفاخر زمان ما بشمارند بىاغراق در فن تاريخ و انساب و اطلاع بر احوال كتب و رجال نظير ندارند و تمام اوقات شريفهء ايشان علاوه بر قيام بوظايف دينى به كار مطالعه و تأليف ميگذرد و هر چه آن وجود ذيجود را به كف مىآيد در راه كتاب و جمع معارف و معلومات صرف مىشود ، اينست كه اين ارادتمند از صميم قلب از خداوند سلامت و توفيق ايشان را مسألت مينمايم و از سر اخلاص بتكرار دعاى كثر اللّه امثاله ميپردازم اگر چه آن استاد جليل مثل ندارد و بسيار مشكل است كه روزگار به اين زودى براى او نظير و مانندى بياورد .\r\nبراى آنكه در قبال مراحم و الطاف بىپايان ايشان مختصر اداى دينى به عمل آيد نگارنده اين نسخه را با كمال اخلاص بمحضر محترم معظم له تقديم ميدارد و اميدوار است كه بفضل و بزرگوارى خود آن را بپذيرند .\r\nدر خاتمه از دوست فاضل عزيز خود آقاى محمد مكرى سپاسگزارم كه زحمت تهيهء فهارس كتاب را بر عهده گرفته و با اين مرحمت نگارنده را رهين امتنان خود داشته‌اند .\r\nطهران آذر ماه 1328 شمسى عباس اقبال\r\n\r\n","description":"","footnote":"","page_name":" مقدمهء ناشر 8 ","page_number":10},
  {"content":"\r\n\r\n\r\n[ سرآغاز 
  ]\r\nمجمع التواريخ بسم اللّه الرحمن الرحيم حمد و ستايش بىقياس مر معبودى را كه بواسطهء روشنى و ضياى شريعت رسل و انبياء مشتى افتادگان وادى حيرت را راهنمائى بسرحد نجات و فلاح نموده و سپاس بىحد مر آفريدگارى را كه كشتى نشستگان بحر حيات بىبقا را بمعاونت عقاب دوربين [ ايمان 
  ] بساحل امن و امان رسانيده\r\n خرد را گر نبخشد روشنائى * بماند تا ابد در تيره رائى \r\nو درود بىعد مر مسند نشين اورنگ رسالت و اصطفاء صلى اللّه عليه و آله\r\n چراغ افروز فانوس زبرجد * فروغ شش جهت يعنى محمد \r\nرا باد كه براهنمائى آل طاهرين او از گرد باد ظلمانى حوادث دست توسل بر دامان استشفاع و هدايت آنها زده خود را به مقصود اصلى توان رسانيد .\r\nاما بعد چون از مورخان تواريخ كه من ابتداى فتور و شورش افاغنهء غلزهء قندهار كه در سنهء يك هزار و يك صد و بيست ( 1120 ) هجرى حادث شده لغايت حال كه تاريخ يك هزار و دو صد و هفت ( 1207 ) هجريست احدى اسباب آغاز شورش و افساد جماعت افاغنهء غلزهء و ابدالى و بعضى از وقايع و سوانح متنوعهء بعد از آن را در رشتهء تحرير مندرج نساخته مگر ميرزا مهديخان مؤلف تاريخ نادرى كه بعضى از احوالات را بنا بر مصلحت و هواى وقت در نهايت خفت و ناهموارى و اختصار و غير واقع ذكر نموده بناء عليه اين ابجد خوان دبستان نادانى و هيچمدان بوستان سخندانى محمد خليل بن سلطان داود ميرزا ابن شاه سليمان الحسينى الموسوى الصفوى ، انار اللّه برهانهم ، با وجود عدم استحضار از كيفيت حالات و دستياب نشدن نسخهء كامل از روى نسخه‌هائى كه فضالت پناه مرحوم مير محمد على مشهور بفاضل كه در اواخر\r\n\r\n","description":"","footnote":"","page_name":" 1 ","page_number":11},
  {"content":"\r\n\r\nعمر ساكن مرشد آباد بنگاله و موافق يادداشتى كه والد طاب اللّه ثراه اين راقم عاصى در حين حيات برشتهء تحرير درآورده بود اقتباس نموده و از بعضى نسخ متفرقهء ديگر و از تقرير ثقات مستخبران برخى حالات مرقومه كه بالمشافهه معاينه نموده بودند به صحت پيوست جمع نموده ، بيت\r\n ز هر منزلى توشه برداشتم * ز هر خرمنى خوشهء يافتم [ كذا 
  ] \r\nو آن را مسمى ساخت بمجمع التواريخ تلخيصا و اجمالا ذكر مينمايد اميد كه صاحبان بصيرت و بينائى باصلاح و درستى او كوشيده اين نالايق بىسرانجام را معذور دارند ، بيت :\r\n جائى كه عقاب پر بريزد * از پشهء لاغرى چه خيزد \r\nهر چند عبارات و الفاظ اين رساله هيچ گونه سزاوار تعريف و توصيف نيست نهايت چون حتى المقدور در تصحيح و توضيح وقايعى كه در آن مندرج است سعى و كوشش نموده لهذا دو سه بيتى مناسب محل برشتهء تسطير درمىآورد ، شعر :\r\n اين نادره مجموعهء اقسام سخن * گلهاى كلام را بود چون گلشن \r\n بحريست لبالب از لئالى * پر از هنر و ز عيب خالى \r\n اميد كه گردد اين در پاك * آويزهء گوش اهل ادراك \r\nمن اللّه التوفيق و الاستعانة .\r\n\r\nذكر در بيان مبادى احوال امير اويس و خروج او\r\nبر نكته‌سنجان دقيقه‌رس اوضاع عالم كون و مكان و طالبان اخبار جهان بىبنيان و مستفسران آثار اصناف فرق ما تقدم مخفى و پوشيده نماند كه فرقهء افاغنه قومىاند كه در ما بين بلاد خراسان و هندوستان مسكن دارند و طول بلاد ايشان از جانب مشرق رود نيلاب است كه آن را اهل هند درياى اتّك « 1 » مىنامند و از جانب مغرب توابع هرات\r\n\r\n\r\n","description":"","footnote":"\r\n( 1 ) غرض همان شط سند است كه بمناسبت معبر نيلاب بر كنار اين شط بين غزنين و پنجاب و بمناسبت قلعهء اتك ( ايضا بر كنار همين شط نزديك ملتقاى كابل و سند ) آن را رود نيلاب و درياى اتك نيز ميخواندند .\r\n","page_name":" 2 ","page_number":12},
  {"content":"\r\n\r\nو عرض بلاد ايشان از جانب شمال سواد با جور « 1 » و هند و كوه است متصل به حد غور بند وُكه مرد كه از توابع بدخشان و بلخ است و از جانب جنوب قصبهء سيوى و دها دهر است از توابع پهكر و سيوستان سند « 2 » . اكثر آنها در اين سنوات تابع كابل و ملتان‌اند از بلاد هندوستان و اقل ايشان تابع قندهار و هرات‌اند از بلاد ايران و دو قبيلهء عمدهء افغان كه در بلاد ايران هستند بزرگترين آنها ابدالى است كه در حوالى هرات ميباشند و بعد از ايشان قوم غلزهءاند كه در حوالى قندهار ساكن‌اند و هميشه يكى از سرداران اين هر دو قبيله در سر كار پادشاه ايران نوكر ميبوده‌اند و خطاب سلطانى داشته چنان كه در زمان شاه سلطان حسين . و در اين رساله شاه سلطان حسين در بعضى مواقع بخاقان سعيد شهيد تعبير شده و سردار قبيلهء غلزهء امير اويس نام داشت و فرقهء غلزهء به نحوى كه از زبان ايشان شنيده شده خود را سيد ميدانند و بطورى بيان مىنمايند كه اثبات ولد الزنائى خود ميكنند و به همين جهت در وقتى كه محمود پسر امير اويس تسخير اصفهان نموده و پادشاه گرديد نقش سكهء خود را اين بيت نمود :\r\n سكه زد بر سيم و زر مانند قرص آفتاب * شاه محمود جهانگير سيادت انتساب \r\nو مسكن امير اويس در آن زمان قلات غلزهء « 3 » ميبود و آن مكانيست ما بين غزنين و قندهار كه از آنجا تا چهار باغ كه بعضى آن را قراباغ نيز گويند كه سر حد قندهار و اول زمين هند است دو سه منزل راه است .\r\nدر زمان شاه سلطان حسين بيكلر بيكى قندهار يعنى امير الامراى آنجا گرگين خان مخاطب بشاه نواز خان از والى زاده‌هاى گرجستان بوده و او با هفت هشت هزار\r\n\r\n\r\n","description":"","footnote":"\r\n( 1 ) - باجور نام محلى است از بلاد كافرستان در شمال پيشاور جزء ولايت سوات در دره‌هاى هندو كوه .\r\n( 2 ) - سيوستان قسمتى است از ناحيهء سند ضميمهء پاكستان كنونى بين شط سند و كوههاى شرقى بلوچستان و سيوى يا سيبى و دهاد و پهكر در شمال غربى شكار پور واقع است .\r\n( 3 ) - همان كلات غلجائى در كنار نهر ترنك ما بين قندهار و غزنين .\r\n","page_name":" 3 ","page_number":13},
  {"content":"\r\n\r\nگرجى محافظ و فرمان فرماى قلعهء قندهار و زمين داور و بست و شال و مستنگ و فوشنج و قلات غلزهء و قلات بنچارهء بلوچ و گرشك تا سر حد فراه و اسفزار بود . و چون فرقهء گرجى همگى نصرانىاند حكومت آنها بر فرقهء مسلمان ناگوار نمود و قوم غلزهء كه شجاع‌تر و با غيرت‌تر از فرقه‌هاى ديگر افاغنه‌اند و بسبب اختلاف كفر و اسلام بىاعتدالى بسيار از آنها بر فرقهء مسلمين توابع قندهار خصوصا افاغنه روى ميداد و دست درازى بر ناموس آنها از اناث و ذكور مينمودند هر چه امير اويس بگرگين خان منع اين مقدمات مينمود و تظلم ميكرد از راه غرور نمىپذيرفت بلكه حمل بربغى و طغيان او مىنمود . و امير اويس و ساير فرق افاغنه بسبب آنكه سنى مذهب بودند كمال تنفر از حكومت قزلباش داشتند و بسبب حكومت فرقهء گرجيه اين تنفر مضاعف و دو بالا گرديد و چون امير اويس شخص شجاع و صاحب داعيه بود و سر پرشورى داشت تاب اين مذلت نياورده از قندهار عازم اصفهان گرديد كه بدرگاه پادشاهى شكايت شاه نواز خان كرده او را معزول نمايد و يا معاتب بعتاب پادشاهى نموده او را و لشكر او را از زياده‌روى بازدارد . چون وارد اصفهان گرديد مقارن نوشتجات شاه نواز خان و عرايض او به خدمت پادشاه و امرا متضمن شكايت از امير اويس و اينكه او صاحب داعيه است و عزم خروج دارد و بهتر آنست كه او را در همانجا بكشند يا حبس مؤبد نمايند و الا مراجعت او حسب الخواهش موجب ظهور فتنه و فساد در ملك قندهار است رسيد .\r\nاگر چه امير اويس بتوسط محمود آقاى خواجه سرا كه ناظر كارخانجات شاه سلطان حسين كه باصطلاح هندوستان مير سامان گويند بلكه دخيل كل امور مالى و ملكى پادشاهى در آن زمان بود بپيشكش نمودن چند تخته شال كشمير و نفايس اقمشهء بلاد هندوستان و نقد و غيره در خدمت پادشاه و امرا خود را بىتقصير و نوشتجات گرگين خان را معلل بغرض وانموده لكن معلوم او شد كه مستدعيات او پذيرا نخواهد گرديد ناچار به قصد زيارت حج بيت اللّه الحرام از راه شيراز و دريا ببحرين و قطيف و لحصا متوجه گرديد و بعد از فيض‌يابى آن اماكن شريفه مراجعت باصفهان نموده نوشتجات امرا و\r\n\r\n","description":"","footnote":"","page_name":" 4 ","page_number":14},
  {"content":"\r\n\r\nغيره متضمن سفارش خود نزد گرگين خان حاصل نموده و نيز از اوضاع كارخانهء سلطنت ايران و وضع سلوك پادشاه و امرا دريافت كه همهء امرا و سپاه بسبب بعد عهد آرام و عدم وقوف بقواعد جنگ و سپهدارى عارى از امر سپاهيگرى و ملك دارىاند و اگر كسى كه اندك تدبيرى و شجاعت و دليرى داشته باشد به قدر حوصلهء خود ميتواند تسخير بلاد ايران نمود به همين اراده و عزيمت سفارشنامجات گرفته وارد قندهار گرديد و گرگين خان چون علانيه بىسببى نميتوانست او را مؤاخذه نمايد بنابر آن به او بسلوك و مدارا پيش آمد و امير اويس رخصت رفتن قلات كه بپنج شش منزلى قندهار و مسكن او بود حاصل نموده متوجه آنجا گرديد و در قلات بعنوان خفيه سپاه و لشكر قوم غلزهء كه اهل و اولوس او بودند و همچنين از فرق ديگر افاغنه جمعى كه به سمت شجاعت و سپاهيگرى موصوف بودند جمعيتى شايسته مهيا نموده با آنها عهد و پيمان نمود كه هر ارادهء كه داشته باشد ايشان بىمضايقه در آن شريك شده آنچه از منافع حاصل شود از مال و ملك برادرانه با هم قسمت خواهند نمود و در ظاهر چنين شهرت انداخت كه چون از سفر مبارك حج مراجعت نموده‌ام براى تهنيت و مباركباد و گرفتن تبركات نزد من تردد مينمايند و بعد از چندى باز بقندهار آمده به خدمت گرگين خان حاضر گرديد و غايبانه به جماعت كاكرى كه فرقهءاند از افاغنه كه در حوالى فوشنج و شرج رباط مشرق رويهء قندهار مىباشند و آنها نيز با او در خفيه هم عهد بودند پيغام فرستاد كه سر بشورش و فساد بردارند و بگرگين خان اظهار نمود كه اين جماعت بسيار شرير و مفسدند و تا قلع مادهء فساد ايشان كرده نشود فتنه فرو نخواهد نشست ، بايد كه سپاه و لشكر جمع نموده بر سر ايشان رفت . به همين اراده گرگين خان از فتنهء قندهار با عساكر خود برآمده و بجميع سركردگان و سرداران قندهار از افاغنه و بلوچ و غيرهم احكام فرستاد كه بايد در اردوى او حاضر شوند . امير اويس نيز نصف سپاه خود را كه به قدر دو سه هزار بودند طلب داشته از نظر گذرانيد و سان آنها نموده و سه چهار هزار سپاهى مستعدّ كار آمدنى خود را نوشته فرستاد كه مستعد و حاضر بوده هر وقت خبر كنم دو منزل يكى\r\n\r\n","description":"","footnote":"","page_name":" 5 ","page_number":15},
  {"content":"\r\n\r\nكرده خود را بتعجيل برسانند و چون شاه نواز خان با سپاه خود بقريهء ده شيخ كه سه چهار منزلى قندهار است رسيد بمصلحت امير اويس و غيره سرداران برادرزادهء خود اسكندر ميرزا را كه در ميان فرقهء گرجيه به الكسندل ميرزا مشهور بود سر فوج نموده با عمدهء سپاه خود بر سر ياغيان كاكرى فرستاد و جميع سركرده‌ها را كه سر خيلان فوج قندهار بودند بگرو نزد خود در آنجا نگاه داشت بتمهيد آنكه اگر سرداران همراه فوج باشند شايد در جنگ كوتاهى نموده گريخته به وطن خود روند و اگر در نزد او حاضر باشند باز تدارك ممكن است و من جملهء آنها امير اويس نيز بود و چون عمدهء فوج بر سر مهم رفتند و قدرى شاگرد پيشه و عملهء كارخانجات و چند نفر معدودى از يوزباشيان با گرگين خان باقى ماندند امير اويس اول شخصى را بعنوان خفيه نزد سركردگان فرقهء كاكرى فرستاد كه شما مقدمه را طول داده گاهى دم از صلح و گاهى دم از جنگ زنيد تا من در اينجا كار بمدعى سازم ، آنگاه شخصى ديگر را بنزد فوجى كه در ملك خود گذاشته بود فرستاد كه خود را بتعجيل تمام در عرض سه چهار روز به من رسانيد .\r\nچون لشكر او نزديك رسيدند به قدر دو صد سوار كار آمدنى از آن عسكر بعنوان خفيه طلبيد و خود در وقت رسيدن آن قشون كه قريب نصف شب بود سوار شده بر در حرم سراى گرگين خان آمد بقولى آنكه بىمحابا بر گرگين خان ريخته او را دستگير نمود و بروايتى اينكه بدست خواجه سرا بگرگين خان پيغام فرستاد كه خبر موحشى از فوجى كه بر سر ياغيان رفته به من رسيده بايد بندگان خان زود تشريف آرند كه عرض نمايم و تداركى كه درخور آن باشد كرده شود .\r\nچون گرگين خان از حرم بيرون آمد او را دستگير كرده همان دم بدست مراد خان نام افغانى كه گويند خنثى بود بقتل رسانيد و همچنين در همان گرمى بخيمهء يك يك سرداران رفته بحيله همهء آنها را بقتل آورد ، آنگاه فى الفور اسباب و يراق و لباس فوج گرگين خان را بافاغنهء خود پوشانيده بهيئتى كه گرگين خان در سوارى ميبود خود را آراسته متوجه قندهار گرديد و بمردم خود تأكيد نمود كه هر كس پيشتر از فوج او\r\n\r\n","description":"","footnote":"","page_name":" 6 ","page_number":16},
  {"content":"\r\n\r\nمتوجه قندهار شود او را بكشند و راه‌ها را به نحوى سپرده و بند نمود كه هيچ كس نتوانست اين خبر را به اطراف رسانيد و شب و روز تاخته هيچ جا آرام نگرفت تا آنكه شب سيم ربعى از شب گذشته خود را بقندهار رسانيد و پيشتر دو كس را فرستاد تا خبر نمايند كه خان رسيد .\r\nمردم قلعه چون از دور ايشيك آقاسيان منديل بسر و كتل‌ها و شاطران و مشعلچيان را بهيئت سوارى گرگين خان ديدند يقين كردند كه گرگين خان خواهد بود ، وقتى دروازه را گشودند امير اويس بتعجيل تمام بىتوقف خود را باندرون دروازه انداخت و كشيكچيان و دروازه‌بانان را به زير تيغ گرفتند و قليلى از سپاه كه در شهر مانده بودند اكثر در خواب و بعضى نيمخواب حيرت و بهت آنها را در ربوده و تمام قلعه مسخر شد ، هر كه دست برآورد كشته گرديد و كشيكچيان بر همهء خانه‌هاى سرداران فرستاد آنچه متعلقان گرگين خان بودند همه را حبس و قيد نمود و جميع اموال و اسباب و كارخانجات و نقد گرگين خان را ضبط نمود و به تصرف درآورد و در قلعه را محكم بست و به اطراف و جوانب نزد قبايل افاغنه و غير آنها هر كه را گمان معاونتى داشت بوعده‌هاى جميل و اميدواريها بنزد خود طلبيد و چون اين خبر بلشكر الكسندل ميرزا رسيد آنچه افاغنه همراه او بودند از توابع امير اويس فرار نموده ملحق بفرقهء كاكرى شده باتفاق آنها نزد امير اويس آمدند و الكساندل ميرزا با سپاه قزلباش بتعجيل تمام متوجه قندهار گرديد كه شايد قلعه را بتدبيرى بدست آرد ، چون بحوالى قلعه رسيد در قلعه را مسدود و دست تصرف خود را از گرفتن آن قلعه كوتاه ديد لاجرم بيرون قلعه فرود آمد و پيش از آمدن الكسندل ميرزا امير اويس چون توابع و لواحق گرگين خان را با نعش او از ده شيخ همراه خود بقندهار آورده بود به الكسندل ميرزا از روى مكر پيغام فرستاد كه من اين كار را بسر خود نكرده‌ام بلكه وقتى كه در اصفهان بودم امراى پادشاهى مرا نويد حكومت قندهار به شرط قتل گرگين خان داده بودند الحال من منتظر ورود فرمان ايالت قندهارم و آن عنقريب\r\n\r\n","description":"","footnote":"","page_name":" 7 ","page_number":17},
  {"content":"\r\n\r\nخواهد رسيد ، شما را بهتر آنست كه قبايل و بازماندگان عم خود را با نعش او گرفته باصفهان رويد .\r\nالكسندل ميرزا ناچار تن به اين سخن در داده تابوت عم خود را با عورات و قبايل برداشته روانهء هرات گرديد و امير اويس در استحكام قلعه كوشيده اكثر سرداران حوالى قندهار را بعضى را بلطف و بعضى را بعنف باطاعت خود درآورده در امر حكومت مستقل گرديد و اين وقايع در سال هزار و يك صد و بيست و دو ( 1122 ) هجرى وقوع يافته بود .\r\n\r\nگفتار درآمدن خسرو خان سپه‌سالار به جهت استخلاص قلعهء قندهار و مقتول شدن او بدست قوم اشرار بمشيت مدبر الليل و النهار\r\nچون اين خبر باصفهان رسيد شاه سلطان حسين و اركان سلطنت او خسرو ميرزا برادرزادهء گرگين خان را بخطاب سپهسالارى و سردارى سپاه قندهار مفوض نموده باتفاق جميع امراى خراسان و حاكم هرات و عليقليخان حاكم كرمان با قريب پنجاه هزار سوار و پياده و توپخانه و خزاين و آنچه لازمهء جنگ بود همراه نموده روانهء قندهار نمودند و خسرو ميرزا بعد طى مراحل و منازل از راه خراسان و مشهد مقدس و هرات بكنار رود هيرمند كه سه چهار فرسخى قلعهء قندهار است رسيد و امير اويس پيش از ورود خسرو خان با لشكر و جمعيتى كه موافق استعداد و توانائى او بود از قلعهء قندهار برآمده كنار رود هيرمند را سيبه « 1 » بسته سدّ راه عبور لشكر خسرو خان گرديده بود .\r\nچون خسرو خان به آنجا رسيد عبور لشكر او دشوار گرديد ، به قدر يك هفته هر دو لشكر روبروى هم نشسته بودند كه درين بين خبر بامير اويس رسيد كه سركردگان فرقهء ابدالى با پنج شش هزار سوار مستعد بمعاونت و مدد خسرو خان مىآيند .\r\n\r\n\r\n","description":"","footnote":"\r\n( 1 ) - سيبه يا سيبا كلمه‌ايست تركى بمعنى سنگر و خاكى كه براى حفظ لشكر در جلوى آن توده كنند .\r\n","page_name":" 8 ","page_number":18},
  {"content":"\r\n\r\nچون فيما بين فرقهء ابدالى و غلزهء عداوتى از سابق بود امير اويس را از غايت جلادت و دليرى بخاطر رسيد كه به قدر سه چهار هزار سوار جرار كار آمدنى يكه‌تاز برداشته بى خبر بر سر راه ابدالى رود و آنها را در بين راه شكست داده تار و مار نمايد و در اينجا كنار رود هيرمند كه سيبه‌ها در كمال مضبوطى است عبور لشكر قزلباش نخواهد شد .\r\nبه همين عقيده فوج خود را گذاشته با لشكر انتخابى شباشب بى خبر بر سر فرقهء ابدالى رفت و شب دوم وقت سحر على الغفله شبخون بر فرقهء ابدالى زد و جمع كثيرى از آنها را با چند سردار بقتل رسانيد و ساير سپاه ابدالى را متفرق گردانيد و درين بين روز ديگر از لشكر امير اويس يك دو كس از رعاياى قندهار شيعه مذهب كه افاغنه آنها را فارسى زبان ميگويند از جاى دور دست از آب گذشته خود را بلشكر خسرو خان رسانيدند و نزد خان رفته ظاهر نمودند كه امير اويس ديشب به قصد شبخون فرقهء ابدالى رفته در لشكر حاضر نيست و سپاه كار آمدنى او همراه اوست ، در اينجا مردم ناكاره بى سردارند ، فرصتى به از اين بدست نخواهد آمد ، بهتر اينست كه بجلدى و چالاكى از دريا عبور نموده خود را بقلعهء قندهار بايد رسانيد و در قلعه نيز فوج چندانى از افاغنه نيست و رعايا و مردم فارسى زبان همگى منتظر و دست بدعايند كه هر وقت لشكر قزلباش برسد از اندرون معاونت نموده در قلعه را بر روى فوج قزلباش گشايند .\r\nخسرو خان بمحض شنيدن اين خبر بتعجيل از دريا عبور نمود و فوج امير اويس بسبب بىسردارى ممانعت نتوانست كرد و به همين نحو پاشنه كوب خود را بقلعهء قندهار رسانيد و بمحض رسيدن بعضى از سرداران فوج داخل دروازهء قلعه شدند و افاغنهء كه در قلعه بودند بسبب نبودن سردار و غلبهء حيرت از اين واقعه و هجوم رعايا و فارسى زبانان اندرون قلعه از آنها حركتى نتوانست شد .\r\nدر اين بين اولا و بالذات تقدير در مشيت الهى و ثانيا بتدبيرات ناقصهء بعضى از مشيران كه بخسرو خان گفتند كه اگر شما به اين سهولت تسخير قلعهء قندهار نمائيد و\r\n\r\n","description":"","footnote":"","page_name":" 9 ","page_number":19},
  {"content":"\r\n\r\nاين خبر بحضور پادشاهى رسد متصديان و كاركنان پادشاهى از شما بازخواست خزانه و محاسبهء خرج آنها را خواهند خواست و اين معنى موجب وهن احوال شما و قلت منافع خواهد بود بهتر آنست كه بالفعل مردمى كه داخل قلعه شده‌اند باز بايد طلبيد و مقدمهء محاربه را طول بايد داد تا صعوبت اين امر در نظرها موجب عظم اين كار گردد و دست‌آويزى براى خرج خزاين بدست آيد . خسرو خان از بخت برگشتگى و سوء تدبير مردم را از دروازهء قلعه بقهر و جبر باز گردانيد و در اين بين امير اويس وقت شب چون بعد از جنگ با ابدالى فتح كرده مراجعت نمود لشكر خود را در جاى خود نيافت وهم و هراس عظيم بر او مستولى گرديد ، ميخواست از همانجا روانهء قلات غلزهء كه مسكن اصلى او بود گردد ، بعضى از افاغنه كه رفيق او بودند گفتند كه مصلحت در اينست كه اول تحقيق بايد كرد كه بر قلعهء قندهار چه آمد اگر بتسخير قزلباش در آمده باشد چنان كه ظاهر ظن و گمان همين است پس گريختن و خود را بمساكن خود رسانيدن سهل است و اگر صورتى ديگر گرفته و به تصرف قزلباش درنيامده باشد هر چند اين معنى ظن ضعيفى است پس چرا بايد رفت و بفتح و ظفر اميدوار بايد بود .\r\nبه همين خيال جاسوسى را به طرف قلعه فرستادند ، در اندك وقتى جاسوس مراجعت نموده بر كيفيت حادثه اطلاع داد . فى الفور امير اويس از راه دروازهء ماشورى كه پشت قلعه است خود را شباشب باندرون قلعه رسانيد و سجدهء شكر بجا آورده بفتح و غلبهء خود متيقن گرديد و هر برجى بسردارى و هر دروازهء بسالارى مقرر گردانيد و خود روز و شب مسلح و مكمل بر دور قلعه ميگرديد و مردم را تحريص بر هوشيارى و خبردارى و دلدارى مينمود و ميگفت كه از بسيارى فوج قزلباش هراسان مباشيد كه عنقريب فتح و ظفر نصيب من خواهد شد و اين قوم را اگر فتح در نصيب بود قلعهء گرفته را از دست نميدادند .\r\n\r\nذكر در بيان تحقيق شكل قلعه قندهار و بيان نقشهء آن\r\nبر طالبان احوال ماضيه و مبصران اخبار سالفه پوشيده نماند كه قلعهء قندهار در ازمنهء سابقه چندان استحكامى نداشته و بعد از اين كه فيما بين سلاطين صفويه و\r\n\r\n","description":"","footnote":"","page_name":" 10 ","page_number":20},
  {"content":"\r\n\r\nسلاطين جغتائى هند بر سر قلعهء قندهار نزاع افتاد و هر چند وقتى در تصرف طرفى ميبود كمال سعى و تردد در استحكام آن از طرفين بجاى مىآوردند چنان كه رفته رفته به جائى رسيد كه باستحكام قلعهء قندهار در بلاد مشهورهء عالم قلعهء نبود و در اواخر زمان ايالت گرگين‌خان تصوير قلعهء قندهار به نحوى كه صاحب تاريخ عباسى « 1 » صاحبقرانى ميرزا طاهر وحيد و شاه جهان نامه « 2 » و تاريخ وقايع قندهار « 3 » ميرزا بديع مخاطب برشيد خان مهابت خانى نوشته‌اند چنين است كه آن قلعه‌ايست مشتمل بر هفت حصار وسيع الفضاء واقع از جانب غربى در دامن كوه لكى كه آن را اهل هند كوه لكه گويند و آن كوهيست در غايت ارتفاع و قلعهء آن كوه منيع كه آن را كوه قيتول و ارگ زمرد شاه باخترى نيز گويند محصور است بحصارى رفيع عريض كه ارتفاع آن تخمينا شش ذرع تواند بود و يك حصار ديگر احاطهء آن نموده و در وسط آن حصار زمينى است مرتفع كه قلعهء حاكم نشين و موسوم بارگ است بر بالاى واقع شده و از ديوار شمالى آن قلعه حصارى مشتمل بر سنگ‌انداز و كنگره و فصيل كه آن را مرد رو نيز گويند بسيار عريض متصل به ديوار ارگ كشيده شده و در منتهاى ديوار مذكور كه متصل بارگ است دو ديوار واقع شده يكى شير حاجى و ديگرى بدن محاذى هم در\r\n\r\n\r\n","description":"","footnote":"\r\n( 1 ) - يعنى عباسنامه در تاريخ پانزده سال اول از سلطنت شاه عباس ثانى ( از 1052 تا 1066 ) تأليف عماد الدوله ميرزا محمد طاهر وحيد قزوينى وزير اعظم شاه سليمان و از شعرا و منشيان عهد اين پادشاه و سلاطين بعد از او تا زمان شاه سلطان حسين .\r\n( 2 ) - شاه جهان نامه نام چندين كتاب است كه آنها را بنظم و نثر در ذكر اعمال شاه جهان ساخته‌اند . در اينجا ظاهرا غرض شاه جهان نامهء منثور تأليف ميرزا جلالاى طباطبائى زواره‌اى است در ذكر وقايع سلطنت اين پادشاه ( از 1041 تا 1045 هجرى )\r\n( 3 ) - نام ديگر اين كتاب لطائف الأخبار است در شرح محاصرهء بىنتيجهء قندهار بتوسط شاهزاده دارا شكوه در سال 1063 تأليف ميرزا بديع ملقب برشيد خان و بديع الزمان مهابت خانى كه بسال 1107 در اگره بسنى قريب بهشتاد فوت كرده .\r\n","page_name":" 11 ","page_number":21},
  {"content":"\r\n\r\nنهايت استحكام ، و خندقى عريض عميق به ديوار شرقى قلعه اتصال يافته و از ركن غربى ارگ نيز به همين هيئت ديوار متصل به ديوار جنوبى قلعه سرانجام يافته و جانب غربى ارك كه كوه لكه در آن سمت واقع شده مشتمل بر سه ديوار متين و عريض است كه بمحاذات يكديگر بفاصلهء بسيارى كشيده شده چنانچه ما بين هر دو ديوار قلعهء وسيع و عريضى صورت حصول يافته و هر يك از ديوارهاى مذكور غربى از حصار جنوبى قلعه بقلهء كوه لكه اتصال يافته كه از كشيدن حصارهاى مزبوره هفت قلعهء متين مستحكم كه هر يك از ديگرى منفرد و جدا بنهايت متانت موصوف است بهم رسيده و در هر يك از قلاع مذكوره بركه‌ها و آب انبارها كه ساكنين از رهگذر عطش تعب نيابند مهيا شده و آنچه از اقوال مترددين و اهل تحقيق معلوم بر فقير شده به اين نحو است كه قلعهء قندهار مشتمل بر هفت حصار مستحكم و حصين رصين بوده است :\r\nاول حصار دور شهر كه آن را شير حاجى نيز گويند .\r\nدوم قلعه‌ايكه اهل هند آن را دولت آباد و اهل ايران قلعه بدن ميناميده‌اند .\r\nسوم قلعهء مندوى باصطلاح هند .\r\nچهارم قلعهء ارگ .\r\nپنجم قلعهء فراز كوه قيتول .\r\nششم حصارى كه على مردان خان آن را وضع كرده بود .\r\nهفتم قلعهء كوه چهل زينه كه در زمان شاه جهان كه على مردان خان قلعهء قندهار را باهل هند داد حسب الحكم شاه جهان پادشاه قليچ خان قلعه‌دار حصارى بر دور كوه چهل زينه كشيد و اين كوه چهل زينه كوهى است واقع در ما بين شمالى و شرقى قلعهء قندهار و مشرف بر قلعه‌ايكه در زمان بابر پادشاه حسب الحكم سنگتراشان چهل زينه سنگى تراشيده بر سر آن كوه را پيدا كرده بودند و چون آن كوه اشراف زيادى داشت بابر پادشاه عمارتى مختصر بر قلهء آن كوه ساخت و شبهاى ماهتاب برفراز آن كوه رفيع برآمده سير ماهتاب مينمود ، بسبب اشراف آن كوه\r\n\r\n","description":"","footnote":"","page_name":" 12 ","page_number":22},
  {"content":"\r\n\r\nقليچ خان حصارى بر دور آن كشيده آن را نيز داخل قلعه نمود .\r\nاما دروازه‌هاى قلعهء قندهار پنج دروازه بود :\r\nاول دروازهء ماشورى كه غربى قندهار است .\r\nدوم دروازهء بابا ولى يعنى بابا حسن ابدال كه مزار او نيز در آنجاست و در سمت شرقى واقع است .\r\nسوم دروازهء خواجه اويس قرن كه در سمت شمال است .\r\nچهارم دروازهء خواجه خضر كه در سمت جنوبى واقع است .\r\nپنجم دروازهء على قاپى .\r\nو اما بروج مشهورهء قلعهء قندهار بر سه برج است :\r\nاول برج ستانهء درويش مجنون قتال .\r\nدوم برج خاكستر .\r\nسوم برج دده ، و اين برج دده پست‌ترين برجهاى قلعه و بر روى زمين است كه در زمان شاه عباس ثانى كه قلعهء قندهار محاصره بود اندرون قلعه از طرف شاه جهان دولت خان مخاطب بخواص خان كه صوبه‌دار قندهار بود محصور گرديد و دده نام تفنگچى از تفنگچيان شاه عباس بود كه از راه آن برج جمعى از رفقا را با خود برده داخل قلعه گرديد و به همين فتح روى داده بنابراين آن برج ببرج دده مشهور شده و چنان كه در زمان نادرشاه كه قلعهء قندهار را محاصره نموده بود چنين مسموع شد كه فرقهء بختيارى را بخت يارى نموده از همان راه برج دده شبنگاه بى خبر بر قلعه مستولى گرديدند .\r\nپوشيده نماند كه بروج حصارهاى هفتگانه قلعهء قندهار از پنجاه متجاوز بود لكن چون اين سه برج هر يك مسمى بنامى بود مذكور گرديد .\r\nباغات مشهورهء قندهار كه بيرون قلعه بوده :\r\nاول باغ ميرزا كامران پسر بابر پادشاه برادر همايون پادشاه عم اكبر پادشاه\r\n\r\n","description":"","footnote":"","page_name":" 13 ","page_number":23},
  {"content":"\r\n\r\nاست كه در زمان ايالت خود در قندهار ساخته بود .\r\nدوم باغ گنج عليخان پدر على مردان خان است كه در زمان شاه عباس ماضى ساخته بود ،\r\nسوم باغ نظر على مردان خان است كه او نيز در زمان حكومت خود بعد از پدر در قندهار ساخته بود .\r\n\r\nذكر در بيان تتمهء احوال خسرو خان و محاصره قندهار\r\nو از اين جانب خسرو خان اطراف و جوانب قلعه را بر سپاه قسمت نموده و هر سردارى را در سيبهء مقابل دروازهء مقرر نمود چنان كه خود در برابر دروازهء بابا ولى فرود آمد و على قليخان حاكم كرمان را در سيبهء برابر دروازهء خواجه اويس قرن مقرر كرد و فرقهء گرجيه را كه عمدهء سپاه او بودند نزد خود در سيبهء دروازهء بابا ولى و كوه چهل زينه تعيين نمود و فرقهء قاچار و غيرهء سپاه خراسان را در سيبهء دروازهء ماشورى و دروازهء خواجه خضرى نشانيد و به همين ترتيب سپاه او بفكر نقب زدن و سيبه پيش بردن روز و شب سرگرم گرديدند .\r\nاما خسروخان باعتبار غلبهء غرور و بخاطر نياوردن سپاه افغان در امر قلعه‌گيرى مساهله و مماطله مينمود و بخاطر داشت كه هر وقت كه بخواهد باندك توجهى قلعه را ميتواند مستخلص كرد و از طرف افاغنه چون ديدند كه سپاه قزلباش در كمال سستى و بىاعتنائى است چندين بار از قلعه برآمده گاهى در شب و گاهى در روز دستبردهاى نمايان مينمودند چنان كه چندين مرتبه بر سيبه‌ها ريخته هر مرتبه صد و دو صد كس از مردم سپاه را بقتل رسانيده همچون برق لامع خود را بقلعه ميرسانيدند و از اندرون قلعه نيز شب و روز متواتر و متوالى گلولهء توپ و تفنگ مانند ژاله و برق بر سپاه و لشكر بيرونى ميريخت و هر روز جمعى كشته و زخمى ميشدند و امير اويس به اطراف و جوانب كوهستان بالوس « 1 » افاغنه خطوط نوشته آنها را تحريص بر دزدى و راهزنى و تاراج نمودن\r\n\r\n\r\n","description":"","footnote":"\r\n( 1 ) - الوس كلمه‌ايست مغولى بمعنى طايفه و رعايا و كليهء مردم مطيع يك خان يا يك امير .\r\n","page_name":" 14 ","page_number":24},
  {"content":"\r\n\r\nقافله‌ها كه بلشكر و اردوى خسرو خان مىآمدند مينمود و هر جا كه سپاه خسرو خان براى تحصيل آذوقه به اطراف ميرفت اكثر از دست افاغنه شكست خورده برميگشتند و كارى از پيش نميرفت و سپاه قزلباش از دو جهت با خسرو خان يكدل و موافق نبودند يكى آنكه ايشان مسلمان و او گرجى بود هر چند در ظاهر اظهار اسلام نموده بود اما باطنا با طريقهء اسلام و مسلمانى آشنائى نداشت زيرا كه سرداران سپاه او همگى گرجى و بر مذهب قديم خود بودند و هر روز در مجلس او كه شيلان « 1 » و سفره كشيده ميشد بطريق كفار گرجستان لحم خنزير و خمر علانيه ميخوردند و سركردگان سپاه قزلباشيه بايست زير دست سرداران گرجى بنشينند و بخاطرهاى ايشان اين معنى گران مىآمد ، دوم آنكه خسرو خان بسبب غرور اعتنا باحوال سرداران قزلباش نمىنمود و در داد و دهش و طلب و تنخواه نيز كوتاهى ميكرد و باندك تقصيرى سرداران سپاه را خفيف و بىعزت مينمود .\r\nبسبب اين جهات تمام سپاه دل شكسته و آزرده بودند و تن بجنگ در نميدادند چنان كه روزى از روزها يكى از بنى اعمام خسروخان كه سردار عمدهء گرجستان بود با على قليخان حاكم كرمان سواره ايستاده بودند كه از طرف دروازهء خواجه اويس قدرى از سپاه افغان از قلعه برآمده و از تخته پل گذشته بر سر سيبهء از سيبه‌ها ريختند و فيما بين اهل سيبه و افاغنه جنگ درگرفت و چون بعضى از اهل سيبه براى حوائج خود باردو رفته بودند در سيبه جمعيت قليلى بود ، فرقهء افاغنه دو فرقه شده نصفى بر سر سيبه ريخته بودند و نصفى ديگر بر سر راه اردو در جاهاى پست و بلند كمين كرده بودند كه اگر كسى از اهل لشكر بمدد سيبه آيد مانع آيند و از بالاى بروج گولى « 2 » توپ و تفنگ مثل تگرك آتشين ميريخت سردار گرجى بغيرت آمده بعلى قليخان تكليف رفاقت نمود كه خود را بمعاونت مردم سيبه بايد رسانيد ، على قليخان تساهل نموده سردار گرجى از\r\n\r\n\r\n","description":"","footnote":"\r\n( 1 ) - شيلان يعنى بساط امرا و سلاطين براى اطعام عام\r\n( 2 ) - كلمه‌ايست ظاهرا غير فصيح بجاى گلوله همان كه امروز عوام گلوله بتشديد لام ميگويند و از آن غرضشان هر جسم گرد از جمله گلوله است .\r\n","page_name":" 15 ","page_number":25},
  {"content":"\r\n\r\nفرط تهور و غيرت با قليلى از مردم كه همراه داشت اسب انداخت و او را معلوم نبود كه در بين راه فرقهء افاغنه سد راه‌اند ، چون بوسط راه رسيد فرقهء افاغنه از اطراف و جوانب درآمدند و با او دست و گريبان شدند ، از بالاى بروج نيز توپ و تفنگ بى - نهايت سر دادند چنان كه در آن روز از اهل سيبه كه اكثر لشكر گرجى بودند كم كسى جان برشد و همگى مقتول گرديدند . اين معنى موجب هراس عظيم بر دلهاى سپاه قزلباش گرديد و خسرو خان على قليخان را در موقف طعن و تشنيع و اهانت درآورد و گفت كه بنى عم مرا تو بقتل رسانيدهء نه افاغنه ، و در اين بين فصل تابستان رو داد و بسبب نرسيدن آذوقه و قلت ورود غلات گرانى در لشكر بهم رسيد و علاوهء آن و با و بيمارى در ميان لشكر پيدا شد ، رفته رفته كار به جائى رسيد كه خسرو خان و مردم لشكر را معلوم گرديد كه در اين سال به اين پايه مردم فتح قلعهء قندهار ممتنع است بايد كه رفته در هرات و مشهد كه ييلاقات خوش هوا دارد فرود آمده فكر لشكر جديد و سپاه تازه زور نموده باز مراجعت كرد .\r\nچون اين خبر شهرت يافته بامير اويس رسيد از راه مكر و حيله عرضى متضمن معاذيرى چند كه من جملهء آنها اين بود كه بسبب بد سلوكى گرگين خان از من اين حركت شنيع روى داد و بالفعل بر جان خود ترسانم اگر نواب خان متعهد جان و ناموس من شوند آنچه دست مكنت من به آن برسد آن را پيشكش نموده و قلعهء قندهار را سپرده بهر چه از آن جانب مأمور شوم بجا آرم و بالفعل اگر مطمئن از نواب خان شوم آمده پابوس مينمايم و عذر تقصيرات خود مىخواهم و چون عيال و اطفال افاغنه همگى در قلعه‌اند هرگاه نواب خان چند منزل از قلعه دور شوند من عيال و اطفال خود و افاغنه را برداشته بمأمنى ميرسانم و قلعه را بهر كه حكم شود ميسپارم و خسرو خان از شنيدن اين خبر بسيار مسرور و مطمئن گشته همهء مطالب و مدعيات امير اويس را پذيرا گرديد و مردم لشكر چون بسبب شنيدن اين خبر شروع بكوچ نمودند و خسرو خان بسبب غلبهء غرور و بى وقوفى و ناكرده كارى در صدد ممانعت سپاه برنيامد و مقرر چنين شد كه توپخانه و اردو بازار و كارخانجات كوچ نمايند و خود جريده با قدرى از سپاه توقف نمايد چه وعده بود كه امير اويس بعد از دو روز از قلعه خواهد برآمد كه چون امير اويس از قلعه برآيد\r\n\r\n","description":"","footnote":"","page_name":" 16 ","page_number":26},
  {"content":"\r\n\r\nاو را خلعت داده فى الفور سوار شوند و شبى كه فردا وعدهء برآمدن امير اويس بود نيز اكثرى از مردم همراهى او سوار شده آخر شب رفتند و با خسرو خان چهل پنجاه غلام و خدمتكار و نهايت صد سوار از مصاحبان و رفقا باقى ماندند . وقت صبح خسرو خان عادت خواب داشت ، چون صبح شد و كيفيت احوال را امير اويس معلوم نمود با چهار پنج هزار سوار مستعد از قلعه برآمده اول بر خسرو خان ريخت و او را با جميع رفقا فى الفور بقتل رسانيد و از آنجا بتعجيل تمام خود را بكارخانجات خسرو خان وارد و بازار كه پيشتر رفته بودند زده بعضى را در منزل اول كه خرماليغ باشد و بعضى را در منزل دوم كه كشت نخود است و بعضى را تا گرشك بدست آورده سرداران را بقتل رسانيد و مردم ادانى را عريان و برهنه نموده جميع كارخانجات و خزاين و توپخانه و اسلحه و يراق و اسپان و شتران بىنهايت بدست آورده سرانجام سلطنت او دو بالا گرديد و بعد از آن سر كردگان و رؤسا و سرخيلان و هزارجات و فرقهء طاهرى و جمشيدى و خسروى و تيمورى كه الوس صحرانشين حوالى قندهار بودند و سركردگان بلوچ و غيره را تاخت و تاراج و غارت نموده اكثرى را باطاعت خود درآورد و آنچه طاقت مخالفت نداشتند به جاهاى دور دست مانند هرات و سيستان و كرمان متفرق شدند و اين واقعه در سال يك هزار و يك صد و بيست و چهار ( 1124 ) هجرى واقع شد و كلمهء « خسرو ميرزا » تاريخ قتل او و حدوث آن واقعه است .\r\n\r\nگفتار در فرستادن محمد زمان خان قورچى باشى از دار السلطنهء اصفهان بقندهار و فوت نمودن او در بين راه به قضاى إله\r\nچون اين خبر باصفهان رسيد موجب كدورت خاطر پادشاه و امرا گرديد و محمد زمان خان قورچى باشى را با سپاه جديد و خزانه و توپخانه سرانجام نموده و ارقام بجميع سرداران خراسان و استرآباد و قاجار و كرد چمشگزك و تركمان از فرقهء گرايلى و اخلو و غيره فرستاده همه را باتفاق او مأمور به سفر قندهار نمودند و چون محمد زمان خان از اصفهان برآمد همه جا براى جمعيت سپاه و سرانجام يراق و اسلحهء\r\n\r\n","description":"","footnote":"","page_name":" 17 ","page_number":27},
  {"content":"\r\n\r\nآنها و انتظار حضور سرداران و سركردگان بتأنى طى مسافت مينمود . چون بحوالى بسطام و جاجرم كه ما بين سر حد خراسان و استر آباد است رسيد چند روز بانتظار سرداران قاجار و گرايلى توقف نمود ، در اين بين مزاج او از حيز اعتدال منحرف شده امراض متضاد بر بدن او مستولى گرديد و در اندك وقتى سفر آخرت را بر سفر قندهار ترجيح داده روانهء عالم عقبى گشت و مقارن اين حادثهء هرات و بقتل آمدن حاكم آنجا و غلبهء فرقهء ابدالى وقوع يافت . ديگر از درگاه پادشاهى كسى متوجه قندهار نگرديد زيرا فرقهء ابدالى در هرات سد راه قندهار بودند و بعد از آن امير اويس در قندهار بفراغ بال بساط حكومت گسترده در كمال استقلال سلوك مينمود و براى احتياط و عاقبت انديشى برادر خود حاجى امكو نام را با قدرى از هدايا و تحف و اسبان عراقى و استران بردعى و غيره كه از اموال گرگين خان و خسرو ميرزا بدست آورده بود با عريضهء متضمن بر اخلاص و رسوخ بندگى و اينكه اين امور را محض براى اظهار دولتخواهى سلسلهء تيموريه بجا آورده‌ام به خدمت پادشاه هندوستان كه در آن وقت فرخ سير بود و امراى پادشاهى مع نه مهر و يك صد و يك روپيه مسكوك بنام فرخ سير ارسال نمود و چنين شنيده شد كه از اين جانب نيز فرمان استمالت متضمن ايالت صوبهء قندهار و خطاب حاجى امير خانى با خلعت و شمشير و فيل ارسال نموده بودند ، العلم عند اللّه .\r\nبعد از آن امير اويس در يكى از شهور سال يك هزار و يك صد و بيست و هشت يا يك هزار و يك صد و بيست و نه ( 1128 - 1129 ) هجرى بيمار شده بمستقر درك جحيم كه مسكن اصلى خود بود روانه گرديد و مجموع زمان حكومت امير اويس در قندهار بعد از كشتن گرگين خان الى مردن او شش سال بود .\r\nبعد از آن عبد العزيز برادر او بجايش نشسته يك سال بامر حكومت پرداخت و بعد از آن محمود ولد امير اويس كه آثار رشد و اقبال از ناصيهء او هويدا بود با چند نفر از خاص خيلان و فارسى زبانان و چند كس از اقوام و اقارب اتفاق نموده بى خبر بر سر عم خود ريخت و او را فى الفور بقتل آورده لواى حكومت برافراخت و زياده بر ايام پدر\r\n\r\n","description":"","footnote":"","page_name":" 18 ","page_number":28},
  {"content":"\r\n\r\nدر تأليف قلوب سرداران افاغنه و جمعيت سپاه و تسخير بلاد كوشش نمود چنان كه در زمان او قلعهء فراه نيز بتسخير افاغنهء غلزهء درآمد و تا سر حد سيستان و سرابان در حوزهء ملك او داخل گرديد و در اين بين در اواخر سال هزار و يك صد و بيست و هفت ( 1227 ) يا اوايل بيست و هشت ( 1228 ) حادثهء هرات روى داد .\r\n\r\nگفتار در بيان احوال فرقهء ابدالى و خروج ايشان در مملكت هرات\r\nسخن سرايان وقايع تواريخ كهن و نكته دانان احوال بدايع و حوادث زمن بدين نمط ايراد نموده‌اند كه فرقهء ابدالى قومىاند از افاغنه كه در سنهء الف ( 1000 ) هجرى از كوهستان كابل كه مسكن آن فرقه است بسبب بعضى از حوادث برآمده بحوالى هرات سكنى نموده‌اند و بطريق صحرا نشينان ييلاق ايشان در حوالى بادغيس كه از سرد سيرات آن ملك و در ضلع شمالى است ميبود و قشلاق ايشان در ضلع شرقى هرات كه او به و شافلان است تا ضلع اسفزار كه آن را سبزار گويند ، و مسموع شد كه در زمان شاه سليمان و شاه سلطان حسين شصت هزار خانه‌وار كما بيش شده‌اند و هميشه از طرف سلاطين صفويه سردار آن قوم مخاطب بخطاب سلطانى مىبود چنان كه قوم غلزهء را نيز چنين بود و در اواخر زمان شاه سليمان كه سردارى قوم ابدالى بحيات سلطان سدوزئى كه قبيلهءاند از ابدالى تعلق داشت اتفاقا او را با يكى از محصلان حاكم هرات بر سر امرى گفتگوى روى داد و كار بمناقشه و جنگ كشيده آن محصل كشته شد و معاملهء با حاكم هرات به طول انجاميد .\r\nحيات سلطان با برادرش لشكر خان و پنج شش هزار خانوار ابدالى كه از قوم حيات سلطان بودند از خوف بازخواست خون قتيل و سياست ، كه رويهء حكام قزلباشيه بود كه باندك تقصيرى عمدگان سپاه را به زير چوب انداخته بىآبرو ميكردند چه جاى تقصير چنين ، از هرات فرار نموده و جاگير در ملتان داده روانهء آن صوبه نمود و بنى اعمام او در هرات بدستور سردار قوم و قبيلهء خود بودند .\r\nدر اين زمان عبد اللّه خان ولد حيات سلطان با پسر خود اسد اللّه خان بعد از شنيدن\r\n\r\n","description":"","footnote":"","page_name":" 19 ","page_number":29},
  {"content":"\r\n\r\nواقعهء قندهار و آمدن خسرو خان بر سر قندهار محض اظهار نمك بحلالى و رسوخ عقيدت ديرينهء حقوق سلاطين صفويه با پانصد ششصد سوار بمدد خسرو خان وارد اردوى او گرديد و بعد از آنكه مقدمهء قندهار به نحوى كه مذكور شد بر خلاف مدعى صورت گرفت عبد اللّه خان با اولاد خود وارد هرات شد و چون بزرگ‌زادهء قوم بود جميع سر خيلان ابدالى به او رجوع آوردند .\r\nدر آن اوقات حكومت هرات بعباس قليخان شاملو مفوض بود ، خان مذكور از هجوم فرقهء ابدالى و كثرت ايشان و جمعيت نمودن بر سر عبد اللّه خان متوهم گرديد زيرا كه از ناصيهء احوال پدر و پسر تفرس فتنه و ارادهء خروج معلوم نموده بود و به همه جهت كثرت و هجوم و استعداد فرقهء ابدالى زياده از فرقهء غلزهء بود .\r\nدر روزى كه عبد اللّه خان با پسرش براى ملاقات عباس قليخان آمده بود هر دو را دستگير نموده و در خلال آن احوال سرداران قزلباشيهء هرات بسبب بد سلوكى عباس قليخان هجوم آور شده او را مقيد نموده و عريضه بدرگاه پادشاهى متضمن بد سلوكى عباس قليخان فرستاده استدعاى حاكم جديد نمودند و از پيشگاه پادشاهى نيز حسب الارادهء آقايان هرات عباس قليخان را معزول نموده جعفر خان استجلو را بجاى او منصوب كرده روانهء هرات كردند و در اين بين هرج و مرج فرصت بدست عبد اللّه خان ولد او افتاده بمعاونت جمعى از مردم ابدالى كه در شهر بودند از محبس گريخته بجانب كوه دو شاخ كه در آن وقت ايل ابدالى در آنجا قشلاق نموده بودند رفتند و از آنجا جمعيت نموده بر سر قلعهء اسفزار رفته آن را مسخر ساختند و از آنجا بهيئت مجموعى بر سر هرات آمدند و جعفر خان حاكم هرات نيز با سپاه و لشكر خود از شهر برآمده در يك فرسخى شهر تلاقى فريقين روى داد و بعد از محاربهء عظيم شكست بر لشكر هرات افتاده جعفر خان دستگير افاغنه گرديد ليكن چون اين خبر به شهر\r\n\r\n","description":"","footnote":"","page_name":" 20 ","page_number":30},
  {"content":"\r\n\r\nرسيد مردم سر از اطاعت افغان پيچيده دروازه‌هاى شهر را مسدود كردند و افاغنه نيز از بيرون بمحاصرهء شهر قيام نمودند و هر روز فيما بين فريقين جنگ قائم بود تا بعد از مدتى كه محاصره به طول انجاميد و از هيچ طرف كمك و مددى باهل قلعه نرسيد و بسبب قلت ذخيره و آذوقه در شهر قحط و غلا پيدا شد لاعلاج مردم شهر هر يك بفكر كار خود افتاده بعضى آشكارا و بعضى پنهان از قزلباشيه با افاغنهء بيرون راه سازش و آميزش بهم رسانيدند و آخر الأمر افاغنه از راه برج مشهور ببرج فيلخانه كه در سمت درب عراق واقع شده بمعاونت بعضى از مردم دهات بكمند بر جدار حصار صعود نموده بر شهر استيلا يافتند و به قدر امكان بقتل و غارت شهر پرداختند و از فرقهء قزلباشيه هر كه را يافتند بقتل رسانيدند و مردم شهر را بعد از قتل و غارت تتمه را امان داده باستمالت كوشيدند و بتدريج در اندك زمانى توابع هرات را مانند او به و شافلان و كوسويه و غوريان و پوريان و جام و لنگر و خواف و باخرز و زوزن و ميمند و فراه تا سر حد سيستان و از سمت شمال از بادغيس تا حوالى آب مرغاب متصرف شدند و اين وقايع در سال هزار و يكصد و بيست و هشت ( 1128 ) هجرى روى داده و قلعهء فراه نيز كه سال سابق به تصرف افاغنهء غلزهء درآمده بود اسد اللّه خان على الغفله ايلغار نموده بتوسط نردبان ببروج قلعه صعود نموده آن قلعه را نيز به تصرف درآورده ضبط نموده بهرات مراجعت نمود .\r\n\r\nذكر سردارى فتح عليخان تركمان\r\nچون اين اخبار باصفهان بسمع بار يافتگان با جاه و جلال رسيد امراى دولت پادشاهى فتح عليخان تركمان را بسپه سالارى و سردارى مأمور نموده با سپاه بسيار و سرانجام بيشمار روانهء خراسان نمودند و فتح عليخان منزل به منزل قطع مراحل نموده در آخر همان سال در حوالى كوسويه و پل سالار و رباط پريان كه دو منزلى هرات است رسيد و از اين‌جانب اسد اللّه خان ابدالى نيز با افواج خود از شهر هرات برآمده\r\n\r\n","description":"","footnote":"","page_name":" 21 ","page_number":31},
  {"content":"\r\n\r\nدر مقام مذكور تلاقى فريقين روى داد و بعد از زد و خورد بسيار نخست شكست بر فرقهء افاغنه افتاد چنان كه گريختگان ايشان بحوالى هرات رسيدند و سپاه قزلباش بغارت و تاراج لشكر افاغنه مشغول گرديدند و فتح عليخان از بخت برگشتگى و كمال بى - تجربگى و سوء تدبير و غرور فتح با اندك مردمى كه تخمينا از صد كس زياد نبودند تعاقب هزيمتيان نمود و در حوالى غوريان بسپاه شكست خوردهء افغان دچار گرديد و بىباكانه خود را بر ايشان زد ، چون معلوم افاغنه گرديد كه سردار خود با اين فوج قليل است و مددى نيز از عقب نمايان نيست به قدر چهار پنج هزار سوار كه در كار گريختن بودند برگشته او را شكارى وار در ميان گرفتند و مجموع آن صدكس را با فتح عليخان بقتل رسانيدند و از آنجا مراجعت كرده بر فوج قزلباش ريختند و چون فرقهء قزلباش متفرق بودند و نيز معلوم گرديد كه سردار بقتل رسيده طاقت مقابله و مقاتله از ايشان مسلوب گرديد و رو بگريز نهادند و شكست فاحش بر آنها روى داد و اكثرى كشته گرديدند مگر قليلى كه بدر رفتند .\r\n\r\nذكر سردارى صفى قليخان مشهور بديوانه\r\nدر سال هزار و يكصد و بيست و نه ( 1129 ) هجرى كه اين خبر باصفهان رسيد امناى دولت صفى قليخان تركستان اغلى را كه از جملهء امراى ترك و در كمال سفاكى و ضبط بود بسردارى تعيين نموده با افواج بىنهايت و سرانجام توپخانه و غيره روانهء خراسان نمودند .\r\n\r\nذكر آمدن شير غازى خان اوزبك در بلاد خراسان\r\nمقارن اين حادثهء آمدن شير غازى خان اوزبك پادشاه اورگنج بر خراسان و تاخت و تاراج آن بلاد روى داد .\r\n\r\n","description":"","footnote":"","page_name":" 22 ","page_number":32},
  {"content":"\r\n\r\nپوشيده نماند كه اين شير غازى خان نبيرهء ابو الغازى خان است « 1 » كه معاصر شاه عباس ثانى بوده و سلطنت خوارزم و خيوق و هزار اسپ و شهر وزير و جرجانيه و كاث و گرگانج كه در ميانهء تركان اين مملكت و بلاد را اورگنج مينامند ابا عن جد به او تعلق داشت و با وجود آنكه هميشه آباء و اجداد او دست گرفتهء سلاطين صفوى بودند و حقوق كلى از آن دودمان بر ذمهء ايشان ثابت بود چنان كه هرگاه از بنى اعمام آنها كه سلاطين ماوراء النهر و بلخ و بدخشان و بلاد فرغانه بودند مانند عبد اللّه خان و عبد المؤمن خان اذيتى به آنها ميرسيد و مغلوب ميگشتند پناه بپايهء سرير سلاطين صفويه آورده باعانت اين سلسلهء عليه بر مملكت خود مستولى و كامياب ميگرديدند چنان كه در تاريخ عالم آرا و جهان آرا و احسن التواريخ حسن بيك روملو و روضة الصفويهء امير بيك جنابذى بتفصيل مذكور است شير غازى خان مذكور مجموع اين حقوق را بر طاق نسيان گذاشته مكرر بتاخت خراسان آمده دقيقهء از دقايق نهب و غارت و تاراج و قتل و اسر را فرو گذاشت نكرد چنان كه مسموع گرديد كه يك مرتبه از بلاد خراسان شصت هزار اسير بملك خود برده بود .\r\nدر همان سال كه صفى قليخان را سردار و سپهسالار فوج نموده بر سر هرات مى - فرستادند خبر آمد كه باز شير غازى خان لشكر خود را باتفاق سركردگان ايل تركمانان صاين خانى از تكه و يموت و آدينه غورت و اوخلو و اغريچه بر سر خراسان فرستاده بصفى قليخان حكم پادشاهى صادر گرديد كه بتعجيل خود را بخراسان رسانيده اول تنبيه فرقهء اوزبك و تركمان نموده بعد از آن متوجه هرات گردد .\r\nصفى قليخان نيز حسب الأمر پادشاهى بتعجيل تمام متوجه خراسان گرديد و در حوالى نيشابور در وقتى كه فرقهء اوزبك و تركمان بسيارى از توابع خراسان را تاخت و\r\n\r\n\r\n","description":"","footnote":"\r\n( 1 ) - شير غازى خان نوادهء ابو الغازى خان ( 1053 - 1074 ) از سلسله‌ايست كه آن را ايلبارس خان در حدود 921 هجرى در خوارزم تشكيل داده بود . ابتداى سلطنت شير غازى خان سال 1127 هجرى است .\r\n","page_name":" 23 ","page_number":33},
  {"content":"\r\n\r\nتاراج نموده با اسير و غنيمت بسيار متوجه بلاد خود بودند تقارب فريقين روى داد و در همان ايام سرداران قاچار استر آباد با سپاه و جمعيت خود نيز ملحق بفوج صفى قليخان گرديده بودند و در وقت جنگ اول فرقهء كرد و غيرهء سپاه قزلباش با سپاه اوزبك مقابل گرديدند و بعد از زد و خورد بسيار شكست بر فرقهء قزلباش و كرد افتاد .\r\nدر اين بين فرقهء قاچار از طرفى ديگر بمدد رسيده فرقهء اوزبك را از پيش برداشتند و جمع كثيرى از فرقهء اوزبك بقتل رسيد و چند سردار با جمعى ديگر از سپاه زنده دستگير شدند و صفى قليخان مجموع اسيران را گردن زده و سرهاى آنها را با مقتولان ديگر كله منار ساخت و سرداران را كه زنده گرفته بودند بر بالاى منار زنده به گچ گرفت و فرقهء قاچار كه از آنها در جنگ كمال شجاعت و دليرى به عمل آمده بود و متوقع انعام و خلعت و آفرين و تحسين بودند صفى قليخان بسبب طيش و خفت مزاج و سرعت غضب با سرداران آنها كه زياده از حد تعريف تهور و دلاورى خود مينمودند بخلاف توقع ايشان پيش آمده مطلق متوجه آنها نگرديد بلكه آنها را بجبن و عدم شجاعت منسوب كرده فرق ديگر را كه از آنها كارى برنيامده بود انعام و خلعت داد و نسبت فتح اين جنگ را به آنها داد و فرقهء قاچاريه و اكثر سپاه از اين معنى دل شكسته شده كينهء او را نگاه داشتند .\r\n\r\nذكر واقعهء شيخ بهاء الدين استيرى « 1 »\r\nگلشن آرايان چمن وقايع و آثار و نكته‌پردازان حدايق سير و اسمار پرده‌گشائى صحايف عروسان كلام را به اين روش نموده و بر اورنگ سخن سرائى جلوه‌گر ساخته‌اند كه در اين بين شخصى از اعاظم علما و مشايخ خراسان كه در سلسلهء آنها پيرى و مريدى از قديم بود شيخ بهاء الدين نام در سال سابق كه شير غازى خان بخراسان آمده\r\n\r\n\r\n","description":"","footnote":"\r\n( 1 ) - منسوب بقريهء استير در 15 كيلومترى مغرب سبزوار بر سر راه اين شهر بطهران .\r\n","page_name":" 24 ","page_number":34},
  {"content":"\r\n\r\nقتل و اسر بىنهايت نموده بود شيخ بهاء الدين مذكور از غايت درد دين باصفهان رفته « 1 » شكايت تظلم بسيار پيش امرا نموده بود و از نهايت دل سوختگى چون مردى حراف و زبان آور و واعظ پيشه بود بعضى از سخنان وحشت انگيز عبرت افزا بپادشاه و امرا و علما و جميع شيعيان بر زبان آورده بود از عالم آنكه جهاد امريست واجب و احاديث و آيات متكاثرهء متظافره در تحريض و تأكيد آن وارد شده و آنكه پادشاهى عبارت از ترحم و اشفاق و غيرت و حميت دين است و پادشاه و امرا همه در اين زمان بسبب تن پرورى و راحت طلبى دست از فضيلت اين امر برداشته‌اند و هميشه مشغول بفسق و فجور و شنايع و قبايح‌اند و بيخبرى از احوال رعايا و زيردستان را شيوه و شعار خود نموده‌اند چنان كه مثل شير غازيخان اوزبك ملعون از بلاد خراسان شصت هزار كس از اناث و ذكور فرقهء شيعيان از صلحا و عباد و مؤمنين و زهاد و سادات اسير نموده و هيچكس را از شاه و امرا و سپاه درد دين و غيرت پيرامون خاطر نگذشت كه اين نفوس محترم را از دست اين فرقهء نواصب بيدين ظالم خلاص نمايند و علما نيز مهر سكوت بر لب گذاشته مطلق در مجلس پادشاه و امرا سخنانى كه موجب تنبيه و آگاهى ايشان باشد هرگز بر زبان نياوردند ، اين معنى چگونه با ديندارى و ايمان جمع مىشود ؟\r\nاز اين سخنان حق اكثرى از علما مكدر شده آن عزيز را متهم بتصوف و الحاد نموده حكم باخراج او كردند چنانچه او را از اصفهان باهانت تمام بيرون كردند . چون بخراسان وارد گرديد بهر جا و بهر مكان كه ميرسيد بعد از اداى نماز جماعت و امامت\r\n\r\n\r\n","description":"","footnote":"\r\n( 1 ) مخفى نماند كه در اين مسافرت شيخ بهاء الدين تنها نبوده بلكه عدهء از علماء از قبيل مير محمد مهدى مشهدى خراسانى نيز بهمراهى او باصفهان آمدند و شكايت و تظلم آنها به جائى نرسيد .\r\nشيخ بهاء الدين مذكور برگشت و مير محمد مهدى مشهدى در اصفهان با حال يأس ماند تا در زمان نادر شاه فوت شد و قبرش در قبرستان آب بخشان مىباشد . در سنهء 1350 كه حقير اصفهان بودم به زيارت قبرش فائز شدم و ايشان از سادات حسينى خراسان ميباشند . ( شهاب الدين الحسينى النجفى المرعشى )\r\n","page_name":" 25 ","page_number":35},
  {"content":"\r\n\r\nدر بين وعظ مردم را ارشاد مينمود كه در اين زمان پادشاه و امرا و تمام مردم دست از دفاع و جهاد برداشته‌اند و مردم را بدست دشمن حواله نموده چه ضرور است كه انتظار حمايت پادشاه بايد كشيد ، بر هر كس فى نفسه واجب است كه براى حفظ عرض و ناموس و مال و جان خود بموجب حكم خدا و رسول دفع شر دشمن نمايد و هر كس كه از او كارى آيد و تغافل نمايد در آخرت مستحق عذاب اليم و ورود جحيم خواهد بود .\r\nمردم از روى غيرت و حميت دين به قصد جهاد جمعيت عظيم نموده رفبق آن مرد گرديدند چنان كه بروايتى به قدر چهار پنج هزار كس از اين جماعت متنوعه جمع شدند .\r\nدر اين بين ورود صفى قليخان بخراسان اتفاق افتاد ، از شنيدن جمعيت اين مردم برآشفته حمل بر خروج كرد و او را متهم ببغى و طغيان نموده نزد خود طلب داشت و چون آن مرد گمان تقصيرى به خود نداشت بلكه خود را مستوجب تحسين ميدانست كه چهار پنج هزار كس بىمواجب و بىعلوفه جمع نموده در ركاب سپه‌سالار از روى درد دين خواهد جنگيد بىمضايقه بملاقات صفى قليخان رفت و آن سفاك بىباك از فرط طيش و غضب بمحض ديدن حكم بفراشان نمود كه او را گرفته انداختند و بضرب ميخ‌كوب سر آن عزيز را خرد نمودند و اين معنى با دو سه امر ديگر كه ذكر خواهد شد بر او نامبارك آمد آخر الأمر در جنگ افاغنه بأقبح وجهى كشته گرديد چنان كه در طى اين اوراق بتفصيل مذكور مىشود .\r\nالقصه صفى قليخان با جمعيت و كثرت تمام و غرور مالا كلام وارد مشهد مقدس گرديد .\r\n\r\nذكر تصرف نمودن قناديل سر كار فيض آثار و طلا آلات و نقره آلات\r\nبعد از اداى آداب زيارت به نحوى كه سابق بر اين فتح عليخان تركمان نيز اين نوع سوء ادب بجا آورده بود او نيز بجا آورد . تبيين اين مقال آنكه چون در خزانهء فيض آشيانهء حضرت امام الجن و الانس عليه السّلام قدر معتدبهى از قناديل و شمعدانها و عود سوزها و منقلها از طلا و نقره كه سلاطين و مردم ديگر به نذر آورده بودند جمع شده\r\n\r\n","description":"","footnote":"","page_name":" 26 ","page_number":36},
  {"content":"\r\n\r\nبود فتح عليخان ببهانهء اينكه اين جنگ جهاد است و به مصرف غازيان ميرسد و نيز جناب حضرت از اين نوع زخارف دنيوى مستغنىاند و اين وجوه از سركار حضرت بعنوان قرض گرفته شده بعد از طى اين معاملات مع شيىء زائد مسترد خواهم نمود قدرى از آن تصرف نموده و مسكوك كرده بخرج آورده بود تتمهء آن را كه در خزانه موجود بود صفى قليخان به تصرف درآورد و ديگر از اعمال سيئهء او قتل محمد زمان خان چرخچى باشى خراسان بود .\r\n\r\nذكر در بيان قتل محمد زمان خان چرخچى باشى خراسان\r\nمخفى نماناد كه چون در بلاد خراسان بسبب كارهاى نمايان و اشغال شگرف و امور دست بسته كه در جنگ اوزبك از او سر زده بود شهرت شجاعت و پر دلى او در افواه عوام و خواص افتاده و مردم همگى او را لايق و سزاوار سپه‌سالارى و اسپهبدى ميدانستند اين اخبار چون بصفى قليخان رسيده بود از روى حسد و ناتوان بينى و شدت غضب آن مرد را باندك تقصيرى كه چرا دير باستقبال ما آمدهء بنا حق گردن زد و اين امور بر او مبارك نيامده در اندك وقتى منتقم حقيقى جزاى اعمال سيئهء او را به او رسانيد .\r\nمجملا صفى قليخان بعد از جمعيت سپاه خراسان و استر آباد و مرو و نسا و ابيورد و سرخس و زور آباد و مروجاق كه در ايام خلفا آن را مرو الرود مينوشته‌اند « 1 » علاوهء سپاه عراق نموده متوجه هرات گرديد و از آن جانب حاكم هرات كه اسد اللّه خان ابدالى بود با افواج و جمعيت خود از شهر هرات برآمده به قصد محاربهء صفى قليخان متوجه شد و در حوالى كافر قلعه كه شش منزلى هرات است تلاقى فريقين روى داده طرفين لواى\r\n\r\n\r\n","description":"","footnote":"\r\n( 1 ) - اصل اين كلمه مروجق است كه بتركى بمعنى مرو كوچك است در مقابل مرو بزرگ يعنى مرو شاهجان كه يكى از چهار شهر بزرگ و آباد خراسان در ايام قبل از استيلاى مغول بوده . مروجق كه در قديم آن را مرو الروذ ميگفتند قدرى در جنوب بالا مرغاب حاليه است در كنار نهر مرغاب در صورتى كه مرو شاهجان همين مرو كنونى است در كنار همان نهر ولى در شمال .\r\n","page_name":" 27 ","page_number":37},
  {"content":"\r\n\r\nمحاربه را برافراشتند و چون فرقهء قاچار استر آباد و كرد چمشگزك كه عمدهء سپاه خراسان بودند و كينهء ديرينه از صفى قليخان در سينهء پر كينه داشتند بنا بر وجهى كه سابق مذكور شد بمحض مقابل شدن هر دو سپاه خود را يك كنار گرفته تن بجنگ در ندادند و پسر صفى قليخان كه در سن شانزده هفده سالگى بود و او كمال علاقه با پسر داشت و در آن جنگ چرخچى فوج شده بود در حملهء اول كشته شد و چون ضابطهء افغان بسبب جرى شدن و مكرر غالب آمدن بر سپاه قزلباش به اين نحو بود كه بمحض ديدن سپاه قزلباش بىتأمل اسپ انداخته خود را بر صف سپاه ميزدند و سپاه مقابل تاب صدمهء ايشان نمىآورد و البته شكست مىخورد در اينجا نيز بعد از شكست خوردن سپاه چرخچى افاغنه بهيئت مجموعى خود را بر قلب سپاه قزلباش زدند و چون در قلب مردم قليلى مانده بودند و باقى همه فرار اختيار نموده افاغنه خود را بصفى قليخان رسانيده او را بقتل آوردند و در باب كشته شدن او چند قول مختلف شنيده شده :\r\nيكى آنكه بدست افاغنه در جنگ بقتل رسيد ،\r\nدوم آنكه بسبب كشته شدن پسر و شكست خوردن فوج از حدت طبع و غلبهء غضب بعضى از سرداران قاچار و كرد را فحش و دشنام داد و آن جماعت او را بقتل رسانيدند .\r\nسيم آنكه چون ديد كه فوج شكست خورده و پسر كشته شده از كمال طيش خود را بر عرادهء باروت انداخته آتش زد و در آتش باروت سوخته گرديد و قول اخير مشهورتر است و اللّه يعلم .\r\nفرقهء قاچار و كرد خزانه را تاراج نموده بجانب وطن خود روانه گرديدند و باقى آنچه مانده بود افاغنه تاراج نمودند و بسبب آنكه افاغنه مشغول بتاراج بودند كسى بتعاقب سپاه گريختهء قزلباش نرفت و اسد اللّه خان با فتح و ظفر بهرات مراجعت نمود و چون از اين دو فتح متوالى كه بر فتح عليخان و صفى قليخان يافته بود غرور موفور در كاخ دماغ او راه يافت بعد چندى بخاطر رسانيد كه قلعهء فراه كه هميشه قول\r\n\r\n","description":"","footnote":"","page_name":" 28 ","page_number":38},
  {"content":"\r\n\r\nبيكى هرات بوده است يعنى تابع هرات چرا در تصرف افاغنهء غلزهء باشد بلكه بايد بتسخير درآورده ضميمهء ملك هرات نمود به همين اراده شبى از شبها بىخبر ايلغار نموده دم صبحى بتوسط نردبانها كه همراه داشت بر قلعهء فراه صعود نمود و از فرقه غلزهء هر كه دست برآورد كشته گرديد و هر كه دست برنياورد اسپ و يراق او را گرفته مرخص نمود و قلعه را بعد سرانجام آذوقه و اسباب قلعه‌دارى بيكى از رفقاى خود سپرد و باز بهرات مراجعت كرد .\r\nچون اين خبر بمحمود غلزهء رسيد سال بعد از آن بتدارك اين معنى بفكر سرانجام فوج و سپاه افتاد كه بر سر فراه آمده از فرقهء ابدالى قلعه را منتزع نمايد .\r\nچون اين خبر باسد اللّه خان ابدالى رسيد پيشدستى نموده با افواج و سپاه خود از هرات برآمده بفراه رسيد و متوجه گرفتن قلعه نشده به قصد تنبيه محمود غلزهء از روى غرور بحوالى زمين داور كه از توابع قندهار است آمد و از آن جانب محمود نيز با افواج غلزهء از قندهار برآمده در منزل موسوم بدلارام چنگى هر دو فوج با يكديگر متلاقى گشتند و بعد از محاربهء بسيار و زد و خورد بيشمار شكست بر فرقهء ابدالى افتاد و اسد اللّه خان در آن جنگ بقتل رسيد و محمود سر او را بريده با عريضهء حيله اندوز بدربار پادشاهى ارسال نمود چنان كه در احوال محمود اين سانحه بتفصيل بتحرير خواهد آمد .\r\nفرقهء ابدالى بعد از قتل اسد اللّه خان شكسته و بد حال بهرات مراجعت نمودند و محمد زمان خان نام شخصى را از رؤساى خود بسلطنت موسوم نمودند و عبد اللّه خان پدر اسد اللّه خان را كه از جانب پسر در هرات نايب بود محبوس نموده جعفر خان استجلوى حاكم سابق هرات و بعضى از سرداران قزلباش را كه در اين مدت اسد اللّه خان آنها را محبوس نگاه ميداشت همگى را بقتل رسانيد و خود در امر حكومت مستقل گرديد و بعد از مدتى عبد اللّه خان را نيز مقتول نمود و خود نيز بعد از يك دو سال مانند ديگران روانهء سفر آخرت گرديد و بعد از زمان خان محمد خان ابدالى حاكم هرات شد .\r\n\r\n","description":"","footnote":"","page_name":" 29 ","page_number":39},
  {"content":"\r\n\r\nدر سال هزار و يك صد و سى و نه ( 1139 ) هجرى محمد خان بهوس تسخير مشهد مقدس آمده چهار ماه قلعهء مشهد را محصور داشت ، آخر الأمر اطراف و نواحى را تاخته بهرات مراجعت نمود و چون بهرات وارد شد افاغنه بنابر بعضى جهات بر او شوريده ذوالفقار خان ولد زمان خان را از شورابك آورده در هرات حاكم ساختند .\r\nدر سال بعد از آن عبد الرحمن خان ولد عبد اللّه خان كه پدرش در ايام حكومت زمان خان در هرات بقتل رسيده بود بعزم خونخواهى پدر وارد گشته احداث فتنه و نزاع كرد تا اينكه افاغنه براى اطفاى شر او ذوالفقار خان را بجانب خواف و با خرز و عبد الرحمن خان را به سمت قندهار و فراه روانه كرده اللّه يار خان برادر محمد خان را از ملتان طلبيده بر مسند حكومت متمكن ساختند . چون عبد الغنى خان على كوزائى كه فرقهء از ايل ابدالىاند و او از سرداران آن فرقه بود و سمت هواخواهى ذوالفقار خان داشت و از اللّه يار خان متوحش بود چندى مداراى وحشت آميز كرده عاقبت پرده از روى كار برداشت و ذوالفقار خان را از خواف و با خرز آورده رايت جدال برافراشت و تا شش ماه نايرهء قتال اشتعال داشت تا اينكه افاغنه دست از اطاعت هر دو برداشته ذوالفقار خان را بجانب فراه و اللّه يار خان را به سمت مروچاق فرستاده هر يك محلى و ناحيهء را مالك شدند بىحاكم و سركرده بسر ميبردند ، و تتمهء احوال ابدالى در ضمن نادر نامه بتفصيل مذكور است از آنجا طلب بايد نمود .\r\n\r\nذكر در بيان حركت كردن شاه سلطان حسين از دار السلطنهء اصفهان به قصد مهم افاغنهء ابدالى و افاغنهء غلزهء و رسيدن بدار السلطنهء قزوين\r\nچمن بندان گلستان سخن سرائى و ناقلان آثار نكته پيرائى شواهد مدعى را بدين و تيره بجلوهء ظهور آورده‌اند كه چون اين خبر باصفهان رسيد امناى دولت سلطانى مصلحت وقت در آن ديدند كه چون سه چهار امير عظيم الشأن با سرانجام و اساس لايق بمهم قندهار و هرات تا حال منصوب گرديدند و بسبب اتفاقات سيئهء فايدهء بر تعيين آنها\r\n\r\n","description":"","footnote":"","page_name":" 30 ","page_number":40},
  {"content":"\r\n\r\nمترتب نشده بلكه موجب مزيد خيرگى اعدا و ضعف و غلبهء هراس و خوف عسكر و سپاه گرديده چارهء منحصر در آنست كه پادشاه خود حركت فرموده متوجه اين مهم اهم گردد چنان كه شاه سلطان حسين در اواسط سال هزار و يكصد و سى ( 1130 ) هجرى بعد سرانجام كارخانجات و تهيهء سفر از اصفهان برآمده منزل به منزل طى مراحل مينمود تا آنكه از قم يك دو منزل پيش‌تر رفتند .\r\nچون در آن وقت وزير اعظم و كل اختيار امور سلطنت با فتح عليخان داغستانى بود و بالنسبه بساير امراى ديگر در تدبير و كاردانى امتياز تمام داشت مصلحت چنان ديد كه چون سپاه عراق و خراسان مكرر از افغان شكست خورده‌اند و وهم و هراس بىنهايت از افاغنه در دل ايشان جا گرفته بمحض اين سپاه كار از پيش نخواهد مصلحت آنست كه بقزوين تشريف بايد برد زيرا كه قزوين از يك طرف متصل ببلاد آذربايجان و از سمتى ديگر متصل ببلاد خراسان است و فوج خيز بلاد ايران و مجمع سپاه جنگى بلاد آذربايجان است از آن بلاد سپاه تازه زور طلب بايد نمود و باستعداد و سرانجام لايق و سزاوار متوجه مهم بايد شد و امراى ديگر چون راحت‌طلب و آرام‌جو بودند اين رأى را نه از روى مصلحت انديشى و صلاح دولت بلكه از روى هواى نفسانى و آرام طلبى مستحسن شمردند و شاه سلطان حسين خود مردى سليم النفس و راحت دوست و از تدابير امور سلطنت و پادشاهى بىخبر و بىبهره بود بمصلحت همگى امرا متوجه قزوين شده در آنجا رحل اقامت انداخت و در آن اوقات چون بغى و خروج اعراب عمانى و امام مسقط كه سيف بن سلطان نام او بود روى داده بود بنابر اين لطف عليخان عم فتح عليخان وزير اعظم را سپه‌سالار مطلق و بيگلربيگى بلاد فارس و كوه گيلويه و خان لار و بنادر كرده روانهء آن ضلع نمودند و چون تفصيل احوال افاغنهء غلزهء و سلطنت محمود پسر امير اويس كه بعد از اين مذكور خواهد شد فى الجمله موقوف عليه بر ذكر احوال لطف عليخان سپه‌سالار بود و احوالات لطف عليخان موقوف بر احوالات مردم عمان و لشكركشى ايشان بر جزاير و بنادر ملك فارس كه واقع بر\r\n\r\n","description":"","footnote":"","page_name":" 31 ","page_number":41},
  {"content":"\r\n\r\nسواحل درياى عمان است بنابر اين لازم نمود كه فى الجمله از احوال بلاد عمان و پادشاهان آن بلاد كه آنها را در اصطلاح آنجا امام گويند نوشته شود تا موجب زيادتى بصيرت مستخبران احوال گردد .\r\n\r\nذكر احوال ائمهء عمان و مستولى گشتن آنها بر آن بلاد و بغى و طغيان سيف بن سلطان امام آن بلاد « 1 » و تاراج بعضى از بنادر فارس و تسخير جزيرهء بحرين و قشم و لارك كه در جزيرهء دراز واقعست\r\nبر ديده وران با بصيرت و مطالعه كنندگان با ذكاء و فطانت پوشيده نماند كه بلاد\r\n\r\n\r\n","description":"","footnote":"\r\n( 1 ) - « مخفى نماند كه در مملكت عمان طوائف و سلاسل مختلفه سلطنت نموده‌اند يكى از آن فرق سلسلهء سلاطين يعاربه است سيف بن سلطان از آن سلسله است و اول آن خاندان ناصر بن مرشد يعربى است كه در 1034 بسلطنت رسيده و با پرتغاليها جنگها نموده و آنها را از سواحل عمان دور نمود فقط در مسقط باقى بودند . وى در سنهء 1060 درگذشت .\r\nپس از او سلطان بن سيف امام و سلطان عمان شد و او مرد فتاك و مقتدر فعالى بوده مسقط را هم از دست پرتغاليها گرفت و او در سنهء 1090 درگذشت .\r\nو پس از او پسرش بلعرب جانشين وى گشت چهارده سال سلطنت كرد و مرد و پس از او برادر او سيف بن سلطان بن سيف پادشاه عمان شد تا در 1123 فوت شد و مقصود از سيف بن سلطان در متن كتاب همين شخص است و او مرد شجاع سفاكى بوده فتوحات زيادى نموده از جمله رياض پايتخت آل سعود و احساء و قطيف و بحرين و جزيرهء قشم و لارك و بندر عباس را متصرف شد .\r\nپس از او خلاف كلمه شد بين اهل عمان ، عدهء پسر او را كه صغير بود بسلطنت قبول فرمودند وعدهء محمد بن ناصر غافرى را و اثر اين اختلاف تاكنون در عمان باقى است .\r\nپس از اين اختلاف كم‌كم سلطنت يعاربه رو بضعف گذاشت و سلسلهء ديگرى كه سلاطين بوسعيدى باشند تخت سلطنت را تصرف نمودند و اول ملوك بوسعيدى احمد بن سعيد بن احمد بن محمد البوسعيدى الازدى العمانى بود و تاكنون سلطنت در اعقاب او باقى است .\r\nتوضيح آنكه در يعاربه سلطنت با امامت و مقام روحانيت جمع بود چه اباضيه يعنى خوارج كه اهالى عمان و مسقط و زنگبار افريقا بر اين مذهب هستند خاندان يعاربه را امام مفترض الطاعهء خود ميدانستند ولى فعلا سلطنت از امامت منفصل شده و امام خوارج در خارج عمان در صحرا زيست مىنمايد و سلطان در عمان حتى سلطان زنگبار همان امام را مفترض الطاعهء خود ميداند . ( شهاب الدين الحسينى النجفى المرعشى )\r\n","page_name":" 32 ","page_number":42},
  {"content":"\r\n\r\nعمان مملكتى است واقع در جنوبى بحر فارس كه آن را بحر عمان نيز گويند . حد شرقى آن كه كوه رأس الحد باشد متصل ببحر هند و حد جنوبى از طرف بحر ببنادر بلاد يافع كه عبارت از مطرقه و مصيره و مرباط و حضرموت و ثريم و قس و شحر و ظفار است و واقع بين بلاد عمان و يمن است و از طرف بر برارى يمن و حد غربى آن متصل ببلاد نجد و يمامه و بوادى بنى تميم و بنى حنيف تا بلحصا و قطيف است و حد شمالى بدرياى فارس و از بنادر مشهورهء آن بلاد در زمان قديم شهر قلهات بود و حكام آن بلاد هميشه از آل حمير بوده‌اند از فرقهء سبا چنان كه حق تعالى در قرآن مجيد فرموده كه :  لَقَدْ كانَ لِسَبَإٍ فِي مَسْكَنِهِمْ آيَةٌ  الى آخر الآية ، و در زمان خلافت خلفاى عباسى بعضى از اعراب كه مذهب خوارج داشتند از توابع محمد بن زيد اباضى كه او از جملهء رؤساء خوارج بود ببلاد عمان آمده ساكن شدند و چون اين بلاد يك كنار مملكت افتاده و تردد در آن طرف بسيار كم اتفاق مىافتد خلفا و سلاطين از فكر آنها ذاهل و غافل شدند و بمرور ايام و دهور مردم آن بلاد همگى منتقل بذهب اباضيه گرديدند چنان كه بالفعل در برارى و بوادى آن بلاد غير فرقهء اباضيه كمتر يافت مىشود مگر در سواحل كه اكثرى از فرقهء شافعيه و قليلى اثنا عشريه و بلوچان ساكنند .\r\n\r\nورود فرقهء فرنگان بدرياى هند و سواحل آن\r\nدر ما بين سنهء ثمانمأيه و تسعمأيهء هجرى « 1 » فرنگان پرتگال كه مسمى به پرتگيش « 2 » اند مطلع بر راه درياى هند گرديده وارد بنادر هند و حبش و بلاد يمن و عمان و بنادر فارس و جزاير آن گرديدند و ببهانهء تجارت در هر يك از اين بلاد فرود آمده در اندك وقتى بانواع حيل سر رشتهء حل و عقد آن بلاد را بدست آورده بلطف و عنف در هر يك از آن بلاد قلاع متينهء رصينه بنا نهادند و مالك آن ملك گرديدند از آن جمله در بلاد عمان . چون\r\n\r\n\r\n","description":"","footnote":"\r\n( 1 ) - ابتداى استيلاى پرتغاليان بر سواحل عمان كه ابتداى تصرفات ديگر ايشان در جزاير و سواحل خليج فارس است با سال 912 هجرى مقارن بوده .\r\n( 2 ) -  Portugueese \r\n","page_name":" 33 ","page_number":43},
  {"content":"\r\n\r\nشهر قلهات « 1 » را لايق و شايان قلعه ساختن نديدند در چهار منزلى آن از سمت غرب مكانى را كه اعراب عمان آن را مسكت بفتح ميم و سكون سين بىنقطه و فتح كاف و سكون تاء دو نقطه مىنامند و اهل عجم مسقط بقاف و طاء بالف ميگويند لايق قلعه ساختن يافتند زيرا كه اطراف آن مكان از كوه‌هاى بسيار مرتفع بقدرت الهى بهيئت قلعه بهم رسيده و طول فضاى وسط آن كوهسار دو فرسخ و عرض آن نصف فرسخ و بعضى از امكنهء آن تا دو فرسخ است و دروازهء آن كوهسار كه رو بجانب شمال واقع شده عرض آن دروازه تخمينا پنجاه شصت ذرع خواهد بود و سفاين و جهازات از آن راه داخل شده وارد آن شهر ميشوند و نصف آن فضا را دريا احاطه كرده و نصف آن خشكى است و آن قدرى را كه دريا احاطه نموده بسيار عميق واقع شده چنان كه جهازات بسيار بزرگ متصل بكناره ايستاده مىتوانند شد و وسعت آن مكان به قدر گنجايش ايستادن چهارصد پانصد جهاز ميتواند بود و در نصف خشكى شهر واقع شده و آب شيرين خوردن اهل آن شهر مجموع از چاهى است كه بيرون حصار شهر واقع است و از آنجا در زير زمين جدولى را به سنگ و صاروج در كمال استحكام ساخته‌اند كه آب در آن مىآيد و در كنار دريا حجرهء را بهيئت بركه و آبگير ساخته‌اند كه آن آب جدول در آن آبگير جمع مىشود و در آن حجره پيوسته مقفل مىباشد و اطراف آن حجره را شير دهنها نصب نموده‌اند كه مردم آب از آن شير دهنها ميگيرند و آن نيز به اجاره مىباشد كه فى مشكى يك غاز كه زريست مسكوك از مس ميخرند .\r\nبالجمله فرقهء فرنگان پرتگيش بريمين و يسار شهر بر قلهء كوه دو قلعهء مستحكم بنا نهاده‌اند هر يك مشتمل بر سنگ‌انداز و فصيل و بروج مستحكم و ساير اطراف آن حصار محيط به دريا را نيز بروج متعدده ساخته و در مجموع قلاع و بروج توپخانه و سامان جنگ چيده‌اند و نيز سلسلهء از آهن در كمال استحكام براى دروازهء آن حصار\r\n\r\n\r\n","description":"","footnote":"\r\n( 1 ) - بفتح قاف و سكون لام در ساحل عمان شرقى بين مسقط و رأس الحد كه مركز اقامت حكمران ايرانى عمان از طرف ملوك هرموز بوده .\r\n","page_name":" 34 ","page_number":44},
  {"content":"\r\n\r\nاز طرف دريا ساخته‌اند كه عند الحاجة هرگاه آن زنجير را بكشند هيچ جهازى و كشتى را ممكن نيست كه از اندرون ببيرون يا از بيرون باندرون تواند تردد نمود و از طرف خشكى نيز زياده از دو راه ندارد يكى از طرف غرب كه بجانب مطرح كه قصبه‌ايست از آن بلاد از بالاى كوه مسلوك است و در آنجا نيز برجى ساخته‌اند كه بىرضاى ساكنين آن برج تردد ممكن نيست و ديگرى از طرف ما بين شرق و جنوب كه بجانب سداب و دغمر و قريات ( بضم قاف و تشديد ياء ) كه هر يك قصبه‌ايست ميرود و در آنجا نيز بر قلهء كوه برجى مانند راه مطرح ساخته‌اند .\r\nالقصه چون فرنگان مالك آن ملك شدند بسبب غلبهء تعصب در مذهب كه لازم غير منفك فرقهء پرتگيش است شروع در تصرف در دين و آئين مردم آن بلاد نمودند و بلطف و عنف مردم را دعوت بمذهب خود كردند . چون فرقهء عرب در مذهب اسلام متصلب و ثابت قدم‌اند بعد از اطلاع اين معنى از اطراف و جوانب جمع شده در صدد استرداد اين ملك از تصرف آنها و بدر كردن آن اشقياء از ملك خود شدند و چون فرنگان پرتگيش ممالك سواحل دريا را متصرف شده بودند مانند مصيره و مطرقه و رأس الحد و سور و بعلان و طوى و قلهات و قريات و مسقط و مطرح و بركه و صحار و دبا و ليما و سير و خصب و جلفار و بلادى كه از كنار دريا دور بود مانند روضه و صمد الشام و نزوا و بهلا و رستاق كه اين سه بلاد اخير قلمرو پاى تخت عمان است و سمايل تا حصن الحروم و پيرين همه در تصرف اهل عمان باقى بود و بعضى از اولاد ملوك حمير كه وارث آن بلادند نيز بر آن بلاد مستولى بودند بعد از سنهء الف ( 1000 ) هجرى در روز يكشنبه كه نصارى در معبد خود كه آن را كرجه « 1 » ميگويند بعبادت خود مشغول بودند على الغفله بر آنها ريخته همه را بقتل آورده قلاع آنها را متصرف شدند و خود مانند فرنگان صاحب جهاز گرديده به نحوى در جهاز رانى و جنك دريا ماهر شدند كه در زمان تسلط آنها هيچ جهازى از فرنگان را يارا نبود كه در برابر جهاز آنها تواند\r\n\r\n\r\n","description":"","footnote":"\r\n( 1 ) كرجه ظاهرا تحريفى است از كلمهء  Church  بمعنى كليسا\r\n","page_name":" 35 ","page_number":45},
  {"content":"\r\n\r\nآمد و سالى نبود كه چهار پنج جهاز از پرتگيش بجنگ نگيرند و در آن اوقات كه احوال بلاد ايران مشوش و از هر گوشه صاحب داعيه و سر خيلى تاخت و تاراج حوالى ممالك ايران مينمود سيف بن سلطان كه در آن وقت امام و سردار آن قوم بود نيز بتحريك و وسوسهء فرقهء هوله كه قومىاند از عرب ساكن سواحل بلاد فارس دندان طمع بتسخير جزاير و بنادر درياى فارس تيز كرده در سنهء عشرين و مأيه و الف ( 1120 ) هجرى يك دو جهاز با جمعى از عساكر خود بر سر بندر كنگ كه معمورترين بنادر فارس بود فرستاد و چون در بنادر كنگ در زمان سلاطين صفويه بسبب خاطر جمعى از دستبرد اعادى و امنيت بلاد لشكر و فوجى نميبود حاكم نشين آنجا شهر لار و بندر عباسى بود و ضابط عشور و خروج بندر مرد نويسندهء ميبود و داروغهء كه براى محافظت دزدان كوچه و بازار ميبود مجموع از سى چهل كس زياده نبوده و نوكر نگاه نمىداشت لهذا بمحض ورود لشكر عمانى هيچكس مانع و مزاحم ايشان نتوانست شد ، تمام شهر را كه مملو از اموال تجار و نقد و جنس بىنهايت بود تا سه روز غارت و تاراج نموده و بر جهازات خود مشحون كرده بجانب بلاد خود بدر رفتند و عباس قليخان حاكم لار و بندر كه در آنوقت در لار ميبود بمحض شنيدن اين خبر بتعجيل تمام خود را ببندر كنگ رسانيد و چون فرقهء عمانى بعد تاراج بر جهازات بدر رفته بودند و سرانجام سفر دريا از جهازات و غيره در سر كار پادشاهى و امرا هيچكدام نبود بر آمدن او فايدهء مترتب نگرديد و چون اين خبر بعرض پادشاه رسيد جمشيد خان نامى را بسردارى مهم عمان و تنبيه سيف بن سلطان مقرر نمودند و جمشيد خان با سپاه و لشكر و سرانجامى كه لايق آن مهم باشد متوجه بنادر گرديد و چون بحوالى بندر كنگ رسيد به قضاى الهى فوت شد و به اين جهت آن امر لايق عايق گرديد و بعد دو سه سال فرقهء عمانى باز بر سر بندر كنگ آمده آن را تاراج نموده مثل مرتبهء اول بدر رفتند و در اين مرتبه نيز چون بعرض پايهء سرير پادشاهى رسيد محمد مؤمن بيك جهرمى كه از اعاظم اميرزادگان بود و آباء او از غلامان معتبر سر كار پادشاهى بودند و او خود\r\n\r\n","description":"","footnote":"","page_name":" 36 ","page_number":46},
  {"content":"\r\n\r\nنيز در كار طلبى و شايستگى پيش قدم بود خان لار و بندر نموده محمد مؤمن خان جهرمى خطاب يافته با سپاه و سرانجام شايسته متوجه عمان گرديد و او چون ببندر كنگ رسيد نيز بسبب فقدان جهازات و سرانجام سفر دريا يك چندى بليت و لعل گذرانيده مراجعت بحضور نمود و فرقهء عمانى بعد از رفتن او سرانجام نموده متوجه جزيرهء بحرين گرديدند و اين جزيرهء بحرين معمورترين و بهترين جزاير فارس است زيرا كه طول او كه از جانب جنوب بجانب شمال است قريب بچهارده فرسخ و عرض آن كه از مشرق بجانب مغرب است از سه تا نه فرسخ است ، مجموع آن مشتمل بر عيون نابعه و انهار جاريه و نخلستان بسيار و زراعت بيشمار بر خلاف جزاير ديگر آن دريا كه بعضى كم آب و اكثرى بىآب واقع شده ، و از جمله منافع عمدهء جزيرهء بحرين مغاص مرواريد است كه در اطراف و جوانب عالم در آبدارى و خوبى و گرانبها بودن مثل مرواريد بحرين بهم نميرسد .\r\nالقصه بار اول در سنهء هزار و يكصد و بيست و هفت ( 1127 ) هجرى لشكر عمانى در يك جهاز بر سر بحرين آمدند . حاكم بحرين كه آن را سلطان خطاب ميبوده و در آن وقت حاكم مهراب سلطان بوده باتفاق مردم بحرين هجوم‌آور شده باقبح وجهى جمعى كثير از آنها را كشته بقية السيف را گريزانيدند و تاريخ اين واقعه را مردم بحرين : « قتلت اهل عمان » يافته بودند ، و باز مرتبهء ديگر در سنهء هزار و يكصد و بيست و هشت ( 1128 ) هجرى اهل عمان با جمعيت بسيار و لشكر بيشمار و هفت جهاز جنگى بر سر بحرين آمدند . مهراب سلطان چون ديد كه از عهدهء اين فوج نمىتواند برآمد كشتيهاى جلدرو را ببندر ريشهر فرستاده و استعانت از حاكم دشتستان نمود .\r\nحاكم دستشتان با جمعيت معقول بمعاونت حاكم بحرين رسيد و در اين مرتبه نيز اهل عمان جمعى را بكشتن داده و شكست خورده مراجعت نمودند .\r\nمرتبهء سيوم در سنهء هزار و يكصد و بيست و نه ( 1129 ) هجرى چهارده جهاز را سرانجام نموده با افواج و لشكر بسيار سه چهار چند دو مرتبهء سابق بر سر بحرين\r\n\r\n","description":"","footnote":"","page_name":" 37 ","page_number":47},
  {"content":"\r\n\r\nآمدند و در اين بين از سوء تدبير امراى آستان خاقانى مهراب سلطان را كه مستحق تحسين و آفرين و خلعت و جايزه بود از حكومت بحرين معزول نموده و حاكم جديد هنوز در راه بود كه لشكر عمانى رسيده بحرين را محاصره نمودند و از سوء اتفاق فرقهء بنى عتبه كه طايفهءاند از اعراب بدوى كه در برارى بلاد قطر كه قريب ببحرين است ميباشند و از اهل سنت‌اند و بسبب اختلاف مذهب باهل بحرين عداوت قلبى ميدارند و نيز باعتبار قرب جوار و تردد بجزيرهء بحرين واقف از مداخل و مخارج آن بلادند در اين سال رفاقت اهل عمان را اختيار نموده از راههائى كه در آن طرف لشكر و فوج نبود شباشب رهبرى نموده لشكر عمانى را داخل شهر و جزيره نمودند و بسبب بى سردارى و هجوم اعادى اهل بحرين نتوانستند از عهدهء مقاومت آنها برآمد .\r\nبعد از جنگ و جدال بسيار كه به چهار و پنج روز كشيد آخر الأمر بدست آوردند و جزيرهء بحرين را تسخير نمودند و بعلاوهء آن مرتبهء سيوم بندر كنگ را باز تاراج نمودند و قلعهء قشم و لارك كه در جزيرهء طويله واقع است كه آن را جزيرهء دراز نيز ميگويند « 1 » مسخر ساخته بر سر قلعهء هرموز كه در جزيرهء هرموز واقع است آمدند و آن را شش هفت ماه محاصره نمودند لكن چون مستحفظين آن قلعه جرى و دلير بودند و در بندر عباسى يعقوب سلطان نامى از غلامان شاهى حاكم بود از روى ضبط و كاردانى و تدبير شايسته آب و آذوقه و مدد وافر از راه دريا باهل قلعه ميرسانيد و در مدت محاصره هر چند اهل عمان كوشش نمودند و چند بار يورش نيز بر قلعه كردند فايدهء بر آن مترتب نشد آخر مخذول و منكوب روانهء بلاد خود گرديدند و چون از روى عرايض سر حد نشينان اين اخبار در آن زمان بدربار پادشاهى ميرسيد بسبب همچشمى يكديگر و بعضى ديگر بسبب مشغولى بلهو و لعب و فسق و فجور چه از خود و چه از پادشاه\r\n\r\n\r\n","description":"","footnote":"\r\n( 1 ) - غرض قلعهء قشم است كه در جزيرهء طويله يا دراز واقع شده و اين جزيره همانست كه آن را امروز بمناسبت قلعهء قشم جزيرهء قشم ميگويند و نبايد توهم كرد كه قلعهء لارك در جزيرهء طويله يا دراز قرار داشته چه بديهى است كه لارك جزيرهء ديگرى است به غير از طويله يا دراز .\r\n","page_name":" 38 ","page_number":48},
  {"content":"\r\n\r\nفرصت گوش كردن اين اخبار نداشتند . آخر الأمر شيخ محمد بن ماجد نام شيخ الاسلام بحرين كه از اعاظم علماء آن بلاد بود « 1 » باتفاق مردم بحرين بدربار پادشاهى آمده كيفيت غلبهء اهل عمان بر جزيرهء بحرين و بدست در آمدن قلعهء قشم و لارك و محاصره نمودن قلعهء هرموز و سد راه كردن آن فرقه بحجاج بيت اللّه الحرام و تجار و مترددين بلاد هندوستان و قتل و غارت و اسير نمودن و بعد از گرفتارى قيد و حبس شديد نمودن بتفصيل تمام بعرض پادشاه رسانيد چنان كه حضرت ايران پناه از شنيدن اين اخبار بر آشفته و متأثر شده لطف عليخان عم فتح عليخان را سپه‌سالار و سر فوج مهم بلاد عمان نموده اختيار جميع امور او را بشيخ محمد بن ماجد حواله كرده روانهء آن ضلع نمود چنان كه سابق بر اين مسطور گرديد .\r\n\r\nرجوع بذكر احوال لطف عليخان سپه‌سالار\r\nو چون لطف عليخان وارد بلاد فارس و شيراز گرديد و از آنجا ببندر ريشهر كه عوام آن را بوشهر گويند و اقرب اماكن از كنار دريا ببحرين است آمد در تل سياه كه مكانى است قريب ببندر خيمه زد و به قدر هفت هشت هزار سوار و پياده بر طرادات و زعيمه‌ها كه نام نوعى از كشتيهاى آن بلاد است سوار نموده بر سر جزيرهء بحرين فرستاد كه لشكر اهل عمان را از آنجا بيرون نموده آن جزيره را در حوزهء تصرف خود آرند .\r\nچون در آن وقت آرام و راحت در ملك ايران بمرتبهء كمال رسيده بود و از تدابير جنگ و محنت كشى آن شغل شگرف مطلق بى خبر بودند و نيز مردمى كه كشتيى سواى كشتى فلك بمخيلهء ايشان خطور ننموده و دريائى به غير درياى خاك نديده بودند چون اول بار سوار شدند لهذا سر ايشان مانند فلك دوار بدوار آمده قى و غثيان روى ميداد چنان كه اكثر آن سپاهيان را بر روى طرادات همين حالت روى داد ، چون بحوالى جزيرهء بحرين رسيدند\r\n\r\n\r\n","description":"","footnote":"\r\n( 1 ) - شيخ محمد بن ماجد شيخ الاسلام از اجلهء علماء و محدثين و فقهاء بوده و تأليف بسيار دارد از جمله تعليقه بر فقيه و كافى و تهذيب و استبصار و وافيهء فاضل تونى نوشته اعقاب او در شيراز و بحرين اهل علم و فضايل هستند ( شهاب الدين الحسينى النجفى )\r\n","page_name":" 39 ","page_number":49},
  {"content":"\r\n\r\nو در سمت شمالى آن جزيره كه جهازات مردم عمان در آن طرف نبود لنگر انداختند بىتأمل بدون اينكه ملاحظهء خير و شر امور خود نمايند همگى دفعة فرود آمدند و براى محافظت آن طرادات و غله و آذوقه و آب شيرين و سرب و باروت و سرانجام توپخانه و اسباب خود بلكه اسب و يراق كه همه بر كشتيها بود كسى را نگذاشتند .\r\nاين خبر چون بجهازات عمانى رسيد هماندم لشكر كشيده بر سر طرادات آمدند و چون كسى بر آن طراوات نبود همگى اسباب و اموال با كشتيها به تصرف خود در آوردند و از راه خشكى فوج خود را تيار كرده بر سر آن فوج بىيراق و اسباب آمدند و از طرف دريا نيز گلولهء توپ از جهازات متوالى شروع بانداختن كردند .\r\nچون در كنار دريا آب شيرين نبود و از خشكى فوج آنها سد راه گرديده بود و يراق جنگ نيز با خود نداشتند و اگر بود نيز چيز قليلى بود و از ده كس يك كس يراق داشت از غلبهء تشنگى و بىسرانجامى بستوه آمده و عاجز شده فرياد الأمان برآوردند و فرقهء عمانى تمام آن فوج را بهيئت گلهء بز و گوسفند اسير نموده همگى را بقتل رسانيدند و نيز در آن زمان از تدابير واهيه كه بخاطر لطف عليخان سپه سالار و امراى حضور پادشاه رسيده بود اين بود كه چون فيما بين فرقهء پرتگيش و اهل عمان عداوت قديم و دشمنى بسبب بدر كردن آنها از آن بلاد و تسخير قلاع آنها و گرفتن جهازات و قتل سرداران و لشكريان ايشان بود و فيما بين منسوبان سلاطين صفويه و فرقهء فرنگان پرتگيش اگر چه در اول حال بسبب تسخير قلعهء هرموز و قلعهء لارك و قشم و جزيرهء بحرين و بندر گنبره كه الحال ببندر عباسى مشهور است به تفصيلى كه در تاريخ عالم آرا اسكندر بيك منشى در احوال شاه عباس گيتىستان ماضى نوشته عداوت بود .\r\nفرنگان پرتگيش راهزنى طريق بنادر فارس مىنمودند و مانع آمدن تجار بودند لكن بعد از آن بتوسط فرنگان انگلس و غيره دوستى بهم رسيده و مقرر شد كه در بندر كنگ وكيلى از جانب پادشاه پرتگال كه آن وكيل را فيطور « 1 » گويند ساكن\r\n\r\n\r\n","description":"","footnote":"\r\n( 1 ) -  Vedor  در پرتغالى بمعنى مميز عوايد و ناظر خرج حاكم كشورى يا لشكرى ناحيه‌ايست .\r\n","page_name":" 40 ","page_number":50},
  {"content":"\r\n\r\nشده هر ساله هزار تومان براى سر كار پادشاه آنها و صد تومان براى وكيل ساليانه مقرر نمودند كه آن را سال بسال باز يافت نموده دست از راهزنى و قطع طريق بردارند چنان كه اكثر اوقات فيطور پرتگيش در بندر كنگ ميبود لكن چون در زمان شاه سلطان حسين اكثر عمال آنچه ميخواستند به عمل مىآوردند و بازيافت و بازخواست و بغور امور رسيدن مفقود بود و فرنگان پرتگيش نيز سست و ضعيف شده بودند عمال بندر وجه ساليانهء ايشانرا بتعويق انداخته خود متصرف ميشدند چنان كه قريب بيست سال بود كه وجه ساليانهء پرتگيش بوكلاى او نرسيده بود و هر وقت كه مطالبه مينمود بليت و لعل ميگذرانيدند .\r\nدر اين وقت بخاطر امراى پادشاهى و لطف عليخان و مشيران كه اكثر فرقهء گرجيه و بعضى اتراك كه با فرقهء ارامنه و گرجيه و فرنگان محشور بودند رسيد كه غلبهء فرقهء عمانى باعتبار داشتن جهازات و لشكر ايشان است كه معتاد بسوارى جهاز و صاحب وقوف جنگ دريااند و فرقهء قزلباشيه باعتبار فقدان جهاز و عدم صفات كذا از عهدهء جنگ آنها نميتوانند برآمد و فرقهء فرنگان بخصوص پرتگيش ماهر اين امور و استادكار و واضع فن جهاز رانى و توب و تفنگ‌اند اگر چنانچه آنها را بمدد طلبيده شود جنگ دريا بعهدهء آنها و جنگ خشكى بعهدهء سپاه قزلباش شود يقين كه اين مهم بنهج خاطر خواه صورت خواهد گرفت .\r\nوكيل پرتگيش كه در آن وقت در دربار پادشاهى حاضر بود لافهاى گزاف زده تأييد اين تدبير نمود .\r\nاز حضور براى اجراى اين تدبير طهمورث بيك نامى را از غلامان پادشاهى كه بصفت چرب زبانى و زبان آورى و آداب دانى ممتاز بود بايلچى گرى نزد پادشاه پرتگال با هدايا و تحف لايق مقرر نمودند و مشار اليه باتفاق فيطور بندر كنگ آمده سوار جهاز گرديده روانهء بندر گوه « 1 » كه مسكن بىزرين « 2 » است كه در اصطلاح پرتگيش\r\n\r\n\r\n","description":"","footnote":"\r\n( 1 ) -  Goa  از بنادر ساحل مليبار در ولايت بمبئى مركز حكمران كل هند پرتغال .\r\n( 2 ) - معلوم نشد كه اصل اين كلمه چه بوده\r\n","page_name":" 41 ","page_number":51},
  {"content":"\r\n\r\nوزير را گويند روانه گرديد كه از آنجا بر جهازات پادشاهى پرتگيش سوار شده روانهء پرتگال گردد چنان كه مشار اليه بعد از سه سال از سفر پرتگال مراجعت نمود و چهار جهاز جنگى همراه جلال « 1 » كه عبارت از سپه‌سالار پرتگيش باشد و آل ميران « 2 » كه نايب جلال است و قيشكال « 3 » كه سردار فوج است و همين فيطور كه وكيل الدوله است با خود آورد و شهرت چنين بود كه چهار هزار صولداد « 4 » يعنى تفنگچى بر اين جهازات است و آنچه بتحقيق پيوست قريب به دو هزار و پانصد صولداد بودند و جهازات مذكور در آخر سال هزار و يكصد و سى ( 1130 ) هجرى وارد بندر كنگ شدند و رفتن طهمورث بيك اگر چه از حضور پادشاهى پيش از ورود لطف عليخان ببلاد فارس بود بلكه تعيين او لكن بتقريب ربط سخن مؤخر ذكر شد .\r\nالقصه چون خبر رسيدن جهازات بلطف عليخان در تل سياه بندر ريشهر رسيد ميرزا زاهد على لارى ولد ميرزا سعد را كه هميشه ضابط عشور و خروج بنادر فارس ابا عن جد بود و در آن وقت معزول بود مهماندار پرتگيش نموده روانهء بندر كنگ كرد و بعد از چند وقت خود نيز از تل سياه متوجه بندر كنگ گرديد و در اين بين خبر بسيف بن سلطان امام مملكت عمان رسيد كه چهار جهاز پرتگيش بارادهء مصاف با جهازات شما ببندر كنگ وارد شده‌اند و ميگويند كه ما جميع جهازات امام عمان را سوخته دمار از روزگار فرقهء عمانى برخواهيم آورد و فرقهء قزلباشيه را نيز همين اعتقاد است .\r\nاز شنيدن اين خبر امام برآشفته چهار جهاز از جهازات خود را مقرر نمود كه چون فرقهء پرتگيش وارد بندر كنگ شده و در همانجا لافهاى گزاف ميزنند و بر سر شما نمىآيند شما پيشدستى نموده بعدد جهازات آنها جهاز خواهيد برد و زنهار زياده بر\r\n\r\n\r\n","description":"","footnote":"\r\n( 1 ) -  Geral  بپرتغالى بمعنى فرمانده كل جهازات يا سپاه است .\r\n( 2 ) -  Almirante  يعنى ناخداى دوم جهازات يا معاون امير البحر كل\r\n( 3 ) - اصل اين كلمه معلوم نشد .\r\n( 4 ) -  Soldade \r\n","page_name":" 42 ","page_number":52},
  {"content":"\r\n\r\nچهار جهاز نبريد تا بر مردم ظاهر شود كه فرقهء نصارى بر فرقهء مسلمين تفوقى ندارند و هر وقت كه فرقهء مسلمين بسرانجام شايسته با فرقهء نصارى مصاف دهند [ فرقهء نصارى 
  ] بمدد باطن اسلام مقهور و منكوب ميگردند و خياليست باطل كه مردم ميگويند كه در دريا با فرقهء فرنگان كسى مقابله نميتواند كرد .\r\nالغرض چهار جهاز عمانى در برابر بندر كنگ چون نمودار شدند فرقهء پرتگيش نيز با سرانجام لايق و استعداد شايسته لنگر كشيده با يكديگر صف آرا گرديدند و شروع بتوپ اندازى نمودند و سه روز و سه شب لا ينقطع آواز توپ و تفنگ منقطع نميشد .\r\nبعد از سه روز جنگ‌كنان دريائى شدند و بعد از هفتهء جهازات پرتگيش بجاى خود مراجعت نموده آنچه پرتگيشان ميگفتند اين بود كه جهازات عمانى از پيش ما گريختند و ما نتوانستيم تعاقب نمود و فرقهء عمانى ميگفتند كه جهازات پرتگيش از پيش ما گريختند العلم عند اللّه لكن از اطوار پرتگيش معلوم گرديد كه مردم بسيارى از آنها در اين جنگ بقتل رسيدند و نيز جهازات ايشان از ضرب گلوله‌هاى توپ معيوب شده بود و بر همگنان ظاهر گرديد كه لاف‌هاى گزاف پرتگيشان مبنى بر اصلى نيست زيرا كه هرگاه از عهدهء چهار جهاز ايشان نتوانند برآمد چگونه از عهدهء صد و بيست جهاز از خرد و كلان و قريب پانصد زعيمه و طراد كه در آن وقت پيش امام مسقط جمع بود توانند برآمد .\r\nدر اين بين لطف عليخان نيز وارد بندر كنگ گرديد و فرنگان پرتگيش چون خود را آزموده بودند و خوف و هراس از فرقهء عمانى در دل ايشان جا گرفته بود شروع ببهانه‌جوئى نمودند كه بتدبيرى تقصير بر لطف عليخان و فرقهء قزلباش ثابت نموده خود را از آن ميان بدر اندازند از آن جمله ادعا نمودند كه بيست ساله طلب ما بر ذمهء عمال پادشاهى باقيست كه بيست و دو هزار تومان باشد و علاوهء آن خرج جهازات و مشاهرهء سپاه كه مدت يك سال مىشود كه در مهم مشغولند بيست هزار تومان ديگر مىشود خلاصه تا پنجاه هزار تومان بما ندهيد ما جنگ نميتوانيم كرد و لطف عليخان\r\n\r\n","description":"","footnote":"","page_name":" 43 ","page_number":53},
  {"content":"\r\n\r\nتا هشت هزار تومان راضى شده بود كه بدهد و سابق بر آن نيز از روز وصول آنها ببندر كنگ تا آنوقت قريب بپنج شش هزار تومان بدفعات عايد ايشان شده بود .\r\nچون اين تكليفى بود ما لا يطاق و لطف عليخان از عهدهء اداى آن نميتوانست برآمد شبى از شبها بدون رخصت بر جهازات خود سوار شده و لنگر كشيده از ميان بدر رفتند و لطف عليخان چند وقت ديگر در بندر كنگ ببعضى از تدابير سست و فكرهاى نادرست اوقات را گذرانيد و هر دم فكرى و هر لحظه خيالى ميكرد و باز آن را موقوف مينمود تا آنكه رأى بر آن قرار گرفت كه بتوسط شيخ محمد بن ماجد شيخ الاسلام بحرين « 1 » و ميرزا نور اللّه فراهانى « 2 » كه در آن زمان ضابط عشور و خروج بنادر بود و از طرف امام عمانى محمد بن برد و محمد بن جساس كه هر دو از تجار عمدهء شهر جلفار و كل اختيار امور سيف بن سلطان بودند بناى صلح گذاشته شود به اين نحو كه مبلغ پنجهزار تومان لطف عليخان بوكلاى سيف بن سلطان بدهد و ايشان دست از جزيرهء بحرين و قلعهء قشم و قلعهء لارك بردارند و شيخ محمد بن ماجد چون متمول و مالدار بود و اركان دولت سيف بن سلطان او را محل اعتماد ميدانستند بضمانت او اكتفا نموده اماكن مذكوره را خالى نمودند و به تصرف وكلاى لطف عليخان دادند و آنچه از حقيقت حالات لطف عليخان معلوم گرديد مردى بود در كمال جبن و سوء تدبير و كثرت غرور و شدت غضب و طيش چنان كه در وقتى كه او در بندر كنگ و حوالى لار بود بلوچان مكرانى با جمعيت و ازدحام آمده تا هشت نه فرسخى لشكر او تاخت و تاراج و غارت و اسير بينهايت نموده روانهء ملك خود گرديدند و از او با وجود داشتن سى چهل هزار\r\n\r\n\r\n","description":"","footnote":"\r\n( 1 ) - شيخ محمد بن ماجد شيخ الاسلام از اجلهء علماء و محدثين و فقهاء بوده تآليف بسيار دارد از جمله تعليقه بر فقيه و كافى و تهذيب و استبصار و وافيهء فاضل تونى نوشته اعقاب او در شيراز و بحرين اهل علم و فضائل هستند . ( شهاب الدين الحسينى النجفى )\r\n( 2 ) - مير نور اللّه فراهانى از سلسلهء مرحوم قائم مقام مىباشد و او برادر مير هداية اللّه و مير روح اللّه است ، نسب مرحوم قائم مقام بمير روح اللّه منتهى مىشود .\r\n( شهاب الدين الحسينى النجفى )\r\n","page_name":" 44 ","page_number":54},
  {"content":"\r\n\r\nسوار و پياده هيچ تداركى به عمل نيامد و همچنين در زمانى كه او در بندر كنگ بود محمود پسر امير اويس غلزهء از قندهار بكرمان آمده تمام شهر كرمان را تاخت و تاراج و غارت و اسير نموده و سه چهار ماه در شهر كرمان توقف نموده باز روانهء قندهار گرديد و از لطف عليخان بعد از تشنيع و توبيخ مردم و استغاثهء اهل كرمان تداركى كه به عمل آمد آن بود كه دو سه هزار كس را بكشتن داده چنان كه بعد از اين در احوال محمود اين واقعه بتفصيل مذكور خواهد شد ان شاء اللّه تعالى .\r\nبالجمله لطف عليخان از بندر كنگ بعد از تمهيد اين صلح متوجه شهر لار گرديد و چون وارد شهر لار شد مين باشيان و يوز باشيان را پيغام داد كه دو سه سال شد كه شما نوكريد و مواجب گرفته‌ايد و در اين مدت از شما كارى و جنگى به عمل نيامد بايد كه آنچه گرفته‌ايد مسترد نمائيد و الا همهء شما را كند و دو شاخه نموده بانواع تعذيب گرفته خواهد شد .\r\nچون سرداران سپاه اين معنى را شنيدند با يكديگر شور و مصلحت نمودند كه چون استرداد زر مزبور مقدور ما نيست و تكليفى است ما لا يطاق بغى اختيار بايد نمود .\r\nهمگى بر اين ممهد شده بناى كار خود را بر متمردى گذاشتند و در محلاتى كه ساكن بودند كوچه‌بند نموده بر پشت بامها سيبه ساخته كماندار و تفنگچى نشانيدند .\r\nچون اين خبر بلطف عليخان رسيد محمد قلى بيك قزوينى را كه سردار فوج و مير شمشير او بود با لشكر و جمعيت بجنگ آن مردم تعيين نمود . محمد قلى بيك با غرور موفور و نخوت فوج را برداشته بر محلات و خانه‌هاى آن قوم آمد و بعد از محاربهء بسيار چون بجرأت تمام آمده بود بضرب گولى تفنگ بقتل آمد و قريب به دو صد كس از مردم لطف عليخان كه از شجاعان و دليران لشكر او بودند كشته شدند و لطف عليخان ناچار شده دست از ارادهء خود برداشت و سرداران لشكر نيز چون به او بىاعتماد بودند بملازمت او نتوانستند آمد . آخر براى رفع اين فتنه بعد از گفتگوى بسيار بنابراين شد\r\n\r\n","description":"","footnote":"","page_name":" 45 ","page_number":55},
  {"content":"\r\n\r\nكه مجموع آن مردم از سيبه‌هاى خود برآمده بهيئت مجموعى بجانب جنوب رويهء شهر لار كه عبارت از صحراى فاسكند و عماده ده و فداغ و بيرم تاكل و اهل است « 1 » بروند و لطف عليخان نيز به طرف شيراز كه ما بين غرب و شمال لار است روانه گردد چنان كه به همين نحو به عمل آمد و لطف عليخان روانهء شيراز گرديد . چون بجهرم رسيد كه بين شيراز و لار است خزانه‌ايكه براى امام عمانى موعود بود و طلبيده بود رسيد ، آن را باتفاق ميرشكار باشى كه حاكم كوه گيلويه بود و نايب لطف عليخان با شش هفت هزار سوار روانه بجانب بندر كنگ نمود ، چون به دو منزلى لار رسيد سرداران سپاهى كه با لطف عليخان در شهر لار مصاف داده بودند از سمت صحراى فاسكند و غيره با غرور موفور به شهر لار مراجعت نمودند و چون خبر آمدن خزانه را شنيدند قوت طامعهء آنها به حركت آمده براى تاراج خزانه و بدست آوردن آن متوجه شدند و چون ايشان را غرور دريافته بود در كمال بيخبرى و بىپروائى به جهت آنكه معلوم نبود كه خزانه از كدام راه مىآيد براههائى كه مظنون ايشان بود كه خزانه از آن راه خواهد آمد متفرق شدند چنان كه ميرزا رفيع لارى كه منشأ اين فتنه بود و سركردهء آن قوم بود بر كتل كورد « 2 » نشست و جعفر بيك كوسه كه او نيز مين باشى عمده بود با يك دو هزار كس بر كتل بركه شيخ « 3 » توقف نمود و جعفر بيك قراباغى كتل گراش « 4 » را مضبوط نمود .\r\nدر اين بين حقايق اين احوال بمير شكار باشى رسيد و نيز اين سرداران اگر چه راه‌ها را مسدود نموده بودند لكن در كمال بىپروائى و بىاعتنائى شب و روز ميگهء رانيدند .\r\n\r\n\r\n","description":"","footnote":"\r\n( 1 ) - عماده ده در نه فرسخى مغرب شهر لار و فداغ در پانزده فرسخى مغرب آن و بيرم قريب بيست فرسخ دور تر از اين شهر در جنوب غربى آن و كل يا كال در سه فرسخى شمال شرقى اشكنان مركز ناحيهء بيخهء فال لارستان و اهل ( بفتح الف و كسر هاء هوز ) در مشرق اشكنان واقع شده‌اند .\r\n( 2 ) - در سه فرسخى شمال شهر لار\r\n( 3 ) - جزء بلوك جهانگيريهء لار قريب ببستك\r\n( 4 ) - سه فرسخى مغرب شهر لار\r\n","page_name":" 46 ","page_number":56},
  {"content":"\r\n\r\nچون مير شكار باشى بقريهء نيريز رسيد براهنمائى مردم ده كوه « 1 » و كورده به قدر دو هزار كس از متجنده را بر سر ميرزا رفيع فرستاد و آن فوج در دم صبح وقتى رسيدند كه ميرزا رفيع و فوج او در خواب غفلت بودند . ميرزا رفيع و مردم او را مطلق فرصت حركت دست و پا نشده همگى را دستگير كردند و ميرزا رفيع را كند و دو شاخه نموده نزد مير شكار باشى فرستادند و از آنجا او را روانهء شيراز نزد لطف عليخان نموده و مير شكار باشى با جمعيت خود و خزانه از كتل كورده گذشته داخل شهر لار شد .\r\nچون اين خبر بساير سركردگان كه بر كتلهاى ديگر بودند رسيد لشكر آنها متفرق گشته خود نيز به صورت مبدل از كتلها فرود آمده به قصد گريختن به اطراف متفرق شدند و چون احكام لطف عليخان به اطراف و جوانب رسيده بود كه از فرقهء باغيان هر جا كسى وارد شود و مردم آنجا در گرفتن آنها مساهله نمايند مستحق قتل و غارت و تاراج خواهند گرديد مردم اطراف جوياى اخبار آنها بودند و به همين سبب همگى دستگير گرديدند چنان كه نه كس از سر كردگان عمده را با ميرزا رفيع كه در شيراز نزد لطف عليخان آوردند ، همگى را بردار كشيده بضرب گولى تفنگ مقتول نمود و مير شكار باشى خزانه را بنزد شيخ محمد بن ماجد بحرانى رسانيد و قبض گرفته مراجعت نمود و چنين شنيده شد كه شيخ محمد بن ماجد مبلغ مذكور را نزد خود نگاه داشته من جملهء آن بدفعات هزار و پانصد تومان تا دو هزار تومان زياده بوكلاى امام مسقط نداد و آن را نيز اكثر جنس داد و چون در همان ايام سيف بن سلطان كه امام مسقط بود بمقر اصلى او كه درك اسفل باشد نزد مقتداى خود ابن ملجم ملعون رفته بود و در ميان اولاد و اقارب او بر سر سلطنت و امامت نزاع بود كسى بباز خواست آن متوجه نشد .\r\n\r\n\r\n","description":"","footnote":"\r\n( 1 ) - يك منزلى شمال كورده\r\n","page_name":" 47 ","page_number":57},
  {"content":"\r\n\r\n\r\nذكر در بيان انقراض دولت لطف عليخان سپه‌سالار و برادرزادهء او كه فتحعليخان وزير اعظم بود\r\nاما احوال لطف عليخان و فتح عليخان برادرزادهء او كه وزير اعظم بود آنست كه چون خاقان سعيد شهيد چند وقتى در قزوين گذرانيد و امور سلطنت و حل و عقد آن به اختيار فتح عليخان بود و هر چند فتح عليخان نسبت بامراى ديگر كه فساد امزجهء آنها از حد اعتدال بدر رفته بود بالنسبه در تدابير و كاردانى كمال امتياز داشت لكن سر رشتهء امور نه به نحوى از دست بدر رفته بود كه بتدبير او باصلاح تواند آمد زيرا كه از پادشاه تا امراى ديگر همگى متفق السليقه بودند در راحت طلبى و جبن و از مقدمهء جنگ و جدل احتراز كردن و حسد بر يكديگر داشتن و مغلوب الغضب بودن و مطلق نظر در عواقب امور نداشتن چنان كه بسبب همين اخلاق ذميمه هيچ امرى از امور سلطنت پيشرفت نميشد و هر تدبيرى كه وزير مينمود قورچى باشى نقيض آن را ميگرفت و آنچه قورچى باشى ممهد مينمود وزير خلاف آن را صواب ميشمرد و پادشاه نيز طبيعت به علت تامه داده بمصداق اين بيت :\r\n عاقل كند متابعت زير دست خويش * در هر رهى كه پا نرود سر نميرود \r\nالقصه خود نيز در خير و شر مطلق غور نمىفرمود و هر يك از متناقضان آنچه از مطالب متناقضهء خود بعرض پادشاه ميرسانيدند در جواب همه به غير از كلمهء « يخشى در » كه به زبان تركى بمعنى بسيار خوب است چيزى نميفرمود چنان كه يكى از ظرفا در آن وقت اين بيت گفته بود ، شعر :\r\n آن ز دانش تهى ز غفلت پر * شاه سلطانحسين يخشى در \r\nالغرض بسبب نقيض‌گيرى و حسد و عدم بند و بست و وفور طمع كه در كانون طبيعت اهل كار آن درگاه سلطانى غلبهء تمام داشت بنوعى كه هر يك از عمال ولايات چون از حضور اعلى سرافراز بخدمتى و حكومتى ميشدند مبلغها بطريق نذرانه و\r\n\r\n","description":"","footnote":"","page_name":" 48 ","page_number":58},
  {"content":"\r\n\r\nرشوه از آن شخص بعنوان تقبل ميگرفتند و شخصى ديگر كه وجه رشوه را زياد مينمود با وجود حصول فرمان و خلعت و راهى شدن باز او را از بين راه برگردانيده تشريف و فرمان را مسترد نموده كار را بشخصى كه وجه زياده داده بود تفويض نموده بقاعدهء دور و تسلسل پيوسته بازار تغيير و تبديل عمال داير و رايج بود چنانچه شخصى كه از حكومت كاشان معزول شده او را از بين راه برگردانيدند اين بيت گفته بود ، شعر :\r\n معزول شدم بنده بكاشان نرسيده * گرگ دهن آلودهء يوسف ندريده \r\nخلاصه اينكه همهء امرا از قورچى باشى « 1 » كه محمد قليخان شاملو ولد محمد مؤمن خان شاملو بود ، كه بعد از عزل فتح عليخان داغستانى او بمنصب والاى وزارت اعظم سربلندى يافت ، و قول لار آقاسى « 2 » كه رستم خان نام داشت و مصطفى خان كه مير شكار باشى بود و عمدهء ندماى پادشاه كه كليد حل و عقد امور در دست ايشان بود و همهء امرا و اهل خدمات ديگر بىدخل بودند . و آن ندما دو كس بودند يكى ميرزا رحيم حكيم باشى و دوم ملا محمد حسين ملا باشى .\r\nبالجمله همگى كمر عداوت با فتح عليخان كه بحسب تدبير و كاردانى بالنسبه به آن نادانان مزيت تمام داشت و بحسب اعتبار وزير اعظم بود بسته هميشه در تدبير برانداختن و خيال كار شكنى او ميبودند تا آنكه در اوايل سال هزار و يكصد و سى و سه ( 1133 ) هجرى فرصت يافته در پيش پادشاه او را متهم بخروج و بغى نمودند و خاطر نشان پادشاه كردند كه او قصد گرفتن و قيد نمودن موكب عالى را دارد .\r\nخاقان سعيد شهيد را بسبب سادگى و بلاهت اين سخنان در دل كارگر آمده حكم قيد نمودن او را بايشان نمود چنان كه مسموع گرديد كه جناب ملا باشى منصب فضيلت\r\n\r\n\r\n","description":"","footnote":"\r\n( 1 ) - قورچى باشى ريش سفيد كليهء ايلات مملكت و عمده‌ترين امراى دولت صفويه بوده .\r\n( 2 ) - قولار يا قوللر آقاسى ريش سفيد غلامان خاصهء سلطنتى و در رتبه بعد از قورچى باشى بوده .\r\n","page_name":" 49 ","page_number":59},
  {"content":"\r\n\r\nرا بجلادى تبديل نموده بروايتى بدست خود و بروايتى بدست پسر خود بنوك خنجر چشم فتح عليخان را بعد از قيد نمودن از حدقه برآورد و اموال او قدرى ضبط بسر كار پادشاهى و تتمه بفحواى هباء منثورا بدست هر كه اوفتاد متصرف شد و وزارت اعظم بمحمد قليخان شاملو تعلق گرفت و مصطفى خان مير شكار باشى را قورچى باشى نمودند و ايشان جمعى را از معتمدان خود باستقبال لطف عليخان كه از شيراز متوجه اصفهان بود فرستادند كه در هر جا به او رسند او را مقيد نموده در كمال اهانت و ذلت و خوارى در اصفهان آورده محبوس نمايند چنان كه محصلان امر مذكور در قريهء ايزد خواست كه چهار منزلى اصفهان است بلطف عليخان رسيده حسب الأمر دست او را بسته و سر او را شكسته و دو شاخه نموده باصفهان رسانيدند و بر طبق خواهش امرا او را ملبس به لباس نسوان نموده بر گاوى واژگون سوار كرده دم گاو را بدست او داده بودند و لوطيان شهر استقبال او كرده و چند سگى را بهيئت كتل اسب پيش پيش او ميكشيدند و از اطراف و جوانب تف و لعنت و اهانت بىنهايت نموده او را حبس نمودند .\r\n\r\nذكر بقيهء احوال شاه سلطان حسين در مدت بودن قزوين و سبب مراجعت نمودن او باصفهان\r\nاما چون فتح عليخان را حسب الحكم پادشاهى كور نموده قيد كردند عمال و متعلقان او را هر جا يافتند براى تفحص اموال بلطف و عنف آنچه ممكن بود از ايشان بدست آوردند و در اين بين به نحوى كه بتفصيل بعد از اين بتحرير در خواهد آمد ان شاء اللّه تعالى عريضهء محمود غلزهء با سر اسد اللّه خان ابدالى كه در حوالى زمين داور با او بر سر قلعهء فراه جنگ كرده بود اسد اللّه را در جنگ بقتل رسانيده متضمن اظهار كمال خلوص عقيدت و بندگى و اظهار پشيمانى و تبرى از اعمال و افعال پدر از روى مكر و خدعه و استمزاج احوال پادشاه و امرا و اينكه ايشان در چه قصد و اراده‌اند با فرستادهء او رسيد و بعد از عرض پادشاه و امرا چون همگى مستغرق بلاهت و سفاهت و غرور و نخوت و\r\n\r\n","description":"","footnote":"","page_name":" 50 ","page_number":60},
  {"content":"\r\n\r\nبيخبرى از معاملات جنگ و جدال و سهل انگارى اين نوع امور بودند سخنان روى اندود او را حمل بر صدق و اخلاص نموده او را مخاطب بخطاب حسين قليخان و ملقب بلقب صوفى صافى ضمير نموده خلعت و اسب و شمشير و رقم حكومت قندهار براى او ارسال نمودند و به اعتقاد خود خاطر از مقدمهء قندهار جمع نموده براى مقدمهء هرات اسمعيل خان را كه از جملهء غلامان معتبر پادشاهى بود سپه‌سالار و سردار آن مهم نموده از او مچلكا « 1 » و التزام تسخير هرات گرفته تا اينكه اگر عهده بر نشود سر و مال و عرض او به حكم پادشاه در معرض تلف باشد و او را روانهء سمت خراسان نمودند و پادشاه خود در اوايل شهر ربيع الأول سنهء هزار و يكصد و سى و سه ( 1133 ) هجرى از قزوين برآمده بعد قطع منازل و مراحل با فتح و ظفر وارد دار السلطنهء اصفهان گرديد .\r\nاكنون مناسب چنان مينمايد كه قلم وقايع رقم متوجه تحرير احوال محمود نامحمود غلزهء و متوجه شدن او بر سر پادشاه و الا جاه و بلاد عراق و فارس گردد زيرا كه عمدهء سوانح كه باعث فتن و آشوب و خرابى بلاد ايران بل ربع ، مسكون گرديد اين مقدمه بود و المعونة من اللّه المعين .\r\n\r\nذكر احوال محمود غلزهء و كيفيت رسيدن او بسلطنت ايران تا متوجه شدن او بمستقر جحيم\r\n ز جور و ظلم كار اهل ايران بس كه درهم شد * براى انتقام افغان مظلومان مجسم شد \r\nبر مستخبران احوال بلاد ايران و جويندگان انقلاب آن زمان و بر همخوردگى آن بلاد بهشت نشان مخفى و پوشيده نماند كه چنان كه سابق بر اين در ذكر احوال امير اويس غلزهء محرر گرديد محمود ولد او بعد از آنكه يك سال عبد العزيز عمش بعد از برادر حكومت قندهار نموده بود او را بقتل رسانيده لواى حكومت برافراشت\r\n\r\n\r\n","description":"","footnote":"\r\n( 1 ) - مچلكا كلمه‌ايست مغولى بمعنى التزام نامه\r\n","page_name":" 51 ","page_number":61},
  {"content":"\r\n\r\nو زياده بر پدر در تأليف قلوب سپاه و رعيت كوشيده مردم آن بلاد و رؤساء افاغنهء ديو نژاد را گرويدهء خود نمود و از جمله افاغنهء كوهستان كابل و ملاهاى آنها شخصى را كه از روى تعظيم و تكريم بميانجى مشهور بود كه در صحبت بعضى از مرتاضين و فقراى توران تحصيل بعضى از اشغال و اوراد بر طريقهء فقرا نموده بود و پاس انفاس و حبس نفس را ورزيده بود چنان كه در اواخر به همين نام مشهور شده و نام اصلى او معلوم نبود در آن اوقات بمحمود برخورده او را معتقد خود ساخت و ببعضى از اشغال و اعمال فقرا او را مشغول گردانيد لكن چون ميانجيو اين طريقه را از استادى كامل به نحوى كه شايد و بايد اخذ نكرده بود و بعضى از امور اختراعى و تصرفات واهى از نزد خود بر طريقهء مشايخ سلاسل افزوده بود او را صفائى در باطن حاصل نبود اما محمود را چون استعداد و مناسبت اين طريق نسبت باستاد زياده بود و بجد و جهد تمام مشغولى ميورزيد فى الجمله صفائى در باطن و كشف بعضى از مغيبات آتيه قبل از وقوع و اخبار بامور مستقبله او را بهم ميرسيد و اين معنى موجب مزيد غرور او گشته صاحب دواعى عمده گرديد و افاغنه نيز نسبت به او اعتقاد پيرى و مريدى بهم رسانيده در حلقهء ارادت و مريدى او در آمدند و بعد از آن به نحوى كه سابق بر اين در احوال فرقهء ابدالى مذكور شد با اسد اللّه خان ابدالى بر سر قلعهء فراه در حوالى منزل دلارام چنگى مصاف داده اسد اللّه خان را بقتل رسانيد و سر او را از روى مكر و خدعه بدرگاه گردون مساس پادشاهى با عريضهء عفو تقصيرات والد خود و اينكه هر چند والد او باغى و طاغى بود من از افعال او برى و مستعفيم و بفحواى آيهء كريمهء  وَ لا تَزِرُ وازِرَةٌ وِزْرَ أُخْرى  اگر از تقصير اين غلام در گذرند هر آينه با افواج و قبيلهء خود از اين جانب و سردارى كه از حضور فيض گنجور براى قلع و قمع فرقهء ابدالى تعيين شود از آن جانب هر آينه در تسخير هرات كمال بندگى و فرمان پذيرى به عمل خواهم آورد فرستاد و اميران حضور پادشاهى كلام ظاهر صدق باطن حيلهء او را اعتماد نموده از راه سادگى و راحت طلبى خلعت و شمشير و\r\n\r\n","description":"","footnote":"","page_name":" 52 ","page_number":62},
  {"content":"\r\n\r\nاسب و رقم حكومت قندهار از درگاه و الا براى او فرستاده ملقب بلقب صوفى صافى ضمير و او را مخاطب بحسين قليخان نمودند و چنين مسموع شد كه بعضى از نكته‌سنجان قزوينى در آن زمان تاريخ قتل اسد اللّه خان را بر دست محمود غلزهء چنين يافته‌اند :\r\n« اسد را سگ شاه ايران دريد » كه موافق حساب 1132 هجرى شده باشد و قائل اين مصراع تفاوت يك سال را مجاز داشته .\r\nالقصه بعد از آنكه محمود به اين عريضهء حيله اندود و جواب سرا پا بلاهت از طرف پادشاه و امرا خاطر جمع نمود ببهانهء مهم هرات سرانجام سپاه نموده از راه سيستان و بيابان ناگاه بىخبر خود را بحوالى بم و نرماشير و خبيص كه از توابع كرمان و دهنهء بيابان است رسانيده بلا تأخير وارد حوالى شهر كرمان گرديد و حاكم كرمان در آن زمان از جانب پادشاه حسين خان سيستانى بود . چون در خود استعداد محاربه با محمود را نديد و مردم شهر كرمان نيز بسبب آنكه سالها برفاه و امنيت گذرانيده بودند و خوفى و بيمى از لشكر بيگانه در خاطر ايشان نبود و نيز كرمان حصارى و قلعهء نداشت و حاكمى نيز نبود كدخدايان و اعزهء شهر با كلانتر و داروغه ناچار شده باستقبال محمود مبادرت نمودند و چون محمود وارد شهر گرديد تا حدى در ظاهر بتأليف قلوب سكنهء شهر ميكوشيد تا آنكه خبر اين سانحه بعرض امراى پادشاهى در قزوين رسيد و از آنجا احكام بنام لطف عليخان سپهسالار كه در بلاد فارس بود صادر گرديد به اين مضمون كه با وجود بودن آن سپهسالار عظيم الأقتدار بقرب و جوار كرمان و متوجه نشدن بتنبيه محمود مردود كمال استعجاب روى داد ، بايد كه بمحض رسيدن حكم پادشاهى بىتأمل متوجه دفع اين حادثه گردد . چون اين رقم بلطف عليخان رسيد محمد قلى بيك قزوينى را كه مير شمشير او بود با قريب هشت نه هزار سوار از قشون فارس و كوه گيلويه و شوشتر و دزفول و رامهرمز و قلعهء سلاسل با جمعى كثير از مين باشيان و يوز باشيان و سرداران بر سر محمود تعيين نمود\r\n\r\n","description":"","footnote":"","page_name":" 53 ","page_number":63},
  {"content":"\r\n\r\nو چون اين سپاه از راه نيريز و قطرو كه عوام آن را گدرو گويند از كفهء نمك كه فاصل بين توابع فارس و كرمان است عبور نموده وارد خير آباد نمك كه اول دهات ميمند و سيرجان است گرديد بعضى از سرداران كرمان مانند امير بيك طاهرى و خواجه كريم الدين براكوهى و سالار عسكر بلوك اقطاع ملحق بفوج او گرديدند . سابق بر حركت قشون خبر آمدن فوج قزلباش بمحمود رسيده بود و زكريا سلطان نامى از افاغنهء غلزهء كه سمت قرابت با او داشت با سيصد سوار افغان بقريهء مشيز فرستاده بود كه بطريق قراولى از راه خبردار باشند .\r\nسركردگان كرمان فوج محمد قلى بيك را راهنمائى نمودند و بىخبر بر سر زكريا سلطان بردند ، چون موما اليه بى خبر بود مطلق دست و پائى نتوانست زد ، زكريا سلطان با سيصد كس افغان مجموع بقتل رسيدند . چون اين خبر بمحمود رسيد خود حركت كرد ، با جميع فوج افغان بر سر محمد قلى بيك آمد و محمد قلى بيك بسبب آن فتح جزئى چون غرور موفور بهم رسانيده بود در كمال بىاعتنائى در برابر فوج افاغنه صف آرا گرديد و باندك زد و خورد سهلى شكست بر لشكر محمد قلى بيك افتاده قريب به دو هزار كس بقتل رسيدند و تتمهء سپاه با سردار هزيمت يافته به اطراف و جوانب متفرق گشتند و محمود در آن سال به همين قدر اكتفا نموده بكرمان مراجعت نمود . چون سپاه قليلى همراه داشت كه زياده از دوازده هزار سوار نبود و اين آمدن براى امتحان بود كه از احوال بلاد ايران اطلاع بهم رسانيده در باب تسخير آن بلاد فكر اصلى نمايد .\r\nبنابر اين شهر كرمان را تاخت و تاراج نموده و جمع سركردگان و رؤسا از سپاهى و تجار و اربابان و كدخدايان شهر را اسير نموده ارادهء مراجعت بقندهار داشت و مجموع بودن او در كرمان نه ماه بود كه در اين بين از قندهار خبر رسيد كه بيجن سلطان لزگى كه سابق بر اين در زمان دولت صفويه به جهتى از جهات در فراه\r\n\r\n","description":"","footnote":"","page_name":" 54 ","page_number":64},
  {"content":"\r\n\r\nساكن ميبود و بسبب اشتراك مذهب كه با افاغنه داشت با ايشان محبت و دوستى مى ورزيد زيرا كه فرقهء لزگيه كه در حوالى شيروان و شماخى ميباشند اهل سنت و جماعت و حنفى مذهب‌اند و بالطبع با همكيشان خود يكدل و يك جهت ميباشند و محمود به همين جهات او را از جملهء يك جهتان خود دانسته رفيق و مصاحب خود كرده بود چنان كه در وقت برآمدن از قندهار به قصد كرمان مشار اليه را معتمد دانسته نايب و جانشين خود كرده در قلعهء قندهار گذاشته بود در اين وقت بيجن سلطان مذكور اطاعت و نوكرى افاغنه را ننگ و عار خود دانسته و نيز طمع در حكومت قندهار و توابع بهم رسانيده باتفاق جعفر خان سيستانى كه محمود او را دستگير كرده در قلعهء قندهار محبوس كرده بود تمهيد نموده و باظهار دولتخواهى صفويه و دستيارى رعاياى قندهار كه اكثرى شيعه و خواهان سلطنت صفويه بودند در قلعه خروج نموده جمعى از افاغنه كه هر جا در قلعه بى خبر بودند بقتل رسانيده قلعه را متصرف گرديد اما از سوء تدبير و عدم موافقت تقدير لازمهء هوشيارى و خبردارى را به كار نبرده در كمال بيخبرى شب را بروز رسانيده در وقت صبح فرقهء افاغنه كه در بيرون بودند خبردار شده از بعضى بروج بدستيارى كمند خود را به بالاى قلعه رسانيده بيجن سلطان و ملك جعفر خان را با ساير رعايا كه با اوشان متفق شده بودند و در قتل افاغنه شريك بودند همه را بقتل رسانيده قلعه را باز بدست آوردند و بتعجيل تمام قاصدان و چارپايان را براى اخبار بكرمان نزد محمود فرستادند .\r\nمحمود بعد از استماع اين خبر شهر كرمان را قتل و غارت و اهالى آن را اسير نموده بقندهار مراجعت نمود و در آنجا بعد از چند ماه بموافقت فرقهء ابدالى و بلوچان مكرانى و هزارجات و فارسى زبانان جمعيتى معقول نموده به قدر چهل پنجاه هزار سوار مرتبهء ثانى در شهر شوال سنهء يكهزار و يكصد و سى و سه ( 1133 ) هجرى بكرمان رسيد و بمحاصرهء شهر قيام نمود و از جانب پادشاه در آن وقت بعد از عزل حسين خان\r\n\r\n","description":"","footnote":"","page_name":" 55 ","page_number":65},
  {"content":"\r\n\r\nسيستانى رستم محمد خان حاكم بود و رستم محمد خان قبل از آمدن محمود حصارى محكم ساخته بود كه بعد از آمدن محمود باندرون شهر نتوانست رفت .\r\nدر ماه ربيع الأول سنهء هزار و يكصد و سى و چهار ( 1134 ) بقولى رستم محمد خان بمحمود پيغام فرستاد كه اگر شما را مدعى گرفتن ملك است پس اول اصفهان را بگيريد بعد از آن ما هم تابع اصفهان هستيم و اگر شما را مدعى تاخت و تاراج ملك است پس تاخت و تاراج بسيار كرده‌ايد . و بقولى در آن ايام رستم محمد خان فوت شده بود ، مردم شهر پيغام داده بودند و شمشير و اسب براى محمود فرستاده ، محمود نيز حرف آنها را شنيد از راه ميمند و سيرجان متوجه اصفهان گرديد و امناى دولت پادشاهى بتهيهء اسباب قتال مشغول شده با موازى هفتاد هزار سوار چيده دو اسبه و توپخانهء بسيار و پياده بيرون از حد شمار در روز دوشنبه بيستم جمادى الاولى سنهء يكهزار و يكصد و سى و چهار ( 1134 ) هجرى مطابق اودئيل تركى در گولون آباد چهار فرسخى اصفهان تلاقى فريقين شد .\r\nچون بعضى از امرا و سرداران با او در جزو راه سازش و پيغام داشتند بعد از اندك زد و خوردى قزلباشيه مغلوب و رستم خان قوللر آقاسى ثبات قدم ورزيده با احمد خان توپچى باشى و جمعى از اعيان و كبار دولت مقتول گشتند و تمامى توپخانه و اسباب اهل اردو به تصرف افاغنه درآمده بقية السيف وارد شهر اصفهان شده و بناى سيبه‌بندى در دروب و محلات گذاشتند . بعد از دو روز محمود عاقبت نامسعود فرح آباد را براى نزول اختيار ، بيت :\r\n قدم نامبارك محمود * گر به دريا رسد برآرد دود \r\nو از پشت سيبه‌ها آغاز نايرهء قتال نمود . در غرهء جمادى الآخرهء سنهء يكهزار و يكصد و سى و پنج ( 1135 ) هجرى كه سلطان دار القرار عالم يعنى مهر جهان آرا بعزم تسخير شهرستان حمل رايت اعتلا افراخت لشكر بهار بر همزن هنگامهء بهمن و غارتگر شهر\r\n\r\n","description":"","footnote":"","page_name":" 56 ","page_number":66},
  {"content":"\r\n\r\nاردى گشت و افغان هزار دستان با هزار داستان شور افروز فرح آباد گلشن و هزارهء بلبل و بلوچ خارائى گل مالك پايتخت چمن گرديد محمود خان با كمال شوكت و ابهت دست تعدى بتاخت و تاراج دراز كرده بانديشهء اينكه امداد از طرفى باصفهان خواهد رسيد سلك جمعيت خود را از هم نمىپاشيد . اعيان دولت فكرى كه از براى كسر شوكت خصم بدانديش انديشيدند اين بود كه سلطان محمود ميرزا ولد اكبر خاقان شهيد را در هفتم شهر رجب بوليعهدى برآورده بعد از چهار روز او را بدميرقاپى راجع كردند و صفى ميرزا برادر او را بجاى او بر مسند ولايت عهد تكيه دادند ، باز در بيست و هفتم رجب خلع خلعت جهانبانى از او كرده قرعهء اين فال بنام شاهزادهء و الا گهر طهماسب ميرزا زدند و در شب بيست و سوم ماه مبارك رمضان سنهء مذكوره در ظلمت ليل او را روانهء كاشان ساختند كه شايد در سمت قزوين و آذربايجان جمعيتى منعقد و لشكر مستعد كرده منشأ امرى شود و جمعى از امرا و اميرزادگان سيما محمد عليخان ولد اصلانخان كه از جملهء غلام‌زادگان معتمد پادشاهى و توپچى باشى يعنى داروغهء توپخانهء جنسى باصطلاح هند بود و اسمعيل آقاى خواجه سراجبه‌دار باشى و جمعى ديگر از اميرزادگان و ميرزا سيد احمد « 1 » ولد ميرزا ابوالقاسم ولد نواب ميرزا داود متولى مشهد مقدس رضويه صلوات اللّه عليه و جمعى ديگر از معتمدين را همراه شاهزادهء كامكار نمودند .\r\nبعد از خروج طهماسب ميرزا افاغنه بناى محاصرهء شديد گذاشتند ، اطراف شهر را سيبه‌بندى و راه آمد و شد را بيكباره مسدود ساختند ، پس يأس تمام به حال خاص و عام راه يافته روز بروز قوت ضعف و ضعف قوت پذيرفته آتش غلا و نايرهء بلا بالا گرفت به حدى كه مردم براى اكل ميته ميمردند و بزرگان در اسواق و محلات اطفال خردسال را دزديده ذبح كرده ميخوردند ، دلها براى گندم چون سينهء گندم چاك و طاير جانها در غم دانه گرفتار دام هلاك ، نانوا نان ميگفت و جان ميداد . شعر :\r\n\r\n\r\n","description":"","footnote":"\r\n( 1 ) - يعنى ميرزا سيد احمد خان مرعشى ابا و صفوى امّا ( شهاب الدين النجفى المرعشى )\r\n","page_name":" 57 ","page_number":67},
  {"content":"\r\n\r\n گرده‌اش خون ميشدى تا گردهء * از تنور رزق بيرون ميكشيد \r\nبراى گردهء نانى درونها چون تنور به آتش حسرت ميتافت و چشم مردم قرصى براى نهارى سواى پنجه‌كش خورشيد نمىيافت ، از شورچشمى زمانه عهدى شد كه شيرين دهنان به ياد شكر لب خويش مىمكيدند و شكر لبان بجاى ريزهء قند نبات مىخائيدند ، بهوس ميوه دامن از گل زندگانى برميچيدند و به ياد انگور خاك پاى ثاك را از يك مبل راه چون توتياى غوره به چشم ميكشيدند ، كسانى كه از جامهء ابريشمين تن ميپوشيدند چون كرم پيله ببرگ خوردن شدند « 1 » و جمعى كه پوست كنى مغز پستهء تازه و سيب آزايش « 2 » و انگور مهره مينمودند از بيمهرى ايام به پوست درختان افتادند و اگر نه ارزنى ميجستند رفيق را پى نخود سياه ميفرستادند ، اگر حبهء جاورسى مىيافتند در تقسيم آن مته بر خشخاش مينهادند ، كسى روى پياز را سير نميديد و دانهء ماش از شادانج عدسى عزيزتر گرديد ، سائلان از بردن اسم نان تو دهنى ميخوردند و ديوانگان از حسرت خوردن سنگ طفلان را چون خشت لحد با خود بحسرت ميبردند ، اوجاق مطبخيان كور شد و چراغ دودمانها بىنور ، آشپز در آرزوى طعام خيال خام مىپخت و ميسوخت ، بيت :\r\n هيمه در بيشهء اميد نماند * آرزوهاى خام را نازم \r\nامناى دولت سلطانى را سر رشتهء طاقت گسيخته و خاك عجز و هوان بر فرقشان بيخته تا اينكه تن بر قضا نهاده به دادن شهر مصمم گشتند ، در يازدهم محرم سنهء يكهزار و يكصد و سى و پنج ( 1135 ) هجرى خاقان سعيد شهيد را بفرح آباد برده افسر سرورى را بر سر آن حسرتكش تاج و افسر زدند و تمامى سرداران لشكر و مقربان آن سرور بآئين مقرر در ركاب آن حضرت بفرح آباد الم بنياد آمدند . محمود عاقبت مردود چون اين حال مشاهده نمود در نهايت قواعد ادب را مرعى داشته و همان شب كس براى ضبط\r\n\r\n\r\n","description":"","footnote":"\r\n( 1 ) - در اصل : تنيدند\r\n( 2 ) - سيب آزايش از انواع ممتاز سيبهاى اصفهان است و در ترجمهء محاسن اصفهان مكرر ذكر آن آمده ( رجوع شود بحواشى آن كتاب ) و انگور مهره نيز از اقسام انگورهاى ممتاز است .\r\n","page_name":" 58 ","page_number":68},
  {"content":"\r\n\r\nخزانه و كارخانجات پادشاهى روانهء اصفهان ساخت و خود در چهاردهم ماه مزبور بافر فرعونى و بيداد شدادى داخل شهر شده سكه و خطبه بنام خود كرد . كيفيات وقايع شهادت خاقان سعيد شهيد را شيخ محمد على حزين و ميرزا مهديخان مصنف تاريخ نادرى بتفصيل ذكر نموده‌اند از آنجا طلب بايد داشت .\r\nبعد از آنكه سنوح واقعهء اصفهان در آخر محرم سنهء مشار اليه در دار السلطنهء قزوين بطهماسب ميرزا رسيد بر اورنگ شاهى جلوس كرده سخن سنجان قزوين « آخر ماه محرم » را تاريخ جلوس او يافته‌اند .\r\n\r\nذكر خروج ميرزا سيد احمد ولد ميرزا ابوالقاسم نوادهء نواب ميرزا داود كه در اوايل حال مشهور به سيد احمد خان و بعد از آن سيد احمد شاه شده بود باراده و تقدير ملك مقدر منان\r\nنكته‌سرايان جواهر سخن‌شناسى و خرده بينان رموز داستان طرازى به اين مزمار شيرين زبان قلم را در قانون نو ادائى بمنصهء جلوه‌گرى درآورده‌اند كه در اواخر سنهء يكهزار و يكصد و سى و شش ( 1136 ) هجرى بعد از آنكه محمود افغان مسلط اصفهان گرديد شاه سلطان حسين و ساير پادشاهزادگان صفوى را محبوس نمود چنانچه سابق مرقوم قلم وقايع رقم شده بود در ايام محاصرهء اصفهان طهماسب ميرزا را كه فرزند صلبى خاقان شهيد بود حسب الأمر ولى عهد نموده براى تحصيل سپاه و لشكر باتفاق بعضى امرا و اميرزادگان و غيره معتمد پادشاهى و ميرزا سيد احمد ولد ميرزا ابوالقاسم نوادهء نواب ميرزا داود متولى مشهد مقدس معلى كه از اعاظم سادات عالى درجات واعزهء افاخم دهر ذو الحسب المنيع و النسب الرفيع جامع آيات الدرس و النفس ناصب رايات النقل و العقل و داماد شاه سليمان ماضى بود و نسبت شريفش ابا به حضرت مير قوام الدين الشهير بمير بزرگ والى ولايت مازندران و اما بشاه عباس ماضى منتهى است و در عنفوان شباب ابجد خوان مكتب خانهء رايش صاحب رى و زله بند عنوان آلايش صد چو حاتم طى ، لطف طبعى چون رحيق صهبا و اصابت فكرى چون سهام قضا داشت ، پادشاه آگاه\r\n\r\n","description":"","footnote":"","page_name":" 59 ","page_number":69},
  {"content":"\r\n\r\nدل جوهر شناس اعنى شاه سليمان ماضى انار اللّه برهانه از نامش بخليفه سلطان ما تعبير ميفرمود و توليت سر كار فيض آثار شاه خراسان عليه السلام كه به اعتقاد اهالى ممالك ايران بر همهء مناصب عاليه رجحان دارد بنواب ميرزا تعلق داشت و در سنهء يكهزار و نود و دو ( 1092 ) هجرى بعد از فوت شيخ عليخان وزير مرحوم آن منصب و الا را هم نامزد آن جناب فرمود و تا واقف شدن نواب ميرزا بدقايق امور مالى حكم شد كه وحيد الزمانى آقا ميرزا طاهر قزوينى نيابة بسرانجام آن مهم پردازد و ميرزاى غفران پناه را ده نفر اولاد ذكور و چهار نفر اناث بود : اكبر از همه ميرزا ابوالقاسم والد سيد احمد شاه است .\r\nچون امراى پادشاهى از قريهء گولون آباد منهزم شده در اصفهان بحضور خاقان سعيد شهيد فائز گرديدند و آن حضرت آنها را در مقام اعراض و اعتراض برآورده مخاطب و معاتب ساخت آخر الأمر بنا بر سيبه‌بندى دور شهرها شده محافظت هر حد و محله بيكى از امرا و سران سپاه تقسيم يافت و محمود خان افغان توپهاى كلان كه در جنگ گولون آباد از قزلباشيه بدست آورده بود بر سيبه‌ها بسته تزلزل در اركان ثبات و قرار اهل سيبه‌ها افكند لهذا پادشاه در باب برآوردن توپهاى مذكور از تصرف آن اشقيا بجمهور امرا تأكيد بمبالغه نمود ، نهايت هيچيك از آنها اين مطلب را در قوهء خود نديده شانه خالى نمودند و جماعت افاغنه بواسطه اضرار توپهاى صاعقه كردار قيامت لهيب آتش فشان در خرمن حيات جمعى از برنا و پير مىافكندند . ميرزا ابوالقاسم كه از اقرباى پادشاه و بعد از فوت والد خود در درگاه سلطانى بدستور معزز بود چون حال بدين منوال مشاهده نمود بعرض رسانيد كه هرگاه اين خدمت به اين فدوى مقرر شود رفته توپهاى مذكور را از يد جماعت ياغى انتزاع نموده مىآورم . ابتدا نظر بفرط توجهات و الطاف كه پادشاه را با او بود رضا به اين معنى نميداد بعد از مبالغهء او مأذون فرمود و او با جمعى از رزم آزمايان معركهء نبرد از شهر برآمده مثل برق لامع و سيف قامع خود را بلشكر افغان زده و مغلوب نموده بتوپها رسيده چند عدد از\r\n\r\n","description":"","footnote":"","page_name":" 60 ","page_number":70},
  {"content":"\r\n\r\nآنها را كه وزين‌تر بودند ميخ زده و معيوب نموده و آنچه توانست با خود آورد و باز خود را بفوج سد راه زده با حصول مطلب معاودت به شهر نمود .\r\nاين معنى باعث سرور نامحصور پادشاه و سپاه گرديد و خاقان سعيد شهيد او را بكنار عاطفت گرفته تحسينات بلا نهايت فرموده مقرر شد كه هرگاه افاغنه در هر يك از سيبه‌ها جنگ اندازند بتعجيل هر چه تمامتر امير صاحب سيبه ميرزا را مخبر نمايد كه او رفته كمك اهل سيبه كند چنانچه روزى آدم محمود آقاى ناظر آمده خبر رسانيد كه افاغنه جمعيت نموده و در سيبهء آقاى مذكور آتش حرب مشتعل دارند و كار را بر او بسيار تنگ نموده‌اند به مجرد اين خبر ميرزا ابوالقاسم با جمعى كه در آن وقت حاضر بودند متوجه سيبهء او گرديد .\r\nوقتى رسيد كه افاغنه با اهل سيبه بگير و دار مشغول بودند و نزديك بود كه سيبه را تصرف نمايند كه او رسيده بلا تأمل خود را بر فوج افغان زده حربى صعب روى نمود و افاغنه منهزم رو بفرار نهادند و او تعاقب نموده چند فرسخ افغان را دوانيده متفرق ساخت و در وقت مراجعت منهيان خبر دادند كه ميرزا سيد احمد در سمتى با افاغنه مشغول حرب است و افاغنه دور او را گرفته‌اند .\r\nاز شنيدن اين خبر عرق ابوت او به حركت آمده بدون تقيد جمعيت سپاه اشهب صبا رفتار را به آن صوب در حركت آورد به نحوى كه احدى از ارادهء او آگاهى نيافت مگر دو نفر از غلامان گرجى كه يكى را نام هوشنگ و ديگرى را لاچين بود ، با او اسب برانگيخته قضا را بعد از قدرى طى مسافت و دور شدن از لشكر درخت چنار عظيمى نمودار شد ، چون شهادت او بر دست افغان در جريدهء مشيت ازلى ثبت گشته بود شخصى افغان تفنگچى در بالاى درخت مخفى شده بود ، رسيدن او بپاى آن درخت همان و سر دادن تفنگ همان ، قضا را گولى تفنگ بر پيشانى آن هزبر معركهء هيجا آمده شربت ناگوار اجل نوشيد ، نهايت تا رسيدن به شهر رمقى از حيات او باقى بود . حاصل اينكه يكى از آن غلامان با ضرب تفنگ افغان اجل برگشته را از درخت به خاك مذلت انداخته و سر او را بريده و ديگرى ميرزا را بر اسب بسته به شهر رسانيد اما معالجهء جراحان\r\n\r\n","description":"","footnote":"","page_name":" 61 ","page_number":71},
  {"content":"\r\n\r\nو اطبا مؤثر اثرى نگرديده بعد از سه روز بجوار رحمت ايزدى پيوست و در مقبرهء والد خود مدفون گرديد .\r\nچون خبر فوت او اصغاى سمع باريافتگان مجلس ارم تزيين خسرو ايران گرديد محفل بهشت آيين نمونهء ماتم‌سرا بلكه در تمامى شهر اصفهان صورت روز رستاخيز ظاهر شد .\r\nآن مرحوم را از صبيهء ميرزا ابراهيم خليفه سلطانى دو پسر نيك اختر و يك صبيهء فرخنده سير بود ، ميرزا سيد احمد و ميرزا عبد الأئمه كه ان شاء اللّه بعد از اين ذكر احوال آنها مذكور خواهد شد .\r\nو بعد از آن « 1 » ميرزا محمد على « 2 » و بعد از آن ميرزا عبد اللّه « 3 » كه در مشهد مقدس از جانب پدر « 4 » نايب بود و بعد از آن ميرزا محمد حسين كه بعد از استيلاى افاغنه باصفهان باعانت جمعى از هواخواهان پوشيده از افغان مع عيال از اصفهان برآمده بعزم شرفيابى عتبات عرش درجات عازم گرديد ، قضا را قومى از افواج رومى كه از براى تسخير نهاوند و بروجرد مىآمدند قريب بروجرد به او دچار شده چون كوچ همراه داشت راه فرار بر خود مسدود يافته و از ناصيهء احوال آن گروه ارادهء غارتگرى مشاهده نمود با اندك مردمى كه داشت با آن فوج كثير مستعد قتال گرديد ، بعد از جدال بسيار خود در معركه مقتول شد . بعد از قتل او بعضى از ملازمان و خواجه - سرايان كه باقى مانده بودند عيال او را به شهر بروجرد رسانيده از آنجا بنزد شاه طهماسب روانه نمودند .\r\n\r\n\r\n","description":"","footnote":"\r\n( 1 ) - يعنى دوم پسرزاده پسر ميرزا محمد داود متولى بعد از ميرزا ابوالقاسم مرعشى\r\n( 2 ) - ميرزا محمد على مذكور اعقابش در هندوستان و خراسان و اصفهان هستند و خود او از علماء بوده است ( شهاب الدين الحسينى )\r\n( 3 ) - ميرزا عبد اللّه شاعر اديب فاضل ديوان شعر دارد و مظلوم تخلص مينموده .\r\n( شهاب الدين الحسينى النجفى )\r\n( 4 ) - ميرزا على از فضلاء عصر خود و در طبع شعر و سير و سلوك مرد برجستهء بوده . اعقاب وى در حدود خراسان و طهران و اصفهان هستند .\r\n( شهاب الدين الحسينى النجفى )\r\n","page_name":" 62 ","page_number":72},
  {"content":"\r\n\r\nو بعد از آن ميرزا محمد رضا و بعد از آن ميرزا كلب رضا و بعد از آن ميرزا سيد على و بعد از آن ميرزا عبد المولى و بعد از آن ميرزا زين العابدين . كوچكتر از همه كه والدهء او شهر بانو بيگم صبيهء كبيرهء شاه سليمان ماضى بود كه بعد از داخل شدن افغان باصفهان با والدهء مكرمه خود پوشيده از اصفهان برآمده نزد شاه طهماسب رفته پيوسته همراه او ميبود ميرزا سيد محمد نام داشت و در ايام سلطنت مخاطب بشاه سليمان ثانى شد و احوالات او ان شاء اللّه العزيز در ذكر وقايع سنهء يكهزار و يكصد و شصت و سه ( 1163 ) هجرى مرقوم قلم وقايع رقم خواهد گرديد .\r\nميرزا محمد على سابق الذكر ولد نواب ميرزا محمد داود در وقت آمدن افغان شاه طهماسب قزوين را به او سپرده خود به طرف آذربايجان حركت نمود و او در آنجا بعد از محاربه از دست سيدال خان كه سردار بود در قلعه بدرجه شهادت رسيد .\r\nتفصيل اين اجمال آنكه ميرزا محمد على مدتى در مشهد مقدس بنيابت والد خود بامر توليت آستانهء عرش درجهء روضهء رضويه مشغول و گاهى باصفهان به خدمت والد ماجد مير سيد و در تحصيل كمال ميگذرانيد ، روزى در مشهد مقدس به علت حمايت چند نفر كه بصحن مقدس پناه آورده بودند او را با رستم محمد خان كه حاكم و صاحب اختيار بود و ارادهء قتل آنها را داشت و برخى را مقتول نمود كدورت و منازعه واقع شد .\r\nميرزا محمد على مكدرا از ارض اقدس متوجه اصفهان و بعد از رسيدن به خدمت والد ماجد و شرفيابى حضور پادشاهى و عرض مطلب بامر حكومت از حضور اقدس مأمور گرديده باندك زمانى مراجعت نمود . چند مدت ميرزاى مشار اليه بدستور بامر توليت سابق و حكومت لاحق راتق و فاتق تا بعد از استيلاى جماعت بىعاقبت افغان باصفهان روانهء قزوين شده به خدمت شاه طهماسب رسيد .\r\nو بروايتى ميرزا در حين محاصره در برجى از بروج كه سردرى داشت مىنشست ، روزى در آنجا نشسته بود كه از ضرب گولى توپ خود به خود على اختلاف الروايتين\r\n\r\n","description":"","footnote":"","page_name":" 63 ","page_number":73},
  {"content":"\r\n\r\nبرج فرو ريخته ميرزا با جمعى كه در آنجا بودند بدرجهء شهادت رسيده فوج افغان از همان رخنه ريخته شهر را متصرف شدند .\r\nخلاصه اينكه طهماسب ميرزا با اين جمع روانهء قزوين گرديد و بعد از رسيدن خبر مسخر شدن اصفهان بدست محمود افغان و ببند در آمدن شاه سلطان حسين بر تخت سلطنت در قزوين جلوس نمود و از آنجا نيز بسبب غلبهء افغان و قرب جوار ايشان و وجوه ديگر كه بعد از اين مذكور خواهد شد تاب توقف در قزوين نتوانست آورد لهذا به طرف تبريز و آذربايجان متوجه گرديد و چون شاه طهماسب در سن شباب بود و اكثر رفقاى او جهال و نامقيد دين و از قواعد امور سلطنت و دنيادارى بىوقوف و بىخبر بودند شاه را به جهت رفع هم و غم و تردد خاطر بسبب محبوس بودن پدر و اعمام و برادران و والده تكليف به خوردن خمر نمودند ، بمضمون اين بيت :\r\n شه مست و جهان خراب و دشمن پس و پيش * پيداست كز اين ميان چه بر خواهد خاست « 1 » \r\nو ميرزا سيد احمد چون ديد كه شاه بسبب اعمال شنيعه و بزم شرب خمر بر همزن امر سلطنت و سردارى است و هميشه مست و بىخبر بودن و نظر خيانت ببنين و بنات سرداران و سركردگان كردن لايق امر سلطنت و جهاندارى نيست و از او امر جهانگشائى متمشى نميتواند شد و گوش سخن نيوش ندارد و خود نيز صاحب داعيه و پادشاه رس بود لاجرم از شاه طهماسب جدا شده ببلاد عراق آمده وارد ابرقوه گرديد و بنابر صلاح وقت فرامين جعلى به مهر شاه طهماسب كه آن را بعضى از مهركنان كه همراه داشت تيار كرده بودند بسر كردگان سپاه و سرداران فارس رسانيد به اين مضمون :\r\n\r\n\r\n","description":"","footnote":"\r\n( 1 ) - در اصل نسخه چنين است : پيداست كز اين چه فتنه‌ها آيد پيش ، و اين صورت علاوه بر فساد قافيه صحيح نيز نيست . اين بيت از رباعى معروف نور الدين نسوى منشى سلطان جلال الدين منكبرنى است خطاب به اين پادشاه بىتدبير دائم الخمر و تمام آن اينست :\r\n شاها ز مى گران چه برخواهد خاست * وز مستى هر زمان چه برخواهد خاست \r\n شه مست و جهان خراب و دشمن پس و پيش * پيداست كزين ميان چه برخواهد خاست \r\n","page_name":" 64 ","page_number":74},
  {"content":"\r\n\r\n\r\nنقل سواد فرمان شاه طهماسب انار اللّه برهانه\r\n« كه در اين ولا ميرزا سيد احمد كه يكى از اقارب ماست او را مخاطب بخطاب سيد احمد خانى كرده بسردارى و سپه‌سالارى بلاد فارس تعيين نموديم ، بايد كه جميع سركردگان قشون و سرداران سپاه بر سر او جمعيت نموده اطاعت و انقياد او را اطاعت و انقياد ما دانند و بعد جمعيت بهر نحوى كه مقدور باشد در دفع تسلط افاغنه از بلاد فارس و عراق كوشند و در همهء امور گفتهء او را گفتهء ما و فرمان او را فرمان ما دانند لازم دانسته در عهده شناسند » .\r\nچون اين فرامين به اطراف و جوانب رسيد مردم كه منتظر سردارى و رئيسى بودند بشوق و رغبت تمام متوجه رفاقت سيد احمد خان گرديدند و الحق هر گاه بعضى از اشرار گذاشته بودند كه شاه طهماسب پرورش سخن او را مينمود يقين كه او بسيار كارها از براى شاه طهماسب ميكرد و دولت صفويه به اين نحو بباد فنا نميرفت .\r\nالقصه چون سيد احمد خان با خود انديشيد كه ابرقوه شش منزلى اصفهان است و بعد از رسيدن اين خبر باصفهان به جهت قرب جوار دفعة البته سپاه عظيمى از افغان بر سر او مىآيند و هنوز جمعيتى كه لايق صف آرائى با افاغنه باشد مهيا نشده است ناچار متوجه به سمت اقليد و سرمق و قنغرى و مشهد ام النبى و بوانات كه از بلاد فارس است شد و از هر جا به قدر مقدور جمعيتى بر سر او جمع شده خود را در اوايل سنهء يكهزار و يكصد و سى و هفت ( 1137 ) هجرى بجهرم رسانيد و چون عبد الغنى بيك كه از جملهء آقايان جهرم بود فى الجمله جمعيتى فراهم آورده تا آن زمان اطاعت افغان ننموده بود ورود سيد احمد خان را از نعم غير مترقبه دانسته بمعاونت او كوشيد و در اين وقت چون قدرى افاغنه وارد شهر لار كه شش منزلى جهرم است شده بودند و قلعه‌دار را بمعاونت سنيان ثوابع لار محاصره داشتند از جانب شيراز بمحض شنيدن ورود ميرزا سيد احمد كه خود را سيد احمد خان ناميده بود حاكم شيراز به قدر هشتصد نهصد سوار افغان بجهرم فرستاد و افاغنه جهرم را محاصره نمودند و محاصره به قدر پنج شش ماه طول\r\n\r\n","description":"","footnote":"","page_name":" 65 ","page_number":75},
  {"content":"\r\n\r\nبهم رسانيد اما سيد احمد خان بسبب دلاورى و مردانگى كه داشت جنگهاى مردانه كه هر روز پشت به شهر داده با افاغنه مينمود جمعى كثير از افاغنه بقتل رسيده نتوانستند بجهرم دست يافت .\r\nدر اين بين خبر رسيد كه محمود كه پادشاه افاغنه بود در ماه رجب سال يكهزار و يكصد و سى و هفت ( 1137 ) هجرى بعد از قتل شاهزاده‌هاى صفوى جنونى بر او طارى و عارض شده بر دست ابن عم خود اشرف بقتل رسيد و بعضى از سركردگان افغان كه ركن ركين دولت افاغنه بودند نيز بسبب عدم موافقت اشرف كه راضى بسلطنت او نبودند و ميخواستند كه پسر محمود را پادشاه كنند بدست اشرف بقتل رسيدند . بنابراين اكثر افاغنه را اضطراب روى داده از محاصرهء لار و جهرم دست برداشته در شيراز جمعيت نمودند و سيد احمد خان در شهر رمضان سنهء مذكوره از جهرم برآمده جميع سرداران داراب و نيربز و اصطهبنات و فسا و خفر و غيره به قدر پنج شش هزار سوار و پياده بر سر او جمعيت نمودند و در اين بين خبر سيد احمد خان در آذربايجان بشاه طهماسب رسيد ، مخالفين دوست نما شاه طهماسب را خاطر نشان نمودند كه ميرزا سيد احمد خود پادشاه رس و صاحب داعيه و دشمن خانگى است ، ابتدا فكر دشمن خانگى را بايد نمود من بعد علاج دشمن خارج آسان است .\r\nملخص كلام اينكه باغواى بعضى شاه طهماسب بفكر استيصال او افتاده ولى محمد خان شاملو را بحكومت كرمان و شاه ورديخان چگنى كرد را سپه‌سالار بلاد فارس نموده فرامين بسرداران و سركردگان فارس نوشت كه سيد احمد خان باغى و طاغى است هرگز رفاقت او نخواهيد كرد بلكه او را بسته حوالهء شاه ورديخان نمائيد كه او را روانهء حضور نمايد و شاه ورديخان خود بحوالى نيريز و داراب رسيد و نيز سيد احمد خان از محاصرهء جهرم برآمده بود و از جانب كرمان ولى محمد خان برادر خود را با امير مهر على تزرج احمدى كه از سرداران بلوچ بود روانه به سمت لار نموده بود و او\r\n\r\n","description":"","footnote":"","page_name":" 66 ","page_number":76},
  {"content":"\r\n\r\nخود را پيش از سيد احمد خان به شهر لار رسانيد و مستحفظين قلعهء لار استقبال او نموده داخل شهر نمودند .\r\nمقارن آن بيك ماه فاصله سيد احمد خان نيز از جهرم رو بجانب لار آورد ، چون سيد احمد خان خود مردى دلير بود و نيز سپاه و لشكر او زياده بر لشكر برادر ولى محمد خان نبود ولى محمد خان تاب توقف در لار نياورده بطريق فرار رو بجانب كرمان گذاشت و بفاصلهء چند روز سيد احمد خان وارد شهر لار گرديد .\r\n\r\nذكر داخل شدن سيد احمد خان بقلعهء لار و وقايعى كه در آن حين بتقدير خالق زمان و زمين روى داد\r\nقائلان نقول وقايع دهور و ازمان سالفه قانون سخن طرازى را به اين ترانه با مزمار قلم آشنا نموده‌اند كه چون اكثر اهل توابع لار از اهل سنت و جماعت بودند بسبب موافقت مذهب از جان و دل بمعاونت افاغنه ميكوشيدند و در اطاعت سيد احمد خان مضايقه داشتند چنان كه براى تحصيل سيورسات سيد احمد خان جمعى را از لشكر خود بتوابع لار فرستاد و در قريهء كرمستج « 1 » كه قلعهء مستحكمى داشت بر سر تشدد در تحصيل سيورسات يعنى رسد « 2 » غله براى سپاه فيما بين سردار لشكر سيورسات سيد احمد خان كه محمد شريف بيك نام داشت جنگ شده بگولى بندوق « 3 » محمد شريف بيك كشته شد و چون اين خبر به سيد احمد خان رسيد براى انتقام خون او به قدر دو سه هزار سوار را فرستاد و ايشان قلعه را بدست آورده به قدر چهار صد پانصد كس از مردم آنجا را بسته به شهر لار آوردند و مجموع آنها را بقتل رسانيدند و خود سوار شده به قصد تسخير ساير قلاع اهل تسنن كه در سمت جنوب شهر لار ميباشند متوجه گرديد . هنوز يك دو فرسخ راه طى نكرده بود كه ناگاه منهيان به او خبر رسانيدند كه شاه ورديخان فرامين بجميع سركردگانى كه همراه شمايند نوشته است كه عند الفرصه شما را بكشند يا دستگير\r\n\r\n\r\n","description":"","footnote":"\r\n( 1 ) - يا كرمسته بفتح كاف عربى و ضم ميم و سكون سين و فتح تاء منقوطه يكى از دهات جنوب شرقى شهر لار\r\n( 2 ) - بفتح راء و سين بمعنى سهم و قسمت\r\n( 3 ) - و بندقيه تفنگ و طپانچه\r\n","page_name":" 67 ","page_number":77},
  {"content":"\r\n\r\nنمايند ، بعد از تفحص به صحت پيوست كه از ميانهء آن جماعت هادى بيك نام مين باشى كه سردار هزار سوار بود از مردم قريهء خسويه « 1 » از توابع دارابجرد متعهد اين معنى شده بود و بمحض تحقيق اين خبر سيد احمد خان از راه مراجعت نموده و دو منزل يكى كرده بتعجيل تمام متوجه دارابجرد كه شش منزلى لار و ما بين شرق و شمال آنجاست گرديد و بمحض رسيدن بداراب هادى بيك را گرفته بقولى گردن زده و بقولى دستهاى او را بريده بقصبهء نيريز كه دو منزلى شهر داراب است عطف عنان نموده ناگاه بى خبر بر سر شاه ورديخان كه در كمال غفلت و بيخبرى بود ريخت و بعد از اندك زد و خوردى او را دستگير نموده جميع اسباب و كارخانجات او را تاراج نمود و بعد چند روزى بتوسط بعضى از سرداران شاه ورديخان را از قيد برآورده رخصت داد كه هر جا خواهد برود .\r\nمشار اليه متوجه خدمت شاه طهماسب گرديد و حقايق حالات و دلاوريهاى سيد احمد خان را انهاء داشت و سيد احمد خان از آنجا سياوش بيك را كه سردار نيريز و سام بيك را كه سردار داراب بودند هر يك را با هزار سوار با ساير سركردگان و همچنين مين باشى پازهرى و لشكر ايج و اصطهبنات و فسا و خفر و تادوان « 2 » و مشهد مادر سليمان و بابونه بيك بواناتى و يولقلى بيك سردار ايل مدك يارى و سركردگان در شول مانند لشنى و ممسنى و فهونده و سفيدبانى متوجه كرمان گرديد .\r\n\r\nذكر توجه سيد احمد خان به سمت كرمان و وقايعى كه در آن حين روى نمود\r\nچون اين خبر در سنهء يكهزار و يكصد و سى و هشت ( 1138 ) هجرى بولى محمد خان رسيد او نيز لشكر كرمان را جمع نموده باتفاق مير امير بيك طاهرى و خواجه حكيم بيك دولت آبادى و سركردگان براكوه و سيرجان و شهر بابك و سالار عسكر بلوك اقطاع و اسمعيل بيك راورى و ميرزا ابو الحسن بمى و خاندان قلى بيك كرمانى\r\n\r\n\r\n","description":"","footnote":"\r\n( 1 ) - بفتح خاء در پنج فرسخى جنوب غربى داراب\r\n( 2 ) - بفتح تاء منقوطه در چهار فرسخى جنوب شرقى خفر\r\n","page_name":" 68 ","page_number":78},
  {"content":"\r\n\r\nو ساير سركردگان جمعيت نموده در شمالى شهر ميمند با سيد احمد خان صف مصاف آراستند ، در اندك زد و خوردى ولى محمد خان تاب صدمات دليرانهء او را نياورده فرار برقرار اختيار نموده منهزم گرديد و چندان قتلى به عمل نيامد و لشكر سيد احمد خان تعاقب نموده ولى محمد خان را دستگير نمودند و اكثر سركردگان كرمان طوعا او كرها اطاعت سيد احمد خان نموده باتفاق او از راه سيرجان و مشيز و باغين وارد شهر كرمان گرديدند .\r\n\r\nذكر ورود خان معدلت نشان به شهر كرمان و قضايائى كه در آن حين رخ نمود\r\nناقلان آثار كهن و مهندسان داستان سنن قانون سخن را به اين نوع بساز و نوا درآورده‌اند كه چون سيد احمد خان وارد شهر كرمان گرديد بساط معدلت و حكومت گسترده تأليف قلوب سپاه و رعيت كرمان نمود و همهء سركردگان را بخلاع فاخره و انعامات متكاثره عاجلا سرافراز نموده و آجلا بوعده‌هاى جميل ايشان را اميدوار و مستمال گردانيد و باتفاق همهء سركردگان و سرداران لشكر كرمان و فارس بر سر بعضى از سرداران بلوچ كه هميشه باغى و طاغى بودند مثل سالار نعمة اللّه قهستانى و مير مراد بن فهلى و شهداد خارانى و رخشانى و سركردگان جيرفت و رودبار تا حد مكران متوجه گرديد و سرداران آن امكنه را بعضى باستمالت و بعضى را جبرا و قهرا باطاعت درآورد و چون از طرف شاه طهماسب يأس مطلق داشت لهذا بمشورت بعضى از رفقا از براى اجراى امور حكومت و رفع تسلط افاغنه و رفاه خلايق و عباد اللّه در سنهء هزار و صد و سى و نه ( 1139 ) هجرى بنابر مصلحت وقت نام سلطنت را بر خود گذاشته چه مردم را معلوم شده بود كه شاه طهماسب ارادهء انهدام دولت [ او را دارد 
  ] بلكه راضى بحيات او نيست و امر ملك گيرى به غير از دو شق متصور نيست يا بايد كه از طرف سلطانى متوجه اين امر شود يا خود اسم سلطنت بر خود گذاشته تا مردم بر سر او جمعيت نمايند و كارى از پيش رود لهذا در آن وقت چارهء كار را منحصر در آن ديده بر تخت سلطنت\r\n\r\n","description":"","footnote":"","page_name":" 69 ","page_number":79},
  {"content":"\r\n\r\nنشست و وجوه دراهم و دنانير بنام نامى او زيب و زينت يافت و سجع مهر و سكهء او اين مصراع بود كه : « تاج فرق پادشاهان احمد است » ، و نقش سكه اين بيت :\r\n سكه زد در هفت كشور چتر زد چون مهر و ماه * وارث ملك سليمان گشت احمد پادشاه \r\nو ولى محمد خان كه محبوس بود او را از قيد برآورده خلعت داده استمالت نمود و وزير و باصطلاح ولايت ايران اعتماد الدولهء خود گردانيد چه در بلاد ايران در زمان دولت صفويه اعتماد الدوله خطاب وزير بود ، هر كه وزير ميشد او را اعتماد الدوله ميگفتند و طالب خان را كه او نيز ظاهرا از توابع شاه طهماسب بود خلعت داده ديوان بيگى خود نمود .\r\n\r\nذكر توجه احمد شاه صفوى در سنهء 1139 هجرى از دار الأمان كرمان به قصد تسخير شيراز و وقايعى كه بتقدير حى سبحان در آن اوان روى نمود\r\nبر دانايان دقيقه‌رس مقياس كلام و بر ره نوردان باديهء ابداع و انجام پوشيده نماند كه هر صاحب اقبالى را در قفا ادبار و هر مالك تختى را در پس تخت تختهء تابوت مهيا و آشكار است ، تشريح اين كلام و تبيين اين مقام اينكه سيد احمد شاه بعد از جمعيت سپاه و سرانجام لشكر به قصد تسخير دار العلم شيراز از كرمان برآمده بتاريخ سنهء يك هزار و يك صد و سى و نه ( 1139 ) عزيمت شيراز نمود و همه جا در بين راه سرداران و سركردگان ملحق بفوج او شده جمعيت عظيم روى داد چنانچه از بعضى ثقات مسموع شد كه قريب بيست هزار سوار و پياده بر سر او جمع شدند ليكن بسبب آنكه سيد احمد شاه در عنفوان شباب و جوانى بود و هنوز گرم و سرد روزگار را نديده و تجربهء دهر بىمدار نيندوخته و مطلق حسابى به جهت وفور شجاعت و مردانگى وافر كه داشت از كثرت و انبوهى لشكر اعدا نمىانديشيد و در اكثر جنگهائى كه كرده بود با معدودى خود را بفوج افغان زده از كشته‌ها پشته‌ها ساخته و چنان زور بازو و شجاعتها از او\r\n\r\n","description":"","footnote":"","page_name":" 70 ","page_number":80},
  {"content":"\r\n\r\nبظهور رسيده بود كه رستم و اسفنديار هر گاه ميبودند بر آن قوت بازو و دلاورى صد آفرين ميخواندند و الحق اكثرى از رموز او ناسخ مصاف سام نريمان و پيران توران گرديد الحاصل چون بعضى از فتوحات او را روى داده بود و به جهت يكى تجربه بمصداق اين بيت :\r\n مرد خردمند هنرپيشه را * عمر دو بايست در اين روزگار \r\n تا بيكى تجربه آموختى * با ديگرى تجربه بردى به كار \r\nو از وفور شجاعت و مردانگى كه داشت قياس امور كلى بر آن امور جزئى ماضيه مينمود بعلاوه غرور پادشاهى و سلطنت او را فرو گرفته با وجود آنكه هنوز هيچ بلدى و مملكتى به غير از كرمان در تصرف او نبود خود را پادشاه بالأستقلال تصور نموده بر سرداران و سركردگان كه هنوز اكثرى با او اخلاصى نداشتند بطريق سلاطين مستقل مغرورانه سلوك مينمود و مطلقا بتدابير شايسته متوجه نميشد و بتأليف قلوب خاطرهاى وحشى صفتان و پراكنده دماغان نميپرداخت همواره سركردگان منتظر فرصت ميبودند كه خود را از قيد اطاعت او برهانند و باطنا به او صفائى نداشتند خصوصا ولى محمد خان كه وزير و اعتماد الدوله و كل اختيار او بود و طالب خان كه ديوان بيگى و امير ديوان و ركن ركين دولت او بودند و الحق سيد احمد شاه جوانى دلير و سپاهيى شجاع بود لكن امور سلطنت بدون تدابير شايسته و تأليف قلوب و فروتنى با بعضى كه طريقهء فن و فريب روزگار است تيسير پذير نيست و عمدهء مطلب عدم تأييد لطيفهء غيبى و تقدير الهى كه اساس جميع امور بر آن است موافق تقدير لم يزلى بعضى جهات روى نمود كه باعث برهم خوردن دولت او بود .\r\nالغرض منزل به منزل از راه نيريز وايج و بلاد شبانكاره و داراب و فسا و سروستان و كهنجان و ماهلو « 1 » طى منازل نموده بپل فسا كه چهار فرسخى شيراز است رسيدند و در آن وقت در شيراز از طرف افغان بعد از عزل محمد ناظر كه مخاطب به زبردست خان\r\n\r\n\r\n","description":"","footnote":"\r\n( 1 ) - همان مهارلو در كنار درياچه‌اى به همين نام بين كهنجان و پل فسا بر سر راه شيراز سروستان و فسا .\r\n","page_name":" 71 ","page_number":81},
  {"content":"\r\n\r\nبود محمد خان بلوچ حاكم شده بود با سه چهار هزار سوار جرار افغان متوجه محاربهء او گرديد و در سر پل فسا مقابلهء فريقين و تلاقى فئتين روى داد .\r\n\r\nذكر مقابله و حرب نمودن سيد احمد شاه و محمد خان بلوچ در پل فسا و شكست خوردن سيد احمد شاه بتقدير خالق ارض و سما\r\nپوشيده نماند كه چون لشكر افغان مقابل عسكر سيد احمد شاه شدند آن مقام جائى بود بسيار تنگ و محل صف آرائى فوج بسيار نبود چرا كه سيد احمد شاه اراده كرده بود كه لشكر خود را از سر پل و از درياى نمك گذرانيده آن طرف پل جنگ واقع سازد . در اين انديشه تا قريب سر پل رسيده بود كه لشكر افغان پيشدستى نموده از پل گذشتند زيرا كه دست چپ سيد احمد شاه كوهستان بود و طرف دست راست باصطلاح اهل فارس درياى نمك بود چه آن مكان صحرائيست بعرض سه چهار فرسخ كم و زياد و طول قريب ببيست فرسخ كه مجموع آن صحرا نمك‌زار است و هميشه زمين آنجا بسبب رطوبت گل و لاى و وحل بنحويست كه به مجرد حركتى كه حيوان يا انسان نمايد در آن زمين فرو ميرود و بعد از فرو رفتن باندك زمانى نمك ميگردد چنان كه گفته‌اند ، مصراع : هر چيز كه در كان نمك رفت نمك شد ، و به همين سبب آن را درياى نمك گويند و الا دريائى نيست كه آب داشته باشد بلكه درياى گل و لاى و نمكزار است .\r\nبالجمله چون لشكر افغان از برابر نمودار شد و ضابطهء جنگ افغان اينست كه هر گاه لشكر غنيم را ديدند و فاصلهء بين هر دو صف قليل ميشد شجاعان و پيش جنگان ايشان جلو اسب را انداخته ساعد دست چپ را بر چشم و رو ميگذارند و بدست راست شمشير از غلاف كشيده صدائى مانند صداى شغال كرده بيك بار خود را بر لشكر خصم ميزنند و وجه اين عمل آنچه از افاغنه شنيده شد اينست كه ميگويند بسبب رفع جبن و خوف ديدن برق شمشير و هيبت سپاه خصم است و نديدن كشته شدن رفقا و\r\n\r\n","description":"","footnote":"","page_name":" 72 ","page_number":82},
  {"content":"\r\n\r\nسپاه خود و چون چشم پوشيده شد همهء اين امور مرئى نميشود پس خوف و جبن مستولى نخواهد شد .\r\nالغرض چون سپاه افغان دفعة بر چرخچى و هر اول « 1 » لشكر سيد احمد شاه زدند لشكر چرخچى تاب صدمهء آن فوج نياورده و نيز چون جاى تنگ بود از عقب مدد به آنها نتوانست رسيد جمعى كشته شدند و تتمه برگشتند و صدمه بر فوج قول « 2 » زدند و مقارن اين ولى محمد خان و طالب خان هر دو از دست راست و ساقهء لشكر رو بفرار نهادند و به نحوى فوج بهم برآمد كه ديگر طاقت صف آرائى در آنها نماند و بسيارى از فوج سيد احمد شاه در درياى نمك فرو رفتند و آنچه در برابر لشكر افغان بودند كشته شدند و اكثر سركردگان كرمان در زمينى ايستاده بودند كه سه طرف آن درياى نمك بود و راه بدر رو در كمال تنگى داشت نتوانستند گريخت همگى اسير افغان شدند و سيد احمد شاه كه با كمال بىاعتنائى در روز جنگ بر اسب هم سوار نشده بود و بر تخت روان استرى سوار بود چون واقعه را بدين منوال مشاهده نمود از غايت اضطراب پاى برهنه خود را بر اسب كتل رسانيده و تاج و جيقهء سلطنت را از سر انداخته به صورت مبدل با افاغنه به تنهائى جنگ گريز نموده جمعى كه روبروى او مىآمدند از ضرب شمشير او مقتول ميشدند . خلاصه بهر نحوى كه بود از معركه بيرون رفت و اگر چنين نميكرد او هم بگير آمده بود .\r\nلشكر افغان بعد از فتح جميع كارخانجات و اسباب شاهى او را با سرداران و سركردگان سپاه كه اسير شده بودند برداشته بشيراز رفتند و از بيم و هراسى كه از تهور سيد احمد شاه در دل داشتند و نيز به جهت ضيق طريق تعاقب ننمودند و سيد احمد شاه بصعوبت تمام روز ديگر خود را بنيريز رسانيد و از آنجا اسپان را عليق خورانيد با هفتصد هشتصد سوار كه همراه او باقى بودند از درياى نمك ديگر كه در بين بلاد فارس و كرمان است عبور نموده داخل توابع كرمان گرديد و بعد از داخل شدن به شهر كرمان چون سركردگان كرمان بعضى كشته شده و اكثرى اسير افغان بودند چندان\r\n\r\n\r\n","description":"","footnote":"\r\n( 1 ) - هر اول يعنى قسمت پيشرو سپاه\r\n( 2 ) - يعنى قلب لشكر\r\n","page_name":" 73 ","page_number":83},
  {"content":"\r\n\r\nجمعيتى بر سر او منعقد نشد بلكه اكثر قلاع اطاعت او ننموده بغى اختيار نمودند و بعد از چند روز از اصفهان خبر رسيد كه سركردگان كرمان كه اسير افغان شده بودند و افاغنه آنها را روانهء اصفهان نموده بودند بعد از ورود بملازمت اشرف كه پادشاه افاغنه بود اول حكم بقتل آنها نمود و سركردگان از خوف جان بعد از عجز و الحاح متعهد شدند كه اگر سردارى و سرفوجى از شما همراه شود ما جميع بلاد كرمان را مطيع و منقاد شما ميسازيم بلكه اگر تواند شد سعى در بدست آوردن و قيد نمودن يا كشتن يا بدر كردن سيد احمد شاه از بلاد كرمان مينمائيم .\r\nپادشاه افغان از شنيدن اين سخن اظهار ابتهاج نموده آنها را خلعت داده وعده‌هاى جميل نمود و عبد اللّه خان نام بلوچ را بسردارى چهار هزار سوار افغان و در گزينى و كرد كه در آن وقت همهء اين طوايف مطيع افغان بودند روانهء كرمان نمود . سيد احمد شاه از شنيدن اين خبر مضطرب شده متحير در عواقب كار خود گرديد . در سنهء يك هزار و يك صد و چهل ( 1140 ) هجرى مقارن رفتن لشكر افغان بر سرسيد احمد شاه بكرمان شاه طهماسب نيز شكست از رومى يافته از بلاد آذربايجان برآمد ميخواست كه بملك گيلان رود چنانچه بعون اللّه تعالى بتفصيل در محل خود ذكر خواهد شد .\r\n\r\nذكر آمدن قوم ارس بملك گيلان و تصرف نمودن ارس آن ملك را و قضايائى كه در آن حين واقع شد\r\nمستور نماناد كه مقارن آن فوج ارس بر جهازات از راه درياى طبرستان به قصد تسخير گيلان وارد گيلان بيه پس كه حاكم نشين آنجا شهر رشت و فومن است و بندر آنجا كه لنگرگاه و مرساى جهازات و سفاين است لنگرود و رودسر گويند شدند و تسخير بلاد گيلان بيه پيش و بيه پس هر دو نمودند و بيان اين مقال و تفصيل اين اجمال را ميرزا مهديخان مصنف تاريخ نادرى به طول و بسط مذكور نموده پس ناچار شاه طهماسب عطف عنان نموده از توابع قزوين گذشته برى و طهران وارد گرديد و از آنجا نيز از\r\n\r\n","description":"","footnote":"","page_name":" 74 ","page_number":84},
  {"content":"\r\n\r\nفوج افغان شكست خورده وارد بلاد مازندران و از آنجا بخراسان آمده بر ملك محمود سيستانى كه بتغلب بر خراسان غالب آمده و صاحب سكه شده بود بمعاونت سپاه خراسان و نادر قلى بيك افشار غالب آمده فى الجمله استقلالى بهم رسانيده بود و كل اختيار سلطنت بنادر قلى بيك واگذاشته و او را وكيل الدولهء خود نموده مخاطب بخطاب طهماسب قليخان كرده بود چنان كه اين بيت را نادر قلى بيك در آن وقت سجع مهر خود نمود :\r\n سايد بفلك از ره اقبال ركابم * طهماسب قليخان شده از شاه خطابم « 1 » \r\nالقصه چون خبر آمدن لشكر افغان به سيد احمد شاه رسيد ناچار بسبب عدم جمعيت و لشكر به قصد رسيدن به خدمت شاه طهماسب و استعفاى جرايم و عذر سكه و خطبه خواستن عزيمت جانب خراسان از راه بيابان نهبندان نمود و چون وارد بلاد طبس گيلكى و قاين كه ابتداى خراسان است گرديد عريضهء به همين مضمون به خدمت شاه طهماسب نوشته مصحوب يكى از معتمدان خود روانه نمود و چون از احمال و اثقال قدرى با خود داشت بخاطر رسانيد كه بايد حصارى و محكمهء براى خود بهم رسانيد اسباب و اثاثهء زيادتى را در آنجا گذاشته خود را جريده به خدمت شاه طهماسب رسانيد . از سوء اتفاق بيكى از قلعه‌داران قلاع پيغام فرستاد كه بايد قلعه را خالى نمود كه ما را چنين اراده‌ايست ،\r\n\r\n\r\n","description":"","footnote":"\r\n( 1 ) - نسب سيد احمد شاه بدينقرار است :\r\nالسيد احمد شاه ابن الميرزا ابوالقاسم كه در سنهء 1136 بدست افاغنه مقتول شده ابن النواب الميرزا محمد داود متولى روضهء رضويه در خراسان كه در سنهء 1092 توليت را دارا شد و در سنهء 1121 فوت نمود ابن الميرزا عبد اللّه خان ابن الميرزا شفيع مستوفى كل موقوفات ايران در زمان صفويه ابن الميرزا رحمة اللّه ابن الميرزا ابو المحسن ابن الميرزا قوام الدين محمد ابن المير عبد القادر ابن الأمير قوام الدين محمد ابن الأمير نظام الدين على ابن الأمير قوام الدين محمد ابن الأمير تاج الدين الحسين [ يا الحسن 
  ] ابن السلطان الأكرم المير سيد مرتضى خان المرعشى پادشاه طبرستان ابن السلطان الأعظم المير سيد عليخان پادشاه طبرستان ابن السلطان الأجل السيد كمال الدين پادشاه طبرستان ابن سيد الملوك و العلماء المير قوم الدين مشهور بمير بزرگ مؤسس سلطنت مرعشيه در شمال ايران و نسب ايشان تا حضرت سيد الساجدين مشهور آفاق است .\r\n( شهاب الدين الحسينى النجفى المرعشى )\r\n","page_name":" 75 ","page_number":85},
  {"content":"\r\n\r\nقلعه‌دار در جواب گفت كه اين قلعه تعلق بپادشاه دارد و بدون حكم پادشاهى چگونه من خالى خواهم نمود . فيما بين آدم سيد احمد شاه و قلعه‌دار كار بخشونت انجاميده قلعه‌دار او را بخفت و اهانت تمام از قلعه بيرون نمود . سيد احمد شاه از شنيدن اين خبر برآشفته بىتأمل بر قلعه يورش نمود و بعد از اندك ترددى قلعهء مزبور مسخر گرديد و بقولى قلعه‌دار در جنگ كشته شد و بقولى گريخته خود را بشاه طهماسب رسانيد . شاه طهماسب و طهماسب قليخان از شنيدن اين خبر از جا برآمده چون طهماسب قليخان او را مخل كار خود ميدانست و در مزاج شاه طهماسب دخل كلى بهم رسانيده بود طهماسب بيك وكيل جلاير را سر فوج نموده حكم بقتل يا اسر يا اخراج سيد احمد شاه از مملكت نمودند .\r\nسيد احمد شاه از وقوع اين معامله كه بىاختيار رو نموده بود و نيز ارادهء جنگ و پيكار در آن وقت با لشكر شاه طهماسب نداشت متحير شده ناچار از بلاد خراسان برآمده بحوالى سيستان آمد و در اين بين اكثر مردم او متفرق گرديدند و در سيستان نيز كسى متوجه احوال او نشد و همراهى او ننمود ناچار از خوف جان و آبرو از حوالى بلوچستان گذشته و بيابان نهبندان را طى نموده بقصبهء بم و نرماشير كه از توابع كرمان است رسيد و در آنجا معلوم شد كه جميع سرداران كرمان با عبد اللّه خان بلوچ متفق شده مطيع افغان گرديده‌اند ، از كرمان نيز قطع نظر كرده از حوالى توابع لار گذشته ببلاد جرون كه حاكم نشين آنجا بندر عباسى است متوجه گرديد و چون در آن اوقات ميرزا زاهد على لارى كه ابا عن جد از عظما و عمدگان شهر لار بود و هميشه از جانب سلاطين صفويه او و پدر و جد او خدمات بنادر درياى فارس داشتند و او نيز از جانب شاه سلطان حسين حاكم بنادر فارس بود چنانچه قبل از اين در وقايع سيف بن سلطان امام عمان ذكر يافته بسبب خالى بودن شهر لار و نبودن حاكمى شهر لار را نيز به تصرف درآورده بود و دو سال بسبب غلبهء افغان در قلعهء لار محاصره كشيده و بسبب هجوم رعاياى توابع لار كه با افاغنه هم كيش و هم مذهب بودند و قلعه را چون نگين\r\n\r\n","description":"","footnote":"","page_name":" 76 ","page_number":86},
  {"content":"\r\n\r\nانگشترى در ميان گرفته و در شهر لار بسبب قحط و غلا اكثر مردم از گرسنگى هلاك شدند تتمه جلاى وطن اختيار نموده‌اند و از هيچ طرف مددى و آذوقهء باهل قلعه نميرسيد به اين سبب اغلب مردم قلعه از شدت جوع هلاك شدند و آنچه بيرون مىآمدند بسبب عناد سنيان توابع لار و قساوت قلب افاغنه بقتل ميرسيدند ناچار ميرزا زاهد على بتوسط بعضى از سيبه‌داران دور قلعه كه با وجود تسنن حقوق در ذمهء آنها داشت عريضهء به حاكم شيراز نوشته اطاعت و انقياد افاغنه را قبول نمود و بعد برآمدن او از قلعه افاغنه او را روانهء حضور پادشاه خود باصفهان نمودند و چون در زمان اشرف اكثر قزلباشيه به روى كار آمده امور معاملات سلطنت را راتق و فاتق بودند و ميرزا زاهد على با همهء آنها آشنائى قديم داشت سفارش و حمايت او را نموده در پيش اشرف ظاهر نمودند كه ميرزا زاهد على مرد كار آمدنى است و از امور بنادر و لار كمال وقوف و اطلاع دارد رعايت او موجب تأليف قلوب مردم بنادر و لار ميگردد و اشرف نيز عمل بگفتهء آنها نموده حكومت بندر و جرون و بعضى از توابع لار را مرجوع به او نموده با خلعت و فرمان حكومت آن بلاد او را روانه نمود و ميرزا زاهد على بعد ورود ببندر عباسى و متوجه سرانجام امور آنجا شدن ناگاه سيد احمد شاه على الغفله وارد آنجا گرديد و ميرزا زاهد على چون تازه‌وارد بود و هنوز جمعيتى بر سر او نشده بود و نيز مردى متصدى پيشه بود و قطع نظر از اين امور سيد احمد شاه از سلالهء صفويه بود از دل بحرب او راضى نبود مع هذا دفعة سيد احمد شاه وارد شده او را دستگير نمود . اين خبر چون بلار رسيد حاكم لار متوجه دفع سيد احمد شاه شده بتعجيل تمام وارد بندر عباسى شد و هر چند با سيد احمد شاه مردم قليلى بودند لكن چون مردى دلير و شجاع بود با همان مردم قليل پشت بحصار بندر عباسى داده با افاغنهء لار و سنيان توابع لار كه افاغنه به قدر دو صد سوار و سنيان به قدر چهار هزار تفنگچى بودند داد مردى و مردانگى ميداد و هر روزه جنگ بصرفه مينمود كه در اين بين خبر باصفهان رسيد و از آنجا زبردست خان را با شش هفت هزار سوار جرار بتعجيل تمام روانهء بندر نمودند و زبردست خان\r\n\r\n","description":"","footnote":"","page_name":" 77 ","page_number":87},
  {"content":"\r\n\r\nدر عرض بيست روز خود را ببندر رسانيد و چون احمد شاه ديد كه از عهدهء اين همه سپاه نميتواند برآمد و معاونى و مددى ندارد بفحواى الفرار مما لا يطاق بفكر مفرى افتاد و چون زبردست خان از فرقهء اهل ايران و قزلباشيه بود بالطبع راضى بانقراض منسوبان صفويه نبود پنهانى كس بنزد سيد احمد شاه فرستاده تأكيد نمود كه زود بدر رود و الا دستگير خواهد شد .\r\nسيد احمد شاه نيز اين معنى را غنيمت دانسته از راهى كه آمده بود مراجعت نمود لكن چون از اين ترددات بى ما حصل و بيوفائى مردم زمانه او را افسردگى بسيار روى داده و اجل نيز دامنگير شده بود و مشيت ازلى و تقدير احدى در شهادت او بدست افاغنه ثبت شده بود راه صلاح و فلاح بر او مسدود گرديد زيرا كه نجات او منحصر در رو آوردن بهندوستان بود كه از راه كيج و مكران خود را بسند و تتهه رساند لكن كاركنان قضا و قدر چشم و گوش او را بسته بقصبهء داراب آوردند و چون قلعهء حسن آباد داراب از مدتى در تصرف متعلقان سيد احمد شاه بود و قدرى از اسباب كارخانجات او نيز در آنجا بود به آنجا وارد گرديد .\r\nچون اين خبر باصفهان و شيراز و لار رسيد از اصفهان تمور خان كرد و از شيراز محمدخان بلوچ و از لار حاكم لار با قريب ده دوازده هزار سوار و پيادهء بيشمار وارد داراب گرديدند و او در قلعهء حسن آباد محصور گرديد و مدت هشت نه ماه محصور بود و هر روزه از قلعه بيرون آمده با افاغنه نائرهء جدال و قتال مشتعل ميساخت بمثابه‌ايكه دوست و دشمن بر دست و بازو و شجاعت او تحسين و آفرين ميگفتند ، آخر بسبب قحط و غلا و عاجز و بيدل شدن رفقا چنانچه بعضى صاحب‌كاران او به نحوى در جزو سازش با افاغنه نموده بودند و هر اراده‌ايكه او ميكرد آن خبر را بعينه با افاغنه ميرسانيدند و از بعضى ثقات شنيده شد كه در حينى كه در قلعهء حسن آباد بود چون حال خود را هر روزه در ضعف و حال دشمن را در قوت مشاهده نمود خواست برادر كوچك خود را كه ميرزا عبد الأئمه نام داشت و همراه او بود از قلعه بيرون نموده به طرفى بفرستد\r\n\r\n","description":"","footnote":"","page_name":" 78 ","page_number":88},
  {"content":"\r\n\r\nو من بعد خود را بافاغنه زده آنچه مقدر باشد بظهور آيد لهدا نقبى از يك طرف بخارج قلعه تعبيه نمودند و در شبى كه مقرر بود كه برادر او با چند كس از آن نقب بيرون روند همراهيهاى او بافاغنه اطلاع نمودند . چون برادر او از نقب مذكور بيرون آمد افاغنه كه در كمين بودند برادر او را با همراهيان گرفته محبوس نمودند و كس بپاى قلعه فرستادند كه سيد احمد شاه را بگوئيد كه ما برادر شما را گرفته بقتل رسانديم .\r\nچون سيد احمد شاه از واقعه خبردار شد و دانست كه كار كار همراهيان اوست دل بر كشته شدن داده بمصداق الغريق يتشبث بكل حشيش بتوسط تمور خان كرد و ضامن شدن او بر جان و آبروى سيد احمد شاه از قلعه برآمده با افاغنه ملاقات نمود و تمور خان كه سردار دو هزار سوار بود او را در حمايت خود گرفته روانهء اصفهان گرديد و اشرف افغان چون از دلاورى و شجاعت سيد احمد شاه زياده از شاه طهماسب در هراس بود و نيز او را وارث ملك ميدانست اول بعزت و آبرو با او ملاقات نمود و او را در خانهء تمور خان فرود آوردند و بعد از آنكه تمور خان خاطر جمع گرديد كه او را نخواهند كشت از خبردارى و حمايت او بىپروا گرديد و بعد چند روز ببهانهء ملاقات در باغ سعادت آباد سيد احمد شاه را طلبيده محبوس نمود و تمور خان گفته فرستاد كه چون افاغنه بسبب كشته شدن بسيارى از عظما در حروب با سيد احمد شاه دعواى خون دارند ، من ناچار شده او را چند روز از براى خاطر افاغنه محبوس كرده‌ام و بعد از اطفاى شورش آنها خلاص خواهم نمود ، و رفقاى او را نيز كه قريب بيست كس بودند در محبس و زندان خانه محبوس گردانيد و چنين شنيده شد كه سيد احمد شاه را براى امتياز و حفظ مراتب سلطنت بزنجير ملمع طلائى مسلسل نموده بود ، بعد از سه شب در كنار رودخانهء زاينده روده در پشت پل جوئى كه مكانيست او را با برادر خرد او كه ميرزا عبد الأئمه بود به حكم آنكه هفت درويش در يك گليم بخسبند و دو پادشاه در يك اقليم نگنجند حكم بقتل او داده او را با برادرش گردن زدند تا بآباء كرام خود ملحق گرديده بدرجهء شهادت فائز شد .\r\n\r\n","description":"","footnote":"","page_name":" 79 ","page_number":89},
  {"content":"\r\n\r\nوقت صبح چون اين معنى بر تمور خان ظاهر گشت ببازماندگان احمد شاه گفته فرستاد كه نعش او را برداشته دفن نمايند . رفقاى سيد احمد شاه را نيز همگى از قيد برآورده گردن زدند و اين واقعه در اواخر سنهء يكهزار و يكصد و چهل ( 1140 ) هجرى روى داد و از او عقب و اولادى نماند .\r\nتمور خان كينهء اين معنى را در دل گرفته بعد از چندى از پيش افغان فرار نموده بروميه ملحق گرديد .\r\n\r\nذكر توجه طهماسب قليخان از ارض اقدس بدار السلطنهء اصفهان و خاتمهء احوال شاه طهماسب و جلوس فرمودن شاه عباس بر تخت سلطنت و نوادر اتفاقات\r\nبر مستفسران اخبار ماضيه و جويندگان آثار متقاضيه مخفى نماناد كه اشرف افغان بعد از شكست از جنگ مهماندوست باصفهان رفته چون با روميه صلح كرده بود توپچيهاى قابل از نزد رومى طلب داشته با توپخانهء بسيار و لشكر بيشمار به جهت پيكار شاه طهماسب بمورچه خوار كه دو منزلى اصفهان است رفته بعد از كوشش و كشش بسيار و حربى صعب از آنجا نيز شكست فاحش خورده مجال توقف در اصفهان نياورده از غايت سراسيمگى بشيراز فرار نمود .\r\nشاه طهماسب طهماسبقليخان افشار را سر عسكر نموده متعاقب او روانهء شيراز نمود . اشرف باز در شيراز تيارى خود نموده نزديك پل خان شيراز صف قتال آراسته در آنجا نيز مغلوب شده ميانجيو و ملا زعفران كه پيرو او بودند در آنجا بقتل رسيدند و از اين شكست بالمره دست و پاى او شكسته در شيراز نيز تاب استقامت نياورده بمصداق تؤتى الملك من تشاء و تنزع الملك ممن تشاء بعزم فرار بقندهار راهى گشت . عاقبت در حدود بلوچستان پسر عبد اللّه بلوچ او را گرفته با دو سه كس از يارانش مقتول نموده سر او را بپايهء سرير پادشاهى فرستاد و در اصفهان به نظر اقدس رسانيدند .\r\n\r\n","description":"","footnote":"","page_name":" 80 ","page_number":90},
  {"content":"\r\n\r\nبعد از انفراق از كارهاى عراق و فارس و كرمان و آذربايجان و غيره چنانچه صاحب تاريخ نادرى مرقوم نموده شاه طهماسب قليخان را سپه‌سالار و وكيل السلطنه نمود و او روانهء سمت عربستان و لرستان و قلمرو عليشكر و آذربايجان شده با پاشاى همدان و لشكريان روم مصاف داده ظفر يافت و خلقى انبوه از ايشان كشته و حدود عراق را مسخر و مصفى ساخت و بقية السيف روميه ببغداد گريختند و خود عازم صوب هرات و غيره كه تا آن زمان در دست افاغنه بود گرديد كه افغان را بالمره مستأصل نموده آن ملك را بحوزهء تصرف درآورد .\r\nبعد از غالب شدن او بر افاغنه خبر به او رسيد كه شاه و الا جاه در نزديك همدان با روميه مصاف داده بناى صلح گذاشته به اين نحو كه ولاياتى كه لغايت در تصرف ايشان آمده از روميه باشد و بولاياتى كه در تصرف قزلباشيه است متعرض نشوند . چون در آن وقت كار چندانى در خراسان باقى نمانده بود و افاغنه را نيز رفيق خود نموده لشكر و جمعيت بسيارى از براى او فراهم شده بود لهدا به اين صلح راضى نشده با افواج خود رو باصفهان حركت نموده از راه ارض اقدس بكاشان و از آنجا در چهارم ربيع الأول يك هزار و يك صد و چهل و چهار ( 1144 ) هجرى وارد دار السلطنهء اصفهان گرديد .\r\n\r\nذكر ورود طهماسب قليخان قرقلوى افشار بدار السلطنهء اصفهان و وقوع وقايع متنوعه بعد از آن بمشيت خالق الانس و الجان\r\nتبيين اين احوال و تفصيل اين اجمال اينست كه در اوايل حال پادشاه را هراسى از او بهم رسيده آخر الأمر بعضى از نزديكان و امراى پادشاه را طلبيده بوساطت آنها پادشاه را از خود مطمئن ساخت و بعضى ديگر از اركان دولت پادشاهى كه گاهى اراده و حالات او را از ناصيهء احوال استنباط مينمودند بعرض رسانيدند كه طهماسب قليخان طهماسب قليخان سابق نيست . آن حضرت با او به احتياط ملاقات فرمايند كه ما بندگان را به نحوى به نظر مىآيد و اگر حكم شود در آمدن او به جهت سلام ما او را ميتوانيم از ميان برداشت .\r\n\r\n","description":"","footnote":"","page_name":" 81 ","page_number":91},
  {"content":"\r\n\r\nپادشاه ساده دل در جواب فرمود كه در ميان او و ما قرآن است هرگز از او نسبت به من خيانتى نخواهد شد خاطر خود جمع نمائيد . لكن دلهاى مخلصين از تشويش آغشته به خون ميبود ، تشريح اين مقال اينكه بعد از ورود اصفهان بباغ هزار جريب كه از باغات پادشاهيست منزل گزيده از براى استسعاد كورنش « 1 » بدرگاه گردون مساس حاضر شده عرض نمود كه احوالات خراسان بيمن اقبال شاهنشاهى با حسن وجوه تيسير پذير گرديد اميدوارم كه اين فدوى را از خاك مذلت برداشته باغ هزار جريب را كه آن نيز دولتخانهء پادشاهى است رونق افزا فرمايند و چند روز كه در آنجا تشريف خواهند داشت ميهمان اين خاكسار باشند كه باعث سربلندى و افتخار اين خانه‌زاد متصور است .\r\nشاه و الا جاه نظر ببىتجربگيها تأليف قلب او تصور فرموده بلاتأمل قبول نموده ره‌گراى هزار جريب شد و الحق كه در ابتداى ورود پادشاه بنابر حصول مطلب خود منتهاى ابتهاج نموده رسوم سور و سرور بجا آورده جشن ملوكانه كه در خور چنين ميهمانى باشد آراسته نهايت خدمتگزارى بجاى آورد كه پادشاه را مشغول شرب خمر و لهو و لعب ساخته از خود و احوال خود بى خبر نمود . در آن حال بعضى از اعاظم و امرا را مخبر نموده آورد كه پادشاه خود را در آن حال مشاهده نمايند كه چنين شخصى قابل جهاندارى و كشورگشائى نيست چنانچه در آنوقت بعضى اذعان اين معنى نموده و برخى مهر سكوت بر لب نهاده خاموش شدند .\r\nالقصه طهماسب قليخان كه منتظر چنين فرصتى بود مجلس را از اغيار خالى ديده فى الفور او را دستگير نموده در ماه مرقوم از پادشاهى خلع و از براى رواج كار خود و مناسب وقت پسر سه ماههء او را كه عباس ميرزا نام داشت شاه عباس نام گذاشت و شاه طهماسب را مقيد نموده روانهء مشهد مقدس نمود و شاه عباس را از اصفهان به قزوين فرستاد .\r\n\r\n\r\n","description":"","footnote":"\r\n( 1 ) - كورنش كه واو آن ملفوظ نيست و فقط براى بيان ضمهء ما قبل است و به همين جهت آن را كرنش هم مينويسند لغتى است تركى بمعنى خم شدن و سلام كردن .\r\n","page_name":" 82 ","page_number":92},
  {"content":"\r\n\r\nشاه طهماسب دو پسر داشت يكى القاص ميرزا كه در ايام پدر فوت شده بود دوم عباس ميرزاى مذكور ، و يك صبيه كه معقودهء احمد ميرزاى برادر شاه اسماعيل ثالث « 1 » بود و اين هر دو پسر نواب ميرزا سيد مرتضى خليفه سلطانى داماد شاه سلطان حسين و هر دو برادر نوادهء دخترى خاقان سعيد شهيد بودند و از آن دختر ولد خلفى باقى نماند مگر صبيه‌ايكه از بطن صبيهء شاه طهماسب بود .\r\nتا مدت سه سال او را « 2 » نگاه داشت ، بعد از مراجعت از سفر كركوك و بغداد و قائم شدن و رواج كار خود فرامين مطاعه به اطراف و جوانب ممالك ارقام نمود كه سرداران و سركردگان و كتخدايان هر بلاد در چول موغان كه صحراى وسيعى است حاضر شوند كه مجلس شورى و كنگاش در آنجا منعقد خواهد شد .\r\nبعد از جمع شدن اعيان ولايات گفت كه شما ميدانيد كه شاه طهماسب از عقل بهره ندارد و قابل سلطنت نيست و پسر او نيز خردسال است و لايق نيست و امورات صعب را كه بواسطهء او تمشيت يافته بود يك يك شمردن گرفت تا باينجا كه غير من ديگرى سزاوار اين امر نيست . حاضرين از ترس جان و آبرو همه گفتند كه درست است مگر چند كس كه يكى از آنها مير محمد حسين ملا باشى بود قبول ننمود بعضى در همانجا مقتول گرديدند و از آنها برخى فرارى و دربدر شدند و بر تخت جلوس نمود و اهل دانش و استعداد آن زمان كلمهء : « الخير فيما وقع » و « لا خير فيما وقع » را كه مطابق سنهء 1148 هجرى است تاريخ جلوس منحوس او يافته‌اند .\r\nاز آنجا ارادهء تسخير هندوستان نمود و شاه طهماسب و پسر او را از ارض اقدس بمازندران و از آنجا روانهء شهر سبزوار نمود كه در آنجا باشند و برضا قلى ميرزا كه پسر كلان او بود در خفيه فهمانيد بلكه طلبيدن او بكابل از براى القاى اين مطلب بود كه بعد از رفتن من هر دو را از ميان بردار .\r\nملخص كلام اينكه شاه طهماسب اين معنى را تفرس نموده خواست كه بلكه\r\n\r\n\r\n","description":"","footnote":"\r\n( 1 ) - در اصل : ثانى ، و غرض از اين هر دو احمد ميرزا و شاه اسماعيل ثالث است\r\n( 2 ) - يعنى شاه عباس سوم را\r\n","page_name":" 83 ","page_number":93},
  {"content":"\r\n\r\nبواسطهء فرار خود را از آن مهلكه نجات دهد ببهانهء شكار برآمده رو ببيابان نهاد .\r\nمحمد حسين خان قاجار كه مستحفظ او بود از اين معنى مخبر شده او را دستگير نموده آورد و بگفتهء رضا قلى ميرزا بخبه هلاك نمود و پسر او را در چاهى سرنگون آويخته هلاك نمود ، بيت :\r\n چو تيره شود مرد را روزگار * همه آن كند كش نيايد به كار \r\nو نعش شاه طهماسب را بمشهد مقدس فرستاد و در صفه‌ايكه مشهور بصفهء شاه طهماسب بزرگ است دفن نمودند و نعش شاه عباس را از چاه مذكور برآورده در همان نزديكى دفن نمودند .\r\nبعد از كشته شدن آن هر دو پادشاه و مراجعت از سفر هندوستان نظر بكفران نعمتى كه با ولى نعمت خود ورزيده بود سوداى مفرطى بر مزاج او غلبه نمود بنوعى كه از دين مبين بيگانه گشته در اوايل حال ببهانهء تأليف قلوب اهل روم و غيره بعضى از افعال را كه شيوه و شعار شيعه مىباشد مثل تعزيه داشتن خامس آل عبا حضرت ابا عبد اللّه الحسين عليه السلام شهيد دشت كربلا در عشر محرم الحرام و بر پا داشتن رسم عيد غدير خم و عيد نوروز و غيره از تمام بلاد قلمرو خود موقوف نموده چادر بيك شاخ افكنده علانيه قدغن نمود كه كسى قرآن نخواند بلكه نداشته باشد ، العياذ باللّه منه چه اگر قرآن راست ميبود اين همه اختلاف در ميان امت جناب رسول خدا واقع نميشد و شروع بكلمات كفر و زندقه نموده و احداث ظلم و بيداد بىنهايت كرده به اين نيز اكتفا ننموده بنا گذاشت كه تمام فرقهء شيعه را بايد بقتل رسانيد چنانچه شاعر گفته ، شعر :\r\n سر شب سر قتل و تاراج داشت * سحرگه نه شه « 1 » سر نه سر تاج داشت \r\n بيك گردش چرخ نيلوفرى * نه نادر بجا ماند نه نادرى « 2 » \r\nتبيين اين مقال آنكه به اشاره و سازش عليقليخان برادرزادهء او كه پسر ابراهيم\r\n\r\n\r\n","description":"","footnote":"\r\n( 1 ) - در بعضى مآخذ : تن بجاى شه .\r\n( 2 ) - غرض از نادرى بالش مرواريد دوز گرانبهائى بوده است كه نادر در موقع جلوس هميشه بر آن تكيه ميزده .\r\n","page_name":" 84 ","page_number":94},
  {"content":"\r\n\r\nخان برادر نادر شاه بود مطابق سنهء يك هزار و يك صد و شصت ( 1160 ) هجرى در قوچان مقتول گرديد چنانچه صاحب تاريخ نادرى بتفصيل ذكر نموده . بعد از كشته شدن نادر شاه او در بيست و هفتم شهر جمادى الثانيهء سنهء مذكوره پادشاه شد و مخاطب بخطاب سلطان على عادلشاه گرديد و سجع سكهء او اين بيت بود :\r\n گشت رايج به حكم لم يزلى * سكهء سلطنت بنام على \r\nو ابراهيم خان پنج پسر داشت : عليقلى خان و رحيم خان و ابراهيم خان و حسن خان و كاظم خان و اختلاف در اسماى مرقوم بعد از اين در محل خود گذارش خواهد يافت .\r\nالقصه برادر كوچكتر كه نام او ابراهيم خان بود و در ايام سلطنت خود على شاه او را ابراهيم ميرزا نام نهاده همراه جمعى از لشكر خراسان روانهء اصفهان و سهراب خان گرجى را بللگى او تعيين نموده همراه او فرستاد و او در سمت عراق و آذربايجان ياغى شده بعادل شاه جواب داده نام خود را ابراهيم شاه نهاد .\r\nچون على شاه در آن وقت در مازندران بود با لشكر و فوج بيشمار كه از صد هزار سوار افزون بودند و پياده و توپخانهء بسيار متوجه جنگ برادر شده بعد از مقابل شدن هر دو برادر شكست بر لشكر عادلشاه افتاده على شاه از جنگ گاه به خرابى هر چه تمامتر گريخته وارد طهران گرديد و ميرزا محسن خان كه تربيت كردهء او و از طرف او حاكم طهران بود از براى خوش آمد ابراهيم شاه او را دستگير نمود ، كسان ابراهيم شاه آمده چشمهاى جهان بينش را بيرون آورده با غل و زنجير باحوال تباه با سه برادر ديگر بنزد ابراهيم شاه آوردند و در اين بين خبر رسيد كه امير اصلان خان قرقلو در سمت آذربايجان ياغى شده سر از چنبر اطاعت پيچيده است . از استماع اين خبر او نيز عازم آذربايجان گرديد و در حدود سنه و اردلان مجادله با امير اصلان خان نموده بر او ظفر يافت و از آنجا وارد تبريز شد و در تبريز نواب ميرزا سيد محمد متولى مشهد مقدس را روانهء قم نمود چنانچه ان شاء اللّه بعد از اين بتفصيل مذكور خواهد شد\r\n\r\n","description":"","footnote":"","page_name":" 85 ","page_number":95},
  {"content":"\r\n\r\nو او بعد از مغلوب شدن امير اصلان خان عادلشاه مكحول را برداشته وارد شهر قم گرديد .\r\nچون اخبار نابينا شدن على شاه بخراسان رسيد و بعضى از سرداران كرد و غيره كه از جنگ عليشاه و ابراهيم شاه گريخته بخراسان رفته بودند با امرا و سرداران خراسان متفق شده شاهرخ ميرزا را كه پسر رضا قلى ميرزا و از بطن صبيهء شاه سلطان حسين و نوادهء نادرشاه بود از قيد على شاه برآورده شاهرخ شاه نام نهاده بتاريخ يك هزار و يكصد و شصت و يك ( 1161 ) هجرى بسلطنت برداشتند و طبل ياغيگرى كوفته مستعد جنگ ابراهيم شاه شدند .\r\nچون اين خبر بابراهيم شاه رسيد او نيز مصمم پيكار شده هر دو لشكر مقابل شدند .\r\nچون لشكر به جهت بد سلوكى او با جماعت قزلباشيه و پيش آمد افغان و اوزبك از او منزجر بودند بيوفائى كرده از جنگ رو گردان شده گريختند چنان كه بعون اللّه تعالى خاتمهء احوال او بعد از اين در ذكر احوال شاه سليمان ثانى بتفصيل مذكور خواهد شد .\r\nلهذا او لابد شده در ميان دستهء افغان و اوزبك كه همراه بودند رفت و افغان جنگ‌كنان بدر رفته همراه او به شهر قم آمدند كه اسباب و متعلقان او در آنجا بودند چنانچه سابق مجملا بتحرير پيوست كه نواب ميرزا سيد محمد متولى مشهد مقدس را از براى تعمير و حفاظت در شهر قم گذاشته بود . نواب ميرزا چون مشاهدهء اين حال نمود دروب شهر را مسدود نموده بسرداران افغان و اوزبك پيغام دادند كه شاه را بدست ما بدهيد و شما هر جا كه خواهيد برويد ، آنها متقاعد نشده بنا را بر محاربه گذاشته يورش نمودند .\r\nچون نواب ميرزا اين حال را مشاهده نمود لشكريان را تحريص بر حرب افغان و اوزبك نموده مكتوبى بشاه رخ ميرزا نوشت كه احوال ابراهيم شاه به اين نحو شد و اسباب پادشاهى تعلق بشما دارد و بهر كس بفرمائيد حواله نمايم .\r\n\r\n","description":"","footnote":"","page_name":" 86 ","page_number":96},
  {"content":"\r\n\r\nشاه رخ شاه بنابر زمانه‌سازى در جواب نوشت كه من شما را جاى عمو و بازوى خود ميدانم البته به زودى اسباب پادشاهى را برداشته در اينجا بيائيد .\r\nبالجمله افغان چون چنين ديدند كه در قم كارى از پيش نميتوانند برد ابراهيم شاه را برداشته روانهء صوب بلدهء كاشان شدند . اهل كاشان ضبط خود نتوانستند كرد بلدهء كاشان را با بعضى قراى نواحى قتل غارت نموده ره گراى شهر زور و هرات شدند .\r\nابراهيم شاه چون حال بدين منوال مشاهده نمود از آنجا عطف عنان نموده تحصن بقلعهء قلاپور « 1 » جست .\r\nافغان و اوزبك چون اين حال مشاهده نمودند روانهء سمت قندهار و شهر زور شدند و اهل قلعه « 2 » بفرمان شاهرخ ميرزا او را مقتول نموده نعش او را بارض اقدس آوردند .\r\nدر اين بين رسولان از جانب تمام حكام و سرداران اطراف عراق و فارس و آذربايجان و غيره بنزد نواب ميرزا سيد محمد رسيدند و عرايض عبوديت مشحون به اين مضمون آوردند كه آن جناب مالك و پادشاه مائيد و از طرف پدر و والده هر دو پادشاه رس و مالك ملك هستيد و تا حال از راه ناچارى متابعت نادر شاه و اقرباى او را نموديم و به اين سبب تمام ملك ايران بر باد رفت ، الحال غير از شما كسى را وارث پادشاهى نميدانيم و اطاعت بر اولاد نادر نخواهيم نمود ، از قم متوجه بصوب اصفهان شده بر تخت پادشاهى جلوس فرمائيد كه از جان و دل در جانفشانى و خدمت ميكوشيم و مع هذا شاهرخ ميرزا قابل سلطنت و جهانگشائى نيست چه در زبان ثقل و در عقل خفت و در صغر سن و نوادهء نادر شاه است .\r\nبعد از شنيدن اين سخنان آن جناب فرمود كه مرا ارادهء سلطنت نيست ، من جاروب كشى آستانهء مقدسه را بهتر از سلطنت هر دو جهان ميدانم ، اين خيال دربارهء اينجانب\r\n\r\n\r\n","description":"","footnote":"\r\n( 1 ) - قلعه‌اى بوده است ما بين قزوين و ساوه .\r\n( 2 ) - يعنى اهل قلعهء قلاپور كه ابراهيم شاه را كشتند و نعش او را بمشهد فرستادند .\r\n","page_name":" 87 ","page_number":97},
  {"content":"\r\n\r\nنخواهند نمود چنانچه ان شاء اللّه تعالى العزيز بعد از اين بتفصيل برشتهء تحرير درخواهد آمد .\r\nالقصه از قم كوچ نموده با امراى رفيق خود رو بارض اقدس نهاد . در وقتى كه بقريهء فيض آباد « 1 » رسيد شاه رخ ميرزا رسول بيك نام را كه پروردهء نمك نادرى بود با فوجى بر سر راه او فرستاد كه در هر جا به او برسد او را مقتول نموده نگذارد كه وارد مشهد مقدس گردد .\r\nاتفاقا آن جناب از راه غير معمول روانه شده و او از راه متعارف طى مسافت نموده بود . چون بفيض آباد رسيد اين معنى بر او ظاهر گشت ، از همانجا تعاقب نمود ، وقتى كه آن جناب داخل شهر شده بود او نيز داخل شد و در وقتى كه آن جناب با شاه رخ ميرزا ملاقات نمود شاه رخ ميرزا ظاهرا نهايت گرم جوشى و اظهار شعف نموده گفت كه به جهت نبودن شما در اينجا اكثر كارهاى من معطل و عاطل گرديده ، خوب شد كه شما خود را رسانيديد و شما را بجاى عمو و بازوى خود ميدانم ، بخاطر جمع به كار خود مشغول باشيد . در اين بين شاه رخ ميرزا بعضى از امراى محرم خود را مكررا ترغيب بقتل آن جناب نمود ، آخر الأمر اين معنى هويداى راى انور گرديد به نحوى كه در خانهء خود متحصن شد و ترك ملاقات او فرمود چنانچه ان شاء اللّه تعالى در طى وقايع آن حضرت ذكر خواهد شد .\r\nخلاصه اينكه بعد از چند ررز اخبار موحش از اطراف رسيد كه احمد خان ابدالى كه به سمت قندهار رفته بود خروج نموده و على الغفله بر سر هرات آمده هرات را مسخر نموده و پسر خود تيمور خان را با لشكر بسيار در هرات گذاشته و ابو الفتح خان حاكم اصفهان سر از چنبر اطاعت شاه رخ ميرزا پيچيده جواب ميدهد و قوم اخوّلو كه قريب استر آباد ميباشند با طايفهء گوكلن و يموت تركمان و غيره متفق شده سر از ربقهء اطاعت پيچيده‌اند و عبد العلى خان عرب خزيمه قلعهء كرمانشاهان را كشيده [ كذا 
  ] جواب ميدهد و حكام آذربايجان و غيره علم خودسرى و خود رائى برافراشته‌اند و نيز\r\n\r\n\r\n","description":"","footnote":"\r\n( 1 ) - همان فيض آباد قرائى مركز بلوك محولات در جنوب شرقى تربت حيدريه .\r\n","page_name":" 88 ","page_number":98},
  {"content":"\r\n\r\nبعضى اسباب ديگر كه باعث انزجار خاطر سپاه و رعيت بود از او بوقوع انجاميد كه باعث توحش امرا و يأس ايشان گرديده معلوم نمودند كه سرداران ممالك ايران اطاعت شاه رخ ميرزا را نخواهند نمود و طوايف الملوك خواهد شد چنانچه ان شاء اللّه العزيز در ذكر احوال شاه سليمان ثانى تحرير خواهد يافت .\r\nبقولى امرا همگى بهيئت اجتماعى تخمينا يك پاس از شب گذشته بدولتخانهء پادشاهى رفته شاه رخ ميرزا را گرفته در ارگ محبوس نمودند و به همان گرمى بخانهء آن حضرت آمده كيفيت احوال را بيان نمودند . آن حضرت در جواب گفتند كه مرا داعيهء سلطنت نيست شما چرا اين عمل نموديد ، من از اين كار شما بيزارم و من مرد گوشه نشينى هستم ، مرا كارى بامر سلطنت نيست ، اين كار از من برنمىآيد .\r\nبعد از رد و بدل بسيار و تكرار بيشمار كار باينجا رسيد كه صريحا گفتند كه هر گاه شما قبول سلطنت نخواهيد نمود هر فتنه و فسادى كه رو نمايد وزر و و بال آن در رقبهء شما خواهد بود .\r\nآن حضرت چون كار را بدين منوال مشاهده نمود فرمود كه انا للّه و انا اليه راجعون در ماه ربيع الأول در ساعت خوب جلوس خواهيم نمود . گفتند كه چون امرى كه مقدر بود بوقوع انجاميد هر گاه در جلوس تعويق شود بسا فتنه و فساد بر پا خواهد شد ، انسب و اولى همين است كه بر تخت سلطنت جلوس فرموده اجراى امورات فرمائيد .\r\nغرض اصلى از اين تحاشى و اظهار اكراه اين بود كه شايد دفع الوقتى به عمل بيايد كه باعث مخلصى از اين مهلكه گردد اما سخنان آن حضرت هيچ منشأ اثرى نگرديده آخر الأمر از ايشان اقرار نامه و وثيقهء بطريق مچلكا طلب نمود كه مقيد بقيد قسم قرآن باشد به اين مضمون كه مادام الحياة سر در خط فرمانبردارى آن حضرت نهاده بجان و دل در جانفشانى و خدمتگزارى حاضر بوده احدى را غير آن حضرت و اولاد آن حضرت پادشاه و فرمانرواى خود ندانيم و سر موئى از حكم او عدول و انحراف نورزيم و هر گاه در ظاهر و باطن خيانتى يا سوء ارادهء نسبت بخاندان آن حضرت و آن حضرت\r\n\r\n","description":"","footnote":"","page_name":" 89 ","page_number":99},
  {"content":"\r\n\r\nدر خاطر گذرانيم يا به عمل آريم يا دشمنى و نمك بحرامى نمائيم با خدا و رسول و ائمه دشمنى نموده باشيم و همين قرآن سزا و جزاى ما را بدهد و غريم ما جناب اسد اللهى باشد پس همگى نام خود را نوشته بر آن وثيقه مهر نموده دادند چنان كه راقم حروف آن صحيفه را در مشهد مقدس معاينه نموده بود ، اما بفحواى اين بيت :\r\n جهان چون كمانخانهء بىدريست * كه هر لحظه در قبضهء ديگريست \r\nو قول ديگر ان شاء اللّه العزيز مفصل بحيز تحرير در خواهد آمد .\r\nبالجمله دولت آن حضرت از صرصر حوادث روزگار به زودى انهدام يافت و بيان اين اجمال و تفصيل اين مقال ان شاء اللّه تعالى بعد از اين بطى تحرير در خواهد آمد ، بيت :\r\n شرح اين هجران و اين خون جگر * اين زمان بگذار تا وقت دگر \r\n\r\nذكر نسب و وقايع احوال پادشاه جنت مكان شاه سليمان ثانى الحسينى الموسوى الصفوى انار اللّه برهانه\r\nبر مستخبران انساب عاليه و مبصران اخبار ماضيه پوشيده نماند كه آن حضرت شمسى بود از آسمان رفعت منير و آسمانى بود كامل و دانائى بود پر راى و تدبير ، مؤسس اساس ذكر و فكر ربانى ، حاوى علم اصول و فروع و ما حى ظلم و بدعت ، دقيقه فهم ، با معدلت و انصاف ، فرازندهء اعلام حكم الهى ، شايستهء ديهيم و تخت شاهنشاهى ، ممدوح لوايح دوران ملقب بسليمان ميرزا و در ايام صبى كه مقارن زمان سلطنت خاقان سعيد شهيد باشد آن جناب به همين لقب عند الخواص مشهور بود ، بنابراين در ايام سلطنت و جهانبانى خود مسمى بشاه سليمان ثانى گشت و شيخ محمد على حزين عليه الرحمه بنابر عدم استحضار در تذكرهء خود سليمان ميرزا نام يكى از اولاد پادشاه جنت آرامگاه شاه طهماسب را مقرر داشته نهايت اين اشتباه كلى است بلكه سليمان ميرزا كه او همراه حرم شاه طهماسب ذكر نموده نام عمه‌زادهء آن حضرت بود كه پسر نواب ميرزا داود باشد\r\n\r\n","description":"","footnote":"","page_name":" 90 ","page_number":100},
  {"content":"\r\n\r\nو در اكثرى از اسفار همراه شاه طهماسب و در بعضى از ازمان او را همراه حرم خود گذاشتهء عزم سفر ميفرمود و اسامى اولاد شاه طهماسب در محل خود سمت تحرير پذيرفته .\r\nكنيت او ميرزا سيد محمد تولد شريفش در دار السلطنهء اصفهان مطابق سنهء يك هزار و يك صد و بيست و هشت ( 1128 ) هجرى موافق قوىئيل تركى از صلب نواب ميرزا محمد داود و از بطن ثمرهء شجرهء سلطنت و بختيارى شهربانو بيگم صبيهء پادشاه عدالت مظهر و خسرو دادگستر شاه سليمان اول بعرصهء وجود آمد .\r\nنسب اجداد كرام عاليمقام آن حضرت مستخرج از كتب معتبرهء انساب بدين تفصيل است : ميرزا محمد داود بن ميرزا عبد اللّه بن ميرزا محمد شفيع مستوفى كل موقوفات ممالك ايران ابن ميرزا رحمة اللّه بن ميرزا ابو الحسن بن ميرزا قوام الدين محمد بن مير عبد القادر بن امير قوام الدين محمد بن سيد نظام الدين على بن سيد قوام الدين محمد بن تاج الدين حسن ابى محمد الأمير ابن سيد مرتضى خان نواب و الا والى مازندران و فيروزكوه ابن نواب و الا سلطان با اقتدار ملك تاجدار امير سيد على بن امير كمال - الدين احمد بن امير قوام الدين المشهور بمير بزرگ والى كل دار المرز و مازندان « 1 » ابن سيد كمال الدين احمد بن سيد عبد اللّه بن سيد محمد بن سيد ابى هاشم بن سيد على نقيب طبرستان ابن سيد حسين بن سيد على بن سيد حسن بن سيد على المشهور بمرعش ابن سيد سيد عبد اللّه « 2 » بن سيد محمد الأكبر « 3 » بن سيد حسن « 4 » بن سيد حسين الأصغر « 5 » بن جناب حضرت امام زين العابدين صلوات اللّه و سلامه عليه است چنان كه ميرزا طاهر نصر آبادى\r\n\r\n\r\n","description":"","footnote":"\r\n( 1 ) - راجع بشرح حال اين سيد بزرگوار كه اول سلاطان از سلاطين مرعشى است و همچنين حال اعقاب و اسلاف وى بكتاب تاريخ طبرستان سيد ظهير الدين و روضة الصفا و حبيب السير و التدوين و تاريخ خانى و آثار الشيعه و الحصون المنيعه و اعيان الشيعه و مجالس المؤمنين و تذكرهء شاه طهماسب و مشجرات آل رسول اللّه و محافل المؤمنين و انساب آل الرسول و تذييل عمدة الطالب كمال الدين اصفهانى و غيرها مراجعه شود .\r\n( 2 ) - الملقب بامير العارفين و امير العراقين\r\n( 3 ) - از محدثين و فقها و زهاد بود\r\n( 4 ) - المحدث\r\n( 5 ) - وفات حسين اصغر سنهء 157 و قبرش در بقيع مىباشد و حسن محدث فرزند او در اراضى روم مدفون است ( شهاب الدين الحسينى النجفى )\r\n","page_name":" 91 ","page_number":101},
  {"content":"\r\n\r\nو شيخ محمد على حزين در تذكرهء خود و مؤلف تاريخ سلطانى احوال نواب ميرزا داود را بعنوان اجمال قلمى نموده‌اند .\r\nوالدهء نواب ميرزا محمد داود مزبور عز شرف بيگم بنت جهان بانو بيگم بنت زبيده بيگم بنت فخر جهان بيگم بنت بيگرات خان والى كل گرجستانات « 1 » كه در حبالهء شاه عباس بن شاه سلطان محمد بن شاه طهماسب بن سلطان شاه اسمعيل الحسينى الموسوى الصفوى بهادر خان انار اللّه برهانه بود و زبيده بيگم مزبوره بنت خاقان جنت مكان شاه عباس در حبالهء نكاح عيسى خان قورچى باشى ابن سيد عليخان مشهور به سيد بيك صفوى ابن معصوم خان ابن عم شاه طهماسب ماضى كه در زمان پادشاه مزبور وكيل الدوله بوده و جهان بيگم صبيهء عيسى خان قورچى باشى سابق الذكر در حبالهء نكاح سيمون خان والى گرجستان كارتيل بوده و عز شرف بيگم مزبور صبيهء والى مرقوم در حبالهء نكاح ميرزا عبد اللّه والد نواب ميرزا محمد داود بوده و نسب نواب موصوف بسه واسطه بشاه عباس ماضى ميرسيده .\r\nدر سن هفت سالگى والد بزرگوار او در اصفهان عرصهء جهان فانى را وداع نمود و در سنهء يكهزار و يكصد و بيست و يك ( 1121 ) هجرى بعالم جاويدانى شتافت و آن جناب در خدمت نواب عليهء عاليه والدهء خود و خاقان سعيد خالوى خود شاه سلطان حسين جنت آرامگاه تربيت يافته تا در وقوع سانحهء آمدن افغان و محصور نمودن اصفهان بعد از برآمدن طهماسب ميرزا به حكم و فرمودهء خاقان شهيد مغفور عنايت سلطان بافقى نواب عليه و آن جناب و دو صبيهء ديگر شاه جنت مكان كه يكى\r\n\r\n\r\n","description":"","footnote":"\r\n( 1 ) - مقصود باگرات يا باگراتى ششم  Bagrati VI  پسر داود خان بن لوار صاب خان پادشاه قسمت كارتلى  Karthelie  ( شمال غربى تفليس ) است كه در سال 1025 پس از جنگهاى شاه عباس كبير از جانب آن پادشاه در اين قسمت بسلطنت بر قرار شد و چون بگراتى در سال 1028 مرد شاه عباس مقام او را بپسر خردسالش سيمون دوم را گذاشت و سيمون ده سال بعد در گرجستان بقتل رسيد و اين سيمون خان همانست كه در متن ذكر او بميان آمده .\r\n","page_name":" 92 ","page_number":102},
  {"content":"\r\n\r\nدر حبالهء نكاح نواب ميرزا سيد مرتضى « 1 » و ديگرى در حبالهء ميرزا مقيم « 2 » خليفه سلطانى بودند از اصفهان به صورت اخفا برآورده به سمت يزد برد .\r\nبعد از رسيدن اين خبر بشاه طهماسب محمد خان تركستان اوغلى را فرستاده ايشان را از يزد از طريق جندق و بيابانك بدار السلطنهء قزوين رسانيده از آنجا بدار الأرشاد اردبيل كه در آن اوان مضرب خيام شاه بود رسانيد ، پيوسته در اسفار همراه بودند و در وقتى كه پادشاه بعزم تسخير خراسان و استخلاص قلعهء طيبهء مشهد مقدس از دست ملك محمود خان سيستانى روانهء خراسان گرديد ميرزا سيد محمد را با اولاد و متعلقان حرم خود در بارفروش و قلعهء رستمدار گذاشته اللّه قليخان قاچار و\r\n\r\n\r\n","description":"","footnote":"\r\n( 1 ) - ميرزا سيد مرتضى پسر نواب ميرزا سيد على ابن نواب ميرزا سيد مرتضى ابن ميرزا سيد على ابن العلامه السيد حسين الحسينى المرعشى المشهور بخليفه سلطان و سلطان العلماء مىباشد .\r\nزوجهء ميرزا سيد مرتضى از نساء فاضلات و صاحبهء خيرات و مبرات بسيار بود ، از جملهء اوقاف او قريهء شاه‌دان و قراى بسيارى در حدود ملك آباد از توابع اصفهان مىباشد ، حقير در سنهء 1350 و قفنامچهء آن مرحومه را كه مزين بود به مهر علامهء مجلسى ثانى و آقا جمال خوانسارى ديده‌ام .\r\nنواب سيد مرتضى از آن مخدره داراى اولادى بود از جمله ميرزا احمد فاضل شاعر اديب است كه در تذكره‌ها او را بتخلص نيازى ذكر نموده‌اند .\r\n( شهاب الدين الحسينى النجفى )\r\n( 2 ) - ميرزا محمد مقيم پسر ميرزا محمد نصير و او پسر نواب ميرزا سيد حسن و او پسر سيد حسين مرعشى ملقب بخليفه سلطانى مىباشد و ميرزا محمد مقيم صدر الصدور و داماد شاه سلطان حسين شهيد بود .\r\nزوجهء نواب ميرزا مقيم خليفه سلطانى يعنى صبيهء ديگر شاه سلطان حسين نيز زنى صالحهء عابده بود و موقوفات بسيار دارد و ميرزا محمد مقيم علاوه بر اينكه از اشراف دربار صفوى بود از علما نيز مىباشد . قبر شريفش در قبرستان ست فاطمهء اصفهان است و او مدتى متولى بقعهء ساميهء مشهد بوده است از طرف شاه سليمان ثانى و در سنهء 1126 بتوليت منصوب شده و نائب التوليه او ميرزا محمد شفيع بود كه مهر او در فرامين خراسان موجود است .\r\n( شهاب الدين الحسينى النجفى المرعشى )\r\n","page_name":" 93 ","page_number":103},
  {"content":"\r\n\r\nو غيره را به جهت حفاظت و محارست تعيين نمود و آن جناب در حضر و سفر در بين طى مراحل و منازل لمحهء و دقيقهء بوقت فرصت از تحصيل كمالات فوت و فرو گذاشت نمى فرمودند و در اندك مدتى با وجود ترددات گوناگون كه ترقيم آن موجب تطويل ميگردد سرآمد اهل كمال عصر خود گرديده محل عقيدت و اخلاص قزلباشيه و صوفيان سلسلهء صفويه گرديد .\r\nاين مراتب در باطن موجب توحش خاطر شاه طهماسب مغفور شد لكن بسبب ادب و احتياط از عمهء بزرگوار خود امرى كه باعث اكراه خاطر او باشد بظهور نمى - توانست آورد .\r\nبعد از فتح خراسان و مراجعت به سمت عراق و شكست و اخراج افاغنه از اصفهان ميرزا سيد محمد را كه اسم او سليمان ميرزا بود با اهل حرم خود باصفهان طلبيد و همشيرهء خود را با آن جناب برشتهء ازدواج كشيد و بعد از تسلط طهماسب قليخان بر او و مقيد نمودن او و از راه يزد او را روانهء خراسان نمودن سليمان ميرزا را با اهل حرم و متعلقان او از راه سمنان و دامغان روانهء ارض اقدس و از آنجا روانهء بلدهء سارى مازندران نمود و بعد از يك سال توقف در سارى از راه على بلاغى « 1 » بسمنان فرستاد و بعد از جلوس خود در چول موغان شاه طهماسب مغفور و شاه عباس را بسبزوار و آن جناب را باصفهان فرستاد و نواب عليه والدهء آن جناب نظر بعلاقهء ببرادرزاده شاه را تنها نگذاشته خود در آن ورطهء بلا مانده با فرزند خود وداع نموده همراه شاه طهماسب روانهء سبزوار گرديد .\r\nبعد از شهادت شاه طهماسب و شاه عباس نواب عليه از سبزوار مراجعت باصفهان نزد پسر خود نمود و بعد از عود نادرشاه از هندوستان بصوب خراسان آن جناب را مع والده بمشهد مقدس طلبيد كه صدارت كل ممالك ايران را بعلاوهء توليت سر كار فيض آثار به او داده ببهانهء صدارت آن حضرت را نزد خود دارد .\r\n\r\n\r\n","description":"","footnote":"\r\n( 1 ) - همان چشمه على در شمال غربى دامغان از معابر سفيد كوه .\r\n","page_name":" 94 ","page_number":104},
  {"content":"\r\n\r\nچون ارادهء او بنواب عاليه ظاهر گرديد پيغام داد كه اگر ترا ارادهء كشتن پسر منست مثل برادرزاده‌ام در نزد من ارادهء خود را به عمل آر و اگر نه من ضعيفهء پيرى شده‌ام ، يك پسر دارم ، بفراق او مرا هلاك مكن . از استماع اين پيغام فسخ ارادهء خود نموده آن جناب را مع والده مرخص بدار السلطنهء اصفهان نمود .\r\nبعد از سه سال نواب عليه والدهء آن جناب در اصفهان برحمت ايزدى پيوست ، آن جناب نعش والدهء خود را بموجب وصيت بآستان ملايك پاسبان حضرت امام الجن و الأنس على بن موسى الرضا عليه الصلاة و السلام روانه كرد و در داخل درب طلا مدفون گرديد .\r\nبعدها نادر شاه آن جناب را بسنه و اردلان كه در آن وقت روانهء داغستان بود طلبيده به جهت خدمت رفيع منزلت توليت سلطان خراسان عليه السلام از راه همدان بفراهان و قم و طهران بعنوان چاپارى روانه نمود و آن جناب دو و نيم ماه راه را در عرض بيست يوم طى نموده خود را بتقبيل آستان بهشت سان رسانيد و مدت هفت سال به آن امر جليل القدر در كمال عزت و شوكت مفوض و مشغول نظام و انتظام آستان ملايك پاسبان ميبود .\r\nدر آن وقت قصايد و قطعات بسيار كه متضمن تاريخ بود برشتهء نظم كشيده‌اند از آن جمله يك قطعه در اين مختصر ايراد شد :\r\n بر مسند توليت چو بنشست * خورشيد سپهر دين بشاهى \r\n زينت ده افسر بزرگى * واقف ز رموز آن كماهى \r\n از ناصيه‌اش عيان چو خورشيد * آثار شرف هر آنچه خواهى \r\n همنام بزرگوار جدش * كز اوست فلك به خود مباهى \r\n گفتم ز پى دعا و تاريخ * كز لطف و عنايت الهى [ كذا 
  ] \r\n ز افات زمانه در امان باد : * « آن آيت رحمت الهى » \r\n1156\r\nدر اين بين يك دفعه ببردع و دفعهء ديگر همراه سيد حيدر مجتهد آن زمان و\r\n\r\n","description":"","footnote":"","page_name":" 95 ","page_number":105},
  {"content":"\r\n\r\nديگر اعاظم و اعيان خراسان بشكى و قبله طلبيده در اجلاس و مباحثه با افنديان اهل روم و سنت و جماعت و پادريان نصارى و رهبانان يهود در باب حقيقت مذهب اسلام و صحيح بودن مذهب جعفرى كه با افنديان ايشان مباحثه در بيان بود باستماع تشخيص و تميز در آن محل مقرر نمود « 1 » . آن جناب با جمهور فضلا و طالب علمان و اعاظم ايران روانهء نخجوان به جهت آراستن اين مجمع عام گرديدند و بعد از دو و نيم ماه مباحثات علماء ملل آن چنين الزام يافتند و آن جناب از نخجوان بوان رفته با نادر شاه ملاقات نموده تفهيم مراتب و حقايق گفتگوى علماى ملل متفرقه را قله و دله نموده ترخص مراجعت بارض اقدس يافت . بعد از مراجعت نادر شاه از موصل و كركوك دفعهء اخير بصوب خراسان و منقلب شدن احوال ايران به جهت افعال او محافظت قلعهء طيبهء مشهد مقدس را به آن جناب تفويض نموده خود روانهء سمت قچان و خبوشان گرديد و هفت هزار افغان را كه نادر شاه به جهت حفاظت شهر در خدمت آن جناب مقرر نموده بود از شهر بدر نموده جماعت قزلباش را ببرج و باره به جهت صيانت و محافظت تعيين نموده مسرعان به جهت اخبار و طلبيدن على قليخان از سيستان روانه فرمود ، هر چند نصر اللّه ميرزا و امام قلى ميرزا در چناران كه هفت فرسخى بلدهء مشهد مقدس است بعد از قتل نادر شاه آمده در نهايت نياز از آن جناب خواهش دخول شهر نمودند نظر باينكه تمامى فرق قزلباشيه و رعاياى ممالك ايران كمال تنفر از نادر شاه و اولاد او داشتند و در آن وقت آنها متوسل بنور محمد خان افغان و عطا خان اوزبك كه در آن ولا با هفتاد هزار كس در حوالى شهر جام مجتمع بودند و اگر بار ديگر باستصواب ايشان\r\n\r\n\r\n","description":"","footnote":"\r\n( 1 ) - مخفى نماناد كه عدهء كثيرى از علماى دولت عثمانى و افغانستان و بخارا و عراق عرب و ايران و هندوستان و حجاز در آن مجلس حاضر بودند از قبيل آخوند ملا عبد النبى طسوجى از فضلاى آذربايجان و سيد نصر اللّه شهيد مدرس حرم حسين در كربلا و آخوند ملا محمد سمنانى و سيد محمد تقى خراسانى و شيخ احمد جزائرى نجفى و آخوند ملا حسين تبريزى و ايشان قاضى محمد خواجهء بخارى و صبغة اللّه افندى بغدادى و مولوى عبد الحق دهلوى و مولوى حسن لاهورى و غيرهم ( شهاب الدين الحسينى النجفى المرعشى ) .\r\n","page_name":" 96 ","page_number":106},
  {"content":"\r\n\r\nپسران نادر شاه مسلط بايران ميشدند قتل و نهب عظيم در خراسان و ساير بلاد ايران رو ميداد و چون با على قليخان قزلباشيه را حسن ظنى بود لهذا سپردن قلعهء مشهد مقدس را بعلى قليخان اصلح و اسلم دانستند چنان كه ان شاء اللّه بعد از اين مسطور مىگردد .\r\n\r\nشرح ورود على قليخان برادرزادهء نادر شاه ببلدهء مشهد مقدس معلى و تمكن او بر سرير سلطنت ممالك ايران جنت بنيان و وقايع بعد از آن بمشيت قادر منان\r\nسخن سنجان دقيقه رس احوال مختلفه گردش فلك بوقلمون‌وش را بدين گونه ساز داده و نيرنگى چرخ كج رفتار را به زبان قلم راست گفتار درآورده‌اند كه عليقليخان در كمال استعجال قريب به شهر رسيد و بآئين متوليان سلف سر كار فيض آثار كه به جهت پادشاهان معمول است جناب خلد آشيانى باستقبال برآمده على قليخان را داخل شهر و بتقبيل عتبهء عليهء رضويه سلام اللّه عليه مشرف و فايض نموده در همان روز او را بر تخت سلطنت ايران نشانيده مخاطب بخطاب سلطان على عادل شاه شد و بعد از جلوس بسبب مخالفت كرد چمشگزك عادل شاه آن جناب را همراه بخبوشان برده بعد از انجام مهام آنجا مراجعت بمشهد مقدس نمود .\r\nچون عادل شاه به جهت قلع و قمع برادر خود ابراهيم ميرزا عازم سمت عراق و آذربايجان گرديد بودن آن جناب را در ارض اقدس مناسب وقت ندانست و تخويف اهل غرض مزيد علت گرديده از براى تأليف قلب آن جناب علاوهء توليت خدمت صدارت خاصه و عامهء كل ايران را بنام آن جناب نموده همراه خود بمازندران و باستر اباد برده عزم بدست آوردن حسن خان پسر فتح عليخان قاچار كه در دشت قپچاق بود كرد تا كنار آب سيمبار « 1 » رفته با حسن خان و بكنج سردار يموت محاربهء صعب شده يموتان و حسن خان تاب مقاومت نياورده قرار بر فرار دادند .\r\n\r\n\r\n","description":"","footnote":"\r\n( 1 ) - همان سومبار كنونى از شعب شمالى رود اترك كه در نزديكى قلعهء چات باترك ميريزد .\r\n","page_name":" 97 ","page_number":107},
  {"content":"\r\n\r\nبعد از نهب و غارت اسباب بجا ماندهء ايلات گوكلن و يموت باسترآباد مراجعت نمود و آن جناب نيز همراه آمدند .\r\nدر مراجعت پسر صغير حسن خان كه از بطن صبيهء بكنج يموت و نام آقا محمد خان داشت گرفتار گرديده بود . آن پادشاه بىمروت آن طفل بيگناه را از آلت رجوليت محروم نموده از آن جناب خواهش نمود كه چون حسن خان از جملهء صوفىزادگان سلسلهء عليهء صفويه است و در اين مدت بهيچوجه اطاعت بنادر شاه ننموده لهذا آن جناب تا كنار آب گرگان تشريف برده حسن خان را مطمئن و اميدوار نموده بياورند .\r\nآن جناب در جواب او گفت كه در اين ولا از بندگان شما اين ظلم نامناسب بطفل صغير او بظهور رسيده كه بالمره باعث يأس و توحش او گرديده پس چگونه او بآمدن حضور شما از گفتهء من يا كس ديگر راضى خواهد شد و مرا نيز الحال اطمينانى بعهد و فرموده نيست ؛ در اين صورت انجام اين امر از من متمشى نميتواند شد ، خيال ديگر كه بخاطر ميرسد بفرمايند .\r\nاز استماع اين جواب آن شخص عارى از صواب باطنا زياده از حد متغير گرديد لكن بسبب مصلحت وقت تغير باطن خود را ظاهر نساخته اذعان اين سخن نمود و از آنجا كوچ نموده بعزم گوشمال برادر خود به سمت آذربايجان در حركت آمد ، بعد از شكست از ابراهيم شاه در سلطانيه ابراهيم شاه در كمال عجز و الحاح و تملقات ظاهرى باز آن جناب را بامور سابقه مقرر كرده و اختيارات جديد داده همراه خود از راه فراهان و همدان عازم سنه و اردلان گرديد و معارضه و مجادله با امير اصلان خان همشيره‌زادهء نادر شاه نموده بر او ظفر يافت و از راه مراغه همراه او وارد تبريز گرديد .\r\nبعد از خروج شاه رخ ميرزا در خراسان بمعاونت كرد چمشگزك ابراهيم شاه از دار السلطنهء تبريز پنج هزار كس همراه آن جناب نموده به جهت سد رودخانهء قريب بدار المؤمنين قم كه هر سال باعث خرابى صحن مقدس حضرت معصومه ميگرديد و تجديد مقرنس كارى قبهء مطهره و عمارت طيبه و تقرر و ترميم حصن حصين شهر و ارگ\r\n\r\n","description":"","footnote":"","page_name":" 98 ","page_number":108},
  {"content":"\r\n\r\nدار المؤمنين و حفاظت شهر و تحقيق و تجويز محاسبات عمال عراق روانه نمود و بعد از دو ماه از ورود او به شهر قم ابراهيم شاه نيز وارد شد و عادل شاه مكحول را با متعلقان حرم خود و جواهر خانه و خزانه و اسباب بيوتات پادشاهى و بنهء امرا و لشكريان از افغان و قزلباش و اوزبك و توپخانه كه زياده از چهل هزار كس بودند سپردهء آن جناب نموده خود بارادهء مجادله و مقابله با شاه رخ ميرزا از راه دامغان روانهء سمت خراسان گرديد و در منزل غارمن بلوكات سمنان « 1 » جماعت قزلباش بسبب اتحاد او با افغان و اوزبك به او شوريده و او بىاختيار شده همراه افغان و اوزبك رو بجانب قم آوردند .\r\nچون اللّه يار خان افغان در آن ولا بسبب مرض در قم مانده بود باستماع بر همخوردگى قزلباش با افغان مردم او در اماكن خلوت فرصت نموده دست تطاول بر قزلباشيه دراز نموده در قتل و نهب اقدام مينمودند آن جناب در پى تحقيق قاتل شده چون معلوم شد كه كار افاغنه است لهذا چندين دفعه نزد اللّه يار خان و شاهين خان اعلام نمودند و خانان مذكور منكر محض شده باز بعد از چند روزى ظاهر گرديد كه جمعى بيگناهان در اماكن متفرقه از دست افاغنه مقتول گشته‌اند . از استماع اين خبر آتش غضب اشتعال نموده حكم باخراج آن جماعت صادر گرديده كسان براى بيرون نمودن افغان تعيين فرموده و آن جماعت طوعا او كرها آنها را از شهر اخراج نمودند و حكم شد كه اهل سپاه به جهت محافظت محلات و اسواق مستعد باشند ، هر كس از افاغنه كه مطيع حكم گرديده بىتضرر اهل شهر بيرون رود متعرض او نگردند و شخصى را كه در بيرون رفتن تكاهل نموده باعث اذيت سكنه و مردم گردد قتل و نهب نمايند و نزد اللّه يار خان و شاهين خان پيغام فرستادند كه سپاه افغان در اين مدت اقسام و انواع تضرر و اذيت در باطن بعجزه و مساكين و سپاهى و رعيت بلدهء طيبه در اطراف شهر رسانيده و ميرسانند ، قزلباشيه از بودن افغان در شهر متزلزل بوده راضى نيستند اسلم شقوق اينست كه شما بنه و عيال افغان و اوزبك را بسلامت از شهر بيرون برده در خارج شهر باشيد كه مبادا از قزلباش ضررى بشما رسد .\r\n\r\n\r\n","description":"","footnote":"\r\n( 1 ) - كذا ؟ اين واقعه در آبادى سرخهء سمنان اتفاق افتاده\r\n","page_name":" 99 ","page_number":109},
  {"content":"\r\n\r\nاز استماع اين خبر اللّه يار خان در كمال درشتى جواب فرستاد كه ما دست از جواهر خانه و خزانه و كارخانجات پادشاهى كى برخواهيم داشت ، و مستعد بجدال و قتال گرديد . جماعت در آنها آويخته جمعيت آنها را از هم متفرق نمودند . اللّه يار خان و بقية السيف خود را بدروازهء شهر رسانيده بيرون رفتند و آن جناب حكم بانضباط و استحكام سنگرهاى اطراف و جوانب داده مستعد و منتظر ورود سپاه افغان و اوزبك كه زياده از پنجاه هزار كس بودند شده بعد از پنج يوم عطا خان و عطا مراد خان اوزبك و شهداد خان و زله خان و آزاد خان افغان با ابراهيم شاه وارد دو فرسخى شهر گرديدند و ابراهيم شاه شخصى از اعاظم آقايان افغان را با مراسلهء مودت اسلوب مصحوب نموده نزد آن جناب به شهر فرستادند و شرح مندرجه منوط بر آنكه در اين ولا جماعت قزلباش از راه مخاصمت و عداوت و نمك حرامى باينجانب مخالفت نموده چنانچه جماعت افغان و اوزبك كه پيوسته با عموى ما در كمال عقيدت و بندگى بودند الحال نيز باينجانب آن شيوهء مرضيه را مرعى ميدارند اصلح چنين است كه نظر بخاندان عاليهء خود كرده بنزد اينجانب تشريف آوردند كه با هم نشسته به جهت اصلاح انقلاب عظيم و درد سقيم علاجى شافى كافى مقرر نموده با هم تمشيت امور سپاه و رعيت دهيم .\r\nبعد از رسيدن اين مراسله آن جناب سرداران قزلباش از ترك و الوار را كه در خدمت او بودند از رسيدن مراسله و ورود رافع مطلع ساختند . بعد از كنگاش اهل سپاه و اعمال و ريش سفيدان رعيت جواب دادند كه ارقام گردد بنابراين كه فيما بين قزلباش و افغان و اوزبك عناد و خصومت از سابق است و زوال دولت نادرى به اين جهت روى داده ، الحال نيز بندگان اقدس آن شيوهء ناپسنديده را مرعى داشته چنانچه بكرات و مرات در اماكن خلوت مخلص آنچه الحال رخ نموده بعرض رسانيده بود اين معنى هرگز خاطر نشين ذات اقدس نگرديد و شد آنچه شد ، الحال مناسب و مصلحت چنين ميداند كه سرداران افغان و اوزبك را به جهت صلاح وقت رخصت انصراف به سمت شهر زور فرموده خود بدولت تشريف فرماى شهر گردند كه باعث اطمينان قزلباش گردد ، بعد از\r\n\r\n","description":"","footnote":"","page_name":" 100 ","page_number":110},
  {"content":"\r\n\r\nآن ان شاء اللّه تعالى اين عاجز تصفيه نموده بفضل ايزدى چنين خواهد شد كه جميع فرق قزلباش از ترك و تاجيك در خدمت اين دولت ابد مدت لمحهء فوت و فرو گذاشت ننمايند من بعد جماعت اوزبك و افغان را به جهت قلع و قمع احمد خان درانى كه متصرف بلدهء هرات و قندهار و غوريان گرديده مقرر فرمايند . اگر اين جماعت در مادهء استيصال فرقهء ابدالى هرات و قندهار سعى و تلاش خواهند فرمود ز هر طرف كشته شود سود اسلام است چنانچه ارقام فرموده‌اند معلوم خواهد گرديد در اين صورت باعث انفعال و الزام قزلباشيه شده مراتب و درجات آنها بيش از پيش در اين دولت خواهد گرديد و باز آنها را ميتوان طلبيد كه در ظل چتر همايون اعلى حاضر گردند .\r\nدر باب رسيدن مخلص بحضور كه حكم شده بود در صورتى كه بندگان اقدس در دست افاغنه بىاختيار باشند از مجرد آمدن نيازمند چه فايده مترتب مىشود بلكه دولتخواه نيز در حالت مجبورى ما صدق قول شاعر :\r\n رواق منظر چشم من آشيانهء تست * كرم نما و فرود آ كه خانه خانهء تست \r\nباقى منتظر قدوم ميمنت لزوم اقدس مىباشد .\r\nبه اين مضمون جواب نوشته بصحابت رافع مكتوب ارسال نمود و بعد از رسيدن جواب سرداران اوزبك و افغان را معلوم شد كه به غير از تحريك سيف و سنان امر مزبور تيسير پذير نميتواند شد لهذا بهيئت اجتماعى سوار شده بعزم يورش و تسخير بدور شهر آمدند و از اطراف سنگرها پيش آورده هر روز معركهء مجادله و مخاصمه بر پا بود .\r\nجناب خلد آشيانى از اطراف و اكناف حكم چريك ايلجارى « 1 » داده از ايلات اطراف و جوانب به قدر ده هزار كس بدفعات به شهر وارد و مجموع سوار و پيادهء جنگى از سابق و حال در بلدهء طيبه بيست هزار كس مجتمع شده بعد شش روز از محاربه شبى پنچ هزار كس برداشته از طريق كوچه باغات شبيخون عظيم بلشكر و بنهء مخالف زده بعد از شبيخون مذكور آزاد خان افغان با بيست هزار كس دستهء خود از آنها جدا شده\r\n\r\n\r\n","description":"","footnote":"\r\n( 1 ) - ايلجار يا ايلغار بمغولى بمعنى حمله و يورش و بسرعت بر دشمن تاختن است .\r\n","page_name":" 101 ","page_number":111},
  {"content":"\r\n\r\nعريضهء عقيدت آميز و اظهار توسل بجناب خلد آشيانى و اختلاف ورزيدن از ديگران بصحابت مسرعى روانه نمود .\r\nآن جناب در جواب بسخنان محبت و مودت آميز او را خاطر جمع و مطمئن ساخت و ارقام شد كه آن عاليجاه را بنابر اينكه موافقت قزلباش و بودن در ممالك ايران منظور افتاده مناسب چنين است كه از اين قوم ظالم جدائى اختيار نموده به سمت ساوه و قزوين روانه شوند و در اين ماده مكاتبات بسرداران ايلات آن اضلاع از جماعت قزلباشيه اين بندهء درگاه إله در باب سلوك و مماشات و موافقت و دوستى ارقام خواهد نمود و در كمال خاطر جمعى در آن اماكن چندى باشند تا من بعد آنچه صلاح و صواب خواهد بود از پردهء غيب بمنصهء ظهور خواهد آمد .\r\nبعد از وقوع اين مراتب ما بقى سرداران افاغنه و اوزبك پاى ثبات و قرارشان تزلزل پذيرفته قرار بفرار به سمت قندهار داده شبى ابراهيم شاه را بسليم خان قوتولوى افشار كه وكيل مطلق او بود و مكان او در قراقان قزوين ميبود دادند و سليم خان مذكور او را بقلعهء خود برده بفرمان شاه رخ ميرزا مكحول و در بين راه مقتول نموده نعش او را بمشهد مقدس آوردند .\r\nبعد از فرار اوزبكيه و افاغنه سرداران قزلباش از عراق و آذربايجان و قلمرو عليشكر از اتراك و الوار هر كس قريب بود خود به خدمت او رسيده و آنچه محل اقامتشان بعيد بود عرايض و رسولان فرستاده و اظهار اينكه اهل ايران را از مدتهاست آرزو و تمنى چنين بوده كه حق بمركز خود قرار يافته اين امر جليل القدر سلطنت و دارائى ايران كه موروثى است ببندگان اقدس آن حضرت قرار يابد و در اين ولا كسى از سلسلهء عليهء صفويه كه ما بنده‌ها نمك پروردهء اين اوجاقيم و صفاى عقايد ما بنده‌ها باوجاق مرشد كامل شاه خلد آشيان شاه اسمعيل و شاه طهماسب بهادر خان نور اللّه مرقدهما موروثى تصور نموده و ندرقلى گاهى از اهل ايران مطمئن نگرديده متوسل بقوم افغان و اوزبك گرديده بود ، الحال بعد از سالها دور فلكى بكام ما بيچارگان بى سر و سامان\r\n\r\n","description":"","footnote":"","page_name":" 102 ","page_number":112},
  {"content":"\r\n\r\nگرديده اميد چنين است كه ترحم باحوال صوفيان خود نموده متوجه پرورش و پرداخت ما مردم گشته در ظل لواى آسمان‌ساى همايون خود داشته مصون از بليات دارند .\r\nدر خلال اين احوال شاه رخ ميرزا مصحوب برزو بيك مين باشى غلامان عريضهء در كمال عجز و الحاح با قرآن مجيد فرستاد كه من طفل يتيم بسبب قرابت در سلك فرزندان بندگان انتساب دارم لكن خود را از غلامان ميدانم ديگر شفيعى بجز كلام اللّه و مهر مهر آساى مقدس جناب امام شهيد غريب على بن موسى الرضا چيزى نداشتم لهذا اين آيات بلند درجات را به خدمت نواب ابويم شفيع نموده متوقع چنين است كه باستعجال تمام تشريف فرماى اين صوب گرديده فايض بتقبيل مرقد مطهر امام الأنس و الجن شده و بر سر اين يتيم بيكس سايه گسترده در سلك فرزندان و غلامان خود منسلك فرموده بهر نحوى كه مناسب حال دانند انتظام امور فرموده اين بيكس را از دست اين جماعت اجامره و اوباش خراسان استخلاص دهند كه بلطف الهى و از حسن تدابير آن ابويم تنقيح در امور خراسان و ممالك ديگر ايران روى نمايد كه بعد از تشدد و تشتت بوقوع محن و بلايا كه بايران واقع شده بود باعث امنيت و آرام عباد اللّه گردد . بناء عليه آن جناب را كه شرم و آزرم و حق بينى و مروت و صلهء رحم پرورى جبلى ذات بود مسؤل او را بدرجهء قبول رسانيده و قرآن مجيد و مهر مهر آثار جناب مولينا را متمسك دانسته جواب جميع سرداران آذربايجان و عراق و قلمرو عليشكر را چنين دادند و نوشتند كه اينجانب را هرگز تمنى و خواهش امر سلطنت نبوده و نيست و الحال شاه رخ ميرزا را كه قرابت قريبه با اينجانب از طرف والده دارد و بمرتبهء فرزند خود ميدانيم بعلاوه قرآن مجيد و مهر شريف مقدس شاه خراسان را شفيع نموده بر خود لازم و جازم نمود كه ان شاء اللّه تعالى جميع كارخانجات و متعلقات پادشاهى را برداشته از هر طريق كه مناسب باشد برده بايشان رساند و خود معتكف آستان ملايك پاسبان روضهء رضويه عليه السلام گرديده ليلا و نهارا جبهه‌ساى سدهء رفيعهء عليه باشد ،\r\n\r\n","description":"","footnote":"","page_name":" 103 ","page_number":113},
  {"content":"\r\n\r\n دولت گيتى كه تمنى كند * با كه وفا كرد كه با ما كند \r\nو مع هذا مردم زمانه با اجداد والاى ما چه وفا ورزيدند كه با ما خواهند مسلوك داشت و علاوه بر آن اطفال صغير و متعلقان در مشهد مقدس‌اند ، بعد از وقوع اين واقعه احوال آنها چه خواهد بود . پس اگر آن عاليجاهان نظر بصوفيگرى خاندان صفويه اين خواهش دارند پس بايد مآل حال مشاهده نموده اطفال بيگناه را در معرض هلاك نيندازند ، امراى مزبور از استماع اين سخنان رضا به قضاى الهى داده مهر سكوت بر لب نهادند .\r\nبعد از اين جواب آن جماعت را رخصت انصراف فرموده با همراهيان خود از شهر قم طبل رحيل كوفته با خزانه و جواهر خانه و عادلشاه مكحول و غيره كارخانجات و توپخانهء پادشاهى را نيز حركت داده در ظاهر دار المؤمنين قم نزول اجلال فرمود .\r\n\r\nذكر توجه نواب خلد آشيانى از بلدهء طيبهء قم بصوب مشهد مقدس\r\nتبيين اين احوال آنكه چون دوازده هزار رأس استر و اشتر پادشاهى كه متحمل و متعين اثقال بودند و در مدت نزاع و جدال با جماعت افاغنه در قم از كمى عليق اكثر آنها مفلوك و ناتوان گشته بود و طى مسافت راه خراسان مشكل مينمود كسان بدار السلطنهء اصفهان نزد ابو الفتح خان بختيارى و بهمدان نزد آقاسى خان قراقولو و بجندق نزد حاجى صفى جندقى و بساوه نزد محمد حسينخان حاكم و ميرزا عبد الحسين مستوفى ساوه و بسوس نقى « 1 » نزد على نقى خان ولد مصطفى خان بيگلر بيگى به جهت ارسال دواب مردمان معتبر فرستاد چنانچه بعرصهء بيست و پنج روز از اطراف موازى نه هزار استر و اشتر تازه دم رسيد و از درب دار المؤمنين كاشان و قريهء نطنز وارد دار العبادهء يزد گرديد .\r\nبنابر اينكه در راه پشت بادام « 2 » تا چشمه حسن كه نزديك چهارده طبس « 3 » است\r\n\r\n\r\n","description":"","footnote":"\r\n( 1 ) - در اصل همچنين است و مقصود از آن معلوم نشد\r\n( 2 ) - جزء بلوك بيابانك در كنار كوير و دامنهء كوه پرويز\r\n( 3 ) - قريب بيست كيلومترى شمال غربى طبس\r\n","page_name":" 104 ","page_number":114},
  {"content":"\r\n\r\nقريب بچهل فرسنگ آب و آبادى ندارد و زمين ريگزار است از بلدهء يزد بنابراين شد كه به جهت حرارت هوا طى مسافت منازل شب فرمايند به اين روش كه در سر هر قطار شتر و استر دو مشعل تا رسيدن منزل مشتعل باشد و فى ده نفر يك استر راويهء آب همراه باشد به اين نحو كه نصف راويه‌ها از منزل خرنه كه اول بيابان است يك يوم قبل از حركت ايشان آب برداشته رفته در ميان ريگ منتظر باشند و نصفى ديگر همراه لشكر و بنه بوده تا به محل راويهء سابق برسند و استران راويه كه پيشتر رفته‌اند به سمت چشمه حسن رفته باستعجال آب بر سر راه رسانند .\r\nبه اين نهج و حسن تدبير صائب بفضل اللّه تعالى جميع لشكر و اهل توپخانه و بنه سالما غانما خود را از آن وادى خشك بساحل نجات رسانيده و احدى تلف و متضرر نگرديد هم آخر بنيروى بخت بلند و بعناية اللّه تعالى مع همراهيان بفيض آباد كه دو منزلى مشهد مقدس است رسيدند .\r\n\r\nذكر ورود نواب خلد آشيانى بقريهء فيض آباد قرائى تا ورود به شهر مقدس معلى\r\nدر آنجا اعلام ورود خود را بشاه رخ شاه نمودند . دو قطعه مراسله در يك خريطه بجواب اطلاع نامهء آن جناب رسيد يكى به اين مضمون كه از استماع ورود ميمنت مسعود بفيض آباد قرائى مسرور و مبتهج گرديد ، نظر باينكه خبر رسيده كه جمعى اوزبك از راه بالا مرغاب و جمعى اشرار و قطاع الطريقان ايلات متفرقه از چولئى و سياه منصور و جلاير و چگنى از سمت راز قوشخانه [ ؟ 
  ] مصمم آمدن بسر راه جناب ابويم شده‌اند يقين كه آنچه لازمهء احتياط است به عمل آورده در كمال تأنى طى مسافت فرمايند . تمنى اين بود كه به مجرد اطلاع ورود افاخم آمود خود را به خدمت رسانيده عينين را منور سازد اما به جهت موانعى كه در ذريعة الاخلاص سابقا در دار المؤمنين قم از نظر گذشته است مندرج بود مبرهن راى صواب نماى سامى شده باشد لهذا محروم از اين نعمت عظمى و عطيهء كبرى گرديد .\r\n\r\n","description":"","footnote":"","page_name":" 105 ","page_number":115},
  {"content":"\r\n\r\nديگرى بخلاف اين معنى كه توقع اينست كه استحكام بنه و توپخانه را در عهدهء سعادت قليخان و محمد حسين خان قرائى و محب عليخان پسر فتح عليخان و ميرزا رضى پسر ميرزا عرب بيك و خليل بيك برادرزادهء امير خان توپچى باشى و فريدون خان مين باشى غلامان كه همعنان خدمت مىآيند فرموده خود را سباى « 1 » و باستعجال باينجا برسانند كه بعضى مراتب ضروريه اظهار خدمت شود .\r\nاز رسيدن دو مراسله نقيض همديگر بيك دفعه باعث تفكر و تشويش خاطر دريا مقاطر گشته در تأمل و تعجل روانه شدن به سمت مشهد مقدس استخارهء كلام ربانى فرموده چنان كه رفتن باستعجال خوب آمد لهذا با موازى دو صد سوار خود را به شهر مشهد مقدس رسانيده فيض‌ياب عتبه‌بوسى جناب مولاى غريبان عليه الصلاة و السلام شدند .\r\nشاه رخ شاه از اطلاع ورود آن جناب بآستانهء مقدسه آمده در عمارات سر كار فيض آثار با آن جناب در كمال خفض جناح و تملقات ظاهرى ملاقات نموده اظهار سرور بىاندازه نموده و خواهش كرد كه امروز در چهار باغ كه مقر سلطنت است تشريف فرما شده تا در خدمت اكل چاشت بوقوع آيد لهذا آن حضرت همراه او به چهار باغ تشريف آورده بعد از ورود به آن مكان از وجنات احوال شاه رخ شاه و امراى او و از اطلاع بعضى احبا معلوم گرديد كه ارادهء اذيت رساندن به آن حضرت را در همان مجمع دارند .\r\nدر بين مكالمات سيصد سوار ديگر و جمعى كثير از هواخواهان و نوكران كه در دولتخانهء خود از سابق به جهت محافظت و محارست حرم مقرر نموده بود از استماع تشريف آورى آن جناب در چهار باغ رسيدند و بالجمله به قدر هزار كس جمع آمدند لهذا شاه رخ شاه باقدام و اضرار تضرر جرأت ننمود و جمعى از قدما و هواخواهان در كمال احتياط مستعد محافظت اطراف حرم گرديدند .\r\nبعد از به مصرف رسيدن مأكولات در كمال سلوك ظاهرى آن جناب از چهار باغ سوار شده بدولتخانهء خود داخل شد . بعد از يك روز مسموع شد كه شاه رخ شاه رسول بيك نامى را از پروردگان نمك نادرى كه مير آخور او بود با پنجاه نفر از فرقهء\r\n\r\n\r\n","description":"","footnote":"\r\n( 1 ) - سباى و سوباى تركيست بمعنى سوار يكه و جريده\r\n","page_name":" 106 ","page_number":116},
  {"content":"\r\n\r\nغلامان يك روز قبل از ورود آن جناب به شهر مشهد مقدس ظاهرا به جهت طلبيدن عادل شاه و پسر ابراهيم شاه كه طفل بيمار بود روانه نموده بود و در باطن تلقين قتل آن جناب را عند الفرصة بر رسول بيك مزبور كرده .\r\nنظر باينكه علام الغيوب كه حافظ حقيقى است در آن وقت تضرر از آن ظالم حق ناشناس مقدر ننموده بود قبل از ورود رسول بيك مذكور آن جناب از طريق بيراهه تشريف بمشهد مقدس آورده از اذيت آن موذى مصون و محروس ماندند تا اينكه جواهر خانه و خزانه و غيرهء كارخانجات پادشاهى داخل شهر شده تسليم عمله‌هاى پادشاهى نموده در عوض اين اعانت عظيم كه هر گاه آن جناب باعث نميشدند اهل آذربايجان و عراق و قلمرو عليشكر حبهء از اين اموال و اثاثه را مجال آمدن بخراسان نداده اهل آن مملكت خود بتاراج ميبردند در جلدوى « 1 » همچون اعانتى عظيم شاه رخ شاه بد عهدى با جناب حضرت امام رضا عليه السلام و بكلام اللّه را مجوز شده چنانچه ليلا و نهارا در فكر تضرّر جانى به آن جناب ميبود ليكن بسبب موانع چند عداوت خود برملا نمىنمود و آن جناب در كمال احتياط نزد او آمد و شد ميفرمودند تا آنكه شبى پنجاه كس از غلامان خود را بتبديل لباس بدولتخانهء آن جناب فرستاد ، بعد از نيمشب آنها از ممر آبى كه بر صحن محل خواجه‌سرايان كه در حرم بود آمده در آن وقت خواجه‌سرايان مطلع شده موازى ده كس از مردم كه داخل محوطه شده بودند گرفتار خواجه‌سرايان و كشيكچيان شده ما بقى كه در بيرون بودند فرار كرده رفتند .\r\nبوقت صبح دستگير شدن غلامان شاه رخ شاه بعرض آن جناب رسيد ، آن جناب بدست معتمدى آن ده كس را بنزد شاه رخ شاه فرستاده پيغام فرمود كه بعد از اعانت و خدمت چنينى كه شما محتاج و متحير بيك تومان وجه بوديد قطع نظر از كلام اللّه و مهر انور جناب مولى كه فيما بين ضامن است نموده ناحق عوض در جلدوى آن در صدد هلاك اينجانب افتاده‌ايد بسيار دور از مروت و انصاف است ، هر چند از وجنات و مكاتبات شما تفرس غدر و عداوت بر اينجانب مبرهن گرديده بود اما چون هنوز خصومت شما بر جمهور خلايق ظاهر نگشته بود ترك ملاقات را مناسب نميدانست ، الحال كه غدر\r\n\r\n\r\n","description":"","footnote":"\r\n( 1 ) - جلد و بضم جيم تركيست بمعنى پاداش و صله و انعام\r\n","page_name":" 107 ","page_number":117},
  {"content":"\r\n\r\nشما بر همه ظاهر و معلوم گرديد ملاقات را موقوف نمود ، طريق مروت اينست كه اينجانب را واگذارند كه در اماكن قريب بآستانهء مقدسهء امام الجن و الانس مع عيال مجاورت اختيار نمايد يا آنكه بگذارند كه متعلقان خود را برداشته بعتبات عاليات عرش درجات اسد اللّه الغالب على بن ابى طالب يا بروضهء امام همام شهيد دشت كربلا جناب سيد - الشهداء رسانيده فيض‌ياب تقبيل روضات مقدسات بوده باشد .\r\nبعد از ديدن گرفتاران و شنيدن اين پيغام انكار نمود كه هرگز من اين اشخاص را نفرستاده‌ام و خبر ندارم چنانچه دو كس از آنها كه از جملهء يوز باشيان غلامانش بودند از استماع اين انكار فرياد برآوردند كه ما به حكم شما رفته بوديم . به مجرد شنيدن آن دو نفر را در همان مجلس بقتل آورد كه بهتان ميزنند و پيغام داد كه جمعى از مفسدين آشوب طلب فيما بين اينجانب و شما را بسخنان كذب و دروغ برهم زده مبنى توحش و تنفر گرديده‌اند ، شما هرگز بخاطر چيزى نرسانيد اگر فرمائيد من رفته در گوشهء نشينم شما متوجه امر سلطنت گرديد ، اگر در اين ادعا غدرى در دل داشته باشم امام عليه السلام و قرآن مجيد سزا دهد .\r\nبعد از مراجعت شخص رافع و شنيدن جوابهاى پر حيل او آن جناب توكل بذات بارى تعالى نموده در دولتخانهء خود در كمال احتياط ميبود .\r\nبعد از پنج روز شاه رخ ميرزا چون ديد كه آن جناب در كمال انضباط مردم خود را همراه دارند و راه مكر و خدعه مسدود است شبى بهبود خان اتكى را در خلوت طلبيده وعده‌هاى وكالت مطلق خود را به او كرد به شرط اينكه الوس خود را برداشته آن جناب را بدست آورده مقتول سازد .\r\nخان مذكور انكار و تحاشى نمود و از او مأيوس شده جواب داد كه اين اراده از بندگان اقدس بسيار بعيد است اول به جهت آنكه در سن و كمالات صورى و معنوى آن جناب بر شما رجحان تمام دارند و صلهء رحم شمااند بعلاوه فيما بين شما و ايشان قرآن مجيد و حضرت امام الأنس و الجن ضامن‌اند و ثانيا اينكه بتحقيق مسموع شد كه اهل آذربايجان و عراق و قلمرو [ عليشكر 
  ] و فارس متفق اللفظ و المعنى مانع آمدن\r\n\r\n","description":"","footnote":"","page_name":" 108 ","page_number":118},
  {"content":"\r\n\r\nايشان به اين صوب بودند چنانچه نهايت آرزو و تمناى سلطنت و دارائى ايران از ايشان نموده بودند ، او دست رد بر سينهء مستدعيان زده در كمال محبت اين كثرت عظيم را از چنان دشت بىآب و آذوقه سالما غانما گذرانيده جميع كارخانجات را تسليم شما نمود با وجود اينها ظهور ارادهء شما باعث يأس جميع سرداران و لشكريان گرديده نتيجه زوال دولت خواهد بود ، هرگز اين اراده صلاح دولت نيست .\r\nبعد از شنيدن اين نوع جواب شاه رخ شاه متبسم شده اظهار نموده كه اينجانب را از اين مذكور غرض امتحان تو بود معاذ اللّه چه معنى دارد شخصى را كه من بمرتبهء پدر خود ميدانم و تقويت دولت خود را از ايشان ميجويم در حق چنين كسى چنين ارادهء نمايم اين سخن را نزد كسى مذكور نخواهى كرد .\r\nبعد از اين گفتگوها بهبود خان را از خلوت مرخص نموده فرداى آن شب در وقتى كه جميع امرا در نزد او حاضر بودند بهبود خان را طلبيده فرمود كه بكرات و مرات اخبار آمدن اوزبكيه از سمت حيات شادمان [ كذا 
  ] از طريق درياى آمويه به سمت خراسان بوقوع ميرسد ، چون مروچاق و اتك كه محل اقامت تست به آن اماكن قريب است تو با قوم تاتار الوس خود روانهء آن سمت شده در آنجا قراسوران باش بعنوان سخلاوچى باشى . در جواب عرض نمود كه الوس من پنج هزار كس‌اند و در آن اضلاع صورت رسيدن مواجب و سيورسات به اين جماعت از چه ممر و از كجا مقرر ميفرمايند ؟\r\nاز اين جواب شاه رخ شاه متغير شده حكم بقيد بهبود خان نمود و بهبود خان مذكور را آورده در كشيكخانه نشانيدند .\r\nاز وقوع اين سلوك جميع سواران متغير شده بعرض او رسانيدند كه جد شما نادر شاه لشكرى كه بسمتى مقرر ميفرمود اول تدبير و تدارك وجه مواجب و غلات و سيورسات را معين و سرانجام نموده روانه مينمود ، به مجرد عرض نمودن اين مطلب كه متن واقع بود بهبود خان را كه سردار با نام و ننگ است محل اعتراض فرمودن و مقيد نمودن بعيد از مصلحت ملكى و دور از خانه زاد پرورى است . در جواب گفت كه شماها همه نمك به حرام دودمان ما هستيد ، آن جماعت سؤال كردند كه از ما مردم بجز نمك\r\n\r\n","description":"","footnote":"","page_name":" 109 ","page_number":119},
  {"content":"\r\n\r\nحلالى كه با وجود ظلم و ستم شما را بر مسند سلطنت ايران نشانيده حلقهء اطاعت و عبوديت شما را بدل و جان قبول كرده‌ايم چه ديده‌ايد ؟\r\nدر جواب گفت اگر چنين است شماها رفته سيد محمد را بقتل رسانيد آن وقت صداقت و خلوص شما بما معلوم خواهد شد .\r\nدر جواب گفتند با شخص بىگناهى كه خدمت شما را نموده از راه دورى مراحل و شدايد را متحمل شده يكى از اجناسى كه تخت طاوسى باشد كه زياده از دو صد هزار تومان ارزش دارد به خدمت رسانيده باشد و شما فيما بين خود و او جناب شاه خراسان و قرآن مجيد را ضامن داده باشيد چنين سلوك نمائيد ديگرى را چه توقع و اطمينان بعد از اين خواهد بود ؟\r\nامرا اين مكالمات نموده و برهم برآمده بدر دولتخانهء پادشاهى آمده بهبود خان را از كشيكخانه برداشته مجتمع شده متوجه دولت سراى آن جناب گرديدند .\r\n\r\nذكر آمدن امرا بدر دولتخانهء نواب خلد آشيانى و بيرون آوردن آن حضرت از براى امر خطير سلطنت و جهانبانى و وقايع آن اوان\r\nتبيين اين احوال و تفصيل اين اجمال بدين منوال است كه چون خبر ورود امرا بقرب كرياس سپهر مماس بسمع اشرف آن حضرت رسيد تصور رسانيدن تضرر از خاطر دريا مقاطر آن حضرت گذشت حكم بر مستعد بودن قتال بر مردمان خود كه در آن وقت قريب بسه هزار كس در اطراف و جوانب دولت‌سرا از نوكران و مخلصان عقيدت كيش از ترك و تاجيك جمع بودند دادند و بر سر كوچه‌ها و پشت بامها درآمدن سپاه را باندرون ممانعت نموده از امرا امير علم خان خزيمه و بهبود خان تاتار مرو و احمد خان بيات و جعفر خان كرد ميانلو و محمد حسين خان كرد زعفرانلو و ابراهيم خان كرد كيوانلو و كريم خان بربر و مهديقليخان چولئى و منصور خان سياه منصور و امير خان ميش مست توپچى باشى و ميرزا امين پسر ميرزا شمس الدين محمد كلانتر و ميرزا\r\n\r\n","description":"","footnote":"","page_name":" 110 ","page_number":120},
  {"content":"\r\n\r\nشفيع مستوفى المالك تبريزى و حسنخان پسر فتح عليخان قاجار و سليم خان بيگلر بيگى سابق كرمانشاهان از الوس افشار فارس و حسينخان قرائى و شاهرخ خان چنگيزى كه مجموع شانزده نفر بودند عريضهء متأكد باقسام شديده نوشته متضمن به خواهش آمدن خود بىاسلحه و يراق و اسپ كه بالمشافهه مراتب چند معروض دارند . بناء عليه حكم بآمدن آن شانزده كس بىاسلحه و يراق فرمودند .\r\nامراى مزبور آمده كورنش بجا آورده مباركباد سلطنت ايران عرض نموده بقانون سلسلهء عليهء صفويه زمين بوس نموده ايستادند .\r\nاز ظهور اين حركات و ملاحظهء وجنات ايشان در جواب فرمودند كه اينجانب را هرگز ارادهء آلوده شدن بامور دنياى دون و متوجه شدن بسلطنت ظاهرى نبوده و نيست مگر توقع از شماها اينست كه اينجانب را مع عيال و متعلقان اعانت نموده به جهت مشرف شدن بعتبات عاليات روانه نمائيد كه در آن روضات عرش درجات مجاور بوده ما بقى عمر خود را در آن اماكن خلد مواطن گذراند .\r\nامرا عرض نمودند كه شاه رخ به غير از آنكه خدا نكرده اذيت جانى رسد از ما بندگان بنحو ديگر راضى نميشود و اين بندگان شاه رخ را بر مسند سلطنت ايران نشانيديم بسبب آنكه والدهء او از سلسلهء عليهء صفويه است ، اگر اهل ايران را اطمينانى و انسى با اولاد نادر شاه ميبود بيكى از اولاد يا برادرزاده‌هاى او مطمئن شده كمر خدمت مىبستيم و در اين مدت ارادت و اطاعتى كه به او ميورزيديم سبب سلسلهء عليه بود ، الحال كه در سلسلهء صفويه بقابليت و تشخص و ذهن و ذكا با قرب و احق بودن به جهت سلطنت و دارائى ملك ايران بجز بندگان اقدس كسى را نداريم اين طفل بىتميز با مثل شما شخصى كه نسبت به او مرتبهء ابوت داريد با وجود اين همه احسانها كه به او فرموده‌ايد عبث شب و روز در صدد اذيت جانى افتاده و مع هذا نه او را تشخص ظاهرى و نه عقلى و نه ذهنى و نه ذكائى هست ، بفرمودهء چنين شخص ناقابل ما بندگان اگر خداى نكرده مرتكب اين حركت شنيع گرديم تمامى ننگ و ناموس اهل ايران را هر آينه بر باد دهيم و در درگاه حق تعالى مخاطب و معذب دارين باشيم و بعيد از مروت\r\n\r\n","description":"","footnote":"","page_name":" 111 ","page_number":121},
  {"content":"\r\n\r\nو نمكخوارگى است كه ابا عن جد نمك پرورده و خانه‌زاد اين اوجاقيم و اگر موافق فرمودهء او به عمل نياوريم و او را با اين پادشاه خود دانيم شب و روز بايد در حفظ و حراست جان و ناموس خود باشيم در اين حال آنا فآنا مفاسد عظيم و هنگامه‌هاى لا تعد و لا تحصى متصور است ، بيت :\r\n بى طمعيم از همه سازندهء * جز تو نداريم نوازندهء \r\nدر بين اين گذارش جميع سرداران و لشكريان كه در خارج و اطراف دولت‌سرا بودند سوار و پياده طوعا او كرها خود را باندرون ديوانخانه رسانيده فرياد برآوردند كه :\r\n همه بندگانيم خسرو پرست * من و گيو و گودرز و هر كس كه هست \r\nبه اين مضمون كه ما را به غير از عزل شاه رخ شاه چاره و علاجى نمانده و نيست ، چنانچه يكى از امرا رفته از طويلهء سر كار خود بر يكى از اسبان خاصه بدست خود زين بسته آورد و آن حضرت را سوار نموده جميع امرا و سرداران در كمال استعداد در جلو و اطراف مجتمع شده كه زياد بر هشتاد هزار كس بودند از ترك و تاجيك و عرب و كرد و نخى و لالوى و تايمنى ، ماوراى سكنهء شهر ، آن حضرت را بهيئت اجتماعى داخل چهار باغ كه مقر سلطنت است نمودند و بنواختن نقاره‌هاى شادمانى و شلك نمودن توپهاى ركاب و قلعه و شلك جزاير خانه و تفنگچيان حكم دادند .\r\nاز استماع اين خبر شاه رخ ميرزاى بىخبر هراسان شده بحرم خود گريخته تصور نمود كه شايد ايشان را از اين آمدن اراده و مقرر نمودن يكى از پسران ابراهيم خان كه برادران عادل شاه و ابراهيم شاه باشند بر سرير سلطنت است كه سابقا هر دو را با وجود آنكه از بصارت عاجز بودند در بين راه قلعهء قلاپور در حرم خود بدست نسوان و خواجه‌سرايان در كمال تفضيح و زجر بقتل آورده بود چنانچه سبق ذكر يافت .\r\nدر آن حين آن ظالم از خدا بى خبر باتفاق چند كس از خواجه‌سرايان در حالتى كه آن مظلومان در مكان خود بىخبر بودند و اسلحه و يراقى در نزد ايشان نبود ريخته در آنها آويخته رسن در گلوى آنها انداخته خفه نمود .\r\n\r\n","description":"","footnote":"","page_name":" 112 ","page_number":122},
  {"content":"\r\n\r\nاين خبر چون بعرض بندگان اقدس رسيد عبد اللّه خان قولر آقاسى گرجى و سعادت قليخان كشيكچى باشى قرقلى و قربان قليخان جزايرچى باشى و صفى قليخان قرقلى را نظر به آنكه قرابت قريبه با شاه رخ ميرزا داشتند حكم شد كه مستعجلا در حرم رفته آن بيمروت را از اذيت آن مظلومان ممنوع ساخته آن اطفال بيگناه را كه اكبر آنها بسن سيزده ساله بود بحضور آوردند . تا رسيدن خانان مزبور آن بيگناهان را آن بد باطن از پا در انداخته بود .\r\nالقصه رسنها را از گلوى آنها گشوده حقيقت حال را بعرض اقدس رسانيدند ، حكم شد كه جسد آن اطفال بيگناه را خانان مذكور برداشته در جاى محفوظ گذاشته اطبا نيز حاضر شوند كه شايد كسى را از آنها نفسى باقى باشد مداوا نمايند .\r\nبعد از متوجه شدن اطبا دو نفر آنها كه نسبت به ديگران اكبر بودند كه نام آنها حسن ميرزا و رحيم ميرزا بود نظر باينكه نفسى باقى داشتند به حالت اصلى آمدند و سه نفر ديگر كه حسين ميرزا و قاسم ميرزا و القاص ميرزا بودند برحمت ايزدى پيوسته بودند .\r\nبناء على هذا امرا و سرداران در قتل شاه رخ ميرزا بكرات و مرات بعرض اقدس رسانيدند ، بندگان اقدس در جواب فرمودند كه اگر شما را ارادهء اذيت رسانيدن بشاه رخ ميرزا هست اينجانب را نيز با او مقتول نمائيد كه عين خواهش است و الا هرگز نخواهيم گذاشت كه از كسى به او اذيت برسد چنانچه بمحمد رضا بيك ايشيك آقاسى باشى قديم خود حكم شد كه دويست جوان جزايرچى فيلى كه از عراق در ركاب سعادت انتساب آمده بودند و از جملهء فدويان بودند برداشته در دروب و اطراف حرم او شب و روز در كمال احتياط و انضباط بكشيك متوجه شده به غير از پنج نفر خواجه سرا ديگر كسى را اذن دخول و خروج ندهند مگر به حكم جديد چنان كه محمد رضا بيك مرقوم به خدمت مسطور مقيد گشته سرگرم ميبود .\r\n\r\n","description":"","footnote":"","page_name":" 113 ","page_number":123},
  {"content":"\r\n\r\n\r\nذكر جلوس ميمنت مأنوس شاه سليمان الثانى الحسينى الموسوى الصفوى انار اللّه برهانه در ارض اقدس بر سرير سلطنت و جهاندارى و قضايائى گه در آن زمان روى داد بتقدير ملك لا يزال\r\nنكته‌پردازان صحيفهء سخن سرائى و يكه تازان عرصهء جهان پيرائى توسن خوشخرام قلم را چنين بجلوه درآورده‌اند كه چون پادشاه چهار بالش افلاك اعنى خسرو فلك چهارم سر از نقاب حجاب ظلمانى ليل قيرگون نمودار ساخت تمامى امرا و سرداران و سركردگان پاى تخت خسرو ايران با زيب و زينت فراوان بر در كرياس سپهر مماس آن حضرت بمقر سلطنت اجتماع نموده منتظر استسعاد كورنش و مترصد اشعهء انوار فيوضات شهريارى بودند و به زبان حال مترنم به اين مقال گرديدند كه :\r\n همه چشميم تا برون آئى * همه گوشيم تا چه فرمائى \r\nچون تشريف فرمائى آن حضرت بمقر سلطنت دفعتى در روز بيستم محرم الحرام سنهء يكهزار و يكصد و شصت و سه ( 1163 ) هجرى اتفاق شده اما سرانجام جشن جلوس و ترتيب خلاع و جواهرات هنوز نشده بود و حرمت شهر محرم نيز ملحوظ ، بهر صورت تاريخى كه مناسب اين امر بود در نهم ماه صفر اهل تنجيم مقرر نمودند هر چند بندگان اقدس را در تمام ماه صفر وقوع اين امر عظيم منظور نبود بلكه مرضى آن حضرت اين بود كه در اول شهر ربيع الأول كه ابتداى ايام بهار و خرمى اراضى و اشجار و برومندى گل و لاله است اين امر بوقوع رسيده سكه بزرگردد امرا و خوانين و سرداران به جهت طول ايام صلاح ندانستند لابد بناى ساعت سعيد در پنجم ماه صفر المظفر تقرر يافت و يكى از سخن سنجان كه در آن وقت در اصفهان بود قطعهء مشتمل بر تاريخ جلوس گفته ، آن را در اين صحيفه ايراد مينمايد :\r\n شد از الطاف ربانى فروزان نير طالع * چه نير مهر انور پادشاه مغرب و مشرق \r\n\r\n","description":"","footnote":"","page_name":" 114 ","page_number":124},
  {"content":"\r\n\r\n در درج سيادت اختر برج شهنشاهى * خديو كشور ايران بالطاف خدا واثق \r\n سليمان شاه عادل وارث ملك سليمانى * كه تاج و تخت شاهى را نباشد غير او لايق \r\n بعقل و دانش و فطرت ز ابناى سلف افزون * ز شأن و شوكت و حشمت بشاهان جهان فايق \r\n به كف چون ابر دريا دل بدل چون بحر بىساحل * يد بيضا خصال او باعطاى درم عاشق \r\n سكندر شان شهنشاهى كز اخلاق كريم او * جهانى شاكر از عدلش بمدحش عالمى ناطق \r\n عطارد كاتب امرش زحل طغراكش نهيش * قمر نورانى از مهرش ببزمش مشترى شايق \r\n بود ناهيد رامشگر شود مريخ سر عسكر * ببزم و رزم او هر يك بشغلى راتق و فاتق \r\n فلك دورى ز دورانش مه و خورشيد دربانش * ملك دائم ثنا خوانش نگهدارش بود خالق \r\n سر شاهان بفتراكش زهى شمشير بىباكش * برآرد عزم چالاكش دمار از دشمن آبق \r\n شد از الطاف رب حى بساط دشمنانش طى * زلال مژدهء اين مى حلال شارب و ذائق \r\n مزين گشت چون افسر ز فرق فرقدان سايش * سرير سلطنت گرديد او را قابل و لايق \r\n بشيرش با صبا همدم اشاراتش شفا توأم * بشاراتش مسيحا دم رسيد از كشور مشرق \r\n\r\n","description":"","footnote":"","page_name":" 115 ","page_number":125},
  {"content":"\r\n\r\n كه شاه معدلت گستر سليمان فريدون فر * بر اورنگ شهنشاهى چو مهر و ماه شد شارق \r\n مبارك باد اين دولت بر آن شاه فلك شوكت * جلال و حشمتش بادا مصون از عارض و طارق \r\n من آن مور تهى دستم كه در بزم سليمانى * برد بال ملخ را تحفه و پنداردش لايق \r\n چو از پير خرد آثم شدم تاريخ جو گفتا * بود سال جلوس شه : « طلوع شمس از مشرق » \r\n1163\r\nو سجع سكهء آن شهريار در وسط يك صفحه : « لا إله الا اللّه محمد رسول اللّه على ولى اللّه » نقش بود و در حاشيهء همان صفحه اسماء مقدسهء دوازده امام عليهم السلام و در صفحهء ديگر اين بيت :\r\n زد از لطف حق سكهء كامرانى * شه عدل گستر سليمان ثانى \r\nبه جهت اين مجلس عظمى و طوى « 1 » با فرحت و جاه حكم اقدس بكارخانجات عز صدور يافت كه سرانجام اين امر نمايند . كار پردازان كارخانجات بموجب فرمان ليلا و نهارا متوجه تيارى و دوختن خلاع فاخره شدند چنانچه در عرض بيست و پنج روز جميع آنها مهيا گرديد ، در عمارت مسمى بالياس خانى كه مكانى با فرحت و شكوه و عالى بود با عمارات ديگر حكم ترتيب تزيين شده در ساعت مذكور بزيب و فرخى و جاه ،\r\n ترك روز آمد ابا زرين سپر * هندوى شب را بتيغ افكند سر \r\nبعد از يك ساعت از طلوع نير اعظم از بيت الشرف شوكت عروج و تصدر بتخت طاوسى و تمكن به مكان شمس فرموده از طليعت شوكت و حشمت جمال و جلال او خوى خجلت بچهرهء پادشاه ستارگان دويده صينى مثال خود را در پايهء سرير سلطنت مصير از جملهء مصروفات بساط خلد انبساط افكنده ، كواكب مانند گل ميخ جدار آن مكان زرنگار\r\n\r\n\r\n","description":"","footnote":"\r\n( 1 ) - طوى بمغولى بمعنى سور و جشن است .\r\n","page_name":" 116 ","page_number":126},
  {"content":"\r\n\r\nگرديدند ، ثور زمين از راه ادب سر بر رشتهء انقياد كشيده و به سمت الرأس خود ناظر بود و حوت از شدت ثقل آن مجلس خلد فسحت پرميزد ، عرصهء خاك از انبساط تحمل اين بساط بر خود مىباليد ، هوا بآرزوى كورنش خود را معطر نموده جبين بر زمين اطاعت ميسائيد ، چرخ در نشاط اين بزم با لولى و شان خوش الحان در غنا ميكوشيد ، عطارد باستكتاب ماده تاريخ اين جلوس شوكت منوط مشغول بود ، مريخ در صف نعال غلامان دست بسته بر پا بود ، زحل از فرط بساط بوسى از جملهء سعدا گشته پروانه‌وار متوجه حل و عقد امور ميگرديد ، قمر سپروار در پيشانى فيل كوه مثال آن مجلس در شادروان آن ايوان كيوان جاه منضبط گرديده ، نارهوا در سوزانيدن خرمن حيات اعدا سرگرم گشته منتظر حكم ميبود ، امراى عظام در اماكن مقرره و معموله مثل بروج مشيده جابجا قيام داشتند ، سه نفر شاهزادگان را كه اكبر آنها سلطان داود ميرزا و سلطان على ميرزا . و سلطان على ميرزا و سلطان حسين ميرزا بودند بر كرسيهاى مرصع در طرف دست راست تخت طاوسى حكم بر نشستن شد و يكنفر ديگر از شاهزادگان كه سلطان قاسم ميرزا باشد به جهت صغر سن در آن مجلس ارم تزيين حاضر نبود .\r\nصنوف طوايف قزلباش و صوفيان سلسلهء عليهء صفويه از ترك و تاجيك و كرد بمثابهء امواج بحار از مشاهدهء صولت آن پادشاه جمجاه سر عبوديت بر شاهراه ارادت نهاده لب بر خواندن آيهء ان يكاد گشودند و كواكب سيار از روى فرح سير را موقوف نموده در پايهء خود ثابت گرديده بودند ، آواز كوس و نفير گبر گه بر چرخ اثير ميرسيد ، مغنيان آن بزم بهشت نشان از خنياگرى نواى راست بعراق عرب رسانيده حجازيان حدى را فراموش نموده ساز انهدام شوكت مخالف مينواختند ، لوليان هندى از پاكوبى زنگوله راشد نموده بودند ، طنبوره نوازان گوشمال بلبل هزاردستان ميدادند ، غنچه از استماع الحان خوش آواز عندليب را مخالف شمرده دهن باز كرده بود ، دقيقه جويان از شنيدن تصنيف تصنيف فراموش نموده بودند و مغ بچگان سيمين رخسار صورت بوسليك بشهناز ميكردند و حسينى مشربان بيات به خواندن ابيات تركى سامع بودند ، از صداى ارغنون گل ارغوانى شده بود ، از آواز موسيقار پيلان كوه پيكر آن مجلس\r\n\r\n","description":"","footnote":"","page_name":" 117 ","page_number":127},
  {"content":"\r\n\r\nاز راه بىآرامى بيهوش گرديده رام شده بودند ، موسيقى دانان عشير آن را عشرى باقى نگذاشته بودند ، سپاهيان منصور محو منصورى بودند ، غلامان حور لقا در مجمره‌هاى طلا سپند مردمك چشم حسود دود مينمودند ، فواره‌هاى آن بزم خلد آيين بجاى آب از گلاب آب به روى كار مىآوردند ، ضرابيان طلاى غش‌دار دست افشار مينمودند ، پتك زنان قرص زر بر سندان نهاده منتظر سكه بزر نمودن اسم اقدس همايونش بودند ، طلاى ناب نام نامى اشرفش بر قرص شمس تفوق يافته و نقره از شوق اين فيض شاخدار شده .\r\nالقصه مقارن ساعت سعيد بطريق معمول اين سلسلهء عليه خطيب خطبهء بليغ خوانده و خليفه و ترخان استمداد از ارواح اجداد عالى مقام آن پادشاه جمجاه طلبيده در حضور زانو زده نقش اوجاع را بموجب ارشاد عمدة العارفين و افخم السالكين شيخ صفى الدين اسحاق طاب ثراه و اجداد عالى مقام ايشان كه مقرر بود با كمر مرصع كمر بستند و تاج طومار از قرار گرفتن بر فرق منور اقدسش تاجدار گرديد ، خنياگران طبل شادمانى را بنواختن درآوردند ، شاهزادگان و امراى ذوو الاحترام به قدر رتبهء خود پيشكشها و نذورات از حضور پر نور گذرانيده به سجده و زمين بوس مفوض گشتند ، ضرابيان سجع اقدس را در سيم و زر سكه بزر نمودند ، صداى غلغلهء مباركباد لشكرى و شهرى بر فلك دوار رسيد .\r\nبعد از عنايات عطريات و تقسيم شربت اوجاق پادشاه با داد و دين بعزم فيض ياب شدن بتقبيل و زيارت آستانهء مقدسهء حضرت امام ضامن ثامن كه ملجأ و مأواى پادشاهان روى زمين است روانه شده پياده با امرا و سپاه بطريق مقرر سر كار فيض آثار ميرزا محمد امين موسوى نايب متولى آن آستان ملائك پاسبان با ناظر و سر كشيكان و باقى عمله طوق و علم برداشته بنهج معهود باستقبال آمدند .\r\nآن پادشاه جمجاه به مجرد مناظرهء آن شدهء « 1 » شمس شقه كورنش بجا آورده سر\r\n\r\n\r\n","description":"","footnote":"\r\n( 1 ) - شده يعنى علم و نشان .\r\n","page_name":" 118 ","page_number":128},
  {"content":"\r\n\r\nعلم شدهء مقدس را بدوش افتخار نهاده تا دار السياده رسيدند ، عتبهء عاليهء دار الحفاظ را تقبيل نموده ناصيه ساى سدهء رفيعهء حرم ملائك خدم شده بعد از اذن پروانه‌وار بر گرد مرقد مقدس آن شمع باغ هشت بهشت امامت گرديدند .\r\nبعد از اداى زيارات و معمولات ضريح مكلل بجواهر كه نادر شاه به جهت مقبرهء خود ترتيب داده بود و زياده از سى هزار تومان ارزش داشت و فى الواقع در نزد عقلا نصب او در آن روضهء مقدسه مناسب مينمود همان روز نياز درگاه ملائك سپاه حضرت امام الأنس و الجن نمودند و نذورات و انفاقات بخدمه و سكنه و اهل استحقاق آن درگاه زياده از حد و مر نموده با فرخى و جاه مرخص شده عازم راه مقر سلطنت شدند ، تا سه روز در شهر و محلات و اسواق سكنه و كدخدايان شهر و ريش سفيدان محلات شهر را آيين بسته بسور نامحصور مشغول بودند و در آن جشن خدمات و خلاع و انعامات به قدر رتبهء هر كس عنايت فرمودند كه بتسويد معظم آنها پرداختن را لازم ديد .\r\nتفصيل آن بدين موجب است كه خدمت توليت آستانهء عرش اشتباه جناب عالم پناه روحى فداه را بسلطان داود ميرزا پسر اكبر خود عنايت فرمودند و ميرزا محمد امين ولد ميرزا شمس الدين محمد موسوى را بنيابت توليت معين نموده متمكن فرمودند و خدمت صدارت ممالك را بنواب ميرزا محمد مقيم كه در آن وقت در دار السلطنهء اصفهان بود دادند و خدمت صدارت خاصه را بميرزا محمد شفيع همشيره زادهء خود كه او نيز در اصفهان بود عطا فرمودند و به جهت آنها خلاع و عطايا درخور اين خدمات حكم ترسيل يافت و امير علم خان خزيمه را بوكالت مطلق دولت عليه تقرر دادند ، قلمدان مرصع و چارقب « 1 » وزارت و علم و خلعت فاخره و خنجر مرصع و پنج رأس اسب با زين و لجام مرصع و طلا و پنج اسب ديگر كوتلى عنايت فرمودند و احمد خان بيات را به خدمت قورچى باشى گرى سربلند ساخته و بخلعت فاخره و شمشير و خنجر مرصع با\r\n\r\n\r\n","description":"","footnote":"\r\n( 1 ) - اين كلمه تركيست بمعنى لباس كه در گريبان و اطراف دامن آن زردوزى شده باشد و بامرا و وزرا اختصاص داشته .\r\n","page_name":" 119 ","page_number":129},
  {"content":"\r\n\r\nعلم و طبل و ده رأس اسب با زين و لجام مرصع سربلندى يافت ، امير خان عرب ميش مست به خدمت توپچى باشى گرى با خلاع و شمشير مرصع و هيكل مرصع و هيكل مرصع كه در او آغز و تيدان « 1 » مرصع بود مقرر كرده عنايت فرمودند ، مهدى خان چولئى را به خدمت تفنگچى آقاسى گرى مقرر داده هيكل مرصع مع آغز و تيدان « 2 » مرصع و خلعت فاخره و شمشير و خنجر مرصع و دو رأس اسب با زين و لجام طلا و مرصع و سه رأس اسب كوتلى ديگر عطا فرمودند ، امير مهراب خان عرب را به خدمت نظارت كارخانجات شاهى مقرر فرموده خلعت و دو رأس اسب يكى بزين و لجام مرصع و ديگر بزين و لجام مينا عطا فرمودند .\r\nخدمت ايشيك آقاسى باشى گرى مجلس خلد مثال انور با بيگلر بيگى گرى استر آباد به كف كفايت حسنخان ولد فتح عليخان قاچار اختصاص يافت ، تاج و شمشير و كارد مرصع و خلعت فاخره و شش رأس اسب با زين و يراق مرصع و مينا عطا فرمودند و بيگلر بيگى گرى خراسان را ببهبود خان اتكى ، با خلعت لايقه و شمشير و كارد و پنج رأس اسب يكى از آنها با زين و لجام مرصع و باقى طلا با طبل و علم و مشعل صينىدار سربلند و مفتخر و مباهى گرديد ، سپاه سالارى چخور سعد و گنجه و قراباغ و ملك خمسه تا سر حد قاپلان كوه بفتح عليخان افشار ارومى ، با خلعت و شمشير و كارد و پنج رأس اسب بزين و لجام مرصع و مينا با طبل و علم و تاج مرصع فيض‌ياب و مباهى گرديد ، ابو الفتح خان بختيارى را ببيگلر بيگى گرى عراق مقرر فرموده بتاج و خلعت و شمشير و كارد و مشعل صينىدار سرفراز كردند و عبد العليخان بسپه‌سالارى قلمرو عليشكر و داروغگى توپخانهء قلمرو تقرر يافت .\r\nميرزا محمد تقى را بوزارت كرمانشان مقرر فرموده خلعت و شمشير و كارد و دو رأس اسب با زين مينا و طلا و طبل و علم و مشعل صينىدار حكم ارسال شد .\r\nوزارت مازندران بميرزا مقيم برادر مهديخان منشى عنايت شد و حكومت گيلان\r\n\r\n\r\n","description":"","footnote":"\r\n( 1 ) غرض از اين دو كلمه كه ظاهرا تركيست معلوم نشد .\r\n( 2 ) غرض از اين دو كلمه كه ظاهرا تركيست معلوم نشد .\r\n","page_name":" 120 ","page_number":130},
  {"content":"\r\n\r\nبموسى خان ايلوى افشار عنايت گرديد ، خدمت گرجستان بتهمورث ميرزا برادر محمد قلى ميرز با خلعت و تاج مرصع و شمشير و كارد و كمر مرصع و مشعل صينىدار و پنج رأس اسب با يراق مرصع و مينا لطف فرمودند و سپه‌سالارى فارس را بصالح خان بيات تفويض فرموده وزارت آن ملك را بميرزا جعفر لشكر نويس سابق اصفهانى داده به جهت صالح خان خلعت و تاج و شمشير و كارد مرصع با پنج رأس اسب بزين و لجام مينا عطا شد .\r\nابراهيم خان برادر حسنعليخان اردلان به خدمت سپه‌سالارى سنه و اردلان و سقز و وان تقرر يافت و مولى مطلب بواليگرى عربستان استقرار يافت و بخلعت و جيقه و شمشير و خنجر مرصع و پنج رأس اسب با زين و لجام مرصع و مينا مفتخر گشت ، قرچقاى خان قلماق كه در ايام نادر شاه بسفارت روس رفته بود بحكومت دربند مقرر گشت و امير علم خان را حكم اقدس شد كه به جهت خدمات جزو و كل از امرا و امرا زادگان كه خانه‌زاد و نمكخوار قديم اين سلسله‌اند يوما فيوما بحضور انور حاضر سازد كه هر كس كه شايستهء خدمتى باشد او را سربلند ساخته كه بخلاف اسلاف از شدايد محن و افلاس وارهند ، و قور « 1 » و خدمت مهردارى مهر خاص را بجعفر بيك سياه منصور تفويض فرمود و بخلعت و كارد و شمشير مينا و يك رأس اسب با زين و لجام طلا مباهى گرديد و ميرزا جعفر را كه سابق نايب مهديخان منشى الممالك بوده به خدمت منشى - الممالكى سرفراز فرموده بخلعت فاخره مخلع فرموده و ارشاد شد كه بحكام و عمال جميع ولايات ارقام قضا فرجام عز صدور يافته روانه شود بدين مضمون :\r\n\r\nسواد فرمان همايون اعلى در باب معافى مال و جهات « 2 » سه سالهء ايران\r\n« نظر به آنكه اهل ايران بسبب تسلط فرق مختلفه كه بعد از سالها متصرف مملكت\r\n\r\n\r\n","description":"","footnote":"\r\n( 1 ) - بفرض صحت نسخه قور بمعنى سلاح و كمربند است و قورچى بمعنى سلاحدار و تيرانداز .\r\n( 2 ) - جهات در فرمانها و نوشته‌هاى آن ايام بمعنى ماليات جنسى استعمال ميشده و غرض از مال ماليات نقدى بوده است ، گاهى اين دو كلمه را سر هم و به صورت مالوجهات نيز مينوشته‌اند .\r\n","page_name":" 121 ","page_number":131},
  {"content":"\r\n\r\nايران گرديده بودند شيوهء قطاع الطريقى كه جبلى ذات آنها بود مرعى داشته در تخريب و تاراج لمحهء فوت و فرو گذاشت نكرده رعايا و سكنهء ايران از مدتى بانواع صدمات و بلايا گرفتار بودند بعد مدت متمادى جناب بارى تعالى به آن ضعفا ترحم نموده انتظام امور و ارتكاب فرمانروائى ايران را به اين بندهء درگاه إله و غلام آستان يد اللّه تفويض فرموده حق را بمركز خود قرار داده ارادهء اقدس چنين است كه سپاهى و رعيت ايران پيوسته در كمال آرام و اطمينان بوده شدايد گذشته را نعم البدل يافته ليلا و نهارا با اهل و عيال مرفه الحال بدعاى دولت قاهره مشغول باشند بنابراين بشكرانهء توفيق اين عطيهء عظمى بدرگاه جناب واهب العطايا از ابتداى جلوس و الا تا مدت سه سال كل مال و جهات را بطريق انعام بسكنهء ايران معاف نموديم و در اين سه سال نيز اخذ سيورسات بهيچوجه از هيچ ملكى نخواهد شد ، هر يك از حكام و عمال بايد بموجب حكم اشرف عمل نموده تا سه سال دانى و درمى از اهل ايران طلب ننمايند ، اگر بمسامع جلال آزردگى خاطر ضعيفترين اهل ايران از دست حكام و عمال رسد بأقبح وجهى آن شخص بجزا و سزا رسد كه باعث رضاى حق و تسلى خاطر ضعفا و عجزه و مساكين گردد و اين حكم بليغ و يرليغ قضا تبليغ را بايد بمسامع قبول بر صفحهء سينهء خود نقش داده در عهده شناسند و بميرزا رضى مستوفى خاصه و بامير مهراب خان ناظر سر كار سلطنت مدار ارشاد شد كه افراد جميع نقود خزانه و وزن طلا آلات و نقره آلات و طلا خانه و بيوتات شاهى را مضبوط و مشروح نموده از نظر اقدس باستعجال گذرانند و بر زبان الهام بيان بامير علم خان وكيل الدولة العلية العاليه ارشاد گرديد كه بندگان ما را منظور چنين است كه جميع نقود و اسباب كه بالفعل مصرفى در كارخانجات پادشاهى ندارد و انتظام ملكى و آرام رعيت اوجب و اسلم از بودن نقود و جواهرات مينمايد در اين مدت سه سال مواجب و سيورسات سپاه از خزانهء عامره داده خواهد شد تا آنكه بعناية اللّه تعالى حسب الخواهش هواخواهان دولت احوال ملك و ملت انتظام پذيرد ، جواهرات و نقره آلات و طلا آلات از خزانهء بخشندهء قادر كريم عطا خواهد شد چنانچه اجداد عظام اين بندهء شاه\r\n\r\n","description":"","footnote":"","page_name":" 122 ","page_number":132},
  {"content":"\r\n\r\nولايت مجتمع نموده تا الى الآن از آن ذخاير در اصفهان و اكثر قلاع ايران بعد از به مصرف رسانيدن سرداران مفسد قليل و كثير موجود است ، او جل شأنه لطيف است » .\r\nامير علم خان و ساير امرا از استماع دريافت رأى اشرف كه منوط بصواب بود سجدات شكر الهى بجا آورده بسمع قبول اذعان نمودند چنانچه بموجب حكم مستوفى خاصهء ديوان اعلى افراد جمع قيمت جواهر خانه و خزانه و اسباب طلا آلات و نقره آلات را كه بالفعل چندان مصرفى نداشت مبلغ پنج هزار تومان شده بود به نظر اقدس درآورد و بخليفهء لشكر ارشاد شد كه بموجب دستور العمل سلسلهء عليهء صفويه مواجب لشكريان را بعد از وضع تيول كه از سابق مقرر بوده برآورد نموده و خرج قيمت سيورسات را بموجب ضابطه‌ايكه سپاه مىيابند برآورد و منقح نموده از نظر اقدس گذراند كه جميع اخراجات از خزانهء عامره ايفاد داروغگان سيورسات خانه‌ها و مواجب سپاه نيز داده خواهد شد و مصحوب كريم خان افغان مراسلهء به جهت احمد خان سدوزهء افغان روانه فرمودند بدين مضمون :\r\n\r\nنقل مضمون مراسله باحمد خان سدوزهء افغان\r\nمنوط بر اينكه جماعت ابدالى هميشه در اطاعت و فرمان‌برى اجداد عالى مقام ما بوده‌اند ، بسبب انقلاب و خودسرى جماعت غلزه‌ايكه نسبت بسلسلهء عليه بىادبى بوقوع آوردند از آن وقت بكرات و مرات بانواع مصائب و قتل و اسر مبتلى گرديده‌اند چنانچه اظهر من الشمس است بنابراين ارقام ميگردد كه جناب اقدس الهى بندگان ما را از شر اشرار در كنف حمايت خود محفوظ داشته در اين ولا بر مسند اجدادى و بر ملك موروثى لطف نموده متمكن گردانيد بانتظام امور سلطنت ايران مأمور نموده مناسب حال و مستحسن مآل احوال آن عاليجاه بلند جايگاه چنين مىنمايد كه بنهج سابق طريق سلامت را پيش گرفته خود را از منتسبان اين سلسله دانسته اميدوار و مستظهر عنايات بوده داروغگان خود را از سر حد قندهار الى هرات طلبيده قلاع و بلدان و قصبات مملكت پادشاهى را تفويض عاليجاه مقرب الخاقان بهبود خان بيگلر بيگى هرات نمايند\r\n\r\n","description":"","footnote":"","page_name":" 123 ","page_number":133},
  {"content":"\r\n\r\nو الا آنچه مستحسن بر رأى آن عاليجاه باشد به عمل آرند . اين مكتوب را بكرم خان مزبور داده صالح بيك يوز باشى غلامان را نيز همعنان او ساخته باستعجال روانه فرموده بعد از رسيدن كرم خان و صالح بيك يوز باشى بمسامع ملازمان اقدس رسيد كه احمد خان صالح بيك را بقتل درآورده كرم خان را مقيد نموده كسان نزد تيمور خان پسر خود به جهت تقيد و انضباط برج و بارهء دار السلطنهء هرات فرستاده . از ظهور اين اخبار به تصرف درآوردن قلعهء هرات الى قندهار لازم و جازم همت و الا نهمت پادشاهى گرديد .\r\n\r\nذكر در بيان رفتن بهبود خان بيگلر بيگى و امير خان توبچى باشى با افواج قاهره بدار السلطنهء هرات و تسخير آن قلعهء سپهر بنياد و قضايائى كه در آن زمان روى داد بتقدير ملك لا يزال\r\nنغمه پردازان شيرين كلام و طوطيان بلاغت فرجام شاهد سخن را به اين روش از مكمن خفا بجلوه‌گاه ظهور آورده‌اند كه ارقام قضا جريان بسپه سالاران و بيگلر بيگان و حكام ولايات عز صدور يافت كه به جهت يساق « 1 » قندهار لشكريان را بسردارى جمعى از امرا كه در آن وقت مناسب بود روانهء خراسان نمايند .\r\nبعد از جمع آمدن سپاه كه ميعاد هر لشكر را مدت دو ماه مقرر فرموده بودند روانهء تسخير قندهار و غوريان و غيره گردند ، بهبود خان بيگلر بيگى هرات را با امير خان توپچى باشى و امير معصوم خان برادر علم خان با توپخانهء گران و بيست هزار سوار و جزايرچى روانهء دار السلطنهء هرات فرموده و نيز ارقام بنام درويش عليخان هزاره و عناب خان تايمنى و صادقخان فراهى سمت صدور پذيرفته مصحوب قورچيان مريخ صولت روانه فرمود كه آمده ببهبود خان و امير خان ملحق شده انجام امور احكام پادشاهى نمايند .\r\nبهبود خان و امير خان و امير معصوم خان مقيد و منتظر جمعيت سپاه نگرديده تكيه بر افضال الهى و اقبال بىزوال شاهنشاهى نموده با همان قدر لشكر رزمخواه كه تا آن وقت در ظل لواى آن امراى ذوو الاحترام مجتمع شده بودند بتعجيل هر چه\r\n\r\n\r\n","description":"","footnote":"\r\n( 1 ) - يساق يعنى تهيهء جنگ و دفاع .\r\n","page_name":" 124 ","page_number":134},
  {"content":"\r\n\r\nتمامتر مع توپخانه و سپاه از راه فراه روانه شده الوس تاتار را نيز با جمعى از متجندهء آن ولايات بطريق ايلجارى جمع آورده در ظاهر هرات با تيمور خان پسر احمد خان ابدالى حرب صعبى اتفاق افتاد .\r\nتبيين اين مقال بدين منوال است كه بهبود خان و امير خان و امير معصوم خان با عساكر منصوره از درگاه پادشاهى رخصت شده بآستانهء مقدسهء سلطان روضهء ارتضاء حضرت امام رضا عليه التحية و الثناء مشرف شده آداب زيارت و وداع بجا آورده طلب استمداد از روح پرفتوح آن سرور دنيا و دين نموده با افواج و كوكبهء خود روانهء مقصد شدند .\r\nتيمور خان پسر احمد خان ابدالى چون از آمدن لشكر قزلباش وقوف بهم رسانيد متجندهء خود را جمع نموده بكثرت و ازدحام تمام از شهر هرات بيرون آمده چرخچيان هر دو لشكر به يكديگر رسيده صفوف حرب از دو طرف آراسته گشته ميمنه و ميسره و قلب و جناح انعقاد يافته دست باستعمال سيوف و سنان گشودند :\r\n ملخهاى پيكان ز پرندگى * شده آفت مزرع زندگى \r\nدر اول حال بسبب دور بودن قشون و دير رسيدن كمك و قلت چرخچى قزلباش و كثرت چرخچيان سپاه افغان و رسيدن كمك آنها شكست بر فوج چرخچى قزلباش افتاده فوج چرخچى منهزم شده بفوج قول ملحق شدند . چون امير خان اين حال مشاهده نمود بسردادن توپهاى اژدر دم حكم نموده اكثرى از افواج افغان كه تعاقب نموده مى آمدند از ضرب گلولهء توپ ناچيز شده به خاك هلاك افتادند و آنچه از آسيب گلولهء توب خلاص يافتند بضرب تفنگ تفنگچيان آتش دست سفر آخرت اختيار نمودند .\r\nاز اين دو صدمهء عظيم در ناصيهء فوج افغان علامت ضعف ظاهر گشته مقارن اين حال فوج ميمنه كه سردار آن بهبود خان تاتار بود جلو ريز بر فوج افغان تاختن آورده افاغنه را تاب ثبات و قرار نمانده رو بفرار آورند و نيز لشكر قول چون اين حال مشاهده نمودند بيك بار تعاقب افاغنه نموده بعضى مقتول و برخى دستگير و بحوالى قلعه رسيده شروع در تسخير آن قلعه نمودند ،\r\n\r\n","description":"","footnote":"","page_name":" 125 ","page_number":135},
  {"content":"\r\n\r\n يلان نعره زن بر سر آن حصار * كز آن تا فلك بود يك نعره‌وار \r\n ز پايين چو تيرى به بالا شدى * مشبك از او چرخ مينا شدى \r\n ز بالا چو سنگى به زير آمدى * ز گاو زمين بانگ شير آمدى \r\n مثل گر كسى را در او ره بدى * اجل را از او دست كوته بدى \r\nالغرض افاغنه تحصن قلعه را اختيار نمودند ، لشكر قزلباش اطراف شهر را مركز وار احاطه نموده سنگرها استحكام داده توپهاى قيامت لهيب قلعه شكن در برابر بر وجهى كه مناسب بود نصب نموده ليلا و نهارا متوجه جدال و قتال ميبودند .\r\nنظر به آنكه در اين مدت متمادى عجزه و مساكين شهر هرات باضرار افغان گرفتار بوده در كمال اختلال و اضطراب بسر ميبردند خصوصا اشخاصى كه در دين مبين اثنا عشرى مشهور و معروف بودند از استماع رسيدن لشكر قزلباش و انهزام فوج افغان منبسط و مسرور گشته در خفيه كسان نزد امرا فرستاده تعهد اين نمودند كه ان شاء اللّه تعالى عن قريب تيمور خان را ما بندگان بدست آورده بحضور خواهيم رسانيد و بنابر اينكه از قوم افغان در شهر بسبب بد سلوكى با سكنه بسيار متزلزل و هراسان شده‌اند مناسب چنين است كه سمت دروازهء گرشك را خالى نموده سيبه نفرمايند كه عن قريب به مجرد فرصت يافتن قوم افغان كه الحال پنج هزار كس بيش نيستند فرار خواهند نمود .\r\nبهبود خان با امير خان مشورت و كنگاش اين معنى نمودند ، امير خان بالفعل بقتل افغان مجوز نشده بنابراين مثل كه يكى را بگير و ديگرى را دعوا كن لهذا با بهبود خان چنين مقرر نمود كه اسلم شقوق اينست كه سيبهء دروازه گرشك برداشته شود كه راه فرار افاغنه باشد به جهت آنكه جمعى از امرا و نويسندگان اهل ايران در كابل نزد احمد خان ميباشند بعد از يورش قلعه و بلواى اهل شهر اگر جمعى افعانان با پسر احمد خان بقتل آيند يقين كه از سكنهء شهر نيز جمعى ضايع خواهند گرديد و جماعتى كه از اهل ايران در كابل‌اند به جهت بعد مسافت خود را بايران و حدود قلمرو همايون شاهى نميتوانند رسانيد و او اذيت به آنها خواهد رسانيد ، ان شاء اللّه العزيز بعد از فرار افاغنه\r\n\r\n","description":"","footnote":"","page_name":" 126 ","page_number":136},
  {"content":"\r\n\r\nو بدست آمدن شهر هرات احمد خان بارادهء محافظت بلاد مقبوضهء خود بايران خواهد آمد به جهت جمعى قزلباش كه همراه او هستند فراغتى حاصل شده بلشكر ظفر پيكر شاهى متصل خواهند گرديد .\r\nراى امير خان پسند خاطر بهبود خان و امير معصوم خان و سرداران آمده دو سنگر قريب بدروازهء گرشك بود ببهانهء حواله ساختن در دروازهء مشهد برداشتند و شروع بحواله ساختن نموده مستعد بيورش قلعه گرديدند .\r\nاين خبر باعث زيادتى توحش افاغنه گرديده و نيز از وجنات اهل شهر آثار نفاق و اختلاف تفرس نموده بودند در نصف شبى تيمور خان سپاهىوار اسباب و احمال خود را بجا گذاشته با ساير افاغنه راه فرار را در پيش گرفته پياده و سوار بدر رفتند . در آن نيمشب سكنهء شهر مطلع شده جمعى از اعزه و طلاب و ريش سفيدان از شهر برآمده به خدمت بيگلر بيگى و امرا فائز گرديده اظهار شعف و انبساط بىاندازه نمودند .\r\nابراهيم خان نايب جزايرچى باشى سر كار و الا را با پنج هزار جزايرچى صاعقه كردار در دل همان شب به شهر فرستاد و نسقچيان بمحلات و اسواق به جهت صيانت ناموس اهالى و سكنهء شهر مقرر نمودند و صباح آن شب با فتح و فيروزى امرا با جمعى قليل داخل شهر شده مقرر شد كه از اهل سپاه احدى بىاذن بيگلر بيگى وارد شهر بند نگردد و عرايض مباركباد در خصوص اين فتح نمايان بحضور بندگان اقدس فرستادند .\r\nبعد از رسيدن خبر فتح و ظفر يافتن سپاه نصرت پناه بر اعدا و بدست آمدن قلعهء دار السلطنهء هرات بنيروى اقبال شاهى بنواختن نقاره‌هاى شاديانه حكم شده ارقام بنام بيگلر بيگى هرات و خوانين بشرح متضمن تحسينات و تلطفات بىحد احصا و بمنضبط گردانيدن دروب و بروج و سفاير [ كذا ؟ 
  ] قلعه و انتظام دادن توپخانه و لشكر و ترفيه حال سكنه و رعايا بوده ليلا و نهارا در حفظ و حراست ملك و شهر ساعى بودن و منتظر ورود موكب همايون بعد از تحويل پادشاه سيارگان ببرج حمل سمت صدور يافته با خلع فاخره و انعامات زاخره كه مناسب قدر و منزلت هر كس بود به جهت خوانين عظام و\r\n\r\n","description":"","footnote":"","page_name":" 127 ","page_number":137},
  {"content":"\r\n\r\nسرداران آن جيش بصحابت مسرعان بهرات روانه فرمودند و ارقام قضا شيم بنام جعفر خان پسر ملك محمود خان و مير قنبر و مير كوچك مرقوم شد كه آنها نيز خود را بدار السلطنهء هرات رسانيده منتظر ورود موكب پادشاهى باشند و ترقيم ارقام در ماده بتأكيد روانه شدن افواج بجميع ممالك ايران حكم شد .\r\n\r\nشرح وقايع متنوعه كه بعد از رفتن امرا بصوب دار السلطنهء هرات در بلدهء مشهد مقدس معلى روى داد\r\nنظر باينكه سابقا در حدود مشهد مقدس مكان منقح و مخصوص به جهت بودن توپخانه و چراگاه گاوان پادشاهان سابق مقرر ننموده بودند در اين ولا بخاطر اشرف چنين رسيد كه در النگ « 1 » رادكان كه ده فرسخ از مشهد مقدس فاصله دارد و پيوسته آب و علف وافر مىباشد به جهت مكان توپخانه ديوار بست و اماكن باروت خانه و غيره ترتيب داده شود كه عملهء توپخانه در آنجا بوده اهل شهر را اشرار آنها متضرر نگردانند چنانچه حكم ببناى ابنيهء مذكوره برستم خان فراش باشى شده بود . خان مذكور بموجب حكم اقدس در يك و نيم ماه اماكن را ترتيب داده معروض حضور شاهى عالم پناهى گردانيد ، ارادهء اقدس به شكار رادكان مصمم شده وارد آن عرصهء پر نزهت و شكار گرديد و بعد از به نظر درآوردن اماكن توپخانه كه بسعى و تردد رستم خان گرجى بانصرام رسيده بود تا هفت روز در آن اراضى و جبال دلگشا متوجه عيش و شكار ميبودند كه از انهاى منهيان بمسامع جلال رسيد كه امير وكيل الدولة العلية العالية كه در شهر به جهت انتظام مهام امور دولت مانده بود محمد رضا بيك ايشيك آقاسى سابق را با جمعى كه بندگان اقدس به جهت محافظت و حراست شاه رخ ميرزا مقرر نموده بودند طلبيده در باب امور چند او را نزد خود متوقف نموده مشغول ساخته بود و در باطن حسين خان قرائى و امير مهراب خان ناظر سر كار پادشاهى كه با او قرابت قريبه داشت و جمعى ديگر بدر خانهء شاه رخ ميرزا فرستاده امير مهراب خان بمستحفظان ظاهر نمود كه از حضور به جهت سؤال امرى حكم شده كه من رفته از شاه رخ ميرزا تحقيق نمايم .\r\n\r\n\r\n","description":"","footnote":"\r\n( 1 ) - النك و اولانك بمغولى بمعنى چمن است .\r\n","page_name":" 128 ","page_number":138},
  {"content":"\r\n\r\nخود با دو كس ديگر و چند خواجه‌سرا باندرون رفته شاه رخ ميرزا را مكحول نموده برآمدند و محمد رضا بيك چون به مكان مقرر خود رسيد از حقيقت واقف گرديده از غضب پادشاهى متوحش شده عيال و اطفال و احمال خود را برداشته با چند نفر از همراهيان خود به سمت هرات و قندهار فرار نمود .\r\nبعد از مسموع فرمودن اين خبر وحشت اثر بندگان موكب همايون در كمال استعجال وارد دولتخانهء صولت آشيانه گرديده تا سه روز از خلوتگاه برنيامده و امير علم خان را نيز بحضور تجويز آمدن نفرموده پيغام فرمودند كه مرا ارادهء سلطنت ايران نبوده و نيست ، نظر بالحاح و استدعاى شما طوعا او كرها اين امر را منوط بعهود و مواثيق و ايمان قبول نمود كه شروح آنها طوماروار باستكتاب برآورده بمماهير جمهور سرداران در حضور موجود است و يكى از آن شروط اذيت نرسانيدن بشاهرخ ميرزاست ، با وجود آن همه تقيدات و تعهدات ابتدا نقض عهود مرقومه نموده چنين حركتى بوقوع رسانيده‌ايد ، در اين صورت اعتمادى باقوال شما مردم بهيچوجه نيست و نمانده ، آنچه بعد از اين نسبت با بندگان ما سلوك خواهيد نمود علام الغيوب داند ، اسلم شقوق چنين است كه الحال بظهور رسانيد و اگر ترحمى به حال بندگان ما نمائيد واگذاريد كه خود را در زمرهء فراشان درگاه ملائك سپاه على بن موسى الرضا عليه التحية و الثناء منتظم ساخته از ناصيه سائى آن عتبه سر مباهات بر اوج سماوات رسانيده كه به جهت ايذاى سلسلهء عليهء ما از به دو حال پيوسته آتش غضب الهى در ايران مشتعل شده بر خرمن عمر و جاه مخربان اين دولت سانح و طارق گرديد چنانچه وقوع انقلابات مذكور از كتب تواريخ و سير سابق معلوم است و در اين ازمنه خود نيز مناظره نموده باشند .\r\nبعد از رسيدن ارشادات به آنها مجموع امرا و سرداران و سپاه برهم آمده جوق جوق و فوج فوج رو بدولتخانهء و الا نهاده سر و پاى برهنه شمشيرها در گردن انداخته بطريق مستغيثان و گنهكاران بحضور انور درآمده امرا عرض نمودند نظر به آنكه ما بنده‌ها ابا عن جد صوفى و فدوى اين سلسلهء عليه هستيم و به غير از اين سلسله هر كس\r\n\r\n","description":"","footnote":"","page_name":" 129 ","page_number":139},
  {"content":"\r\n\r\nلواى سلطنت برافراخته اگر چند روزى بسبب ناچارى ظاهرا به او اطاعت نموديم ليكن پيوسته عشق صوفىگرى اين سلسله را در كانون درون خود ثابت و لازم داشته‌ايم ، بنا بر اينكه بندگان اقدس در سمت آذربايجان و عراق تشريف داشتند و ما غلامان را پيوسته منظور خدمت اين سلسله مىباشد شاهرخ ميرزا را كه از طرف والده بسلسلهء عليه انتساب دارد ترجيح بعادلشاه و ابراهيم شاه داده بسلطنت و بپادشاهى خود قبول نموده ربقهء اطاعت او بدوش نهاده متحمل شده بوديم . نظر به آنكه آرزوى خدمت و غلامى بندگان حضرت را از سالها جمهور اهل ايران در دل داشته و دارند چنانچه از محمد تقى خان شيرازى نادر شاه بمظنهء غلامى حضرت اعلى بد مظنه شده بود گذشت آنچه بر او گذشت و مكرر بآواز بلند باهل ايران خطاب مينمود كه من ميدانم كه شما مردم اخلاص و صوفيگرى سلسلهء صفويه را در دل داشته با من و اولاد من در كمال عداوتيد بعد از تشريف آوردن بندگان شاهى بارض اقدس ما غلامان تفرس نموديم كه شاهرخ ميرزا با وجود قرابت به اين سلسلهء عليه و عدم قابليت ظاهرى در صدد اذيت باولياى دولت برآمده چنانچه بالأخره از ضمير او مبرهن و ظاهر گرديد و حكم بىادبى نسبت به حضرت ظل اللهى نمود .\r\nما غلامان متحمل اين حكم نگرديده خلع او را اسلم شقوق شمرده خود را فدائىوار نثار سم ابلق چرخ رفتار بندگان گردانيده مستغيث علو ترفيه حال خود شده مستدعى تكفل مهام دارائى و جهان پناهى اعليحضرت گرديديم .\r\nچنانچه بندگان بطريق اجداد عالى مقام خود ترحم به حال سكنه و عجزهء ايران نموده بر وسادهء موروثى و اجدادى خود قرار گرفتند در اين صورت صحيح بودن شاه رخ ميرزا كه الحال اعدا عدو ما غلامان شده است از طريق حزم و احتياط و عقل بعيد بود لذا جسارت به اين بىادبى نموديم ، هر گاه مرضى اقدس باشد حكم بقتل ما فدويان خود بدولت فرمايند اگر بپدرى حكم قتل پسر و بپسرى حكم قتل پدر فرمايند هر آينه از اطاعت و بجا آوردن خدمت تجاوز نخواهيم نمود .\r\nبعد از استماع اين عرايض ارشاد چنين شد كه در طريقهء انيقهء شرع شريف نبوى\r\n\r\n","description":"","footnote":"","page_name":" 130 ","page_number":140},
  {"content":"\r\n\r\nقتل بيگناهان تجويز نگرديده لكن بندگان ما خدمت وكالت دولت عليه را از امروز بامير اصلان خان قرقلو مقرر فرموديم و شرف بيك پسر او بنيابت پدر بقطع و فصل مهام متوجه ميبوده باشد و خدمت قورچى باشيگرى را بصالح خان بيات كه بيگلر بيگى فارس است تفويض فرموديم و بنيابت او حاجى سيف الدين خان بيات را معين نموديم و خدمت تفنگچى آقاسى گرى را بجعفر خان كرد ميانلو عنايت فرموديم و خدمت ديوان بيكى گرى سر كار عظمت مدار شاهى را بمحمد حسين خان كرد زعفرانلو تخصيص داديم امراى معزول بىطلب حضور حاضر نگردند .\r\nبه مجرد استماع اين ارشاد امير علم خان وكيل الدوله با امراى ديگر به خاك افتاده حكم اشرف را بسمع قبول اطاعت نمودند چنانچه اهل هر خدمتى سر رشتهء خود را بخوانين سپرده بطريق حكم در خانه‌هاى خود منزوى شدند .\r\nنظر به اين اطاعت بعد از هفت روز حضرت ايران پناهى امير علم خان را با امراى ديگر طلبيده بخلاع فاخره مفتخر ساخته بخدمات مرجوعهء خود ثانيا مقرر فرمودند و خدمت نيابت وكالت دولت عليه بشرف بيك ولد امير اصلان خان و خدمت ديوان بيگى بمحمد حسين خان كرد و خدمت نيابت قورچى گرى باشى بحاجى سيف الدين بيات به حال و برقرار ماند .\r\nبندگان اعلى پيوسته مشغول سرانجام يساق قندهار بوده جميع اسباب مرصع آلات را نيز حكم شد كه جواهرات آنها را جدا كرده به قيمت درآورده به فروش رسانند و قيمت جواهرات را سوداگرانى كه ميخرند در عراق و آذربايجان و فارس آنچه حكم شود به جهت خرج روزانه نموده لشكر بيگلر بيگيان و حكام سوداگران مذكور رسانند و رسيد از آنها گرفته ايفاد دفتر نظارت نمايند و لشكرى كه در ركاب ظفر انتظام موجودند مواجب و سيورسات از خزانهء عامره در حضور مىيافته باشند .\r\nدر خلال اين احوال امير مهراب خان ناظر مريض شد و جهان فانى را بدرود كرد\r\n\r\n","description":"","footnote":"","page_name":" 131 ","page_number":141},
  {"content":"\r\n\r\nنظر باينكه قرابت قريبه بامير علم خان داشت بندگان اقدس حكم بتشييع جنازهء او فرمودند ، امير علم خان وكيل الدوله و احمد خان قورچى باشى و غيرهء امرا از حضور برآمدند ، چون بكرياس پادشاهى رسيدند امير علم خان مراجعت نموده در خلوت بعرض رسانيد كه اين غلام بعد از ترخص از حضور بكرياس جلالت اساس رسيده ديد كه در ميدان دولتخانه كه باصطلاح هند جلوخان باشد به قدر دو هزار سوار جلاير مستعد ايستاده‌اند ، از يوسف عليخان جلاير حاكم مشهد مقدس پرسيدم كه اين سواران بچه تقريب ايستاده‌اند ظاهر نمود كه سابق رقم به جهت كهنه نوكر اويماق « 1 » جلاير بنام برادرم زال خان عز صدور دريافته بود الحال زال خان بموجب حكم اقدس اويماق جلاير را همراه آورده به جهت سان آمده ايستاده شده‌اند . در بين مكالمات كمال تشويش و تزلزل از احوال او غلام تفرس نمود لهذا متفكر شده عرض مىنمايد كه اگر يوسف عليخان آمده استدعاى ديدن سان دستهء جلاير نمايد ارشاد شود كه امروز بندگان ما ديدن سان را موقوف بفردا فرموديم خود حركت فرموده در مكان خلوت تشريف ببرند ، نظر باينكه امروز حكم اقدس به جهت تشييع جنازهء امير مهراب خان بما صادر شده موقوف فرمودن حكم مناسب نيست ، فردا ما غلامان در حضور حاضر شده تقيد و صيانت نموده و اگر در بين سان مردم ارادهء نمك بحرامى در ضمير داشته باشند و حركت ناهنجارى از ايشان بوقوع رسد بسزاى عمل خود خواهند رسيد .\r\nاين مراتب را عرض نموده از حضور حضرت شاهى رخصت شده ره گراى امر مأمور گرديد چه در آن وقت او را لازم بود و پادشاه را نيز كه جمعى از افواج قاهره از ايل او و غيره كه جريدهء عقيدت و اخلاص آنها از لوث نفاق و شقاق برى باشد در حضور حضرت ايران پناهى به جهت خبردارى و حراست گذشته خود راهى مىشد نهايت در آن زمان او و پادشاه هر دو از خوض اين معنى غافل و عاطل گشته نقش اين انديشه در خاطرها صورت نيست بمضمون اين بيت :\r\n\r\n\r\n","description":"","footnote":"\r\n( 1 ) - اويماق يعنى تيره و قبيله و تبار\r\n","page_name":" 132 ","page_number":142},
  {"content":"\r\n\r\n قضا چون ز گردون فرو هشت پر * همه عاقلان كور گردند و كر \r\nتمثيل\r\n قضا دستى است پنج انگشت دارد * چو خواهد از كسى كامى برآرد \r\n دو بر چشمش نهد دو بر بناگوش * يكى بر لب نهد گويد كه خاموش \r\nبالجمله بعد از اين يوسف على خان مذكور بحضور آمده مرتعش و مضطرب بعرض رسانيد كه دستهء اويماق جلاير را بموجب حكم اشرف زال خان برادر غلام آورده حاضر است ، ارشاد شد كه امروز بسبب مشاغل ديگر بندگان ما سان ديدن را موقوف فرموديم فردا دستهء جلاير نيز به جهت سان حاضر باشند ، اين اشاره فرموده خود بدولت به مكان خلوت تشريف بردند بالأخره معلوم گرديد كه در اين مدت بوساطت چند نفر از خواجه‌سرايان كه پروردهء نمك نادرى بودند و تا آن زمان در خدمت شاهرخ ميرزا مقرر فرموده بودند رقعجات و مراسلات از صبيهء ميرزا خان سلطان جلاير كه معقودهء شاهرخ ميرزا بود بيوسف على خان ميرسيده متضمن بر آنكه غيرت و حميت اويماقيت و ايليت را شما مردم از دست داده و محل طعن جميع اويماقات ايران گرديده‌ايد و جمعى امراى نمك به حرام شاهرخ ميرزا را از سلطنت خلع نموده در گوشهء انزوا مقيد نموده و اشتهار معيوبى چشم او بين الناس داده‌اند ، اين اشتهار عين كذب و دروغ است . در آن مراسلات قلم بدست شاهرخ ميرزا داده بدست خود قلم را حركت داده بطريق خط مايقرئى كه او داشت بتسويد درآورده نزد يوسف على خان مخفى مىفرستاده بمفاد اين رباعى :\r\n آدم ز بهشت يافت نقصان از زن * يوسف بته چاه بزندان از زن \r\n سيمرغ بكوه قاف پنهان از زن * صد ملك سليمان شده ويران از زن \r\nيوسف عليخان تعيين نموده بود كه اذيتى به چشم شاهرخ ميرزا نرسيده و اين شهرت خلاف واقع است .\r\nعرق حميت جاهليتش از پيغامات آن ضعيفهء مفسده به حركت آمده و نيز بسبب\r\n\r\n","description":"","footnote":"","page_name":" 133 ","page_number":143},
  {"content":"\r\n\r\nبعضى احكام كه سابقا بحيز تحرير درآمده مثل معافى ماليات سه سالهء كل قلمرو ايران و آنچه اراضى موقوفات و غيره كه هر يك از امرا و سرداران بظلم و جور در تحت تصرف خود داشته باشند حكم شد كه از آنها عنفا مسترد نموده مالكان و متوليان را متصرف نمايند از اين جهات بعضى از اشرار و سركردگان كه مواجب واجبى خود را كان لم يكن پنداشته چشم بر مال ضعفا و عجزه گماشته بودند و مبلغهاى كلى هر يك جداگانه املاك زيردستان را متصرف بودند و نيز آنچه در دست رعايا باقى بود مبلغى بنام مال ديوانى بظلم و ستم مىگرفتند لهذا اين تقييدات بر آنها در باطن‌گران نموده سعى در انهدام دولت آن پادشاه با عدل و داد نمودند چنانچه با قربان قلى خان قرقلوى جزايرچى باشى حضور و بكندى بيك خان جارچى باشى قچرافشار و با فريدون خان نايب عبد اللّه خان قلز آقاسى و قاسم خان افشار جزايرچى باشى و كريم خان بربر قور يساول باشى و با على يار خان جولئى توپچى باشى جلو كه در اطراف دولتخانهء مباركه بود و منصور خان پسر چنداول « 1 » باشى كه بتدريج متفق شده بودند تا آن روز در انتهاز فرصت بوده بنابراين كه دروب دولتخانهء عليه بيد اقتدار و اختيار داران سرداران مذكور مىبود و فرقهء هميشه كشيك كه روز و شبى دوازده هزار كس مقرر بودند و محل بودن آنها در اطراف بيرون دولتخانهاى پادشاهى از قديم مقرر و معين است احدى از آنها در درون دولتخانه مدخلى نداشتند .\r\nبعد از تشريف بردن به مكان خلوت نمازخانه يوسف على خان نمك به حرام جماعت جلاير را از اسب فرود آورده بتدريج از دروازه‌ها دو دو و پنج پنج كس داخل چهار باغ نموده با مردم اندرون كه متفق بودند مع شده دروازه‌ها را مسدود نموده جزاير - چيان و غلامان را به اطراف و جوانب بام و جدار فرستاده خود با جمعى ديگر از سرداران مزبور آمده بارادهء شاه اندازى على الغفله از پشت درها و پرده‌ها با شمشيرهاى آخته بر سر آن حضرت ريختند به نحوى كه مجال حركت كردن احدى نشد ، چون از\r\n\r\n\r\n","description":"","footnote":"\r\n( 1 ) - چند اول ضد هر اول و بمعنى قسمت محافظ عقب سياه است .\r\n","page_name":" 134 ","page_number":144},
  {"content":"\r\n\r\nشجاعت و دلاورى آن حضرت كه خود مكرر مشاهده نموده بودند انديشه‌ناك بود لذا اول يوسف على خان از پشت پرده بيك بار خود را بر روى شمشيرى كه در پهلوى پادشاه بود انداخته و رفقاى او چند شمشير بر آن حضرت زدند و ساير حاضرين كه بى خبر بودند و بىيراق ايستاده بودند چند كس از آن ملاعين بر آنها حمله برده آنها فرار برقرار اختيار نمودند و حضرت خلد آشيانى را دستگير و مقيد نموده در همانجا ديده‌هاى حق بين آن حضرت را بخنجر ستم عاطل و باطل و از هر دو چشم كور و چراغ سلطنت را بىنور و خود را مطعون طعن هر نزديك و دور و مردود درگاه سلطان غفور در يوم النشور نمودند ،\r\nدر اين مقام از كلام حكمت نظام زبدهء شعراى نامى حكيم نظامى چند بيتى بتناسب محل ايراد مينمايد :\r\n درخت كيانى درآمد به خاك * بغلطيد در خون تن زخمناك \r\n سليمانى افتاده در پاى مور * همان پشهء كرد با پيل زور \r\n بهار فريدون و گلزار جم * بباد خزان گشت تاراج غم \r\n نسبنامهء دولت كيقباد * ورق بر ورق هر طرف برد باد \r\n چنانست رسم اين گذرگاه را * كه دارد بآمد شد اين راه را \r\n يكى را درآرد بهنگامه تيز * يكى را ز هنگامه گويد كه خيز \r\n سكندر كه با راى و تدبير بود * بنيروى دولت جهانگير بود \r\n اگر دولتش نامدى رهنماى * نسودى سر خصم را زير پاى \r\n مكن زير اين لاجوردى بساط * به اين مهرهء كهرباگون نشاط \r\n كه رويت كند كهرباوار زرد * كبودت كند جامه چون لاجورد \r\n كه داند كه اين دخمهء دام ودد * چه تاريخها دارد از نيك و بد \r\n چه نيرنگ با بخردان ساخته * چه گردنكشان را سر انداخته \r\n فلك نيست يكسان هماغوش تو * طراز دو رنگيست بر دوش تو \r\n\r\n","description":"","footnote":"","page_name":" 135 ","page_number":145},
  {"content":"\r\n\r\n گهت چون فرشته بلندى دهد * گهت با ددان دست‌بندى دهد \r\n شب آن كو بنا نيست نارد به ياد * كليجه بگردون دهد بامداد \r\n از اين ديو مردم كه دام و ددند * نهان شو كه همصحبتان بدند \r\n گوزن گريزنده در مرغزار * ز مردم گريزد سوى كوه و غار \r\n همان شير كو جاى در بيشه كرد * ز بد عهدى مردم انديشه كرد \r\n چو مرغ از پى كوچ بركش جناح * مشو مستراح اندر اين مستراح \r\n بزن برق‌وار آتش اندر جهان * جهان را ز خود وارهان وارهان \r\n نظامى بخاموش كارى بسيچ * بگفتار ناگفتنى در مپيچ \r\n بياموز زين مهرهء لاجورد * كه با سرخ سرخست و با زرد زرد \r\nفردوسى گويد :\r\n بر او باد لعنت همى صد هزار * مبادش بجز آتش اندر كنار \r\n هميشه بلعنت گرفتار باد * روانش بدوزخ نگونسار باد \r\nبهيئت اجتماعى شاهرخ ميرزا را از محل خود كشيده برآوردند و بعد از برآوردن عارى بودن نور بصر او به آن مخاذيل مبرهن و ظاهر گرديده متأسف شدند و به زبان حال بدين مقال مترنم بودند :\r\n راستى خاتم فيروزهء بو اسحاقى * خوش درخشيد ولى دولت مستعجل بود \r\nبه آن ضعيفهء فتانهء قطامه صفت توبيخ و تشنيع نمودند لكن نظر به آن كه چنين حركتى بيمروتانه بى جا از آن نمك بحرامان بوقوع رسيده بود و تدارك آن ممكن نبود شهرت صحت چشم شاهرخ ميرزا را داده آورده بر مسند سلطنت نشانيدند و حكم بنواختن نقارخانه و شلك توپخانه و جزاير خانه داده دفعة در بلدهء شهر مقدس علامات روز رستخيز پديد آمده اماكن و جدار شهر از آواز توپخانه و جزاير خانه سيماب‌وار به حركت و تزلزل برآمد ، امرا كه در آستانهء مقدس متوجه تجهيز و تكفين مهراب خان بودند مضطرب شده رو بدولتخانهء پادشاهى نهادند ، جماعت اعراب و بيات\r\n\r\n","description":"","footnote":"","page_name":" 136 ","page_number":146},
  {"content":"\r\n\r\nو كرد و نخى و لالوى و غيره كه زياده از هفتاد هزار كس بودند مجتمع شده اطراف چهار باغ را فرا گرفتند و از اطراف امراى باقى با توپ و تفنگ شعلهء حيات جمع كثيرى از مردم امرا را منطفى مىنمودند . بعد از زد و خورد بسيار يوسف على خان نمك حرام كس بنزد وكيل الدوله امير علم خان و احمد خان قورچى باشى و غيرهء امرا فرستاد كه شما شاهرخ ميرزا را مشتهر ببىچشمى نموده مقيد داشتيد ، حافظ حقيقى چشم او را از شر شماها مصون داشته از اين معنى ما كه خود را از جملهء غلامان او ميدانيم متحمل نشده پادشاه شما را مكحول كرده شاهرخ شاه را بجاى خود متمكن گردانيديم بهتر اين است كه شماها نيز آمده بطريق سابق متوسل به اين دولت شويد ، اين جانب متعهد مىگردد كه بهيچوجه پادشاه بر شما مردم در صدد انتقام نگرديده پايهء شما را بيش از پيش افزايد . از استماع اين پيغام خوانين بر هم شدند ،\r\n يكى بچهء گرگ مىپروريد * چو پرورده شد خواجه را بر دريد \r\nدر جواب گفتند كه تا ماها انتقام از شاهرخ ميرزا و از تو نمك به حرام نگيريم چگونه آرام خواهيم گرفت چنانچه بحملات متعدده دليرانه امرا خود را به اطراف چهار باغ رسانيدند ، نظر باينكه توپخانه در دست نداشتند و توپخانهء كلان پادشاهى دور بود از اذيت توپخانه كارى از پيش نبردند و واهمهء اين نيز نمودند كه مبادا از اين اصرار و تكرار سرداران نمك حرام اذيتى جانى به حضرت خلد آشيانى و به اولاد او رسانند تا قريب بشام معركهء قتال به آتش حرب مشتعل بود بالأخره امرا و افواج راه ديار خود پيش گرفته از شهر برآمده و رفتند و اين واقعه در يازدهم شهر ربيع الثانى سنهء يكهزار و يكصد و شصت و سه ( 1163 ) هجرى روى نمود .\r\n ديدى آن قهقههء كبك خرامان حافظ * كه ز سر پنجهء شاهين قضا غافل بود \r\n\r\nذكر وقايعى كه بعد از واقعهء خلع لباس سلطنت آن حضرت در ارض اقدس و اطراف روى نمود\r\nالقصه آن ظالمان بىايمان بوقت شب آن حضرت را مع متعلقان بارگ مشهد\r\n\r\n","description":"","footnote":"","page_name":" 137 ","page_number":147},
  {"content":"\r\n\r\nمقدس فرستاده در كمال احتياط ممنوع از دخول و خروج نمودند .\r\nاز نوادر اتفاقات سيئه سانحهء قطع لسان است كه از اصابت عين الكمال به آن پادشاه ديندار روى داد ، تبيين اين مقال و اندكى از بسيار آن اينكه بعد از جلوس دوباره شاهرخ ميرزا را بخاطر رسيد كه من چشم و زبان هر دو ندارم ، و علم بر مناقص باطنى خود نداشت ، پس شاه سليمان اگر چه در چشم با من مشاركت بهم رسانيده لكن مزيت فصاحت زبان بر من دارد ، مبادا آنچه از براى من اتفاق شد از براى او نيز بشود لهذا در باب قتل آن حضرت با امراى مردود سخن بميان آورد . چون امراى كذا كه مصدر اين امر شده بودند فى الفور از كردهء خود نادم و پشيمان شده لهذا بر قتل او رضا نداده تحاشى نمودند . شاهرخ ميرزا مطلب را فهمانيد كه هرگاه از براى من چنين اتفاق شد پس براى كسى كه ترجيحى در ظاهر نيز داشته باشد بطريق اولى صورت احتمال دارد و در تقدير وقوع حال شما چه خواهد بود . پس امراى ياغى بنابر قطع لسان آن حضرت گذاشته زبان آن جناب را نيز مقطوع نمودند لكن بقدرة اللّه تعالى بعد از قطع لسان از گويائى و فصاحت و بلاغت آن حضرت چيزى نكاست .\r\nالحاصل چون اين خبر وحشت اثر در هرات ببهبود خان بيگلر بيگى و امير خان توپچى باشى و غيرهء خوانين رسيد عرايض بنزد احمد خان ابدالى در باب اطاعت نمودن خود و تسليم قلعهء هرات و توپخانهء پادشاهى و تفويض ممالك خراسان فرستادند .\r\nبه مجرد رسيدن عرايض امرا احمد خان از قندهار به سمت هرات كوچ نمود و امراى مذكور استقبال نموده او را داخل شهر هرات كردند و از آنجا همراه ركاب او متوجه سمت مشهد مقدس گرديدند .\r\nيوسف عليخان مخبر شده به قدر هفت هشت هزار كس سواره و پياده از دستهء غلامان و جلاير و چند اول و قور يساول و غيره كه با او متفق بودند و قدرى از اهل شهر با خود فراهم آورده با قدرى توپخانه بعزم رزم احمد خان و امراى قزلباش شاهرخ ميرزاى مكحول را برداشته روانهء سمت هرات شد و چون به سنگ بست رسيد امير علم خان از\r\n\r\n","description":"","footnote":"","page_name":" 138 ","page_number":148},
  {"content":"\r\n\r\nقاين در كمال سرعت آمده بيك حمله شاهرخ ميرزا را منهزم ساخته غلامان و عملهء سر كار پادشاهى جلو اسب او را بدست گرفته در كمال تعب بمشهد مقدس رسانيدند .\r\nجميع اسباب و كارخانجات پادشاهى با توپخانه بدست امير علم خان افتاد و او از نظر احمد خان درانى گذرانيده اطاعت نمود .\r\nبعد از ورود شاهرخ بمشهد مقدس يوسف عليخان با قليج خان از جواهر خانهء پادشاهى هفت رأس استر از جواهر پياده محمول نموده نصف شبى شهر و شاهرخ را واگذاشته به سمت كلات كه محل اقامت او بود بدر رفت .\r\nدر خلال اين احوال بندگان اقدس فرصت يافته از دغدغهء اينكه مبادا از اعادى چشم زخمى به آنها رسد سلطان داود ميرزا پسر اكبر خود و سلطان على ميرزا پسر اوسط خود را بقديميان و فدويان هواخواه سپرده روانهء روضات مقدسات آستانهء سپهر مماس جناب ولايت مآب اسد اللّه الغالب غالب كل غالب و بآستانهء ملائك آشيانهء حضرت سيد الشهداء عليهما السلام در كمال استعجال پوشيده از اعادى روانه فرمود و به آنها حكم نمود كه رفته در آن اماكن مقدسه بنيابت زيارت مشغول بوده بعبادات و تحصيل كمالات ايام خود را صرف مينموده باشند تا من بعد آنچه مناسب و مصلحت باشد ارشاد خواهد شد چنانچه عنايت نامجات بنام مصطفى خان ايلچى بيگدلى و بنام محمد رضاخان قورچى باشى سابق و به جهت مهديقليخان شاملو و ميرزا ابراهيم متولى سابق نجف اشرف فردا فردا بحيز تحرير درآورده مشعر بر روانه نمودن فرزندان به آن صوب و متوجه شدن آن عاليجاهان در امور فرزندان عزّ صدور يافت .\r\nيك سال بعد از فائز شدن آنها بعتبات عاليات حكم روانه شدن نزد پادشاه هندوستان فرمودند چنانچه ان شاء اللّه تعالى بعد از اين بتفصيل تحرير خواهد يافت .\r\nسلطان حسين ميرزا و سلطان قاسم ميرزا و سلطان هاشم ميرزا كه صغير بودند در ارض اقدس در خدمت والد خود ميبودند و آن حضرت در كمال دلتنگى در مشهد مقدس بسر ميبردند .\r\n\r\n","description":"","footnote":"","page_name":" 139 ","page_number":149},
  {"content":"\r\n\r\nنظر به آنكه در وهلهء اول احمد خان درانى به ظاهر بلدهء طيبهء مشهد مقدس آمده از صولت رضوى تسلط شهر مقدس تيسير نيافته بناكام مراجعت بهرات نمود امير علم خان بمشهد مقدس آمده از آنجا بكلات رفت و بعد از وقوع جدال و قتال لا تعد و لا تحصى فيما بين امير علم خان و يوسف عليخان جلاير بالأخره امير علم خان مسلط و يوسف عليخان مغلوب شد و او را با برادرش زال خان و غيرهم با متعلقاتش بدست آورده مراجعت بمشهد مقدس نموده بدر دولتسراى نواب اقدس آورده بحضور عرض نمود كه دشمنان آن حضرت را اين غلام جان نثار با اهل و عيال گرفته حاضر ساخته بهر نوع سياست كه فرمايند او را با متعلقاتش اين غلام فدوى بسزا رساند و اگر حكم شود شاه رخ ميرزاى بيمروت را كه بندگان اقدس به جهت اذيت چشم او كمال بىالتفاتى بما غلامان بظهور رسانيده بودند و او در عوض آنچه كرد بر خدا و خلق ظاهر است آورده در دولتسرا بقتل رسانيم كه عبرة للناظرين گردد تا بعد از اين شخص ديگر با محسن و بزرگ و صلهء رحم خود چنين سلوك ننمايد و يك نفر از شهزادگان را مأذون نموده و بما غلامان تسليم فرمايند كه بنيابت بندگان متوجه انصرام مهام سلطنت ايران گردد .\r\nبعد از مستدعيات اوخان عاليشان را بحضور طلبيده بعد از اظهار تحسينات و ظهور توجهات فرمودند كه فى الواقع آنچه شما لازمهء نجابت در عرق اويماقيت و نمك حلالى بوده بيش از حد و احصا بمنصهء ظهور رسانيدنيد كه گنجايش استكتاب در كتب تواريخ و سير ندارد لكن تقدير را چه تدبير بمصداق كلام معجز نظام ليث بنى هاشم عليه السلام كه اذا جاء القضاء عمى البصر و بمفاد منطوقهء يفعل اللّه ما يشاء و يحكم ما يريد و بقول شاعر ،\r\n او هم گله جو نشد نكو شد كه نشد * لب بيهده گو نشد نكو شد كه نشد \r\n منت‌كش دهر مى نشد آخر كار * كارى كه نكو نشد نكو شد كه نشد \r\nتسليم و رضا را كه شيوهء مرضيهء اجداد عاليمقام خود است مرعى و اختيار نمود ،\r\n\r\n","description":"","footnote":"","page_name":" 140 ","page_number":150},
  {"content":"\r\n\r\n چشم اميد از جهان و اهل آن پوشيده‌ايم * پاى در دامان صبر و انزوا پيچيده‌ايم \r\nرضا به قضا داد اما جواب اول در باب خواهش نمودن يكى از فرزندان به جهت امر سلطنت ايران آنكه از به دو سن سلطنت بزرگان ما را صغير و كبير اهل ايران جهرا و اخفاء متمنى بودند ، جناب اقدس الهى در اين مدت ما را از اذيت اعدا در كنف حمايت خود مصون و محروس داشته موافق تمناى اهل ايران بوسادهء سلطنت اجدادى قرار داد ، سلوكى كه كرده‌اند و خواهند كرد اظهر من الشمس است ، با وجود اين بعد از من به اولاد من چه خواهند كرد و شما چند كس كه دوست و هواخواه اين سلسلهء عليه‌ايد تا كجا رفع و دفع شر اشرار ميتوانيد نمود و ما دو پسر اكبر را مناسب بودن ارض اقدس ندانسته روانهء عتبات عاليات نموديم و اين دو طفل صغير كه نزد مايند چه قابليت اين امر دارند ، نظر بنمك حلالى و هواخواهى شما ميدانيم كه آنچه بندگان ما خواهش نمايند در تيسير آن قاصر نمانده و نخواهيد ماند ، خواهش اول آنكه اراده‌ايكه در حق ما و اولاد ما داريد موقوف نمائيد دوم نور بصرين به جهت ما تحصيل نمائيد .\r\nبعد از اين ارشاد امير علم خان بعرض رسانيد كه اين بنده سجدات شكر الهى را بجا مىآورد كه دشمنان ولى نعمت خود را با سلاسل و اغلال بدست آورده بپايهء سرير اعلى حاضر نموده‌ام و در باب فسخ ارادهء سلطنت اولاد عظام تابع حكم اقدسم لكن در مادهء علاج نور عينين حق بين بندگان و الا ناچار و بيچاره‌ام .\r\nارشاد شد كه اگر شاهرخ ميرزا و يوسف عليخان را مع اولاد و احفاد هر روز به چند دفعه بانواع مختلف مقتول و محروق ساخته باز آنها را به صورت اصلى نمايند درّ شهوارى كه از ما رفته است بدست نخواهد آمد و ميسر نخواهد شد ، در اين صورت تعصب و تغير بر آنها بيفايدهء محض است ، خواهش چنين است كه شما آنها را مستخلص نموده بكمال رفق و مدارا سلوك نمائيد . و انتقام را موقوف و بعالم عقبى واگذاريد كه در آن وقت عادل حقيقى انتقام مورد مظلوم را از پيل مشؤم ميگيرد ، اصل خواهش و تمناى ما چنين است .\r\n\r\n","description":"","footnote":"","page_name":" 141 ","page_number":151},
  {"content":"\r\n\r\nامير علم خان در جواب عرض نمود كه اين غلام رفته با سرداران همراهى كنگاش نموده اگر بموجب حكم اشرف راضى شوند فدوى در صيانت آنها بموجب ارشاد قصور نخواهد نمود .\r\nبعد از اين مذكورات امير علم خان حكم ترخص از حضور يافته به مكان خود رفته اظهار اين معنى بسرداران و سپاهيان نموده آنها به مجرد استماع اين اراده برهم آمده بلوا نموده يوسف عليخان و شير غازى خان برادرش و اقرباى ديگرش را بأقبح وجهى در ميدان شاهى بقتل درآوردند .\r\nبعد از چندى احمد خان درانى نام سلطنت بر خود گذاشته با سپاه فراوان و توپخانهء بىپايان عازم صوب بلدهء طيبهء مشهد مقدس گرديد . امير علم خان مستعد رزم و قتال و محافظهء قلعه و جدار شهر گرديده بعد از رسيدن احمد شاه به ظاهر بلد مقدس مشهد شريف دو سه دفعه آتش حرب و قتال فيما بين اكراد و اعراب خراسان اشتعال يافت و نظر به آنكه سردارى نداشتند و انتظام در امور لشكرشان نبود لشكر خراسان منهزم شده داخل شهر گرديده آنچه از جواهرات و نقود و غيرهء سر كار پادشاهى يافتند غارت نموده هر يكى راه ديار خود پيش گرفته بدر رفتند و قلعهء مشهد بدست ابداليان افتاد ، بيت :\r\n چنان زد بر بساطش پشت پائى * كه هر خاشاك آن افتاد جائى \r\nدر اين مدت حضرت اعلى با متعلقان در مشهد مقدس فيض‌ياب عتبه بوسى امام ثامن ضامن على بن موسى الرضا عليه التحية و الثنا بودند و مكتوبى بپادشاه هندوستان كه در آن وقت عالمگير ثانى بود بعتبات عاليات نزد شاهزادگان فرستاد كه روانهء شاه جهان آباد شوند و مراسلهء مزبور متضمن بر آنكه چون فيما بين سلسلهء عليه گورگانيه و سلسلهء اين نيازمند درگاه احديت طريقهء و داد و ارتباط از قديم الأيام مرعى و منسلك بوده و مىباشد چنانچه هر وقت از ازمان سالفه كه بهر يك از دولتين وهنى و چشم زخمى ميرسيده ديگرى حتى المقدور در رفع و دفع آن لمحهء از كوشش و كشش در اعانت و\r\n\r\n","description":"","footnote":"","page_name":" 142 ","page_number":152},
  {"content":"\r\n\r\nاستمداد تغافل ننموده‌اند چنانچه احوالات پادشاهان عليين آشيانان بابر پادشاه و همايون پادشاه انار اللّه برهانهما زبانزد خاص و عام است لهذا مصدع اوقات عالى ميگردد كه چون امراى نمك حرام كه از قديم الأيام ملازم اجدادى اين نيازمند بوده در اين اوقات باغواى بعضى اشرار نابكار بر اين نيازمند درگاه الهى عاصى شده كردند آنچه كردند توقع از آن زيبندهء اورنگ جهانبانى اينست كه آن سپهر اقتدار طريقهء انيقهء آباى عظام خود را منظور فرموده بهر نوع اعانت و امدادى كه از آن فرازندهء لواى شهريارى و طرازندهء اريكهء بختيارى دربارهء اين نيازمند درگاه صمديت روى نمايد ضايع و باطل نخواهد گرديد و نخل برومند سلطنت و كامرانى فرزندان سعادتمند سلطان داود ميرزا و سلطان على ميرزا روانهء را خدمت آن اعلى حضرت گردون موهبت نمود ، به نحوى اعانت و دستگيرى شود كه باعث استخلاص اين خاطى شده امراى باغى منكوب و خاسر گردند .\r\nسلطان داود ميرزا مراسلهء مرقوم را مصحوب خود نموده از بندر بصره بسوارى سفاين بمسقط و از آنجا وارد كيج و مكران و روانهء شاه جهان آباد شده به خدمت پادشاه و الا جاه هندوستان رسيده و برادر خود را در عتبات عاليات گذاشته بعد از ورود بشاه جهان آباد معلوم شد كه احوال پادشاه هند در نهايت اغتشاش و بر همخوردگى است و پادشاه را استقلالى بهيچوجه حاصل نيست .\r\nدر اين بين آوازهء آمد آمد احمد شاه ابدالى بلند شد چنانچه فيما بين امراى هند و ابدالى حربى در نهايت صعوبت روى نموده ابدالى فايق و هنديان مغلوب گرديدند و چون اين خبر بشاه جهان آباد رسيد سلطان داود ميرزا كه باميد كمك در آنجا مانده بود مأيوس بالمره شده از شاه جهان آباد عازم صوب بنگاله شد كه از راه دريا خود را باز بعتبات عاليات سدره مرتبات رساند .\r\nبعد از ورود بمرشد آباد نواب مهابت جنگ كه صوبه‌دار آنجا بود از راه تلطفات مقدم او را مغتنم دانسته مانع رفتن شد .\r\n\r\n","description":"","footnote":"","page_name":" 143 ","page_number":153},
  {"content":"\r\n\r\nمقارن اين سلطان على ميرزا كه در عتبات عاليات بود از راه دريا بر كوب جهاز وارد بندر هوگلى « 1 » گرديده به جهت مهربانى و محبتهاى صوبه‌داران ذيشان هر دو برادر در بنگاله اقامت نمودند و در سنهء يك هزار و يك صد و هشتاد و هشت ( 1188 ) هجرى سلطان على ميرزا در بندر هوگلى بجوار رحمت ايزدى پيوست و از او اولادى باقى نماند و در سنهء يك هزار و دو صد و چهار ( 1204 ) هجرى سلطان داود ميرزا نيز در مرشد آباد بنگاله برحمت حى لا يموت و اصل گشت در وقتى كه اين راقم حروف محمد خليل را در سنهء يك هزار و يك صد و نود و دو ( 1192 ) از اصفهان طلبيده در خدمت آن جناب حاضر بود ،\r\n چو صيدى از اجل غافل سوى صياد مىآيد * نخستين رفتن خويشم به آن كو ياد مىآيد \r\nو با اين مسوّد اوراق هشت نفر اولاد از آن جناب در بنگاله باقى ماند ، دو نفر از آنها مع مؤلف اين اوراق ذكور و باقى اناث ، جناب احديت خاتمهء امور را بخير گرداند بنبى و آله الأمجاد .\r\nاما چون اين خبر ملامت اثر در اصفهان بابو الفتح خان بختيارى رسيد او نيز بفكر كار خود اوفتاده در سنهء يك هزار و يك صد و شصت و سه ( 1163 ) هجرى ميرزا ابو تراب « 2 » پسر ميرزا سيد مرتضى خليفه سلطانى را كه والدهء او صبيهء شاه سلطان حسين بود با على مردان خان بختيارى مع شده او را بپادشاهى برداشته شاه اسماعيل ثالث\r\n\r\n\r\n","description":"","footnote":"\r\n( 1 ) - در شمال كلكته بر روى يكى از شاخه‌هاى شط گنگ\r\n( 2 ) - ميرزا ابو تراب مذكور فرزند نواب ميرزا سيد مرتضى و او پسر ميرزا على و او پسر ميرزا سيد مرتضى و او پسر نواب ميرزا سيد على و او پسر علامهء زمان سيد حسين الحسينى المرعشى مشهور بخليفهء سلطان و سلطان العلماء صاحب حواشى معروفه بر معالم و شرح لمعه مىباشد و والدهء ماجدهء ميرزا ابو تراب نوابه صبيهء شاه سلطان حسين صفوى بوده و ميرزا ابو تراب ملقب بشاه اسماعيل ثالث است .\r\n( شهاب الدين الحسينى النجفى المرعشى )\r\n","page_name":" 144 ","page_number":154},
  {"content":"\r\n\r\nنام گذاشت ، نهايت او نيز چندان رشدى ننمود عاقبت كريم خان زند او را در قلعهء آباده كه ما بين اصفهان و شيراز است چند سال مقيد نمود چنانچه ان شاء اللّه تعالى خاتمهء احوال او بعد از اين بحيز تحرير درخواهد آمد .\r\nملخص كلام آنكه آنچه بخاطر فاتر ميرسد در برهم خوردن و انهدام دولت آن شهريار حقشناس دو حكمت لايزالى بود يكى آنكه عموم اهل ايران نظر بر اخلاق رديه و اطوار ذميمه كه جبلى ذات آنها شده بود ارادهء ازلى قرار يافت كه به چهار موجهء بحور بلا افتاده سزا و جزا يابند تا زمانى كه قابل ترحم و تفضل بارى تعالى گردند ، ديگر آنكه چون مردم زمانه بظلم و جور عادى شده سر بقواعد عدل و انصاف فرود نمى - آوردند پس حكمت بالغه تقاضا نمود كه بر آن قوم سلطانى برانگيزاند كه متابعت خصائل رديهء ايشان نموده مجبور در ظلم و جور گردد لهذا بمقتضاى الطاف بلا نهايات مشيت او سبحانه قرار يافت كه لوث خبث آن معاصى را از نامهء عمل آن سيد بيگناه زدوده ببلاى چند او را مبتلى نموده تا كفارهء گناهان چند روزهء او گردد و در سنهء هزار و يك صد و هفتاد و هفت ( 1177 ) هجرى در ارض اقدس به مرض سل بجوار رحمت ايزدى پيوست و بفحواى كل شيىء هالك الا وجهه در صحن پائين پاى حضرت امام ثامن و ضامن صلواة اللّه عليه در مقبره‌ايكه والد طاب ثراه او از براى خود ترتيب داده بود مدفون گرديد ، بيت :\r\n اگر صد سال مانى ور يكى روز * ببايد رفت زين كاخ دل افروز \r\nو زبان حال مخلصان آن حضرت به اين رباعى مترنم گشت :\r\n از مرگ تو اى شاه سيه شد روزم * بىروى تو ديده‌هاى خود بردوزم \r\n تيغ تو كجاست اى دريغا تا من * خون ريختن از ديده به او آموزم \r\nايضا\r\n تاريخ جهان كه قصهء خرد و كلان * در جست در او چه شير مردان چه يلان \r\n در هر ورقش بخوان كه فى عام كذا * قدمات فلان ابن فلان ابن فلان \r\n\r\n","description":"","footnote":"","page_name":" 145 ","page_number":155},
  {"content":"\r\n\r\n\r\nذكر مجملى از اخلاق حميده و اطوار پسنديده كه با آن حضرت بود\r\nآن حضرت پادشاهى بود دستور العمل خسروان روزگار و شهريارى بود پسنديده اطوار و در صلاح و تقوى يگانهء دوران و در كمالات صورى و معنوى بىمانند و بى نظير چنانچه نادرشاه با وجودى كه او را وارث ملك ميدانست و در دل خوف و هراس بىقياس از آن حضرت داشت هر وقتى كه او را ميديد ميگفت كه ميرزا سيد محمد پادشاه بىسپاه و افسر است ، و در علوم فقه و حكمت قصب السبق از همگنان ربوده و در علم و تحرير سياق دست استادان اين فن را بر پشت بسته ، و حسن خطى چون خط دلبران سيمين خط و در علم هيأت و نجوم فريد عصر ، و شمهء از شجاعت و صلابت او چنان كه در شهر قم و اماكن ديگر كه ذكر آن باعث تطويل ميگردد با وجود قلت اعوان و كثرت اعدا بوقوع انجاميد ، و دست عطا و نوال او بمثابه‌ايكه از براى رفاه رعايا و ساكنين ممالك محروسهء ايران با وجود مالكيت و نبودن شريك و سهيمى دست از كرورها تنخواه بابت وجوه ديوانى برداشته واگذاشت كه الحق هيچيك از شهرياران ذى شوكت و خديوان صاحب صولت و اقتدار از خسروان اهل اسلام از پيشينيان تا آن زمان بگذشت و همتى چنين مرتكب و مباهى نگرديده‌اند بلكه خيال اين نوع بخششى در مرآت خاطرهاى ارباب دنياى دون عكس پذير نگرديده باشد ، و در مراتب ترك مؤاخذه و عفو و عدم مغلوبيت غضب و صفاى طويت انتقام به نحوى كه سابق بطى تحرير پيوسته در قوهء كم كسى از صاحبان بواطن صافيه از غشايش و آلايش نفس سركش جلوهء ظهور نموده ، و از ايام صبى تا بوقت مرض الموت شبى از شبها هيچيك از سنن و صلوات ليل از او فوت نشده بود تا بواجبات چه رسد ، و در فن معمى و شعر و انشاء ضرب المثل شعراى دهر ، لهذا اجتنابا عن الأطناب از اخلاق حسنهء آن حضرت اعتراف بعجز و قصور نموده سواد جواب مكتوبى را كه در عالم عمى و هجوم آلام و عناء زادهء طبع وقاد آن\r\n\r\n","description":"","footnote":"","page_name":" 146 ","page_number":156},
  {"content":"\r\n\r\nحضرت است كه در اصفهان بيكى از مخلصان صادق الولاء مرقوم نموده بود ايراد مينمايد .\r\n\r\nسواد مكتوب\r\n« حسن اخلاص عقيدت جازم حقيقت مراسم ميرزا ابوالقاسم همواره صورت نما و عكس پيراى مراياى خلوت خاطر حقانيت ذخاير بوده و مىباشد . شرحى كه در خصوص بعضى كدورات و سانحات كه در اين سنوات به آن ستوده صفات رخ نموده در عريضهء مخالصت فريضه و ذريعهء خلوصيت وديعه اظهار و اشعار نموده بود مكاره زمان و مكايد سپهر اخشيجان پيوسته مخصوص ارباب ايمان و اصحاب ايقان بوده و مىباشد كما قال :\r\n فغان زين چرخ دولابى كه هر روز * بچاهى افكند ماه شب افروز \r\nلكن صاحبان ذهن صاف و مالكان فهم و انصاف تراكم اقسام آلام و تصادم شدايد ايام را از وقايع عظيمهء ماضيه حتى از تصور مصايب گوناگون و نوايب از حد افزون كه به اين نيازمند درگاه ذو المنن و خاطىء ممتحن رو داده و ميدهد فوق طاقت بشرى و مقتضى رتبت پيغمبرى است كه شايد عشرى از اعشار و اندكى از بسيار آنها گوشزد مخلصان و منتبسان گرديده باشد تشفى و تسلى حاصل مىتوانند نمود ، نعم ما قال :\r\n به سنگ امتحان فرسود گيتى جسم زارم را * عبير پيرهن كرد آسمان آخر غبارم را \r\n تجلى كرد حسنى ريخت از هم جسم زار من * كنيد از نخل ايمن شعله‌ور شمع مزارم را \r\nالحمد اللّه على كل حال ، بيت :\r\n كشيد شعله دلم پرنيان جان را سوخت * سفينه‌گر مرو افتاد و بادبان را سوخت \r\n مرا بكورهء هجران گداخت اول عشق * گرفت آتش چشم من و جهان را سوخت \r\n چنان ز آه من آتش گرفت عرصهء دهر * كه ماه و انجم و خورشيد و آسمانرا سوخت \r\n يَفْعَلُ اللَّهُ ما يَشاءُ  و   يَحْكُمُ ما يُرِيدُ   ، بيت :\r\n\r\n","description":"","footnote":"","page_name":" 147 ","page_number":157},
  {"content":"\r\n\r\n گفت يار از غير ما پوشان نظر گفتم به چشم * وانگهى دزديده در ما مىنگر گفتم به چشم \r\nمجملا حال مدّت هفت سال است كه به حمد اللّه تعالى بتأسى طريقهء انيقهء آباء عظام و اجداد كرام عليهم صلواة اللّه الملك العلام و تفصى از آلايش دولت سراسر ذلت دنياى عبرت انجام مقيم مقام تسليم و رضا و معتكف سراى بىهمتاى مسكنت و انزوا :\r\n پوست تخت فقر باشد مسند شاهنشهى * ترك افسر شد براى ما كلاه كهكهى [ ؟ 
  ] \r\nو جمعى از اشرار نابكار كه در ظاهر و سرّ به اين نيازمند درگاه احديت خصومت و خياثت ورزيده بودند بسهام آلام و قمقام انتقام جناب كردگار و جبار عالم و اقطار بانحاء بلايا گرفتار و مرحله پيماى دار بوار گرديدند بيت :\r\n علم نصرت ما آه سحرگاهى ما * مهر خاموشى ما چتر شهنشاهى ما \r\nفقطع دابر القوم الذين ظلموا و الحمد للّه رب العالمين ، عزم كلى اين و ارادهء اصلى چنين است كه بعنايت رب الأرباب و مرحمت حضرت مسبب الأسباب به جهت اداى حج واجب از راه اصفهان شرفياب عتبات عاليات و روضات سدره مرتبات و روانهء مقصد اقصى و از گرداب پر انقلاب ايران ويران خود را به آن سواحل امنيت و منازل عافيت رسانيم و عندليب ناطقهء نياز به اين كلام ممتاز نواساز ميگردد كه :\r\n نمانده روى عراقم چو اى بزرگ حجاز * دل حسينيم آهنگ كربلا دارد \r\nو حصول اين سعادت عظمى و موهبت كبرى بجهات شتى يمكن تا چندى موقوف و بامداد اوتاد و هاديان سبيل رشاد اوقات بدفع آن موانع و جهات مصروف تا چه رخ نمايد العبد يدبر و اللّه يقدر ، رجاء واثق و اميد صادق است كه شمع مسؤل روشنى بخش روضهء قبول گردد . كيفيت حال و حقيقت احوال سراسر ملال بطريق اجمال به جهت استحضار آن خجسته شعار زبانزد خامهء اشعار گرديد » .\r\nخلاصه اينكه بعد از وقايع مذكوره ممالك ايران طوايف الملوك شده هر ولايتى كه در تصرف هر كس بود علم خودسرى و خودرائى افراخته دم از لمن الملكى زدند .\r\nبعد از فوت ابو الفتح خان على مردانخان بختيارى كه شاه اسماعيل ثالث « 1 » را\r\n\r\n\r\n","description":"","footnote":"\r\n( 1 ) - در اصل : ثانى\r\n","page_name":" 148 ","page_number":158},
  {"content":"\r\n\r\nدر دست داشت كريم خان زند او را مقتول نموده شاه اسماعيل نزد حسنخان قاجار رفت كه ولد فتحعلى خان بود كه خاقان جنت مكان شاه سليمان ثانى در ايام سلطنت او را مفوض بيگلر بيگىگرى كل استر اباد الى حد آب گرگان نموده با رقم حكومت آن ولايت و سردارى تمام فرق قاچاريه و صحرانشينان آن ولايت از ارض اقدس با افواج و تدارك شايان روانهء آن سمت نموده بود .\r\nچون حسن خان از صوفىزادگان صافى نهاد آن سلسلهء عليه بود و ارادت قلبى در حضرت شاهنشاهى داشت لهذا دور شدن امثال او از موكب شهريارى در باطن باعث جرأت و جسارت جماعت طاغى شده آنچه مقدور بود بظهور رسيد .\r\nمجملا نظر به آنكه اجداد او در ميان الوس خود از قديم الايام سردار و صاحب حكومت بوده‌اند بنابر آن اهالى آن اضلاع به او گرويده اقتدار كلى در آن سرزمين بهم رسانيده بود . چون حسن خان قاجار آزاد خان افغان غلزهء را كه با فتح عليخان افشار ارشلوى ارومى مع شده هنگامه پرداز عرصهء دهر گرديده بودند مغلوب نمود با كريم خان زند بناى مجادله گذاشت . عاقبت كريم خان غالب و حسنخان مغلوب بلكه مقتول گرديد و شاه اسماعيل بدست كريم خان آمد و كريم خان او را در قلعهء آباده مقيد نموده خود را وكيل السلطنه نام نهاد و بالكليه بقطع و فصل امور ملكى متكفل گرديد . عاقبت مقارن فوت خود او را باصفهان فرستاده در خانه‌هاى پدرى خود مىبود و در همان چند روز بعالم جاويدانى شتافت و كريم خان در سه‌شنبه 13 شهر صفر المظفر سنهء يك هزار و يك صد و نود و سه ( 1193 ) هجرى بعالم بقا ارتحال نمود و حيدر ميرزا پسر بزرگ شاه اسماعيل ثالث را كه در شيراز ميبود بعد از فوت كريم خان صادق خان برادر كريم خان بواهمهء ارادهء ادعاى سلطنت و جهاندارى كه مبادا حركتى از او صادر گردد مقتول نمود و الحال كه سنهء يك هزار و دو صد و هفت ( 1207 ) هجرى است آقا محمد خان پسر محمد حسنخان قاچار كه در استر اباد ميبود جمعيت نموده با لطف عليخان نوادهء صادق خان محاربات عظيم نموده فايق آمده و در اكثر بلاد ايران\r\n\r\n","description":"","footnote":"","page_name":" 149 ","page_number":159},
  {"content":"\r\n\r\nمستقل گرديده و در بلدهء مشهد مقدس پسر شاهرخ ميرزا از طرف تيمور شاه پسر احمد شاه ابدالى حاكم و ساير اطراف مشهد مقدس رضويه عليه السلام و التحيه و در بواقى بلاد خراسان بدستور يكى از اهالى همانجا از جانب تيمور شاه حاكم و فرمانرواست و تيمور شاه در بلدهء كابل تا حد ملتان و پنجاب و قدرى از بلاد توران را نيز در تصرف دارد .\r\n\r\n[ ذكر واقعهء كربلاى معلى كه از جور و بيداد قوم وهابى وقوع يافت من اللّه التوفيق و الاستعانة « 1 »\r\nواقعهء عجيب حيرت افزاى كربلاى معلى بدين نمط سانح شد كه در قرى و بوادى نجد قريب چهل سال قبل از واقعهء مذكوره شخصى بهم رسيده بود عبد الوهاب نام و در ميان اهل آن سرزمين مذهبى جديد اختراع نمود منوط بر اينكه محمد بن عبد اللّه در زمان حيات خود پيغمبر و رسول بود و نيز هر يك از ائمه در ايام خود امام و اولو الأمر بودند در آن زمان .\r\nمخترع كذا خود را بمنزلهء نبى و امام اولو الأمر ميدانست و مراقد مطهرات رسول و ائمه را عبث و بيفايده مقرر نمود و زوار را بسبب زيارت مشرك و واجب القتل ميدانست و خود را و من تبع خود را موحد و مسلمانى را موقوف بر مذهب خود تصور نموده .\r\nبعد از او پسر او عبد العزيز ( و بروايتى عبد العزيز پسر او نيست بلكه منصوب او بامر حكومت و جهاندارى است ) بر جاى او نشسته دولت او روز بروز روى در تزايد نهاده پسر او كه سعود نام داشت و وليعهد پدر بود بعضى قراى ديگر مثل لحسا و زباره و كرين و رأس الخيمه الى حدود مسقط و بعضى از بلاد يمن و غيره را تحت تصرف در\r\n\r\n\r\n","description":"","footnote":"\r\n( 1 ) - قسمت بين دو قلاب در حاشيهء كتاب بخطى ديگر مرقوم است و ما با اينكه تقريبا يقين داريم كه آن الحاقى است باز مزيدا للفائده آن را عينا چاپ كرديم اين قسمت حاوى اشعارى سخيف و مربوط بحوادث سال 1216 است در صورتى كه اصل كتاب در سال 1207 بانجام رسيده .\r\n","page_name":" 150 ","page_number":160},
  {"content":"\r\n\r\nآورده لواى دولت او بيش از پيش ارتفاع پذير گشت تا در اواخر سنهء 1216 هجرى كه كاتب حروف در نجف اشرف مشرف بودم و اولاد و خانه در كربلا بود قريب چهل پنجاه هزار كس از بلاد مقبوضهء خود جمعيت نموده از راه باديه بجبل شمر و درياى نجف در روز هژدهم شهر ذى الحجة الحرام سنهء مذكوره كه روز عيد غدير است و اهل كربلاى معلى و مجاوران از براى زيارت بنجف اشرف رفته بودند و در شهر چندان كسى باقى نبود على الغفله اردوى خود را بخارج نخلستانهاى كربلا رسانيده شباشب بپاى قلعه آمده راه‌ها از بدنهء قلعه به شهر باز نموده مراجعت باردوى خود نمود .\r\nمقارن طلوع آفتاب قريب ده دوازده هزار كس را احتياطا از انديشهء رسيدن لشكر بقراولى در كنار اردوى خود بازداشته با ما بقى لشكر خود روى به شهر نهاده از اطراف هجوم نمودند .\r\nدر آن وقت ملا عمر نامى كه حاكم و متولى بود مخبر شده قوت مدافعه در خود نديده فرار بر قرار اختيار نمود . جماعت بيدين بيك بار از رخنه‌ها كه در شب ساخته بودند به شهر ريخته نمونهء روز رستاخيز پديد آمد ، شد وحشتى كه روز قيامت بگرد رفت .\r\nبمضمون آيهء  اقْتُلُوهُمْ حَيْثُ وَجَدْتُمُوهُمْ  هر كه را ديدند بقتلش پرداختند و سه چهار هزار خانه را تاراج و ويران نموده و اهل كربلاى معلى بفحواى و يأتيهم الفرار من كل مكان را معاينه نمودند و قريب چهار پنج هزار كس از آن قوم بيحيا از تفنگچى و نيزه‌دار با تبرداران و كلنگ رو بصحن مقدس حضرت سيد الشهداء نهاده درهاى صحن را شكسته و در صحن مقدس قتل عظيم نموده و درهاى رواق و روضهء مطهره را شكسته داخل رواق و روضه شده بر پشت بام قبهء مطهره چون رجوم شياطين هجوم نموده شروع در كندن آجرهاى طلا و خرابى گنبد نمودند و ضريح و صندوق مقدس را شكسته آنچه از جواهرات و طلا و نقره و فروش و غيره كه بود بردند و وقت عصر طبل بازگشت زده مراجعت نمودند .\r\nدر تعداد مقتولين اقوال مختلف مذكور شده ، از پنج هزار و ششصد كس تا ده هزار و كسرى مذكور ميشد و العلم عند اللّه و تاريخ اين واقعه لفظ « بغدير » با غين نقطه‌دار\r\n\r\n","description":"","footnote":"","page_name":" 151 ","page_number":161},
  {"content":"\r\n\r\nيافته شده و فتحعلى شاه قاجار برادرزادهء آقا محمد خان كه در اواخر زمان خود موسوم بمحمد شاه قاجار شده بود و برخى از گذارش احوال او در اين مجموعه در محل خود بيان شده در آن اوان فرمانفرماى اكثرى از ممالك ايران بود .\r\nوقوع يافت اين واقعه بطريق ايجاز قلمى شد ، از براى متتبعان تواريخ همين قدر كافيست به شرط حيات آنچه در مقدمهء وهابى من بعد واقع شود يادداشت خواهد شد ، العبد يدبر و اللّه يقدر .\r\n\r\nقطعه در تعرض بفلك\r\n فلك چو غدر بود كارت اى نمك به حرام * اميد خير نباشد ز تو چنين مخرام \r\n چه ظلم تازه نمودى بخامس اوتاد * به حق جد كبارش سرت رود بر باد \r\n اگر نبود پيمبر نبودت اين بنياد * براى خاطر او كرده حق ترا ايجاد \r\n تراست شاهد اين بيت آيت لولاك * كه خلق بهر محمد نمودت ايزد پاك \r\n بهر وجود كه كرده خدا ورا موجود * نمود او ز براى حبيب خود بدرود \r\n به غير آنكه تو اى بيحياى بىپروا * كنى مدام بآل رسول جور و جفا \r\n غرض خراب شوى اى سپهر كجرفتار * چنان كه هيچ نماند ز گردشت آثار \r\n چه گردشست كه اين ظلم و اين ستم كردى * كه شيعيان همه را دل تو پر ز غم كردى 
  ] \r\n جهان را صاحبى باشد خدا نام * كز او شوريده دريا گيرد آرام \r\nبمفاد كريمهء   كُلُّ مَنْ عَلَيْها فانٍ وَ يَبْقى وَجْهُ رَبِّكَ ذُو الْجَلالِ وَ الْإِكْرامِ  \r\n بسى رنج بردم در اين روزگار * كه ماند ز من نسخهء يادگار \r\n غرض نقشيست كز ما بازماند * كه هستى را نمىبينم بقائى \r\n عارفا بر من مكن قهر و عتاب * گر خطائى رفته باشد در كتاب \r\n آن خطاى رفته را تصحيح كن * از كرم و اللّه اعلم بالصواب \r\n\r\n","description":"","footnote":"","page_name":" 152 ","page_number":162},
  {"content":"\r\n\r\n\r\nفهارس كتاب\r\n\r\n1 - فهرست اسامى اشخاص و طوايف\r\nالف آدينه غورت ( ايل - ) 23\r\nآزاد خان افغان 100 ، 149\r\nآقاسى خان قراقولو 104\r\nآقا محمد خان قاجار 98 ، 149 ، 152\r\nآل سعود 32\r\nاباضيه 32 ، 33\r\nابدالى 1 ، 3 ، 8 ، 9 ، 10 ، 18 ، 19 ، 21 ، 29 ، 52 ، 55 ، 123 ، 142\r\nابراهيم خان اردلان 121\r\nابراهيم خان برادر نادر شاه 84 - 85\r\nابراهيم خان كيوانلو 110\r\nابراهيمشاه 85 - 87 ، 98 - 100 ، 112 ، 130\r\nابو تراب مرعشى ( ميرزا - ) شاه اسماعيل ثالث 144\r\nابو الغازى خان 23\r\nابو الحسن بمى ( ميرزا - ) 68\r\nابو الفتح خان بختيارى 88 ، 104 ، 120 ، 144 ، 168\r\nابو القاسم ( ميرزا - ) 147 ابو القاسم بن داود مرعشى ( ميرزا - ) 57 ، 59 ، 60 - 62\r\nاثنا عشريه 33\r\nاحمد جزائرى نجفى ( شيخ - ) 96\r\nاحمد خان ابدالى 88\r\nاحمد خان بيات 110 ، 119\r\nاحمد خان توپچى باشى 56\r\nاحمد خان درانى 139 ، 140\r\nاحمد خان سدوزهء ابدالى 123 ، 126 ، 138 ، 139\r\nاحمد خان قورچى باشى 137\r\nاحمد بن داود ( ميرزا - ) 93\r\nاحمد بن سعيد بن احمد بوسعيدى 32\r\nاحمد شاه بن ميرزا ابو القاسم مرعشى 57 ، 59 - 80\r\nاحمد ميرزا برادر شاه اسماعيل سوم 83\r\nارامنه 41\r\nارس 74\r\nاسحق ( شيخ صفى الدين - ) 118\r\nاسد اللّه خان پسر عبد اللّه خان سدوزئى 19 - 22 ، 28 - 29 ، 50 ، 53\r\nاسفنديار روئين تن 71\r\nاسكندر ميرزا رجوع كنيد ( بالكسندل خان )\r\nاسكندر يونانى 135\r\nاسمعيل اول ( شاه - ) 102\r\nاسمعيل ثالث ( شاه - ) 83 ، 144 ، 148 ، 149\r\nاسمعيل آقا خواجه‌سرا 57\r\nاسمعيل بيك راورى 68\r\nاسمعيل ميرزا يعنى شاه اسماعيل سوم 83\r\nاشرف افغان 66 ، 74 ، 77\r\nاصلان خان قرقلو 131\r\n\r\n","description":"","footnote":"","page_name":" 153 ","page_number":163},
  {"content":"\r\n\r\nاعراب عمانى 31\r\nاغريچه ( ايل - ) 23\r\nافاغنه ( افغان ) 1 ، 2 ، 3 ، 4 ، 5 ، 14 ، 15 ، 19 ، 20 ، - 22 ، 26 ، 28 ، 30 ، 31 ، 52 ، 54 ، 57 ، 60 ، - 67 ، 70 - 79 ، 81 ، 86 ، 92 ، 94 ، 99 - 102 ، 126 ، 127\r\nالكسندل خان ( اسكندر ميرزا ) 6 - 8\r\nافشار فارس 111\r\nاكبر پادشاه 13\r\nالقاص ميرزا پسر ابراهيم شاه 113\r\nالقاص ميرزا پسر شاه طهماسب دوم 83\r\nاللّه قليخان قاجار 93\r\nاللّه يار خان افغان 99 ، 100\r\nاللّه يار خان برادر محمد خان ابدالى 30\r\nامام قلى ميرزا 96\r\nامير بيك طاهرى 55 ، 68\r\nامير خان ميش مست 110 ، 120 ، 124 127 ، 138\r\nامين پسر ميرزا شمس الدين محمد ( ميرزا - ) 110\r\nانگلس 40\r\nاوخلو يا اخلو ( ايل - ) 23 ، 88\r\nاوزبك 23 ، 24 ، 86 ، 99 ، 100 ، 101 ، 102\r\nاويس ( امير ) يا ميرويس 2 - 18 ، 51\r\nايلبارس خان 23\r\nب و پ بابر شاه 12 ، 13 ، 143\r\nبابونه بيك بواناتى 68\r\nبختيارى ( فرقهء - ) 13\r\nبديع رشيد خان مهابت خانى ( ميرزا - ) 11\r\nبرزو بيك مين باشى 103\r\nبكنج يموت 98\r\nبكندى خان قچر 134\r\nبلعرب بن سلطان بن سيف 31\r\nبلوچ 5 ، 17 ، 33 ، 44 ، 55 ، 69\r\nبوسعيدى ( ملوك - ) 32\r\nبهاء الدين استيرى ( شيخ - ) 24 - 26\r\nبهبود خان اتكى تاتار 108 ، 109 ، 110 ، 120 ، 123 - 127 ، 138\r\nبيات 136\r\nبيجن سلطان لزگى 54 ، 55\r\nبيگرات خان ( باگرات ششم ) 92\r\nپرتگيش ( پرتغاليان ) 32 - 36 ، 40 - 43\r\nت تاجيك 101 ، 110 ، 112\r\nترك 101 ، 110 ، 112\r\nتركمان 23\r\nتكه ( ايل ) 23\r\nتمور خان كرد 79 - 80\r\nتهمورث ميرزا 121\r\nتيمور خان ابدالى 88 ، 125 ، 127 150\r\nتيمورى ( ايل ) 17\r\nتيموريه ( سلسلهء ) 18\r\nج جعفر بيك سياه منصور 121\r\nجعفر بيك قراباغى 46\r\nجعفر بيك كوسه 46\r\nجعفر خان استجلو 20 ، 29\r\nجعفر خان ولد محمود خان 128\r\nجعفر خان ميانلو 110 ، 131\r\nجعفر لشكر نويس ( ميرزا - ) 121\r\nجعفر منشى الممالك ( ميرزا - ) 121\r\nجغتائى ( سلاطين - ) 11\r\nجلالاى طباطبائى زواره‌اى 11\r\nجلال الدين منكبرنى ( سلطان ) 64\r\n\r\n","description":"","footnote":"","page_name":" 154 ","page_number":164},
  {"content":"\r\n\r\nجلاير 105 ، 132\r\nجمال خوانسارى ( آقا - ) 93\r\nجمشيد خان سردار مأمور عمان 36\r\nجمشيدى ( ايل - ) 17\r\nجهان بيگم دختر عيسى خان قورچى باشى 92\r\nچ چمشگزك ( كرد ) 17 ، 28 ، 97 ، 98\r\nچولئى 105\r\nح حاجى امكو 18\r\nحسن ابدال 13\r\nحسن خان قاجار 97 ، 98 ، 111 120 ، 149\r\nحسن لاهورى ( مولوى - ) 69\r\nحسن محدث ( سيد - ) 91\r\nحسن ميرزا 113\r\nحسين اصغر ( سيد - ) 91\r\nحسين تبريزى ( آخوند ملا - ) 96\r\nحسين خان سيستانى 53 ، 65\r\nحسين خان قرائى 111\r\nحسين قليخان ( لقب محمود افغان ) 51 ، 53\r\nحسين مرعشى خليفه سلطان ( سيد - ) 144\r\nحسين ميرزا 113\r\nحمير ( ملوك - ) 35\r\nحيات سلطان سدوزئى 19\r\nحيدر مجتهد ( سيد - ) 95\r\nحيدر ميرزا پسر شاه اسماعيل ثالث 149\r\nخ خاقان سعيد شهيد ( رجوع شود بشاه سلطان حسين )\r\nخاندانقلى بيك كرمانى 68\r\nخسرو خان سپه‌سالار 8 - 10 ، 14 - 18 ، 20\r\nخسروى ( ايل - ) 17\r\nخليل بيك برادرزادهء امير خان توپچى باشى 106\r\nد داود خان بن لوار صاب خان 92\r\nداود مرعشى ( ميرزا محمد - ) متولى آستانهء رضوى 57 ، 59 ، 60 ، 63\r\nدده تفنگچى 13\r\nدر گزينى ( ايل - ) 74\r\nدرويش عليخان 124\r\nدولت خان خواص خان 13\r\nذوالفقار خان پسر زمانخان 30\r\nر و ز رحيم حكيم باشى ( ميرزا - ) 49\r\nرستم خان فراشباشى 128\r\nرستم خان قوللر آقاسى 49 ، 56\r\nرستم خان گرجى 128\r\nرستم زال 71\r\nرستم محمد خان 56 ، 63\r\nرضا ( امام على بن موسى ) 26 ، 60 ، 95 ، 107 ، 108 ، 129 ، 142 ، 145\r\nرضا قلى ميرزا پسر نادر شاه 83 ، 84\r\nرضى پسر عرب بيك ( ميرزا - ) 106\r\nرفيع لارى ( ميرزا - ) 46 ، 47\r\nروميه 80 ، 81\r\nزال خان جلاير 133\r\nزاهد على لارى ( ميرزا - ) 76 - 77\r\nزبردست خان 77 ( رجوع كنيد نيز بمحمد ناظر )\r\nزبيده بيگم دختر شاه عباس بزرگ 92\r\nزعفران ( ملا - ) 80\r\nزكريا سلطان غلزهء 54\r\n\r\n","description":"","footnote":"","page_name":" 155 ","page_number":165},
  {"content":"\r\n\r\nزله خان افغان 100\r\nزين العابدين مرعشى ( ميرزا - ) پسر ميرزا محمد داود متولى 62\r\nس سام بيك سردار داراب 68\r\nسام نريمان 71\r\nسبا ( فرقهء - ) 33\r\nسعادت قليخان 106 ، 113\r\nسعود بن عبد العزيز وهابى 150\r\nسفيد بانى ( ايل - ) 68\r\nسلطان حسين ( شاه - ) خاقان سعيد شهيد 3 ، 19 ، 30 - 31 ، 41 48 ، 49 - 51 ، 59 ، 76 ، 83 ، 90 ، 92 ، 93\r\nسلطان حسين ميرزا پسر شاه سليمان ثانى 117 ، 139\r\nسلطان داود ميرزا پسر شاه سليمان ثانى 117 ، 119 ، 139 ، 143 ، 144\r\nسلطان بن سيف 22\r\nسلطان على ميرزا پسر شاه سليمان ثانى 117 ، 139 ، 143 ، 144\r\nسلطان قاسم ميرزا 139\r\nسلطان هاشم ميرزا 139\r\nسليم خان بيگلر بيگى 111\r\nسليمان اول ( شاه - ) 11 ، 59 ، 60\r\nسليمان ثانى ( ميرزا سيد محمد متولى يا سليمان ميرزا ) 86 ، 87 ، 89 ، 148\r\nسليمان ميرزا 90\r\nسليمان نبى 135\r\nسياوش بيك سردار نيريز 68\r\nسياه منصور 105\r\nسيد الساجدين امام زين العابدين 75 ، 91\r\nسيف الدين خان بيات 131\r\nسيف بن سلطان امام مسقط 31 ، 32 36 ، 44 ، 47 ، 76\r\nسيمونخان 92\r\nش شافعيه 33\r\nشاه جهان گوركانى 12\r\nشاهرخ خان چنگيزى 111\r\nشاهرخ ميرزا يعنى شاهرخ شاه 86 - 141\r\nشاه نواز خان ( رجوع كنيد بگرگين خان )\r\nشاه ورديخان چگنى كرد 66 ، 67\r\nشاهين خان افغان 99\r\nشرف بيك قرقلو 131\r\nشفيع مستوفى الممالك تبريزى ( ميرزا - ) 111\r\nشهداد خارانى 69\r\nشهداد خان افغان 100\r\nشهربانو بيگم دختر شاه سليمان اول 63 ، و 9\r\nشيخ عليخان زنگنه 60\r\nشير غازى خان اوزبك 22 - 24 ، 25\r\nشير غازى خان جلاير 142\r\nص صادقخان زند 149\r\nصادقخان فراهى 124\r\nصالح خان بيات 121 ، 131\r\nصاين خانى ( ايل ) 23\r\nصبغة اللّه افندى 96\r\nصبيهء شاه سلطان حسين 144\r\nصبيهء ميرزا ابراهيم خليفه سلطانى 62\r\nصبيه ميرزا خان سلطان 133\r\nصفويه 11 ، 19 ، 23 ، 36 ، 65 ، 66 ، 70 75 ، 76 ، 94 ، 98 ، 104 ، 111 ، 123 ، 130\r\n\r\n","description":"","footnote":"","page_name":" 156 ","page_number":166},
  {"content":"\r\n\r\nصفى جندقى ( حاجى - ) 104\r\nصفى قليخان تركستان اغلى ديوانه 22 - 24 ، 26 ، 27 ، 28\r\nصفى قليخان قرقلى 113\r\nصفى ميرزا پسر شاه سلطان حسين 57\r\nصوفى صافى ضمير ( لقب محمود افغان ) 51 ، 53\r\nط طالب خان ديوان بيگى احمد شاه 70 ، 71 ، 73\r\nطاهر نصر آبادى ( ميرزا - ) 91\r\nطاهر وحيد قزوينى ( عماد الدوله ) 11 ، 60\r\nطاهرى ( ايل ) 17\r\nطهماسب اول ( شاه - ) 102\r\nطهماسب بيك جلاير 76\r\nطهماسب ميرزا ( يعنى شاه طهماسب ثانى ) 57 ، 59 ، 63 ، 64 ، 65 ، 66 ، 68 ، 69 ، 74 ، 75 ، 76 ، 79 ، 80 ، 81 ، 82 ، 83 ، 84 ، 90 ، 91 ، 92 ، 93 ، 94\r\nطهماسب قليخان لقب اولى نادر شاه 76 ، 80 ، 81\r\nطهمورث بيك سفير شاه سلطان حسين 41 ، 42\r\nع و غ عالمگير ثانى 142\r\nعباس ثانى ( شاه - ) 11 ، 13\r\nعباس ثالث ( شاه - ) 82 ، 83\r\nعباس ماضى ( شاه - ) 40 ، 59 ، 92\r\nعباس قليخان حاكم لار 36\r\nعباس قليخان شاملو 20\r\nعبد الأئمه ( ميرزا - ) 62 ، 78\r\nعبد الحسين مستوفى ( ميرزا - ) 104\r\nعبد الحق دهلوى ( مولوى ) 96\r\nعبد الرحمن خان پسر عبد اللّه خان 30\r\nعبد العزيز برادر امير اويس 18 ، 51\r\nعبد العزيز وهابى 150\r\nعبد العلى خان عرب خزيمه 88 ، 120\r\nعبد النبى بيك لارى 65\r\nعبد الغنى خان على كوزائى ابدالى 30\r\nعبد اللّه ( سيد - ) امير العارفين و امير - العراقين 91\r\nعبد اللّه خان اوزبك 23\r\nعبد اللّه خان بلوچ 74 ، 76 ، 80\r\nعبد اللّه خان پسر حيات سلطان ابدالى 19 ، 20 ، 29\r\nعبد اللّه خان قوللر آقاسى گرجى 113\r\nعبد اللّه مرعشى ( ميرزا - ) پسر ميرزا محمد داود متولى 62\r\nعبد اللّه مرعشى ( ميرزا - ) پسر ميرزا محمد شفيع مستوفى 91 - 92\r\nعبد المولى مرعشى ( ميرزا - ) پسر ميرزا\r\nداود متولى 62\r\nعبد المؤمن خان اوزبك 23\r\nعبد النبى طسوجى ( ملا - ) 96\r\nعبد الوهاب مؤسس مذهب وهابيه 150\r\nعتبه ( بنى ) 38\r\nعرب 112 ، 136 ، 142\r\nعز شرف بيگم 92\r\nعطا خان اوزبك 96 ، 100\r\nعطا مراد خان 100\r\nعلم خان خزيمه ( امير ) 110 ، 119 ، 121 - 123 ، 128 ، 131 ، 132 ، 137 ، 142\r\nعلى بن ابى طالب ( امير المؤمنين ) 108\r\nعلى بن حسين مرعشى ( سيد - ) 144\r\nعليشاه ( رجوع كنيد بعليقليخان )\r\nعليقليخان يا عادلشاه يا على شاه 84 - 86 ، 96 - 98 ، 112 ، 130\r\nعليقليخان حاكم كرمان 8 ، 15 ، 16\r\nعلى مردان خان بختيارى 144 ، 148\r\n\r\n","description":"","footnote":"","page_name":" 157 ","page_number":167},
  {"content":"\r\n\r\nعلى مرعشى ( مير سيد ) پسر ميرزا محمد داود متولى 62 ، 63\r\nعلى نقيخان ولد مصطفى خان 104\r\nعلى يار خان چولئى 134\r\nعنايت سلطان بافقى 92\r\nعيسى خان قورچى باشى 92\r\nعمر ( ملا - ) والى كربلا 151\r\nغلزهء 1 ، 3 ، 5 ، 20 ، 29 ، 54 ، 123 ، 149\r\nف فتح عليخان ارشلوى ارومى 149\r\nفتح عليخان تركمان 21 - 22 ، 26\r\nفتح عليخان داغستانى وزير اعظم 31\r\n48 ، 49\r\nفتحعليشاه قاجار 152\r\nفرخ سير 18\r\nفرنگان رجوع كنيد بپرتگيش\r\nفريدونخان مين باشى 106\r\nفريدون خان نايب عبد اللّه خان 134\r\nفهونده ( ايل ) 68\r\nفيلى 113\r\nق قاچار ( قاچاريه ) 14 ، 17 ، 18 ، 24 28\r\nقائم مقام فراهانى 44\r\nقاسم خان افشار 134\r\nقاسم ميرزا 113\r\nقربانقليخان جزايرچى باشى 113 ، 134\r\nقرچقاى خان قلماق 121\r\nقزلباش يا قزلباشيه 9 ، 10 ، 15 ، 19 ، 20 ، 21 ، 22 ، 24 ، 28 ، 29 ، 41 ، 42 ، 60 ، 78 ، 86 ، 94 ، 96 ، 99 ، 100 101 ، 126 ، 127 ، 138\r\nقليج خان 139\r\nقليج خان 12\r\nقنبر ( مير - ) 128\r\nقوام الدين مرعشى مير بزرگ ( مير - ) 59 ، 75 ، 91\r\nك و گ كاكرى 5 ، 6\r\nكرد 24 ، 28 ، 74 ، 112 ، 137 ، 142\r\nكرم خان افغان 123 ، 124\r\nكريم خان بربر 110 ، 134\r\nكريم خان زند 149\r\nكريم الدين براكوهى 54\r\nكوچك ( مير - ) 128\r\nگرايلى 17 ، 18\r\nگرجيه ( گرجيان ) 4 ، 14 ، 41\r\nگرگين خان ( شاه نواز خان ) 3 ، 4 ، 5 6 ، 16 ، 18\r\nگوركانيه 142\r\nگوكلن 88\r\nل لاچين 61\r\nلالوى 112 ، 137\r\nلشكر خان سدوزئى 19\r\nلشنى ( ايل - ) 68\r\nلطف عليخان زند 149\r\nلطف عليخان داغستانى سپه‌سالار عم فتحعليخان 31 ، 39 - 50 ، 53\r\nم مجلسى ثانى ( علامه ) 93\r\nمحب عليخان پسر فتحعليخان 106\r\nمحمد امين موسوى نايب التوليه ( ميرزا ) - 118 ، 219\r\nمحمد بن برد 44\r\nمحمد بلوچ 72 ، 73\r\nمحمد تقى خراسانى ( سيد - ) 96\r\nمحمد تقى ( ميرزا - ) 120\r\nمحمد بن جساس 44\r\n\r\n","description":"","footnote":"","page_name":" 158 ","page_number":168},
  {"content":"\r\n\r\nمحمد حسينخان حاكم ساوه 104\r\nمحمد حسينخان زعفرانلو 110 ، 131\r\nمحمد حسين خان قاچار 84\r\nمحمد حسينخان قرائى 106\r\nمحمد حسين مرعشى ( ميرزا - ) پسر ميرزا محمد داود متولى 62\r\nمحمد حسين ملا باشى ( ملا - ) 49\r\nمحمد خان ابدالى 29 - 30\r\nمحمد خان افغان 96\r\nمحمد خان تركستان اوغلى 93\r\nمحمد خليل ( مؤلف كتاب ) 1 ، 144\r\nمحمد خواجهء بخارائى ( قاضى - ) 96\r\nمحمد رسول اللّه ص 1 ، 152\r\nمحمد رضا بيك ايشيك آقاسى باشى 113 128\r\nمحمد رضا خان قورچى باشى 139\r\nمحمد بن زيد اباضى 33\r\nمحمد زمان خان ابدالى 29\r\nمحمد زمان خان چرخچى باشى 27 ، 28\r\nمحمد زمان خان قورچى باشى 17 ، 18\r\nمحمد سمنانى ( ملا - ) 96\r\nمحمد شفيع ( ميرزا - ) 93 ، 119 ( ؟ )\r\nمحمد على حزين ( شيخ - ) 59 ، 90 ، 92\r\nمحمد على فاضل ( مير - ) 1\r\nمحمد على مرعشى ( ميرزا - ) پسر ميرزا محمد داود متولى 62 - 64\r\nمحمد قلى بيك قزوينى 45 ، 53 ، 54\r\nمحمد قليخان ولد محمد مؤمن خان شاملو 49 ، 50\r\nمحمد بن ماجد بحرانى شيخ الاسلام 39\r\n44 ، 47\r\nمحمد مؤمن بيك جهرمى 36 ، 37\r\nمحمد مهدى مشهدى ( مير - ) 25\r\nمحمد ناظر زبردست خان 71\r\nمحمود آقاخواجه‌سرا 4\r\nمحمود افغان برادر اويس غلزهء 18 ، 29\r\n31 ، 50 - 57 ، 59 ، 60 ، 61 ، 66\r\nمحمود سيستانى ( ملك - ) 93\r\nمحمود ناظر 61\r\nمحمود ميرزا پسر شاه سلطان حسين 57\r\nمدك يارى ( ايل - ) 68\r\nمراد بن فهلى ( مير ) 69\r\nمرتضى خليفه سلطانى ( ميرزا سيد - ) 83 ، 93 ، 144\r\nمصطفى خان بيگدلى 139\r\nمصطفى خان مير شكار باشى 49 ، 50\r\nمطلب ( مولى - ) 121\r\nمظلوم تخلص ميرزا عبد اللّه مرعشى\r\nمعصوم خان خزيمه ( امير - ) 124 - 127\r\nمقيم ( ميرزا - ) وزير مازندران 120\r\nمقيم ( ميرزا محمد - ) 93\r\nملك جعفر خان 55\r\nممسنى ( ايل - ) 68\r\nمنصور خان سياه منصور 110\r\nموسى خان ايلوى افشار 121\r\nمهابت جنگ 143\r\nمهديخان ( ميرزا - ) مؤلف تاريخ نادرى 1 ، 59 ، 74\r\nمهديخان چولئى 120\r\nمهديقلى چولئى 110\r\nمهراب خان عرب 120\r\nمهراب خان ناظر 122 ، 128 ، 131 ، 132 ، 136\r\nمهراب سلطان حاكم بحرين 37\r\nمحمد على تزرج احمدى بلوچ 66\r\nميانجيو مرتاض 52 ، 80\r\nن نادر شاه افشار 13 ، 25 ، 75 ، 86 ، 87 ، 94 ، 95 ، 96 ، 119 ، 149\r\nنخى 112 ، 137\r\n\r\n","description":"","footnote":"","page_name":" 159 ","page_number":169},
  {"content":"\r\n\r\nنعمة اللّه قهستانى 69\r\nنصر اللّه شهيد ( سيد - ) 96\r\nنصر اللّه ميرزا 96\r\nنظامى شاعر 135\r\nنور الدين نسوى منشى 64\r\nنور اللّه فراهانى ( مير - ) 44\r\nوه ولى محمد خان شاملو 66 ، 67 ، 68 ، 69 ، 70 ، 71 ، 73\r\nهادى بيك مين باشى 68\r\nهداية اللّه فراهانى ( مير - ) 44\r\nهمايون پادشاه 130 ، 143\r\nهوله 36\r\nهوشنگ گرجى 61\r\nى يعاربه 32\r\nيعقوب سلطان حاكم بندر عباسى 38\r\nيموت ( ايل - ) 23 ، 88\r\nيوسفعليخان جلاير 132 - 135 ، 137 ، 138\r\nبولقى بيك سردار مدك يارى 68\r\n\r\n2 - فهرست اعلام جغرافيائى\r\nالف آب بخشان ( قبرستان ) 25\r\nآب گرگان 98 ، 149\r\nآب مرغاب 21 ، 27\r\nآباده ( قلعهء - ) 145 ، 149\r\nآذربايجان 31 ، 57 ، 63 ، 64 ، 66 ، 74 ، 81 ، 85 ، 87 ، 96 ، 97 ، 98 ، 102 ، 107 ، 130 ، 131\r\nابرقو 64 ، 65\r\nابيورد 27\r\nاترك ( رود - ) 97\r\nاتك 2\r\nاحساء ( همان لحصا )\r\nاردلان 85 ، 95 ، 98 ، 121\r\nارس ( رجوع كنيد بروس )\r\nارض اقدس ( رجوع كنيد بمشهد )\r\nارگ زمرد شاه باخترى 11\r\nاستر اباد 17 ، 18 ، 27 ، 98 ، 120 ، 149\r\nاستير 24\r\nاسفزار يا سبزار 4 ، 19 ، 20\r\nاشكنان 46\r\nاصطهبنات 66 ، 68\r\nاصفهان 3 ، 4 ، 8 ، 17 ، 21 ، 25 ، 31 50 ، 51 ، 56 ، 57 ، 59 ، 62 ، 63 ، 65 ، 74 ، 77 ، 78 ، 79 ، 80 ، 81 ، 85 ، 87 ، 88 ، 91 ، 92 ، 93 ، 94 ، 95 ، 114 ، 119 ، 144 ، 145 ، 147 ، 148 ، 149\r\nاگره 11\r\nافغانستان 96\r\nاقطاع كرمان 54 ، 68\r\nاقليد 66\r\nاهل 46\r\nاوبه 19 ، 21\r\nاورگنج 22 ، 23\r\nايج 68 ، 71\r\nايران 3 ، 5 ، 36 ، 51 ، 78 ، 89 ، 91 96 ، 97 ، 103 ، 111 ، 121 ، 122 ، 126 ، 127 ، 130 ، ايزد خواست 50\r\n\r\n","description":"","footnote":"","page_name":" 160 ","page_number":170},
  {"content":"\r\n\r\nباجور 2\r\nباخرز 30\r\nبادغيس 19 ، 21\r\nباديهء بنى تميم 33\r\nباديهء بنى حنيف 33\r\nبارفروش 93\r\nباغ سعادت آباد اصفهان 79\r\nباغ گنج عليخان 14\r\nباغ ميرزا كامران 13\r\nباغ نظر على مردانخان 14\r\nباغين 69\r\nبالا مرغاب 27\r\nبحرين 4 ، 32 ، 37 ، 38 ، 39 ، 40\r\nبخارا 96\r\nبدخشان 2 ، 23\r\nبراكوه 68\r\nبرج آستانهء درويش مجنون قتال 13\r\nبرج دده 13\r\nبرج خاكستر 13\r\nبرج فيلخانه 21\r\nبردع 95\r\nبروجرد 62\r\nبركه شيخ 46\r\nبست 4\r\nبسطام 18\r\nبصره 143\r\nبعلان 34\r\nبغداد 83\r\nبلخ 2 ، 23\r\nبلوچستان 3 ، 76 ، 80\r\nبم 53\r\nبنگاله 143\r\nبوانات 65\r\nبوشهر ( ريشهر ) 39\r\nبهلا 35\r\nبيابانك 93\r\nبيخه فال 36\r\nبيرم 46\r\nبيرين 35\r\nبيه پس 74\r\nبيه پيش 74\r\nپاكستان 3\r\nپرتگال 33 ، 40 ، 41\r\nپشت بادام 104\r\nپل جوئى 79\r\nپل خان 80\r\nپل سالار 21\r\nپل فسا 71 ، 72\r\nپنجاب 2\r\nپوريان 21\r\nپيشاور 3\r\nپهكر 2\r\nتادوان 68\r\nتبريز 64 ، 98\r\nتهته 78 ، 85\r\nتربت حيدريه 88\r\nترنك ( شهر ) 3\r\nتل سياه 42\r\nتوران 52\r\nثريم 33\r\nجاجرم 18\r\nجام 21 ، 96\r\nجبل شمر 151\r\nجرجانيه 23\r\nجرون 76 ، 77\r\nجزيرهء طويله يا دراز ( قشم ) 38\r\nجلفار 35 ، 44\r\nجندق 93 ، 104\r\nجهانگيريه 46\r\nجهرم 46 ، 65 ، 66\r\n\r\n","description":"","footnote":"","page_name":" 161 ","page_number":171},
  {"content":"\r\n\r\nجيرفت 69\r\nچخور سعد 120\r\nچشمه حسن 104 ، 105\r\nچشمه على يا على بلاغى 94\r\nچناران 96\r\nچهار باغ ( قراباغ ) 2\r\nچهار باغ مشهد 106 ، 134 ، 137\r\nچهارده طبس 104\r\nچهل زينه ( كوه - ) 12\r\nحبش ( بلاد - ) 33\r\nحجاز 96 ، 148\r\nحصار شير حاجى 11\r\nحصار على مردان خان 12\r\nحصن الحروم 35\r\nحضر موت 33\r\nخبوشان 96 ، 97\r\nخبيص 53\r\nخراسان 2 ، 8 ، 17 ، 18 ، 22 ، 23 ، 24 ، 25 ، 26 ، 27 ، 28 ، 62 ، 75 ، 76 ، 81 ، 85 ، 86 ، 93 ، 94 ، 96 ، 97 ، 98 ، 103 ، 104 ، 109 ، 110 ، 124 ، 142\r\nخرنه 105\r\nخسويه 48\r\nخصب 35\r\nخفر 66 ، 68\r\nخمسه 120\r\nخوارزم 23\r\nخواف 21 ، 30\r\nخير آباد نمك 54\r\nخيوق 23\r\nداراب دارابجرد 66 - 68 ، 71 ، 78\r\nداغستان 95\r\nدامغان 94\r\nدبا 35\r\nدرب عراق 21\r\nدربند 121\r\nدشتستان 37\r\nدروازهء بابا ولى حسن ابدال 13 ، 14\r\nدروازهء خواجه اويس 14 ، 15\r\nدروازهء خواجه خضر 13 ، 14\r\nدروازهء على قاپى 13\r\nدروازهء ماشورى 10 ، 13 ، 14\r\nدرياى آمويه 109\r\nدرياى نجف 151\r\nدزفول 53\r\nدشتستان 37\r\nدغمر 35\r\nدلارام چنگى 29 ، 52\r\nدوشاخ ( كوه - ) 20\r\nدولت آباد ( قلعهء - ) همان قلعهء بدن دهادهر 2\r\nده شيخ 6 ، 7\r\nده كوه 47\r\nرادكان 128\r\nراز قوشخانه ( ؟ ) 105\r\nرأس الحد 33 ، 34\r\nرأس الخيمه 150\r\nرامهرمز 53\r\nرباط پريان 21\r\nرستاق 35\r\nرستمدار 93\r\nرشت 74\r\nرودبار كرمان 69\r\nرودخانهء قم 98\r\nرود كر 74\r\nروس يا ارس 74 ، 121\r\nروضة الشام 35\r\nروم 91 ، 96\r\n\r\n","description":"","footnote":"","page_name":" 162 ","page_number":172},
  {"content":"\r\n\r\nرى 74\r\nرياض 32\r\nريشهر 37 ، 39 ، 42 ( رجوع كنيد ايضا ببوشهر )\r\nزاينده رود 79\r\nزباره 150\r\nزمين داور 4 ، 50\r\nزنگبار 32\r\nزور آباد 27\r\nزوزن 21\r\nسارى 94\r\nساوه 87 ، 102 ، 104\r\nسبزار ( رجوع كنيد باسفزار )\r\nسبزوار 24 ، 83\r\nسداب 35\r\nسرابان 19\r\nسرخس 27\r\nسرخه 99\r\nسرمق 66\r\nسروستان 71\r\nسفيد كوه دامغان 94\r\nسقز 121\r\nسلطانيه 98\r\nسمايل 35\r\nسمنان 94 ، 99\r\nسند 2 ، 3 ، 78\r\nسنك بست 138\r\nسنه 95 ، 98 ، 121\r\nسور 35\r\nسوس نقى ( ؟ ) 104\r\nسومبار ( سيمبار ) 97\r\nسير 35\r\nسيرجان 54 ، 56 ، 68 ، 69\r\nسيستان 19 ، 21 ، 53 ، 76 ، 96\r\nسيوستان 3\r\nسيوى يا سيبى 2 ، 3\r\nشافلان 19 ، 21\r\nشال 4\r\nشاه جهان آباد 142 ، 143\r\nشاه‌دان 93\r\nشبانكاره 71\r\nشحر 33\r\nشرج رباط 5\r\nشكارپور 3\r\nشكى 96\r\nشماخى 55\r\nشورابك 30\r\nشوشتر 53\r\nشهر بابك 68\r\nشهر زور 87 ، 100 ،\r\nشهر وزير 23\r\nشيراز 4 ، 39 ، 46 ، 47 ، 50 ، 65 ، 71 ، 73 ، 78 ، 80 ، 145 ، 149\r\nشيروان 55\r\nصحار 35\r\nصفهء شاه طهماسب در مشهد 84\r\nطبرستان 74 ، 75\r\nطبس گيلكى 75 ، 104\r\nطوس 35\r\nطهران 62 ، 74 ، 95\r\nظفار 33\r\nعباسى ( بندر - ) 32 ، 36 ، 38 ، 40 ، 76 ، 67\r\nعتبات عاليات 143\r\nعراق 27 ، 51 ، 64 ، 65 ، 81 ، 94 ، 96 ، 97 ، 99 ، 102 ، 103 ، 107 ، 108 ، 113 ، 120\r\nعراق عرب 117\r\nعربستان 81 ، 121 ، 130 ، 131\r\nعلى بلاغى يا چشمه على 94\r\nعماده ده 46\r\n\r\n","description":"","footnote":"","page_name":" 163 ","page_number":173},
  {"content":"\r\n\r\nعمارت الياس خانى 117\r\nعمان 32 ، 34 ، 35 ، 36 ، 37 ، 38 ، 40 ، 76\r\nعمان ( درياى - ) 32 ، 33\r\nغار سمنان ( ؟ ) 99\r\nغزنين 2 ، 3\r\nغوريان 21 ، 22 ، 101 ، 124\r\nفارس 31 ، 36 ، 37 ، 39 ، 42 ، 51 ، 53 ، 54 ، 64 ، 65 ، 69 ، 72 ، 73 ، 81 ، 87 ، 108 ، 121 ، 131\r\nفارس ( بحر - ) 33 ، 76 ، 77\r\nفاسكند ( صحراى - ) 46\r\nفداغ 46\r\nفراه 4 ، 19 ، 21 ، 28 ، 29 ، 30 50 ، 52 ، 54 ، 125\r\nفراهان 95\r\nفرح آباد 56 ، 58\r\nفرغانه 23\r\nفسا 66 ، 68\r\nفوشنج 4 ، 5\r\nفومن 74\r\nفيروزكوه 91\r\nفيض آباد قرائى 88 ، 105\r\nقاپلان كوه 120\r\nقاف ( كوه - ) 133\r\nقبچاق ( دشت - ) 97\r\nقبرستان ست فاطمه 93\r\nقبله 96\r\nقچان ( قوچان ) 96\r\nقراباغ ( چهار باغ ) 3\r\nقراباغ آذربايجان 120\r\nقراقان 102\r\nقريات 35\r\nقزوين 30 ، 31 ، 50 ، 51 ، 53 ، 57 ، 63 ، 74 ، 93 ، 102\r\nقس 33\r\nقشم 32 ، 38 ، 39 ، 40 ، 44\r\nقطر 38\r\nقطرو - گدرو 54\r\nقطيف 4 ، 32\r\nقلاپور 87 ، 112\r\nقلات بنچارهء بلوچ 4\r\nقلات غلزهء ( كلات غلجائى ) 3 ، 4 ، 5 ، 10\r\nقلعهء ارك 12\r\nقلعهء بدن 11 ، 12\r\nقلعهء حسن آباد داراب 78\r\nقلعهء چات 97\r\nقلعهء سلاسل 43\r\nقلعهء كرمانشاه 88\r\nقلعهء كوه چهل زينه 12\r\nقلعهء مشهد 96 ، 97 ، 142\r\nقلعهء مندوى 12\r\nقلعهء هرات 139\r\nقلمرو عليشكر 81 ، 102 ، 103 ، 107 ، 108\r\nقلهات 33 ، 34 ، 35\r\nقم 31 ، 86 ، 87 ، 88 ، 95 ، 98 ، 99 ، 101 105 ، 146\r\nقندهار 1 ، 3 - 18 ، 29 ، 30 ، 45 ، 51 ، 53 ، 54 ، 55 ، 80 ، 87 ، 101 ، 123 ، 124 ، 129 ، 131 ، 138\r\nقنغرى 66\r\nقيتول ( كوه - ) 11\r\nكابل 2 ، 3 ، 19 ، 83 ، 126\r\nكابل ( كوهستان ) 52\r\nكات 23\r\nكاشان 49 ، 57 ، 81 ، 104\r\nكافرستان 3\r\nكافر قلعه 27\r\n\r\n","description":"","footnote":"","page_name":" 164 ","page_number":174},
  {"content":"\r\n\r\nكتل بركه شيخ 46\r\nكتل كورد 46\r\nكتل گراش 46\r\nكفهء نمك 54\r\nكربلا 96 ، 108 ، 148 ، 150 - 152\r\nكركوك ، 83 ، 96\r\nكرمان 45 ، 53 ، 54 ، 55 ، 66 ، 67 ، 68 69 ، 73 ، 74 ، 76\r\nكرمانشاه 120\r\nكرمستج كرمسته 67\r\nكرين 150\r\nكل 46\r\nكلات 14\r\nكلكته 144\r\nكنگ 36 ، 37 ، 38 ، 40 - 45\r\nكورده 47\r\nكوسويه 21\r\nكوه پرويز 104\r\nكوه گيلويه 31 ، 46 ، 53\r\nكوير 105\r\nكه مرد 3\r\nكهنجان 71\r\nكيج 78 ، 143\r\nگدرو همان قطرو\r\nگرجستان 3 ، 15 ، 92 ، 121\r\nگرجستان كارتيل 92\r\nگرشگ 4 ، 126\r\nگرگانج 23\r\nگلون آباد 56 ، 60\r\nگنبره 40 ( رجوع كنيد ايضا بعباسى )\r\nگنجه 120\r\nگنگ 144\r\nگيلان 74\r\nگوه ( گوآ ) 41\r\nلار 31 ، 36 ، 44 ، 45 ، 46 ، 66 ، 67 ، 69 76 ، 77 ،\r\nلارستان 31\r\nلارك 32 ، 38 ، 39 ، 40 ، 65\r\nلحصا ( لحسا ) يا احسا 4 ، 32 ، 33 ، 150\r\nلكه ( كوه - ) 12\r\nلنگر 21\r\nلنگرود 74\r\nليما 35\r\nمازندران 59 ، 75 ، 83 ، 91 ، 94 ، 120\r\nماوراء النهر 23\r\nماهلو يا مهارلو 71\r\nمحولات 88\r\nمدرس حرم حسين 96\r\nمراغه 98\r\nمرباط 33\r\nمرشد آباد بنگاله 2 ، 143 ، 144\r\nمرو شاهجان 27\r\nمروچاق ( مروجق ) 27 ، 30 ، 109\r\nمرو الرود ( همان مروچاق )\r\nمستنگ 4\r\nمسقط ( مسكت ) 32 ، 34 ، 35 ، 47 ، 143 ، 150\r\nمشهد ( يا ارض اقدس ) 16 ، 30 ، 59 ، 62 ، 63 ، 80 ، 84 ، 86 ، 87 ، 88 ، 90 ، 93 ، 94 ، 96 ، 97 ، 104 ، 105 ، 106 ، 107 ، 128 ، 132 ، 137 ، 138 ، 140 ، 142 ، 145\r\nمشهد ام النبى يا مشهد مادر سليمان 65 ، 68\r\nمشيز 54 ، 49\r\nمصيره 33\r\nمطرح 35\r\nمطرقه 33 ، 35\r\nمكران 69 ، 78 ، 143\r\nملك آباد 93\r\nمليبار 41\r\nمورچه خوار 80\r\n\r\n","description":"","footnote":"","page_name":" 165 ","page_number":175},
  {"content":"\r\n\r\nموصل 96\r\nموغان ( چول - ) 83 ، 94\r\nمولتان ( ملتان ) 3 ، 19 ، 30\r\nمهماندوست 80\r\nميمند 21\r\nميمند كرمان 54 ، 56 ، 69\r\nنجد 33\r\nنجف اشرف 151\r\nنخجوان\r\nنرماشير 53 ، 76 .\r\nنزوا 35\r\nنطنز 104\r\nنهاوند 62\r\nنهبندان 75 ، 76\r\nنيريز 47 ، 54 ، 66 ، 68 ، 71 ، 73 ،\r\nوان 96 ، 121\r\nهرات 3 ، 8 ، 16 ، 18 ، 19 ، 20 ، 21 ، 22 ، 23\r\n27 ، 29 ، 30 ، 51 ، 52 ، 53 ، 81 ، 87 88 ، 101 ، 123 ، 124 ، 126 ، 127 ، 128 ، 129 ، 138 ، 14\r\nهرموز ( جزيرهء - ) 38\r\nهرموز ( قلعهء - ) 38 ، 39 ، 40\r\nهزار اسپ 23\r\nهمدان 81 ، 95 ، 104\r\nهند ( بحر - ) 33\r\nهندوستان 2 ، 3 ، 4 ، 18 ، 62 ، 78 ، 84 ، 94 ، 96 ، 139 ، 142 ، 143\r\nهندو كوه 2 ، 3\r\nهوگلى 144\r\nهيرمند 8 ، 9\r\nيافع ( بلاد - ) 33\r\nيزد 93 ، 94 ، 104 ، 105\r\nيمامه 33\r\nيمن 33 ، 150\r\n\r\n3 - فهرست اسامى كتب\r\nآثار الشيعه 91\r\nاحسن التواريخ حسن بيك روملو 23\r\nاعيان الشيعه 91\r\nانساب آل الرسول 91\r\nتاريخ سلطانى 92\r\nتاريخ طبرستان سيد ظهير الدين 91\r\nتاريخ عالم آرا 23 ، 40\r\nتاريخ عباسى يا عباسنامه 11\r\nتاريخ نادرى ميرزا مهديخان 1 ، 74 ، 81\r\nالتدوين 91\r\nتذكرهء حزين 92\r\nتذييل عمدة الطالب كمال الدين اصفهانى 91\r\nترجمهء محاسن 58\r\nتعليقه بر استبصار 39 ، 44\r\nتعليقه بر تهذيب 39 ، 44\r\nتعليقه بر فقيه 39 ، 44\r\nتعليقه بر وافيهء فاضل تونى 39 ، 44\r\nحاشيه بر شرح لمعه 144\r\nحاشيه بر معالم 144\r\nحبيب السير 91\r\nروضة الصفا 91\r\nروضة الصفويه 23\r\nشاه جهان نامه 11\r\nمجالس المؤمنين 91\r\nمجمع التواريخ ( همين كتاب ) 2\r\nمحافل المؤمنين 91\r\nمشجرات آل رسول اللّه 91\r\nنسخه‌هاى مير محمد على فاضل 1\r\nوقايع قندهار يا لطائف الأخبار 11\r\nيادداشت پدر مؤلف 2\r\nپايان\r\n\r\n\r\n","description":"","footnote":"","page_name":" 166 ","page_number":176}
  ]