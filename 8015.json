[
  {"content":"\r\n\r\nتاريخ الفى\r\n( تاريخ هزار سالهء اسلام )\r\nجلد پنجم\r\n\r\n","description":"","footnote":"","page_name":" فهرست 1 ","page_number":1},
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" فهرست 2 ","page_number":2},
  {"content":"\r\n\r\nقاضى احمد تتوى و آصف خان قزوينى\r\nتاريخ الفى\r\n( تاريخ هزار سالهء اسلام )\r\nمصحح\r\nغلامرضا طباطبايى مجد\r\nجلد پنجم\r\nاز سال 521 رحلت ( 531 هجرت ) تا پايان سال 604 رحلت ( 614 هجرت ) خير البشر\r\nتهران 1382\r\n\r\n","description":"","footnote":"","page_name":" فهرست 3 ","page_number":3},
  {"content":"\r\n\r\nتتوى ، احمد بن نصرالله ، - 996 ق .\r\nتاريخ الفى ( تاريخ هزار سالهء اسلام ) / نويسندگان احمد تتوى ، آصف خان قزوينى ؛ مصحح غلامرضا طباطبايى مجد . - تهران : شركت انتشارات علمى و فرهنگى ، 1382 .\r\n8 ج .\r\n( ج . 5 ) ISBN 964 - 445 - 385 - 9 . - ( دوره ) ISBN 964 - 445 - 275 - 5\r\nفهرستنويسى بر اساس اطلاعات فيپا .\r\nمندرجات : ج . 1 . رحلت پيامبر اكرم ( ص ) تا پايان سال 50 رحلت ( 60 هجرت ) خيرالبشر . - ج . 2 . از سال 51 رحلت ( 61 هجرت ) تا پايان سال 200 رحلت ( 210 هجرت ) خيرالبشر . - ج . 3 . از سال 201 رحلت ( 211 هجرت ) تا پايان سال 424 رحلت ( 434 هجرت ) خيرالبشر . - ج . 4 . از سال 425 رحلت ( 435 هجرت ) تا پايان سال 520 رحلت ( 530 هجرت ) خيرالبشر . - ج . 5 . از سال 521 رحلت ( 531 هجرت ) تا پايان سال 604 رحلت ( 614 هجرت ) خيرالبشر . - ج . 6 . از سال 611 رحلت ( 621 هجرت ) تا پايان سال 683 رحلت ( 693 هجرت ) خيرالبشر . - ج . 7 . از سال 684 رحلت ( 694 هجرت ) تا پايان سال 813 رحلت ( 823 هجرت ) خيرالبشر . - ج . 8 . از سال 814 رحلت ( 824 هجرت ) تا پايان سال 974 رحلت ( 984 هجرت ) خير البشر . -\r\n1 . اسلام - تاريخ . الف . آصف خان قزوينى ، جعفر بن بديع الزمان ، 958 - 1021 ق . ب . طباطبايى مجد ، غلامرضا ، 1328 - ، مصحح . ج . انتشارات علمى و فرهنگى . د . عنوان .\r\n2 ت 23 ت / 14 BP\r\n912 / 297\r\nكتابخانهء ملى ايران 47180 - 81 م\r\nتاريخ الفى ( جلد پنجم )\r\nنويسندگان : قاضى احمد تتوى و آصف خان قزوينى\r\nمصحح : غلامرضا طباطبايى مجد\r\nچاپ نخست : 1382 ؛ شمارگان : 3000 نسخه\r\nحروفچينى و آماده سازى : شركت انتشارات علمى و فرهنگى\r\nليتوگرافى ، چاپ و صحافى : شركت افست\r\nحق چاپ محفوظ است .\r\nشركت انتشارات علمى و فرهنگى\r\nادارهء مركزى : خيابان افريقا ، چهار راه حقانى ( جهان كودك ) ، كوچهء كمان ، پلاك 4 ، كد پستى 15178 ؛\r\nصندوق پستى : 366 - 15175 ؛ تلفن : 71 - 8774569 ؛ فاكس : 8774572\r\nمركز پخش : شركت بازرگانى كتاب گستر ، خيابان افريقا ، بين بلوار ناهيد و گلشهر ، كوچهء گلفام ، پلاك 1 ؛\r\nكدپستى : 19156 ؛ تلفن : 2019795 ؛ تلفكس : 2050326\r\nفروشگاه يك : خيابان انقلاب - روبروى در اصلى دانشگاه تهران ؛ تلفن : 6400786\r\nفروشگاه دو : خيابان انقلاب - نبش خيابان 16 آذر ؛ تلفن : 6498467\r\n\r\n","description":"","footnote":"","page_name":" فهرست 4 ","page_number":4},
  {"content":"\r\n . \r\n","description":"","footnote":"","page_name":" فهرست 5 ","page_number":5},
  {"content":"\r\n . \r\n","description":"","footnote":"","page_name":" فهرست 6 ","page_number":6},
  {"content":"\r\n . \r\n","description":"","footnote":"","page_name":" فهرست 7 ","page_number":7},
  {"content":"\r\n . \r\n","description":"","footnote":"","page_name":" فهرست 8 ","page_number":8},
  {"content":"\r\n\r\n\r\n[ جلد پنجم 
  ]\r\n\r\nذكر وقايع سال پانصد و بيست و يكم از رحلت\r\nدر ماه محرّم اين سال سلطان مسعود چون خاطر از ممر راشد باللّه جمع ساخت ، چه او از موصل بيرون آمده و رفت به ملك داود ملحق گرديد ، لشكرهاى خود را رخصت فرمود كه هركس به جاى خود رفته آسايش نمايند .\r\nو هم در اين سال سلطان مسعود دختر خود را به صدقة بن دبيس داد و خواهر خود ، فاطمه ، را به خليفه مقتفى لامر اللّه ؛ و خود خواهر صدقة بن دبيس ، شوى خاتون ، را به عقد درآورد .\r\nبعد از آن ، دختر عمّ خود را به عقد نكاح خود درآورد .\r\nو در اين سال راشت فارسى ، كه از سوداگران زمان به كثرت مال اعتبار داشت ، به مبلغ هجده هزار دينار جامه جهت كعبهء معظّمه ، زادهما اللّه شرفا و تعظيما ، به‌هم رسانيده در روز عرفه بر وى پوشانيد ؛ چه ، اين سال به‌واسطهء اختلافى كه ميانهء ملوك اسلام به‌هم رسانيده بودند ، جامه جهت كعبه نيامده بود . بنابراين ، راشت فارسى به آن شرف مشرّف گشت .\r\nو هم در اين سال امير عماد الدّين اتابك زنگى ، امير سلاح الدّين محمّد ياغيسيانى را كه از امراى كبار ديار شام بود ، و به مكر و حيله شهرت داشت و بر سر حمص آمده بود ، كه شايد آن شهر را از دست معين الدّين اتز « 1 » ، كه والى آن شهر بود ، به مكر و حيله تواند گرفت . اما هرچند سعى كرد اثرى بر آن مترتّب نشد ، كه در اين اثنا ، امير عماد الدّين اتابك رسيد [ 60 ب 
  ] و شهر را محاصره نمود ، و از غرّهء شهر شعبان تا بيستم آن ماه محاصره داشت و جنگ‌ها كرد .\r\nآخر الأمر ، چون از گرفتن آن مأيوس شد ، از آنجا كوچ كرده به جانب بعرين « 2 » ، كه از قلاع\r\n\r\n\r\n","description":"","footnote":"\r\n( 1 ) . الكامل ، أنز .\r\n( 2 ) . رجوع شود به پاورقى ص 191 كتاب .\r\n","page_name":" 2977 ","page_number":9},
  {"content":"\r\n\r\nفرنگ بود ، رفته و آنچه در بعرين ميانهء او و فرنگان واقع شد ، در وقايع سال آينده مذكور خواهد شد .\r\nو از جمله وقايع اين سال آنكه در ماه رجب امير بزاوش « 1 » كه يكى از امراى شام بود ، لشكرى انبوه به‌هم رسانيده به قصد جهاد فرنگ عنان عزيمت به صوب طرابلس منعطف داشت . چون قمّص ، فرمانرواى طرابلس ، بر اين حال اطّلاع يافت ، او نيز فرنگان را از اطراف و جوانب جمع كرده با لشكرى عظيم از طرابلس به دفع ايشان بيرون آمد . بعد از رسيدن ايشان به يكديگر آتش جدال و قتال اشتعال گرفت و نسيم ظفر و نصرت بر پرچم علم مسلمانان وزيد و اكثر فرنگان در معركه كشته شدند و قمص با معدودى چند گريخته به طرابلس رفت . و امير بزاوش غنايم بسيار به‌دست آورده از آنجا عنان عزيمت به صوب وادى بن الأحمر ، كه از قلاع فرنگان بود ، منعطف داشت و آن قلعه را جبرا و قهرا فتح نموده فرنگانى كه در آن قلعه بودند ، همه را به قتل رسانيد و زن و فرزند ايشان را اسير كرده به جانب شام آورد . فرنگان بعد از آن زر بسيار فرستاده خود را اخلاص كردند .\r\nو از جمله وقايع اين سال آنكه در ماه جمادى الأوّل تاج الدّوله بهرام ، وزير الحافظ لدين اللّه علوى ، كه قبل از وزارت طبيب او بود و در احوال كشتن حسن بن حافظ لدين اللّه ، شمّه‌اى از احوال او و سبب وزارتش قلمى شد ، گريخته به جانب صعيد « 2 » مصر رفت . منشأ گريختن او آن بود كه چون او در امر وزارت استقلال يافت ، شروع در اهانت و ايذاى اهل اسلام نمود . و در تمامى اعمال ، ارمنيان را حاكم و والى گردانيد و كار به جايى رسانيد كه مسلمانان در آن ديار به خوارى تمام زيست مىكردند . و ارامنه هر تحكّمى كه مىخواستند ، بر مسلمانان مىكردند و زن و فرزند ايشان را به پستى مىكشيدند و از كمال استيلاى تاج الدّوله كه به‌هم رسانيده بود هيچ‌كس از امرا و اعيان دولت علويه را ياراى آن نبود كه در آن باب به او چيزى تواند گفت ، تا آنكه در اين سال چون ظلم و تعدّى ارامنه از حدّ اعتدال تجاوز نموده بود ، رضوان بن ريحينى « 3 » ، كه از امراى كوچك مصر بود ، در مقام تدارك اين امر شده جمعى كثير را با خود متفق گردانيده به قصد گرفتن تاج الدّوله متوجّه قاهرهء مصر گشت . چون تاج الدّوله اين خبر شنيد پيش از آنكه رضوان به قاهره رسد به جانب صعيد رفت و در آنجا توقّف ناكرده به جانب اسوان « 4 » رفت . والى اسوان او را از درآمدن به شهر مانع شده جمعى كثير از ارامنه را كه همراه او بودند ، به قتل رسانيد . آخر الأمر ، تاج الدّوله سراسيمه و حيران شده كس نزد الحافظ لدين اللّه\r\n\r\n\r\n","description":"","footnote":"\r\n( 1 ) . ق : تراوش .\r\n( 2 ) . از ايالات مهمّ مصر كه اسوان جزو آن است .\r\n( 3 ) . ق ، ش : وحشيى .\r\n( 4 ) . شهر بزرگى در آخر صعيد مصر و آغاز نوبه .\r\n","page_name":" 2978 ","page_number":10},
  {"content":"\r\n\r\nفرستاده امان طلبيد . حافظ لدين اللّه ملتمس او را مبذول داشته او را به مصر طلبيد ؛ و در قصر امارت بند كرد ، و مدتى مديد در آنجا محبوس بود ؛ و امر وزارت بر رضوان بن ريحينى قرار گرفت و او را به « ملك أفضل » ملقّب نمود .\r\nو در تاريخ ابن اثير جوزى مسطور است كه اوّل وزيرى كه در مصر به ملك ملقّب شد رضوان بود ؛ چه ، پيش از وى هيچ وزيرى از وزراى مصر به ملك ملقّب نشده بود . « 1 »\r\nو تاج الدّوله بهرام بعد از آنكه مدتى در بند ماند ، ترك دنيا نموده رهبانيت اختيار كرده در يكى از كنايس نصارا به عبادت مشغول شد . و ملك افضل در وزارت مصر استقلال پيدا كرد .\r\nو چون دو سال بدين‌منوال گذشت ، ميانهء او و حافظ لدين اللّه نفاقى به‌هم رسيد و حافظ در مقام گرفتن او شد . ملك افضل از حقيقت حال او خبر يافته در نيمهء ماه شعبان سنهء پانصد و سى و سه هجرى ، از سراى خود بيرون آمده به جانب شام گريخت . و مردم خانهء او را تاراج كرده اموال بىشمار از آنجا بيرون آوردند . و چون حافظ لدين اللّه از اين حال خبر يافت ، خود سوار شده به سراى او درآمد و آنچه از اسباب مانده بود همه را وى به خزانهء خود فرستاد . و ملك افضل در ماه ذيقعدهء سال مذكور به ملازمت امين الدّين تكشتگين « 2 » ، والى دمشق ، رسيده اعزاز و اكرام تمام يافت . بعد از يك سال ، امين الدّين تكشتگين لشكرى همراه او نمود كه به مصر رفته آن ولايت را از براى او بگيرد .\r\nالقصّه چون ملك افضل با لشكرى انبوه از شاميان به حدود مصر رسيد ، از آن جانب نيز حافظ لدين اللّه لشكرى آراسته به دفع او نامزد فرمود . قريب به باب النصر هردو طائفه به‌هم رسيدند و آتش قتال و جدال ميانهء هردو طائفه بالا گرفت . ملك افضل در آن معركه داد شجاعت و مردانگى داده آن‌چنان ثبات قدم ورزيد كه هيچ اميرى و سردارى را به آن شجاعت و مردانگى نشان نمىدهند .\r\nالقصّه ، مصريان طاقت مقاومت [ 62 الف 
  ] نياورده روى به گريز نهادند و اكثر ايشان در معركه به قتل رسيدند و ملك أفضل بعد از فتح ، سه روز در باب النصر توقّف نمود . اتفاقا بعد از سه روز حافظ لدين اللّه به وعدهء درم مردم را فريب داده از ملك افضل بازگردانيد ؛ چنانچه اكثر مردم از وى مفارقت كرده به اطراف و جوانب رفتند . چون ملك افضل اين حال را مشاهده نمود با معدودى چند ، كه با وى بودند ، عنان عزيمت به جانب شام منعطف داشت . و حافظ لدين اللّه از معاودت او انديشيد كه مبادا اين نوبت ، لشكرى ديگر آورده مصر را از دست وى بگيرد . بنابراين ، امير ابن مصّال « 3 » را كه از جمله امراى او بود ، نزد ملك أفضل\r\n\r\n\r\n","description":"","footnote":"\r\n( 1 ) . الكامل ، ج 11 ، ص 48 .\r\n( 2 ) . الكامل : كمشتكين .\r\n( 3 ) . ق : امير رمضان ؛ ش : امير بن مضان .\r\n","page_name":" 2979 ","page_number":11},
  {"content":"\r\n\r\nفرستاده ، به عهد و پيمان ، كه بعد از اين قصد او نكند و در مقام بدى او نباشد ، به مصر بازگردانيد .\r\nچون افضل به مصر رسيد ، حافظ لدين اللّه اهل و عيال او را نزد او فرستاده در قصر خود او را جاى داد و نگاهبانان بر وى گماشت كه مردم را از تردّد وى مانع شوند و نگذارند كه وى با هيچ احدى آشنايى كند . و مدّت نه سال ملك افضل در آنجا محبوس بود . بعد از آن ، در سنهء پانصد و چهل و سهء هجرى ، آن قصر را نقب زده بيرون رفت ، و از نيل مصر گذشته خود را به جيزه « 1 » رسانيد . و در آنجا مغاربه بر وى جمع شدند . پس به اتفاق مغاربه باز به طرف مصر به جنگ ايشان روانه شد . در پهلوى جامع ابن طولون « 2 » ، ميانهء ملك أفضل و مصريان جنگ واقع شد . بالاخره مصريان طاقت مقاومت نياورده روى به گريز نهادند . و ملك افضل از روى استقلال به قاهره درآمده كس پيش حافظ لدين اللّه فرستاد و از وى كه مقرّر بود كه به وزرا مىداده باشند ، طلبيد ، كه بر سپاه قسمت نمايد . حافظ لدين اللّه بيست هزار دينار جهت او فرستاد و ملك افضل آن را بر سپاه قسمت نمود و بار ديگر كس فرستاده از وى زر طلبيد . اين نوبت نيز حافظ لدين اللّه بيست هزار دينار فرستاد . ملك افضل بعد از تقسيم ، باز كس فرستاده زر طلبيد . او نيز در اين مرتبه بيست هزار دينار فرستاده بود ، امّا مردم را آن‌چنان از وى روى گردانيده بود ، كه مردم از وى زر مىگرفتند و به جانب حافظ مىرفتند . و بندگان ملك افضل از كمال غرورى كه داشت ، از اين حال غافل بود كه به يك بار خبر رسيد كه اينك حافظ لدين اللّه با حشم بسيار از غلامان خود و سپاه مصر دررسيد . ملك افضل چون اين خبر شنيد ، سراسيمه شده برخاست كه سوار شود و خدمتكاران او مستعد شده مىخواستند كه شوار شوند كه پياده‌هاى مصر رسيدند ، و يكى از ايشان از عقب ملك افضل درآمده آن‌چنان شمشيرى بر گردن او زد كه سرش چند قدم پيش افتاد . پس ، سر را برداشتند و نزد حافظ لدين اللّه آوردند . حافظ فرمود كه سر او را به اندرون قصر برند و بر كنار زنش نهند . چون زنش آن را ديد گفت كه « مردان چنين باشند . » بعد از كشته شدن ملك افضل ، حافظ لدين اللّه مهمّات از پيش خود گرفته هيچ احدى را وزير نساخت .\r\nو از جمله وقايع اين سال آنكه در ماه شوّال امير اتابك زنگى از موصل لشكرى انبوه به‌هم رسانيده متوجّه تسخير قلاع فرنگ كه از ولايت شام متصرّف شده بودند ، گشت و اوّلا ، قلعهء بعرين را ، كه از مشاهير قلاع آن ديار بود و فرنگان به آن قلعه اعتمادى تمام داشتند و هرگز در\r\n\r\n\r\n","description":"","footnote":"\r\n( 1 ) . شهركى در ناحيهء غربى فسطاط مصر . - ياقوت ، معجم البلدان .\r\n( 2 ) . يكى از كهن‌ترين مساجد جهان اسلام در مصر . ساخته‌شده به دستور احمد بن طولون در ناحيهء القطايع در حومهء فسطاط . - دايرة المعارف بزرگ اسلامى ، ج 4 ، ص 152 .\r\n","page_name":" 2980 ","page_number":12},
  {"content":"\r\n\r\nخيال ايشان نمىگنجيد كه كسى به قصد تسخير آن قلعه تواند آمد ؛ چه ، گرفتن آن قلعه به جنگ از محالات بود و هركه آن قلعه را ديده اين سخن را يقين مىكند .\r\nالقصّه چون امير اتابك زنگى بر سر آن قلعه رفته محاصره نمود ، و حال آنكه پيش از آن چند قلعهء ديگر از فرنگان گرفته بود ، مثل قلعهء كفرطاب « 1 » و قلعهء معرّه « 2 » . فرنگان بسيار انديشناك و متوهّم شدند و با خود گفتند كه اگر امير اتابك اين قلعه را از دست ما گرفت جميع ولايات از دست ما به‌آسانى تواند گرفت خصوصا بيت المقدّس را . بنابراين ، جميع فرنگان يعنى فيض و كنور و قمص و ملوك ايشان اتفاق نموده با جمعيت بىنهايت متوجّه دفع امير اتابك فرنگى شدند . اعتقاد ايشان آن بود كه چون امير اتابك خبر اين جمعيت ايشان يابد ، از سر محاصرهء قلعه بعرين بىتوقّف برمىخيزد . امّا به خلاف گمان ايشان امير اتابك هرچند خبر آمدن سپاه بىكران فرنگ مىشنيد در باب اهتمام محاصرهء قلعه سعى بيشتر از پيشتر مىكرد ، تا آنكه افواج فرنگ به حوالى اردوى امير اتابك رسيدند . در اين‌وقت ، امير اتابك صفوف مجاهدان فى سبيل اللّه آراسته ، متوجّه جنگ فرنگان شد . ميانهء ايشان از صبح تا قريب نماز عصر آن چنان قتال و جدال روى نمود كه ديدهء هيچ بيننده و گوش هيچ شنونده ، آن‌چنان قتال و جدال نديده و نشنيده بود . آخر الأمر ، نسيم نصرت بر پرچم علم اهل اسلام وزيد و فرنگان طاقت مقاومت نياورده روى به گريز نهادند [ 62 ب 
  ] . چون در آن نزديكى غير از قلعهء بعرين ، هيچ پناهى نداشتند بالضروره ، جميع فرنگان خود را به آن قلعه رسانيده و از دست ضرب شمشير غازيان شيرشكار خلاص شدند . امير اتابك بعد از جمع غنايم كه از ايشان مانده بود ، باز دور قلعه را محاصره نمود . اين نوبت ، آن‌چنان در آن باب اهتمام نمود كه به‌هيچ‌وجه به اهل قلعه چيزى از بيرون نمىرسيد ، چه جاى چيز ديگر .\r\nچون خبر اين هزيمت در بلاد فرنگ اشتهار يافت رهبانان و قسّيسان به قسطنطنيه رفتند ، و ملك روم را خاطرنشان كردند كه اگر امير اتابك قلعهء بعرين را گرفت و آن جماعت را كه الحال ، در آن قلعه محصورند ، ايشان را هلاك گرداند ، بودن فرنگان در اين ولايت فكر محال خواهد بود .\r\nالقصّه ، ملك روم به اطراف و جوانب افراد فرستاده لشكرها طلبيد و رهبانان و علماى ايشان هرروز در بتخانه‌ها مىرفتند و به مواعظ و نصايح ، فرنگان را بر جنگ اهل اسلام تحرص مىكردند . امّا چون امير عماد الدّين اتابك زنگى كار بر اهل قلعه آن‌چنان تنگ كرد كه آنها را آزوقه نماند ، و مدار خوراك ايشان بر گوشت اسبان بود ، فرنگان كسان در ميان\r\n\r\n\r\n","description":"","footnote":"\r\n( 1 ) . رجوع شود به پاورقى 1 ، صفحهء 2889 كتاب .\r\n( 2 ) . يا معرّة مصرين : شهرى در نواحى حلب . - منبع پيشين .\r\n","page_name":" 2981 ","page_number":13},
  {"content":"\r\n\r\nانداخته امان خواستند . امّا امير اتابك به آن سخن التفات نمىنمود و قرار به آن داده بودند كه قلعه را قهرا و جبرا گرفته يك جاندار از ايشان نگذارد كه بيرون روند . و چون فرنگان را از هيچ‌جا خبر نمىرسيد ، اضطراب و سراسيمگى ساعة فساعة بيشتر مىشد ؛ كه در اين اثنا خبر به امير اتابك رسيد كه قيصر روم با تمامى لشكرهاى خود متوجّه اين‌جانب شده عن قريب است كه مىرسد . امير اتابك از شنيدن اين خبر متأمّل شده شروع در كوفتن قلعه نمود و در باب جنگ اهتمام بيشتر فرمود . چون فرنگان هيجان مشاهده كردند ، بار ديگر در مقام تضرّع و زارى درآمده مبلغ پنجاه هزار دينار غير از آنچه در آن قلعه از خزاين و دفاين ايشان بود قبول نمودند ، كه امير اتابك ايشان را گذاشته كه پياده اهل و عيال خود را دست گرفته ، بىهيچ‌چيز ، از قلعه بيرون آمده به ولايت خود روند .\r\nامير اتابك چون خبر آمدن قيصر روم شنيده بود ، اين نوبت التماس ايشان را مبذول داشته فرمود تا سپاه اسلام دست از جنگ ايشان بازداشتند . و فرنگان به تمامهم از قلعه بيرون آمده پياده و بدحال متوجّه ولايت خود شدند . در اثناى اين حال خبر شنيدند كه قيصر روم با لشكر بىكران به امداد ايشان آمده . فرنگان از شتاب خود پشيمان شدند ، امّا چون قلعه به تصرّف امير اتابك آمده بود ، پشيمانى سود نداشت . دانستند كه در محاصرهء قلاع اصل آن است كه قلعه را آن‌چنان محاصره نمايند كه از هيچ رهگذر خبر از بيرون به اندرون نرسد ، و الّا به مجرّد شنيدن خبر مدد ، اهالى قلعه صبر مىكنند و زحمت گرسنگى بر خود قرار مىدهند .\r\nالقصّه ، چون قيصر روم از راه دريا به انطاليه « 1 » رسيد ، خبر شنيد كه امير عماد الدّين اتابك زنگى قلعهء بعرين را متصرّف شده ، بنابراين ، چند روز قيصر روم در انطاليه توقّف نمود تا كشتىها كه در عقب مانده بودند رسيدند . و چون اسباب و سلاح او تمامى به وى رسيد ، متوجّه ولايت ليون « 2 » ، كه والى ولايت أرمن بود ، شده ، اوّلا شهر نيقيّه « 3 » را جبرا و قهرا گرفت - و بعضى گويند اهالى نيقيه به مالى كه جهت قيصر فرستادند ، خود را از دست وى خلاص كردند .\r\nبعد از آن ، متوجّه مدينهء ادنه و مصّيصه شده آن دو شهر را نيز فتح نمود . ليون ارمنى در ميان [ قلاع 
  ] دوروب درآمده متحصّن شد . قيصر روم بر سر آن قلعه‌ها رفته همه را فتح نمود . ليون ارمن چون طاقت مقاومت قيصر نداشت در مقام اطاعت و انقياد قيصر درآمده تحف و نفايس بسيار جهت قيصر فرستاد . و قيصر باز ولايات او را به او سپرد .\r\nچون اين خبر به جزيرهء قبرس و شهر مينا « 4 » و اسكندريه رسيد ، اهالى آن ديار پيشكش‌هاى\r\n\r\n\r\n","description":"","footnote":"\r\n( 1 ) . هرسه نسخه : انطاكيه . انطاليه از مشاهير بلاد روم .\r\n( 2 ) . هرسه نسخه : ليوان . الكامل : ابن ليون .\r\n( 3 ) . هرسه نسخه : سقيه . مراد شهر نيكياست كه امروز « ازنيق » خوانده مىشود . ( اعلام المنجد )\r\n( 4 ) . در متن به صورت « شهر عمومينا » آمده است . مينا : نواحى ساحلى مصر .\r\n","page_name":" 2982 ","page_number":14},
  {"content":"\r\n\r\nلايق از همه‌چيز به‌هم رسانيده جهت قيصر فرستادند و اظهار اطاعت و انقياد قيصر كردند .\r\nقيصر به اطاعت ايشان راضى شده همه را به حال خود گذاشت و عنان عزيمت به صوب قسطنطنيه منعطف داشت . همانا اگر قيصر روم به مجرّد اطاعت و پشكيش راضى نمىشد و در مقام گرفتن آن بلاد از دست حكّام ايشان به جدّ مىشد ، كار بر وى آن‌چنان شوريده مىگشت كه اصلاح آن به آسانى ممكن نبود .\r\nو در اين سال مؤيّد الدّوله ابو الفوارس مسيّب « 1 » بن علىّ بن حسين را كه به ابن الصوفى اشتهار داشت ، از قلعهء صرحذ « 2 » دمشق به دمشق آمد و رياست دمشق به او تعلّق گرفت .\r\nو از جمله وقايع اين سال آنكه جمعى از رفيقان كيابزرگ اميد به ديه پل آمده هفتاد كس را كشتند ، و سى نفر را به اسيرى گرفتند و چهارصد گاو و هزار گوسفند و دويست درازگوش گرفته به جانب ألموت فرستادند . و خود باز به جانب دز خروس رفتند . چون به نواحى دز خروس رسيدند ، قراسنقر با جمعى كنيز بيرون آمده در مقام مدافعه شد . آخر الأمر ، بعد از جنگ و جدل بسيار قراسنقر كشته شد . [ 63 الف 
  ] و پسران بازدار احمد و الياس با چند كس از اعيان و معتبران به قزوين آمده از رفيقان امان خواستند . و گفتند « خواه كه پادشاهان ما به شما صلح داشته باشند يا جنگ ، ما هرگز به شما خصمى نمىكنيم . » و بر اين معنى سوگندان غلاظ و شداد نمودند . آخر الأمر ، همه را دروغ كرده باز در مقام قتال و جدال شدند .\r\nو باز طائفه‌اى ديگر از رفيقان در همين سال به ولايت طارم درآمده شهر برك را ، كه آن را قصر البردين گويند ، به جنگ گرفتند و قلعهء آن را نيز مسخّر گردانيدند . و پانصد كس را در آنجا به قتل رسانيدند و پنجاه نفر را اسير و دستگير نموده به جانب ألموت فرستادند و غنايم از اسباب و اموال و چهارپا ، از اسب و استر و گاو بىشمار به‌دست آورده شهر برك را خراب كردند . و در اين سال رئيسان و كدخدايان ده شير را ، كه دعوت ايشان قبول كرده ، به حال خود گذاشتند ، بلكه از ولايت طارم بعضى جاىها را به ايشان دادند .\r\nو در اين سال از اكابر فقهاى شافعيه ، محمّد بن ثابت خنجدى ، كه در اصفهان پيشواى شافعيه بود و مدتى مديد مدرّس مدرسهء نظاميهء بغداد بود ، وفات يافت .\r\n\r\n\r\n","description":"","footnote":"\r\n( 1 ) . ق ، ش : ابو الفوارس بن المسيب .\r\n( 2 ) . شهر و قلعه‌اى در حران از اعمال دمشق . - ياقوت ، معجم البلدان .\r\n","page_name":" 2983 ","page_number":15},
  {"content":"\r\n . \r\n","description":"","footnote":"","page_name":" 2984 ","page_number":16},
  {"content":"\r\n\r\n\r\nذكر وقايع سال پانصد و بيست و دويم از رحلت\r\nدر محرّم اين سال امير اتابك زنگى شهر حمات را فتح نمود و متوجّه بعلبك شد و از قلاع بعلبك قلعهء مجدل « 1 » را كه به حصانت و استحكام از جميع قلعه‌هاى آن ولايت بهتر بود ، از دست عمّال و نوّاب والى دمشق گرفت و نگاهبانان خود در آنجا تعيين نمود . چون قلعهء مجدل را اتابك فرنگى گرفت ، مستحفظان قلعهء بانياس ، كه آن نيز از والى دمشق بود ، كس نزد اتابك فرستاده اظهار اطاعت و انقياد نمود . بنابراين ، امير اتابك عنان عزيمت از قلعهء بانياس گردانيده متوجّه شهر حمص شد و آن شهر را محاصره نمود ، كه در اين اثنا ، جمعى از اهالى حلب آمده به عرض رسانيدند كه اينك قيصر روم با لشكرى عظيم متوجّه حلب است . امير اتابك از شنيدن اين خبر بسيار پريشان‌حال شده از سر محاصرهء شهر حمص برخاست و عنان عزيمت به صوب سلميه « 2 » منعطف داشت . امّا چون طاقت مقاومت او نداشت ، اگرچه ظاهرا اظهار جلادت مىنمود ، امّا در باطن از وى بسيار متوهّم مىبود .\r\nقيصر روم اوّلا آمده شهر بزاعه « 3 » را محاصره كرد و منجنيق‌هاى بسيار بر آن نصب نمود و كار بر اهالى آن شهر تنگ كرد . آخر مردم آن شهر چون از امداد نااميد و مأيوس بودند ، كس پيش قيصر فرستاده از وى امان خواستند . آن ملك بىقول « 4 » اوّلا ايشان را امان داده ولى در بيست و پنجم ماه رجب اين سال به شهر درآمده ، از سر قول خود گذشت و فرمود كه اكثر اهالى شهر را به قتل رسانند و زن و فرزند ايشان را اسير كنند . قاضى شهر بزاعه با جمعى از\r\n\r\n\r\n","description":"","footnote":"\r\n( 1 ) . قلعه و شهرى در خابور در ناحيهء جزيرهء ابن عمر .\r\n( 2 ) . هرسه نسخه : حلب . سلميه شهرى است از اعمال حمات .\r\n( 3 ) . ق ، ش : فراعه ؛ م : فراغه . بزاعه : از اعمال حلب بين منبح و حلب .\r\n( 4 ) . ش : بدقول .\r\n","page_name":" 2985 ","page_number":17},
  {"content":"\r\n\r\nاعيان قريب به چهارصد نفر به دين نصارا درآمدند ، و خود را از كشته شدن خلاص كردند .\r\nملك روم در بزاعه ده روز توقّف نموده هرروز مردمى كه در خانه‌ها پنهان بودند ، به تفحص و تفتيش بسيار پيدا مىكردند و ايشان را به دين نصارا تكليف مىنمودند . اگر قبول مىكردند ، فهو المراد ، و الّا به ضرب تيغ بىدريغ سر از بدن ايشان جدا مىكردند .\r\nالقصّه ، بعد از ده روز جماعتى از مفسدان به قيصر رسانيدند كه جمعى كثير از مسلمانان از شهر ، اهل و عيال خود را برداشته در مغارات اين كوه پنهان شده‌اند . قيصر حكم كرد كه جمعى از مردم او آنجا رفته سر آن مغارات پر كاه و هيزم كرده آتش زنند ، تا هركه در اندرون باشد به دود بميرد . آخر الأمر ، آن بىرحم به اين نوع عقوبت چندين تن از مسلمانان را در آنجا هلاك كردند . و چون خاطر از ممر شهر بزاعه فارغ كرد ، عنان عزيمت به صوب حلب منعطف داشت .\r\nامير اتابك عماد الدّين زنگى چون سپاه خود را نسبت به سپاه قيصر بسياربسيار ضعيف و بىقوّت ديد ، چه ، كثرت سپاه روم به حدّى بود كه به عدد هريكى از سپاه امير اتابك هزار رومى مىتوانست بود ، بالضروره قاضى كمال الدّين ابى الفضل شهرزورى را به بغداد نزد سلطان مسعود فرستاده پيغام داد كه « اگر قيصر روم حلب را گرفت ، گرفتن بغداد پيش او هيچ اشكالى نخواهد داشت ؛ در آب فرات سوار شده ، راست خود را به بغداد و نواحى عراق عرب مىرساند و هيچ‌كس مانع او نمىتواند شد . اكنون ، مصلحت آن است كه سلطان در اين باب تغافل نورزيده از اطراف و جوانب سپاه جمع آورده روانهء اين‌جانب نمايد تا به اتفاق يكديگر سعى و اهتمام ورزيده اين بليه را از ديار اسلام رفع نماييم . »\r\nالقصّه ، قاضى كمال الدّين متوجّه بغداد شد و قيصر روم آمده حلب را محاصره كرد . از قبل امير اتابك زنگى ، در حلب ، امير أسوار بود . روز اوّل چون سپاه قيصر به حوالى حلب به عزم جنگ برآمدند ، از جوانان حلب جمعى كثير مكمّل و مسلّح شده از شهر بيرون آمده جنگ مردانه كردند ، و بطريق بزرگ روم را به قتل رسانيدند . چون روميان اين زبردستى [ 63 ب 
  ] از حلبيان مشاهده نمودند ، بسيار متوهّم و خائف شده ، از جنگ دست بازداشتند ؛ چه ، در جمعى كثير از ايشان به قتل رسيدند و باوجودآن هرروز در اردوى روميان آوازه بود كه اينك امير اتابك با لشكرى انبوه از عقب مىرسند . بنابراين ، بعد از سه روز كه در ظاهر حلب بودند ، كوچ نموده به جانب قلعهء اثارب رفتند . اهالى قلعه چون خبر توجّه قيصر شنيدند ، از ترس ، فى الحال ، قلعه را گذاشته بيرون رفتند . قيصر روم چون به حوالى آن قلعه رسيد و آن را از مردم خالى يافت ، فرمود تا جمعى كثير از روميان قلعه را نگاه داشتند و بنديانى را كه از قلعه بزاعه اسير گرفته بودند ، نيز در آن قلعه گذاشتند و آزوقه و استعداد تمام به اهالى آن قلعه داده\r\n\r\n","description":"","footnote":"","page_name":" 2986 ","page_number":18},
  {"content":"\r\n\r\nو از آنجا متوجّه قلعهء شيزر شدند كه از امير ابى العساكر سلطان بن على [ بن 
  ] مقلد « 1 » بود . امير عماد الدّين اتابك زنگى از عقب ايشان آمده به سلميه فرود آمد ؛ و فوجى از غازيان را در عقب اردوى ايشان تعيين نمود كه آنچه توانند دستبردى بر وى نموده باشند ، و خود با جمعى كثير در مقام آن شد كه غلّه را از اردوى ايشان منع نمايد تا به‌هيچ‌وجه غلّه و آذوقه به ايشان نتواند رسيد . بنابراين ، در اردوى قيصر روم قحط عظيم به‌هم رسيد ، امّا باوجودآن قلعهء شيزر را محاصره نموده منجنيق‌ها نصب نمود . و امير ابى العساكر كس پيش امير عماد الدّين زنگى فرستاده مدد طلبيد . امير عماد الدّين باوجود خوف باطنى ظاهرا ملتمس ابى العساكر را مبذول داشته ، مقارن طلب او از سلميه كوچ كرده بر ساحل نهر عاصى « 2 » ، كه از آنجا تا آن قلعه اندك مسافت بود ، فرود آمد . چون اين خبر به قيصر رسيد ، او نيز در باطن خود بسيار متوهم گشت ؛ چه ، در بين امراى اسلام ، نزد ايشان ، هيچ‌كس به شجاعت و تدبير برابر امير عماد الدّين اتابك زنگى نبود . امير عماد الدّين هرروز جمعى را مىفرستاد كه سوار شده به حوالى قلعهء شيزر مىرفتند و مردم قيصر را كه از براى علف و هيزم به صحرا مىرفتند ، مىگرفتند .\r\nالقصّه ، كار بر قيصر آن‌چنان به تنگ آوردند كه جانب صحرا ، قلعهء شيزر را گذاشتند و در ميانهء كوه درآمدند . در اين‌وقت ، امير عماد الدّين كس پيش او فرستاده پيغام داد كه « تو پادشاه عظيم الشأنى . و در اين كوه چند متحصّن توانى بود . مناسب آن است كه به صحرا برآمده با ما جنگ كنى . اگر ما ظفر يابيم ، مسلمانان از دست تو خلاص شوند ، و اگر تو بر من ظفر يافتى جميع بلاد اسلام بىمنازع بر تو مسلّم مىگردد . »\r\nچون اين پيغام امير عماد الدّين زنگى ، كه محض از روى تدبير بود ، و الّا او را مطلقا استعداد و طاقت مقاومت قيصر نبود ، به قيصر رسيد ، آن‌چنان هراس و ترس بر باطن قيصر استيلا يافت كه آثار آن در چهرهء او نمايان شد . و اگرچه ظاهرا اظهار جلادت مىكرد . و فرنگان بلاد شام كه بر حقيقت سپاه امير عماد الدّين به‌واسطهء همسايگى كمال اطّلاع داشتند و هرچند قيصر را بر جنگ او تحريص و ترغيب مىنمودند و مىگفتند كه او لشكرى ندارد و اين كلمات محض از تدبيرات اوست و الّا او را طاقت مقاومت لشكر تو نيست ، قيصر مطلقا گوش به سخنان آنها نكرده و جواب ايشان مىگفت كه « خيال شما آن است كه لشكر او همين است كه ما و شما مىبينيم . او دانسته در برابر ما اين جماعت اندك را مىفرستد تا ما دلير شده بيرون آييم . بعد از آن ، او آن لشكرها را از اطراف و جوانب بلاد اسلام به امداد او آمده‌اند ، روى به ما آورده دمار از روزگار سپاه ما برآورد . »\r\n\r\n\r\n","description":"","footnote":"\r\n( 1 ) . الكامل : امير ابو العساكر سلطان بن علىّ بن مقلد بن نصر بن منقذ كنانى .\r\n( 2 ) . نام نهر حمات و حمص ، معروف به ميماس . - ياقوت ، معجم البلدان .\r\n","page_name":" 2987 ","page_number":19},
  {"content":"\r\n\r\nالقصّه امير عماد الدّين اتابك باوجودآنكه لشكر چندان نداشت ، محض تدبير ملوكانه آن چنان كرد كه قيصر روم بعد از بيست و چهار روز كه در نواحى قلعهء شيزر توقف نموده بود ، منجنيق‌ها را همچنان به حال خود گذاشته طبل رحيل كوفته به جانب قسطنطنيه روان شد . امير عماد الدّين از عقب وى درآمده آنچه توانست تقصير نكرد . و اسباب و اموال بسيار از مردم قيصر گرفت .\r\nو امّا احوال آن جماعت روميه كه قيصر ايشان را با اسيران شهر بزاعه در قلعهء أثارب گذاشته بود ، بر اين منوال گذشت كه چون قيصر از اثارب متوجّه شيزر شد ، امير اسوار ، والى حلب ، با لشكرى آراسته از حلب بيرون آمده آن‌چنان خود را به قلعهء اثارب رسانيد كه روميان را گمان نبود . القصّه ، تمامى مردم قيصر را به قتل رسانيد و اسيران اهل اسلام را خلاص كرد و اموال بسيار از آن قلعه به دست امير اسوار افتاد .\r\nو امّا ماجراى قاضى كمال الدّين كه از قبل اتابك امير عماد الدّين پيش سلطان مسعود به جهت طلب لشكر رفته بود . چنين آورده‌اند كه اوّلا سلطان مسعود در باب فرستادن لشكر به مدد امير عماد الدّين اتابك تغافل ورزيد ، و چون قاضى كمال الدّين اين معنى را از سلطان مسعود يافت ، جمعى از فقها و صلحاى بغداد را برآن‌داشت كه روز جمعه ، در جامع بغداد خطبا را از خطبه خواندن مانع آيند و بر ضعف اسلام و استيلاى كفر توجّه و زارى كنند .\r\nبنابراين ، يكى از آن فقها روز جمعه ، [ 64 الف 
  ] كه رعايت بيشتر يافته بود ، در وقت نماز جمعه پيراهن خود را پاره كرده بنياد گريه و زارى نهاد و تأسّف بر ضعف اسلام و قوّت كفر نمود . مردم از سخنان رقّت‌آميز او در ناله و زارى درآمدند ، چنانچه فرياد كلمهء « وا اسلاما » در شهر فروگرفت و فتنهء عام به‌هم رسيد و مردم شيون‌كنان روى به دار الإماره نهادند .\r\nچون سلطان مسعود بر حقيقت حال اطّلاع يافت ، كس به طلب قاضى كمال الدّين شهرزورى فرستاده گفت « اى قاضى ، اين چه فتنه و شور است كه به‌هم رسانيده‌اى ؟ » گفت « من از اين غوغا هيچ خبر ندارم . در منزل خود بودم ، امّا چون مسلمانان جميع بلاد در اين مصيبت شريك‌اند ، اگر بر استيلاى كفر و ضعف اسلام بنالند گناه من چه باشد ؟ »\r\nالقصّه ، قاضى مكرّر مضمون ضعف اسلام و استيلاى كفر را به عبارات مغلّظه به نوعى ادا نمود كه سلطان را غيرت اسلام به حركت آمد كه به قاضى گفت : « اكنون اين مردم را تسلّى داده بازگردان و فردا در ديوان حاضر شو كه لشكرى چنان كه خواهى به تو همراه كنم . » قاضى كمال الدّين دعا و ثناى سلطان گفته از مجلس بيرون آمد و مردم را تسلّى داده بازگردانيد . روز ديگر ، على الصباح ، قاضى كمال الدّين در ديوان حاضر شد . سلطان فرمود تا امرا در مقام تهيه و اسباب لشكر شدند و جمعى را حوالى قاضى فرمود .\r\n\r\n","description":"","footnote":"","page_name":" 2988 ","page_number":20},
  {"content":"\r\n\r\nاز قاضى مذكور منقول است كه مىگويد چون من پاره‌اى از سپاه سلطان را كه همراه من تعيين كرده بودند مشاهده كردم ، با خود گفتم كه اگر اين جماعت در ولايت موصل درآيند و طمع در آن ولايت نمايند دفع ايشان از فرنگان مشكل خواهد بود . بنابراين ، مضمون را به نصير الدّين - كه نايب عماد الدّين بود در موصل - نوشته ، اعلام نمودم . او در جواب من نوشت كه « اين بلاد چون از دست ما البته مىگيرند ، اگر مسلمانان بگيرند بهتر كه كفّار در بلاد اسلام استيلا يابند . » چون جواب نصير الدّين به من رسيد ، من در مقام جدّ و اهتمام شده مردم را در بيرون رفتن تحريص مىكردم كه در اثناى اين حال مكتوب امير عماد الدّين زندگى مشتمل بر فتح فرنگ از شام به من رسيد . در آنجا نوشته بود كه « احتياج به لشكر آوردن نيست . »\r\nقاضى گويد چون من مضمون آن مكتوب را به عرض سلطان رسانيدم ، سلطان فرمود كه هرچند فرنگان مغلوب شدند ، اكنون اين لشكر را چون نيّت جهاد كفّار استعداد نموده‌اند ، از رفتن به آنجا ناچار است تا بالكليّه آن جماعت را مستأصل ساخته شرّ ايشان را از سر مسلمانان بازدارند .\r\nآخر الأمر ، قاضى به خدمات بسيار لايقه نسبت به سلطان و اركان دولت نمود و آن لشكر فرستادن را بر طرف ساخته به جانب موصل مراجعت كرد .\r\nو از جمله وقايع اين سال آنكه ميان سلطان مسعود و ملك داود محاربه ، واقع شد . تفصيل اين مجمل آنكه چون راشد باللّه از بغداد به موصل رفت و از آنجا عنان عزيمت به صوب آذربايجان منعطف داشت ، چون به مراغه رسيد جماعتى از امرايى كه از سلطان مسعود متوهّم بودند مثل امير منكوبرس ، صاحب فارس ، كه نايب او امير بوزأبه در خوزستان بود ؛ و همچنين امير عبد الرحمان [ بن 
  ] طغايرك ، صاحب خلخال ؛ با ملك داود ، پسر سلطان محمود ، اتفاق نموده كس پيش راشد باللّه فرستاده پيغام دادند كه « مصلحت آن است كه ما با يكديگر عهد و پيمان نموده سلطان مسعود را از ميان برداريم ؛ و مقتفى باللّه را از خلافت عزل نموده باز تو را بر مسند خلافت بنشانيم . »\r\nچون اين پيغام به راشد باللّه رسيد ، به قصد ملاقات ملك داود متوجّه خوزستان گرديد .\r\nقبل از رسيدن راشد باللّه به ملك داود ، سلطان مسعود با لشكرى انبوه متوجّه دفع جمعيت آن جماعت شد و در حدود خوزستان آتش قتال ميانهء ايشان بالاگرفت . در آن معركه نسيم نصرت و ظفر بر پرچم علم سلطان مسعود وزيده امير منكوبرس اسير شد ؛ و ملك داود از معركه گريخته روى به همدان نهاد ؛ و امير بوزأبه و امير عبد الرحمان با فوجى آراسته كنار معركه ايستاده بودند كه يكباره نظر ايشان بر سلطان مسعود افتاد كه با جماعتى اندك ايستاده و سپاه او روى به تاراج آورده‌اند و از وى جدا شده‌اند . ايشان اين معنى را غنيمت دانسته بر سلطان\r\n\r\n","description":"","footnote":"","page_name":" 2989 ","page_number":21},
  {"content":"\r\n\r\nمسعود حمله آوردند . « 1 » سلطان طاقت مقاومت ايشان نياورده روى به گريز نهاد . اين معنى از عجايب اتفاقات روزگار بود كه هردو لشكر از يكديگر هزيمت يافته متفرق شدند . سلطان مسعود به قصد آذربايجان رفت . و ملك داود به همدان افتاد و بوزابه در ملازمت ايشان به همدان رفت و خليفه راشد باللّه به همدان آمده به ملك داود ملحق شد .\r\nدر همدان خبر رسيد كه سلطان مسعود نيز هزيمت يافته با معدودى چند به جانب آذربايجان رفته ، ملك داود به اتفاق خليفه و خوارزمشاه متوجّه خوزستان شدند . چون جماعتى از امرا به رفتن ايشان به جانب خوزستان راضى نبودند و رأى آنها آن بود كه به بغداد روند [ 64 ب 
  ] بنابراين ، ايشان جدا شده به جانب بغداد رفتند . سلجوقشاه پيش از آنكه ملك داود و خوارزمشاه به خوزستان روند ، از خوزستان برآمده به قصد تسخير بغداد به آن صوب رفت . چون به نواحى بغداد رسيد ، امير البقش « 2 » ، شحنهء بغداد ، بيرون رفته و به حرب سلجوقشاه اشتغال داشت . عياران بغداد دست به نهب و غارت بغداد دراز كرده خانهء جمعى كثير از تجاران شهر را غارت كردند . استيلاى عياران در بغداد به جايى رسيد كه روز روشن به خانهء مردم مالدار مىرفتند و آنچه مىديدند برمىداشتند . سلجوقشاه نيز طاقت مقاومت ايشان نياورده روى به گريز نهاد .\r\nچون سلطان مسعود خبر يافت كه ملك داود به قصد عراق عرب مىرود ، از آذربايجان لشكرى آراسته متوجّه بغداد شد . ملك داود چون اين خبر شنيد از خوزستان بازگشته به جانب فارس رفت و خوارزمشاه به بلاد خود مراجعت نمود ، و راشد باللّه از اعانت سپاه عجم نااميد گشته به جانب اصفهان رفت . چون قدرى در اصفهان بود ، جمعى از فدويان محمّد بن بزرگ اميد - كه بعد از فوت پدر خود در اين سال بر اسماعيليه حاكم شده و او داعى سيّم بود از نزاريه - در بيستم شهر رمضان المبارك در وقت قيلولهء راشد باللّه بر سر وى ريخته او را به ضرب كارد هلاك كردند . « 3 » چون محمّد بن بزرگ اميد خبر قتل راشد باللّه را شنيد ، در روز عيد فطر بيرون آمده ، رفيقان را از آن حال اعلام نمود و فرمود كه تا هفت روز در الموت شاديانه نواختند ؛ چنانچه در زمان كيابزرگ اميد چون قتل مستر شد باللّه رسيد ، هفت روز شاديانه مىنواختند .\r\n\r\n\r\n","description":"","footnote":"\r\n( 1 ) . در اين يورش بوزابه ، به خيمهء امراى سلطان مسعود فرود آمد و بزرگانى از ايشان همچون صدقه بن دبيس ، عنتر بن ابى العسكر ، سنقر صاحب زنجان و محمّد بن قراسنقر را اسير كرد . - ابن اثير ، الكامل ، ج 11 ، ص 61 . بندارى ، تاريخ . . . ، 213 . بندارى اين واقعه را در سال 531 ه . ق ذكر كرده است .\r\n( 2 ) . ق : القنش .\r\n( 3 ) . بنا به تصريح ابن اثير عدّه‌اى از خراسانيان كه در خدمت راشد باللّه بودند ، او را از پاى درآوردند . - الكامل ، ج 11 ، ص 62 .\r\n","page_name":" 2990 ","page_number":22},
  {"content":"\r\n\r\nو از تاريخ حافظ ابرو چنين ظاهر مىشود كه مفارقت ملك داود بنابر بيمارى بود كه راشد را عارض شده بود . و بعد از كشته شدن راشد ، خلفاى عباسى از ترس برهان قاطع نزاريّه خود را از مردم پنهان كردند و خود را از اختلاط با مردم بازداشتند .\r\nو در بيست و ششم ماه جمادى الاوّل اين سال كيابزرگ اميد ، داعى مرگ را اجابت كرد . « 1 » كيا بزرگ اميد پيش از فوت به سه روز داعى حق را اجابت كردن ، پسر خود محمّد را ولىعهد گردانيد . « 2 »\r\n\r\nذكر اسامى جماعتى كه بر دست فدويان كيابزرگ اميد به قتل رسيدند\r\nو ايشان دوازده نفر بودند بدين تفصيل :\r\nاوّل آمر بن مستعلى خليفهء علوى مصر كه بر دست هفت نفر رفيقان در سنهء اربع و عشرين و خمسمائه به قتل رسيد . دويم پسر اتابك ، والى دمشق ، كه هم در اين سال مذكور بر دست محمّد دهستانى كشته شد . سيّم صلاحى جمشيد ، كه اوّل داعى آن طايفه بود ، بعد از آن چون از آن طايفه برگشت ، بر دست ابو القاسم اندرانى در ماه جمادى الآخر سنهء پانصد و بيست و هفت هجرى به قتل رسيد . چهارم قاضى شرق و غرب ابو سعد هارون بود ، كه بر دست محمّد اندرانى و محمّد دامغانى در ماه شعبان سال مذكور به قتل رسيد . پنجم سيّد هاشم ، كه در طبرستان امام زيديان بود ، در ماه جمادى الآخر سال مذكور بر دست جمعى از فدويان كشته شد . ششم سيّد دولتشاه علوى ، رئيس اصفهان بود ، كه بر دست ابو عبد اللّه در ماه جمادى الاول سنهء پانصد و بيست و هشت به قتل رسيد . هفتم مختص كاشى « 3 » وزير سلطان سنجر بود كه در ماه ربيع الأوّل سال مذكور بر دست محمّد كربيح به قتل رسيد . « 4 » هشتم آقسنقر احمد يلى « 5 »\r\n\r\n\r\n","description":"","footnote":"\r\n( 1 ) . مدت حكومت كيابزرگ اميد بنا به تصريح و تأكيد مستوفى دولت چهارده سال و دو ماه و بيست روز است - حبيب السير ، جزء 4 از ج 2 ، ص 62 . جوينى اين مدت را به اشتباه بيست سال ذكر كرده است . - تاريخ جهانگشا ، ج 3 ، ص 216 .\r\n( 2 ) . عطا ملك جوينى كه معتقد است با مرگ كيابزرگ اميد « دوزخ از حطب جثهء او گرم گشت » . انتخاب محمّد ، پسرش ، به جاى او را به فال بد مىگيرد و مىنويسد » . . . خاتمت و خيم پدرش بر قتل مسترشد بود ، فاتحهء مذمومهء او بر قتل پسر مسترشد ، الراشد باللّه بود . . . » . - تاريخ جهانگشا ، ج 3 ، ص 221 .\r\n( 3 ) . معين الدّين نصير الدّوله مختص الملك ابو نصر احمد بن فضل بن محمود كاشى ، از اوايل عهد بركيارق در ديوان دولتى مصدر مشاغلى از نوع كتابت رسايل بود . مدّت وزارتش در زمان سلطان سنجر از 518 تا 521 هجرى بود .\r\n( 4 ) . عماد كاتب تصريح بر اين دارد كه ابو القاسم درگزينى كه مدت‌ها بود در حسرت وزارت مرتكب هرنوع جنايت و خيانت در حق امرا و اعيان سلطان سنجر به سر مىبرد ، مقدمات قتل مختص را فراهم آورد . - خريدة القصر ، ص 146 .\r\n( 5 ) . منسوب به احمد يل بن ابراهيم بن وهودان ، يكى از اعضاى متأخر دودمان روّاديان آذربايجان ( منقرض در 463 -\r\n","page_name":" 2991 ","page_number":23},
  {"content":"\r\n\r\nحاكم مراغه بود كه در ماه ذيقعدهء سال مذكور بر دست محمّد دهستانى و على ابو عبيد كشته شد . نهم رئيس تبريز بود كه در ماه ذيحجهء سال مذكور بر دست ابو سعد قاينى و ابو الحسن فرمانى به قتل رسيد . دهم مسترشد باللّه خليفه عباسى بود كه در هفتم شهر ذيقعدهء سال پانصد و بيست و نه در ظاهر مراغه بر دست چهارده رفيق به قتل رسيد . يازدهم مفتى قزوين ، حسن بن ابى الحسن الكرخى ، در ذيحجهء سال مذكور بر دست دو رفيق محمّد كرخى و سليمان قزوينى كشته شد . دوازدهم حسن گركانى در ولايت سبحان در ماه جمادى الاوّل سال سابق بر دست ابو منصور اتسدى و ابراهيم حرابادى به قتل رسيد .\r\nو چون كيابزرگ‌اميد فوت شد و پسرش كيامحمّد به جاى او قرار گرفت ، خصمان كيا بزرگ‌اميد خوشحال شدند . امّا چون ديدند كه كيامحمّد به صد خوبى ، آن مهمّ را از پيش مىبرد ، نااميد و مأيوس گشتند . كيامحمّد در اوايل دعوت خود ، رفيقان را به دشت ديلمان فرستاد تا سبحان را بسوختند و دز را عمارت كرده به ذخاير پر ساختند . و كيامحمّد بن علىّ بن خسرو فيروز را به حكومت سعادت كوه نصب كرد و پياپى لشكر به گرجستان فرستاده ايشان را محاصره نمود ؛ چنانچه مردم آنجا از تردد بازماندند و كار بر ايشان تنگ‌تر شد ؛ چه ، از يك جانب رفيقان ايشان را مىتاختند و از جانب [ 65 الف 
  ] ديگر مردم گرجستان از ترس مردم سعادت كوه به‌هيچ‌وجه به يارى گرجيان نمىتوانستند آمد . و چون كار بر گرجيان سخت شد ، امير تراشف ابن ملكشاه گرجى از برادرش گرشاسف برگشت و پيش رفيقان آمد .\r\nو كار گرشاسف به جايى رسيد كه يك‌دم ايمن نبود ، بنابراين ، كس به داعى پادشاه ديلمان فرستاد و ديگر كس خود نزد اسپهبد علىّ بن شهريار پادشاه طبرستان كه « من از ايذا و آزار رفيقان در اينجا نمىتوانم بودن . مىخواهم كه اهل و عيال ما را در جوار خود جاى دهى كه در ملازمت باشم . »\r\nو چون گرشاسف به حدود طبرستان رسيد ، رفيقان ماركوه را عمارت كرده او را « مبارك كوه » نام نهادند و او را نيز به كيامحمّد بن علىّ بن خسرو فيروز دادند .\r\nو از جمله امور عجيبه آن است كه در بعضى از تواريخ معتبره آورده‌اند كه در ملّت محمّد ، صلّى اللّه عليه و آله ، به تجربه معلوم شده كه هر خليفه كه در مرتبهء ششم بر مسند\r\n\r\n\r\n","description":"","footnote":"\r\n- ه . ق . به دست آلپ ارسلان ) ، كه حكمرانى مراغه را داشت و در جنگ‌هاى صليبى در سوريه شركت داشت . نام « احمد يل » را دودمانى از غلامان ترك او كه پس از مرگش در سال 510 ه . ق . در مراغه به حكومت رسيدند ، جاودان ساختند . - كسروى ، شهرياران گمنام ، ج 2 ، ص 214 به بعد ؛ مينورسكى ، تاريخ قفقاز ، ص 167 به بعد ؛ زرياب خويى ، عباس ، مقالهء « احمد يليان » در دائرة المعارف بزرگ اسلامى .\r\n","page_name":" 2992 ","page_number":24},
  {"content":"\r\n\r\nخلافت نشست ، او را البته خلع كردند و اكثر ، بعد از خلع ، به قتل رسيدند . از براى صحّت اين دعوى مىگويند كه اوّل كسى كه اين ملّت محمّدى به او قايم بود حضرت خاتم الأنبياء محمّد مصطفى ، صلّى اللّه عليه و آله ، بود و در مرتبهء ششم آن حضرت امام حسن ، عليه السّلام ، بر مسند خلافت متمكن گشت ، امّا به‌واسطهء تغلّب معاويه ، آن مهّم به آن حضرت برقرار نشد ؛ چنانچه تفصيل آن در محلّ خودش محقّق شد .\r\nبعد از آن معاوية بن ابى سفيان متكفّل اين امر شد . بعد از وى پسرش يزيد ، و بعد از وى پسرش معاوية بن يزيد ؛ و بعد از وى مروان ؛ و بعد از وى پسرش عبد الملك مروان ؛ و بعد از وى عبد اللّه بن زبير مدعى خلافت در مرتبهء ششم بود كه كشته شد . « 1 » بعد از آن ابتدا به وليد بن عبد الملك شد ؛ بعد از وى به برادرش سليمان ؛ و بعد از سليمان ، عمر بن عبد العزيز ؛ و بعد از وى يزيد بن عبد الملك ؛ و بعد از وى هشام بن عبد الملك ؛ و وليد بن يزيد بن عبد الملك ، كه در مرتبهء ششم بود كه بعد از خلع كشته شد .\r\nبعد از آن دولت بنى اميّه سپرى شد و ابتداى دولت بنى عباس شد . اوّل متصدى ايشان سفّاح بود ؛ بعد از آن منصور بود ؛ بعد از آن مهدى ؛ و بعد از آن هادى بعد از آن رشيد ؛ و محمّد امين ، كه ششم خلفاى عباسى بود كه بعد از خلع مقتول شد به دست طاهر ذو اليمينين . بعد از آن مأمون و واثق و معتصم و متوكل و مستنصر و مستعين بود ، كه ششم بود ، مخلوع و مقتول شد . بعد از مستعين ، معتز بر خلافت نشست . بعد از او مهتدى و معتمد و معتضد و مكتفى و ششم المقتدر باللّه بود . اگرچه يك نوبت بعد از خلع باز به مرتبهء خلافت رسيد ، امّا بعد از خلع ديگر به قتل رسيد . بعد از قتل مقتدر امر خلافت به قاهر تعلّق گرفت . بعد از وى راضى و مقتفى و مستكفى و مطيع به ترتيب خلافت كردند و طائع كه ششم بود مخلوع شد . و بعد از خلع طائع ، قادر و قائم و مقتدى و مستظهر و مسترشد باللّه بر مسند خلافت نشستند و راشد كه ششم بود بعد از خلع كشته شد . و اين از غرائب اتفاقات است .\r\nو از جمله وقايع اين سال آنكه چون وزير سلطان مسعود ، ابى البركات بن سلمه درگزينى ، كه از وزارت او هفت ماه گذشته بود و او در اين هفت ماه به‌واسطهء ديانت و كاردانى باوجود آنكه رفع بسى مظالم از رعايا ، كه وزراى سابق به آن عمل مىنمودند و بىجهت وزها مىگرفتند ، مهمات سلطان را آن‌چنان رونق داده بود كه نه سپاهى فرياد داشت و نه رعايا شكوه . و از براى سلطان مسعود زياده بر خرج خزانه بسيار جمع كرده ، بسيار چيزها كه\r\n\r\n\r\n","description":"","footnote":"\r\n( 1 ) . بيعت با عبد اللّه زبير براى خلافت پيش از بيعت با عبد الملك بن مروان بود ، لذا قرار دادن ابن زبير بعد از عبد الملك صحيح نيست .\r\n","page_name":" 2993 ","page_number":25},
  {"content":"\r\n\r\nنويسندگان بر آن تغلّب و تسلّط داشتند ، در زمان وزارت او ظاهر شد . و از جهت ظهور خيانت اهل قلم تمامى آن طايفه با او در مقام عداوت شده و ميانهء وزير و بعضى امراى كبار خصوصا قراسنقر ، صاحب آذربايجان ، نفاق راست كرده مهم به جايى رسانيدند كه قراسنقر از اردوى سلطان مفارقت نموده كس پيش سلطان فرستاده پيغام داد كه « اگر سلطان را ميل نوكرى ماست سر وزير ابو البركات را جهت ما بفرستد ، و الّا ما خدمت پادشاهزادهء ديگر مىكنيم . »\r\nچون اين پيغام به سلطان مسعود رسيد ، مضطر و متحيّر بماند ؛ چه ، اكثر امرا و اهل قلم با قراسنقر در باب قتل او متفق بودند و سلطان از روى اضطرار و بيچارگى ، دولتخواه خود را فرمود كه سرش از تن جدا ساخته جهت قراسنقر بردند . « 1 »\r\nو از اين جهت است كه يكى از وزرا ، كه تغلّب و تصرّف بسيار مىنمود و مدارش بر دروغ و حيل مىبود ، گفتند كه اين كارها كه تو مىكنى موجب تاريكى ايمان است . آن وزير در جواب گفت كه راست مىگوييد . اگرچه اين افعال موجب تاريكى ايمان است و ليكن چه‌كنم كه موجب روشنايى ديوان است . و غرض او از اين جواب آن بود كه چون عمّال [ 56 ب 
  ] و نوّاب در سر كار سلاطين از براى جلب نفع بىتصرّف و تغلّب نمىباشند ، اگر همانا يكى نادر پيدا شود و راستى را شيوهء خود سازد و ثمرهء راستى خود همان بيند كه وزير ابو البركات درگزينى ديد ؛ چه ، هرگاه يك كس در سر كار پادشاه عظيم الشأن به‌واسطهء ديانت و راستى كه پيش گرفته سدّ منافع جمعى كثير كه ارباب دخل‌اند و در خدمت پادشاه راه سخن دارند ، نمايد ، يقين است كه ايشان مهاامكن در هلاك او سعى خواهند نمود و اگر آن معنى به‌آسانى پيش نرود ، به جايى مىرسانند كه صاحب خود را مضطر و ملجأ ساخته او را دفع مىكنند .\r\nالقصّه ، چون خواهىنخواهى سلطان مسعود از روى كراهت وزير خود را كشت ، وزرا از وى راضى و خوشنود گشتند و منصب وزارت را به ابو العزّ طاهر بن محمّد بروجردى « 2 » دادند ، و امرا از وى بىاختيار سلطان ولايات را به جايگير خود مىگرفتند و ابو العزّ از ترس جان خود هرچه ايشان مىگفتند ، چنان مىكرد و سلطان مسعود را غير از اسم سلطنت هيچ اختيار نماند .\r\nو از جمله وقايع اين سال آنكه حسام الدّين تمرتاش بن ايلغازى ، صاحب ماردين ، قلعهء هتّاخ « 3 » را كه از مشاهير قلاع ديار بكر بود از دست بنى مروان گرفت و بعد از آن ، از بنى مروان در ديار بكر اثرى نماند و نام ايشان بالكليه از آن ديار محو شد .\r\n\r\n\r\n","description":"","footnote":"\r\n( 1 ) . آنچه در اين سطور دربارهء ابو البركات آمد ، در ديگر منابع تاريخى به وزير كمال الدين محمّد بن حسين خازن منسوب شده است . - بندارى ، تاريخ . . . ، 172 - 173 ؛ حسينى ، زبدة التواريخ ، 215 ؛ ابن اثير ، الكامل ، ج 11 ، ص 66 .\r\n( 2 ) . وى وزير قراسنقر ، حاكم آذربايجان ، بود .\r\n( 3 ) . در نزديكى ميافارقين .\r\n","page_name":" 2994 ","page_number":26},
  {"content":"\r\n\r\nو از جمله وقايع اين سال آنكه سلطان مسعود قبل از اين ، امير البقش سلاحى « 1 » را ، كه شحنهء بغداد بود ، به‌واسطهء ظلم و جور بسيار كه در بغداد كرده بود فرموده بود كه او را نزد مجاهد الدّين بهروز ، به تكريت برده ، در بند كشند . در اين سال حكم به قتل او فرمود . چون او را از زندان بيرون آوردند كه به قتل رسانند ، او خود را از بالاى قلعهء تكريت در آب انداخت تا در دجله غرق شد . بعد از غرق شدن سر او را براى سلطان مسعود آوردند و شحنگى بغداد را سلطان به مجاهد الدّين بهروز - كه بسيار نيك‌نفس بود و با مردم آن‌چنان سلوك هموار مىكرد كه همه همواره خواهان او مىبودند - عنايت نمود و اهالى بغداد از آن ممرّ بسيار خوشحال گشتند .\r\nو هم در اين سال زبيده خاتون دختر سلطان بركيارق بن ملكشاه ، كه حرم سلطان مسعود بود ، فوت شد . و در خراسان در اين سال آن‌چنان قحط شد كه مردم بر خوردن سگ و گربه اقدام مىنمودند و آن نيز پيدا نمىشد .\r\nو در ماه صفر اين سال در بلاد شام و جزيره و ديار بكر و موصل و عراق و نواحى آن ، آن چنان زلزله‌اى شد كه اكثر عمارات اين شهرها خراب شدند و خلايق بىشمار در اين زلزله هلاك شدند .\r\nو در اين سال از اكابر اهل حديث ، محمّد بن عبد الملك كرخى كه مولدش در سنهء ثمان و خمسين و اربعائه هجرى بود [ - 458 
  ] وفات يافت .\r\n\r\n\r\n","description":"","footnote":"\r\n( 1 ) . ق : النقش سلاحى .\r\n","page_name":" 2995 ","page_number":27},
  {"content":"\r\n . \r\n","description":"","footnote":"","page_name":" 2996 ","page_number":28},
  {"content":"\r\n\r\n\r\nذكر وقايع سال پانصد و بيست و سيّم از رحلت\r\nاز جملهء وقايع اين سال آنكه چون تمرّد و عصيان خوارزمشاه اتسز بن محمّد نسبت به سلطان سنجر در ميان خلق اشتهار پيدا كرد و مردم هزارگونه اراجيف هرروزى مىگفتند ، « 1 » سلطان سنجر دفع او پيشنهاد همّت ذىنهمت خود ساخته در ماه محرّم اين سال با لشكرى انبوه متوجّه خوارزم شد . چون به نواحى خوارزم رسيد از آن جانب اتسز خوارزمشاه نيز لشكرى آراسته در برابر سلطان سنجر درآمد . آتش جدال و قتال ميانهء خراسانيان و خوارزميان درگرفت .\r\nآخر الأمر ، نسيم ظفر و نصرت بر پرچم علم سلطان سنجر وزيد و اتسز طاقت مقاومت نياورده روى به گريز نهاد و خلقى بسيار از خوارزميان به قتل رسيدند . سلطان سنجر بعد از فتح و هزيمت اتسز ، به خوارزم درآمد و بعد از چهار روز برادرزادهء خود ، غياث الدّين سليمان شاه بن سلطان محمّد ، را به ايالت آن ولايت سرافراز گردانيد و از براى او وزير و اتابك تعيين نموده به جانب خراسان مراجعت كرد .\r\nاتسز خوارزمشاه چون در معركهء آن جنگ پسرى كه او را بسيار دوست مىداشت كشته شده بود ، از آن رهگذر بسيار ملول و محزون مىبود ، « 2 » تا آنكه خبر مراجعت سلطان سنجر\r\n\r\n\r\n","description":"","footnote":"\r\n( 1 ) . اتسز ، علىرغم وفادارى و فرمانبردارىاش به سنجر در خوارزم ، براى استقلال خوارزم تا حد ممكن خيالاتى براى خود در سر داشت . اگرچه چندبار متحمل شكست شد اما مصممانه هدف خويش را دنبال كرد و بااحتياط ، ميان دو قدرت همسايه ، يعنى سلجوقيان و قراختاييان راه مىگشود و شالودهء سياست كاملا مستقل اخلاف خود را پايه‌گذارى مىكرد . تحريك تركان قراختايى در حمله به خراسان و توطئهء قتل سنجر به كمك اسماعيليان ، از جمله ترفندها و كوشش‌هايى بود كه وى براى برداشتن سيادت سلجوقيان از خويش ، بدانها دست يازيد . ولى هيچ‌كدام نتيجه‌اى نبخشيد و همچنان سنجر سلطهء خويش بر خراسان را حفظ كرد . - به وقايع سال 523 رحلت ، در همين كتاب مراجعه فرماييد .\r\n( 2 ) . به توضيحات مربوط به وقايع سال 523 رحلت ( 533 هجرى ) در همين كتاب مراجعه فرمائيد .\r\n","page_name":" 2997 ","page_number":29},
  {"content":"\r\n\r\nشنيد ، فى الحال ، باز لشكرى آراسته از جهت انتقام گرفتن متوجّه حرب غياث الدّين سليمان شاه گشت . و چون از خوارزميان بسيار كس بر دست سپاه سلطان سنجر به قتل رسيده بود و اهالى خوارزم نيز سليمان شاه را نمىخواستند ، به خوارزمشاه كس فرستاده بودند كه « متوجّه شهر شو كه ما سليمان شاه را دستگير كرده به تو مىسپاريم . »\r\nچون سليمان شاه بر حقيقت حال اطّلاع يافت ، بىتوقّف از خوارزم درآمده راه خراسان پيش گرفت . اتسز خوارزمشاه بىمنازع آمده باز بر سرير حكومت خوارزم قرار گرفت .\r\nاز جمله وقايع اين سال آنكه والى دمشق ، شهاب الدّين محمود بن تاج الملوك بورى بن اتابك طغتگين ، را در وقتى كه در [ 66 الف 
  ] فراش خود غنوده بود ، سه نفر از غلامان او كه هميشه محرم اسرار او بودند و با او در يك خانه مىخوابيدند ، اتفاق نموده وى را به قتل رسانيدند . يكى از آن سه نفر بيرون شد و دو ديگر به قتل رسيدند . چون شهاب الدّين محمود به قتل رسيد ، امرا و اركان دولت در ساعت مكتوبى به طلب برادرش ، جمال الدّين محمّد بورى ، كه والى ولايت بعلبك بود ، فرستاده او را طلب داشتند . جمال الدّين چون اين خبر شنيد ، در ساعت متوجّه دمشق شده به اندك فرصت خود را رسانيد . اوّلا به مراسم تعزيت برادر خود قيام نمود و امرا و اركان دولت و سپاه همه با او بيعت كردند و در مقام اطاعت و انقياد شدند . جمال الدّين محمّد جميع مهمات ملكى و مالى به معين الدّين انر خادم ، كه مملوك جدّش اتابك طغتگين بود ، تفويض نمود . و چون معين الدّين عادل و نيك‌خواه خلايق بود ، مهمّات جمال الدّين محمّد را آن‌چنان رواج و رونق داد كه مردم از سپاهى و رعيت و وضيع و شريف از وى راضى و شاكر بودند .\r\nو از جمله وقايع اين سال آنكه بعد از مراجعت ملك آلمان از دمشق ، نور الدّين محمود به غزاى قلعهء غريمه ، كه از ابن القش فرنگى ، كه صاحب طرابلس بود ، گرفته به صوب آن قلعه منعطف داشت . و منشأ اين آن بود كه چون اوّل كسى از امراى فرنگ كه طرابلس را از دست مسلمانان گرفته و هميشه اظهار آن مىنمود كه طرابلس را از دست قمص بستاند ، بنابراين ، در اين‌وقت قمص طرابلس كس پيش نور الدّين محمود و معين الدّين انر فرستاده ايشان را بر گرفتن قلعه غريمه ترغيب و تحريص بسيار مىنمود . آخر الأمر ، در اين محلّ نور الدّين محمود با لشكر خود و طايفه‌اى از سپاه برادرش ، قطب الدّين ، به پاى آن قلعه رفته بعد از مجادله و محاربهء بسيار آن قلعه را فتح نمود و خلايق بىشمار از زن و فرزند فرنگان اسير كرده آن قلعه را خراب و ويران ساخت .\r\nو از جمله وقايع اين سال آنكه چون تربيت و التفات سلطان مسعود نسبت به خاصبك « 1 » از\r\n\r\n\r\n","description":"","footnote":"\r\n( 1 ) . در متن : خاص بيگ . وى خاصبك بك ارسلان بن پلنگرى بود .\r\n","page_name":" 2998 ","page_number":30},
  {"content":"\r\n\r\nحدّ اعتدال تجاوز كرد ، جمعى كثير از امراى بزرگ مثل ايلدگز و صاحب گنجه و ارّانيّه و قيصر و النقش لوروئنز حاجب از ترس آنكه مبادا سلطان به‌واسطهء عداوت و كدورتى كه ميانهء ايشان و خاص بيك است سخن او را در حق ايشان شنيده مانند عباس « 1 » و بوزأبه و عبد الرحمان « 2 » قصد ايشان كند از سلطان مفارقت نموده از عراق عجم متوجّه بغداد شدند . و چون خليفه مقتفى باللّه از توجّه ايشان به جانب بغداد خبر يافت ، در مقام حفظ و حراست بغداد شده هرجا كه خندق و حصار بغداد شكست و خرابى داشت ، به تعمير آن پرداخت و عبادى واعظ را نزد ايشان فرستاد كه آنها را نصيحت نموده از توجّه بغداد بازدارد . و چون عبادى به ايشان رسيد ، هرچند نصيحت كرد ، سودمند نيفتاد . و ايشان در ماه ربيع الآخر « 3 » ، با ملك محمّد بن سلطان محمود به جانب شرقى بغداد فرود آمدند و خليفه مقتفى باللّه دروازه‌هاى شهر بغداد را بسته در مقام ممانعت و مدافعت ايشان درآمده . اتفاقا جمعى از جوانان بغداد مسلّح و مكمّل شده از شهر به جنگ آن جماعت بيرون شده شروع در جنگ كردند . و آن جماعت « 4 » اوّلا ، پاره‌اى جنگ كرده روى به گريز نهادند . مردم بغداد چون حال چنين ديدند دلير شده و ايشان را تعاقب نمودند . و مردم شهر بغداد چون ديدند كه آن طايفهء معدود از جوانان شهر ، ايشان را پيش انداخته مىدوانند ، خلقى بسيار از بغداد برآمده متوجّه اردوى آن جماعت شدند . و ايشان چون پاره [ اى 
  ] راه رفتند ، اهالى بغداد شروع در نهب و غارت اردوى ايشان نمودند كه به يك بار از اطراف و جوانب برگشته مردم بغداد را در ميان گرفته شروع در قتل و كشش نموده چندين مردم از ايشان را به قتل رسانيدند كه قبل از آن هرگز آن‌قدر كشش بغداديان تصوّر نكرده بودند .\r\nو بعد از قتل و كشش بسيار امراى عجم در بغداد متفرّق شده از رعايا و اربابان مصادره نموده طلب زر مىكردند و از اسباب و اموال ايشان آنچه به دست ايشان مىافتاد متصرّف مىشدند ، آخر الأمر ، ميانهء ايشان ، يعنى امراى عاصى و خليفه مقتفى باللّه ، رسل و رسايل در ميان افتاد . قرار به آن دادند كه ايشان قصد بغداد نكرده به جانب ديگر روند . بنابراين ، ايشان عنان عزيمت به صوب نهروان منعطف داشتند و اكثر آن ولايت را نهب و غارت كرده خراب كردند . و شحنهء بغداد ، مسعود بلال كرد ، در وقتى كه شنيده بود فلان طايفه از سلطان روى گردان شده‌اند و متوجّه بغدادند ، از آنجا گريخته به تكريت رفته بود ، الحال كه مشخّص شد كه ايشان بغداد را گذاشته به جانب نهروان رفتند ، مسعود بلال شحنه باز به بغداد آمد .\r\nو چون اين اوضاع در خراسان به سمع سلطان سنجر رسيد ، بسيار آزرده‌خاطر شده كس\r\n\r\n\r\n","description":"","footnote":"\r\n( 1 ) . او والى رى بود .\r\n( 2 ) . عبد الرحمان بن طغايرك .\r\n( 3 ) . م : ربيع الاوّل .\r\n( 4 ) . م : و ايشان .\r\n","page_name":" 2999 ","page_number":31},
  {"content":"\r\n\r\nپيش ملك مسعود فرستاد ، كه در آن‌وقت در همدان بود . و او را بر تقديم خاصبك بر ساير امرا ملامت بسيار كرد و تهديد و تخويف را به جايى رسانيد كه « اگر خاصبك را از ملازمت خود دور نگردانى ، اينك من متوجّه عراق مىشوم و تو را از سلطنت [ 66 ب 
  ] كه به‌واسطهء جهل و نادانى به آن لياقت ندارى ، معزول ساخته و ديگرى را به جاى تو نصب خواهم كرد . » و ملك مسعود باوجود آن تهديدات كه از عمّ خود شنيد ، مطلقا در باب خاصبك از تربيت خود فرود نمىآمد . آخر الأمر ، چون سلطان سنجر را يقين شد كه سلطان مسعود نصيحت‌پذير نيست ، بالضرّوره از خراسان عنان عزيمت به جانب عراق منعطف داشت . و در وقايع سال آينده باقى احوال سلطان سنجر و سلطان مسعود مذكور خواهد شد ، ان شاء اللّه تعالى .\r\nو از جمله وقايع اين سال آنكه جمعى كثير از امرا به موضعى كه در ولايت شام به بغرى اشتهار دارد جمعيت نموده با خود قرار دادند كه بر سر ولايت حلب رفته تاخت و تاراج نمايند . اتفاقا ، پيش از آنكه ايشان به قرارداد خود كار كنند ، نور الدّين محمود ، صاحب حلب ، بر ارادهء ايشان اطّلاع يافته بىخبر بر ايشان تاخت و اكثر آنها را به قتل رسانيد ؛ مگر جمعى معدود كه پياده در كمال فلاكت گريخته خود را به مأمنى رسانيدند . و نور الدّين محمود غنايم بسيار به دست آورده به جانب حلب مراجعت نمود و حصّه‌اى از آن غنايم به جهت برادر خود ، سيف الدّين غازى ، و از براى خليفه مقتفى باللّه و سلطان مسعود نيز فرستاد . شعراى عرب در اين فتح به نام نور الدّين محمود قصايد نظم كرده‌اند كه در تواريخ عرب مسطور است .\r\nو از جمله وقايع اين سال آنكه ملوك غور ، غزنى را از بهرامشاه گرفتند . و باز در همين سال بهرامشاه از ايشان بازگرفت . و تفصيل اين واقعه آنكه چون محمّد بن حسين ، ملك غور ، به‌واسطهء دامادى بهرامشاه ، صاحب غزنى ، مرتبهء او بسيار بلند شد و كارش به جايى رسيده بود كه در خاطر او داعيهء گرفتن غزنى از دست بهرامشاه متمكّن گشت ؛ چه او نيز از اولاد سبكتكين بود و خود را وارث ملك غزنويه مىدانست . پس لشكرى به‌هم رسانيده از غور متوجّه غزنه شد . و با مردم چنين ظاهر مىكرد كه غرض او محض ملازمت و زيارت بهرامشاه است . اتفاقا بهرامشاه از حقيقت حال آگاهى يافته پيش از آنكه او مكر خود را كار فرمايد ، او را گرفته و محبوس گردانيد . و بعد از چند روز فرمود كه او را در آنجا به قتل رسانيدند و در غور قايم‌مقام او برادرش ، سام بن حسين ، بر سرير حكومت آن ديار قرار گرفت . و او نيز بعد از اندك روز به علّت جدرى وفات يافت و سلطنت آن ديار بر برادر ديگر سورى بن حسين قرار يافت . و سورى بعد از انتظام مهام خود درصدد انتقام خون برادر خود شده با لشكرى فراوان به عزم محاربهء بهرامشاه عنان عزيمت به صوبهء غزنى منعطف داشت . و چون بهرامشاه به‌واسطهء تغرّق سپاهش طاقت مقاومت او نداشت ، بالضّروره قبل از آمدن سورى ، غزنى را گذاشته\r\n\r\n","description":"","footnote":"","page_name":" 3000 ","page_number":32},
  {"content":"\r\n\r\nبه جانب هندوستان رفت . و سورى ، ملك غور ، بىكلفت جنگ و جدل به شهر غزنى درآمده و بر سرير حكومت آن ديار متمكّن گشت . و اين واقعه در ماه جمادى الاوّل اين سال روى نمود .\r\nو در همين سال بهرامشاه از هندوستان لشكرى فراوان جمع نموده ، سلار حسين بن ابراهيم علوى را ، كه از قبل بهرامشاه والى هندوستان بود ، بر مقدّمهء لشكر تعيين نموده متوجّه غزنى شد . چون به حدود غزنى رسيد ، سورى نيز سپاه خود را آراسته به قصد دفع او از غزنى بيرون آمد . چون هردو سپاه برابر يكديگر صف‌ها آراستند ، فوجى از سپاه غزنويه ، كه در غزنى مانده بودند ، و ظاهرا با سورى ملايمت و خدمت بسيار مىكردند و در باطن از مخلصان بهرامشاه بودند و هميشه احوال را به او مىنوشتند ، در اين‌وقت ، از صف سپاه سورى برآمده نزد بهرامشاه رفتند . و چون سورى اين حالت را مشاهده نمود ، طاقت مقاومت بهرامشاه نياورده و روى برگريز نهاد . و بهرامشاه در محرّم سال آينده باز بر تخت سلطنت غزنى قرار گرفت . و بعد از آن باز غوريّهء غزنى را به دست آورده خراب كردند . و تفصيل آن در وقايع سنهء خمس و اربع و خمسائه [ - 545 
  ] مذكور خواهد شد ، ان شاء اللّه تعالى . و اگرچه ميان اين روايت و آن تفصيل مخالفت ظاهر خواهد بود ، امّا چون در تواريخ معتبره هردو روايت مذكور است ، ما هردو قول را بر وجهى كه در تواريخ مسطور است ذكر خواهيم كرد و عهدهء صحّت آن بر ناقلان سابق است ، و اللّه اعلم بحقايق الامور .\r\nاز جمله وقايع اين سال آنكه امير اتابك زنگى ، بعلبك را از دست نوّاب و عمّال جمال الدّين محمّد بن بورى گرفته به حوزهء تصرّف خود درآورد . و باعث بر اين ، آن بود كه چون خبر كشته شدن شهاب الدّين محمود به مادرش ، زمرّد خاتون ، رسيد ، كه در سلك ازدواج امير اتابك درآمده بود ، او بر فوت جدّ پسر خود اضطراب بسيار كرد و جمال الدّين محمّد را در قتل او متهم داشت . بنابراين ، كس پيش امير اتابك زنگى كه در آن‌وقت در ديار جزيره [ 67 الف 
  ] [ فرستاده 
  ] مىبود ، او را بر گرفتن ولايات پسرش تحريص و ترغيب بسيار نمود . و امير اتابك زنگى چون بر حقيقت حال اطّلاع يافت ، بىتوقّف از آب فرات گذشته به قصد تسخير دمشق متوجّه آن صوب گشت . غايتش چون به حوالى دمشق رسيد خبر استعداد و تهيهء جنگ اهالى دمشق به او رسيد . بنابراين ، وى احتياط و حزم سپاهيانه مرعى داشته ، اوّلا به دمشق رفت . و چون بعلبك را خالى از مردم شنيد ، عنان عزيمت به صوب آن معطوف داشته آن شهر را محاصره نمود و بيست و چهار جا منجنيق‌ها نصب نمود و كار بر اهالى آن شهر به تنگ آورد . و چون مردم جمال الدّين محمّد از مقاومت و ممانعت امير اتابك زنگى عاجز آمدند ، در بيستم شهر ذيحجهء اين سال ، كس پيش امير اتابك فرستاده امان خواستند . و امير اتابك التماس ايشان را مبذول داشته تمامى اهالى آن شهر را امان داده شهر\r\n\r\n","description":"","footnote":"","page_name":" 3001 ","page_number":33},
  {"content":"\r\n\r\nرا متصرّف شد . امّا قلعهء بعلبك را همچنان جمعى از مردم جمال الدّين محمّد داشتند و امير اتابك زنگى بعد از گرفتن شهر ، قلعه را محاصره نمود و اهالى قلعه جنگ‌هاى مردانه كردند و كس بسيار از امير اتابك زنگى در آن محاصره ضايع شد . آخر الامر ، چون كار بر ايشان نيز تنگ شد ، ايشان نيز امان خواسته از قلعه پايين آمده قلعه را تسليم امير اتابك نمودند . و امير اتابك با اهالى قلعه بىقولى نموده . بعد از آنكه امان داده بود ، همه را گرفته بر دار كشيد . و اين بىقولى را مردم از امير اتابك قبيح دانسته از وى بسيار متنفّر و آزرده‌خاطر گشتند ، خصوصا اهالى دمشق كه آن‌چنان از وى متنفر شدند كه جمعى را كه از اصل ميل او داشتند ، هميشه سرزنش آنان مىكردند كه اگر او دمشق را مىگرفت به ما نيز چنين مىكرد . « 1 »\r\nو از جمله وقايع اين سال آنكه اتابك قراسنقر ، صاحب آذربايجان ، لشكر بسيار جمع كرده به قصد انتقام خون پسرش كه در معركهء جنگ به دست بوزابه ، والى فارس ، كشته شده بود متوجّه حرب بوزابه گشت . در اثناى راه چون به اردوى سلطان مسعود نزديك رسيد - چنانچه سابقا قلمى شد - كس پيش سلطان مسعود فرستاد و او را بر قتل وزيرش ملجأ و مضطر گردانيد . و چون سلطان مسعود ، از روى اضطرار و بيچارگى ، بر قتل وزير خود اقدام نمود ، قراسنقر از وى راضى و شاكر شده عنان عزيمت به صوب بلاد فارس منعطف داشت . « 2 » و چون به فارس رسيد ، بوزابه با مردم و اهل و عيال خود به قلعهء بيضا ، كه از اعمال فارس است ، درآمده متحصّن شد . قراسنقر بىمانع و دافعى دست به نهب و غارت بلاد فارس دراز كرده آنچه نمىبايستى كرد همه را به عمل آورد و بعد از آن سلجوقشاه بن سلطان محمود را از خوزستان طلب داشته بلاد فارس را يك قلم به او تسليم نمود و به جانب آذربايجان مراجعت كرد . و چون قراسنقر از حدود فارس گذشت ، بوزابه در سال آينده از قلعهء بيضا بيرون آمده ولايت فارس را تصرّف نمود . سلجوقشاه چون طاقت مقاومت او نداشت روى به گريز نهاده ، بوزابه او را تعاقب نموده به دست آورده در يكى از قلاع فارس محبوس گردانيد .\r\n\r\n\r\n","description":"","footnote":"\r\n( 1 ) . ابن اثير علّت تصرّف بعلبك از سوى امير اتابك را وجود كنيزى زيبا متعلّق به معين الدّين انز مىداند كه پس از تصرّف شهر ، امير اتابك كنيزك را تصاحب كرد و او را به حلب برد و عقد نكاح خود درآورد . كنيز پس از كشته شدن امير ، توسط پسرش نور الدّين محمّد بار ديگر به خدمت معين الدين فرستاده شد . - الكامل ، ج 11 ، ص 69 .\r\n( 2 ) . نتيجهء نفوذ فزايندهء امراى ترك بر سلطان مسعود در ميانهء سال‌هاى پادشاهى وى ، عزل و مرگ وزيرش ، درگزينى ، بود . سلطان كه خاطرات خوشى از حلم و بردبارى وزير اوّلش ، انوشيروان خالد ، داشت ، در بركنارى درگزينى - كه در دوران امارتش بىفايده و نالايق بود - ترديدى به خود راه نداد و خازن خويش كمال الدين محمّد را به‌عنوان سومين وزير خويش برگزيد . كمال الدين با روايت كامل ماليات‌هاى بىحساب و رنجش‌آور را ملغى كرد و از سرقت‌ها و اختلاس‌ها ، پرده برداشت . ازاين‌رو ، دشمنانى براى خود تراشيد ، چنان كه قراسنقر تهديد كرد كه اگر وزير پرشور و متعصب بر كنار نشود ، وى از اطاعت سلطان سرپيچى خواهد كرد . سلطان اين‌بار نيز تحت نفوذ اين امير ترك قرار گرفت و وزير شخصى قراسنقر را به صدارت عظمى برگزيد .\r\n","page_name":" 3002 ","page_number":34},
  {"content":"\r\n\r\nو در ماه صفر اين سال در ولايت شام و جزيره و حلب زلزله‌هاى عظيم شد . خصوصا در شام و حلب كه هرشب چند دفعه زمين مىلرزيد و آوازى هولناك به گوش خلايق مىرسيد . و عمارات عاليه از آن لرزش‌ها روى به خرابى نهادند و كار به جايى رسيد كه اهل حلب از خانه‌هاى خود بيرون آمده چند روز در صحرا مىبودند . و در يك شب - چنانچه در تاريخ ابن اثير آورده - هشتاد نوبت در حلب لرزش زمين ظاهر شد . و در شام از چهارم ماه صفر ، زلزله ظاهر شد و تا نوزدهم‌ماه مذكور ، هرروز از روز پيشينه سخت‌تر مىلرزيد و در بيستم صفر بالكليّه بر طرف شد و مردم به حال خود آمدند .\r\nو از اعيان وزرا وزير شرف الدّين انوشيروان بن خالد « 1 » ، كه وزارت خليفه مسترشد باللّه و سلطان محمود و سلطان مسعود كرده بود ، و بعد از آن خود را به اختيار خود عزل نموده در گوشه نشست و آخر الأمر ، باز او را تكليف وزارت كردند . و اندك زمانى باز به آن مهم خطير اشتغال نمود و باز دست خود از آن مهم بازداشت و در بغداد قرار گرفت ، در ماه صفر اين سال داعى حق را لبيك‌گويان از اين عالم فانى رجعت نمود . « 2 » او را اوّلا در سراى خودش دفن كردند ، آخر الأمر ، بنابر وصيّت او از آنجا برآورده به مشهد امير المؤمنين علىّ بن ابى طالب ، عليه السّلام ، كه به نجف اشرف اشتهار دارد برده در آنجا مدفونش ساختند .\r\nو او در تشيّع آيتى بود از آيات . و در زمان وزارت او آن طايفه مرفه الحال بودند . گويند كه باعث بر تأليف مقامات حريرى او بود .\r\nو در ماه ربيع الاوّل اين سال سلطان مسعود به بغداد آمد و با مردم آنجا سلوك مشفقانه نمود ، چنانچه سپاهيان خود را از خانهء رعايا نزول گرفتن ، منع بليغ كرد [ 67 ب 
  ] و در اين باب آن مقدار مبالغه كرد كه جمعى را به سياست رسانيد . از اين جهت اهالى بغداد شب و روز او را دعا مىكردند و در اطاعت و انقياد او دقيقه‌اى از دقايق نامرعى نمىگذشتند . « 3 » آرى پادشاهان عادل ، محبوب رعايااند .\r\nو هم در اين سال ، فرنگان به ولايت بانياس از اعمال شام درآمده اكثر قصبات آن ولايت را خراب كردند و اموال و مواشى بسيار بردند . چون اين خبر به دمشق رسيد ، جمال الدّين محمّد لشكرى آراسته به دفع ايشان فرستاد . امّا تا رسيدن اين لشكر ، فرنگان كار خود ساخته ، از آن ولايت بيرون رفته بودند و سپاه دمشق به گرد ايشان نرسيده بازگشتند .\r\n\r\n\r\n","description":"","footnote":"\r\n( 1 ) . در متن : ابن شيروان بنى خالد . تصحيح براساس النجوم الزاهرة و الكامل . او معاصر خواجه نظام الملك بود و كتاب « صدور زمان الفتور و فتور زمان الصدور » از تأليفات اوست .\r\n( 2 ) . ابن تغرى بردى وفات انوشيروان را در رمضان سال 532 ه . ق ذكر كرده است . - النجوم الزاهرة ، ج 5 ، 261 - 262 .\r\n( 3 ) . و نيز دستور داد باج‌هاى مرزى و بازرگانى را موقوف دارند و دستور العمل مزبور را در لوحه‌هايى بنويسند و آنها را بر در مساجد و بازارها بزنند . باعث اين حركات انسانى وى ، وزيرش ، كمال خازن ، بود .\r\n","page_name":" 3003 ","page_number":35},
  {"content":"\r\n . \r\n","description":"","footnote":"","page_name":" 3004 ","page_number":36},
  {"content":"\r\n\r\n\r\nذكر وقايع سال پانصد و بيست و چهارم از رحلت خير البشر ( ص )\r\nاز جمله وقايع اين سال آن‌كه امير اتابك زنگى چون از مهمّات بعلبك خاطرجمع شد و عمال و نوّاب خود را در آنجا گذاشته به نوعى كه مىبايست نسق و انتظام آن ولايت داده در ماه ربيع الأوّل از آنجا عنان عزيمت به صوب دمشق منعطف داشت . و پيش از آنكه خود به نواحى دمشق رسد كس پيش جمال الدّين محمّد به دمشق فرستاده پيغام داد كه « اگر از ولايت شام هر شهرى كه من مىخواهم به ما مىدهى ، من دمشق را بر تو مسلّم مىدارم ، و الّا مهيّا و مستعد جنگ بايد بود . » و چون جمال الدّين محمّد به سخن او التفات نكرد ، در سيزدهم شهر ربيع الأوّل ، امير اتابك به ظاهر دمشق رسيد . از اين‌جانب نيز سپاه مستعد شده از شهر بيرون رفتند و آتش جدال و قتال ميانهء هردو طايفه اشتعال داشت . آخر الأمر نسيم ظفر و نصرت بر پرچم علم امير اتابك زنگى وزيد و شاميان اكثر به قتل رسيدند و بقيّة السيف ، مجروح و نالان ، گريخته به شهر درآمدند . روز ديگر امير اتابك جانب دريا را گذاشته به جانب مصلاى شهر دمشق آمد و جنگ انداخت . اين روز نيز شاميان كشته شده گريختند و مهم به آن رسيد كه امير اتابك به دمشق درآيد ، كه در اين محلّ دست از جنگ بازداشته به جانب خيمه‌گاه برگشت .\r\nو جمال الدّين محمّد چون اين حالت را مشاهده نمود دانست كه با امير اتابك مقاومت نمىتواند كرد . بنابراين ، مردم در ميان انداخته خواست كه شهر حمص را با بعلبك كه گرفتهء امير اتابك بود به او بگذارد و اگر غير اين دو شهر جاى ديگر نيز مىخواهد مضايقه نكند و خود را از شرّ او خلاص كند ، كه اعيان شام و امراى او مانع شده نگذاشتند كه هيچ‌چيز به امير اتابك بدهد ؛ چه ايشان مىگفتند كه بر قول و فعل او اعتماد نيست و صدق اين دعوى آنكه اهالى بعلبك را امان داده قلعه را از ايشان متصرّف شد بعد از آن همه را بر دار كشيد . و الحال ،\r\n\r\n","description":"","footnote":"","page_name":" 3005 ","page_number":37},
  {"content":"\r\n\r\nاگر ما نيز از وى امان خواسته بعضى جاىها را كه او مىطلبد به او بدهيم ، آخر الأمر ، با ما نيز همچنان عذر خواهد كرد . بنابراين ، اگر ما به مردى كشته شويم بهتر خواهد بود .\r\nالقصّه ، چون امير اتابك ديد كه ايشان به اختيار چيزى به او نمىدهند ، بار ديگر شروع در جنگ كرد . در اين اثنا ، جمال الدّين محمّد بيمار شد و وفات يافت . « 1 » چون خبر فوت جمال الدّين به گوش امير اتابك رسيد طمعش در دمشق و ساير بلاد او زياده شد و جدّ و جهد در باب گرفتن آن بسيار نمود . و گمانش آن بود كه بعد از فوت جمال الدّين محمّد ميانهء امرا نزاع و خصومت واقع خواهد شد و جمعى از ايشان را با خود متفق ساخت ، كه كارى از پيش تواند برد . اتفاقا چون شاميان به‌واسطهء آن بىقولى كه نسبت به اهالى بعلبك از وى در ظهور آمده بود مطلقا به او اعتماد نمىكردند و بعد از فوت جمال الدّين محمّد بىتوقّف پسرش ، مجير الدّين ارتق « 2 » را به جاى پدر بر سرير حكومت نشانده همچنان تدبير امر ملكى و مالى را بر كف كفايت معين الدّين اتز « 3 » دادند . ( معين الدّين اتز آن‌چنان امرا و اعيان شهر و سپاه را غم‌خوارى نموده كه انتظام امور ايشان به فوت جمال الدّين محمّد مطلقا خلل‌پذير نگشت و هيچ اثرى از ضعف كه لازمهء فوت حاكم تواند بود ، در ميانهء ايشان ظاهر نشد ) . « 4 »\r\nو امير اتابك زنگى چون از آنچه گمان كرده بود ، هيچ اثرى نيافت حميت ملوكانه او را بر اين داشت كه در باب گرفتن دمشق مهما أمكن سعى نموده تا آن را به حوزهء تصرّف خود درنياورد ، از آنجا برنخيزد . و چون دمشقيان بر ثبات عزيمت او اطّلاع يافتند ، كس نزد فرنگان فرستاده از ايشان در دفع شرّ امير اتابك امداد خواستند ؛ « 5 » چه فرنگان مىدانستند كه اگر امير اتابك شام را بگيرد ايشان را در آن بلاد بودن مشكل خواهد بود . بنابراين ، فرنگان در مقام استعداد جنگ شده از اطراف و جوانب سپاه جمع نموده عازم شام شدند . و چون امير اتابك بر حقيقت حال اطّلاع يافت ، ترك محاصرهء دمشق نموده ، اوّلا ، دفع فرنگ را وجههء همّت ذى نهمت خود گردانيده عنان عزيمت به جانب ايشان منعطف داشت « 6 » كه پيش از آنكه ايشان به دمشقيان پيوندند ، جمعيت ايشان را پريشان كرده متوجّه حرب دمشقيان شود . و چون [ 68 الف 
  ] فرنگان شنيدند كه امير اتابك متوجّه جنگ ايشان است ، پاره‌اى در ولايت خود\r\n\r\n\r\n","description":"","footnote":"\r\n( 1 ) . در تاريخ هشتم شعبان .\r\n( 2 ) . م : اربق ؛ چ : ارتق . الكامل : أبق .\r\n( 3 ) . چ : معين الدين اونره ؛ ق : معين الدين ابره : الكامل : انز .\r\n( 4 ) . مطلب بين ( ) از اضافات « ق » است . م : ( و او چنان نظم امورات داد كه مطلقا فتورى در فوت جمال الدّين به امورات راه نيافت ) .\r\n( 5 ) . و وعده بخشش سرزمين‌هايى را نيز به آنها دادند . از جمله گفتند اگر شهر بانياس را محاصره كند ، مانع تصرّف آن شهر توسط او نخواهند شد . - الكامل ، ج 11 ، ص 74 .\r\n( 6 ) . و در پنجم رمضان به طرف شهر حوران حركت كرد . - منبع پيشين .\r\n","page_name":" 3006 ","page_number":38},
  {"content":"\r\n\r\nتوقّف نموده منتظر سپاه ديگر كه از اطراف و جوانب به ايشان رسد بماندند . بنابراين ، امير اتابك بازگشته بر سر دمشق آمد « 1 » و از دهات آن ولايت ، آنچه در سر راه او بود ، همه را سوخته و تاراج نمود و به جانب موصل مراجعت كرد . و بعد از آن فرنگان با مجير الدّين ملاقات نموده ميانه عهود و پيمان مؤكّد گردانيده بازگشتند .\r\nو معين الدّين اتز ، بعد از مراجعت امير اتابك ، از دمشق بيرون آمده بر قلعهء بانياس كه نوّاب و عمّال امير اتابك داشتند ، رفته آن قلعه را گرفته به فرنگان تسليم نمود . و سبب گرفتن معين الدّين قلعهء بانياس را به‌آسانى ، آن بود كه قبل از آمدن ايشان بر سر آن قلعه ، والى آن قلعه از قبل امير اتابك زنگى لشكرى جمع آورده بر سر مدينهء صور رفته بود . معين الدّين انر اين فرصت غنيمت دانسته خود را به آن قلعه رسانيده بىكلفت جنگ به حوزهء تصرّف خود درآورده بنابر وعده‌اى كه به فرنگان كرده بود آن قلعه را تسليم ايشان نمود .\r\nو امّا والى بانياس كه بر سر مدينهء صور رفته بود ، در اثناى راه ميانهء او و صاحب انطاكيه ، كه يكى از امراى فرنگ بود ، محاربه واقع شد . و در اثناى جنگ والى بانياس به دست فرنگان افتاد و اكثر سپاهش به قتل رسيدند و بقيّة السيف معدودى متفرّق و پريشان شده به اطراف و جوانب گريختند و فرنگان والى بانياس را نيز به قتل رسانيدند . و چون اين خبر به سمع امير اتابك زنگى رسيد آتش غضب او شعله زد و فى الحال ، باز لشكرى انبوه به‌هم رسانيده متوجّه دمشق شد . و چون به حدود بعلبك رسيد مشخّص شد كه معين الدّين انر قلعهء بانياس را گرفته به فرنگان داده و والى بانياس كه از امراى صاحب وجود او بود بر دست والى انطاكيه به قتل رسيد . بنابراين ، امير اتابك زنگى سپاه خود را در ولايت شام از براى تاخت و تاراج متفرّ ساخت و حكم كرد كه هرجا كه برسند بعد از تاراج ، آن خانه‌ها را بسوزانند . و خود با جمعى از خواص خود در وقت سحر آمده در ظاهر شهر دمشق فرود آمد ، به نوعى كه بر هيچ‌كس ظاهر نشد كه كسى بيرون شهر آمده .\r\nو غرض امير اتابك آن بود كه در آنجا فرود آمده از سپاه خود كه متفرق شده‌اند خبردار باشند و كسى از دمشق بر سر ايشان نرود . و چون ايشان طايفه‌طايفه متفرّق شدند ، مبادا جماعتى بر دست دمشقيان گرفتار شوند . اتفاقا اين خيال او عكس ثمره داد ؛ چه ، على الصباح چون اهل دمشق بيدار شدند ، ديدند كه بيرون شهر خيمه‌اى چند زده‌اند و جماعتى از سپاه فرود آمده . اهالى شهر دمشق از ديدن آن خيمه‌ها متوهّم شده ، هيچ‌كس نمىدانست كه ايشان\r\n\r\n\r\n","description":"","footnote":"\r\n( 1 ) . در تاريخ ششم شوّال بود كه امير اتابك به سوى دمشق بازگشت و در دهستان عذراء ( محلّى كه حجر بن عدىّ از ياران نزديك على بن ابى طالب در آنجا به قتل رسيد و همان‌جا مدفون شد ) اردو زد . - منبع پيشين .\r\n","page_name":" 3007 ","page_number":39},
  {"content":"\r\n\r\nكيانند و كى در آنجا فرود آمده‌اند ؟ آخر الأمر ، جماعتى از سپاهيان دمشق با عامهء خلايق از اجلاف و اوباش اتفاق نموده از شهر بيرون آمدند و متوجّه اردوى امير اتابك شدند . و او بالضّروره با آن جماعت معدود ثبات قدم ورزيده آن روز تمام با مردم شام جنگ كرد . و چون شب نزديك شد به جانب خيمه‌گاه رفت . على الصّباح ، از آنجا كوچ نموده به مرج راهط « 1 » رفت و در آنجا آن مقدار توقف نمود كه سپاهش ، كه متفرّق شده بودند ، از اطراف و جوانب رسيده به او پيوستند و غنايم بسيار به دست آوردند .\r\nو از جمله وقايع اين سال آنكه چون امير اتابك زنگى از دمشق بازگشت عنان عزيمت به صوب شهرزور و نواحى آن منعطف داشت و والى آن ولايت قفجاق بن ارسلان‌تاش تركمان « 2 » بود و جميع تركمانان اطاعت او را فرض مىدانستند و از حكم او تجاوز نمىكردند .\r\nو چون آن ولايت به‌واسطهء تنگى راه‌ها و بسيارى كوه آن‌چنان بود كه به‌آسانى گرفتن آن ميّسر نمىشد ، بنابراين ، جمعى تركمانان به آنجا جمع آمده بودند و به‌واسطهء امنيت ، مردم از اطراف و جوانب نيز روى به آن ولايت آورده آنجا را موطن اختيار نمودند .\r\nالقصّه ، چون سپاه امير اتابك زنگى به نواحى آن ولايت رسيدند ، از آن جانب نيز قفجاق با لشكر تركمانان ، مستعدّ حرب شده بيرون آمد و ميانهء هردو طايفه آتش جدال و قتال بالا گرفت . آخر الأمر نسيم ظفر و نصرت بر پرچم علم امير اتابك وزيد و سپاه تركمانان طاقت مقاومت نياورده روى به گريز نهادند . امير اتابك آنان را تعاقب نموده به آن ولايت درآمده و تمامى قلاع ايشان را فتح نمود . و قفجاق از ترس جان در بيابان‌ها مىگشت . امير اتابك پس از فتح قلاع كس پيش قفجاق فرستاده او را امان داده پيش خود طلبيد . چون قفجاق به ملازمت امير اتابك رسيد ، امير اتابك او را در سلك امراى خود منتظم گردانيده رعايت لايق نمود .\r\nبعد از آن ، قفجاق و فرزندانش قريب به هشتاد سال در ملازمت اتابكيه مىبودند و مساعى جميله در دولت‌خواهى ايشان به ظهور مىرسانيدند و در سر مائهء هفتم از اتابكيه جدا شدند .\r\nو از جمله وقايع اين سال آنكه چون جوهر خادم كه به مقرّب ملقّب بود و جميع امراى سلطان به خانهء او مىرفتند [ 68 ب 
  ] و او را خدمت مىكردند و در دولت سنجرى هيچ احدى برابر او اعتبار نداشت و از جمله اقطاعات او و جاگيرهاى او قلمرو ولايت رى بود . و [ امير 
  ] عباس ، كه در آن‌وقت والى رى بود ، از جمله غلامان جوهر مقرّب است ، جماعتى از باطنيه به لباس زنان درآمده به طريق استغاثه و فريادرسى به در خانهء جوهر مقرّب رفتند ، و چون جوهر\r\n\r\n\r\n","description":"","footnote":"\r\n( 1 ) . اين همان محلّى است كه مروان بن حكم در سال 65 هجرى با بنى قيس جنگيد و با پيروزى بر آنان حكومت امويان را در سوريه پايه‌ريزى كرد .\r\n( 2 ) . م : قفجاف بن ارسلان ؛ ح : نفجاف بن ارسلان . وى مؤسس سلسلهء كركويه تركمانيه بود .\r\n","page_name":" 3008 ","page_number":40},
  {"content":"\r\n\r\nديد كه جمعى از زنان فرياد و استغاثه دارند ، توقف نمود كه از ايشان تحقيق نمايد كه از كه شكايت دارند . و چون جمعى به صورت زنان ظاهر شده بودند ، در وقت توجّه جوهر مقرّب به جانب ايشان ، مردم كه همراه جوهر مقرّب بودند ، به جاى خود قرار گرفتند و آن فدويان ملبّس به لباس زنان ، آن‌وقت را فرصت دانسته در ساعت او را ، به ضرب كادر ، هلاك ساختند . « 1 » و چون خبر قتل او به عباس ، غلام او ، كه از قبل او نايب رى بود ، رسيد لشكرى به‌هم رسانيده قصد ولايت باطنيه نمود و هركس را از آن طايفه كه مىديد به قتل مىرسانيد . تا آنكه جمعى كثير از بزرگان آن طايفه را به عوض صاحب خود كشت . و بعد از آن عباس هميشه به جنگ باطنيه اشتغال داشت ، تا آنكه وفات يافت .\r\nو در اين سال ، در آذربايجان خصوصا در گنجه آن‌چنان زلزله شد كه اكثر عمارات آن ولايت ، سيّما بلدهء گنجه روى به خرابى نهاد . و گويند كه شمارهء مردم كه در اين زلزلهء آذربايجان هلاك شدند به دويست و سى هزار رسيده بود ، و العهده على الرّاوي . و از جمله امرازاده‌هايى كه در اين زلزله هلاك شدند ، دو پسر قراسنقر ، والى آذربايجان ، [ بودند 
  ] . در همين زلزله [ قلعهء 
  ] مجاهد الدين بهروز كه از ذخاير و نفايس او پر بود خراب شد ، و تمامى اموال و اسباب مجاهد الدّين بهروز به باد فنا رفت .\r\nو در ماه جمادى الآخر اين سال ، خليفه مقتفى لامر اللّه « 2 » ، فاطمه خاتون ، خواهر سلطان مسعود ، را كه قبل از اين در سلك ازدواج درآورده عقد نموده بود ، زفاف نمود . و هم در اين سال ، خليفه مقتفى لامر اللّه از وزير خود ، شرف الدّين على بن طراز زينبى ، به‌واسطهء آنكه وى در اكثر مهمّات ، اكثر اوقات بر خليفه اعتراض كردى و بر مقتضاى رأى خود عمل نمودى و پاس سخن خليفه نداشتى ، متنفر و آزرده‌خاطر شده از وزارتش عزل نمود . شرف الدّين مذكور بعد از عزل از وزارت ، فى الحال از دار الخلافه برآمده در كشتى نشسته به سراى سلطان مسعود رفت . سلطان او را « ضلّ حمايت خود درآورده به عنايات پادشاهانه‌اش سرافراز ساخت . و چون خليفه بر اين حال مطلع شد ، كس پيش سلطان فرستاده شرف الدّين على را طلب كرد كه باز او را به منصب وزارت سرافراز كند . امّا شرف الدّين على به‌هيچ‌وجه قبول آن ننمود و به سخنان ملاطفت‌آميز خليفه ، كه در باب طلب او مىگفت ، مطلقا فريفته نشد . بنابراين ، چندگاه خليفه فرمود كه همچنان‌كه در زمان نصب شرف الدّين على نام او را بر فرامين مىنوشتند ، الحال نيز به همان دستور سابق مىنوشته باشند كه « او معزول نيست و اگر از ما\r\n\r\n\r\n","description":"","footnote":"\r\n( 1 ) . ابن تفرى بردى گويد : قاتل وى را خادمان جوهر در همان‌جا به قتل رساندند . - النجوم الزاهرة ، ج 5 ، ص 266 .\r\n( 2 ) . در متن به صورت مقتفى باللّه آمده است .\r\n","page_name":" 3009 ","page_number":41},
  {"content":"\r\n\r\nرنجشى كرده است ، سهل است . باز خاطرجويى او كرده خواهد شد . » آخر الأمر ، چون ديد كه اين ملايمت و چاپلوسى به‌هيچ‌وجه در وى اثر نمىكند چندگاه پسر عمّ او را با قاضى القضات « 1 » از قبل او به مهمّات خود بازداشت . و چون خليفه بالكليّه از وى مأيوس شد ، كس پيش سلطان فرستاده در باب وزير ساختن شخصى مشورت نمود . سلطان ، شرف الدّين على را از وزارت خليفه عزل نموده و خليفه را رخصت داد كه هركه را مصلحت مىداند وزير خود گرداند . بنابراين خليفه . . . « 2 » زينبى را كه پسر عمّ او بود از نيابت او معزول كرده سديد الدّوله [ ابن 
  ] انبارى را به آن منصب سرافراز گردانيد .\r\nو هم در اين سال سلطان مسعود دختر خليفه مقتفى باللّه را به عقد نكاح خود درآورد ، امّا مشروط برآنكه بعد از پنج سال زفاف واقع شود ؛ چه دختر بسيار كوچك بود .\r\nو در ماه جمادى الأوّل اين سال قاضى دمشق ابو الفضل يحيى « 3 » كه از مشاهير فضلاى روزگار بود و به بزرگى اشتهار داشت ، وفات يافت .\r\n\r\n\r\n","description":"","footnote":"\r\n( 1 ) . ابن اثير اين شخص را قاضى القضات زينبى ، پسر عموى شرف الدين معرفى كرده است . - الكامل ، ج 11 ، ص 76 .\r\n( 2 ) . يكى دو كلمه در هرسه نسخه سقط شده است . بىشك وى ، همان قاضى القضات زينبى است .\r\n( 3 ) . وى يحيى بن على بن عبد العزيز زكى ، جد مادرى ابن عساكر بود . - ابن تغرى بردى ، النجوم الزاهرة ، ج 5 ، ص 266 .\r\n","page_name":" 3010 ","page_number":42},
  {"content":"\r\n\r\n\r\nذكر وقايع سال پانصد و بيست و پنجم از رحلت خير البشر ، صلّى اللّه عليه\r\nاز جمله وقايع اين سال آنكه سلطان مسعود ، « 1 » امير اسماعيل كه به چهاردانگى مشهور و معروف بود و امير البقش « 2 » را با سپاه بسيار به جانب خوزستان فرستاد كه آن ولايت را از دست بوزابه انتزاع نموده متصرّف شوند . و مرسوم سپاه ايشان را بر بغداد نوشت . و چون امير البقش به حوالى بغداد رسيد ، مجاهد الدّين بهروز ، شحنهء بغداد ، ايشان را از درآمدن به شهر مانع شد . ايشان به منع مجاهد الدّين التفات ننموده متوجّه بغداد شدند . و چون اين خبر به سمع مجاهد الدّين بهروز رسيد ، فرمود كه دروازهء ظفريّه « 3 » و دروازهء كلواذى « 4 » را برآورده باقى دروازه‌هاى [ 69 الف 
  ] شهر را بستند و آلات و ادوات جنگ از سلاح و غير آن بر برج و باروى قلعه تعبيه نمودند .\r\nو امير چهاردانگى و امير البقش چون بر اين حال اطّلاع يافتند ، عزيمت بغداد رفتن را فسخ نموده به صوب معبر صرصر رفته از آنجا از آب گذشتند و راه خوزستان پيش گرفتند . و چون طرنطاى ، كه در آن‌وقت والى واسط بود بر توجّه ايشان اطّلاع يافت ، با سپاه آراسته از واسط بيرون آمده به قصد جنگ ايشان سر راه بر ايشان گرفت . بعد از كشش و كوشش مردانه ، طرنطاى طاقت مقاومت نياورده گريخت و سپاه امير چهاردانگى و البقش به شهر واسط درآمده شهر را نهب و تاراج كردند و از آنجا به قوسان « 5 » و نعمانيه « 6 » رفته آن دو شهر را نيز تاراج كردند و طرنطاى گريخته به حماد بن ابو الخير ، صاحب بطيحه ، پيوست . و امير چهاردانگى بر آن ولايت مستولى شد .\r\n\r\n\r\n","description":"","footnote":"\r\n( 1 ) . متن : . . . و امير\r\n( 2 ) . البقش كون خر\r\n( 3 ) . محله‌اى در شرق بغداد .\r\n( 4 ) . ناحيه‌اى در شرق بغداد ، در غرب نهر بوق .\r\n( 5 ) . م : قومان . قوسان ناحيهء وسيعى بين نعمانيه و واسط .\r\n( 6 ) . شهرى بين واسط و بغداد .\r\n","page_name":" 3011 ","page_number":43},
  {"content":"\r\n\r\nو از جمله وقايع اين سال آنكه سلطان سنجر برد و قضيب پيغمبر را كه از خليفه مسترشد گرفته بود ، از براى مقتفى باللّه فرستاد . و اهالى بغداد استقبال آن‌كس كه برد و قضيب را از نزد سلطان سنجر آورده بود نمودند و او را ، به اعزاز و اكرام تمام ، به شهر درآوردند . در آن روز در بغداد حكم روز عيد پيدا كرده بود و مردم از آمدن آن دوچيز بسيار خوشحال شدند .\r\nو در همين سال از امراى صاحب‌اختيار امير قراسنقر ، « 1 » والى آذربايجان و ارّانيّه ، در شهر اردبيل به مرض سل درگذشت . اصل قراسنقر از غلامان طغرل بود و بعد از فوت قراسنقر ولايت آذربايجان و ارّانيّه به امير چاولى طغرلى تعلّق گرفت . « 2 »\r\nو از جمله وقايع اين سال آنكه ميانهء امير اتابك زنگى و داود بن سقمان ارتق ، صاحب حصن كيفا ، جنگ سخت روى نمود . و داود از آن معركه هزيمت يافته گريخت و امير اتابك زنگى از بلاد او قلعهء بهمرد « 3 » را گرفته به عمّال خود سپرد . و چون در اين‌وقت ، زمستان رسيد ، امير اتابك بازگشته عنان عزيمت به صوب مستقر امارت يعنى شهر موصل منعطف داشت .\r\nو هم در اين سال اسماعيليه قلعهء مصياب « 4 » را كه از اعمال شام است به مكر و حيله از بنى منقذ گرفته نايب آن قلعه را كه مملوك بنى منقذ بود به قتل رسانيدند . و در اين وقت ولايت شيزر را نيز بنى منقذ داشتند . و هم در اين سال قلعهء جعبر نيز به تصرّف اسماعيليه درآمد .\r\nو هم در اين سال امير يرنقش بازدار ، والى قزوين ، وفات يافت . و سديد الدوله « 5 » [ ابن 
  ] انبارى ، كه وزير مقتضى باللّه بود ، نيز در اين سال از اين عالم فانى به سراى جاودانى انتقال نمود و قايم‌مقام او در امر وزارت نظام الدّين ابو نصر محمّد بن محمّد بن جهير گشت .\r\nو در ماه رمضان اين سال طايفه‌اى از فرنگان به قصد تسخير عسقلان كه داخل ولايت خلفاى علويهء مصر بود ، به آن ولايت درآمدند . و چون والى عسقلان بر اين معنى اطّلاع يافت ، سپاه خود را مستعد گردانيده به جنگ كفّار برآمد . و بعد از اشتعال نايرهء قتال و جدال ، نسيم ظفر و نصرت بر پرچم علم اهل اسلام وزيد و اكثر فرنگان به قتل رسيدند و بقيّه السّيف فرار نموده به زشت‌ترين احوال به جانب ولايت خود مراجعت نمودند .\r\nو از جمله وقايع اين سال آنكه بعد از كشته شدن جوهر مقرّب ، كه صاحب عباس بود ، در روضة الصفا مسطور است كه چون مزاج شريف سلطان سنجر به عباس ، والى رى ، انحراف يافت ، برادرزادهء خود را ، سلطان مسعود باشد ، پيغام داد كه عباس را بگيرد . سلطان مسعود بنا\r\n\r\n\r\n","description":"","footnote":"\r\n( 1 ) . هرسه نسخه : آقسنقر . تصحيح براساس راحة الصدور .\r\n( 2 ) . و سلطان مسعود نيز ناگزير بدين امر رضايت داد .\r\n( 3 ) . الكامل : بهمرد .\r\n( 4 ) . در متن به صورت مضبات آمده است . مصياب قلعه‌اى مشهور از اسماعيليان در ساحل شام در نزديكى طرابلس . آن را مصياف نيز گويند .\r\n( 5 ) . در متن به صورت سديد الدين آمده است .\r\n","page_name":" 3012 ","page_number":44},
  {"content":"\r\n\r\nبه فرمودهء عمّ بزرگوار فى الحال بىتوقّف روى به رى نهاد كه عباس را گرفته جهت سلطان سنجر بفرستد . و چون به حوالى رى رسيد ، عباس تحف و هداياى لايقه برداشته سلطان مسعود را استقبال نمود و پس از گذرانيدن پيشكش‌هاى لايقه خدمات شايسته به ظهور رسانيد . سلطان مسعود چون بسيار اخلاص و دولت‌خواهى از چهرهء عباس مشاهده نمود ، آزار خاصر او را بر خلاف مروّت ديد . بنابراين ، عباس را به عواطف خسروانه سرافراز ساخته به جانب بغداد مراجعت نمود و كفران نعمت را شعار خود ساخته برادر سلطان را ، كه سليمان شاه باشد ، بر مخالفت تحريص نمود و او را با برادر مخالف گردانيد . بعد از آن با عبد الرحمان و بوزابه كه به‌واسطهء عدم التفات سلطان به ايشان هميشه مىخواستند كه محمّد و ملكشاه ، ( پسران محمود ملكشاه ) « 1 » كه برادرزاده‌هاى سلطان مسعود باشند ، پادشاه سازند ، متفّق شده بعد از عهود و پيمان با يكديگر كوس عصيان و ياغىگرى با سلطان مسعود فروكوفتند و محمّد و ملكشاه ، پسران محمود بن ملكشاه ، را بر اصفهان بر مسند سلطنت نشانيدند و از اطراف و جوانب لشكرها جمع نمودند . [ 69 ب 
  ]\r\nو چون حقيقت حال به سمع سلطان مسعود رسيد دانست كه از مخالفت عمّش سنجر غير از اين بهره نتوان يافت . امّا چون كار از دست رفته بود و پشيمانى و ندامت سودى نداشت ، بالضّروره سلطان مسعود لشكرهاى پراكنده را جمع نموده كس به تبريز فرستاد كه اتابك ايلدگز با سپاه آذربايجان مستعد شده متوجّه اردوى ظفر قرين گردد و خود به نفس نفيس از بغداد بيرون آمد . چون به حلوان رسيد آن‌چنان برف شد كه مجال حركت پرنده نبود چه‌جاى آدم . بنابراين ، سلطان مسعود آن يورش را متوقّف داشته به جانب بغداد مراجعت كرد و آن زمستان را در بغداد گذرانيد و در اوّل بهار از بغداد متوجّه تبريز شد و اتابك جاولى و جمعى كثير از اشراف در آن سفر ملازم ركاب ظفر انتساب ايشان بودند . و سليمان شاه و عباس و عبد الرحمان و بوزابه ، با محمّد و ملكشاه در حوالى همدان با لشكرى گران آمده انتظار سلطان مسعود مىبردند كه بعد از محاربه ، مهم بر چه وجه قرار گيرد . و سلطان مسعود از كثرت مخالفان بسيار انديشه‌ناك شده بود و به حدّى كه از خوف و هراس دشمنان شب‌ها گرد خيمهء او را پاس مىداشتند .\r\nو از اتفاقات حسنه كه دولت عبارت از آن است آنكه سليمانشاه ، برادر سلطان مسعود ، در همان شبى كه فرداى آن وعدهء جنگ بود ، بىسببى از لشكرگاه مخالفان بيرون آمده به جانب رى با مردم خود رفت . و چون عباس شنيد كه سليمانشاه به رى رفت او نيز با سپاه خود از عقب\r\n\r\n\r\n","description":"","footnote":"\r\n( 1 ) . مطلب بين ( ) از اضافات « م » است .\r\n","page_name":" 3013 ","page_number":45},
  {"content":"\r\n\r\nاو روانهء رى شد . بوزابه و عبد الرحمان چون ديدند كه عقد جمعيت ايشان پراكنده شد ، ايشان نيز محمّد و ملكشاه را برداشته به جانب اصفهان رفتند .\r\nو چون اقبال سلطان مسعود جمعيت اعدّا را متفرّق ساخت ، سلطان از عقب برادر خود به جانب رى شتافت . و چون رايات نصرت آيات سلطان مسعود به حدود رى رسيد ، سليمانشاه بر كرم و مروّت سلطان مسعود اعتماد نموده از روى عجز و انكسار متوجّه ملازمت سلطان شد . سلطان او را برادرانه پيش آمده در اكرام و اعزاز او هيچ دقيقه فرونگذاشت و از حركات ناپسنديده كه از وى به ظهور رسيده بود هيچ‌چيز به روى وى نياورد . امّا چون نحوست طالع او در مرتبهء اعلا بود ، جمعى از امرا به عرض سلطان مسعود رسانيدند كه برادر را مطلق العنان گذاشتن از مصالح ملكى بسيار دور است و عن‌قريب است كه باز جمعى از مفسدان او را گمراه كرده به جانبى بيرون مىبرند و فتنه مىانگيزند كه اطفاى آن به‌آسانى نتوان نمود . اين سخن را سلطان مسعود موافق مصلحت دانسته فرمود تا سليمانشاه را در يكى از قلاع محبوس ساختند و مدت‌هاى مديد سليمانشاه در آن بند بماند .\r\nو عباس از رى بگريخت . و چون از سلطان سنجر بسيار وهم داشت و مىدانست كه اگر او بر وى دست يابد زندگانى او محال است ، بالضّروره شفيعان در ميان انداخت و گناه خود را از سلطان مسعود درخواست نمود . سلطان مسعود از كمال كرم و مروّتى كه داشت قلم عفو بر جرايد گناهان او كشيده باز او را در سلك مقبولان درگاه خود منتظم گردانيد . و عبد الرحمان نيز وسايل انگيخته از گناهان خود عذر خواست . سلطان مسعود از سر زلالت « 1 » و حركات ناپسنديده او درگذشت و او را نيز در سلك دولت‌خواهان منتظم نمود . و در اين‌وقت چون در آذربايجان كسى نبود ، اتابك جاولى را ، كه بعد از فوت قراسنقر آذربايجان به او تعلّق گرفته بود ، حكم شد كه متوجّه آذربايجان گردد . و چون اتابك جاولى به موجب فرمان عازم صوب آذربايجان شد ، به زنجان رسيده روزى كه قمر در جوزا بود ، قصد كرد كه همان لحظه به تير انداختن مشغول شود . بنابراين ، رگ دستش گسيخته ، رشتهء حياتش منقطع گرديد . و اين اتابك جاولى در دولت سلطان مسعود آن مقدار معتبر بود كه هيچ‌احدى را از امرا آن حالت بلكه عشر عشير آن حالت ميسّر نشد .\r\nو از جمله وقايع اين سال آنكه جاولى و خاصبك كه تربيت‌كردهء سلطان مسعود بود . . . « 2 » گذشته و سلطان مسعود باوجودآن اعتبار اتابك جاولى ، جانب خاصبك گرفته . و قبل از شروع در ماجراى اتابك بايد دانست كه اين خاصبك پسرى بود از خيل تركمانان عز كه در\r\n\r\n\r\n","description":"","footnote":"\r\n( 1 ) . خطاها و لغزش‌ها .\r\n( 2 ) . جاى دو سه كلمه در هرسه نسخه سقط شده است .\r\n","page_name":" 3014 ","page_number":46},
  {"content":"\r\n\r\nولايت آذربايجان يورت داشتند . روزى غلامان سلطان مسعود در حدود سراب و اردبيل از موكب سلطان دور افتادند . ناگاه جوانى ديدند كه بر اسبى كوه‌پيكر ؛ هامون‌نورد سوار است .\r\nاز وى پرسيدند كه اين اسب را مىفروشى ؟ گفت : اين اسب به پدر من تعلّق دارد . چگونه بىرخصت وى فروشم ؟ غلامان [ 70 الف 
  ] سلطان الحاح بسيار نمودند ، فايده نكرد .\r\nآخر الأمر ، غلامان با يكديگر به اشاره و ايما قرار به آن دادند كه اين اسب را از دست وى به تغلّب و زور بگيرند و محقّرى به او دهند . خاصبيك اين معنى را يافت . خواست كه به جانب منزل خود رود كه غلامان سر راه بر وى گرفتند . خاصبك بالضّروره به جانب ديگرى تاخت .\r\nغلامان نيز از عقبش تاختند .\r\nدر اين اثنا ، كوكبهء سلطان ظاهر شد . خاصبك خود را به سلطان رسانيده نادانسته گفت : « اى سالار طايفه ! از خيل تو مىخواهند كه اين اسب را از من به زور بستانند و بخرند . و من بىرخصت پدرم نمىتوانم فروخت . به فرياد من برس . » سلطان چون نظر به قدّ و اندام و حركات و سكنات خاصبك نمود ، متعجّب و متحيّر ماند و گفت : « پاك خدايى كه اين‌چنين صورتى بيافريدى ! » بعد از آن فرمود كه « اسب اين را چه كسى مىخواست كه بگيرد ؟ » هرچند تفحص كردند كسى را نيافتند . آخر سلطان خود فرمود كه غلامان خاصه را ملاحظه كنيد هركه اسبش عرق كرده ، درپى اين جوان تاخته . چون در آن جماعت غلامان ملاحظه كردند طايفه‌اى را يافتند كه اسبان ايشان عرق كرده بود . چون سلطان ايشان را پرسيد ، گفتند كه ما اين اسب را از براى سلطان مىخواستيم . بعد از آن سلطان فرمود تا پدر او را حاضر كردند .\r\nاز وى پرسيد كه « اين اسب را مىفروشى ؟ » آن مرد گفت كه « پيش از اين خيال فروختن اين اسب نداشتم . اكنون چون سلطان ميل دارد اين اسب را با اين پسر و آنچه در سر كار اين بنده است همه را پيشكش سلطان كردم . » سلطان را اين جواب بسيار خوش آمده فرمود كه ده هزار دينار به پدر خاصبك دادند و خاصبك را در سلك مقرّبان خود انتظام داد و روزبه‌روز در مقام تربيت او مىبود تاآنكه مرتبهء او به جايى رسيد كه محسود « 1 » جميع امرا و مقرّبان گشت .\r\nو چون تقرّب خاصبك از حدّ اعتدال تجاوز نمود ، جمعى از مقرّبان سلطان از وى پيش جاولى اتابك شكايت كردند و در رفتن او رضاى اتابك جاولى را كه ثانى سلطان مسعود بود ، به دست آوردند . و چون سلطان براين حال اطّلاع يافت ، به جاولى اتابك پيغام فرستاد كه « من تو را به جهت دفع دشمن تربيت كرده امير الأمرا ساختم . اكنون مىشنوم كه قصد برداشت من مىكنى . اين صورت از كمال عقل و كياست تو بسيار دور مىنمايد . » جاولى چون اين سخن\r\n\r\n\r\n","description":"","footnote":"\r\n( 1 ) . م : محمود .\r\n","page_name":" 3015 ","page_number":47},
  {"content":"\r\n\r\nبشنيد ، بند بر بندش بلرزيد و در ساعت دوهزار دينار به خواجه ياقوت ، كه ملازم قديم درگاه بود ، فرستاد تا رضاى خاطر سليمان به دست آورد . خواجه ياقوت به عذرهاى دلپذير كدورت خاطر سلطان را دور ساخت و سلطان از جاولى خشنود گشته . روز ديگر خاصبك را فرمود كه نزد اتابك جاولى گوى ، باز دو شمّه از چابك‌سوارى به وى بازنمايد تا جاولى بداند كه اين همه تربيت او بىجهتى نيست . جاولى چون اسب تاختن و گوى باختن خاصبك را مشاهده كرد ، انگشت حيرت به دندان گرفت و گفت :\r\n نزاد مثل تو از مادر زمانه سوار * سبك‌عنان و گران‌گرز و آهنين‌اندام\r\nشگرف قامت و شيرافكن و قوىبازو * رفيع‌قامت و كوته‌يد و درازحسام \r\nبعد از آن اتابك جاولى خاصبك را به فرزندى قبول كرد و خلعت و تنسوقات لايق جهت او فرستاد و از براى سلطان نيز پيشكش‌هاى پسنديده كشيد و خاطر سلطان را نسبت به خود صاف گردانيد .\r\nالقصّه ، چون خبر فوت جاولى ، بر وجهى كه سابقا قلمى شد ، به سمع سلطان رسيد ، ايالت ولايت آذربايجان را به عبد الرحمان ارزانى داشته حكم فرمود كه بىتوقّف به آذربايجان بايد رفت . و چون ميانهء عبد الرحمان و بوزابه دوستى قديم بود ، او هميشه فرصت مىطلبيد كه گناه بوزابه را از سلطان درخواست نمايد . بنابراين ، در اين‌وقت به عرض سلطان رسانيد كه بوزابه بندهء شايستهء پادشاه است و به اندك جريمه اين‌چنين بنده را از درگاه نبايد راند . اگر رخصت سلطان باشد ، بنده به فارس رود و بوزابه را با ملك محمّد به حضرت آورد . سلطان ، عبد الرحمان را دستورى داد كه به فارس رفته بوزابه را با ملك محمّد به خدمت آورد . و خود سلطان بعد از چند روز به جانب جربادقان « 1 » رفت . و عبد الرحمان در اندك روز به طريق ايلغار به فارس رسيد ، بوزابه را با ملك محمّد آورده به خدمت سلطان رسانيد . بوزابه در روز ملاقات هشت بار پيشانى خود را بر زمين نهاد . عبد الرحمان در آن اثنا گفت : « گذشت آنچه گذشت اى بوزابه . امروز نيكوبندگى تو معلوم شد . » بعد از چند روز سلطان مسعود و ملك محمّد [ 70 ب 
  ] از راهى و بوزابه و عبد الرحمان از راهى ديگر متوجّه همدان شدند . و در همدان سلطان مسعود پرتو التفات در حال ملك محمّد انداخته و دختر خود ، گوهر خاتون ، را در سلك ازدواج او كشيد و رخصت داد كه ايشان به جانب فارس روند و بوزابه نيز همراه بوده باشد . و مقرّر فرمود كه ملك محمّد ولىعهد باشد .\r\nو در اين اثنا بناى مصلحت ملكى ، فرمان صادر شد كه عبد الرّحمان به ارّان « 2 » رود . و او\r\n\r\n\r\n","description":"","footnote":"\r\n( 1 ) . از شهرهاى همدان . ميان همدان و كرج و اصفهان . - ياقوت ، معجم البلدان .\r\n( 2 ) . م : اقران .\r\n","page_name":" 3016 ","page_number":48},
  {"content":"\r\n\r\nعاقبت‌انديشى نموده از سلطان التماس كرد كه خاصبك و بهاء الدّين و قيصر و طايفه‌اى ديگر از امرا كه با او صفايى نداشتند در اين يورش همراه باشند تا در غيبت از قصد ايشان پيش پادشاه ايمن باشد . و سلطان ملتمس او را مبذول داشته آن جماعت را بالتمام در آن يورش همراه او ساحت و خود به نفس نفيس متوجّه بغداد گشت . و چون عبد الرّحمان با امراى مذكور به ارّان رسيدند ، بعد از چند روز ، آثار نفاق ميانهء ايشان ظاهر شد . و آن جماعت چون بر خبث باطن آن جماعت اطّلاع يافتند ، با يكديگر اتفاق نموده در وقت فرصت عبد الرحمان را به قتل رسانيدند .\r\nو چون اين خبر به سمع سلطان مسعود رسيد ، بسيار خوشحال گرديد و عباس كه در ملازمت سلطان مسعود مىبود ، چون شنيد كه دوست جانى او را ، كه عبد الرّحمان باشد ، به حال همهء پيسان كشتند « 1 » ، با مقتفى باللّه قرار داد كه روز عيد كه سلطان به مصلّى مىرود ، تيغ كين برآورده سلطان را از ميان بردارد . اتّفاقا ، در روز عيد آن‌چنان باران شد كه هيچ احدى به عيدگاه نتوانست رفت و سلطان مسعود از مكر آن ناسپاس خلاصى يافت . و بعد از يك هفته اين سرّ فاش شد و به سمع سلطان رسيد . سلطان فرمود تا از براى عبرت ساير حرام‌نمكان ، عباس ناسپاس را در كنار دجلهء بغداد به حلق كشيدند .\r\nو كيفيّت ظهور اين خيال كه عباس با مقتفى لامر اللّه پخته بود در تواريخ معتبره چنين آورده‌اند كه شبى يكى از متعلقان طشت‌دار خليفه با غلامى ، كه جامه‌دار سلطان مسعود بود ، شراب مىخورد . در اثناى غلوّ مستى ، آن خويش طشت‌دار عبارتى عربى خواند كه مضمونش اين بود كه باران روز عيد عباسى پروسواس را از مقصد بازداشت . غلام سلطان مسعود چون اين عبارت شنيد به فراست دريافت كه در ضمن اين كلمات چيزى است . بنابراين ، در ساعت از آن شخص حقيقت حال استفسار نموده على الصّباح ، آن ماجرا را به عرض سلطان رسانيد .\r\nتاآنكه سلطان ، عبّاس را نيز به سزاى اعمال خود رسانيد . « 2 »\r\nو در كامل التواريخ « 3 » مسطور است كه از عجايب امور آنكه قبل از كشته شدن عباس به چند روز ، روزى عباس در مجلس وعظ عبادى كه از مشاهير وعّاظ آن زمان بود ، حاضر شد .\r\nو در اثناى وعظ ، يكى از اهل مجلس را وجدى شد و در اثناى وجد ، خود را به عباس زد .\r\nغلامان آن شخص را كتك بسيار زده از آنجا دور كردند ؛ چه ، عباس هميشه از باطنيّه احتراز بسيار مىكرد و على الاتّصال زره مىپوشيد و هميشه غلامان شجاع و جلد او از وى خبردار مىبودند و از وى ساعتى غافل نمىشدند . و چون آن صوفى صاحب وجد را آزار بسيار\r\n\r\n\r\n","description":"","footnote":"\r\n( 1 ) . م : به حال بد كشتند .\r\n( 2 ) . ابن اثير اين واقعه را در سال 541 ه . ق . آورده است .\r\n( 3 ) . يعنى الكامل ابن اثير .\r\n","page_name":" 3017 ","page_number":49},
  {"content":"\r\n\r\nكردند ، عبادى واعظ روى به عباس آورده گفت : « اى امير ، اين همه احتراز از مرگ چيست ؟\r\nحقّا كه وقتى كه اجل موعود مىرسد تو بندهاى زره را به دست خود باز خواهى كرد . »\r\nاتفاقا چون سلطان مسعود بر قتل او جازم شد ، كس فرستاد او را طلبيد . و عباس چون توهّم تمام داشت ، با مردم خود به استعداد تمام حاضر شد . و سلطان مسعود او را به اندرون ديوان‌خانهء حرم طلبيد . و چون عباس به اندرون درآمد ، مردم وى را منع نمودند و عباس تنها به خدمت سلطان رسيد . سلطان فرمود كه « زره خود بيرون كن . » عباس بنياد تضرّع و زارى نمود كه « من را با سلطان عهود و مواثيق بسيار است . » كه در اين اثنا ، جمعى از غلامان بيرون آمدند . عباس چون آن حالت را مشاهده نمود بندهاى زره خود را خود گشود . و غلامان سلطان مسعود همانجا او را به لگد كشتند و سرش را از تن جدا ساخته نزد مردم او انداختند و ريسمان در پاى او انداخته بيرون كشيدند .\r\nو اين روايت مخالف روايت روضة الصفاست كه او را در كنار دجله به حلق كشيدند .\r\n\r\n","description":"","footnote":"","page_name":" 3018 ","page_number":50},
  {"content":"\r\n\r\n\r\nذكر وقايع سال پانصد و بيست و ششم از رحلت خير البشر عليه و آله التحية من الملك الاكبر\r\nاز جمله وقايع اين سال هزيمت يافتن سلطان سنجر بود از تركان خطا و مالك شدن ايشان ماوراء النهر را . بر ارباب سير و تواريخ مخفى و مستور نماند كه قضيهء هزيمت يافتن سلطان سنجر از ارباب تواريخ روايات مختلفه كه هريكى احتمال صحّت دارد منقول است . بنابراين ، راقم حروف متصدى ايراد جميع مىگردد .\r\nو بر هرتقدير ، در ماه محرّم اين سال سلطان سنجر [ 71 الف هزيمت يافته به ترمذ « 1 » آمد . و منشأ محاربه ميان سلطان سنجر و خطاييان آن بود كه چون سلطان سنجر به‌واسطهء تمرّد و عصيان اتسز « 2 » بن محمّد خوارزمشاه پسر او را در معركهء جنگ به قتل رسانيد ، « 3 » چنان كه سابقا قلمى شد ، اتسر در مقام انتقام شده كس به خطا فرستاد و پادشاه آن ولايت را بر گرفتن ملك سلطان سنجر ، خصوصا ماوراء النهر ، ترغيب و تحريص نمود . و در آن باب مبالغه از حدّ گذرانيد و در نظر ايشان گرفتن آن ولايت را بسيار سهل و آسان بازنمود . بنابراين ، پادشاه خطا\r\n\r\n\r\n","description":"","footnote":"\r\n( 1 ) . شهر معروفى در ماوراء النهر در جانب شرقى رود جيحون و جنوب شرقى ازبكستان ، بر آمودريا و بر مرز افغانستان .\r\n( 2 ) . آتسز ، نامى است تركى ، مركّب از آت - آد - نام + سز ، ادات سلب ، به معنى بىنام . - فرهنگ معين .\r\n( 3 ) . به‌دنبال عصيان اتسز عليه سنجر در سال 533 ه . ق . ، سنجر با سپاهى گران عازم تنبيه اتسز شد . سنجر علىرغم اقدامات اتسز در به تأخير انداختن ورود وى به خوارزم - از جمله غرقاب كردن بيشتر زمين‌هاى امتداد جيحون در قلعهء هزار اسب ، سپاه اتسز را درهم كوبيد و آتليغ پسر خوارزمشاه را دستگير و دو نيمه كرد . اگرچه منابع تاريخى اتسز را متهم به تشويق و تحريك قراختاييان به قيام دربرابر سلطان سنجر مىكنند ، امّا بنابه روايت جوينى ، مهاجمان قراختايى كه از ماوراء النهر گذشته وارد خراسان شدند ، اتسز را نيز مجبور به پرداخت خراج نمودند . - جوينى ، تاريخ جهانگشا ، ج 1 ، ص 280 .\r\n","page_name":" 3019 ","page_number":51},
  {"content":"\r\n\r\nبا سى صد هزار سوار خطايى متوجّه ماوراء النهر شد . و چون اين خبر به سمع سلطان سنجر رسيد ، ايشان نيز از خراسان با لشكرى زياده از حدّ متوجّه دفع او شد . در ماوراء النهر آن دو لشكر را كه هريكى مانند بحر موّاج موج مىزد اتّفاق ملاقات افتاد و نايرهء جدال و قتال ميانهء ايشان اشتعال يافت . امّا نسيم ظفر و نصرت بر پرچم علم خطاييان وزيد . و سلطان سنجر بعد از آنكه صد هزار نفر ، كه يازده هزار از آن ارباب عمايم و اصحاب هنر و فضل بودند و چهار زن از مردم سلطان به قتل رسيدند و حرم سلطان ، دختر ارسلان خان ، اسير شد ، روى از معركه تافته با جمعى معدود به ترمذ آمد و از آنجا به بلخ . « 1 »\r\nو اين اوّل شكستى بود كه نسبت به سلطان سنجر روى نمود ، و الّا قبل از اين به هيچ معركه سلطان سنجر شكست نيافت و هميشه بر اعداى خود مظفّر و منصور مىبود . امّا بعد از شكست ، روزبه‌روز اقبال او روى به ادبار نهاد و تاآنكه در سنهء ثمان و اربعين و خمسمائه [ - 548 
  ] هجرى خود بر دست اتراك غز گرفتار شد ؛ چنانچه عن‌قريب تفصيل آن در وقايع آن سال خواهد آمد .\r\nالقصّه ، چون سلطان سنجر به اين حال پريشان به بلخ آمد ، اتسز خوارزمشاه فرصت غنيمت دانسته به مرو آمده آن شهر را از دست عمّال و نوّاب سلطان سنجر انتزاع نمود « 2 » و ابو الفضل جرجانى را كه از مشاهير فقهاى حنفيه بود با جمعى از متنفذان آن شهر و ارباب و اعيان گرفته ، از ايشان مطالبات مالى نمود . و سلطان سنجر چون بر جرئت و جسارت اتسز اطّلاع يافت ، كس به عراق نزد برادرزادهء خود ، سلطان مسعود ، فرستاده پيغام داد كه « مصلحت آن است كه تو با سپاه خود به رى آمده تمامى ولاياتى كه پدر تو آن را متصرّف بود به تصرّف خود درآورى و چندگاه با سپاه خود در رى رحل اقامت اندازى تا اعداى اين دولت ، دليرى به ولايت نتوانند نمود . و نيز اگر ما را احتياج به مدد افتد آن فرزند نزديك بوده باشد . » چون اين پيغام به سلطان مسعود رسيد ، بىتوقّف با لشكرى آراسته عنان عزيمت به صوب رى منعطف داشت .\r\n\r\n\r\n","description":"","footnote":"\r\n( 1 ) . اين جنگ در دشت قطوان اشروسنه ، واقع در شرق سمرقند درگرفت . گور خان قراختايى پس از وارد آوردن شكستى سهمناك بر سپاه سنجر و به اسارت گرفتن امير سيستان و زوجهء قراخانى سنجر ، بخارا را اشغال كرد . صدور برهانى حسام الدّين عمر را به قتل رسانيد و سپاهى را به فرماندهى سردارش ، اريوز ، به ويران كردن قلمرو اتسز در خوارزم فرستاد . شكست سنجر در حقيقت به معنى از دست دادن دايمى حاكميت سلجوقيان بر ماوراى جيحون بود ، و ظهور دولتهاى جوان و رو به توسعهء خوارزمشاهيان و غوريان . ماوراء النهر تا زمان پادشاهى سلطان محمد خوارزمشاه در دست تركان قراختايى باقى ماند .\r\n( 2 ) . وى در اعلاميه‌اى خطاب به مردم نيشابور گفت كه شكست سنجر كيفرى الهى بود از ناسپاسى وى از خادمى وفادار چون خوارزمشاه . - بارقوله ، تركستان‌نامه ، ج 2 ، ص 688 . و سبط ابن جوزى نيز رضايت خويش از شكست سنجر از قراختاييان را اين‌چنين نشان مىدهد : « . . . خداوند براى [ خون خليفه 
  ] المسترشد انتقام گرفت و خرابى و ويرانى را نصيب وى كرد . »\r\n","page_name":" 3020 ","page_number":52},
  {"content":"\r\n\r\nو بعضى از ارباب تواريخ منشأ محاربه ميانهء سلطان سنجر و خطاييان را چنين آورده‌اند كه در آن‌وقت بلاد تركستان كه عبارت از كاشغر « 1 » و بلاساغون « 2 » و ختن « 3 » و طراز « 4 » و غير آن باشد در تصرّف تركان خانيه بود . و اين اتراك خود را از نسل افراسياب مىدانستند و در آن اوقات همهء ايشان به شرف اسلام مشرّف شده بودند . و سبب اسلام آن طايفه آن بود كه جدّ ايشان نامش سبق‌قراچا « 5 » بود در خواب ديد كه مردى وجيه و خوش‌منظر از آسمان فرود آمده و به تركى به او گفت كه « مسلمان شو تا عزّت دنيا و آخرت دريابى » پس او در خواب كلمهء شهادت گفت و به شرف اسلام مشرّف شد . و چون از خواب بيدار شد بلاتوقّف اظهار اسلام نموده در سلك ارباب نجات منتظم شد . و بعد از فوت او پسرش ، موسى ، قائم‌مقام او شد و بعد از موسى ، علىّ بن موسى حاكم آن بلاد شد و بعد از وى پسرش ، ايلك خان « 6 » ، كه ملقّب به نصر ارسلان بود ، قائم‌مقام پدر خود شد ، و بعد از ايلك خان پسرش ، ابراهيم ، كه ملقّب به طمغاج خان « 7 » بود به حكومت آن بلاد اشتغال نمود ، و بعد از ابراهيم پسرش ، داود ، كه به قرا خان « 8 » ملقّب بوده ، حاكم آن بلاد شد ، بعد از داود پسرش ، سليمان ، و بعد از وى پسرش ، ارسلان خان محمّد . « 9 »\r\nالقصّه ، چون حكومت به ارسلان خان محمّد رسيد ، قدر خان به عزم تسخير ولايت ماوراء النهر و تركستان با لشكرى آراسته متوجّه آن صوب شد . ارسلان خان محمّد تاب مقاومت او نياورده از وى گريخته پناه به سنجر برد و دختر خود را به سلطان سنجر داد .\r\nبنابراين ، سلطان سنجر ، چنانچه قبل از اين در وقايع سنوات سابقه قلمى شد ، به ماوراء النهر رفته قدر خان را به قتل رسانيده باز آن بلاد را به ارسلان خان محمّد ارزانى داشت . و بعد از اندك روز باز جماعتى از خاقان ترك بر ارسلان خان بيچاره زورآورى كردند و او چون تاب مقاومت نداشت ، كس پيش سلطان سنجر فرستاده مدد خواست . اين نوبت نيز سلطان\r\n\r\n\r\n","description":"","footnote":"\r\n( 1 ) . از بلاد سمرقند .\r\n( 2 ) . شهرى در شمال رود سيحون ، نزديك كاشغر .\r\n( 3 ) . شهرى در جنوب كاشغر و بالاى يوزكند .\r\n( 4 ) . شهرى در نزديكى اسفيجاب .\r\n( 5 ) . الكامل ؛ سبق قراخاقان . مينوى در حاشيه بر راحة الصدور ( ص 87 ) به صورت ستق آورده است .\r\n( 6 ) . ايلك خان نصر بن على بن موسى بن ستق كه از 383 - 403 ه . ق سلطنت كرد .\r\n( 7 ) . رجوع شود به پاورقى صفحهء 2922 كتاب .\r\n( 8 ) . الكامل ، غرا خان .\r\n( 9 ) . لقب شاهى تركى محمد بن سليمان بن داود قراخانى است كه پس از استقرار بر تخت سمرقند از سوى سلطان سنجر براى خود انتخاب كرد . ارسلان خان محمد نيز مثل پدر ، با ازدواج با يكى از دختران سنجر ، با سلجوقيان بستگى سببى يافت و در چندسال آينده لااقل دوبار ( 496 و 503 ه . ق ) ، سنجر وى را دربرابر سغون بك ، مدعى ديگر تاج و تخت قراخانى ، كمك نظامى كرد . پريتساك ، اين رقيب را همان حسن بن على دانسته كه سنجر وى را در سال 524 ق / 1030 م بر تخت نشانده بود . - تاريخ ايران كيمبريج ، ترجمه حسن انوشه ، ج 5 ، ص 40 - 139 . اين حسن بن على همان است كه رشيد وطواط او را با لقب كوك‌سغون ناميده است .\r\n","page_name":" 3021 ","page_number":53},
  {"content":"\r\n\r\nسنجر اعداى او را گوشمال بر اصل داده او را در حكومت آن بلاد متمكّن گردانيد .\r\nو سپاه ارسلان خان محمّد دو گروه بودند از تركان : طايفه‌اى را قارغلى « 1 » گفتندى و گروه ديگر را غز ؛ كه احوال ايشان بعد از اين در جنگى كه با سلطان سنجر خواهند كرد به تفصيل آيد ، ان شاء اللّه .\r\nالقصّه ، طايفهء قارغلى « 2 » را شريف اشرف بن محمّد بن ابى شجاع علوى سمرقندى با نصر خان پسر ارسلان خان متفق گردانيد و بعد از آن نصر خان را برآن‌داشت كه از پدر خود سلطنت ستاند . و چون ارسلان خان بر ارادهء آن جماعت اطّلاع يافت پيش از آنكه ايشان دستبردى نمايند ، پسر خود نصر خان را با شريف اشرف علوى به قتل رسانيد . بنابراين ، ميانهء طايفهء قارغلى و ارسلان خان وحشتى و كدورتى روى نمود و قارغلى اتّفاق كرده ارسلان خان را از ميان بردارند . و چون ارسلان خان از دفع ايشان عاجز بود اين نوبت سيم را نيز التجا به سلطان سنجر آورده از وى امداد خواست . سلطان اين مرتبه نيز ملتمس او را مبذول داشته با لشكرى عظيم از آب جيحون گذشته متوجّه سمرقند شد . و چون قارلقى « 3 » از توجّه سلطان خبر يافتند همه همچون بنات النعش متفرّق شده به كوه‌ها رفتند . سلطان سنجر به سمرقند رفته چند روز توقف فرمود .\r\nاتّفاقا روزى به شكارگاه رفت . در اثناى شكار جماعتى مسلّح و مكمّل را ديدند كه در موضعى از شكارگاه در كمين‌اند . ملازمان سلطان هجوم آورده ايشان را گرفته نزد سلطان آوردند . چون سلطان تفتيش و تحقيق نمود معلوم شد كه اين جماعت را ارسلان خان به قصد سلطان سنجر فرستاده بود . بنابراين ، سلطان سنجر در مقام محاصرهء ارسلان خان شده او را بعد از مدتى از قلعهء سمرقند به دست آورده به جانب بلخ فرستاد و در آنجا سفر آخرت اختيار نمود يا به مرض خود ، چنانچه بعضى از مورّخين گفته يا آنكه به فرمودهء سلطان چيزى به او دادند چنانچه اعتقاد بعضى از ارباب تواريخ است .\r\nعلى اىّ حال سلطان سنجر ، ارسلان خان را گرفت و ولايت او را به ابو المعالى حسن بن علىّ بن عبد المؤمن كه به حسن تكين اشتهار داشت و به قلج طمغاج ملقّب بود ارزانى داشته به جانب خراسان مراجعت نمود . و بعد از اندك روز حسن تكين وفات يافت و سلطان سنجر باز در مقام التفات شده آن ولايت را به خاقان‌محمود پسر ارسلان مذكور ارزانى داشت . و اين خاقان‌محمود ، خواهرزادهء سلطان سنجر بود ؛ چه خواهر سلطان سنجر در خانهء ارسلان خان بود و دختر ارسلان از حرم ديگر در خانهء سلطان سنجر . و در ايّام زندگانى ارسلان خان در\r\n\r\n\r\n","description":"","footnote":"\r\n( 1 ) . ح ؛ م : تاراغيه ؛ چ : ماراغيه .\r\n( 2 ) . ح ، م : فارلفيه ؛ چ : فارالفيه .\r\n( 3 ) . ق : فاولفيه .\r\n","page_name":" 3022 ","page_number":54},
  {"content":"\r\n\r\nسال پانصد و بيست و دويم هجرى اعور « 1 » چينى با لشكرى كه زياده از مور و ملخ تواند بود به قصد تسخير كاشغر آمد . و والى آنجا خان‌احمد بن حسن چون از توجّه اعورچينى خبر يافت ،\r\nاو نيز لشكرى جمع آورده متوجّه قتال او شد . و چون هردو طايفه در حدود كاشغر به‌هم رسيدند ، نايرهء قتال و جدال بالا گرفت . خان‌احمد غالب آمده و اعور چينى بعد از كشته شدن اكثر سپاهش روى از معركه تافته بگريخت . و چون به دار السّلطنهء خود رسيد از غصّه بمرد و به جاى او گور خان « 2 » حاكم ولايت چين شد - و كور به‌اصطلاح اهل چين لقب پادشاه بزرگ مىباشد چنانچه در تركان خان ، در روم قيصر ، و در عجم شاه .\r\nو ارسلان خان در ايّام حكومت خود هميشه دوازده هزار خرگاه قارغلى را در سرحدّ ولايت خود نگاه مىداشت تا ايشان ملوك چين را از دخول در ولايت تركستان مانع شده نگذارند كه كسى را از ايشان به جانب ولايت تركستان تواند آمد . و بعد از چندگاه ارسلان خان بر آن جماعت غضب فرموده جماعتى را بر ايشان موكّل گردانيد كه ايشان را نگذارند كه به زبان خود صحبت دارند ؛ چه ، اين معنى موجب كسر ايشان مىشود . آن جماعت از آن جهت بسيار آزرده‌خاطر بودند . امّا چون جاى گريز نداشتند بالضّروره به هرنوعى كه بود [ روزگار 
  ] مىگذرانيدند . تاآنكه در اين اثنا قافله‌اى عظيم از سوداگران تركستان و خطاييان و ساير بلاد به آن سرحدّ رسيدند . و چون آن جماعت به‌واسطهء مفارقت اهل و عيال خود بسيار به تنگ آمده بودند ، با يكديگر اتّفاق نموده بر سر آن قافله ريخته تمامى اموال و اسباب ايشان را غارت نمودند و ايشان را گفتند كه « اگر شما ميل اسباب و اموال خود را داريد بايد كه يك جايى به ما نشان دهيد كه آن مقدار آب و علف داشته باشد ( كه ما تمامى را كفايت كند ) « 3 » تا ما تمامى اموال و اسباب شما را بازگردانيم . سوداگران چون اين فصل شنيدند گفتند كه « اين طور جايى كه به كثرت آب و علف مشهور است و ده برابر شما را گنجايش دارد ولايت بلاساغون تركستان است . » بنابراين ، تركان اموال و اسباب سوداگران بازداده موكّلان خود را بند كرده خود به جانب بلاساغون رفتند . امّا هميشه از ارسلان خان خوف داشتند . تاآنكه گور خان چينى نيز با ايشان متفق شده در مقام نزاع و خصومت والى ماوراء النهر شد .\r\nدر اين اثنا ، ارسلان خان ، چنانچه مذكور شد ، وفات يافت و حسن تكين كه بعد از وى حاكم ماوراء النهر شده بود ، فوت شد و حكومت آن ولايت به خاقان محمود قرار گرفت . در اين وقت گور خان [ 72 الف 
  ] با لشكرى انبوه از خطاييان و تركان متوجّه ولايت خاقان شد و\r\n\r\n\r\n","description":"","footnote":"\r\n( 1 ) . هرسه نسخه : اعور جبين .\r\n( 2 ) . لقب پادشاهان قراختاى ماوراء النهر .\r\n( 3 ) . مطلب بين ( ) از اضافات « م » است .\r\n","page_name":" 3023 ","page_number":55},
  {"content":"\r\n\r\nبه هرشهرى كه مىرسيد رعايا را مطلقا تعرّض نمىرسانيد غير از آنكه از [ هر 
  ] خانه [ اى 
  ] يك دينار مىگرفت و در زراعت و عمارت ايشان مطلقا دخل و تصرّف نمىنمود . و هركس از ملوك ماوراء النهر كه به اطاعت ايشان درمىآمد لوحى از نقره به او مىدادند كه بر دروازهء سراى خود مىآويخت .\r\nالقصّه ، چون گور خان با لشكرى بىشمار به ولايت ماوراء النهر درآمد ، خاقان محمود نيز با لشكر ماوراء النهر استعداد نموده متوجّه دفع آنها شد . و در ماه رمضان سنهء احدى و ثلثين و خمسمائه [ - 531 
  ] در حدود خجند ميانهء هردو طايفه آتش قتال و جدال اشتعال گرفت .\r\nاخر الامر ، گور خان و تركان خطايى غالب آمدند و خاقان محمود گريخته به سمرقند درآمد و كس پيش خال خود ، سلطان سنجر ، فرستاد و امداد خواست . بنابراين ، اين نوبت چهارم سلطان سنجر با لشكرى آراسته متوجّه ماوراء النهر شد . و از ملوك خراسان و غير آن صاحب سيستان و ملك غزنى و ملك غور و حكام مازندران در اين يورش ملازم ركاب سلطان بودند ، چنانچه عدد سپاه سلطان سنجر به يك‌صدهزار رسيد . و مدّت شش ماه عرض لشكر مىديد و استعداد يورش مىنمود ، تاآنكه در ماه ذيحجهء سنهء ثلثين و خمسمائه « 1 » هجرى سلطان سنجر با لشكرى گران از آب جيحون عبور نموده به ولايت ماوراء النهر رسيد . و چون به حدود سمرقند درآمد ، خاقان محمود به خدمت رسيده شكايت بسيار از قارغلى ، كه ايشان را پدرش از زمان خود بازداشته بود ، به عرض سلطان رسانيد . و سلطان را از شكوهء خواهرزاده رقّت تمام شد . بنابراين ، عنان عزيمت به صوب استيصال آن طايفه منعطف داشت .\r\nو چون قارغلى از توجّه سلطان خبر شدند به گور خان چينى التجا بردند و گور خان مكتوبى به سلطان نوشت و گناه ايشان را درخواست كرد . سلطان در جواب گور خان سخنان درشت نوشته و تعريف سپاه خود بسيار نمود . و از جمله تعريف‌هايى كه منشى سلطان سنجر به سپاه خود نوشته بود آن بود كه « در تيراندازى به حدّى رسيده‌اند كه در شب تار موى باريك را مىشكافند . » « 2 » و غير اين تهديد بسيار به گور خان نوشته بود . « 3 »\r\nو چون اين مكتوب به گور خان رسيد ، فرمود كه ريش آن‌كس را كه از پيش سلطان سنجر آمده بود يك‌به‌يك كنده سوزنى به دست او دادند كه موى ريش خود را بشكافد . آن مرد هرچند سعى مىكرد ، اين مطلب پيش نمىرفت . پس گور خان روى به آن شخص آورده و\r\n\r\n\r\n","description":"","footnote":"\r\n( 1 ) . به‌طور قطع اين تاريخ اشتباه است . عبور لشكر سلطان سنجر از جيحون بعد از سال 531 هجرى است .\r\n( 2 ) . الكامل : « آنها با سرنيزهء خود موى را به دو نيم مىكنند . » - ج 11 ، ص 85 .\r\n( 3 ) . وزير سلطان سنجر ، طاهر بن فخر الملك بن نظام الملك ارسال چنين نامه‌اى را مقرون به صلاح نمىدانست و به سنجر گوشزد كرد كه از ارسال آن خوددارى كند ، ولى سلطان قبول نكرد .\r\n","page_name":" 3024 ","page_number":56},
  {"content":"\r\n\r\nگفت كه « پادشاه شما نوشته كه سپاهيان و لشكريان من در شب تار موى باريك را به تير مىشكافند . اكنون تو يكى از سپاهيان چيدهء اويى . شخصى كه نزد پادشاه استعداد اين داشته باشد كه او را در وقت نزاع و خصومت پيش خصم او فرستند ، البتّه مقرّب و معتمد ايشان خواهد بود . اكنون تو نمىتوانى موى ريش خود را كه كثيف‌ترين موىهاست در روز روشن به سوزنى بشكافى ، پس آن جماعت چگونه در شب تاريك به تير موى باريك را مىشكافند ؟ »\r\nالقصّه ، چون صحبت به اينجا رسيد ، از طرفين استعداد جنگ نموده متوجّه يكديگر شدند . « 1 » بعد از قتال و جدال بسيار نسيم ظفر بر پرچم علم گور خان وزيد و سلطان سنجر هزيمت يافته با معدودى چند به جانب ترمذ گريخت . و از امراى سلطان ، امير ابو الفضل ، والى سيستان ، و امير قماج ، كه همراه حرم سلطان سنجر بودند ، با تمامى اهل حرم به بندگى گور خان افتادند . امّا گور خان چون خبر يافت كه حرم سلطان اسير شده ، در ساعت ايشان را با اعزاز و اكرام پيش سلطان فرستاد و ولايت ماوراء النهر را بالاستقلال گرفت .\r\nو در تاريخ يافعى مسطور است كه قريب به يك‌صدهزار كس از مسلمانان در اين جنگ كشته شدند . و از جملهء مقتولان چهارهزار زن بودند . و در بعضى تواريخ مسطور است ، كه چون سلطان سنجر از گور خان شكست يافت و از معركه بيرون رفت ، لشكر تركان بر اردوى سلطان سنجر ريخته بنياد تاراج كردند و چون به حرم سلطان سنجر رسيدند ، تركان خاتون « 2 » ، كه حرم محترم سلطان بود ، اكثر زنان امرا و جمعى از سپاهيان كه در خدمت ايشان بودند با كفّار به جنگ درآمدند و جمعى كثير از كفّار را به قتل رسانيدند . و چهارهزار زن از امراى سلطان سنجر كشته شدند . تاآنكه حرم سلطان گرفتار شد و گور خان نگذاشت كه هيچ احدى پيرامون سراپردهء حرم سلطان بگردد . و همان خواجه‌سرايان و خدمتكاران حرم سلطان سنجرى را مقرّر كرد كه در خدمت ايشان باشند . بعد از آن ، حرم سلطان را به اعزاز تمام در خراسان به خدمت سلطان فرستاد .\r\nو بعد از يك سال از اين فتح ، گور خان در ماه رجب وفات يافت . « 3 » و اين گور خان پادشاهى مدبّر بود و ولايت خود را هرگز به امرا نمىداد ، بلكه رسومات همه را از خزانه مىداد و هيچ‌كس از امراى او زياده بر صد كس نداشت ؛ چه ، مىگفت زياده لشكر همراه مردم كردن موجب اختلال انتظام ملك است . و از ظلم و تعدّى بر رعايا بىنهايت منع مىكرد ،\r\n\r\n\r\n","description":"","footnote":"\r\n( 1 ) . جنگ در پنجم صفر 536 هجرى در محلّى به نام قطوان اتّفاق افتاد .\r\n( 2 ) . وى دختر محمّد بن سليمان بن داود قراخانى ، ملقب به ارسلان خان بود كه توسط سنجر به حكومت سمرقند رسيده بود .\r\n( 3 ) . رجب سال 537 ه . ق .\r\n","page_name":" 3025 ","page_number":57},
  {"content":"\r\n\r\nچنانچه در ايّام سلطنت او در ولايتش هيچ احدى را [ 72 ب 
  ] ياراى آن نبود كه بر ادنى رعيّتى زيادتى تواند نمود . امّا از زنا منع نمىكرد و او را قبيح نمىدانست و زنان را در رنگ مأكول و ملبوس مشترك مىدانست . و اين مذهب ، سابق مزدكيه مىداشتند . اگرچه در بعضى از تواريخ آورده كه افلاطون مشهور به شاگردان خود مىگفت كه « اگر شما را عزوبت - يعنى بىزن بودن - مشكل باشد و به تنهايى از نگاه‌داشتن زن عاجز باشيد ، چند كس در يك زن شريك شويد كه در اين امر مشقّت و كلفت كم است و معونت بسيار . » و اگر اين نقل از افلاطون صحيح باشد ، مخترع اين مذهب ، وى خواهد بود نه مزدك . و اللّه أعلم بحقايق الأحوال .\r\nالقصّه ، بعد از فوت گور خان ، حكومت ولايت ماوراء النهر به دختر او تعلّق گرفت ؛ چه ، او را پسرى نمانده بود . و بعد از اندك زمان دخترش نيز فوت شد و امر حكومت و سلطنت ماوراء النهر و ساير بلاد گورخانى به زنش ، كه دختر عمّش بود ، متعلق شد . و همچنين ماوراء النهر در دست خطاييان بود تاآنكه در سنهء اثنى عشر و ستمأئه [ - 612 
  ] هجرى - چنانچه در وقايع اين سال مذكور خواهد شد - علاء الدّين محمّد خوارزمشاه آن ولايت را از دست خطاييان درآورده به تصرّف خود درآورد .\r\nو از وقايع اين سال آنكه اتسز خوارزمشاه بعد از آنكه سلطان سنجر شكست يافت و خطاييان ماوراء النهر را متصرّف شدند ، لشكرى انبوه به‌هم رسانيده متوجّه خراسان شد و در ماه ربيع الأوّل اين سال به سرخس رسيد . اهالى سرخس ، ابو محمّد زيادى را كه باوجود تبحّر در علوم و زهد و رياضت به نهايت مرتبه رسيده بود - چنانچه اهل آن زمان او را امام ابو محمّد گفتندى - پيش خوارزمشاه فرستادند . و خوارزمشاه او را اعزاز و اكرام بسيار نمود و به‌خاطر او مطلقا با اهل سرخس تعرّض ننمود . و از آنجا به مرو شاهجان رفت . و از مرو [ امام 
  ] احمد باخرزى كه پيشوا و مقتداى آن بلده بود به شفاعت اهالى مرو نزد اتسز خوارزمشاه آمد . و او وى را تعظيم و تكريم بسيار نمود و سخن او را در باب اهالى مرو به گوش هوش شنيد .\r\nدر بيرون مرو بيرون آمد و سپاه خود را از تعرّض به اهل مرو منع فرمود و ابو الفضل كرمانى « 1 » فقيه حنفى را ، كه از اعيان آن شهر بود ، با ساير اعيان آن شهر طلب داشت و تفتيش از اموال سلطان سنجرى مىنمود كه به يك‌بار خبر رسيد كه عامهء شهر بر او هجوم آورده جمعى از مردم خوارزمشاه را به قتل رسانيدند و دروازه‌هاى شهر را بسته مستعد قتال و جدال شدند .\r\n\r\n\r\n","description":"","footnote":"\r\n( 1 ) . ابو الفضل عبد الرحمان بن محمّد كرمانى ساكن مرو . وى در 457 ه . ق در كرمان زاده شد و در 543 ه . ق در مرو درگذشت . - سمعانى ، الانساب ، ج 4 ، ص 142 .\r\n","page_name":" 3026 ","page_number":58},
  {"content":"\r\n\r\nو خوارزمشاه چون اين حالت مشاهده نمود ، سپاه خوارزم را حكم كرد كه جبرا و قهرا به شهر درآيند . بنابراين ، ميانهء خوارزميان و مرويان نايرهء جدال و قتال اشتعال يافت . آخر الأمر ، در هفدهم شهر ربيع الأوّل سپاه خوارزم ، مرو را به جنگ گرفته به شهر درآمده اكثر اهالى آن بلده را در شهر به قتل رسانيدند . و از جملهء مقتولان آن زمان ابراهيم مروزى بود كه از فقهاى شافعيه بود و در آن‌وقت مقتداى آن طايفه مىزيست . و ديگر على بن محمّد بن ارسلان « 1 » كه در جميع فنون علم مهارت داشت . و شريف علىّ بن اسحاق موسوى ، كه رأس آن طايفه او بود ، نيز بر دست خوارزميان كشته شد . و چون خوارزمشاه به‌واسطهء آنكه از اعيان مرو هركه از آن سركشى و فتنه‌انگيزى متصوّر بود ، همه را به قتل رسانيد و خاطر از رهگذر آن شهر جمع نمود ، در همين سال به جانب خوارزم مراجعت فرمود و جمعى كثير از فضلاى آن شهر را همراه خود به خوارزم برد . از آن جمله يكى ابو الفضل كرمانى و دويم ابو منصور عبّادى « 2 » ، سيم قاضى حسين بن محمّد ارسابندى « 3 » و فيلسوف ابو محمّد خرقى « 4 » نيز از آن جمله بودند .\r\nبعد از آن باز در ماه شوّال اين سال عزم تسخير نيشابور كرده عنان عزيمت به صوب آن شهر منعطف داشت . و چون به حوالى آن شهر رسيد علما و فضلا و زهّاد و صلى و ساير مردم به استقبال او بيرون آمده از وى التماس كردند كه با مردم نيشابور تعدّى واقع نشود ، كه ايشان را غير از اطاعت چاره نيست ! و اتسز خوارزمشاه شفاعت علما دربارهء اهل نيشابور قبول كرده مطلقا به‌هيچ‌وجه ضرر به اهالى آن شهر نرسانيد ، ليكن در باب تحقيق و تفتيش اموال سنجرى مبالغهء بسيار مىنمود و از پيش هركه از اموال سلطان سنجر چيزى بود مىگرفت .\r\nو در ماه ذيقعدهء اين سال ، حكم كرد كه در خطبه نام سلطان سنجر ياد نكنند و به جاى او در خطبه القاب اتسز خوارزمشاه درج كنند . آورده‌اند كه چون در روز جمعه خطيب در خطبه نام سلطان سنجر ياد نكرد ، مردم نيشابور در مسجد حاضر بودند ، فرياد برآوردند و شورشى عظيم به‌هم رسيد و كار به آنجا رسيد كه خوف و فتنه عظيم بود . آخر الأمر ، مردم عاقل نيشابور اتّفاق كرده مردم عوام آن شهر را از فرياد و شورش منع كردند . سلطان خوارزم چون اين واقعه شنيد همچنان گذاشت تا محرّم سال آينده ، نام سلطان سنجر در خطبه مذكور باشد . تا\r\n\r\n\r\n","description":"","footnote":"\r\n( 1 ) . در متن ابو على بن ارسلان ضبط شده است . تصحيح براساس الاعلام زركلى . وى به اين منتجب اشتهار داشته ، كتابى با نام تعلقة المشتاق الى ساكنى العراق به وى منسوب است . - الاعلام ، ج 4 ، ص 329 .\r\n( 2 ) . ابو منصور مظفر بن ابو الحسين بن ابو منصور عبّادى . متوفى 547 ه . ق . در عسكر مكرم . - منبع پيشين ، ج 3 ، ص 300 .\r\n( 3 ) . هرسه نسخه : اوسانيدى . ارسابند ، قريه‌اى در 2 فرسخى مرو . با توجه به اشتهار قاضى محمّد بن حسين ارسابندى ( متوفى 512 ه . ق ) ، محتمل است اين حسين ، فرزند وى باشد .\r\n( 4 ) . در متن به صورت حرفى . تصحيح براساس الكامل ، خرق قريه‌اى در 3 فرسخى مرو .\r\n","page_name":" 3027 ","page_number":59},
  {"content":"\r\n\r\nآنكه محرّم سال آينده [ 73 الف 
  ] رسيد . و در اين دو ماه چون خوارزمشاه با اهالى نيشابور سلوك هموار مىكرد ، مردم از وى راضى و شاكر شدند . بنابراين ، در روز جمعه محرّم سال مذكور ، القاب سنجرى را از خطبه انداخته به ذكر القاب خوارزمشاه اكتفا نمودند و هيچ احدى را مجال دم زدن نبود . و بعد از آن خوارزمشاه طايفه‌اى از سپاه خود را به بيهق فرستاد كه آن شهر را نيز به حوزهء تصرّف خود درآورده متوجّه بلاد ديگر خراسان گردد . و در اين ايّام سلطان سنجر در بلخ مىبوده و از قوّت خطاييان و اتّفاق خوارزمشاه با ايشان اصلا دست و پا دراز نتوانست نمود . « 1 »\r\nو از جمله وقايع اين سال آنكه امير اتابك زنگى بن آقسنقر شهر حديثه « 2 » را از آل مهراش انتزاع نموده هركه از آن تخمه در آن شهر مانده بود همه را كوچانيده به موصل فرستاد و نوّاب و عمّال خود را در آن شهر نصب نموده به جانب موصل مراجعت كرد . « 3 »\r\nو هم در اين سال والى ولايت آمد بار ديگر اطاعت اتابك زنگى قبول نموده در آنجا خطبهء او را بخواند . و قبل از اين ، داود ، والى حصن كيفا ، در جدال و قتال با امير اتابك زنگى متفق بود ، امّا چون اقبال او را مشاهده كرد ، ترك موافقت داود نموده دست در فتراك اطاعت امير اتابك زد . و اين معنى از كمال سعادت او بود .\r\nو هم در اين سال [ سلطان مسعود 
  ] مجاهد الدّين بهروز را از شحنگى بغداد عزل نموده قزل امير نصير را كه از مماليك سلطان محمود بود و بصره و بروجرد به او تعلّق داشت ، به شحنگى بغداد تعيين نمود . امّا بعد از اندك روز چون سلطان مسعود ديد كه قزل امير از عهدهء شحنگى بغداد بيرون نمىتواند آمد و عيّاران كار از حدّ اعتدال بيرون بردند ، باز شحنگى را به مجاهد الدّين بهروز عنايت فرمود . امّا اين نوبت به‌واسطهء آنكه پسر وزير سلطان و برادرزن سلطان با عيّاران بغداد شريك بودند مجاهد الدين بهروز آن‌چنان ضبطى كه قبل از اين كرده بود ، نمىتوانست نمود ؛ چه ، آن جماعت حمايت مىكردند . « 4 »\r\nو همه در اين سال طايفه‌اى از سپاه از حلب به جانب ولايت فرنگان رفته تاخت و تاراج\r\n\r\n\r\n","description":"","footnote":"\r\n( 1 ) . به گفتهء رشيد الدين وطواط ، شاعر دربار اتسز ، خوارزمشاه لاف زد كه قدرت سلجوقيان پايان يافته و قدرت دودمان وى بالا گرفته است . امّا در اوايل سال 537 ه . ق . حكومت سلجوقيان در خراسان دوباره احيا گرديد . سلطان سنجر به تلافى اقدامات اتسز ، در سال 538 ه . ق . به خوارزم تاخت ، گرگانج را محاصره كرد و اتسز را دوباره به اطاعت و استرداد خزاينى كه از مرو برداشته بود ، مجبور ساخت . - ابن فندق ، تاريخ بيهق ، ص 272 ؛ بار تولد ، تركستان‌نامه ، ج 2 ، ص 289 .\r\n( 2 ) . رجوع شود به پاورقى صفحهء 2871 كتاب .\r\n( 3 ) . ابن تغرى بردى اين واقعه را در سال 537 ه . ق ذكر كرده است . - النجوم الزاهرة ، ج 5 ، ص 271 .\r\n( 4 ) . در روزگار وى [ مقتفى لامر اللّه 
  ] تبهكاران و عياران دست به شورش زدند ، ولى مقتفى به‌پا خاسته آنان را سركوب كرد . - ابن طقطقى ، تاريخ فخرى ، ترجمه محمّد وحيد گلپايگانى ، ص 417 .\r\n","page_name":" 3028 ","page_number":60},
  {"content":"\r\n\r\nنموده بسيار در ولايت ايشان خرابى كردند و بسيار از قصبات ايشان را سوختند . و چون فرنگان بر اين حال اطّلاع يافتند ، طايفه‌اى از شجعان آن طايفه استعداد نموده بر سر راه سپاه امير اتابك آمده منتظر مراجعت ايشان مىبودند . و چون در وقت مراجعت سپاه اسلام به آن كمين‌گاه كه فرنگان در آنجا انتظار مىكشيدند رسيدند ، نايرهء جدال و قتال اشتعال گرفت .\r\nآخر الأمر نسيم نصرت و ظفر بر پرچم علم سپاه اسلام وزيد و هفت‌صد فرنگى در آن معركه به قتل رسيد .\r\nو هم در اين سال رجار فرنگى صاحب صقليه « 1 » چند كشتى پر از مردان جنگى كرده به حدود افريقيه فرستاد . اتّفاقا چون به نواحى افريقيه رسيدند كشتى [ اى 
  ] چند كه خليفهء مصر به واسطهء آنكه در افريقيه قحط شده بود پر از غلّه كرده جهت والى افريقيه ، حسن بن على ، فرستاد دچار فرنگان رجار شد . و بعد از جنگ و جدال بسيار فرنگان غالب آمدند و آن كشتىها را گرفته به جانب صقليه مراجعت كردند .\r\nو هم در اين سال از اكابر ضياء الدّين ابو سعيد [ بن 
  ] كفرتوثى « 2 » ، وزير اتابك زنگى ، كه در حسن سيرت و نيكويى با خلايق از ساير وزرا امتياز تمام داشت و در كرم و سخاوت بىنظير بود ، وفات نمود . و در اين سال ابراهيم سهاوى « 3 » كه پيشواى طايفهء اسماعيليه بود وفات يافت و پسر عباس ، والى رى ، او را با تابوتش بسوخت . و در اين سال كمال الدّين [ بن 
  ] طلحه ، صاحب مخزن « 4 » ، به امارات حج مقرّر شد . و وى بعد از مراجعت از بيت اللّه الحرام ترك مهمات دنيا نموده به لباس صوفيه درآمده كنجى براى عبادت اختيار نمود . و از مشاهير علماى زمان ابو القاسم محمود بن عمر بن محمّد زمخشرى صاحب تفسير كشّاف نيز در اين سال فوت شد . و وى را مصنّفات مفيده بسيار است . و از تاريخ ابن اثير جزرى چنين ظاهر مىشود كه فوت زمخشرى از جمله وقايع سال ثمان و ثلثين و خمسمائه [ - 538 
  ] است . امّا ابن كثير شامى فوت او را از جمله وقايع اين سال آورده است ، و اللّه اعلم . « 5 »\r\n\r\n\r\n","description":"","footnote":"\r\n( 1 ) . در متن : افريقيه آمده است . رجوع شود به پاورقى 2 ، ص 2822 كتاب .\r\n( 2 ) . منسوب به قريه‌اى در شمال شام . سمعانى احتمال مىدهد كه يكى از قراى فلسطين باشد . - الانساب ، ج 4 ، ص 158 .\r\n( 3 ) . ق ، ش : مهازلى .\r\n( 4 ) . خزانه‌دار .\r\n( 5 ) . جار اللّه زمخشرى در 467 ه . ق متولد و در 538 ه . ق وفات يافت .\r\n","page_name":" 3029 ","page_number":61},
  {"content":"\r\n . \r\n","description":"","footnote":"","page_name":" 3030 ","page_number":62},
  {"content":"\r\n\r\n\r\nوقايع سال پانصد و بيست و هفتم از رحلت خير البشر عليه و آله التحية من الملك الأكبر\r\nاز جمله وقايع اين سال آنكه امير اتابك زنگى قلعهء آشب « 1 » را از دست كردان هكاريه گرفته خراب كرد و به عوض آن قلعهء عماديّه « 2 » را بنا فرمود . و اين قلعه اگرچه در استحكام نظير نداشت ، امّا به‌واسطهء وسعت و بزرگى نگاه‌داشت او متعذّر بود . بنابراين امير اتابك او را خراب كرد .\r\nو هم در اين سال نصير الدّين جقر ، كه نايب امير اتابك بود ، در موصل بسيارى از قلاع كوهستان آن ولايت را خراب نمود .\r\nو هم در اين سال امير عماد الدّين زنگى شهر رها را از فرنگان گرفت ، بلكه اكثر ولايات جزيره كه فرنگان بر آنها مستولى شده بودند همه را امير عماد الدّين زنگى از ايشان گرفته به حيطهء تصرّف خود درآورد . [ 73 ب 
  ]\r\nاز جمله وقايع اين سال آنكه رجار فرنگى صاحب صقليهء « 3 » مغرب به‌واسطهء آنكه اهل طرابلس مغرب از اطاعت [ امير 
  ] حسن ، صاحب افريقيه ، بيرون رفته بودند و جماعتى از پيران آن بلده « 4 » را بر خود امير ساخته بودند ، و چون رجار فرنگى بر آن حال اطّلاع يافت خيالش بر آن داشت كه چون طرابلس با امير حسن صاحب طرابلس افريقيه مخالفت دارند ، يقين كه اگر ما لشكر بر سر طرابلس فرستيم ، حسن به امداد ايشان نخواهد آمد . بنابراين طايفه‌اى از سپاه خود\r\n\r\n\r\n","description":"","footnote":"\r\n( 1 ) . در متن : « اشب » آمده است . آشب از مهم‌ترين قلاع هكاريه در موصل . - ياقوت ، معجم البلدان .\r\n( 2 ) . در شمال موصل .\r\n( 3 ) . هرسه نسخه : صقلبه .\r\n( 4 ) . مراد مشايخ بنى مطروح است .\r\n","page_name":" 3031 ","page_number":63},
  {"content":"\r\n\r\nرا مستعد ساخته به جانب طرابلس روانه كرد . و چون ايشان به طرابلس رفته محاصره نمودند ، اهل طرابلس در مقام ممانعت و مدافعت شده چند روز جنگ كردند . و فرنگان منجيق‌ها نصب كردند و اهالى طرابلس را به تنگ آوردند ؛ كه در اين اثنا ، جمعى از اعراب آن ديار جمعيت كرده به مدد اهل طرابلس آمدند . طرابلسيان چون بر حقيقت حال اطّلاع يافتند ، قوّت گرفتند . و آخر الأمر ، طرابلسيان از شهر بيرون آمده شروع در جنگ فرنگان نمودند . و از طرف ديگر آن اعراب بر فرنگان حمله آوردند . فرنگان چون از اطراف و جوانب هجوم سپاه اسلام را مشاهده نمودند ، فرار بر قرار اختيار نمودند و روى بر كشتىهاى خود نمودند . و سپاه اسلام تعاقب نموده خلقى بسيار از فرنگان را به قتل رسانيدند و غنايم بسيار از اموال و اسباب و اسلحه به دست سپاه اهل اسلام افتاد . و اكثر آن غنايم را اعراب بردند . و فرنگان هزيمت يافته به جانب صقليه مراجعت نمودند .\r\nامّا باز در همين سال استعداد بر اصل نموده متوجّه طرابلس شدند . و اين نوبت آن‌چنان به حدود طرابلس آمدند كه اهالى آن شهر را اطّلاع نشد ، مگر وقتى كه دور شهر را فروگرفته بودند . بنابراين هيبت فرنگان آن‌چنان بر دل‌هاى ايشان استيلا يافت كه به مجرّد ديدن ايشان ، اكثر خلايق ، شهر را گذاشته به كوه و صحرا گريختند و فرنگان بىكلفت جنگ به شهر طرابلس درآمدند و زن و فرزند مسلمانان را به اسيرى بردند و قصر طرابلس را كه از آثار يحيى بن عزيز [ بن حماد 
  ] بود خراب كردند .\r\nو از جمله وقايع اين سال آنكه محمّد بن دانشمند ، صاحب ملطيه ، و ثغر ، وفات يافت و ملك مسعود بن قلج ارسلان سلجوقى ، صاحب قونيه ، بر بلاد او مستولى شد .\r\nو هم در اين سال از روم لشكرى بىحدّ به ولايت شام آمده ، اوّلا انطاكيه را محاصره نمود .\r\nو چون والى انطاكيه طاقت مقاومت ايشان نداشت جمعى از رهبانان و قسّيسان همراه خود برداشته پيش ملك روم آمد و مبلغى قبول كرد . ملتمس او را ملك روم قبول كرده عنان عزيمت به صوب طرابلس منعطف داشت .\r\nو هم در اين سال سلطان مسعود امير ترشك « 1 » را ، كه از خواص خليفه مقتفى لامر اللّه بود و با او كلان شده ، گيرانيده در مقام ايذا و اهانت او شد . و خليفه از آن ممر بسيار آزرده‌خاطر گشت . و چون سلطان برآزردگى خليفه اطّلاع يافت ، دست از امير ترشك بازداشت .\r\nو در اين سال در مصر آن‌چنان وبايى واقع شد كه اكثر اهالى آن ديار هلاك شدند .\r\n\r\n\r\n","description":"","footnote":"\r\n( 1 ) . ق : امير توشنگ ؛ ش : امير انوشتكين .\r\n","page_name":" 3032 ","page_number":64},
  {"content":"\r\n\r\n\r\nذكر وقايع سال پانصد و بيست و هشتم از رحلت خير البشر\r\nاز جمله وقايع اين سال آنكه در اين سال سلطان مسعود به بغداد رفت و از اطراف و جوانب لشكرها را جمع نموده عزيمت بلاد اتابك زنگى نمود . و باعث بر اين ، آن بود كه قبل از اين به واسطهء آنكه امير اتابك زنگى ، هميشه جمعى از امرا بر سلطان مسعود خروج مىكردند و سلطان به دفع ايشان مشغول مىشد ، حقيقت حال را مىدانست كه اين انگيزه‌ها همه از اتابك زنگى است . « 1 » بنابراين چون در اين سال از امراى اطراف و جوانب كه سركشى مىكردند خاطرجمع كرد ، لشكرها را جمع كرده عزيمت تسخير ولايت موصل مصمّم گردانيد . و چون اتابك بر ارادهء سلطان اطّلاع يافت ، كس به خدمت وى فرستاده اظهار اخلاص و انقياد نمود .\r\nسلطان همراه فرستادهء [ اتابك 
  ] ، ابو عبد اللّه انبارى را فرستاده پيغام داد كه « اگر امير اتابك در دعوى اخلاص [ ى 
  ] كه مىكند صادق است ، بايد كه من بعد كسى كه راندهء اين درگاه باشد او را دستگيرى ننمايد . » و امير اتابك قبول اين معنى نموده مقرّر شد كه مبلغ صد هزار دينار امير اتابك جهت سلطان بفرستد تا سلطان مراجعت كند . امير اتابك قبول آن مبلغ نمود بالفعل بيست هزار دينار فرستاد و باقى را مهلت طلبيد كه متعاقب به خزانه و اصل گرداند . آخر الأمر ، تقلب روزگار كار به جايى رسانيد كه سلطان مسعود باقى آنچه امير اتابك به او رسانيده بود ، از ملايمت امير اتابك به او بخشيد .\r\n\r\n\r\n","description":"","footnote":"\r\n( 1 ) . مهم‌ترين واقعه در پادشاهى سلطان مسعود ، ظهور برق‌آساى عماد الدين زنگى بن آقسنقر بود كه خاستگاه غلامى داشت . حوزهء توسعه‌طلبى زنگى اساسا سرزمين‌هاى عرب در الجزيره و ديار بكر و شمال سوريه بود ، امّا تصرف موصل توسط اين امير ترك پايگاهى به وى داد كه توانست به سوى شمال و شرق به درون كردستان رخنه كند ، و چندين بار با امراى ترك ناراضى ايران برضد سلطان و خليفه متحد گردد . وى كه سرپرستى شاهزادهء سلجوقى آلب ارسلان ، پسر محمّد ، را نيز برعهده داشت . منتظر فرصت مقتضى بود كه به محض مرگ سلطان مسعود ، آلب ارسلان را بر تخت بنشاند .\r\n","page_name":" 3033 ","page_number":65},
  {"content":"\r\n\r\nو در بعضى تواريخ معتبره مسطور است كه در اوّل حال كه سلطان مسعود از بغداد به عزيمت موصل برآمده متوجّه آن صوب شد و امير اتابك در مقام ملايمت و انقياد و اطاعت درآمد ، كسان نزد سلطان فرستاده عذر مزلات خود طلبيد . بزرگ‌ترين حيله كه اتابك در استرضاى خاطر سلطان مسعود نمود آن بود كه كس پيش پسر بزرگ خود ، [ 74 الف 
  ] سيف الدّين غازى ، كه هميشه در ملازمت سلطان مىبود ، فرستاده به او پيغام داد كه « مصلحت وقت در آن است كه تو بىتوقّف عنان عزيمت به موصل منعطف داشته به‌هيچ‌وجه در اردوى سلطان توقّف جايز ندارى . »\r\nسيف الدّين غازى كه هميشه آرزوى آن داشت كه در ولايت خود بوده باشد ، چون پيغام پدر شنيد فى الحال ، از بغداد گريخته متوجّه موصل شد . امير اتابك فرمود كه سيف الدّين را به موصل نگذارند . و جماعتى را همراه او كرد كه او را از همانجا بازگردانيده پيش سلطان مسعود بردند و از زبان امير اتابك به عرض بندگى و اخلاص معروض داشتند كه « سيف الدّين غازى چون بىالتفاتى سلطان بالنسبه به اين دولت‌خواه مشاهده نمود از هيبت سطوت پادشاهى گريخته به اين‌جانب آمده ، و من او را به شهر نگذاشتم ؛ چرا كه چون بىرخصت سلطان آمده بود ، ديدن او مناسب نبود . بنابراين ، او را بازگردانيده به خدمت فرستادم . » و چون سلطان اين حكايت شنيد در باب امير عنايت بسيار نمود و سيف الدّين غازى را به التفات پادشاهانه از اقران و امثال خود ممتاز گردانيد .\r\nو از جمله وقايع اين سال آنكه امير اتابك در بلاد و قلاع ولايت ديار بكر مثل مدينهء طنزه ، و مدينهء اسعرد « 1 » ، مدينهء معدن النّحّاس ، و قلعهء حيزان « 2 » ، و قلعهء روق ، و قلعهء قطليس « 3 » ، و قلعهء ناتاسا « 4 » ، و قلعهء ذى القرنين و غير آن را فتح كرد . و از ولايت ماردين « 5 » نيز آنچه در دست فرنگان بود از ايشان انتزاع نموده به نوّاب و عمّال خود حواله كرد . و از جمله شهرهايى كه از اعمال ماردين كه از فرنگان گرفته بود ، يكى تلّ موزن « 6 » بود و ديگرى قلعهء جوسلين « 7 » . و بلدهء موزّر نيز از جملهء آن بلاد بود كه امير اتابك در اين سال فتح كرد . القصّه ، چون امير اتابك آن ولايت را گرفت ، در همه‌جا لشكرى كه به دفع عدوّ قيام تواند نمود تعيين نموده عنان عزيمت به صوب آمد منعطف داشت .\r\nو در اين سال ، در بغداد عيّاران دست برآورده خانه‌هاى تجّار و اغنيا را خالى كردند و هر\r\n\r\n\r\n","description":"","footnote":"\r\n( 1 ) . احتمالا شهر اسعرت در نزديكى حيزان .\r\n( 2 ) . در متن « جيران » آمده است . تصحيح براساس الكامل و معجم البلدان .\r\n( 3 ) . ق : فطليس .\r\n( 4 ) . ق ، ش : باياسا .\r\n( 5 ) . هرسه نسخه : واردين .\r\n( 6 ) . شهر كوچكى ميان رأس عين و كسروج .\r\n( 7 ) . منظور قلاع منتسب به ژوسيلين است .\r\n","page_name":" 3034 ","page_number":66},
  {"content":"\r\n\r\nشب چندان دزدى و فساد مىشد كه زياده بر آن متصوّر نبود ؛ « 1 » چه دو كس از مقرّبان سلطان شريك عياران بودند و حمايت ايشان مىكردند . يكى پسر وزير سلطان و يكى ابن قارود ، برادرزن سلطان . و در آن‌وقت شحنگى بغداد به مملوكى از مماليك سلطان ، كه نامش امير ايلدگز بود ، تعلّق داشت . اتّفاقا روزى آن غلام به خدمت سلطان آمد و سلطان از روى اعراض به او گفت كه « عيّاران دست برآورده‌اند و خانه‌هاى مردم را هرشب خالى مىكنند و منع ايشان بىسياست نمىتواند بود . » ايلدگز چون سلطان را نسبت به خود اعراضى يافت ، در جواب سلطان گفت : « اى پادشاه عالم ، من چگونه سياست توانم نمود كه پسر وزير تو و برادر حرم تو معين و حامى ايشان باشند ! و آنچه عيّاران از خانه‌هاى مردم مىبرند شريك غالب ايشانند . » سلطان چون اين فصل از ايلدگز شنيد آتش غضبش شعله زد و در ساعت ايلدگز را فرمود كه « همين لحظه مىروى و ابن قارود را با پسر وزير گرفته ، بر دار مىكشى . اگر تو در اين باب تكاهل و تكاسل ورزيدى ، يقين بدان كه من به عوض ايشان تو را بر دار مىكشم . »\r\nايلدگز چون اين تعديل را شنيد ، انگشترين سلطان گرفته با جمعى كثير متوجّه ايشان شد .\r\nپسر وزير چون پيش از اين معامله خبردار شده بود ، قبل از آمدن ايلدگز گريخته به جانبى به در شد . امّا برادرزن سلطان ، ابن قارود ، خالى الذهن در منزل خود بود كه ايلدگز عزرائيل‌وار خود را به آنجا رسانيد و در ساعت ابن قارود را گرفته بر دار كشيد . و از مصاحبان پسر وزير نيز جمعى كثير را به سياست رسانيد . و چون عيّاران ديدند كه ابن قارود را بر دار كشيدند ، دست از دزدى بازداشتند و راه گريز از بغداد پيش گرفتند ( و اهالى بغداد از شرّ ايشان [ رها 
  ] شدند ) . « 2 »\r\nو از جمله وقايع اين سال آنكه سلطان سنجر با لشكرهايى كه از اطراف و جوانب جمع كرده بود به قصد گوشمال اتسز خوارزمشاه متوجّه آن صوب شد . « 3 » چون خبر توجّه سلطان سنجر شنيد ، دانست كه اين نوبت طاقت مقاومت را ندارد ، بالضّروره در شهر خوارزم متحصّن شد و سلطان سنجر او را محاصره نمود . و هرروز ميان سپاه سلطان و خوارزميان از اندرون قلعه جنگ تير و تفنگ مىشد . آخر الأمر ، روزى امير سنقر كه از امراى بزرگ سلطان سنجر\r\n\r\n\r\n","description":"","footnote":"\r\n( 1 ) . الصاقى .\r\n( 2 ) . متن داخل ( ) از « ق » است .\r\n( 3 ) . اين دومين نوبت بود كه سلطان سنجر به خوارزم لشكركشى مىكرد . مىگويند وقتى اتسز خوارزمشاهى بر اين امر واقف شد ، اين چند بيت را به خدمت سلطان فرستاد :\r\n مرا با ملك طاقت جنگ نيست * به صلح ويم نيز آهنگ نيست\r\nملك شهر يارست و شاه جهان * گريز از چنين پادشه ننگ نيست\r\nاگر باد پايست خنك ملك * كميت مرا پاى هم لنگ نيست\r\nتو اينجا بيايى من آنجا روم * خداى جهان را جهان تنگ نيست \r\n","page_name":" 3035 ","page_number":67},
  {"content":"\r\n\r\nبود ، با لشكرهاى خود هجوم آورده از جانب شرقى به شهر درآمد و امير مثقال ، كه او نيز از امراى بزرگ سلطان سنجر بود ، با لشكر خود هجوم آورده از جانب غربى به شهر درآمد . امّا خبر از درآمدن امير سنقر نداشت . چون به شهر درآمد و دانست كه قبل از وى امير از جانب ديگر درآمده - چون امير مثقال را با امير سنقر مذكور كدورت تمام بود - در شهر توقّف نكرده بيرون شد .\r\nو اتسز خوارزمشاه اين معنى را غنيمت دانسته در دفع امير سنقر « 1 » يك‌رو شده در ساعت او را از شهر بيرون كرد [ 74 الف 
  ] و آن موضع را كه امير سنقر از آنجا درآمده بود مضبوط گردانيد . و چون سلطان سنجر مدتى در گرد خوارزم نشست و دانست كه گرفتن آن به‌آسانى متصوّر نيست ، بنابراين ، اظهار آن نمود كه « تا اتسز خوارزمشاه اطاعت من نكند من از سر محاصره برنمىخيزم . » چون اين حكايت به گوش اتسز خوارزمشاه رسيد ، او نيز چون از محاصره به تنگ آمده بود ، در ساعت جماعتى از علما و فضلا در ميان انداخته از سلطان عذر تقصيرات خود درخواست كرد و اظهار اطاعت و انقياد نمود . بنابراين ، سلطان بازگشته به مرو آمد و خوارزمشاه بر سرير حكومت خوارزم قرار گرفت .\r\nو در اين سال امير اتابك زنگى شهر عانه « 2 » را ، كه از اعمال فرات است ، به حيطهء تصرّف خود درآورد . و از اكابر محدّثين در محرم اين سال ابو البركات عبد الوهاب بن مبارك ابن احمد انماطى « 3 » در بغداد وفات يافت . و مولد او در سنهء اثنين و ستين و اربعمائه [ - 462 
  ] هجرى بود . و در رمضان اين سال وزير شرف الدّين على بن طراد زينبى وفات كرد . و هم در اين سال ابو الفتوح محمّد بن فضل بن محمّد اسفراينى كه از جمله صلحاى وعّاظ آن زمان بود وفات يافت . و در ايّام حيات ميانهء ابو الفتوح مذكور و على غزنوى ، كه او نيز از جمله وعّاظ و زهّاد بود ، كدورتى و حسدى كه لازمهء اقران و امثال مىباشد ، بود . و چون ابو الفتوح فوت شد ، على غزنوى به تعزيهء او آمده گريهء بسيار كرد . تاآنكه يكى از شاگردان ابو الفتوح گريهء مفرط او را بر شماتت حمل كرده سخنان درشت به او گفت و على غزنوى مطلقا آن شخص را جواب نگفت و از مجلس بيرون آمد . و جمعى از شاگردان على غزنوى گريه كردن و رفتن او به آنجا را ملامت كردند . على غزنوى در جواب ايشان گفت كه « اى كوتاه‌نظران ، من گريه بر خود كردم نه بر ابو الفتوح ؛ چه ، تقدّم ابو الفتوح كه نظير من بود ، آيتى است از رحيل من . » « 4 »\r\n\r\n\r\n","description":"","footnote":"\r\n( 1 ) . در متن آقسنقر آمده است .\r\n( 2 ) . شهرى بين رقه و هيت ، از اعمال و توابع جزيره ، مشرف بر فرات . - ياقوت ، معجم البلدان .\r\n( 3 ) . در متن به‌صورت « انباطى » آمده است . تصحيح براساس الاعلام زركلى ، ج 4 ، ص 185 .\r\n( 4 ) . و سپس اين چهار بيت را خواند : -\r\n","page_name":" 3036 ","page_number":68},
  {"content":"\r\n\r\nاز جمله وقايع اين سال آنكه داود « 1 » بن محمّد بن ملكشاه به رودبار در محرّم اين سال لشكرى كه سلطان مسعود يقين نموده بود بر سر اسماعيليه آمده ميانهء سرسيم رودبار و قزوين هفت روز مقام كردند و از آنجا به شهكوه تاختند و چند خرمن غلّه بسوختند و به پاى مسير تاختند و درختان ميوه‌دار را بالتّمام بريدند . و ميانهء ايشان و رفيقان لمبسر « 2 » جنگ سخت واقع شد . و سپاه سلطان مسعود چون از اقامت رفيقان عاجز آمدند ، بازگشته به سرسيم آمدند . و چون داود درصدد قلع و قمع اسماعيليهء نزاريّه شده در آن باب جدّ و جهد تمام مىنمود و هميشه بر سر ايشان مىرفت و ولايت ايشان را مىتاخت ، در ماه ربيع الأوّل اين سال ، كار او بر دست چهار رفيق شامى به آخر رسيد . و در نوزدهم ماه ربيع الأوّل اين سال ، والى قزوين متوجّه جنگ رفيقان شد با لشكرى انبوه . بعد از رسيدن ، ميان هردو طايفه نايرهء جدال و قتال بالا گرفت و از طرفين خلقى بسيار به قتل رسيدند و مبلّغ اللّه ، والى قزوين ، بازگشته به جانب قزوين رفت و رفيقان در حفظ بلاد شدند و آنجا دژى استوار بنا نهادند .\r\nو مبلّغ اللّه چون بر اين حال اطّلاع يافت ، از بزرگان عراق مدد خواست تا نگذارند كه رفيقان در لاوان قلعه را بسازند . بنابراين ، لشكرى بسيار از طارم و ابهر و زنگان و خرقان و آوه و ساوه و دماوند و گرگان و دامغان تا حدود نيشابور جمع شده به مدد مبلغ اللّه آمدند . و هرچند در باب منع رفيقان سعى نمودند اثرى بر منع ايشان مترتّب نشد . غير از آنكه رمه و گله‌اى چند از رفيقان به دست آوردند و بازگشتند . و رفيقان آن دژ را كه به دژ لار « 3 » اشتهار داشت در آن زمستان تمام كردند .\r\nو در ماه شعبان اين سال كيا علىّ بن كيا الكبير سفر آخرت اختيار كرد .\r\n\r\n\r\n","description":"","footnote":"\r\n-\r\n ذهب المبرّد و انقضت ايّامه * و سينقضى بعد المبرّد ثعلب\r\nبيت من الآداب أصبح نصفه * فربا و باق نصفه فسيخرب\r\nفتزوّدوا من ثعلب فبمثل ما * شرب المبرّد عن قليل يشرب\r\nاوصيكم أن تكتبوا أنفاسه * إن كانت الأنفاس ممّا يكتب \r\n( 1 ) . ق : افتادگى دارد .\r\n( 2 ) . در متن به‌صورت لنبسر آمده است . رجوع شود به ص 2883 كتاب .\r\n( 3 ) . ق : آن دزد را كه به دزد لار . . . .\r\n","page_name":" 3037 ","page_number":69},
  {"content":"\r\n . \r\n","description":"","footnote":"","page_name":" 3038 ","page_number":70},
  {"content":"\r\n\r\n\r\nذكر وقايع سال پانصد و بيست و نهم از رحلت خير البشر عليه و آله التحية من الملك الأكبر\r\nدر ششم شهر جمادى الآخر اين سال ، امير اتابك زنگى مدينهء رها « 1 » را - كه در آن‌وقت از بلادى كه فرنگان داشتند هيچ شهرى بدان استحكام و متانت نبود - به تدبير ملوكانه از دست فرنگان انتزاع نموده به حوزهء تصرّف خود درآورد و چند قلعهء ديگر نيز بعد آن در همين سال فتح نمود .\r\nو تفصيل اين مجمل آنكه چون تسلّط و استيلاى فرنگان بر بلاد اسلام به جايى رسيد كه بر اكثر بلاد شام و ديار بكر مستولى شدند و تاخت و تاراج ايشان به سرحد آمد و نصيبين و رأس العين « 2 » و رقّه مىرسيد ، و از ماردين تا به فرات تمامى بلاد به تصرّف خود درآورده بودند و از جمله شهرها كه جوسكين فرنگى ، كه صاحب رأى و مقدّم ايشان بود ، در تصرّف خود داشت ، يكى رها بود و ديگر سروج « 3 » و بيرة « 4 » و سن ابن عطير « 5 » و حملين و موزّر و قرادين . امير اتابك زنگى چون شجاعت و دليرى جوسكين را كما هو حقّه مىدانست ، با خود انديشه نمود كه « اگر من [ 75 الف 
  ] قصد ولايت جوسكين كنم با وجود شجاعت و مردانگى او تمامى فرنگان از اطراف و جوانب بر سر او جمع مىشوند و در آن‌وقت طاقت جنگ با او صرفه نخواهد بود . »\r\n\r\n\r\n","description":"","footnote":"\r\n( 1 ) . الصاقى .\r\n( 2 ) . رأس العين ، ( به معنى سرچشمه ) شهرى بزرگ از شهرهاى منطقهء جزيره ميان حرّان و نصيبين و دنيسر . - ياقوت ، معجم البلدان .\r\n( 3 ) . شهرى نزديك به حرّان از ديار مضر .\r\n( 4 ) . شهر در نزديكى سمياط ، بين حلب و مرزهاى روم .\r\n( 5 ) . قلعه‌اى در جزيره در نزديكى سميساط . - ياقوت ، معجم البلدان ، ذيل السّن .\r\n","page_name":" 3039 ","page_number":71},
  {"content":"\r\n\r\nبنابراين ، ظاهرا ترك عزيمت آن ولايت نموده با لشكرى انبوه عنان عزيمت به صوب ديار بكر منعطف داشت .\r\nو در آن‌وقت ديار بكر در دست ملوك ارتقيه بود . و چون چندگاه امير اتابك در ديار بكر تردّد نمود و هيچ قصبه را نگرفت ، جوسكين فرنگى را خاطر از ممر امير اتابك جمع شد و با امراى فرنگ گفت كه « هرگاه امير اتابك از دست ارتقيّه ، ديار بكر را نتواند گرفت ، پس از هيچ احدى چيزى نمىتواند گرفت . » و حال آنكه امير اتابك اين سستى را در گرفتن ديار بكر دانسته مىكرد ، و الّا ارتقيّه اين قدرت نداشتند كه دربرابر امير اتابك توانند ايستاد .\r\nعلى اىّ حال چون مدّت محاربهء امير اتابك با حكّام ديار بكر به دور و دراز كشيد ، جوسكين فرنگى خاطرجمع كرده از رها بيرون آمده و از فرات عبور كرده به جانب بلاد غربى فرات رفت . و چون جاسوسان امير اتابك اين خبر به وى رسانيدند ، فى الحال طبل كوچ زده عنان عزيمت به صوب رها داشت . و صباح روز طعام خاصه كشيده در ميان امرا و سپاه خود به آواز بلند گفت كه « هركه فردا با من در طعن نيزه رسانيدن به دروازهء شهر رها همراهى خواهد كرد ، در اين طعام با من شريك شود . و هركه در خود اين حالت و قدرت را نمىبيند دست به اين طعام دراز نكند . » و چون امرا و اركان دولت و سپاهيان اين كلمه را از امير اتابك شنيدند ، غير از يك امير و يك پسرى كه هنوز به سنّ بلوغ نرسيده بود ، هيچ احدى دست به آن طعام نرسانيد ؛ چه ، جميع امرا و سپاه او مىدانستند كه همراهى نمودن او بسى اشكال دارد ، چه امير اتابك در زمان خود در شجاعت نظير خود نداشت .\r\nگويند كه آن اميرى كه در طعام خوردن با امير اتابك موافقت نمود ، روى به آن پسر آورد و گفت كه « تو را در اين مقام چه كار است ؟ » امير اتابك گفت : « بگذار او را ، كه به آن خدايى كه بىهمتاست كه از روى اين پسر به يقين من مشاهده مىكنم كه او همراهى من خواهد كرد . »\r\nالقصّه ، امير اتابك روز ديگر ايلغار نموده خود را به شهر رها رسانيده و غير از آن پسر و آن امير هيچ‌كس همراهى او نتوانست كرد . و چون امير اتابك نيزه به دروازهء شهر رسانيد ، آن پسر نيز بىدرنگ نيزه به دروازه رسانيد . و در اين‌وقت يكى از سواران شجاع فرنگ از كمين‌گاه برآمده خواست كه خود را به امير اتابك رسانيده دستبردى نمايد ، كه آن امير از پهلو درآمده به يك طعن نيزه او را هلاك گردانيد و شهر رها را محاصره نموده بعد از بيست و هشت روز از اطراف و جوانب او نقب‌ها زده جبرا و قهرا به شهر درآمدند . و گماشتگان جوسكين قلعه را مضبوط ساخته و بنياد ممانعت و مدافعت نمودند . و امير اتابك از ترس آنكه مبادا جوسكين از اطراف و جوانب لشكر جمع آورده متوجّه آن صوب شود ، جهد تمام ورزيده قلعه را نيز متصرّف شد . و سپاه امير اتابك شهر را تاراج كردند و زن و فرزندان\r\n\r\n","description":"","footnote":"","page_name":" 3040 ","page_number":72},
  {"content":"\r\n\r\nفرنگان را اسير نمودند . و از مردان آن طايفه هركه را يافتند به قتل رسانيدند . آخر الأمر ، چون امير اتابك قلعهء شهر رها را ملاحظه نمود ، از استحكام و نزاهت آن تعجّب نموده با خود گفت كه « خراب ساختن اين‌چنين شهرى از مروّت بسيار دور است . » بنابراين ، حكم فرمود « هركه از سپاه من چيزى از مردم شهر رها گرفته باشد همه را حاضر سازد و هيچ‌كس اسير نگيرد و هر كه گرفته باشد ، خلاص سازد . » و در اين باب مبالغهء بسيار فرمود . تاآنكه جميع اسباب و اموال اهالى آن شهر را باز دادند ، مگر كسى كه چيزى گرفته فى الحال پيش از منادى امير اتابك از لشكر او بيرون رفته باشد .\r\nالقصّه ، امير اتابك باز شهر رها را به حال اوّل معمور و آبادان ساخته ، فوجى از سپاه خود را كه به حفظ و حراست آن شهر قيام توانند نمود در آنجا گذاشته متوجّه سروج شد و آن را نيز به اندك توجّه فتح نمود . و همچنين ساير ولايات جوسكين را كه در شرقى فرات بودند متصرّف شد غير از بيرة ، كه به‌واسطهء استحكام تمامى كه داشت ، مدتى مديد آن را محاصره كرد . آخر الأمر ، چون گرفتن آن ميسر نشد ، ترك آن نموده به جانب موصل مراجعت كرد .\r\nو در تاريخ ابن اثير جزرى مسطور است كه يكى از صلحا و اهل اسلام در جزيرهء صقليه ساكن بود . و حاكم صقليه باوجودآنكه فرنگى بود آن مرد را به‌واسطهء اصلاح و تقوا بسيار تعظيم و تكريم مىنمود و او را بر جميع قسّيسان و رهبانان خود مقدّم مىنشانيد و از اين جهت نصارا آن ملك را متهم به اسلام مىداشتند . اتّفاقا روزى ملك صقليه در منظر « 1 » خود ، كه مشرف بر دريا بود ، نشسته بود كه كشتى [ اى 
  ] از دور پيدا شد . چون به پاى منظر رسيد [ 75 ب 
  ] به ملك صقليه مژده دادند كه لشكر تو فلان شهر را از مسلمانان گرفته به درون شهر درآمدند . ملك صقليه چون اين خبر مسرّت اثر شنيد ، روى به آن مسلم آورده گفت : « اى فلانى ، محمّد شما كجا بود كه اهالى فلانه شهر را كه سپاه من فتح كردند هيچ امدادى نكرد و به فرياد ايشان نرسيد ؟ » آن مرد ، على الفور ، در جواب گفت كه « محمّد ما متوجّه فتح بلدهء رها بود كه از اعظم بلاد فرنگ است و آن شهر را فتح نمود . » فرنگان كه در مجلس حاضر بودند بر اين جواب خندهء بسيار كردند ، امّا ملك روى به ايشان كرده گفت : « بسيار خنده مكنيد ، كه اين مرد تا اين زمان دروغ نگفته و من هرگز از وى دروغ و مزاحى نديده‌ام و نشنيده‌ام . » آخر الأمر ، چون تاريخ ملاحظه نمودند ، همان‌روز كه اين سؤال و جواب شده بود امير اتابك فتح بلدهء رها نموده بود .\r\nو نيز در تاريخ ابن اثير جزرى مسطور است كه بعد از فوت امير اتابك زنگى ، از صلحاى\r\n\r\n\r\n","description":"","footnote":"\r\n( 1 ) . تالار پذيرايى .\r\n","page_name":" 3041 ","page_number":73},
  {"content":"\r\n\r\nآن زمانه او را در خواب ديد و از وى پرسيد كه « حق سبحانه و تعالى با تو چه كرد ؟ » امير اتابك در جواب او گفت كه « ما را به‌واسطهء فتح بلدهء رها و انتزاع آن شهر از دست كفّار فرنگ بخشيدند . »\r\nو از جمله وقايع اين سال آنكه در ماه ذيقعده نصير الدّين جقر بيك - كه نايب اتابك در موصل و نواحى آن بود - بفرمودهء ملك الب ارسلان « 1 » ، پسر سلطان محمود ، كه در پيش امير اتابك بود ، به قتل رسيد . و باعث بر قتل نصير الدّين جقر بيك آن بود كه در اين وقت كه امير اتابك در محاصرهء قلعهء بيره فرنگ اشتغال داشت ، جمعى از مفسدان فتنه‌انگيز در موصل اتّفاق كرده خاطرنشان ملك الب ارسلان كردند كه « اگر تو در اين شهر ، الحال كه امير اتابك غايب است نصير الدّين جقر بيك را از ميان بردارى جميع سپاه امير اتابك به اطاعت تو درمىآيند و از اطراف و جوانب خلايق روى به تو مىآورند و تو به‌آسانى به مرتبهء سلطنت مىرسى ؛ چه ، خزاين و دفاين امير اتابك كه در موصل است بعد از قتل نصير الدّين همه در دست تو خواهد بود . و چون اين خبر به عراق عرب خواهد رسيد سپاه برادر تو سلطان مسعود نيز به تو رجوع خواهد نمود . »\r\nالقصّه ، آن مفسدان فتّان چندان چيزها به الب ارسلان گفتند كه آن بيچاره باور كرده روز ديگر چون نصير الدّين جقر بيك بنابه عادت خود ، كه هرروز به سلام او مىآمد و هرخدمتى كه داشت به تقديم مىرسانيد ، به سلام آمد ، ملك الب ارسلان فى الحال ، جمعى را كه براى قتل او مستعد كرده بود ، اشاره نمود كه او را در مجلس گرفته ، بىتوقف سرش را از بدن جدا كردند و بيرون انداختند ؛ به گمان آنكه چون مردم او را خواهند ديد در ساعت به اطاعت ملك الب ارسلان درخواهند آمد . اتّفاقا گمان ايشان خطا شد . مردم چون سر نصير الدين را ديدند ، بنياد غوغا و فتنه كردند و سراى بندگان ملك الب ارسلان را محاصره نموده شروع در جنگ كردند . و اين معنى موجب ندامت و پشيمانى ملك الب ارسلان شد ، امّا چون كار از دست رفته بود ، پشيمانى سودى نداشت .\r\nالقصّه ، ميان مردم نصير الدّين مقتول و مفسدانى كه ملك الب ارسلان را براين داشته بودند جنگ درگرفت و در شهر موصل آتش فتنه و غوغا بلند شد . و چون اين خبر به قاضى تاج الدّين شهرزورى ، كه از مقرّبان و معتمدان امير اتابك زنگى بود ، رسيد ، فى الحال ، سوار شده به منزل ملك الب ارسلان درآمد . و چون به ملازمت ايشان رسيد از روى انشراح و انبساط خاطر گفت كه « اى ملك ، بسيار خوب كردى كه اين سگ بدبخت نادولت‌خواه را -\r\n\r\n\r\n","description":"","footnote":"\r\n( 1 ) . معروف به « خفاجى » .\r\n","page_name":" 3042 ","page_number":74},
  {"content":"\r\n\r\nيعنى نصير الدّين جقر بيك را - از سر مردم برداشتى ، كه تمامى عالم از دست ظلم و تعدّى وى به تنگ آمده بودند . اكنون توقف چيست ؟ بايد كه متوجّه قلعهء موصل شده و خزاين و دفاين امير اتابك را برآورده بر سپاه قسمت نمود تا مهمّى كه پيش گرفته‌اى صورتى پيدا كند ، و الّا جنگ كردن در اين‌جا بىفايده است ؛ چه ، سپاهى را هركه زر مىدهد اطاعت و انقياد او مىكند ، خصوصا كه پادشاه‌زاده باشد . » پس قاضى تاج الدّين چندان خوش‌آمد گفت كه ملك الب ارسلان او را ناصح و مشفق خود دانسته فى الحال با آن جماعت كه او را بر قتل نصير الدّين تحريص و ترغيب نموده بودند سوار شده همراه قاضى تاج الدّين متوجّه قلعهء موصل شد .\r\nو چون به دروازهء قلعه رسيدند ، شحنهء قلعه دروازه را بسته در مقام جنگ درآمد . قاضى تاج الدّين پيش رفت و به آن شحنه گفت كه « عجب مرد بىعقلى بوده‌اى . من اين مرد را با تمامى آن جماعت كه در اين فتنه سعى نموده‌اند اينجا آورده‌ام كه در اين قلعه درآيند ، تا اين غوغا فرونشيند . اكنون مصلحت آن است كه تو مستحفظان قلعه را مستعد ساخته در كمين‌گاه‌ها پنهان‌دارى و دروازه را بگشايى تا ما به اتّفاق ملك الب ارسلان و آن جماعت مفسدان به اندرون درآييم [ 76 الف 
  ] و همين‌كه ما به اندرون درآمديم ، تو دروازه را مضبوط ساخته با مردم خود متوجّه خدمت ايشان بايد شد كه اگر در آن‌وقت زيادى كنند همه را به نصير الدّين مىرسانيم ، و الّا ايشان را در اين قلعه آن‌مقدار زمان محافظت مىنماييم تا از پيش امير اتابك خبر رسد . »\r\nو شحنهء قلعه سخن تاج الدّين را قبول نموده دروازهء قلعه را گشود و ملك الب ارسلان را گمان آنكه قاضى تاج الدّين اهالى قلعه را نيز با او متفق ساخته ، بنابراين از روى اطمينان خاطر آن جماعت به قلعه درآمدند . شحنهء قلعه به تعليم قاضى تاج الدين در وقت درآمدن ملك آلب ارسلان آن‌چنان در مقام خدمتكارى و جان‌سپارى درآمد كه ملك آلب ارسلان و متابعانش را يقين شد كه او نيز مانند قاضى از جمله مخلصان اوست . اتّفاقا چون به قلعه درآمدند ، شحنه ايشان را در خانهء امير اتابك فرود آورده در مقام تهيهء طعام شد و مردمى كه همراه ملك الب ارسلان بودند هركدامى جهت خود گوشه‌اى گرفتند ، كه ساعتى ديگر بعد از طعام خوردن ، خزانه را بخش خواهند كرد ، كه يكباره ديدند جمعى كثير مسلّح و مكمّل آمده دور ايشان را فروگرفتند . و قاضى تاج الدّين از ميانه غايب شد .\r\nدر اين وقت بندگان الب ارسلان دانستند كه قاضى تاج الدّين تدبيرى كرده او را به اين قلعه درآورد . القصّه شحنهء قلعه تمامى آن جماعت را در قلعهء موصل محبوس گردانيد تاآنكه اين خبر به امير اتابك زنگى رسيد . امير فى الحال ، زين العابدين علىّ بن بكتكين « 1 » را به جاى\r\n\r\n\r\n","description":"","footnote":"\r\n( 1 ) . ق : تكين .\r\n","page_name":" 3043 ","page_number":75},
  {"content":"\r\n\r\nنصير الدّين جقر بيك فرستاد . و زين العابدين چون به موصل آمد اكثر آن مفسدان را به قتل رسانيدند و ملك الب ارسلان را همچنان محبوس داشت . و امير اتابك بعد از شنيدن اين خبر از سر محاصرهء قلعهء بيره كوچ كرده متوجّه موصل شد ، اگرچه زين العابدين على را به ايلغار پيشتر فرستاده بود .\r\nچون فرنگان بيره از محاصرهء امير اتابك خلاص شدند ، از ترس اينكه مبادا بازگشته و ايشان را محاصره نمايد ، كس پيش نجم الدّين ، صاحب ماردين ، فرستاده آن قلعه را به او دادند .\r\nو چون اين خبر به سمع امير اتابك رسيد ، بسيار خوشحال شد و گفت : « غرض ما اين بود كه آن قلعه در دست اهل اسلام باشد . اكنون كه نجم الدّين را دادند ، مدعاى ما حاصل شد . »\r\nو از جمله وقايع اين سال آنكه رجار فرنگى ، والى ولايت صقليه ، جمعى از شجاعان فرنگ را از راه دريا به ساحل افريقيهء مغرب فرستاده شهر برشك « 1 » را كه از اعاظم بلاد افريقيه بود فتح كرد و اهالى آن بلده را از زن و فرزندان ايشان اسير كرده به صقليه درآورد و در دست مسلمانان آنجا فروخت .\r\nهم در اين سال ، در ماه شوّال ، ستارهء دنب‌دار از جانب مشرق پيدا شد و تا نيمهء ماه ذيقعده به حال خود بود . و بعد از آن غايب شد و بعد از چندگاه باز در همين سال از جانب مغرب ظاهر شد .\r\nو هم در اين سال در مكّه ميانهء امير هاشم بن فليتة بن قاسم علوى [ حسينى 
  ] ، صاحب مكّهء معظمه ، و ميانه [ امير 
  ] نظر خادم ، امير حاج ، نزاعى به‌هم رسيد . مردم امير هاشم اموال حاجيان را در وقتى كه ايشان در مسجد الحرام به طواف و نماز مشغول بودند ، غارت نمودند . و در ماه ذيحجهء اين سال از مشاهير محدثين ابو المعالى عبد اللّه احمد بن عبد اللّه حمدويه مروزى ، كه بعد از مسافرت بسيار در طلب حديث باز به مرو آمده متوطّن شده در آنجا رباطى بنا نهاد و هميشه به خيرات و مبرّات اشتغال داشت ، وفات يافت . و هم در ماه ذيحجهء اين سال ابو منصور سعيد بن محمّد بن محمّد بن عمر « 2 » معروف به ابن رزاز كه مدرّس مدرسهء نظاميه بود و مولدش در سنهء اثنين و ستّين و اربعمائه [ - 462 
  ] بود ، در بغداد سفر آخرت اختيار نمود و در مزار شيخ ابو اسحاق مدفون گشت .\r\n\r\n\r\n","description":"","footnote":"\r\n( 1 ) . ق ، ش : ترسل .\r\n( 2 ) . الكامل : سعيد بن محمّد بن عمر .\r\n","page_name":" 3044 ","page_number":76},
  {"content":"\r\n\r\n\r\nذكر وقايع سال پانصد و سىام از رحلت خير البشر « 1 »\r\nو از جمله وقايع اين سال آنكه علىّ بن دبيس از پيش سلطان مسعود به‌واسطهء آنكه وقتى كه سلطان مىخواست كه از بغداد به جانب همدان رود [ امير 
  ] مهلهل به عرض رسانيد كه بايد علىّ بن دبيس را در قلعهء تكريت محبوس گردانيد ، با پانزده نفر گريخته به ازيز رفت و آنجا جمعى كثير از بنى اسد بر وى جمع شدند . و او به استظهار ايشان روى به حلّه نهاد و با برادر خود محمّد بن دبيس ، كه والى حلّه بود ، محاربه كرده بعد از هزيمت برادرش بر ولايت حلّه استيلا يافت . و سلطان مسعود اولا مهم او را چندان اعتبار و وقعى نمىنهاد ، و امّا چون ولايت پدر خود را متصرّف شد و برادر خود را شكست داد و از غلامان پدرش و جدّش بسيار بر وى جمع شدند و كار او روزبه‌روز بالا مىگرفت ، سلطان مسعود ، مهلهل را حكم فرمود كه با لشكر خود متوجّه دفع علىّ بن دبيس شده نوعى نمايد كه دست او از ولايت حلّه كوتاه گردد .\r\nاتّفاقا مهلهل طاقت مقاومت جنگ نياورده بعد از كشته شدن اكثر سپاهش با معدودى چند گريخته به بغداد آمد . و چون اهالى بغداد [ 76 ب 
  ] علىّ بن دبيس را بسيار دوست مىداشتند و تعصّب او مىكردند ، مهلهل بعد از اين شكست هرگاه در بغداد سوار مىشد عامّهء بغداد و اطفال و زنان فرياد مىكردند و مهلهل را از علىّ بن دبيس مىترسانيدند و مىگفتند كه « اينك على در قفاست . » و گاهى مىگفتند : « يا على كله ! » يعنى « اى على بخور او را » . القصّه ، كار مهلهل از دست مردم بغداد به جايى رسيد كه مطلقا از ترس ايشان سوار نمىشد .\r\nو استيلاى علىّ بن دبيس بر عراق عرب به آنجا كشيد كه خليفهء بغداد با وى ملايمت كرد و\r\n\r\n\r\n","description":"","footnote":"\r\n( 1 ) . ق : عليه و آله التحية من الملك الاكبر .\r\n","page_name":" 3045 ","page_number":77},
  {"content":"\r\n\r\nاز ترس او هميشه بغداد را محافظت مىنمودند . و سلطان مسعود نيز اعداى او را از پيش خود راند . بنابراين ، او نيز دست از بىاندامى برداشته با مردم سلطان سلوك همواره مىنمود .\r\nو در اين سال فرنگان به ولايت اندلس درآمده چند شهر عظيم از دست مسلمانان انتزاع نمودند . از جمله شهر شنترين « 1 » و باجه « 2 » و ماردة « 3 » و اشبونة « 4 » و بعضى ديگر از قلاع آن ديار نيز گرفتند و طمع در ساير بلاد اسلام اندلس نمودند - چنانچه تفاصيل آنها در وقايع سنوات آينده مذكور خواهد شد .\r\nو هم در اين سال رجار فرنگى ، صاحب صقليه ، لشكرى از راه دريا فرستاده جزيرهء قرقنّه « 5 » را از ولايت افريقيه متصرّف شد و زن و فرزند مسلمانان را اسير كرده به جانب صقليه بردند . و چون صاحب افريقيّه ، [ امير 
  ] حسن ، بر اين موضوع مطلع شد ، كس نزد رجار فرستاده كه « ميانهء ما و شما مصالحه بود . اكنون اين چه حركات است كه از مردم شما سر مىزند ؟ » رجار در جواب او گفت كه « من بر منع اين جماعت قدرت ندارم و ايشان سخن مرا نمىشنود . »\r\nو هم در اين سال از امراى بزرگ مجاهد الدّين بهروز كه زياده از سى سال حكومت عراق كرد ، و هم يرنقش « 6 » زكوى ، حاكم اصفهان ، و امير ايلدگز ، شحنهء بغداد ، وفات يافتند . و از مشاهير علما شيخ ابو منصور موهوب بن احمد بن خضر جواليقى لغوى كه مولدش در ذيحجهء سنهء خمس و ستّين و اربعمائه [ - 465 
  ] هجرى بود و در علم لغت شاگرد ابو زكرياى تبريزى مىبود ، وفات يافت . و از مشاهير اهل حديث ابو سعد احمد بن محمّد بن حسن بن علىّ بن احمد بن سليمان بن ابو الفضل اصفهانى ، كه ولادتش در سنهء ثلاث و ستّين و اربعمائه [ - 463 
  ] هجرى بود و در متابعت سنن و آداب سيّد المرسلين نهايت مبالغه مىفرمود و تا توانست در افعال و اقوال پيروى آن سرور مىكرد بنابراين خليفه مقتفى باللّه او را امام خود ساخته در عقب وى نماز مىكرد ، وفات يافت .\r\n\r\n\r\n","description":"","footnote":"\r\n( 1 ) . شهرى در غرب اندلس متصل به توابع شهر باجه . اين شهر در غرب قرطبه و مشرف بر رود تاجه است . - ياقوت ، معجم البلدان .\r\n( 2 ) . از شهرهاى مهم و مشهور اندلس در نزديكى قرطبه . - اصطخرى ، مالك و ممالك ، 44 ، 49 .\r\n( 3 ) . شهرى در اندلس در نزديكى قرطبه . - ياقوت ، معجم البلدان .\r\n( 4 ) . ق : اشنونه . اشبونه شهرى متصل به شنترين در نزديكى بحر محيط . - منبع پيشين .\r\n( 5 ) . جزيره‌اى در بحر الاوسط ( - مديترانه ) ، در مقابل سفاقس . - منبع پيشين .\r\n( 6 ) . م ، ق : برنقش .\r\n","page_name":" 3046 ","page_number":78},
  {"content":"\r\n\r\n\r\nذكر وقايع سال پانصد و سى و يكم از رحلت خير البشر « 1 »\r\nدر ماه محرّم اين سال فرنگان طرابلس مغرب را از دست اهل اسلام گرفتند و به حوزهء تصرّف خود درآوردند . و تفصيل اين مجمل آنكه چون رجار فرنگى ، چنانچه در وقايع سال سابق قلمى شد ، بسيارى از بلاد اندلس را از دست مسلمانان گرفته در آخر سال سابق لشكرى عظيم مستعد كرده به طرابلس مغرب فرستاد . و چون سپاه رجار به طرابلس آمده محاصره كردند ، اهالى طرابلس نيز مهيا شده شروع در جنگ كردند . و مدّت سه روز ميانهء ايشان آتش جدال و قتال اشتعال داشت . و روز چهارم فرنگان در اثناى جنگ ديدند كه مردم سپاهى كه با ايشان جنگ مىكردند از ديوارها پايين رفتند و آوازهاى عظيم از شهر به گوش ايشان مىرسيد و هيچ معلوم نمىشد كه چه حادثه روى نمود . و چون ساعتى بر اين منوال بگذشت و فرنگان يقين كردند كه بر ديوار شهر كسى نمانده ، فى الحال ، فرصت غنيمت شمرده نردبان‌ها بر ديوار نهاده ، سوار شده به اندرون شهر برآمدند . و زن و فرزند مردم را اسير كردند و چندان خلايق را به قتل رسانيدند كه از شماره بيرون بود . و اكثر سپاهيان طرابلس گريخته به جانب بربر رفتند . و فرنگان بعد از قتل ، منادى كردند كه هيچ‌كس به كسى دست‌درازى نكند و همه كس به خانه‌هاى خود به حال خود قرار گيرند .\r\nامّا حقيقت آن شورشى كه در اثناى محاربهء فرنگان در شهر طرابلس روى نمود ، در تواريخ معتبر چنين آورده‌اند كه قبل از آمدن فرنگان ميانهء اهالى طرابلس نزاع و خصومتى واقع شده بود و ايشان بنابرآن خصومت طايفهء بنى مطروح را از شهر بيرون كرده بودند . و اين\r\n\r\n\r\n","description":"","footnote":"\r\n( 1 ) . ق : عليه و آله التحية من الملك الاكبر .\r\n","page_name":" 3047 ","page_number":79},
  {"content":"\r\n\r\nبنى مطروح چون از شهر بيرون رفتند ، مردى از نسل سلاطين ملثمه مغرب كه به قصد حج برآمده بود ، بر خود امير ساخته متوجّه طرابلس شدند كه انتقام خود را از آن طايفه ، كه ايشان را از شهر اخراج نموده بودند ، بكشند . اتّفاقا وقتى رسيدند كه طرابلسيان به جنگ فرنگان مشغول بودند . ايشان اين فرصت را غنيمت دانسته از طرف ديگر به شهر درآمدند . و چون اهل طرابلس بر اين حال اطّلاع يافتند ، ترك محاربه با فرنگان نموده به دفع آنها پرداختند و فرنگان فرصت يافته به شهر درآمدند و اكثر ايشان را به قتل رسانيدند . و مدّت شش ماه در طرابلس توقّف نموده برج و باروى او را مضبوط ساخته ، عمّال و نوّاب خود را در آنجا تعيين نموده بازگشتند .\r\nو از جمله وقايع [ 77 الف 
  ] اين سال آنكه اتسز خوارزمشاه ، اديب صابر را ، كه از قبل سنجر به ايلچيگرى نزد او رفته بود ، در آب جيحون غرق كرد . و باعث بر غرق كردن اديب صابر آن بود ، كه چون اتسز خوارزمشاه به جنگ حريف سلطان سنجر نتوانست شد ، خواست كه به طرز اسماعيليه سلطان سنجر را از ميان بردارد . بنابر منوال اسماعيليه روح دو شخص را خريده ايشان را فرستاد كه سلطان سنجر را هلاك كنند . اديب صابر چون بر اين حال اطّلاع يافت ، صورت آن دو شخص را تصوير نموده در ساق موزهء پيرزنى به مرو فرستاد . و چون مكتوب اديب صابر و تصويرش به سلطان رسيد ، فرمود كه تا تفحّص آن دو شخص نموده ايشان را در خرابات بازيافته در ساعت هلاك گردانيدند . و چون اتسز خوارزمشاه بر حقيقت حال واقف شد ، اديب صابر را به جيحون انداخت . و سلطان بار ديگر به انتقام اديب صابر عنان عزيمت به صوب خوارزم منعطف داشت ، چنانچه تفصيل آن در وقايع سال آينده مذكور خواهد شد ، ان شاء الله تعالى .\r\nو از جمله وقايع اين سال قتل امير عماد الدّين اتابك زنگى بر دست غلام خود بود . و تفصيل اين واقعه در تواريخ معتبره چنين آورده‌اند كه در اوايل اين سال امير اتابك به عزم تسخير قلعهء جعبر - كه از زمان سلطان ملكشاه در تصرّف بنى عقيل مىبود ؛ چه اوّل بنى عقيل حلب را برداشتند و سلطان ملكشاه حلب را از ايشان گرفته قلعه جعبر را عوض آن به ايشان عنايت كرده بود - رفته ، پسر سالم بن مالك عقيلى را در آن قلعه محاصره نمود . و او از آنجا لشكرى بر سر قلعه فنك « 1 » - كه مسافت ميانهء او و قلعهء جزيرهء ابن عمر كه عين ولايت امير اتابك بود دو فرسخ بيش نبود - فرستاد تا آن قلعه را نيز از امير حسام الدّين كرد بشنوى « 2 » انتزاع نمايند و به تصرّف خود درآوردند .\r\n\r\n\r\n","description":"","footnote":"\r\n( 1 ) . هرسه نسخه : منك . قلعه‌اى متعلق به كردان بشنويه .\r\n( 2 ) . ق : هشنوى .\r\n","page_name":" 3048 ","page_number":80},
  {"content":"\r\n\r\nالقصّه ، چون ايام محاصرهء قلعهء جعبر به دور و دراز كشيد ، امير اتابك ، امير حسان ، منبجى « 1 » را كه ميانهء او و پسر سالم بن مالك ، والى قلعهء جعبر ، محبّت و دوستى قديم بوده ، پيش او فرستاده پيغام داد كه « اگر پسر سالم ، قلعهء جعبر را بىجنگ و جدال تسليم نمايد ، من به عوض آن ، قلعهء ديگر كه حاصل او ده برابر آن باشد مىدهم و زر نقد به او انعام نيز مىكنم ، و الّا يقين او باشد كه من قلعه را جبرا و قهرا گرفته او را و متعلقان او را به سياست هرچه تمامتر باشد به قتل مىرسانم . » و در وقت توجّه امير حسان به آن رسالت ، امير اتابك به او گفته بود كه « اگر پسر سالم از تسليم قلعه ابا و امتناع نمايد ، تو از وى بپرس كه تو به چه اميد با امير اتابك در مقام ستيزه درآمده و اعتماد بر كه دارى كه تو را از دست امير اتابك بازدارد ؟ »\r\nالقصّه چون امير حسان بالاى قلعهء جعبر رفته پيغام امير اتابك را به پسر سالم بن مالك عقيلى رسانيد ، پسر سالم مطلقا قبول سخن او نكرده و از تسليم قلعهء جعبر ابا و امتناع تمام نمود . و چون امير حسان را يقين شد ، كه قلعه گرفتن از عقيليه ممكن نيست ، به طريق تهديد به او گفت كه « فى الواقع به چه اميد و به كدام زور با امير اتابك در مقام مدافعت و ممانعت ايستاده‌اى ؟ و كيست كه دست زور او را از تو و فرزندان تو بازدارد ؟ » پسر سالم در جواب حسان گفت كه « همان كسى كه دست ملك ايلغازى « 2 » را از تو بازداشته بود ، اميد كه دست تعدّى امير اتابك را از ما نيز بازدارد . »\r\nچون امير حسان منبجى اين كلمه را از پسر سالم شنيد ، بازگشته پيش امير اتابك و به عرض رسانيد كه ايشان به‌هيچ‌وجه از سر اين قلعه نمىگذرند و مىگويند كه ما تا رمقى از جان داريم ، قلعه را به كسى نمىگذاريم . بعد از كشته شدن قلعه را هركه خواهد متصرف شود . »\r\nو غرض پسر سالم از آن كلمه كه به امير حسان گفته بود « همان كسى كه دست ملك ايلغازى را از تو بازداشته ، اميد است زود امير اتابك را نيز از من بازدارد . » آن بود كه سابقا قلمى شد كه چون ملك بن ايلغازى ، حسان مزبور را در قلعهء منبج كه موروثى او بود ، محاصره نموده كار بر وى به تنگ آورد چنانچه مهم به جايى رسيد ، كه امير حسان با خود قرار داد كه قلعهء منبج را گذاشته به جايى بيرون رود ، كه ناگاه شمّه‌اى از الطاف الهى - كه در وقت عجز و اضطرار دستگيرى فروماندگان مىنمايد - ظاهر شد و در اثناى آنكه سپاه ملك بن ايلغازى روى به جنگ آورده اهالى قلعه را سراسيمه ساختند ، تيرى آمده آن‌چنان بر مقتل ملك بن ايلغازى خورد كه در ساعت روح از بدنش مفارقت نمود و سپاهش متفرق و پراكنده شده هريكى به\r\n\r\n\r\n","description":"","footnote":"\r\n( 1 ) . هرسه نسخه : سبحى . منسوب به شهر منبح . - رجوع شود به پاورقى ص 2879 كتاب .\r\n( 2 ) . الكامل : امير بلك ، برادرزادهء ايلغازى .\r\n","page_name":" 3049 ","page_number":81},
  {"content":"\r\n\r\nجانبى بدر رفتند و امير حسان به فراغت بال به حال خود بماند .\r\nو در اين واقعه بعد از پنج شش روز كه از رسالت امير حسان گذشت ، در پنجم ماه ربيع الآخر جمعى از غلامان امير اتابك به اغواى پسر سالم بن مالك بر سر امير اتابك آمده او را به قتل رسانيدند و فى الحال بالاى قلعه رفتند . و اهالى قلعه پيش از آنكه امرا و سپاهيان امير اتابك بر حقيقت اطّلاع يابند ، از بالاى برج و بارو فرياد برآوردند كه « اى بيخبران چند [ 77 ب 
  ] امير شما كشته شد و شما هنوز در مقام قلعه‌گيرى جدّ و اهتمام داريد . » چون اين نغمه به گوش امرا و اعيان و اركان دولت امير اتابك رسيد ، متحيّر و متعجّب شده روى به آرامگاه امير اتابك نهادند . تاآنكه ظاهر شد كه امير اتابك به قتل رسيده ، چه ، آن غلامان هميشه در خدمت او بودند .\r\nو چون اين حادثه روى نمود ، پسر امير اتابك ، نور الدّين محمود كه در آن يورش همراه بود و امارت ديوان به وى مفوّض بود ، در ساعت انگشترين پدر را از انگشت پدر بيرون آورده به جانب حلب رفته ، آن ولايت را متصرّف شد . و از وزارى امير اتابك ، جمال الدّين محمّد بن على كه حكمش در ايّام حيات امير اتابك بر همه نافذ بود و امير حاجب صلاح الدّين محمّد ياغيسيانى « 1 » متّفق شده الب ارسلان بن سلطان محمود را كه نزد امير اتابك مىبود ، به دست آورده ، متوجّه موصل شدند .\r\nاما چون غرض ايشان آن بود كه اين دولت از سلسلهء اتابكيّه بيرون نرود ، الب ارسلان را به عيش و عشرت مشغول داشتند و هيچ‌چيز از حظوظ و مستلذّات جوانى از وى بازنداشتند ، و كنيزان مغنيه و شراب فراوان به او دادند تا الب ارسلان را به آن امور مشغول نموده و به موصل آمدند . و جمال الدّين محمّد كس به شهرزور فرستاده پسر كلان امير اتابك ، سيف الدّين غازى ، را طلب داشت . و بندگان الب ارسلان با جمعى از بىباكان به عيش و عشرت مشغول بودند و به‌هيچ‌وجه از امرى خبر نداشتند ، و خيالش آن بود كه جمال الدّين محمّد و صلاح الدّين مهمات او را سرانجام خواهند داد ، كه به يك ناگاه سيف الدّين غازى به موصل درآمد ، و ملك الب ارسلان را گرفت و از روى استقلال شروع در مهمات ملكى و مالى نمود .\r\nو صلاح الدّين محمّد را به حلب فرستاد كه مدبر امور و مهمّات برادرش نور الدين باشد . و تفاصيل اين واقعه در تاريخ « باهر » « 2 » كه در احوال ملوك اتابكيه نوشته شده مذكور است و چون آن تاريخ در نظر نبود ، به اين مجمل اكتفا نمود .\r\n\r\n\r\n","description":"","footnote":"\r\n( 1 ) . هرسه نسخه : باغبان .\r\n( 2 ) . كتاب التاريخ الباهر فى الدولة الاتابكية ، در شرح حال خاندان عماد الدين زنگى بن قسيم الدولهء آقسنقر ، تأليف ابن اثير است كه خود ابن اثير خوانندگانش را به آن كتاب ارجاع داده است .\r\n","page_name":" 3050 ","page_number":82},
  {"content":"\r\n\r\nو در تاريخ ابن كثير شامى قتل امير عماد الدّين اتابك زنگى را از جملهء وقايع سال پانصد و سى و نهم هجرى دانسته ، و ابن اثير جزرى قتل او را از وقايع اين سال شمرده . و تفاوت ميانهء اين دو قول دو سال است ، و اللّه اعلم بحقايق الأمور . و چون در اكثر وقايع كلام ابن اثير جزرى به تحقيق اقرب است ؛ ما بنابر روايت او نهاده ، اين واقعه را در وقايع اين سال ذكر كرديم . على اىّ حال ابن اثير از پدر خود نقل مىكند كه وى از بعضى از مقرّبان امير عماد الدّين زنگى نقل مىكند كه چون اهالى قلعه جعبر فرياد برآوردند كه « اى بىخبر چند ، چه غفلت است كه صاحب شما كشته شد و شما فارغ‌البال خوابيده‌ايد ! » من پيشتر از همهء مردم خود را به آرامگاه امير رسانيدم . ديدم كه هنوز رمقى دارد ، امّا قدرت سخن گفتن ندارد . چون در آن حال نظرش بر من افتاد ، خيال كرد كه من به قتل او آمده‌ام . بنابراين ، انگشت سبابه را برداشته به من اشارت كرد . من چنان فهميدم كه غرض وى التماس و زارى است كه من جرئت بر قتل ننمايم . و من با وجود آن حالت از هيبت و سياست او به جاى ماندم ، تاآنكه روح او مفارقت نمود .\r\nو ايّام زندگانى او زياده از شصت سال بود . و سياست او به مرتبه‌اى رسيده بود كه هيچ احدى در قلمرو او تعدّى و ظلم بر كسى نتوانست كرد ، چنانچه يك نوبت امير عماد الدّين در حين زمستان به جزيرهء ابن عمر رفت . و مردم [ عماد الدين 
  ] از شدّت سرما مىخواستند كه در خانه‌هاى مردم رعايا نزول نمايند . اتّفاقا امير عزّ الدّين دبيسى ، كه از اعاظم امراى او بود و حكومت ولايت دقوقا « 1 » به او تعلّق داشت ، به خانهء يهودى [ اى 
  ] فرود آمد . و يهودى نزد اتابك آمده استغاثه نموده گفت : « اى امير در زمان عدالت تو امير عزّ الدّين به ظلم و تعدّى خانهء ما را گرفته . » امير اتابك هيچ حرف نزد غير از آنكه به جانب امير عزّ الدّين نگاه تند كرد . امير عزّ الدّين به مجرّد نگاه ، در ساعت از آن مجلس بيرون رفت و كسان خود فرستاد ، كه اسباب و برتال از خانهء يهودى بيرون آورده در صحرا خيمه زد . و چون اين خبر شهرت يافت ديگر هيچ‌كس را ياراى آن نماند كه در خانهء كسى نزول تواند نمود . و در شجاعت از ابناى روزگار امتياز تمام داشت ، چنانچه در جنگ‌هاى فرنگ اوّل كسى كه نيزه بر دروازهء قلعهء ايشان رسانيده بود و به وقار و تأنّى بازگشته امير عماد الدّين اتابك بود . و هيچ سال نبود كه از فرنگان ولايتى نگيرد و جمعى كثير از ايشان را به قتل نرساند . و حكّام و سلاطين اسلام « 2 » و خلفاى عباسيّه و علويّه همه از وى متوهّم بودند و كمال ملايمت و فروتنى مىنمودند . و از جمله\r\n\r\n\r\n","description":"","footnote":"\r\n( 1 ) . شهر معروفى ميان اربل و بغداد . - ياقوت ، معجم البلدان . از قرن نهم هجرى به بعد اين شهر به طاووق ناميده مىشود . و در چهل كيلومترى جنوب شرقى كركوك واقع است .\r\n( 2 ) . با مرگ اتابك زنگى ، سلطان مسعود از اندوه و نگرانى مفرط رها شد و موفق شد « مشت آهنين امراى ترك را درهم كوبد . » - تاريخ ايران كيمبريج ، ج 5 ، ص 133 .\r\n","page_name":" 3051 ","page_number":83},
  {"content":"\r\n\r\nخصال پسنديدهء او آن بود كه آن‌مقدار غيرت و حميت زنان سپاه خود را نگاه‌مىداشت كه زياده بر آن متصوّر نتواند بود . « 1 »\r\nو از جمله وقايع اين سال آنكه چون جوسكين فرنگى ، صاحب تل باشر « 2 » ، از فوت امير عماد الدّين خبر يافت ، كس پيش ارامنهء شهر رها ، كه اكثر [ 78 الف 
  ] متوطنان آن شهر ايشان بودند ، فرستاده و ايشان را بر مخالفت و عصيان اولاد امير عماد الدّين تحريص و ترغيب نمود و به آنها موعدى قرار داد كه در فلانه روز خود با لشكرش به شهر رها رفته آن بلده را به حيطهء تصرّف خود درآورد . و ارامنهء آن بلد قبول اين معنى نموده به‌واسطهء مناسبت كفر شروع در ايذا و اهانت مسلمانان كردند . در اثناى آن حال جوسكين فرنگى با لشكر خود متوجّه آن صوب گرديد . و چون به نواحى شهر رها رسيد ، بزرگان ارامنه استقبال او نمودند و مسلمانان شهر را گذاشته در قلعه متحصّن شدند . و جوسكين به شهر درآمده قلعه را محاصره نمود .\r\nو چون اين خبر به سمع نور الدّين محمود ، پسر امير اتابك - كه بعد از فوت پدر ولايت حلب را متصرّف شده بود - رسيد ، همّت ذىنهمت خود را بر دفع جوسكين گماشته بىتوقّف از حلب بيرون آمده عنان عزيمت به صوب رها منعطف داشت . چون به نواحى شهر رسيد ، جوسكين فرار برقرار اختيار نموده بىجنگ و قتال گريخت . ملك نور الدّين به شهر رها درآمده اكثر ارامنه را به قتل رسانيد و اموال و اسباب ايشان را به نهب و تاراج برد و از مسلمانان نيز هركه را با آنها موافقت نموده بود ، سياست كرد .\r\nچون سيف الدّين غازى كه به جاى پدر خود ، امير عماد الدّين ، بر سرير حكومت موصل قرار گرفته بود خبر از استيلاى جوسكين بر مدينهء رها يافت ، از موصل لشكرى عظيم مستعد ساخته به دفع جوسكين فرستاد . و چون سپاه سيف الدّين به حدود آن ولايت رسيدند ، دانستند كه ملك نور الدّين محمود دفع شرّ اعدا نموده شهر رها را باز به تصرّف خود درآورده .\r\nبنابراين ، ايشان بازگشته به موصل رفتند .\r\nو از عجايب اتّفاقات آن است كه چون ملك نور الدّين محمود اين نوبت مدينهء رها را فتح نمود ، از براى برادر خود ، سيف الدّين غازى ، و جمعى از امراى او از غنايم آن شهر حصّه فرستاد . از آن جمله از براى زين الدّين على ، كه نايب پدرش مىبود و الحال نزد سيف الدّين غازى مدار مهمات ملكى به رأى و رؤيت او مفوّض بود ، چند چيز لايق فرستاد . از آن جمله يك كنيز ارمنيّه بود . و چون اين كنيز نزد زين الدّين رسيد ، او بسيار خوشحال و مسرور گشته ،\r\n\r\n\r\n","description":"","footnote":"\r\n( 1 ) . و مىگفت « اگر ما با ترس و تهديد همسران سپاهيان خود را حفظ نكنيم به علّت مسافرت زياد شوهرانشان ، به تباهى و فساد كشانده خواهند شد . » - ابن اثير ، پيشين ، ص 112 .\r\n( 2 ) . در متن « تل ناشز » آمده است .\r\n","page_name":" 3052 ","page_number":84},
  {"content":"\r\n\r\nفى الحال از مجلس برخاست و با كنيزك صحبت داشت و بيرون آمد . اهل مجلس بسيار متعجّب مانده بودند كه آيا سبب اين چه تواند بود كه بندگان امير زين الدّين باوجود آنكه در شبستان او چندين كنيز تواند بود كه اين شايستهء خدمت ايشان نتواند بود به مجرّد اينكه چشمش بر اين كنيزك افتاد ، به صحبت او ميل نمود . و هنوز ياران در اين حكايت و تعجّب بودند ، كه امير زين الدّين على غسل كرده بيرون آمد و روى به ياران خود كرده گفت : « اى ياران ! منشأ اين امرى كه از من به ظهور رسيده هيچ مىدانيد چه بود ؟ » ياران گفتند كه « ما نيز در تعجّب اين بوديم و با يكديگر همين حكايت مىگفتيم . امّا هيچ وجهى معقول نيافتيم . » امير زين الدّين على گفت كه « سبب اين عجلت و شتاب من آن بود كه قبل از اين به چند سال كه امير شهيد ، يعنى امير عماد الدّين اتابك ، اوّل نوبت فتح مدينه رها كرد و مردم شروع در نهب و غارت آن نمودند و هركس آنچه مىيافت متصرّف مىشد ، مرا چون ميل به زنان بيشتر است و تعريف حسن زنان ارامنه شنيده بودم ، در مقام آن شدم كه از زنان ارمنيه زنى كه به حليهء جمال آراسته باشد به دست آيد . اتّفاقا همين كنيزك كه الحال ملك نور الدّين براى من فرستاد ، در آن‌وقت به دست من افتاد . و من چون وى را ديدم بسيار محبّت پيدا كردم و ميل او در دل من قرار گرفت . امّا هنوز دست به او نرسانيده بودم كه امير شهيد منادى فرمود كه « هركه از شهر رها چيزى يا اسيرى گرفته باشد بايد كه در ساعت بازگرداند و توقّف جايز ندارد كه موجب سياست او و عبرت ديگران خواهد شد . » و چون از اين منادى به گوش من رسيد ، از بس‌كه از امير شهيد و سياستش وهم و هراس داشتم ، فى الحال ، اين كنيزك را رها كردم . امّا از آن زمان هميشه خاطر من به وى متعلق بود و اكثر اوقات فكرها مىكردم كه آيا تواند بود كه باز آن كنيزك به دست من بيفتد . اتّفاقا الحال چون نظر من بر وى افتاد ، او را شناختم . بنابراين ، از ترس اينكه مبادا حادثه‌اى روى نمايد كه باز اين نعمت غير متوقّع ، فلك از دست من بربايد ، بىتوقف از ميان شما برخاسته ( به مفاد « بخورش پيش از آنكه بستانند ) « 1 » به آرزوى چندين سالهء خود رسيدم . بايد كه ياران من را در اين باب معذور فرمايند ، كه قلم تكليف از عشّاق مرفوع است چنانچه از مجانين . » پس حاضران مجلس از حسن اتّفاق آن تعجّب‌ها نمودند و آن را محض اقبال و قوّت طالع امير زين الدّين حمل نمودند . و فى الواقع جاى تعجّب دارد .\r\nو از جمله وقايع اين سال آنكه عبد المؤمن از جزيرهء اندلس آنچه داخل بلاد اسلام بود متصرّف شد . و سبب لشكر فرستادن عبد المؤمن به جزيرهء اندلس آن بود كه در وقتى كه عبد المؤمن مراكش را در محاصره داشت ، جمعى از اكابر و اعيان جزيرهء اندلس مثل ابو جعفر\r\n\r\n\r\n","description":"","footnote":"\r\n( 1 ) . مطلب بين ( ) از اضافات « ش » است .\r\n","page_name":" 3053 ","page_number":85},
  {"content":"\r\n\r\n[ احمد بن 
  ] محمّد بن محمّد بن حمدين [ 78 ب 
  ] و غير آن به مكتوبى از زبان جميع اكابر و اهالى جزيرهء اندلس به خدمت عبد المؤمن آورده به عرض رسانيدند كه « اهالى اين بلاد همه از روى انشراح خاطر مطيع و منقاد شمااند و اين مكتوب به خطوط اكابر و اهالى آن ديار است . » و چون عبد المؤمن بر مضمون مكتوب اطّلاع يافت ، ابو جعفر را با همراهانش به عنايت پادشاهانه سرافراز گردانيده ملتمس ايشان را كه طلب سپاه بود ، از براى دفع فرنگان ، مبذول داشته ، لشكرى انبوه با سردارى صاحب وجود همراه آنها فرستاد .\r\nو در تاريخ ابن كثير شامى اين واقعه را نيز از وقايع سنهء تسع و ثلثين و خمسمائهء [ - 539 
  ] هجرى شمرده و همچنين قتل سلطان مسعود حاجب خود ، امير عبد الرحمان را ، كه والى خلخال و بعضى از ولايات آذربايجان بود و استيلاى او در دولت سلطان مسعود به مرتبه‌اى رسيده بود كه سلطان را مطلقا اختيارى نمانده بود ، « 1 » و همچنين قتل [ امير 
  ] عباس ، صاحب ولايت رى ، كه اولا از قبل جوهر مقرّب نايب آن ولايت بود و بعد از فوت او بر آن ولايت استيلا يافت و مجمل احوال ايشان در وقايع سال فوت جوهر مذكور شد . در تاريخ ابن كثير شامى از وقايع سنهء تسع و ثلثين و خمسمائه [ - 539 
  ] و در تاريخ ابن اثير جزرى از جملهء وقايع اين سال ذكر شده است . و اللّه أعلم بحقايق الأمور . على اىّ حال كشتن سلطان مسعود ، عبد الرحمان حاجب را سابقا قلمى شد .\r\nو از جمله وقايع اين سال آنكه سلطان مسعود برادر خود سليمانشاه را گرفته در قلعهء تكريت محبوس گردانيد . و در همين سال امير جاولى طغرلى ، كه حاكم ولايت اران و بعضى از ولايت آذربايجان بود ، به‌واسطهء رعافى كه او را عارض شد و خون بسيار از وى رفت ، وفات يافت . قبل از فوت او در اردوى سلطان مسعود ، آوازهء عصيان و تمرّد او شايع شده بود كه مقارن آن حال خبر فوت او شايع شد .\r\nو در اين سال ، والى دمشق ، نجم الدّين ايّوب بن شاذى را در قلعهء بعلبك محاصره نمود . و چندگاه نجم الدّين به اعتماد سيف الدّين غازى در مقام مدافعت و ممانعت درآمد . آخر الأمر ، چون از امداد اولاد امير اتابك نااميد گشت ، قلعهء بعلبك را تسليم والى دمشق نموده عوض آن چند ده از ولايت شام گرفت .\r\n\r\n\r\n","description":"","footnote":"\r\n( 1 ) . پس از مرگ جاولى جاندار ، حاكم آذربايجان و ارمنستان و اتابك ملكشاه ، پسر سلطان مسعود - كه خود پس از مرگ قراسنقر در سال 535 ه . ق / 1140 جانشين او شده بود - عبد الرحمان طغايرك در مقام اتابك شاهزادهء جوان جانشين وى شد و حكومت ارّان و آذربايجان را به اقطاعات خود در خلخال افزود . ولى به‌زودى ، سلطان مسعود از قدرت وى هراسناك شده در سال 541 ه . ق اسباب قتل وى را فراهم ساخت - عبد الرحمان چهار سال پس از مرگ قراسنقر ، در رأس گروهى از امرا ، مسعود را واداشتند كه وزير خود ، عز الملك طاهر بن محمّد بروجردى را ، كه قبلا وزير قراسنقر بود ، در بند كشد . آخرين عمل وى ، دور كردن غلام مخصوص مسعود ، بك ارسلان معروف به خاصبك بن پلنكرى ، از او بود . بالاخره ، به دست همين غلام كشته شد .\r\n","page_name":" 3054 ","page_number":86},
  {"content":"\r\n\r\nو هم در اين سال ، نقيب النقبا محمّد بن طراد زينبى « 1 » برادر شرف الدّين وزير وفات يافت .\r\nو از صوفيّه ، صدر الدّين شيخ الشيوخ اسماعيل بن ابى سعد صوفى در بغداد وفات يافت و در رباط زوزنى مدفون شد .\r\n\r\n\r\n","description":"","footnote":"\r\n( 1 ) . ق ، ش : زبيبى .\r\n","page_name":" 3055 ","page_number":87},
  {"content":"\r\n . \r\n","description":"","footnote":"","page_name":" 3056 ","page_number":88},
  {"content":"\r\n\r\n\r\nذكر وقايع سال پانصد و سى و دويّم از رحلت خير البشر « 1 »\r\nدر ماه جمادى الأوّل اين سال ، فرنگان بر ولايت اندلس از راه دريا و خشكى هجوم آورده از بلاد آن جزيرهء مدينهء زيبدا « 2 » را جبرا و قهرا گرفته اكثر اهالى آن بلده را به قتل رسانيدند .\r\nهمچنين مدينهء بيّاسه « 3 » و ولايت جيّان « 4 » را به ضرب شمشير گرفته اهالى بسيار از اهل آن ديار را به قتل رسانيدند و غنايم بسيار به دست آوردند ، و نوّاب و عمال خود را در اين بلاد گذاشته و در استحكام و ضبط آن بلاد كمال احتياط مرعى داشتند . امّا بعد از اندك مدّت باز حكام اهل اسلام آن بلاد را از دست كفّار بيرون آورده متصرّف شدند - چنانچه تفاصيل آن در وقايع سنوات آينده مذكور خواهد شد ان شاء اللّه تعالى .\r\nو از جمله وقايع اين سال آنكه نور الدّين محمود بن امير اتابك چند شهر را از دست حكّام فرنگ گرفته نوّاب و عمّال خود را در آن بلاد نصب نمود . از جملهء آن شهرها يكى مدينهء مابوله « 5 » بود و ديگر مدينهء ارتاح « 6 » و كفرلاثا « 7 » و بصرفون . و حال آنكه فرنگان بعد از فوت امير عماد الدّين زنگى با خود قرار آن داده بودند كه اكثر ولايتى كه امير عماد الدّين از ايشان گرفته بازخواهند گرفت . امّا چون در اوّل حال از ملك نور الدين محمود اين حال را مشاهده\r\n\r\n\r\n","description":"","footnote":"\r\n( 1 ) . ق : عليه و آله التحية من الملك و الاكبر .\r\n( 2 ) . ق : زبيدا .\r\n( 3 ) . ق : تناسيه . تصحيح براساس الكامل . بيّاسه شهرى در اندلس در ناحيهء جيّان . - ياقوت ، معجم البلدان .\r\n( 4 ) . ق : خان . تصحيح براساس الكامل . جيان شهرى در اندلس متصل به ناحيهء البيره . - منبع پيشين .\r\n( 5 ) . ق ، ش : ماثوله .\r\n( 6 ) . هرسه نسخه : ارباح . « نام حصنى است منيع و عاصمه‌اى از اعمال حلب . . . » - معجم البلدان . و نيز نام قريه‌ايست در سنجاق حوران از ولايت سوريه كه گويند چشمان حضرت يعقوب در آنجا بينا شد . - لغتنامهء دهخدا .\r\n( 7 ) . در متن « كفرلاثار » آمده است . كفرلاثا شهرى در جبل عامل از نواحى حلب . - ياقوت ، معجم البلدان .\r\n","page_name":" 3057 ","page_number":89},
  {"content":"\r\n\r\nنمودند ، دانستند كه اقبال و همّت او زياده از پدرش است .\r\nو از جمله وقايع اين سال آنكه چون مكرّر رعاياى حلّه و نواحى آن شكايت ظلم و تعدّى سپاه على بن دبيس به درگاه سلطان مسعود بردند ، سلطان آن ولايت را به [ امير 
  ] سلار ، كه از مشاهير شجعان آن ديار بود ، ارزانى داشت . و سلار لشكرى انبوه به‌هم رسانيده متوجّه حلّه شد . چون على بن دبيس از توجّه او خبر يافت ، او نيز با سپاه خود استعداد نموده از حلّه به دفع سلار بيرون آمد . و در مطيرآباد « 1 » هردو سپاه به‌هم رسيدند و آتش جدال و قتال ميانهء ايشان بالا گرفت . آخر الأمر ، نسيم ظفر و نصرت بر پرچم علم سلار وزيد و علىّ بن دبيس فرار بر قرار اختيار كرد و با جمعى معدود خود را به [ امير 
  ] البقش رسانيده به اتّفاق او سپاه بسيار به‌هم رسانيده متوجّه واسط شد و از واسط طرنطاى را همراه خود برداشته به عزم تسخير حلّه عنان عزيمت به آن صوب منعطف داشت . سلار اين نوبت ، طاقت مقاومت ايشان نياورده بعد از جنگ و جدل بسيار روى به بغداد نهاد . و در ماه ذيحجهء سال علىّ بن دبيس بر ولايت موروثى [ 79 الف 
  ] خود مستولى شد .\r\nاز جمله وقايع اين سال آنكه چون امير بوزابه ، والى فارس ، خبر كشته شدن [ امير 
  ] عباس ، والى رى را - كه ميانهء ايشان محبّت و مودّت قديم بود - شنيد ، سپاه انبوه از ولايت فارس و شبانكاره به‌هم رسانيده متوجّه اصفهان شد و اصفهان را محاصره نموده فوجى از سپاه خود را به جانب همدان فرستاد . و جمعى ديگر را به جانب قلعهء ماهكى « 2 » ، كه از ولايت لحف « 3 » و لرستان است ، تعيين نمود . و چون آن قلعه از جمله ولايات البقش « 4 » بود ، او در مقام دفع آن جماعت شده نگذاشت كه ايشان در آن ولايت تصرّف توانند كرد . و بوزابه بعد از چندگاه كه اصفهان را در محاصره داشت از آنجا كوچ كرده به عزم محاربهء سلطان مسعود متوجّه اردوى او شد . « 5 »\r\nسلطان مسعود چون از عزيمت وى خبر يافت ، به‌واسطهء كثرت سپاه و شجاعت او بسيار انديشه نموده كس پيش او فرستاد و طلب مصالحه نمود . بوزابه به غرور سپاه و شجاعت خود ، گوش به سخنان سلطان مسعود ناكرده همچنان بر عزيمت حرب جدّ و اهتمام نموده در حدود\r\n\r\n\r\n","description":"","footnote":"\r\n( 1 ) . شهرى در نزديكى حله و واسط .\r\n( 2 ) . هرسه نسخه : باهلى . قلعهء ماهكى در سرزمين لحف از اعمال بغداد . - محمّد اقبال ، پاورقى بر راحة الصدور ، ص 284 .\r\n( 3 ) . ناحيه‌اى در بغداد در « دامنهء كوه‌هاى » ( - لحف ) همدان و نهاوند . - ياقوت ، معجم البلدان .\r\n( 4 ) . در متن النقش آمده است .\r\n( 5 ) . بوزابه قبل از شنيدن واقعهء كشته شدن امير عباس ، حاكم رى ، به دست سلطان مسعود ، از سال 531 هجرى كه سلطان دوست و مصاحب وى ، اتابك منكوبرس را كشته بود ، دشمن آشتىناپذير او بود . - تاريخ ايران كيمبريج ، پيشين ، ص 127 . بوزابه در اواخر زندگىاش از داعيه و آرمان دو تن از پسران محمود ، يعنى محمّد و ملكشاه پشتيبانى كرد و اندكى پيش از سقوط نهايىاش ، آنها را در جبال بر تخت نشاند . - بندارى ، زبدة النصرة ، ص 261 .\r\n","page_name":" 3058 ","page_number":90},
  {"content":"\r\n\r\nمرغزار قراتكين به اردوى سلطان مسعود رسيد . و هردو لشكر صفوف دليرانه آراسته متوجّه جنگ شدند . اوّلا ميمنهء سلطان مسعود طاقت مقاومت حملهء ميسرهء بوزابه نياورده روى به گريز نهادند . امّا قلب هردو سپاه بر يكديگر حمله آورده آن‌چنان ثبات قدم ورزيدند كه خلايق بىشمار از طرفين به قتل رسيدند . و بوزابه در آن معركه داد مردى و مردانگى داد و چند نفر از مقرّبان سلطان مسعود را به دست خود به قتل رسانيد . آخر الأمر ، چون با ولىنعمت خود درافتادن ، و ظفر يافتن بر وى ، ازجمله محالات است و هرگز عادة اللّه بر آن جارى نشده كه شخصى بر ولىنعمت خود بيرون آيد و در معركه بر وى ظفر يابد ، در اثناى داروگير تيرى به بوزابه رسيد و از اسب درافتاد . و بعضى از مورّخين مىگويند كه اسب او سكندرى خورده وى از پشت زين جدا شد . على اىّ حال او را اسير گرفته نزد سلطان مسعود بردند . سلطان فرمود تا او را در حضور پاره‌پاره كردند . و اين جنگ از جنگ‌هاى نامى عجم بود و ميمنهء سلطان كه به هزيمت رفته بود ، تا به همدان ، در هيچ‌جا توقّف ننمود .\r\nو از جمله وقايع اين سال آنكه سلطان سنجر به‌واسطهء انتقام اديب صابر « 1 » ، باز عنان عزيمت به صوب خوارزم منعطف داشت . و اوّلا قصبهء هزار اسب « 2 » را - كه الحال خراب شده - محاصره نمود . حكيم انورى در اين سفر ملازم ركاب ظفر انتساب بود و اين دو بيت بر تير نوشته ، در قصبهء هزار اسب انداخت :\r\n اى شاه ! همه ملك زمين ، حسب تراست * وز دولت و اقبال جهان ، كسب تراست « 3 »\r\nامروز به يك حمله هزار اسب بگير * فردا خوارزم و صد هزار اسب تراست \r\nو رشيد وطواط كه در هزار اسب بود ، در جواب انورى اين بيت بر تير نوشته ، بيرون انداخت :\r\n گر خصم تو اى شاه شود رستم گرد * يك خر ز هزار اسب نتواند برد « 4 » \r\nو چون اين بيت به سمع سلطان سنجر رسيد ، آزردگى قديم سلطان سنجر از رشيد وطواط كه\r\n\r\n\r\n","description":"","footnote":"\r\n( 1 ) . پس از حملهء مورّخ 538 ه . ق ( - 528 رحلت ) ، سنجر به خوارزم ، و اظهار عجز اتسز ، سلطان سنجر براى نكوهش و سرزنش اتسز ، اديب صابر ترمذى را پيش وى فرستاد . و در همان اوان اتسز دو نفر از فداييان اسماعيلى را جهت كشتن سلطان فريب داد ، اديب موضوع را به سنجر گزارش داد . اتسز به‌خاطر اين ، اديب صابر را در جيحون غرق ساخت . علّت لشكركشى سنجر به‌خاطر اين گستاخى اتسز بود .\r\n( 2 ) . شهر و قلعه‌اى كه آب آن را همچون جزيره‌اى احاطه كرده و در نواحى خوارزم واقع است .\r\n( 3 ) . حمد اللّه مستوفى اين بيت را چنين آورده است :\r\n اى شاه همه ملك جهان حسب توراست * وز دولت و اقبال شهى كسب تو است \r\n- تاريخ گزيده ، ص 483 .\r\n( 4 ) . حمد اللّه مستوفى همچنين اين بيت را چنين آورده است :\r\n گر دشمنت اى شاه بود رستم گرد * يك خر ز هزار اسب تو نتواند برد . \r\n- منبع پيشين ؛ جوينى ، تاريخ جهانگشاه ، ج 2 ، ص 8 .\r\n","page_name":" 3059 ","page_number":91},
  {"content":"\r\n\r\nبواسطهء مطلع قصيده‌اى كه قبل از اين در مدح اتسز خوارزمشاه گفته بود ، زياده شد و سياست او بر وجهى كه عبرت ديگران تواند شد ، پيشنهاد خاطر خود فرمود . و مطلع آن قصيده اين است :\r\n چون ملك اتسز به تخت ملك برآمد * دولت سلجوق و آل او به سرآمد \r\nبنابراين ، سلطان سنجر در باب گرفتن هزار اسب جدّ و اهتمام بسيار فرمود ، تا آنكه آن قصبه را فتح نمود . و بعد از فتح هزار اسب حكم فرمود ، كه رشيد وطواط را ، هركجا باشد ، بيابند و به هفت پاره كنند . انورى بر سبيل مطايبه گفت كه « وطواط مرغكى كوچك بس حقير است « 1 » .\r\nبفرماييد او را دو پاره بيش نكنند . » و عطاملك جوينى - كه صاحب تاريخ جهانگشاست - مىگويد كه « خال من ، منتخب الدّين بديع كاتب در آن‌وقت ملازم سلطان سنجر بود . نزد سلطان رسيده ، وطواط را شفاعت فرموده و سلطان را از سر كشتن او درگذرانيد . » « 2 »\r\nالقصّه ، سلطان بعد از گرفتن هزار اسب ، متوجّه خوارزم شده آن شهر را محاصره نمود . و بعد از چند روز پيرى كه به زاهد آهوپوش اشتهار داشت ، به‌واسطهء آنكه طعام او و لباس او از گوشت آهو بود ، از قبل خوارزمشاه به خدمت سلطان آمد و بعد از موعظهء حسنه و حكايات مناسب اهل خوارزم را شفاعت نمود . و اتسز نيز تحف و هداياى لايقه جهت سلطان فرستاده از گناهان خود استغفار نمود و التماس عفو كرد . سلطان سنجر اين نوبت سيم نيز به‌واسطهء درخواست زاهد آهوپوش و التماس خوارزمشاه از سر محاصرهء خوارزم درگذشت ، امّا به شرط آنكه اتسز خوارزمشاه به كنار جيحون آمده ، سلطان را ملازمت نمايد . و زاهد آهوپوش قبول اين معنى كرد و سلطان از ظاهر خوارزم كوچ كرده [ 79 ب 
  ] به جانب خراسان مراجعت نمود . و در روز دوشنبه دوازدهم محرّم سنهء پانصد و چهل و سه اتسز خوارزمشاه بيامده در پشت اسب سلطان را خدمت كرده پيش از آنكه سلطان عنان مركب برتابد ، بازگشت .\r\nو اين حركت اگرچه بر خاطر سلطان بسيار گران آمد ، امّا چون از گناه او درگذشته بود ، اظهار آن معنى به‌هيچ‌وجه مناسب نديد . و چون سلطان سنجر به خراسان آمد از براى اتسز تشريفات لايق فرستاد . و اتسز خوارزمشاه نيز فرستادهء سلطان را به اعزاز و اكرام تمام ملاقات نمود و با تحف و نفايس لايقه بازگردانيد .\r\nاز جمله وقايع اين سال است آنچه در قابس مغرب بعد از فوت والى آن ديار ، رشيد نام ، روى نمود . در تواريخ معتبرهء مغاربه مسطور است كه چون در اين سال رشيد ، صاحب مدينهء قابس ، فوت شد ، يكى از غلامان او ، كه در ايّام رشيد شوكت و استيلاى تمام به‌هم رسانيده بود\r\n\r\n\r\n","description":"","footnote":"\r\n( 1 ) . اشاره است به جثّهء ضعيف و نحيف رشيد وطواط .\r\n( 2 ) . جوينى در بيان اين مطلب ، جملهء مرغكى ضعيف . . . را به منتجب الدين بديع كاتب منتسب داشته و هيچ سخنى از وساطت انورى به ميان نياورده است . - منبع پيشين ، ص 9 - 10 .\r\n","page_name":" 3060 ","page_number":92},
  {"content":"\r\n\r\nو نامش يوسف بود ، پسر كوچك رشيد را ، كه محمّد نام داشت ، به جاى پدرش نشانيد و پسر بزرگ او ، كه نامش معمّر بود ، از ترس يوسف گريخته از قابس بيرون رفت . و يوسف در حكومت آن ولايت استقلال پيدا كرده ، اولا ، شروع در حرام‌نمكى نموده دست خيانت به حرم صاحب خود دراز كرد . و يكى از حرم‌هاى رشيد ، دخترى بود از بنى قرّه ، كه رشيد به وى ميل تمام داشت . يوسف حرام‌نمك چون ارادهء آن كرد كه او را دست رساند ، كس به قبيلهء خود فرستاده برادران را بر آن حال آگاه گردانيد . چون برادران آن عورت بر حقيقت حال آگاه شدند ، خواستند كه خواهر خود را به قبيلهء خود برند كه يوسف مانع شد و گفت : « اين حرم خاصهء صاحب من است من نمىگذارم كه او را از اين قصر امارت بيرون برند . » و چون برادران آن عورت را ، در شهر قابس به يوسف مقاومت ممكن نبود ، بالضّروره بازگشته خود را به معمّر بن رشيد رسانيدند و به اتّفاق او التجا به حسن بن علىّ بن يحيى بن تميم بن ( معزّ بن بأيس ، صاحب افريقيهء مغرب ، ) بردند .\r\nحسن مقدم معمر بن رشيد را به اعزاز و اكرام تلقّى نموده كس پيش يوسف فرستاده وى را از آن ( حركات ناپسنديده ) منع فرمود كه « خواهر اين جماعت را كه الحال كه شوهر او فوت شده مناسب آن است كه به ايشان سپارى ، و در اين باب مضايقه مناسب نيست . » يوسف به واسطهء غرورى كه به‌هم رسانيده بود مطلقا گوش به نصيحت حسن نكرد و در جواب او فرستاد كه « اگر تو دست از ما بازندارى ، من اينك ولايت قابس را به رجار فرنگى ، صاحب صقليه ، مىدهم و خود نيز به اطاعت و انقياد او درمىآيم . » امير حسن چون اين جواب شنيد ، آتش غضب او شعله زد . بنابراين فرمود كه لشكرها جمع شوند .\r\nچون ميانهء امير حسن و رجار فرنگى مصالحه بود و كتابت ايشان هميشه به يكديگر مىآمد ، بنابراين ، اتّفاقا در اين وقت نيز ايلچى امير حسن در صقليه نزد رجار فرنگى حاضر بود كه يوسف حرام‌نمك كس خود نزد او فرستاده التماس آن نمود كه رجار فرنگى جهت او خلعتى با عهد ولايت بفرستد تا او در ولايت قابس از جمله نايبان وى بوده هرساله مبلغى كلّى به خزانهء رجار مىفرستاده باشد . اتّفاقا ، در مجلس رجار ميانهء ايلچى امير حسن و ايلچى يوسف مذكور نزاعى واقع شد و ايلچى يوسف نسبت به امير حسن بسيار سخنان نالايق بر زبان راند . و چون رجار به‌واسطهء طمع ولايت قابس جانب او را تقويت مىنمود ، ايلچى امير حسن بالضّروره ساكت بايستى بود . و رجار فرنگى التماس يوسف را مبذول داشته ، پيش از آنكه ايلچى او را رخصت دهد همراه كسان خود جهت او خلعت و نشان ولايت‌عهدى خود را فرستاده يوسف خلعت او را پوشيده و نشان او را بر رئوس منابر خواند . و اين معنى بر اهالى آن ولايت بسيار گران آمد ، امّا چون يوسف حرام‌نمك مستولى بود ، چاره غير از صبر نداشتند .\r\n\r\n","description":"","footnote":"","page_name":" 3061 ","page_number":93},
  {"content":"\r\n\r\nاتّفاقا ، بعد از چند روزى رجار هردو ايلچى را رخصت داد . چون ايلچيان در كشتى خود نشسته متوجّه شهر خود شدند ، ايلچى امير حسن مكتوبى مشتمل بر آنچه يوسف در مجلس رجار بر زبان رانده بود نوشته در پر كبوترى بسته به جانب افريقيه فرستاد . چون امير حسن بر مضمون مكتوب اطّلاع يافت ، در ساعت فرمود كه چند غراب مستعد شده سر راه مدينهء قابس گرفته ايلچى يوسف را كه از صقليه مىآيد گرفته بياورند . اتّفاقا ، چون غراب‌هاى امير حسن دريايى شدند ، نظر ايشان بر كشتى [ اى 
  ] افتاد . چون نيك تفحّص كردند ، همان كشتى بود كه ايشان به طلب او برآمده بودند . فى الحال ، آن كشتى را گرفته به افريقيّه رسانيدند . امير حسن فرمود تا آن شخص را كلاه مسخرگى بر سر نهاده و بر شترى معكوس سوار كردند و در آن شهر گردانيده منادى مىكردند « اين سزاى كسى است كه باوجود دعوى اسلام سعى نمايد كه بلاد اسلام را به فرنگان سپارد . » و چون به ميان شهر رسيد ، مردم او را به ضرب سنگ هلاك كردند .\r\nو عاقل را از تأمّل اين قضيّه معلوم مىشود كه زبان خود را از خبث سلاطين ، هرچند ميانهء صاحب ايشان كدورت باشد نگاه ، بايد داشت ؛ چه ، اقبال طالع ايشان مكافات بر اصل [ 80 الف 
  ] مىنمايد .\r\nالقصّه چون امير حسن شنيد كه يوسف خلعت رجار پوشيده و نشان او را بر رئوس منابر اسلام خوانده ، همّت ذىنهمت ملوكانه بر استيصال وى گماشت و با لشكرى انبوه متوجه آن صوب شد . چون به نواحى مدينهء قابس رسيد ، اكثر اهالى آن ديار به استقبال امير حسن شتافته با او در گرفتن شهر متفق شدند . و چون يوسف اين حال مشاهده نمود در قلعه متحصّن شده ، كس نزد رجار به صقّليه فرستاده مدد طلبيد . امّا امير حسن پيش از آنكه مدد او از رجار برسد ، جدّ و جهد تمام نموده جبرا و قهرا آن قلعه را فتح نموده يوسف را به دست آورده حوالهء معمر بن رشيد نمود ، و معمر او را به انواع عقوبت‌ها به قتل رسانيد ؛ چه ، اوّل فرمود تا ذكر او را بريده در دهانش گذاشتند و در تمامى شهر گردانيدند . بعد از آن هر عضو او را مىبريدند ، تا آنكه به جزاى خود رسيد و معمر بر ولايت پدر خود استيلا يافت . و عيسى ، برادر يوسف ، و پسرش به اتّفاق عمّ خود گريخته نزد رجار رفتند و از امير حسن شكايت كردند . تا آنكه رجار لشكرى عظيم فرستاده تمامى ولايت امير حسن را گرفت و امير حسن گريخته به حال ابتر و پريشان از ولايت خود بيرون رفت . و تفاصيل آن احوال در وقايع سال آينده مذكور خواهد شد ، ان شاء اللّه تعالى .\r\nو در ماه جمادى الأوّل اين سال ، خليفه مقتفى لامر اللّه « 1 » ، يوسف ، پسر خود را ولىعهد خود ساخت و او را المستنجد باللّه ملقّب گردانيده فرمود تا ولايت عراق عرب و ساير ولايات\r\n\r\n\r\n","description":"","footnote":"\r\n( 1 ) . هرسه نسخه : مقتفى بامر اللّه .\r\n","page_name":" 3062 ","page_number":94},
  {"content":"\r\n\r\nبر رئوس منابر او را به ولايت‌عهدى پدر خواندند . و در ماه ربيع الأوّل اين سال ، حرم خليفه مقتفى لامر اللّه ، فاطمه خاتون ، دختر سلطان محمّد بن ملكشاه ، وفات يافت .\r\nو در اين سال سيف الدّين غازى بن امير اتابك زنگى به عزم تسخير ولايت ماردين رفت و قلعهء دارا « 1 » كه از مشاهير قلاع آن ولايت بود فتح نمود . و بسيارى از ولايت ماردين به تصرّف او درآمد و چندان خرابى در آن ولايت از ممّر عبور سپاه سيف الدّين غازى به‌هم رسيد كه فوق آن متصوّر نبود .\r\nو باعث بر لشكركشى سيف الدّين غازى به ولايت ماردين آن بود كه بعد از فوت امير اتابك زنگى ، صاحب ماردين ، حسام الدّين تمرتاش و والى حصن‌كيفا فرصت غنيمت دانسته ولاياتى كه امير اتابك زنگى از ايشان گرفته بود بازگرفتند و نوّاب و عمّال امير اتابك را بيرون كردند . بنابراين ، چون سيف الدّين غازى به جاى پدر خود متمكّن و مستقل شد ، به قصد گرفتن آن مواضع رفته آنها را با زيادتى به تصرّف خود درآورد و به‌خلاف وضع پدر ، ولايت را خراب كرد ، چنانچه از حسام الدّين تمرتاش ، صاحب ماردين ، منقول است كه وى گفت كه « عجب حالتى است كه ما قبل از اين از امير اتابك شكايت مىكرديم ، الحال ظاهر شد كه ايّام او عيد مردم بود ؛ چه ، او مكرّر بر سر ولايت ما آمده ، امّا از هيچ احدى يك توبره كاه بىاجرت نمىگرفت . اكنون بندگان سيف الدّين غازى ولايت سلطان را درونك ولايت بيگانه خيال كرده دست نهب و غارت دراز كرده هرچه مىخواهد مىكند و اموال سلطان را به تاخت و تاراج مىدهد . »\r\nآخر الأمر ، چون بيداد و خرابى سيف الدّين غازى در آن ولايت از حد گذشت و امير حسام الدّين تمرتاش از مقاومت او عاجز ماند ، بالضّروره جمعى از علما و مشايخ در ميان انداخته بر مصالحه قرار دادند و دختر امير حسام الدّين را به عقد سيف الدّين غازى درآورده مواد مخالفت را ميانهء ايشان بالكليّه مسدود گردانيدند . و سيف الدّين غازى عنان عزيمت به صوب موصل منعطف داشت و امير حسام الدّين تهيّهء اسباب دختر كرده از عقب سيف الدّين غازى آن را به تجمّل تمام‌تر به موصل رسانيد . اتّفاقا ، قبل از آمدن آن دختر ، سيف الدّين بيمار شده بود و صعوبت آن بيمارى به سرحدّ آن كشيده بود كه از زندگانى او مأيوس شده بودند .\r\nبنابراين ، چون دختر رسيد سيف الدّين به وى التفاتى نكرد . تا آنكه او وفات كرد و برادرش قطب الدّين مودود به جاى او متمكّن شد و منكوحهء برادر را به سلك ازدواج خود درآورد .\r\nو در كامل التواريخ ابن اثير جزرى فوت سيف الدّين غازى را از جمله وقايع سال پانصد و\r\n\r\n\r\n","description":"","footnote":"\r\n( 1 ) . شهر و قلعه‌اى كوهپايه‌اى ميان نصيبين و ماردين .\r\n","page_name":" 3063 ","page_number":95},
  {"content":"\r\n\r\nسى و چهار از رحلت سيّد البشر دانسته ، « 1 » و اللّه أعلم بحقايق الأمور .\r\nعلى اىّ حال سيف الدّين غازى چون مرضش اشتداد يافت ، كس به بغداد فرستاده او حد الزمان ابو البركات صاحب معتبر كه سرآمد اطباى آن زمان بود ، جهت معالجهء خود طلبيد .\r\nچون او حد الزمان به موصل درآمد و احوال سيف الدّين را مشاهده نمود ، دانست كه مرضش قابل علاج نيست . مع هذا بفرمودهء او معالجه مىنمود . امّا هيچ نفعى از آن ظاهر نمىشد . تا آنكه در اواخر ماه جمادى الآخر وفات يافت . مدّت سلطنت او سه سال و يك ماه و بيست روز بود . و ايّام زندگانى او به روايت كامل التواريخ چهل و چهار سال بود ؛ چه ، ولادت او را در خمسمائه و وفاتش را در اربع و اربعين و خمسمائه هجرى ذكر كرده‌اند . و به روايت ابن كثير شامى كه وفات او را در وقايع سنه اثنين و اربعين و خمسمائه ذكر كرده چهل و دو سال خواهد بود مگر آنكه او نيز [ 80 ب 
  ] اختلاف بوده باشد . غايتش در تاريخ ابن كثير شامى ذكر سال ولادت او نكرده و وفات او را در وقايع اين سال آورده .\r\nو او پادشاهى بود در كرم و مروّت و شجاعت بىنظير زمان خود . سپاهىپرور بود و هر روز دو وقت جهت سپاه خود شيلان مىكشيد و در وقت صبح راتبهء شيلان او صد رأس غنم بود و چند رأس گاو . و اوّل كسى كه بر سر خود سنجاق نهاد او بود ، و اوّل كسى كه سپاهيان را حكم فرمود كه بىشمشير در كمر و زره در پهلوى زين سوار نشوند وى بود . بعد از آن ، اين رسم در ساير بلاد شايع شد . و مدرسهء اتابكيهء عتيقهء موصل ، كه از مشاهير عمارات است ، از جملهء آثار اوست . و آن مدرسه را بر فقهاى حنفيه و شافعيه وقف كرده بود . و در باب مشرعهء شهر موصل رباطى از براى صوفيه بنا كرده ، كه آن نيز از عمارات نامى آن ولايت است . و در كرم از وى در تواريخ حكايات بسيار نوشته‌اند كه ايراد آنها موجب تطويل مىگردد .\r\nو از جملهء وقايع اين سال است - به روايت ابن كثير شامى ، و از وقايع سنهء اربع و اربعين و خمسمائه [ - 544 
  ] به قول صاحب كامل التواريخ - مخالفتى كه ميانهء ملك نور الدّين محمود و برادرش قطب الدّين مودود ، كه بعد از فوت سيف الدّين غازى بر سرير حكومت موصل و جزيره و شام قرار گرفت ، واقع شده و بعد از آن به مصالحه فيصل يافت .\r\nتفصيل اين مجمل آنكه چون قطب الدّين مودود به جاى سيف الدّين قرار گرفت والى سنجار از قبل سيف الدّين غازى ، شمس الدين نام به‌واسطهء كدورتى كه ميانهء او و جمال الدّين وزير ، كه باعث تربيت قطب الدّين مودود بود ، در قديم الايام ، كس پيش نور الدّين محمود ، كه\r\n\r\n\r\n","description":"","footnote":"\r\n( 1 ) . اشتباه است ؛ چه در اين اثر ، تاريخ فوت سيف الدّين جزو وقايع سال 542 ه . ق مطابق با 532 رحلت قيد شده است . - الكامل ، ج 11 ، ص 124 .\r\n","page_name":" 3064 ","page_number":96},
  {"content":"\r\n\r\nدر آن‌وقت والى ولايت حلب بود ، فرستاده پيغام داد كه « اينك ولايت سنجار جهت تو مهياست . بايد كه بىتوقّف متوجّه اين‌جانب شده ولايت سنجار را متصرّف شوى . » ملك نور الدين محمود چون اين پيغام شنيد ، در عين برف و سرما و موسم باران ، با هفتاد سوار ايلغار نموده خود را به سنجار رسانيد و بىكلفت جنگ و جدل آن ولايت را متصرّف شد . و چون اين خبر به قطب الدّين مودود رسيد لشكرى عظيم همراه اتابك و جمال الدّين وزير به دفع او نامزد فرمود . و چون سپاه قطب الدّين محمود به نواحى سنجار رسيد ، جمال الدّين وزير گفت :\r\n« مصلحت اين است كه به ملك نور الدّين محمود جنگ كنيم ؛ چه ، او را ما در نظر قطب الدّين مودود بسيار به قوّت و شجاعت قرار داده‌ايم . چنانچه او نيز ما را در نظر پيش كفّار فرنگ به شوكت و عظمت بازنموده و هميشه به ايشان مىگويد كه با ما اگر در اين سرحد سلوك هموار مىكنيد فهو المراد ، و الّا ما اين سرحد را به اهالى موصل مىدهيم و عوض آن ولايت را مىگيريم تا دمار از روزگار شما برآرند . اكنون در اين جنگ اگر ما او را هزيمت دهيم پيش سلطان دروغگو خواهيم بود ؛ چه سلطان خواهد گفت كه اين‌همه تعريف شجاعت و شوكت و حشمت ملك نور الدّين محمود كه مىكردند چه لاف و گزاف بود . او طاقت يك فوجى از من نداشت . و اگر او ما را شكست دهيم ، فرنگان در ولايت او طمع خواهند كرد ؛ چه مىگويند كه او هميشه به زور موصليان مىنازيد . اكنون ايشان آن‌چنان مفلوك‌اند كه از دست او شكست يافته گريختند . بنابراين مصلحت در مصالحه ميان برادران ديده ، قرار به آن دادند كه ملك نور الدّين محمود سنجار را به برادر خود قطب الدّين مودود بگذارد و به عوض آن رحبه و حمص به او تعلّق داشته باشد . و بر اين قرار داده ملك نور الدّين محمود از سنجار به جانب حلب رفت و امراى قطب الدّين مودود بازگشته به موصل رفتند .\r\nو در تاريخ ابن كثير شامى مسطور است كه در اين سال آن‌چنان زلزله شد كه چند نوبت زمين آن‌چنان مىلرزيد كه كوه حلوان از جاى خود بجنبيد و رباط بهروزى كه در متانت و استحكام ضرب المثل بود فروريخت و خلايق بسيار در اين زلزله هلاك شدند . « 1 »\r\n\r\n\r\n","description":"","footnote":"\r\n( 1 ) . گزارش ابن كثير از حادثهء زلزله از اضافات « م » است .\r\n","page_name":" 3065 ","page_number":97},
  {"content":"\r\n . \r\n","description":"","footnote":"","page_name":" 3066 ","page_number":98},
  {"content":"\r\n\r\n\r\nذكر وقايع سال پانصد و سى و سيم از رحلت خير البشر\r\nدر اوايل اين سال چون پسر و برادر يوسف بسيار تضرّع و زارى كردند و رجار را بر آن داشتند كه لشكرى بر سر مهديه ، كه پايتخت امير حسن بن علىّ بن يحيى بن تميم بود ، فرستاده انتقام يوسف از وى بستاند ، و رجار هميشه ايشان را به وعدهء امداد نگاه‌مىداشت . تا آنكه در اين سال به‌واسطهء قحطىاى كه مدّت شش سال بود ، كه در اكثر بلاد مغرب شايع شده بود ، خصوصا در اين سال در مهديه آن‌چنان قحط شد كه مردم گوشت يكديگر را مىخوردند و اكثر خلايق به گرسنگى هلاك شدند و بعضى ديگر جلاى وطن نموده به اطراف و جوانب پراكنده شدند . چون رجار فرنگى بر حقيقت حال اطّلاع يافت ، يك‌صد و پنجاه كشتى پر از سپاه و آلات حرب ساخته بر سر امير حسن ، صاحب افريقيه ، فرستاد .\r\nو چون ايشان به جزيرهء قوصره ، كه ميانهء مهديه و صقليه [ 81 الف 
  ] واقع است ، رسيدند كشتى [ اى 
  ] كه از مهديه به آن جزيره مىآمد به دست ايشان افتاد . و در آن كشتى قفسى پر از كبوتر بود . سپهسالار سپاه رجار ، جرجى نام چون خبر قفس كبوتر شنيد ، اهل كشتى را پرسيد كه « در اين ايّام هيچ كتابتى نوشته‌ايد يا نى ؟ » ايشان سوگند ياد كردند كه « ما هنوز خبرى به مهديه ننوشته‌ايم . » پس فرمود كه « بنويسيد كه الحال ، چون ما به جزيرهء قوصره رسيديم ، چند كشتى كه از صقليه آمده بودند از ايشان پرسيديم كه اين سپاه رجار كجا رفتند ؟ گفتند يك‌صد و پنجاه كشتى به جانب قسطنطنيه فرستاد . » و چون ايشان در دست جرجى گرفتار بودند ، بالضّروره ، آنچه او گفت ، نوشته ، در بال كبوتر بسته ، به جانب مهديّه روانه ساختند .\r\nو چون امير حسن بر مضمون مكتوب اطّلاع يافت ، خاطرجمع كرده به فراغت خود مشغول شد . و جرجى فرنگى متوجّه مهديه شد . و غرضش آن بود كه آن‌چنان به شهر مهديه\r\n\r\n","description":"","footnote":"","page_name":" 3067 ","page_number":99},
  {"content":"\r\n\r\nدرآيد كه امير حسن را مطلقا خبر نباشد ، تا او را دستگير كرده به صقليه فرستد . اتّفاقا ، چون حق سبحانه تعالى گرفتارى امير حسن بر دست صقليه نمىخواست ، در حوالى مهديه طوفانى به‌هم رسيد كه كشتىها را از رفتن به مانع شد و مدتى به آن طوفان گرفتار بودند . و يكى از غراب‌هاى ايشان در آن طوفان به جانب مهديه افتاد كه از مردم آن غراب اهالى مهديه را معلوم شد كه سپاه رجار متوجّه مهديه‌اند .\r\nالقصّه ، چون امير حسن دانست كه غراب فرنگان رسيد و او را طاقت مقاومت نيست ، اعيان و اهالى شهر مهديه را جمع نمود و با ايشان در باب فرنگان مشورت كرد . ايشان گفتند كه « ما تا جان در بدن داريم با كفّار جنگ خواهيم كرد . » امير حسن گفت : « اگر ما را طاقت جنگ با ايشان بود به تقصيرى از خود راضى نمىشديم . امّا ما را ، باوجود اين قحط و تنگنايى ، طاقت جنگ ايشان نيست . مصلحت ما در اين است كه ما اهل و عيال خود را برداشته به مأمنى رسانيم كه حق‌تعالى تسلّط اين كفّار را از ما بردارد . » بنابراين ، پيش از آنكه لشكر فرنگ به مهديه درآيد ، امير حسن آنچه توانست از اموال و خزاين خود برداشته با جمعى از اهل و عيال و با دوازده پسر خود از شهر مهديه بيرون رفت . و جمعى كثير از اعيان و اكابر آن بلده نيز همراهى او كرده با اهل و عيال خود بيرون رفتند . « 1 »\r\nو از جمله عجايب امور آنكه قريب به ثلث روز فرنگان به‌واسطهء باد مخالف و طوفان به مهديه نتوانستند درآمد ، تا آنكه امير حسن مردم خود را برداشته بيرون رفت . و بعد از رفتن امير حسن فى الحال ، طوفان فرونشست و فرنگان بىمانع و مزاحم به شهر مهديه درآمدند و در قصر سلطنت فرود آمدند ، و چندان نفايس و دفاين از خزاين او يافتند كه محاسب هم از حساب آن به عجز معترف بود ؛ چه ، امير حسن را به‌واسطهء سراسيمگى و اضطراب ميسّر نشد كه از هزار نفايس يكى تواند برداشت . و همچنين اكثر خدمتكاران و پرستاران را كه نتوانست برد ، همهء آنها را گذارده تمام به تصرّف جرجى فرنگى درآمد و قريب به دو ساعت نجومى سپاه فرنگ شهر مهديه را تاراج كردند . بعد از آن جرجى منادى كرد كه هيچ‌كس از سپاه به اهل مهديه دست‌درازى ننمايد . و چون بعد از منادى هنوز بعضى از بىمايگان دست‌درازى مىكردند ، جرجى فرمود تا از براى عبرت خلايق دو سه نفر او را به سياست هرچه تمام‌تر به قتل رسانيدند . بنابراين ، ديگران عبرت گرفته ، دست تعدّى و ظلم را من كلّ الوجوه كوتاه كردند . و روز ديگر جرجى كسان خود را به نواحى و حوالى شهر مهديه فرستاده منادى كرد كه\r\n\r\n\r\n","description":"","footnote":"\r\n( 1 ) . به گزارش ابن اثير از سرداران امير حسن تنها يك تن از شهر بيرون نرفت . او كسى بود كه امير حسن او را به رسالت پيش رجار فرنگى فرستاده بود ، و او از رجار براى خود و خاندان خود امان گرفته بود . - الكامل ، ج 11 ، ص 126 .\r\n","page_name":" 3068 ","page_number":100},
  {"content":"\r\n\r\n« هركه از اهل مهديه از ترس بيرون رفته باشد يا ارادهء بيرون رفتن داشته باشد ، بايد كه بازگشته در وطن مألوف به فراغت‌بال بوده باشد ، كه بعد از اين هيچ كلفت و كدورت نخواهد بود . » چون مردم اين منادى شنيدند ، هركه مختفى شده بود ظاهر شد و هركه عزيمت گريختن داشت ترك آن نموده به كار خود مشغول شد . و جرجى به‌واسطهء غلّه آوردن ، ارباب و مقدّمان ولايت را طلبيده ، انواع رعايت و كمال سعى در باب آبادانى و عمارت مهديه مبذول داشت .\r\nو امير حسن بعد از آنكه مدّت دويست و هشت سال او و پدرانش سلطنت آن ديار بالاستقلال كرده بودند - چه ، ابتداى سلطنت ايشان از سال سيصد و سى و پنجم هجرى بود تا اين سال - گريخت و متوجّه قلعهء محرز بن زيار گشت ، ( فلك تا بود ، كارش اين بوده ) « 1 » .\r\nالقصّه ، در اثناى راه يكى از امراى عرب كه او را حسن بن تغلب « 2 » گفتندى ، به او دچار شد . و چون احوال امير حسن را به آن ضعف و شكستگى مشاهده نمود ، فرصت يافته در مقام آن شد كه آنچه امير حسن در ايّام سلطنت از وى گرفته ، بازستاند . چون امير حسن از وى كمال غلظت و شدّت در باب تحصيل آنچه از ديوان امير حسن از وى گرفته‌اند ملاحظه نمود ، از ترس آنكه آنچه او مىطلبد اگر بالفعل ادا ننمايد مبادا او را طمع زيادتى به‌هم رسد و در مقام نهب و غارت امير حسن درآمده بىناموسى به ظهور رساند ، بنابراين ، كس پيش او فرستاده پيغام داد [ 81 ب 
  ] كه « من از مهديه گريخته بيرون آمده‌ام و من را فرصت آن نشد كه تمامى اهل و عيال خود را بيرون آورم ، چه‌جاى خزانه و اموال خواهد بود . اكنون چون تو در باب گرفتن آنچه از تو به ظلم و تعدّى گرفته‌اند بسيار جدّ و اهتمام دارى ، يكى از فرزندان من را به رهن نزد خود نگاه‌دار تا بعد از اداى وجه مطلوب ، آن را از پيش تو بازستانم . » بنابراين ، امير حسن از پسران خود ، يحيى را نزد حسن بن تغلب نهاده متوجّه قلعهء محرز بن زيار گشت .\r\nو اين محرز را امير حسن آن‌چنان تربيت كرده بود كه بر جميع اعراب آن حدود حكمش نافذ بود . و چون خبر شنيد كه امير حسن به ولايت او درآمده ، با جميع اهالى آن ديار به استقبال امير حسن شتافته در خدمتكارى و جان‌سپارى دقيقه‌اى از دقايق مهمل نگذاشت و بنده‌وار شب و روز به خدمت ايستادگى داشت . و امير حسن چند ماه به اكراه تمام در آن قلعه به سر برد و هميشه ارادهء آن داشت كه نزد خليفهء علوى ، الحافظ لدين اللّه ، به مصر رفته چارهء كار از دست رفتهء خود بازجويد . بنابراين ، چند كشتى به‌هم رسانيده كه در آنجا با اهل و عيال نشسته به جانب مصر رود كه خبر رسيد جرجى فرنگى چند غراب را پر از سپاه كرده بر سر راه مصر فرستاده كه امير حسن را به هرنوع كه باشد ، به دست آورند . چون امير حسن اين خبر\r\n\r\n\r\n","description":"","footnote":"\r\n( 1 ) . ق : مطلب بين ( ) را ندارد .\r\n( 2 ) . الكامل : حسن بن ثعلب .\r\n","page_name":" 3069 ","page_number":101},
  {"content":"\r\n\r\nشنيد ترك عزيمت مصر نمود و قرار به آن داد كه نزد عبد المؤمن ، صاحب مغرب ، رود .\r\nبنابراين ، اوّلا از پسران خود سه نفر را ، كه عبارت از يحيى و تميم و على باشد ، قبل از خود پيش يحيى بن عزيز ، كه از بزرگان بنى حماد بود و پسر عم امير حسن ، فرستاده رخصت به درآمدن در ولايت او نمود . يحيى بن عزيز ظاهرا مقدم او را عزيز دانسته ، اظهار خوشحالى و شادمانى بسيار نمود . و چون امير حسن با فرزندان و متعلقان خود به شهر درآمد ، يحيى بن عزيز جماعتى را بر وى موكّل گردانيد كه او را با فرزندانش به جزيرهء بنى مزغناى « 1 » برده محافظت نمايند و نگذارند كه در آن جزيره هيچ احدى با وى آشنايى و هم‌زبانى كند و او و فرزندانش به‌هيچ‌وجه نتوانند كه از آن جزيره بيرون رفت ، ( الأقارب كالعقارب فى اذاها . ) « 2 »\r\nالقصّه مدت چهار سال امير حسن با فرزندان در آن جزيره محبوس بود . تا آنكه در سنهء سبع و اربعين و خمسمائه [ - 547 
  ] هجرى ، عبد المؤمن مدينهء بجايه « 3 » را گرفت و امير حسن از آن جزيره به هرنوع كه بود برآمده به عبد المؤمن ملحق شد . و باقى احوال او با عبد المؤمن در وقايع آن سال مذكور خواهد شد ، ان شاء اللّه تعالى .\r\nو امّا جرجى فرنگى چون در مهديه استقلال پيدا كرد ، فى الحال ، لشكرى آراسته چند كشتى سپاه به مدينهء سوسه فرستاد و طايفه‌اى را به سفاقس . امّا اهل سوسه پيش از آمدن فرنگان ، شهر را خالى كرده به اطراف و جوانب متفرّق شده بودند ، چنانچه سپاه جرجى سوسه را بىكلفت جنگ و جدل گرفته به تصرّف خود درآوردند . و اهالى مدينهء سفاقس در مقام ممانعت و مدافعت درآمده در وقتى كه سپاه فرنگ به حوالى شهر رسيد ، ايشان نيز مستعد جنگ شده از شهر بيرون آمدند . و چون هردو طايفه دربرابر يكديگر صف‌آرايى كردند و شروع در جنگ كردند ، فرنگان روى به گريز نهادند و از آن شهر بيرون رفتند . اهالى سفاقس از حيله و مكر فرنگان غافل گشته ، ايشان را تعاقب نمودند و زياده از يك فرسنگ راه درپى ايشان دويدند ، كه به يك ناگاه فرنگان برگشتند و از عقب ايشان نيز فوجى از فرنگ كه كمين‌گاه را داشتند برآمده مسلمانان را در ميان گرفته ، اكثر ايشان را به قتل رسانيدند . و بقيّة السيف بعضى به صحرا گريخته در آنجا از تشنگى هلاك شدند و جمعى معدود خود را به شهر رسانيدند . امّا فرنگان متعاقب ايشان روى به شهر آورده ، زن و فرزند مسلمانان را اسير كردند و چند روز آن شهر را غارت نمودند . آخر الأمر ، جرجى منادى كرد كه « بعد از اين هيچ كس دست‌درازى نكند و تعدّى ننمايد . »\r\n\r\n\r\n","description":"","footnote":"\r\n( 1 ) . هرسه نسخه : بنى مرعان . تصحيح براساس الكامل . جزيره‌اى ميان افريقيه و مغرب در نزديكى بجايه . - ياقوت ، معجم البلدان ، ذيل جزاير .\r\n( 2 ) . مطلب بين ( ) از اضافت « ق » است .\r\n( 3 ) . در متن كاباجه آمده است . تصحيح براساس الكامل .\r\n","page_name":" 3070 ","page_number":102},
  {"content":"\r\n\r\nو اين واقعه در بيست و سيم ماه صفر اين سال به وقوع انجاميد . و در اين وقت از رجار استمالت‌نامه‌ها به اسم اكابر و اعيان افريقيه رسيد كه هريك را فراخور احوال ايشان به وعدهء احسان و انعام نويد داده ، در باب عدل و رعيت‌پرورى جرجى را بسيار مبالغه نمود ، چنانچه اهالى افريقيّه از وى راضى شدند . و چون جرجى خاطر از ممرّ ولايت افريقيّه فارغ گردانيد ، خود با لشكرى آراسته متوجّه قلعهء اقليبيّه « 1 » - كه از مشاهير قلاع آن ديار بود و در استحكام و متانت بىمثل و مانند - گشت . و چون اعراب آن نواحى از توجّه جرجى به صوب قلعهء اقليبيه را شنيدند ، از اطراف و جوانب جمعيت نموده در مقام حفظ و حراست قلعهء مذكور شده اهل و عيال خود را به اندرون قلعه درآوردند . و چون جرجى به نواحى قلعه رسيد ، عربان بىتوقّف روى به محاربهء او نهادند . و او چون به‌واسطهء آنكه شنيده بود كه عربان از ترس او به قلعه درآمده‌اند ، از آراستن سپاه غافل شد ؛ چه گمان آن نداشت كه ايشان در مقام جنگ و جدل [ 82 الف 
  ] توانند آمد . در حملهء اوّل ، لشكر او پريشان شده روى به گريز نهادند . عربان ايشان را تعاقب نموده چندين خلايق را به قتل رسانيدند كه زياده از حدّ شمار بود . و چندين ديگر در آن بيابان از تشنگى هلاك شدند . و جرجى به فلاكت هرچه تمام‌تر گريخته به مهديه رفت .\r\nاهالى قلعهء اقليبيه غنايم بسيار به دست آورده مظفّر و منصور بازگشتند .\r\nو از جمله وقايع اين سال ، آمدن ملك آلمان [ است 
  ] - كه از سلاطين عظيم الشأن فرنگ بود - به شهر دمشق ، و به تدبير عاقلانهء معين الدّين انر « 2 » ، كه غلام اتابك طغتگين بود ، مأيوس و نااميد برگشتن او . و تفصيل اين مجمل آنكه چون به ملك آلمان فرنگى چنين رسيده بود كه والى دمشق ، مجير الدّين ، كوچك سال است و مدار مهمات آنجا بر غلامى از غلامان جدّش قرار يافته ، طمع تسخير آن ديار بر خاطر او استيلا يافت . بنابراين ، لشكرى عظيم به‌هم رسانيده متوجّه صوب دمشق شد و با خود قرار بر آن داده بود كه به مجرّد رسيدن به دمشق آن ولايت مسخّر او خواهد شد .\r\nاتّفاقا ، چون به نواحى دمشق رسيد ، معين الدّين انر كه مدير مهمات مجير الدّين ، پسرزادهء اتابك طغتگين بود ، شهر دمشق را مضبوط ساخته در مقام مدافعت و ممانعت درآمد . و ششم ماه ربيع الأوّل اين سال ، ملك آلمان برگرفتن شهر دمشق هجوم آورد . و از اهالى دمشق نيز جمعى كثير مسلّح و مكمّل شده بيرون آمده شروع در جنگ كردند . و از اوّل روز ميانهء هردو طايفه آتش جدال و قتال بالا گرفت و تا آخر روز ساعت فساعت شعلهء آتش حرب زياده مىشد . و فقيه حجّة الدّين يوسف كه از علما و زهّاد آن زمان در آن معركه به قتل رسيد .\r\n\r\n\r\n","description":"","footnote":"\r\n( 1 ) . قلعه‌اى در نزديكى قرطاجنّه .\r\n( 2 ) . در متن : « اتز » آمده است . تصحيح براساس النجوم الزاهرة و الكامل .\r\n","page_name":" 3071 ","page_number":103},
  {"content":"\r\n\r\nدر تاريخ ابن اثير جزرى مسطور است كه معين الدّين انر در اثناى جنگ و جدال ديد كه فقيه حجّة الدين يوسف كه به سنّ ضعف و پيرى رسيده بود ، در آن معركه شمشيرى در دست و پياده به جنگ مشغول است . معين الدّين گويد : چون نظر من بر فقيه افتاد ، به جانب او رفتم و گفتم : « اى شيخ ! تو به‌واسطهء پيرى و ضعف بنيه از جهاد معذورى و ما به دفع اشرار و كفّار از بلاد و ديار و اهل اسلام قيام مىنماييم . » شيخ در جواب من آيهء  « إِنَّ اللَّهَ اشْتَرى مِنَ الْمُؤْمِنِينَ . . . »  « 1 » را تلاوت نمود و همچنان به ضرب و حرب كفّار مشغول بود . تا آنكه در نيم فرسخى شهر در موضعى كه به نيرب اشتهار دارد به قتل رسيد .\r\nالقصّه ، بعد از محاربه و مجادلهء بسيار فرنگان غالب آمدند و كار به آنجا رسيد كه مردم تمام يقين كردند كه ملك آلمان امروز يا فردا شهر دمشق را مسخّر خواهد كرد ، كه معين الدّين كس پيش فرنگانى كه در ساحل ولايت شام مىبودند فرستاده پيغام داد كه « شما به كدام عقل ملك آلمان را بر اين ولايت مسلّط مىسازيد ؟ آيا نمىدانيد كه ملك آلمان بر اين ولايت اگر استيلا يابد ، شما را در اين بلاد جاى نمىدهد ؟ مع هذا گرفتن او اين ولايت را به‌آسانى ميسّر نمىشود . و اگر همانا ما از دفع او عاجز آييم ، اين ولايت را به قطب الدّين مودود ، برادر سيف الدّين غازى ، مىدهيم و عوض اين ولايت از موصل مىگيريم و معلوم شما خواهد شد كه با قطب الدّين مودود همسايه شويد ، ما چگونه همسايه بوديم . »\r\nالقصّه ، چون اين پيغام به فرنگان ساحلى رسيد ، ايشان دست از امداد ملك آلمان ، كه از فرنگان مغرب بود ، بازداشته ، شروع در تخويف و تهديد او از قطب الدّين مودود ، كه در آن وقت آوازهء آمدن او گرم شده بود ، نمودند و به عرض او رسانيدند كه قطب الدّين ملك شرف سپاه بسيار دارد و محاربه با آن جماعت از جمله محالات است .\r\nو در اين وقت مشخص شد كه قطب الدّين مودود با برادرش نور الدّين محمود به حمص رسيده ، كس پيش معين الدّين انز فرستاده ، پيغام دادند كه « خاطرجمع دار و دست از محاربهء كفّار بدكردار بازمدار ، كه اينك ما با لشكرى جرّار رسيديم ان شاء اللّه تعالى ، جهت حمايت بيضهء اسلام دمار از روزگار كفّار نابه‌كار برخواهيم آورد . » و قطب الدّين يك كس ديگر نزد ملك آلمان فرستاده تهديد بسيار كرد . و فرنگان ولايت شام به‌واسطهء عرض خود ملك آلمان را آن‌چنان ترسانيدند كه فى الحال ، از حوالى دمشق كوچ كرده عنان عزيمت به صوب بانياس منعطف داشت و از آنجا به آلمانيه - كه آن‌طرف قسطنطين واقع است - توجّه نمود و اهل اسلام از شرّ او خلاص شد .\r\n\r\n\r\n","description":"","footnote":"\r\n( 1 ) . قرآن ، توبه : 111 .\r\n","page_name":" 3072 ","page_number":104},
  {"content":"\r\n\r\n\r\nذكر وقايع سال پانصد و سى و چهار از رحلت خير البشر « 1 »\r\nاز جمله وقايع اين سال آنكه فرنگان از ولايت اندلس آنچه در دست اهل اسلام مانده بود ، مثل شهر طرطوشه « 2 » و قلعهء لارده « 3 » و افراغه « 4 » به تصرّف خود درآورده مسلمانان را بالكليّه از آن ديار بيرون كردند .\r\nو در اين سال به‌واسطهء بىبارانى در خراسان و عراق و فارس و ولايت جزيره و شام ، خصوصا بغداد و نواحى آن ، آن‌چنان [ 82 ب 
  ] قحط شد كه اكثر خلايق از گرسنگى هلاك شدند و در عراق عرب باوجود قحط ، آمدوشد لشكر بيگانه موجب زيادتى تشويش مردم شد ، چنانچه آنچه از ذخيره داشتند ، آن نيز به تاخت و تاراج سپاه بيگانه رفت .\r\nو در ماه جمادى الآخر اين سال ، خليفهء مصر الحافظ لدين اللّه عبد المجيد بن امير ابو القاسم بن المستنصر باللّه بعد از آنكه مدّت نوزده سال و هفت ماه خلافت كرد ، در سنّ هفتاد و هفت سالگى وفات يافت . و پسرش ابو منصور اسماعيل بن عبد المجيد كه به ظافر بامر اللّه ملقّب بود بعد از فوت پدر خود بر سرير خلافت متمكّن شد و وزارت خود را به ابن مصال « 5 » ارزانى داشت و بعد از چهل روز ابن مصال را منازعى در وزارت پيدا شد كه او را على بن سلّار « 6 » گفتندى . و او از امراى بزرگ دولت علويه بود . چون عادل از ثغر اسكندريه به مصر درآمد ، در مقام آن شد كه\r\n\r\n\r\n","description":"","footnote":"\r\n( 1 ) . ق : عليه و آله التحية من الملك الاكبر .\r\n( 2 ) . در متن : طرطوسيه . طرطوشه شهرى در اندلس در شرق ناحيهء بلنسيه .\r\n( 3 ) . رجوع شود به پاورقى 4 ، ص 2955 كتاب .\r\n( 4 ) . در متن : فراعه . رجوع شود به پاورقى 1 ، ص 2956 كتاب .\r\n( 5 ) . در متن : ابن مضال . وى ابو الفتح نجم الدين سليم بن محمّد مصال لكى مغربى نام داشت .\r\n( 6 ) . در متن : عادل بن سلّار . ابن حلكان در العبر ( ج 4 ( 1 ) ، ص 165 ، 166 ) ، ابن تعزى بر وى در النجوم الزاهرة ( ج 5 ، ص 298 ) نام وى را چنين آورده‌اند .\r\n","page_name":" 3073 ","page_number":105},
  {"content":"\r\n\r\nابن مصال را از ميان بردارد . اتّفاقا ، در اين اثنا ، به‌واسطه‌اى جمع سپاه كرده از مصر به قاهره رفت . و على بن سلّار اين معنى را غنيمت شمرده پسرخواندهء خود ، عباس بن ابو الفتوح بن يحيى بن تميم بن معزّ بن باديس ، را فرستاد كه ابن مصال را در اين سفر منع و دفع نمايد . عباس پادشاهزاده بود . در كمال شجاعت از عقب ابن مصال رفت و او را به قتل رسانيد . بعد از قتل ابن مصال ، عادل بن سلّار در وزارت به نوعى مستقل شد كه ظافر بامر اللّه را مطلقا اختيارى نبود . « 1 »\r\nو سبب آمدن عباس مذكور در ولايت مصر آن بود كه شمّه‌اى از آن در وقايع سنوات سابق در نقل سه نفر كيمياگران باطنيّه ، و ارادهء كشتن يحيى بن معزّ به اشارهء ابو الفتوح ، و بعد ابو الفتوح را از مهديه راندن ، قلمى شد و تفضيلش اينجا مذكور مىگردد . و آن‌چنان است كه بعد از فوت تميم بن معزّ حكومت ولايت افريقيّهء مغرب بر يحيى بن تميم قرار گرفت و پسر خود را از مهديه اخراج كرد . و چون يحيى فوت شد و علىّ بن يحيى به جاى پدر بر سرير حكومت ولايت افريقيّهء مغرب متمكّن شد ، برادر خود ابو الفتوح را با زنش بلاره نام ، كه دختر قاسم بن تميم بن معزّ بود ، از ولايت افريقيّه بيرون كرد ، و ابو الفتوح به ديار مصر آمده در اسكندريه متوطّن شد . و خلفاى مصر او را به اعزاز و اكرام تمام مىديدند . و ابو الفتوح را پسرى شد از بلاره ، كه نامش عباس نهادند . و عباس هنوز كودك بود كه پدرش وفات يافت و بلاره بعد از انقضاى عدّهء وفات ، به على بن سلار شوهر كرد و عباس در حجر او تربيت يافته در نزد ظافر بامر اللّه معتبر گشت . و اعتبار عباس بن ابو الفتوح رفته‌رفته به جايى رسيد كه بعد از كشته شدن على بن سلار وزارت ظافر بامر اللّه بر وى قرار گرفت . و على بن سلار در سنهء ثمان و اربعين و خمسمائه [ - 548 
  ] كشته شد .\r\nو از بعضى تواريخ چنين ظاهر مىشود كه كشته شدن عادل بن سلار به اشارهء عباس بن ابو الفتوح بود ، و اللّه أعلم بحقيقة .\r\nو از جمله وقايع اين سال آنكه نور الدّين محمود ، صاحب حلب ، به عزم تسخير بلاد فرنگ و قصد جهاد ايشان عنان عزيمت به صوب انطاكيه و حصن حارم « 2 » ، كه از مشاهير قلاع آن ولايت بود ، منعطف داشت . و چون به حوالى آن قلعه رسيد ، صاحب انطاكيه برنس فرنگى « 3 » در مقام مدافعت و ممانعت نور الدّين محمود شده حكم كرد كه از اطراف و جوانب سپاه جمع شوند .\r\nاتّفاقا ، نور الدّين محمود قبل از آنكه برنس تهيهء جنگ او به‌هم رساند قلعهء حارم را فتح كرد و بعد از قتل و غارت آنچه در آن قلعه بود ، فرمود كه آن قلعه را خراب كردند . و از آنجا متوجّه قلعهء\r\n\r\n\r\n","description":"","footnote":"\r\n( 1 ) . ابن تفرى بردى اين واقعه را در وقايع سال 545 ه . ق . ياد كرده است .\r\n( 2 ) . از توابع حلب .\r\n( 3 ) . ق : يونس فرنگى . شايد : پرنس ؛ ابن اثير گويد : پس از مرگ پرنس ، همسر وى به سبب صغر سن فرزندش ، با پرنس ديگرى ( فتزوجت امه [ بيمند 
  ] ببرنس آخر . . . ) ازدواج كرد . - الكامل ، ج 11 ، ص 144 ؛ همچنين توجه و مقايسه شود با ادامهء اين واقعه در متن .\r\n","page_name":" 3074 ","page_number":106},
  {"content":"\r\n\r\nانّب « 1 » شد ، كه آن نيز از قلاع مستحكم آن ديار بود . و چون برنس بر حقيقت حال اطّلاع يافت ، از اطراف و جوانب حكام فرنگ را طلب داشته با لشكرى فراوان متوجّه جنگ نور الدّين محمود شد . بعد از ملاقات هردو طايفه ، آتش قتال و جدال ميانهء ايشان مشتعل شد . نور الدّين محمود در اين معركه خود مباشر حرب شده داد مردى و مردانگى داد . و به سعى و اهتمام آن پادشاه ذىجاه كفّار فرنگ چون از مقاومت عاجز آمدند و برنس ، صاحب انطاكيه ، به قتل رسيده ، روى به گريز نهادند . چندان غنايم از اموال و جواهر نفيسه در دست سپاه نور الدّين محمود افتاد كه محاسب هم از شمارهء آن عاجز بود . و جمعى كثير از بزرگان فرنگ اسير و دستگير شدند .\r\nو بعد از قتل برنس ، صاحب انطاكيه ، كه يكى از جبابرهء فرنگ بود ، زنش به‌واسطهء آنكه پسر برنس ، بيموند « 2 » ، بسيار كودك بود ، بانراس « 3 » فرنگى را ، كه او نيز از عظماى نصارا بود ، شوهر گرفت تا ولايت از دست پسر برنس بيرون نرود و بيموند را در حكومت تربيت يابد . امّا نور الدّين محمود بعد از فتح آن ، باز نوبت ديگر به سر انطاكيه رفت و بانراس را اسير كرده به حلب آورد و بيموند در حكومت ولايت پدرش استقلال پيدا كرد . « 4 » و تفصيل اين وقايع در تواريخ مغاربه خصوصا طبقات الأمم قاضى صاعد - كه در وقت تأليف [ 83 الف 
  ] اين كتاب در نظر نبود ، مسطور است .\r\nو از جمله وقايع اين سال آنكه ميانهء رجار ، صاحب صقليه ، و قيصر روم ، صاحب قسطنطنيه ، محاربات و مخاصمات بسيار واقع شد و نزاع ميان ايشان به جايى رسيد كه از ديار و بلاد اسلام فراموش كرده با يكدگر چند سال نزاع و جدال مىكردند . در اكثر آن جنگ‌ها رجار ، صاحب صقليه ، غالب بود ، چنانچه غراب‌هاى رجار به خليج قسطنطنيه درآمده چند كشتى از روم گرفتند كه جمعى كثير از بزرگان روم در آن كشتى بودند و نوبت ديگر پاى قصر قيصر روم رفته چند طاق آن قصر را به ضرب توپ خراب ساختند .\r\nو در تاريخ ابن اثير جزرى مسطور است كه اين‌همه غلبهء رجار ، صاحب صقليه ، به‌واسطهء سعى و اهتمام وزير او جرجى بود كه قبل از اين ، امير حسن بن علىّ بن يحيى بن تميم را از افريقيّه بيرون كرده تمام افريقيّه را به تصرّف خود درآورده بود . و لهذا بعد از فتح بعضى از ولايات روم چون جرجى بيمار شد و امراض مختلفه مثل بواسير و سنگ مثانه بر وى ظاهر\r\n\r\n\r\n","description":"","footnote":"\r\n( 1 ) . در متن : « ثابت » آمده است . تصحيح براساس الكامل . انّب قلعه‌اى از توابع عزاز در حدود حلب . - ياقوت ، معجم البلدان .\r\n( 2 ) . ق : نيمند ؛ ش : نيمن . الكامل : بيمند .\r\n( 3 ) . الكامل : برنس .\r\n( 4 ) . شاعران ، نور الدّين محمود را به‌خاطر اين پيروزىها مدح‌ها گفتند . از جمله قيسرانى بود كه قصيده‌اى گفت در مدح او به اين مطلع :\r\n هذى العزائم لا ما تدّعى القضب * و ذى المكارم لا ما قالت الكتب \r\n","page_name":" 3075 ","page_number":107},
  {"content":"\r\n\r\nشد ، رجار هيچ‌جا را نتوانست گرفت . تا آنكه در سنهء ستّ و اربعين و خمسمائه [ - 546 
  ] هجرى بمرد و مردم از دست وى خلاص شدند .\r\nو در تاريخ ابن اثير جزرى آورده كه در اين سال زلزلهء عظيم شد كه كوهى بزرگ در حوالى حلوان به زمين فرورفت . و هم در اين سال در روز چهارشنبه چهارم شهر ربيع الآخر خليفهء مقتضى لامر اللّه ، ابو المظفر يحيى بن هبيره را كه در كفايت و كاردانى از ابناى روزگار خود ممتاز بود ، به منصب وزارت خود سرافراز گردانيد . و گويند چون آن روز تربيع قمر بود ، بعضى از دوستان ابو المظفّر به او گفتند كه « اگر پوشيدن خلعت وزارت را آن‌مقدار زمان تأخير كنى كه اين تربيع بر طرف شود ، بهتر است . » وزير در جواب گفت : « هيچ سعادتى بالاتر از وزارت خليفه نيست و تأخير از عقل دور است . »\r\nو در محرّم اين سال قاضى القضات علىّ بن الحسين زينبى وفات يافت و منصب او را به علىّ بن احمد دامغانى كه به عماد الدّين ابو الحسن اشتهار داشت دادند .\r\nو هم در اين سال امير نظر ، كه چندين سال بود كه امارت حاجّ به او تعلّق داشت ، در حلّه بيمار شد . و چون بيمارى وى اشتداد يافت [ امير 
  ] قايماز ارجوانى را امير حاج ساخته به جانب بغداد مراجعت كرد و در ماه ذيقعده وفات يافت . و او غلام خواجه‌سراى بود . امّا خيرات و صدقات بسيار داشت . و در شجاعت و نجدت نيز از ابناى روزگار امتياز تمام داشت .\r\nو هم در اين سال احمد بن نظام الملك ، كه هم وزارت سلطان محمّد و هم وزارت خليفه مسترشد باللّه كرده بود ، وفات يافت . و از اعيان خراسان و معمّرين آن ديار علىّ بن رافع بن خليفهء شيبانى ، كه عمرش به صد و هفت سال شمسى رسيده بود ، وفات يافت . و فوت معين الدّين انر ، كه نايب امير أبق « 1 » ، صاحب دمشق بود ، نيز از جمله وقايع اين سال است . و قاضى تستر ( شوشتر ) ، ابو بكر احمد بن محمّد بن حسين « 2 » ارّجانى نيز از جمله متوفيات اين سال است . وى را در شعر عرب مهارتى عظيم بود ، چنانچه او را در آن زمان ابلغ شعراى عرب گفتندى . و شعر او مشهور و معروف است . « 3 »\r\n\r\n\r\n","description":"","footnote":"\r\n( 1 ) . مجير الدين ابق بن بورى بن طغتگين .\r\n( 2 ) . در متن : حسن بن ابو بكر . تصحيح براساس النجوم الزاهرة و الكامل .\r\n( 3 ) . اين پنج بيت را ابن اثير در كتاب خود از قاضى شوشتر آورده است :\r\n و لمّا بلوت النّاس أطلب عندهم * أخا ثقة عند اعتراض الشّدائد\r\nتطلّعت فى حالى رخاء و شدّة * و ناديت فى الاحياء : هل من مساعد ؟\r\nفلم ار فيما ساءنى غير شامت * و لم أر فيما سرّنى غير حاسد\r\nتمتعّتا يا ناظري بنظرة * و أوردتما قلبي أمرّ الموارد\r\nأعينى كفّا عن فؤادي فإنّه * من البغي سعي اثنين في قتل واحد \r\n","page_name":" 3076 ","page_number":108},
  {"content":"\r\n\r\n\r\nذكر وقايع سال پانصد و سى و پنجم از رحلت خير البشر « 1 »\r\nدر چهاردهم محرّم اين سال قافلهء حاج را كه همراه قايماز ، نائب امير نظر خادم ، به حج بيت اللّه الحرام رفته بود ، در وقت مراجعت در منزل غرابى ، كه ميانهء مكّه و مدينه واقع است ، جمعى از عربان زعب سر راه گرفته از سر هر شترى چيزى مىطلبيدند . و حجّاج سخن قايماز را كه مىخواست چيزى به آن اعراب داده از ميان ايشان به سلامت بيرون رود ، هرچند سعى كرد نشنيدند . بنابراين ، ميانهء ايشان و عربان مهمّ به جنگ انجاميد و قايماز به قدر قوّت و استطاعت خود محاربه نمود . آخر الأمر ، چون مشخص او شد كه محاربه با ايشان در اين منزل غير از كشته شدن ثمرهء ديگرى ندارد ، بنابراين ، كس پيش آنها فرستاده از براى خود امان طلبيد و از ميانهء قافلهء حاجّ بيرون رفت . و عربان بر قافلهء حاجّ ريخته اموال و اسباب ايشان را به تاراج بردند و جمعى كثير را به قتل رسانيدند و بقيّة السّيف به حال ابتر در صحرا و بيابان پريشان شده ، طايفه‌اى به مدينهء طيّبه رسيدند . و از آنجا به هرنحوى كه بود به منازل خود مراجعت نمودند ، و جمعى به قبايل اعراب باديه افتادند و مدت‌هاى مديد در آن قبايل سرگردان مىبودند ، تا آنكه باز به وطن خود رسيدند .\r\nو از جمله وقايع اين سال آنكه نور الدّين محمود قلعهء فاميّه « 2 » را ، كه در حوالى شيزر واقع است و در استحكام و متانت از جميع قلاع ديار امتياز دارد ، فتح نمود . و چون فرنگانى كه در ساحل شام بودند از توجّه نور الدّين به آن قلعه خبر يافتند ، همه اتّفاق نموده به قصد دفع او متوجّه افاميه شدند . اتّفاقا پيش از آنكه ايشان برسند ، خبرى رسيد كه نور الدّين محمود قلعه را\r\n\r\n\r\n","description":"","footnote":"\r\n( 1 ) . عليه و آله التحية من الملك الاكبر .\r\n( 2 ) . الكامل : فاميا .\r\n","page_name":" 3077 ","page_number":109},
  {"content":"\r\n\r\n[ 83 ب 
  ] فتح نموده به مردم خود سپرده و چندين مستحفظ در آنجا گذاشته به جانب حلب مراجعت نمود . و فرنگان چون اين خبر شنيدند نااميد و مأيوس بازگشته چاره غير از آن نديدند كه با نور الدّين محمود از در مصالحه درآمده باشند . بنابراين ، كس نزد نور الدّين محمود فرستاده التماس مصالحه نمودند و تحف و هداياى لايقه جهت ملك نور الدّين محمود فرستادند . و نور الدّين محمود التماس ايشان را قبول نموده امسال بر ولايت ايشان نرفت .\r\nو از جمله وقايع اين سال آنكه سليطين « 1 » ، صاحب طليطله ، كه اصل نامش ادفونس « 2 » بود و به سليطين اشتهار يافته ، و او از ملوك جلّالقه « 3 » بود ، كه از بزرگ‌ترين قبايل فرنگ‌اند ، با چهل هزار نفر از فرنگان به قصد تسخير مدينهء قرطبه آمده آن شهر را محاصره نمود . و چون اين خبر به مراكش كه دار السلطنهء عبد المؤمن بود رسيد ، عبد المؤمن در ساعت ابو زكريا يحيى بن تومرت « 4 » را با لشكرى انبوه به جنگ سليطين تعيين نمود . و چون ابو زكريا به نواحى قرطبه رسيد ، معلوم شد كه سر راه را سپاه سليطين گرفته‌اند . بنابراين ، ابو زكريا آن راه را گذاشته به كوهستان درآمد . و مدّت بيست و پنج روز در آن كوهستان سرگردان شده خود را به كوهى كه مشرف بر شهر قرطبه بود رسانيد . و از آنجا كه ابو زكريا راه راست را گذاشته به كوهستان درآمده بود - تا قرطبه چهار روز راه بود - اكنون مسافت چهار روز راه را به بيست و پنج روز قطع كرد ، و خود را بر سر آن كوه بلند رسانيد . و چون سليطين كه در دور شهر قرطبه فرود آمده بود لشكر بسيار بر سر كوه مشاهده نمود ، دانست كه اين سپاه از جانب مراكش به امداد اهل قرطبه آمده‌اند . فى الحال ، طبل رحيل كوفته ، از دور شهر قرطبه برخاست .\r\nمقارن كوچ كردن سليطين ، قائد ابو الغمر « 5 » ، كه از قبل عبد المؤمن والى قرطبه بود ، و در ميانهء جزيرهء اندلس به شجاعت و نجدت اشتهار داشت ، از شهر بيرون آمده متوجّه كوه شد . و چون پيش ابو زكريا رسيد ، در ساعت او را از بالاى كوه درآورده به شهر قرطبه داخل كرد .\r\nروز ديگر ديدند كه آن كوه پر از سپاه فرنگ است . قائد ابو الغمر با ابو زكريا گفت كه « غرض من در اين روز فرود آمدن شما از بالاى كوه آن بود ، كه يقين مىدانستم كه سليطين از دور شهر به‌واسطهء آن برخاسته كه امشب بر شما از عقب شبيخون آورده تمامى شما را آن‌چنان سراسيمه و مضطرب گرداند كه از بالاى كوه ، همه ، در شب تاريك خود را به پائين اندازيد و هلاك شويد .\r\nالقصّه چون سليطين ديد كه سپاه عبد المؤمن به اندرون شهر قرطبه درآمدند از همانجا عنان\r\n\r\n\r\n","description":"","footnote":"\r\n( 1 ) . سليطين ( شاه خردسال ) نامى بود كه اعراب براى آلفونسوى هفتم ( حك : 520 - 522 ه . ق ) به كار مىبردند . وى پسر ريموند ، كنت بورگاندى بود . - ابن ابّار ، الحلة السيرا ، ج 2 ، ص 249 .\r\n( 2 ) . در متن : « ارقوس » آمده است .\r\n( 3 ) . منظور پادشاهان « جلّيقيّه » ناحيه‌اى ساحلى در شمال اندلس .\r\n( 4 ) . الكامل : يحيى بن يرموز .\r\n( 5 ) . وى ابو الغمر سائب از فرزندان ابن غلبون از پهلوانان و اميران اندلس بود .\r\n","page_name":" 3078 ","page_number":110},
  {"content":"\r\n\r\nعزيمت به صوب ولايت خود منعطف داشت . و مدّت محاصرهء او شهر قرطبه را سه ماه بود .\r\nو از جمله وقايع اين سال آنكه ملك حسين غورى شهر هرات را متصرّف شد . و سبب اين آن بود كه اهالى شهر هرات به‌واسطهء ظلم و تعدّى اتراك و زوال هيبت سلطان سنجر ، از خاطر ايشان به تنگ آمده كس پيش ملك حسين غورى فرستاده پيغام دادند كه « اگر ميل هرات دارد ، بايد كه بىتوقّف متوجّه گردد كه شهر را بىجنگ و جدل تسليم ايشان مىنماييم . » ملك حسين غورى چون اين پيغام شنيد فى الحال ، با لشكرى آراسته متوجّه آن صوب شد . و چون به ظاهر هرات رسيد ، اهالى هرات كس پيش او فرستاده پيغام دادند كه « ما از براى حفظ ظاهر ، دو سه روز در مقام ممانعت و مدافعت خواهيم شد . بايد كه از آن ممر آزرده‌خاطر نشود و حمل بر كذب و بىقولى ما ننمايند . » بنابراين سه روز اهل هرات در مقام جنگ زرگرى درآمده ، قدرى ممانعت و مدافعت نمودند . روز چهارم اكابر و اهالى آن بلده از شهر بيرون آمده به ملازمت ملك حسين مشرّف شدند و ملك را به اعزاز و اكرام هرچه تمام‌تر به شهر درآورده پيشكش‌هاى لايق كشيدند . ملك نيز هريكى از اهالى آن شهر را لايق به حال او رعايت نمود و مردم را از خود شاكر و راضى نمود و قانون عدالت را شيوهء خود ساخته آن‌چنان سلوك نمود كه جميع اصناف خلايق زبان به ثناى او گشودند و از خداى سبحانه و تعالى سرّا و جهرا ، آشكارا و نهان ازدياد دولت او مسئلت مىنمودند . « 1 »\r\nو از وقايع اين سال آنكه محمّد بن كيابزرگ اميد « 2 » با لشكرى به جانب طالقان رفت و به عمارت دز ازدبك مشغول شد . در اثناى اين حالت آقسنقر فيروزكوهى ، والى رى ، با لشكر عراق به‌پاى دز ازدبك رسيد و رفيقان شبيخون بر آنها بردند و جمعى را كشتند و بقيّة السّيف به حال پريشان بازگشتند . و محمّد بن كيابزرگ اميد عمارت دز را تمام كرده خواجه محمود بن مسعود و شجاع درهى را به كوتوالى آن بازداشته به جانب الموت مراجعت كرد .\r\nو در بعضى تواريخ اين واقعه را از جملهء وقايع سال سابق دانسته و همچنين جنگ سلطان مسعود و سلطان محمّد شاه بن سلطان محمود كه در ولايت آذربايجان [ 84 الف 
  ] روى نموده ، در بعضى از تواريخ از وقايع سال سابق شمرده و در بعضى از وقايع ، اين سال . على اىّ حال بعد از جنگ ، قرار به صلح داده با يكديگر بر دفع اسماعيليان متّفق شده قصد قلعهء اورنگ\r\n\r\n\r\n","description":"","footnote":"\r\n( 1 ) . و اين‌چنين بود كه عدل بىپايان نخستين گور خان غورى موضوع يكى از حكايات نظامى عروضى كه در چهار مقاله شد . بنابه گزارش نظامى عروضى ، علاء الدّين حسين غورى ، حتى زمانى كه به غارت غزنه و ويران‌سازى كاخ‌هاى آن دستور داد ، مدايج محمود و مسعود و ابراهيم غزنوى را به زر خريد و در گنجينهء كتاب‌هايش پنهان كرد . - چهارمقاله ، ص 36 .\r\n( 2 ) . محمّد پس از اينكه پدرش بزرگ اميد به سال 532 ه . ق ديده بر جهان فروبست ، به مقام داعى رسيد و مثل پدر تابعيت و وفادارى تمامى قلمرو پراكندهء اسماعيلى را حفظ كرد .\r\n","page_name":" 3079 ","page_number":111},
  {"content":"\r\n\r\nكردند و در شانزدهم ماه ربيع الآخر به پاى قلعه فرود آمدند و منجنيق‌ها نصب نموده تا مدّت يك ماه جنگ قايم بود . آخر الأمر ، سپهسالار سلاطين سلجوقى كه خمارتاش نام داشت ، كس به الموت فرستاده پيغام داد كه « مناسب آن است كه مردم خود را ازين قلعه بطلبيد ، و الّا عن قريب است كه همه به قتل خواهند رسيد . » محمّد بن كيابزرگ به سخن ايشان التفات نكرده كس پيش اهالى قلعه فرستاده ايشان را دلدارى داد .\r\nو چون امير خمارتاش ديد كه به‌زور و تدبير كار پيش نرفت ، بالضّروره بازگشت و در منصّف شهر شعبان سال سابق يا اين سال ، على اختلاف المورّخين ، سلطان سنجر آذرى سپهسالار على طوسى را با كيا حسين بن عبد الجبار به الموت فرستاد كه « معتقد شما چيست ؟ » ايشان در جواب نوشتند كه « معتقد ما آن است كه خداى واجب الوجود - يعنى آنكه در وجود خود محتاج به هيچ‌كس نيست - هست و يكى است و او را ببايد شناخت . و خود نظر درست آن باشد كه موافق قول خداى تعالى و رسول او باشد . و مراعات احكام شرع بدان وجه كه امر حقّ تعالى بدان ناطق است و اخبار رسول ، صلّى اللّه عليه ، بدان صادر و واجب است و به هرچه در مبدأ و معاد و ثواب و عقاب و صفات قيامت و آخرت كه حق سبحانه تعالى از قرآن مجيد ذكر آن كرده و پيغمبر ما مطابق و موافق آن فرموده ايمان و ايقان داشتن لازم و واجب است . و هيچ‌كس را نرسد كه براى خود در حكمى از احكام خداى تعالى و رسولان او ، صلّى اللّه عليهم ، تصرّف كند يا حرفى از آن تا به قيامت بگرداند . آنچه معتقد و دين ماست در اصول و فروع اين است كه گفتيم ، و الّا دانشمندى بفرستيد تا از طرفين بعد از گفتگو و مباحثه از روى انصاف آنچه حق باشد ظاهر گردد . »\r\nو روز يكشنبهء ماه ربيع الآخر اين سال محمّد بن كيابزرگ اميد از قلعه الموت بيرون آمده به قصد ديدن دزها نخست به دز دربند كه به تجديد عمارت يافته بود رفت ، و از آنجا به دز كريم آمد ، و از آنجا به دز منصورآباد ، و از آنجا به سرسيم كهور شد ، و از آنجا به دز رى رفت و تمامى قلاع خود را به نظر درآورد . و در روز يكشنبه سلخ ذيحجهء اين سال ، هادى كيا پسر هاشم ارسحاوان « 1 » و كرجيا با لشكرى گران بر كافران و آن نواحى آمدند و رفيقان ايشان را هزيمت داده ، هادى كيا را با شش نفر ديگر از بزرگان آن قوم اسير كرده به الموت رسانيدند .\r\nو در اين سال علىّ بن دبيس در اسدآباد فوت شد . و محمّد بن صالح طبيب را به قتل او متهم داشتند . آخر الأمر ، طبيب بعد از وى به اندك روز وفات يافت .\r\nو در محرّم اين سال يوسف دمشقى در مدرسهء نظاميهء بغداد بدون رخصت خليفه\r\n\r\n\r\n","description":"","footnote":"\r\n( 1 ) . ق : ارسما و اسان .\r\n","page_name":" 3080 ","page_number":112},
  {"content":"\r\n\r\nمقتفى باللّه به درس گفتن شروع نمود . بنابراين ، بعد از دو روز ، روز جمعه او را منع نموده و سلطان مسعود ، شيخ ابو النجيب را به تدريس آن مدرسه تعيين فرمود . امّا شيخ بىرخصت خليفه جرئت به درس گفتن نكرده ، بنابراين ، سلطان كس پيش خليفه فرستاده رخصت درس گفتن او حاصل كرد .\r\nو در تاريخ ابن كثير شامى وفات سلطان مسعود را در روز چهارشنبه سلخ ماه جمادى الآخر اين سال آورده ، و در كامل التواريخ چنين آورده كه فوت سلطان مسعود سلجوقى در ماه رجب سنهء اربع و اربعين و خمسمائه « 1 » [ - 544 
  ] بود ، و اللّه اعلم بحقيقة الحال . على اىّ حال ، بعد از فوت سلطان مسعود ، برادر [ زاده‌اش 
  ] ، ملكشاه بن سلطان محمود بن سلطان ملكشاه بن سلطان الب ارسلان سلجوقى ، به جاى او نشست . و هنوز ملكشاه بر امور سلطنت قرار نگرفته بود كه سلطان محمّد بن مسعود آمد و بر ملكشاه مستولى شده و خاصبك را پاره‌پاره كرده نزد سگان انداخت و بر سرير حكومت متمكّن شد . « 2 » امّا چندان مهمات او رواج نداشت ؛ چه ، بعد از فوت سلطان مسعود ، دولت سلاجقه روى به زوال نهاد . « 3 »\r\nو به روايت صاحب كامل التواريخ ، بعد از فوت سلطان مسعود به يك سال سلطان سنجر به دست تركمانان غز گرفتار شد ؛ و اگرچه به روايت ابن كثير شامى بعد از فوت او به دو سال قضيهء گرفتارى سلطان سنجر روى نمود . و مدت سلطنت سلطان مسعود هجده سال و كسرى بود . و ايّام زندگانى او چهل و پنج سال . و در همدان مدفون شد .\r\nو در المنتظم ابن جوزى ، از جملهء عجايب امور اين سال آورده كه خروس تخم كرد ، « 4 » و ماده‌بازى ، دو خايه در يك بار نهاد ، و مادهء شترمرغى كه نر نداشت ، بيضه نهاد .\r\n\r\n\r\n","description":"","footnote":"\r\n( 1 ) . ابن اثير فوت سلطان مسعود را در وقايع سال 547 هجرى آورده نه 544 هجرى .\r\n( 2 ) . گزارش ابن اثير بر خلاف اين است . وى مىگويد ملكشاه عمرش را صرف لهو و لعب كرد و امور دولت را به امير خاصبك بن يلنگرى واگذاشت . ولى چون خاصبك ، ملكشاه را مردى كه بتواند امور سلطنت را اداره كند نيافت ، از برادر ملكشاه ، محمّد بن محمود دعوت كرد و امور سلطنت را به او سپرد . - الكامل ، ج 11 ، ص 162 .\r\n( 3 ) . با مرگ سلطان مسعود خاندان سلجوقى در عراق افول كرد و مملكت سلاجقه به دولت‌هاى كوچك اتابگان تقسيم گرديد كه دشمن خونى يكديگر بودند . اختلاف بين اين دولت‌هاى پراكنده فرصت مغتنمى را از يك‌سو در اختيار صليبيان گذاشت تا مناطق ازدست‌رفتهء خود را بازپس گيرند ، و از سوى ديگر زمينهء حملهء مغول به ايران را فراهم آورد .\r\nمقتضى خليفهء نيز بىكار ننشست . شحنهء پير مسعود در بغداد ، مسعود بلالى ، را از شهر بيرون كرد ، املاك و دارايىهاى سلطان را تصرف كرد و حتى شعراى وابسته به محافل دربار سلجوقى ، از جمله حيص بيص را به بند كشيد . - بندارى ، زبدة النصرة ، ص 281 به بعد ؛ سبط ابن جوزى ، مرآت الزمان ، ج 1 ، ص 212 ؛ راوندى ، راحة الصدور ، ص 249 به بعد .\r\n( 4 ) . ق : خروس خايه آورد .\r\n","page_name":" 3081 ","page_number":113},
  {"content":"\r\n . \r\n","description":"","footnote":"","page_name":" 3082 ","page_number":114},
  {"content":"\r\n\r\n\r\nذكر وقايع سال پانصد و سى و ششم از رحلت خير البشر « 1 » [ 84 ب 
  ]\r\nدر اوايل اين سال نور الدّين محمود سپاه بسيار جمع آورده بر سر ولايت جوسكين فرنگى كه در جانب شمال حلب واقع بود ، مثل تل باشر و عين‌تاب « 2 » و عزاز « 3 » و غير آن رفته و بعضى از آن ولايات را به تصرّف خود درآورد . و چون جوسكين بر حقيقت حال اطّلاع يافت لشكرى انبوه جمع آورده متوجّه حرب نور الدّين محمود شد . چون آن دو سپاه به‌هم رسيدند نايرهء آتش جدال و قتال بالا گرفت . آخر الأمر ، جوسكين فرنگى غالب آمد . نور الدّين محمود چون اكثر سپاهش به قتل رسيد حتى آنكه جمعى از مقرّبان او دستگير شدند و از آن جمله سلاح‌دار خاصّهء « 4 » او در دست فرنگان گرفتار شد ، بالضّروره روى از معركهء حرب تافته بيرون رفت و سپاه جوسكين اموال و اسباب بسيار به دست آورده مظفّر و منصور به جانب اوطان خود مراجعت نمودند . جوسكين سلاح‌دار خاصهء نور الدّين محمود را با سلاح خاصّهء او نزد مسعود بن قلج ارسلان ، صاحب قونيه ، فرستاد كه « اين سلاح داماد « 5 » تست . بعد از اين خودش را به خدمت خواهيم فرستاد . »\r\nالقصّه ، نور الدّين از اين شكست بسيار درهم شده در مقام انتقام از جوسكين درآمده در آن باب انديشه‌هاى گوناگون مىكرد و از غم و غصّه آن هزيمت خواب و فراغت بر وى حرام شده بود ، و دلير پيش سپاه خود سخن نتوانست گفت و مىگفت : « تا من انتقام خود از جوسكين نگيرم ، خيال مىكنم كه از جميع دزدان عالم زبون‌ترم . » آخر الأمر ، جمعى از امراى تركمان را\r\n\r\n\r\n","description":"","footnote":"\r\n( 1 ) . ق : عليه و آله التحية من الملك الاكبر .\r\n( 2 ) . در بين حلب و انطاكيه .\r\n( 3 ) . هرسه نسخه : عراز . رجوع شود به پاورقى صفحه 112 كتاب .\r\n( 4 ) . ق ، ش : صلاح‌دار خاصه .\r\n( 5 ) . هرسه نسخه : اين سلاح‌دار داماد تست .\r\n","page_name":" 3083 ","page_number":115},
  {"content":"\r\n\r\nبه نوازش‌هاى پادشاهانه و عنايت‌هاى خسروانه سرافراز گردانيده با ايشان گفت كه « اگر من اين نوبت باز متوجّه جنگ جوسكين شوم ، او نيز از اطراف و جوانب بلاد خود سپاه فراوان به‌هم رساند و متوجّه جنگ ما خواهد شد . و چون در تعصّب با يكديگر زياده از مسلمانان سعى و اهتمام مىدادند ، يمكن كه نوبت ديگر نيز چشم‌زخم بسيار به اسلام راه يابد . بنابراين ، صلاح در آن مىبينم كه شما در مقام انتقام از وى شده آنچه سعى و اهتمام داريد در آن باب بايد كرد . و به تقصيرى از خود راضى نشويد ، كه او به‌واسطهء غرورى كه دارد ، امراى ما را مطلقا در نظر خود نمىآورد . و براى ايشان جمعيت نيز نخواهد كرد . »\r\nالقصّه ، امراى تركمان قبول اين معنى از نور الدّين نموده جمعى را به جاسوسى فرستادند كه در وقت فرصت خود را به جوسكين رسانيده و دستبردى بر وى نمايند . اتّفاقا جاسوس تركمانان خبر آوردند كه اينك جوسكين با جمعى قليل از سپاه در شكارگاه در فلان موضع شكار مىكند . تركمانان در ساعت سوار شده خود را به ناگاه به وى رسانيده دستگير نمودند . و چون جوسكين در دست تركمانان گرفتار شد ، در مقام استخلاص خود شده تركمانان را زر بسيار قبول كرد . تركمانان چون زر بسيار شنيدند به خلاص كردن وى راضى شده گفتند : « زر را حاضر گردان كه نسيه معامله نمىكنيم . » جوسكين فى الحال ، يكى از معتمدان خود را فرستاده آن مبلغ را از خزانه گرفته و هنوز فرستادهء جوسكين بازنگشته بود كه يكى از آن معركه دويده ، اين خبر را به ابو بكر ، نايب نور الدّين محمود ، رسانيد . ابو بكر فى الحال ، جمعى كثير از سپاه نور الدّين محمود چيده ، با يكى از امراى صاحب وجود همراه آن شخص كه خبر آورده بود فرستاد كه جوسكين را با تركمانان دست و گردن بسته بياورند .\r\nاتّفاقا ، هنوز امراى تركمانان با جوسكين در آن شكارگاه انتظار مىبردند كه سپاه فراوان از جانب حلب رسيده جوسكين را با آن تركمانان گرفته به مجلس نور الدّين محمود حاضر گردانيدند . نور الدّين محمود سجدهء شكر به جاى آورده تصدّق بسيار نمود و اهل اسلام را از گرفتارى جوسكين - كه ظالمى بود از ظلمهء كفّار و در شجاعت از ابناى روزگار امتياز تمام داشت - بسيار خوشحالى و سرور روى نمود . و ملك نور الدّين محمود بعد از گرفتارى جوسكين ، بىتوقّف سوار شده تمامى ولايات او را متصرّف شد .\r\nو از جمله قلاع مشهور كه جوسكين داشت قلعهء تل باشر و عين‌تاب و اعزاز و تلّ خالد « 1 » و قورس ، و راوندان ، « 2 » برج الرصاص ، حصن باره ، و كفرسوت « 3 » ، كفرلاثا « 4 » ، دلوك « 5 » ، مرعش « 6 » ،\r\n\r\n\r\n","description":"","footnote":"\r\n( 1 ) . قلعه‌اى در نواحى حلب .\r\n( 2 ) . قلعه‌اى و ناحيه‌اى خوش‌آب‌وهوا در حلب .\r\n( 3 ) . در متن : كفرسود . از اعمال حلب در نزديكى بهسنا .\r\n( 4 ) . رجوع شود به پاورقى 7 ، ص 3057 كتاب .\r\n( 5 ) . هرسه نسخه : دلول . دلوك منطقه‌اى در حلب .\r\n( 6 ) . شهرى در ثغور روم و شام .\r\n","page_name":" 3084 ","page_number":116},
  {"content":"\r\n\r\nنهر الجوز « 1 » بود . و ملك نور الدّين بعد از گرفتن اين قلاع تمامى آنها را پر از غلّه و آذوقه ساخته به مردان كارى معتمد سپرد . و در هرقلعه بيست ساله آذوقه فرستاد .\r\nو از جمله وقايع اين سال آنكه عبد المؤمن ، ابى حفص [ عمر بن ابو يحيى 
  ] هنتانى « 2 » را با بيست هزار نفر در كشتى نشانده به غرناطهء اندلس فرستاد . چون ابى حفص به حوالى آن بلاد رسيد ، اوّلا شهر غرناطه را محاصره نمود . احمد بن ملحان ، صاحب مدينهء وادىآش « 3 » ، با سپاه خود آمده بود ابى حفص ملحق شد . ابراهيم بن همشك ، صهر ابن مردنيش نيز با سپاه خود به ايشان متفق شد . و چون اين جماعت به ابى حفص متفق شدند ، مصلحت در آن ديدند كه اولا [ 85 الف 
  ] بر سر ولايت ابن مردنيش ، كه صاحب بلاد شرقيهء اندلس است ، بايد برفت . بنابراين ، ابى حفص هنتانى « 4 » با سپاه فراوان عنان عزيمت به صوب ولايت ابن مردنيش « 5 » منعطف داشت .\r\nو ابن مردنيش چون از توجّه ايشان اطّلاع يافت ، كس نزد ملك برشلونه « 6 » فرنگى فرستاده از وى امداد خواست . ملك برشلونه ملتمس ابن مردنيش را مبذول داشته ده هزار سوار از براى امداد او فرستاد . و ابى حفص چون به بلقواره « 7 » - كه از آنجا تا به مرسيه « 8 » ، كه پايتخت ابن مردنيش بود يك مرحله بيش نبود - رسيده بود خبر رسيد كه لشكر بسيار از ملك برشلونه فرنگى به مدد ابن مردنيش آمده به شهر مرسيه درآمدند . بنابراين ، ابى حفص ترك عزيمت مرسيه نموده عنان عزم به صوب مدينهء المريه « 9 » كه از اعظم بلاد فرنگان آن حدود بود منعطف داشته ، آن شهر را محاصره نمودند . آخر الأمر ، چون به‌واسطهء صعوبت راه‌ها ، غلّه در اردوى ابى حفص روى به كمى نهاد و قحطى به جايى رسيد كه مردم از گرسنگى به هلاكت رسيدند ، ابى حفص هيچ مهمّ نساخته ، به جانب اشبيليه بازگشت .\r\nو در اين سال از مشاهير شعراى عرب جرير و فرزدق كه هردو معاصر و معاند يكديگر بودند ، وفات يافتند . و فرزدق اكثر اوقات در حلب مىبود و نامش ابو الحسين احمد بن ميز بود . و جرير در دمشق مىگذرانيد و در همان شهر فوت شد و نام و كنيت او ابو عبد الله محمّد بن نصر بود . « 10 »\r\n\r\n\r\n","description":"","footnote":"\r\n( 1 ) . ناحيه‌اى خوش‌آب‌وهوا ميان حلب و البيره .\r\n( 2 ) . هرسه نسخه : عنانى .\r\n( 3 ) . شهرى در اندلس از توابع البيره .\r\n( 4 ) . ق ، ش : ابى حفض هينانى .\r\n( 5 ) . ق : ابن مرديس .\r\n( 6 ) . هرسه نسخه : بن شلونه . بارسلون امروزى .\r\n( 7 ) . هرسه نسخه : بلفوان .\r\n( 8 ) . ق : حرسيه .\r\n( 9 ) . ق ، ش : مربته ؛ م : مرتبه .\r\n( 10 ) . سطور اخير دربارهء فوت فرزدق ( مداح بنى اميه و متوفاى 110 ه . ق ) و فوت شاعر معاصرش ، جرير ، به اشتباه و خطا ثبت شده است . و هيچ ارتباطى به مطلب و سال مورد بحث ندارد .\r\n","page_name":" 3085 ","page_number":117},
  {"content":"\r\n . \r\n","description":"","footnote":"","page_name":" 3086 ","page_number":118},
  {"content":"\r\n\r\n\r\nذكر وقايع سال پانصد و سى و هفتم از رحلت خير البشر « 1 »\r\nاز جمله وقايع اين سال شمّه‌اى از احوال سلطان محمّد بن محمود بن محمّد بن ملكشاه سلجوقى بود كه بعد از خلع و عزل برادر خود ، ملكشاه ، بر سرير حكومت و سلطنت قرار گرفت . و چون ارباب تواريخ معتبره در فوت سلطان مسعود - چنانچه سابقا اشاره به آن كرده شد - مختلف‌اند . بعضى فوت او را در غرّهء رجب اين سال نوشته‌اند . و صاحب كامل التواريخ و روضة الصفا به اين قول تصريح نموده‌اند . و ابن كثير شامى فوت او را از جمله وقايع سنهء خمس و اربعين و خمسمائه [ - 545 
  ] شمرده . و همين روايت از روضة الصفا نيز ظاهر مىشود . و چون ملكشاه بعد از فوت سلطان مسعود بر سرير سلطنت بىفاصله متمكّن گشته ، همين اختلاف در جلوس او واقع خواهد بود . بنابراين ، ما مجملى از احوال جلوس و عزل او از سلطنت ، بالا ، در وقايع سنهء خمس و اربعين و خمسمائه موافق روايت ابن كثير نوشتيم . اكنون تفصيل احوال ايشان در وقايع اين سال موافق روايت كامل التواريخ - كه در نظر متفحصّان سير و تواريخ ، معتبر و معتمد عليه است - نوشته مىشود .\r\nدر روضة الصفا مسطور است كه چون ملكشاه بعد از فوت عمّ خود ، سلطان مسعود ، بر سرير سلطنت قرار گرفت ، بعد از سه ماه در ماه شوّال مخلوع و معزول گشت . و سبب عزلش آن بود كه او هميشه با نديمان خوش‌طبع به شرب و لهو و لعب اشتغال داشت و امرا را نزد خود بار نمىداد . مع هذا هميشه در باب دفع خاصبك - كه در زمان سلطان مسعود بر جميع امرا مستولى بود و هرچند سلطان سنجر سعى مىنمود كه شايد سلطان مسعود دست از تربيت او بازدارد ،\r\n\r\n\r\n","description":"","footnote":"\r\n( 1 ) . ق : عليه و آله التحية من الملك الاكبر .\r\n","page_name":" 3087 ","page_number":119},
  {"content":"\r\n\r\nحتّى آنكه ، چنانچه سابقا گذشت ، سلطان سنجر در آن باب تهديدات بسيار به سلطان مسعود فرستاد ، امّا اثرى بر آن مترتّب نمىشد - انديشه‌ها مىنمود و فكرهاى گوناگون مىكرد كه شايد بر وى دست يابد ، ميسّر نمىشد . تا آنكه خاصبك بر ارادهء آن مطلع شده با امرا در باب گرفتن وى مشورت كرد . چون همهء امرا از وى به‌واسطهء بارنيافتن آزرده‌خاطر بودند ، همه در گرفتن او متفق اللفظ و المعنى گشته ، قرار به آن دادند كه در اين باب صلاح خاصبك است ، هرنحوى كه داند اين مهم را پيش برد . بنابراين ، خاصبك به استصواب جميع امرا ، سلطان ملكشاه را جهت ضيافت به منزل خود تكليف كرد .\r\nبعد از سه روز كه سلطان در منزل خاصبك داد عيش و كامرانى داده بود ، روز چهارم بساط خرّمى و لهو درنورديده ، خاصبك به اتّفاق امرا ، ملكشاه را گرفته در برجى از برج‌هاى قلعهء همدان دربند كرده ، فى الحال ، قاصدى به خوزستان فرستاده ، برادرش ، محمّد بن محمود بن محمّد بن ملكشاه ، را طلب داشت . و سلطان محمّد به مجرّد رسيدن قاصد ، در ساعت متوجّه همدان شد و بىكلفت جنگ و جدل جميع امرا و اركان دولت كمر اطاعت و انقياد بر ميان بسته او را بر سرير سلطنت نشانيدند . و او پادشاهى بود در كمال فراست و عقل و در تدبير مهمّات سلطنت از ابناى روزگار ممتاز بود ، و هرگز نقض عهد نكردى و دروغ نگفتى ، و در رعايت احكام شرعى و سنن مصطفوى كمال مبالغه داشتى ، و توقير و تعظيم علما كما ينبغى به جاى آوردى .\r\nو چون در وقت توجّه سلطان محمّد از خوزستان به همدان ، جمال الدّين بن قايماز - كه خاصبك او را [ 85 ب 
  ] به طلب سلطان محمّد فرستاده بود - در راه خاطرنشان سلطان محمّد كرده بودند كه « اگر سلطان در گرفتن خاصبك تغافل و تكاهل جايز دارد يقين كه با سلطان همان معامله پيش خواهد آمد كه با برادرش سلطان ملكشاه پيش برد . » محمّد اين سخن را در خاطر داشت ، تا آنكه چون به همدان رسيد ، از مردم معتمد خود شنيد كه خاصبك با خليفه مقتفى لامر اللّه عهد كرده كه نام سلاطين سلاجقه از خطبه و سكّه محو كند و خاصبك از قبل خليفه والى عراق باشد . بنابراين ، سلطان محمّد استيصال او را با خود قرار داده منتظر فرصت مىبود .\r\nو چون روز اوّل كه سلطان به همدان درآمد اينانج و خاصبك و ساير امراى سلطان مسعود بارگاه سلطان را در مرغزار قراتگين برپاى كرده سلطان را به آنجا بردند طويى عظيم كردند و تمام روز در بارگاه سلطان به شراب خوردن اشتغال داشتند . روز ديگر سلطان به كوشك مرغزار همدان رفت و جميع امرا را بار داد . و هريكى از امراى سلطان مسعود آن روز پيشكش‌هاى لايق گذرانيده به انواع عنايات پادشاهانه و اصناف انعامات خسروانه سرافراز گشتند . خصوصا خاصبك كه غرايب امتعه و نفايس اقمشه و اسلحهء گوناگون و جام‌هاى قيمتى و اسباب گران‌بها به نظر سلطان رسانيد و در سلك مقرّبان منسلك شد .\r\n\r\n","description":"","footnote":"","page_name":" 3088 ","page_number":120},
  {"content":"\r\n\r\nو در همين روز چون اهل مجلس متفرّق شدند و به‌غير از خواص و مقرّبان هيچ‌كس نماند ، خاصبك كه خود را از همهء مقرّبان مقرّب‌تر مىدانست ، برپاى ايستاد ، آغاز سخن كرد كه قواعد شهريارى چنين است و آيين جهاندارى چنان و چنين . و در اين اثنا ، قايماز به اشارهء سلطان از مجلس برخاسته ، عزرائيل‌وار خاصبك را گرفته بازپس كشيد و گفت : « اين طرف بيا كه اينجا جاى وعظ و نصيحت نيست . » بعد از آن صارم بن محمّد و يونس او را با زنگى جاندار به گوشه‌اى برده ، سر هردو را از تن جدا كردند . نوكران خاصبك كه بيرون بودند ، چون خبر گرفتن او شنيدند ، در قصر بنياد جوش و خروش كرده مىخواستند كه به اندرون درآيند ، كه سلطان محمّد فرمود كه سر ايشان را بيرون اندازند . چون سر خاصبك و زنگى جاندار را ديدند ، جميع هواخواهان ايشان پراكنده شدند و به جاى خود قرار گرفتند و فتنه و غوغا فرو نشست . و خواص و مقرّبان سلطان محمّد به ضبط خزانهء خاصبك پرداختند . و از جملهء چيزها كه در آنجا يافتند سيزده هزار توپ اطلسى قرمز غير مستعمل بود . باقى بر اين قياس بايد كرد .\r\nبعد از آن سلطان محمّد سرهاى هردو ايشان را نزد اتابك شمس الدّين ايلدگز ، صاحب آذربايجان ، و نصر الدّين آقسنقر ، صاحب مراغه ، فرستاد ؛ به تصوّر آنكه ايشان را خوش آيد .\r\nاتّفاقا ايشان هردو از كشتن اينها ترسيده علم مخالفت سلطان برافراشتند و در ساعت كس به طلب سليمانشاه ، عمّش ، كه در زنجان بود ، فرستادند و وى را طلب داشتند . و سليمانشاه فى الحال ، از زنجان برآمده به امرا پيوست و به اتّفاق ايشان لشكرى انبوه به‌هم رسانيده متوجّه همدان شدند . سلطان محمّد باآنكه خزانهء خاصبك را بالتمام بر سپاه خود قسمت كرده بود ، امّا چون امراى عاصى پنهانى كس فرستاده اكثر سپاهيان را از سلطان محمّد برگردانيده بودند ، اكثر سپاهيان دز گرفته مىگريختند و به خيمهء سليمانشاه مىرفتند .\r\nچون سلطان محمّد اين حال را مشاهده نمود ، دانست كه به اين موضع مقاومت با سليمانشاه نتوان كرد . بالضّروره با خواص خود از همدان برآمده به جانب اصفهان رفت و سليمانشاه بىمانع و رادع به همدان آمده بر سرير سلطنت قرار گرفت .\r\nامّا از اعجوبه‌هاى روزگار ناپايدار در همان هفته امرى به ظهور رسيد كه هيچ‌كس را در خيال نمىگنجيد . و آن‌چنان بود كه چون سليمانشاه بر تخت سلطنت قرار گرفت ، امرا مصلحت چنان ديدند كه منصب حاجبى از خوارزمشاه - كه حاجب سليمانشاه بود و خواهرش در سلك حرم‌هاى سليمانشاه منسلك بود - و وزارت را از فخر الدّين كاشى گرفته به جاى خوارزمشاه ، مظفر الدين الب ارغون را حاجب گردانند و زمام مهمات وزارت را در كف كفايت شمس الدّين ابو نجيب نهند .\r\nچون خوارزمشاه از اين سگالش خبر يافت ، خواست كه سلطنت سليمانشاه را برهم زند .\r\n\r\n","description":"","footnote":"","page_name":" 3089 ","page_number":121},
  {"content":"\r\n\r\nبنابراين ، رايش بر آن قرار گرفت كه سليمانشاه را از امرا بترساند تا ميانهء ايشان مخالفت واقع شود . در اين معنى بعد از تأمّل بسيار چاره غير از آن نديد كه به‌واسطهء خواهر خود سخنى چند به سمع سلطان رساند . القصّه ، خوارزمشاه نزد خواهر خود رفته گفت كه « امرا به شوهر تو دل بد كرده‌اند و مىخواهند كه او را گرفته محبوس سازند و به طلب سلطان محمّد ، برادرش ، كسى بفرستند و وعدهء خروج ايشان امشب است . » آن عورت فى الحال ، بر وجهى اين حكايت را به سمع سلطان رسانيد كه او را در صحّت آن [ 86 الف 
  ] هيچ دغدغه نماند و با خود گريختن قرار داد . و در همان شب با معدودى چند از غلامان و ملازمان از همدان بيرون آمده روى به مازندران نهاد . و امرا و سپاهيان از اين حال متحيّر و خالى الذهن بودند .\r\nچون صباح اين خبر به گوش مردم رسيد كه سليمانشاه پيدا نيست ، لشكريان دست به غارت نهاده از خزانه و اصطبل سليمانشاهى اثرى نگذاشتند . و چون اين خبر به سمع سلطان محمّد رسيد ، اوّلا ، مطلقا باور نكرد ، و اين آوازه را از جمله مكر و حيله‌هاى امرا از براى گرفتن او خيال كرد . تا آنكه به تواتر رسيد و يقين شد كه سليمانشاه در ميان نيست . پس سلطان محمّد عازم همدان شد و اين نوبت ديگربار از روى استقلال تمام به سرير سلطنت نشست و به ضبط و ربط ممالك پرداخت . و سليمانشاه از مازندران به جانب اصفهان رفت تا به طبس گيلكى به ايلغار آمده در هيچ‌جا توقّف نكرد و از طبس گيلكى پانصد سوار جرّار ، همراه برداشته متوجّه اصفهان شد . و چون به آن حوالى رسيد كس نزد رشيد جامه‌دار ، كه شحنهء اصفهان بود ، فرستاد كه او اصفهان را به وى سپارد . رشيد قبول نكرد و شهر را ضبط نمود و در مقام ممانعت و مدافعت درآمد . سليمانشاه چون حال چنان ديد ، چاره غير از آن نديد كه به بغداد رفته از جانب خليفه مقتفى مدد خواهد .\r\nالقصّه ، چون سليمانشاه به بغداد رسيد خليفه مقدم او را عزيز دانسته در مقام التفات شد و جميع اسباب سلطنت براى او فرستاد . و چون اين نوبت باز سليمانشاه اساس پادشاهى به دست آورد ، عنان عزيمت به صوب آذربايجان منعطف گردانيد . امراى آن ديار مثل اتابك ايلدگز و غير آن باز در مقام اطاعت سليمانشاه درآمدند و درصدد امداد او شدند . و در اين وقت برادر سلطان محمّد ملكشاه كه از بند همدان در همان چند روز گريخته به خوزستان گريخته بود ، در آنجا به اتّفاق آقسنقر پيروزكوهى روى به تبريز نهاد و به سليمانشاه پيوستند . و چون سلطان محمّد خبر از جمعيت مخالفان يافت ، از همدان با لشكرى گران به جانب آذربايجان شتافت .\r\nچون به حوالى تبريز رسيد ، سليمانشاه نيز مستعدّ جنگ شده از تبريز بيرون آمد و نايرهء جدل و قتال ميانهء هردو طايفه اشتعال يافت . آخر الأمر ، بعد از كشش و كوشش بسيار سليمانشاه طاقت نياورده روى به گريز نهاد . و از همانجا عنان عزيمت موصل منعطف داشت . و چون سلطان\r\n\r\n","description":"","footnote":"","page_name":" 3090 ","page_number":122},
  {"content":"\r\n\r\nمحمّد را خاطر از رهگذر سليمانشاه جمع شد ، بنابر اشاره و صوابديد بعضى از امرا - كه به عرض سلطان رسانيده بودند كه خليفه مقتفى باللّه با سلطان در مقام نفاق و عداوت است ، و الّا او را چه بر اين داشته بود كه سليمانشاه را اساس سلطنت داده به جانب تبريز مىفرستاده باشد - عنان عزيمت به صوب بغداد منعطف داشت .\r\nو سلطان محمّد چون به تكريت رسيد ، ارسلان بن طغرل بن محمّد بن ملكشاه را كه در آنجا محبوس بود از قيد بيرون آورد ، و مدّت يك ماه در تكريت توقّف نمود ، به‌واسطهء آنكه موفق گردبازو « 1 » را ، كه از جملهء مقرّبان سلطان بود ، به طلب زين الدّين على كوچك ، كه از ميانهء اعيان و اكابر عرب به مزيد شوكت و جمعيت امتياز تمام داشت ، فرستاده بود . و چون زين الدّين على آمد با بعضى از مقرّبان به جانب غربى بغداد فرود آمدند و پسران قايماز « 2 » و اتابك اياز و موفق گردبازو به طرف شرقى منزل ساختند . و چون اعيان بغداد و امراى خليفه مكرّر پيش سلطان فرستاده پيغام داده بودند كه « به مجرّد رسيدن شما بغداد بىكلفت جنگ و جدل تسليم خواهد شد . » سلطان به اعتماد آن پيغام دست از محاصرهء بغداد بازداشته بساط عيش و عشرت گسترانيده و تمام اوقات به شرب مىگذرانيد ، كه در اين اثنا ، خبر رسيد كه ملكشاه و اتابك ايلدگز با لشكرى انبوه به محاصرهء همدان مشغول‌اند و عن‌قريب است كه بر شهر همدان استيلا مىيابند .\r\nو چون اين خبر در اردوى سلطان محمّد اشتهار يافت ، از سپاه فوج‌فوج روى به گريز نهاده متوجّه همدان شدند ؛ چه ، اكثر اهل و عيال ايشان در همدان بود و مىترسيدند كه اگر ملكشاه بر شهر همدان مستولى شود ، اهل و عيال ايشان بر دست سپاه او اسير و دستگير گردند .\r\nدر اين وقت ، بندگان سلطان محمّد از خواب غفلت بيدار شدند و دانستند كه ضبط و نگاه داشتن سپاه ممكن نيست . بنابراين ، با امرا گفتند كه « ما فردا عبور كرده از آب گذشته با نيروى تمام متوجّه دفع سليمانشاه خواهيم شد ؛ چه ، دفع او اهم از گرفتن بغداد است . » و چون سپاه سلطان اين حكايت را از زبان او شنيدند ، اكثر به‌واسطهء آنكه فردا ازدحام درگذشتن خواهد شد ، در همان‌روز آهنگ عبور كردند . از اين سبب اضطراب و شورشى عظيم در اردوى سلطان محمّد برپا شد و جسر بشكست و نشان [ 86 ب 
  ] روز رستاخيز پديد آمد و هريك به طرفى روى نهادند .\r\nو در اين وقت از اوباش و اجامرهء بغداد جمعى كه از شهر بيرون بودند خود را به اردوى\r\n\r\n\r\n","description":"","footnote":"\r\n( 1 ) . در متن : موفق كرد بازدار . وى شرف الدين گردبازو از امراى سلاجقه بود . تصحيح براساس راحة الصدور .\r\n( 2 ) . در متن : قيماز . تصحيح براساس راحة الصدور .\r\n","page_name":" 3091 ","page_number":123},
  {"content":"\r\n\r\nسلطان محمّد رسانيده ، دست نهب و غارت دراز كردند . و سلطان خود با طايفه‌اى معدود از خواص خود به سراى سعد الدّوله « 1 » درآمد و زين الدّين على كوچك و بعضى ديگر از امرا درصدد مدافعت و ممانعت اوباش و اجامرهء بغداد درآمده ، خزانهء سلطان را از دست ايشان برآورده از آب گذرانيدند . و هرچيزى كه به‌واسطهء گرانى ، نقل او مشكل بود ، مثل خيمه و خرگاه ، بسوختند . و سلطان از سراى سعد الدّوله بيرون شده متوجّه همدان شد . و چون به پنج فرسخى دار السّلطنهء همدان رسيد ، مخالفان مانند بنات النّعش « 2 » پريشان و پراكنده شدند و هر يكى به جانبى رفتند . اتابك ايلدگز به آذربايجان مراجعت نمود . و ملكشاه به خوزستان رفت .\r\nو سلطان رحل اقامت در همدان انداخته بر سرير سلطنت قرار گرفت و تابستان در ييلاق همدان و زمستان در قشلاق ساوه مىگذرانيد تا ايّام حياتش به آخر رسيد .\r\nو از جمله وقايع اين سال آنكه عبد المؤمن مدينهء بجايه « 3 » را از دست يحيى بن عزيز بن حماد - كه آخر ملوك بنى حماد بود - بىجنگ و جدل گرفته ، تمامى مملكت بنى حماد را متصرّف گشت . و تفصيل اين مجمل آنكه چون يحيى بن عزيز مذكور هميشه اوقات خود را به لهو و لعب مىگذرانيد و اصلا به مهمّات ملك خود نمىپرداخت و مدار مهمات او بر بنى حمدون بود ، عبد المؤمن را داعيهء گرفتن آن مملكت شد . بنابراين در سال سابق از مراكش به سبتة « 4 » آمد و سپاه جمع مىنمود و بر مردم چنان ظاهر مىساخت كه داعيهء رفتن به اندلس دارد .\r\nو چون سپاه از اطراف و جوانب در تحت ظلّ رايت او جمع شدند ، در ماه صفر اين سال از سبتة ايلغار كرده آن‌چنان بر ولايت بنى حماد درآمد كه اهالى بجايه و آن ولايت را مطلقا از آمدن وى خبر نشد ، مگر وقتى كه رايات عبد المؤمن در نواحى شهر بجايه ظاهر شده بود . مع هذا ميمون بن حمدون ، كه مدبر و وزير يحيى بن عزيز بود ، سپاه فراوان جمع آورده متوجّه جنگ عبد المؤمن گشت . اتّفاقا مقدمهء سپاه با ميمون بن حمدون كه بيست هزار سوار همراه داشت ، جنگ كرده او را هزيمت دادند .\r\nو از تاريخ ابن اثير چنين معلوم مىشود كه سپاه ميمون بن حمدون به مجرّد ديدن سپاه عبد المؤمن ، بىآنكه جنگ كنند ، روى به گريز نهاده ، پراكنده شدند . و قراول عبد المؤمن بىمانع و مدافع قبل از رسيدن عبد المؤمن ، به دو روز ، به شر بجايه درآمدند و قرار گرفتند ، تا آنكه عبد المؤمن بعد از دو روز به شهر درآمد . و يحيى بن عزيز ، صاحب بجايه ، به قلعه‌اى كه\r\n\r\n\r\n","description":"","footnote":"\r\n( 1 ) . سعد الدوله يرنقش زكوى .\r\n( 2 ) . رجوع شود به پاورقى ص 124 كتاب .\r\n( 3 ) . هرسه نسخه : نجابه .\r\n( 4 ) . شهرى واقع بر ساحل جنوبى مديترانه محاذى جبل الطارق كه بر ساحل شمالى تنگه‌اى معروف به همين نام است ، واقع شده . - حاشيهء شدّ الازار به نقل از لغتنامهء دهخدا .\r\n","page_name":" 3092 ","page_number":124},
  {"content":"\r\n\r\nبه قسطنطنية [ الهواء 
  ] « 1 » اشتهار داشت ، متحصّن شد و برادرانش حارث و عبد اللّه گريخته به صقليه رفتند و عبد المؤمن بىقتال و جدال ولايات بنى حماد را متصرّف شد . و يحيى بن عزيز بن حماد به عهد امان نزد عبد المؤمن آمد .\r\nو از عجايب امور آنكه چون رجار فرنگى صاحب صقليه بر حسن بن علىّ بن يحيى بن تميم بن معزّ بن باديس ، صاحب افريقيهء مغرب ، غالب آمد و جرجى ، وزير رجار ، بر مهديه غالب آمد و بر آنجا استيلا يافت و حسن از ولايت خود - به تفصيلى كه قبل از اين مذكور شد - بيرون رفته به جزيرهء بنى مزغنان « 2 » افتاد و از آنجا به ملازمت عبد المؤمن رفت بسيار اظهار خوشحالى مىكرد و بىنهايت از آن محظوظ بود ، تا آنكه بعد از چهار سال ولايت او را نيز عبد المؤمن گرفت و هردو - يعنى حسن بن على و يحيى بن عزيز - در مجلس عبد المؤمن به‌هم رسيدند و مضمون بيت مشهور :\r\n اى دوست ، بر جنازهء دشمن چو بگذرى * شادى مكن كه بر تو همين ماجرا رود \r\nظاهر گشت . بعد از آن عبد المؤمن ، يحيى بن عزيز بن حمّاد را به يكى از بلاد مغرب فرستاده در آن شهر به وى آن‌مقدار اقطاعات ارزانى داشت كه اوقات او و متعلقانش به فراغت مىگذشت و حسن بن على را نزد خود نگاه‌داشت ، و وى را از جمله ندماى خود گردانيد . تا آنكه مهديه را از رجار فرنگى گرفت و يكى از امراى بزرگ خود را همراه حسن بن على به مهديه فرستاده كه بايد در جميع امور از صواب ديد امير حسن تجاوز ننموده در اطاعت و انقياد وى دقيقه‌اى نامرعى نگذارد . و امير حسن ، باز به مهديه رفت و آرزويى كه در دل داشت ، باز به فعل آمد .\r\nچون عبد المؤمن شهر بجايه و ساير ولايات بنى حماد را غير از يك قلعه كه در متانت و استحكام آن قلعه در ولايت ايشان قلعهء ديگرى نبود ؛ چه ، بر قلّهء كوه بلندى واقع شده كه از هيچ‌جا راه نداشت و چشمهء آب در اندرون داشت كه هميشه آب از وى مىجوشيد و خزاين بنى حمّاد در آن قلعه مىبود و آزوقه [ 87 الف 
  ] چندين ساله در آن مهيا بود . القصّه در اثناى آنكه عبد المؤمن مىخواست كه متوجّه آن قلعه شود ، خبر رسيد كه قبيلهء صناجه - كه از اعظم قبايل مغاربه بود - ابو قصبه نام شخصى را بر خود امير ساخته و ساير قبايل را مثل كتامه « 3 » و لواته و غير آن با خود متفق گردانيده متوجّه حرب عبد المؤمن‌اند . و چون عبد المؤمن اين خبر شنيد ، در ساعت قائد ابو سعد را ، كه از شجاعان مغرب زمين بود ، با سپاه بىكران به جنگ\r\n\r\n\r\n","description":"","footnote":"\r\n( 1 ) . بخشى است در الجزاير كه مركز آن شهر قسطنطنيه است . و نهر رمال از آن مىگذرد . - ذيل المنجد .\r\n( 2 ) . در متن : بنى مرعان .\r\n( 3 ) . هرسه نسخه : لبابه .\r\n","page_name":" 3093 ","page_number":125},
  {"content":"\r\n\r\nايشان فرستاد . در شرقى شهر بجايه ، در دامنهء كوه ، هردو طايفه به‌هم رسيدند و نايرهء جدال و قتال اشتعال گرفت . و بعد از محاربه و مقاتلهء بسيار ، ابو قصبه روى به گريز نهاد . و از آن جماعت چندان خلايق به قتل رسيد كه محاسب و هم از شمارهء ايشان عاجز بود . سپاه عبد المؤمن غنايم بسيار و اسير بىشمار از زن و فرزند ايشان گرفته ، مظفّر و منصور بازگشتند .\r\nو چون خاطر عبد المؤمن از آن ممر فارغ و مطمئن گشت ، با سپاه خود - كه به موحّدين اشتهار داشتند - متوجّه قلعهء بنى حمّاد شد . و باوجود آنكه آن قلعه بر وضعى واقع شده بود كه گرفتن آن به جنگ از جمله محالات عقل مىنمود ، امّا چون رعب و هيبت عبد المؤمن بر اهالى آن ديار بسيار استيلا يافته بود و اقبال دولت او بسيار بلند بود ، به مجرّد رسيدن ايشان در دامنهء كوه - كه آن قلعه بر قلّهء آن واقع بود - مستحفظان قلعه دست زن و فرزند خود را گرفته از قلعه بيرون رفتند و در مغارستان آن كوه پنهان شدند . و عبد المؤمن بىكلفت قتال و جدال به اندرون قلعه درآمده ، تمامى خزاين و دفاين بنى حمّاد را به مراكش - كه پايتخت او بود - نقل نمود .\r\nاز جمله وقايع اين سال جنگ سنجر سلجوقى بود « 1 » با ملوك غور كه اوّل ظهور دولت ايشان نيز در همين سال بود . و تفصيل اين مجمل آنكه ملك سورى ، پادشاه ولايت غور بود . و چنين آورده‌اند بعضى مورّخان كه سورى از نسل ضحّاك تازى بود و از زمان ضحّاك تا ايام سلطان محمود غزنوى سلطنت غور متعلّق به پدران سورى داشت و هيچ بيگانه بر آن ملك استيلا نيافته بود .\r\nالقصّه ، ملك سورى كه پادشاه غور بود ، او را سلطان محمود غزنوى برانداخت و ولايت غور را متصرّف شد . نبيرهء سورى از ترس سلطان به هندوستان گريخت . و او را پسرى بود سام نام كه به شرف اسلام مشرّف گشت و در بلاد هند به تجارت اوقات مىگذرانيد . و او را پسرى شد حسين نام كه در جميع كمالات صورى و معنوى حق سبحانه و تعالى او را نصيبى ارزانى داشته . سام را حبّ وطن در باطن غالب آمد ، بنابراين ، به سرمايه‌اى كه داشت متاع هند خريده از راه دريا عزيمت غور كرد . و پسرش حسين در اين سفر همراه بود . اتّفاقا ، باد مخالف وزيده و كشتى غرق شد و تمام مردم هلاك شدند و حسين بن سام را تخته‌پاره‌اى به دست افتاد و خود را به آن تخته‌پاره محكم گردانيد كه به ساحل رسد . ناگاه ببر درّنده‌اى كه در كشتى بود ، او نيز از هول جان پنجه بر آن تخته‌پاره زد . و حسين بن سام سه روز با آن ببر بر آن تخته‌پاره محشور بود . بعد از سه روز به ساحل رسيدند و ببر فى الحال ، گريخت . حسين نيز چون بيرون\r\n\r\n\r\n","description":"","footnote":"\r\n( 1 ) . هرسه نسخه : سليمان بن سنجر سلجوقى .\r\n","page_name":" 3094 ","page_number":126},
  {"content":"\r\n\r\nآمد ، سواد شهرى به نظرش رسيد . خود را به آن شهر رسانيد . نزديك دكانچه‌اى بخفت .\r\nعسسان آن شهر چون او را در آنجا خفته ديدند - كه مناسب نبود - گرفته ، او را در زندان كردند . و مدّت هفت سال در آن زندان بماند . بعد از هفت سال ، پادشاه آن شهر بيمار شد و تمام زندانيان را رها كردند . حسين نيز با ايشان خلاص شد و متوجّه غزنى شد .\r\nچون به حوالى آن بلد رسيد ، جمعى از قطّاع الطريق كه هميشه در نواحى غزنى راهزنى مىكردند ، حسين را تنها در آن صحرا يافتند . و چون ديدند جوانى خوش‌صورت و قابل است ، او را اسب و سلاح داده ، با خود نگاه‌داشتند . اتّفاقا همان شب كه حسين به آن قطّاع الطريق پيوست ، سحرش جمعى از سپاه سلطان ابراهيم غزنوى - كه مدّت مديد در طلب آن جماعت سرگردان بودند - بر ايشان ظفر يافتند و همه را به قتل رسانيدند . چون نوبت به حسين رسيد ، جلاد خواست كه وى را نيز به آن جماعت رساند ، حسين بنياد مناجات كرد و گفت : « الهى مىدانم كه بر تو غلط روا نيست . ساحت كبريايى تو از ظلم و جور منزّه و مبرّاست . اكنون تو مىدانى كه ما را بيگناه مىكشند . » جلاد چون اين فصل از حسين شنيد ، از وى پرسيد كه « چون تو بيگناهى ؟ و حال آنكه مدتى مديد راهزنى كرده و با پادشاه زمان مخالفت ورزيده‌اى ! حسين گفت : « من امشب به اين جماعت رسيده‌ام . » و سرگذشت احوال خود را به تفصيل بازگفت . و چون جلاد احوال او شنيد ، دست از قتل وى بازداشت و حقيقت حال را به عرض سردار خود رسانيد . او حسين را برداشته به ملازمت سلطان ابراهيم برد . و سلطان بعد از اطّلاع بر احوال وى ، بر وى رقّت نموده او را نوازش فرمود و از خويشان خود دخترى به وى داد و روزبه‌روز [ 87 ب 
  ] مرتبهء او نزد سلطان ابراهيم زياده مىشد . تا آنكه سلطان ابراهيم وفات يافت و سلطنت آن ديار بر مسعود بن ابراهيم قرار گرفت .\r\nو مسعود ، حسين را به امارت غور كه ملك موروثى ايشان بود سرافراز گردانيد . مرتبهء او در آن ولايت روزبه‌روز در ترقّى مىبود . و حقّ تعالى او را پسرى كرامت فرمود و نام او را حسن نهاد . و چون حسين سفر آخرت اختيار كرد ، حسن بن حسين ، « 1 » كه ملقّب به علاء الدّين بود ، بر آن ولايت استيلا يافت و با مردم آن ديار آن‌چنان سلوك هموار مىنمود كه جميع متوطّنان آن ديار از وضيع و شريف ، از وى راضى و شاكر مىبودند و اطاعت و انقياد او را از جمله امور واجبى مىدانستند .\r\nو كار علاء الدّين حسن روزبه‌روز در ترقّى مىبود ، تا آنكه در ولايت غزنى طمع كرد . و آن ولايت را - چنانچه سابقهء قلمى شد - از دست بهرامشاه غزنوى گرفت . و اكتفا به آن نكرده ،\r\n\r\n\r\n","description":"","footnote":"\r\n( 1 ) . الكامل ، حسين بن حسين .\r\n","page_name":" 3095 ","page_number":127},
  {"content":"\r\n\r\nشروع در گرفتن ولايت خراسان نمود و هرات را - چنانچه سابقا در وقايع سنهء خمس و اربعين و خمسمائه [ - 545 
  ] هجرى مذكور شد - گرفت . و از آنجا به جانب بلخ رفت . آنجا ميانهء او و امير قماج كه از قبل سلطان سنجر ، والى بلخ بود ، محاربه واقع شد . آخر الأمر ، جمعى از تركمانان غز كه همراه امير قماج بودند به او غدر كرده نزد علاء الدّين غورى آمدند و بلخ را او به حوزهء تصرّف خود درآورد .\r\nو چون اين حكايت به سمع سلطان سنجر رسيد ، با لشكرى عظيم متوجّه دفع او شد .\r\nعلاء الدّين غورى نيز مستعد حرب شده ، با سلطان سنجر جنگ كرد و در آن معركه گرفتار شد و خلقى بسيار از سپاه غور به قتل رسيدند . و چون علاء الدّين را نزد سلطان سنجر آوردند ، از وى پرسيد كه « اى علاء الدّين ، اگر من به دست تو گرفتار مىشدم با من چه مىكردى ؟ » علاء الدّين فى الحال ، زنجيرى از نقره بيرون آورد و گفت كه « قصد من اين بود كه اگر سلطان به دست من گرفتار شود ، اين زنجير را در پاى او مىكنم و او را بر فيروزكوه نگاه مىدارم ! » سلطان سنجر را از راست گفتن او بسيار خوش آمد و او را تحسين بسيار كرد . فرمود تا خلعت پادشاهانه به او بپوشانند و باز حكومت فيروزكوه و تمامى ولايت غور به وى ارزانى داشتند .\r\nو از تاريخ روضة الصفا چنين ظاهر مىشود كه چون علاء الدّين بر دست سلطان سنجر گرفتار شد ، سلطان فرمود تا بندى گران بر پاى او نهند . علاء الدّين به سلطان پيغام فرستاد كه « متوقّع چنان است كه سلطان با بنده همان عمل كند كه من نسبت به او انديشه نموده بودم . » سلطان از كيفيّت آنچه او انديشه نموده بود استفسار فرمود . علاء الدّين گفت : « من از جهت عزّت سلطان بندى از نقره ساخته با خود قرار داده بودم ، كه اگر سلطان به دست من افتد ، اين بند بر پاى او خواهم نهاد . » سلطان سنجر فرمود تا آن بند را از اسباب علاء الدّين پيدا كرده بر پايش نهادند .\r\nو چون لطف طبع و شعر جزيل بليغ علاء الدّين به سمع سلطان رسيده بود ، بعد از چند روز سلطان او را از بند بيرون آورده حريف بزم و نديم مجلس ارم نظم خود گردانيد . آورده‌اند كه روزى طبقى پر از مرواريد نزد سلطان سنجر نهاده بودند كه علاء الدّين حاضر شد . سلطان آن طبق مرواريد را به وى بخشيد . علاء الدّين بديهه اين رباعى را بگفت :\r\n بگرفت و نگشت شه مرا در صف كين * باآنكه بدم كشتنى از روى يقين\r\nوانكه به طبق مىدهدم درّ ثمين * بخشايش و بخششم چنان كرد و چنين \r\nگويند سلطان سنجر نوبتى موزه بيرون كرده پاى خود را از گرد راه پاك مىكرد . بر كف پاى سلطان سنجر خالى بود . علاء الدّين را نظر بر آن افتاد . بعد از رخصت ، بوسه بر كف پاى سلطان سنجر داده ، اين رباعى را بگفت :\r\n\r\n","description":"","footnote":"","page_name":" 3096 ","page_number":128},
  {"content":"\r\n\r\n اى خاك سم مركب تو افسر من * وى حلقهء بندگىّ تو زيور من\r\nتا خاك كف پاى تو را بوسه زنم * اقبال همين بوسه زند بر سر من \r\nبعد از آن سنجر او را تربيت نموده باز ولايت غور را به وى ارزانى فرمود . و وى به آنجا رفته به حكومت اشتغال نمود . امّا بعد از آن ، به اندك فرصت داعى حق را اجابت كرد . و او را علاء الدّين جهانسور گفتندى . و مورّخين را در نام او اختلاف است . بعضى بر آن‌اند كه نام او حسن بود و نام جدّش نيز حسن ، نه سام . و گروهى بر آن‌اند كه نام او حسين بود . و اين بيت را كه بعد از آنكه شنيد كه بهرامشاه از هندوستان آمده برادرش سورى را بعد از گاو سوار كردن و برگرد شهر گردانيدن به قتل رسانيده بود ، گفته ، حجّت خود مىدانند :\r\n گر غزنين را ز بيخ‌وبن برنكنم * من خود نه حسين بن حسين هستم « 1 » \r\nو طايفه‌اى در نسب او چنين گفته‌اند كه « حسين بن حسين بن سام بن حسن بن سورى » و مصرع آخر بيت مذكور را چنين خوانده‌اند : « من خود نه حسن بن حسين هستم » . و اين جماعت از براى تقويت سخن خود گفته‌اند كه سلطان علاء الدّين لفظ سام را بنابر ضرورت شعرى طى كرده . على اىّ حال چون علاء الدّين از واقعهء برادر خود ، سورى ، [ 88 الف 
  ] خبر يافت ، لشكرى بسيار فراهم آورده به قصد انتقام برادر متوجّه غزنين شد .\r\nو بعضى از مورّخان گفته‌اند كه پيش از وصول او به غزنين ، بهرامشاه مرده بود و پسرش قايم‌مقام پدر گشته ، و متأخرين اين قول را ضعيف دانسته‌اند . و در تواريخ خود چنين آورده‌اند كه چون خبر توجّه علاء الدّين مسموع بهرامشاه شد ، از اطراف و اكناف مملكت خود لشكر جمع كرده ، از غزنى به عزم جنگ علاء الدّين بيرون آمد و پيشتر ايلچى [ اى 
  ] نزد علاء الدّين فرستاد و پيغام داد كه « صلاح تو در آن است كه از اين ارادهء بىماحصل كه كرده‌اى ، نادم شده بازگردى ، كه چندين هزار مرد مردانه و چندين هزار فيل جنگى به جنگ تو مىآورم . » علاء الدّين در جواب وى چنين گفت كه « اگر تو فيل مىآورى ، من خرميل همراه دارم » ؛ چه ، در سپاه علاء الدّين دو كس بودند از دليران غور كه ايشان را خرميل مىگفتند . « 2 » و اين دو كس در ميان غوريان در شجاعت و دليرى عديل و نظير نداشتند . و چون ايلچى بهرامشاه بازگشت ، سلطان علاء الدّين ايشان را طلبيده ، گفت كه « من در جواب بهرامشاه چنين\r\n\r\n\r\n","description":"","footnote":"\r\n( 1 ) . بيت نخست رباعى اين است :\r\n اعضاى ممالك جهان را بدنم * جويندهء خصم خويش و لشكر شكنم . \r\n( 2 ) . م ، ق : خرقيل ؛ ش : خرقيل . دو پهلوان مزبور خرميل سام حسين و خرميل سام بنجى بودند . با سورث لفظ « خوميل » ، نام يا احتمالا لقب آن دو پهلوان را با استفاده از حواشى حبيبى بر متن طبقات ناصرى تأليف جوزجانى ( ج 1 ، ص 342 ، پاورقى 5 ) ، صورتى از قرميل ( - شتر دو كوهانه ) دانسته است . - تاريخ غزنويان ، ص 417 ، پاورقى 16 .\r\n","page_name":" 3097 ","page_number":129},
  {"content":"\r\n\r\nگفته‌ام كه اگر تو فيل دارى ، من خرميل دارم . مردانه باشيد و جهد كنيد كه در روز معركه فيلان او را از پاى درآريد . » ايشان هردو زمين خدمت بوسيده ، عرضه داشتند كه « تا جان در بدن داريم خود را معاف نخواهيم داشت . »\r\nالقصّه ، چون هردو سپاه به‌هم رسيده نايرهء جدال و قتال اشتعال گرفت ، آن دو پهلوان غورى خنجر كشيده ، پياده در زير شكم فيلان درآمده ، شكم‌هاى ايشان را به ضرب خنجر آبدار دريده ، يكى از آن دو هلاك شدند و ديگرى از آن معركه به سلامت بيرون آمد .\r\nو گويند ، در آن روز سلطان علاء الدّين قباى اطلس سرخ بر زير جوشن پوشيده بود . يكى از مقرّبان پرسيد كه « حكمت در اين چيست كه سلطان امروز اطلس سرخ پوشيده‌اند ؟ » گفت :\r\n« اگر تيرى به من برسد و خون ظاهر شود ، لشكريان بر آن اطّلاع نيابند و دل‌شكسته نشوند . »\r\nو در آن معركه دولتشاه پسر بهرامشاه ، كه جوانى بود در شجاعت و مردانگى بىنظير ، با فوجى از دلاوران و يك زنجير فيل ، بر لشكر غور حمله آورد . علاء الدّين پيادگان را كه پيش صف ايستاده بودند « 1 » فرمود كه او را راه بازدهيد . دولتشاه چون ديد كه راه قلب سپاه غور گشاده است ، بىملاحظه با فوج خود درآمده به اندرون صف غوريان درآمد . پيادگان باز به اشارهء علاء الدّين سر راه مسدود ساختند و دور او را گرفتند و اطراف و جوانب سپاه غور به هم آمده دولتشاه را در ميان گرفتند . دولتشاه در آن معركه داد مردى و مردانگى داده با فوج خود به قتل رسيد . « 2 » بهرامشاه از مشاهدهء آن حال عنان اختيار از دست داده ، روى به گريز نهاد .\r\nو غوريان غزنويّه را تعاقب نموده مىدوانيدند تا آنكه بهرامشاه در حوالى غزنين به تنگنايى رسيده توقّف نمود . تا آن‌مقدار جماعتى كه با او بودند بار ديگر صف‌آرايى نموده و شروع در جنگ كرد . اين نوبت نيز كارى نساخته ، روى به گريز نهاد . و سلطان علاء الدّين راست رانده به غزنين درآمد و خود بر بالاى قصر غزنويّه رفته به شراب خوردن مشغول شد و سپاه را حكم فرمود كه در قتل غزنويّه و تاراج ايشان دريغ ندارند . بنابراين ، مدت هفت روز شهر غزنين را آن‌چنان خراب ساختند كه اثرى از آثار عمارات آن شهر نماند .\r\n\r\n\r\n","description":"","footnote":"\r\n( 1 ) . پيادگان سپاه غور براى حفاظت جان خود ، چرم گاو نر يا گاوميش انباشته به علف خشك يا كاه را در پيشاپيش خود مىغلطانيدند ، تا آنها را از تير دشمن محافظت كند . اين ديوار دفاعى « كاروه » ناميده مىشد . راورقى ، مترجم انگليسى طبقات ناصرى ، آن را كلمه‌اى پشتو دانسته است .\r\n( 2 ) . پس از اين واقعه ، سپاه بهرامشاه درهم مىشكند و وى در كنار چشمهء آب گرمى موسوم به جوش آب گرم ، كه در نزديكى نگين‌آباد قرار داشت ، نيروهاى پراكندهء خود را براى نبردى ديگر گرد مىآورد . امّا اين‌بار نيز شكست مىخورد و با بىنظمى به غزنه عقب‌نشينى مىكند . بهرامشاه با گردآورى پادگان غزنه و گروهى از پيادگان در بيرون شهر براى مصافى ديگر توقّف مىكند . امّا براى بار سوّم نيز مقاومت نمىآورد و نوميدانه به‌سوى هند هزيمت مىكند . - جوزجانى ، طبقات ناصرى ، ج 1 ، ص 347 به بعد .\r\n","page_name":" 3098 ","page_number":130},
  {"content":"\r\n\r\nو به صحّت رسيد كه در آن هفت روز از كثرت دود كه خانه‌ها را آتش زده بودند ، هواى آن شهر آن‌چنان تاريك شده بود كه كسى ديگرى را نمىديد و از بسيارى شعلهء آتش ، شب مانند روز روشن مىنمود . و چون به سمع علاء الدّين رسيده بود كه در وقت تشهير برادرش ، سورى ، زنان غزنويه به آواز دف و دايره ، هجو سورى مىخواندند و تمسخر مىنمودند ، پس علاء الدّين زنان ايشان را نيز قتل مىفرمود « 1 » و بر هيچ‌كس رحم نمىكرد . و شدّت انتقام را به جايى رسانيده بود كه قبور اولاد سبكتكين را غير از قبر يمين الدّوله سلطان محمود ، شكافته هرجا كه استخوانى يافتند ، بسوختند . و بعد از هفت شبانه‌روز ، علاء الدّوله از مجلس نشاط برخواست و فرمود تا قبر برادرش ، ملك الجبال قطب الدّين محمّد ، و ملك سورى را پيدا كرده ، استخوان ايشان را در صندوق‌ها به‌ترتيب نهاده روانهء غور گردانيد تا در مقابر آبا و اجداد ، ايشان را مدفون ساختند . و خود نيز متوجّه غور شد . و در راه هرجا كه عمارتى منسوب به اولاد سبكتكتين بود همه را مىسوخت ، به نوعى كه اثرى از وى نماند . « 2 » بنابراين ، به علاء الدّين « جهانسوز » ملقّب گرديد . و به انتقام سيّد مجد الدّين « 3 » ، كه نايب برادرش ملك سورى بود و همراه او بر دار كشيده شده بود ، فرمود تا جميع سادات غزنى « 4 » را توبره‌هاى پر خاك بر گردن آويخته به فيروزكوه غور برده تمامى را در آنجا گردن زدند . و فرمود تا خاكى كه در آن توبره‌ها بود از خون آن سادات گلى ساخته در بروج قلعهء فيروزكوه به كار بردند . و چون از شرايط انتقام پرداخت و بر ولايت غور و غزنين مستولى شد ، برادرزادگان خود ، [ 88 ب 
  ] غياث الدّين محمّد سام و معزّ الدّين محمّد را ، كه به شهاب الدّين اشتهار دارد ، در قلعه [ اى 
  ] از قلاع محبوس گردانيد .\r\nاز روضة الصفا چنين ظاهر مىشود كه گرفتارى علاء الدّين جهانسوز بر دست سلطان سنجر بعد از خراب كردن غزنى بود . و از تاريخ ابن اثير جزرى خلاف آن ظاهر مىشود ؛ چه ، ابن اثير مجارى احوال علاء الدّين جهانسوز را با غزنويّه چنين آورده كه بعد از آنكه سلطان سنجر ، علاء الدّين را به عنايات پادشاهانه سرافراز ساخته به ولايت غور فرستاد ، علاء الدّين سپاه\r\n\r\n\r\n","description":"","footnote":"\r\n( 1 ) . به گزارش ابن اثير ، علاء الدّين جهانسوز « زنانى را كه مىگفتند اشعارى در هجو برادرش با ساز و آواز خوانده بودند ، گرفت و داخل گرمابه‌اى كرد و درش را بست و نگذاشت از آن بيرون آيند ، تا وقتىكه همه جان سپردند . » - الكامل ، ج 11 ، ص 165 .\r\n( 2 ) . اين وحشىگرى تا آنجا رفت كه بناهاى باشكوه ، مساجد ، مدارس و كاخ‌هاى غزنويان كه با غنايم هند آراسته بودند ، ويران گرديد . در جريان اين ويران‌گرىها ، كتابخانه‌هاى شهر كه مملو از كتب باارزش بودند با خاك يكسان شدند . از جملهء اين كتابخانه‌ها ، يكى هم كتابخانهء ابن سينا بود كه در سال 425 ه . ق كه اصفهان از تصرّف علاء الدّوله محمّد بن دشمن زيار كاكويى بيرون آورده شده به دست غزنويان افتاد و به غزنه انتقال داده شد ، از ميان رفت .\r\n( 3 ) . ابن مجد الدّين موسوى ( ابن اثير : الماهيانى ) ، رهبرى عناصر سازش كار را در غزنين برعهده داشت و به‌عنوان وزير ملك سورى عمل مىكرد .\r\n( 4 ) . بنابه روايت جوزجانى ، صاحب طبقات ناصرى ، تنها علويان مقصر .\r\n","page_name":" 3099 ","page_number":131},
  {"content":"\r\n\r\nبىكران به‌هم رسانيده متوجّه غزنى شد . و چون بهرامشاه بن ابراهيم شاه ، والى غزنى ، طاقت مقاومت علاء الدّين نياورده ، غزنين را انداخت و به كرمان رفت . و اين كرمان نه كرمان مشهور است كه از فارس باشد ؛ بلكه كرمان شهرى بود ميانهء غزنى و هند كه افغانان ، به‌واسطهء آنكه در حوالى آن ولايت كوه بسيار بود و سواره‌گذر در آن متعسّر بود ، آن ولايت را متصرّف شده در آنجا مىبودند . « 1 »\r\nو علاء الدّين جهانسور برادر خود ، سيف الدّين سورى ، را از قبل خود در غزنين گذارده به جانب غور مراجعت نمود . « 2 » و باوجود آنكه سيف الدّين سورى با اكابر و اهالى غزنين بسيار سلوك هموار مىكرد و هركسى را فراخور حال او رعايت مىنمود و هيچ احدى را از غوريان حدّ آن نبود كه بر غزنويان تعدّى و ظلم تواند كرد ، غزنويان با او در مقام نفاق شد . چون فصل زمستان رسيد و راه‌هاى غور و غزنى را برف گرفت ، كس پيش بهرامشاه فرستاده او را طلبيدند . و سيف الدّين سورى را آن‌چنان غافل ساخته كمال اطاعت و انقياد به او ظاهر مىكردند تا آنكه بهرامشاه با لشكرى بسيار از افغان و مردم صحرانشين به نواحى غزنى رسيد .\r\nسيف الدّين چون از حقيقت حال خبر يافت در باب گريختن به جانب غور با جنگ كردن با بهرامشاه متحيّر و متردّد ماند . و اهالى غزنين او را بر جنگ بهرامشاه تحريص و ترغيب نمودند ، و جمعيت نموده همراه او سوار شده متوجّه دفع بهرامشاه شدند . غزنويّه ، سيف الدّين سورى را دستگير نموده نزد بهرامشاه بردند و بهرامشاه فرمود كه روى او را سياه كردند و بر گاو بدرفتار سوار كرده در تمامى شهر غزنين گردانيدند . و زنان و اطفال در عقب او فرياد مىكردند و دشنام مىدادند و تمسخر مىنمودند . و چون اين خبر به علاء الدّين رسيد ، نوبت ثانى به قصد انتقام آمده غزنين را بسوخت و زن و مرد را به قتل رسانيد .\r\nامّا به اعتقاد ابن اثير اين نوبت بهرامشاه پيش از آمدن علاء الدّين فوت شده بود و پسرش\r\n\r\n\r\n","description":"","footnote":"\r\n( 1 ) . باسورث اين محلّ را به صورت كرّم ، محلى در ناحيهء مرزى شمال غرب پاكستان كنونى داشته و ياقوت در معجم البلدان ( ذيل كرمان ) اشاره مىكند كه اين كرمان از توابع غزنه بود و در فاصلهء چهار روز راه از غزنه قرار داشت ، كه به خوبى با كرم تطبيق مىكند . - باسورث ، تاريخ غزنويان ، چاپ اول ، ج 1 و 2 ص 414 .\r\n( 2 ) . فتح غزنين ، كه نخستين پيروزى بزرگ امراى غورى بود ، نه به دست علاء الدين حسين جهانسوز ، بلكه به دست برادر وى ، سيف الدّين سورى عملى شد ( در جمادى الاؤل 543 / سپتامبر 1148 ) كه منجر به فرار بهرامشاه به‌سوى هندوستان گشت . سيف الدين پس از اين پيروزى لقب سلطان به خود داد . و برادر خود ، بهاء الدين سام ، را به امارت غور فرستاد و خود با اندك سپاهى در غزنين مانده تا آنكه در زمستان سال بعد ، بهرامشاه با آگاهى از موقعيّت نامطمئن سيف الدّين و مانع شدن برف و سرما از رسيدن كمك به غزنه ، از سوى غور ، سپاهى به فرماندهى سالار علىّ بن حسين بن ابراهيم ، والى غزنويان در هند ، به غزنين فرستاد . سپاه بهرامشاه در محلّى مرسوم به سنگ سوراخ در بخش علياى هيرمند ، سيف الدّين و وزيرش ، مجد الدّين موسوى ، از سادات ، را دستگير كردند و در غزنين به دار آويختند . فتح غزنين به دست علاء الدين جهانسوز يك سال پس از اين واقعه ، به‌منظور انتقام‌كشى از بهرامشاه بود كه شرحش در همين اثر و ديگر آثار معتبر آمده است .\r\n","page_name":" 3100 ","page_number":132},
  {"content":"\r\n\r\nخسرو شاه بر سرير حكومت غزنين قرار گرفته بود . و او چون خبر توجّه علاء الدّين شنيد ، با اهل و عيال خود گريخته به هندوستان رفت و در شهر لاهور قرار گرفت . و باقى احوال او با غوريان عن‌قريب مذكور شود ، ان شاء اللّه تعالى .\r\nعلى اىّ حال ، معزّ الدين بهرامشاه پادشاهى ذىشوكت و حشمت بود . با علما و فضلا بسيار نشستن و صحبت ايشان را دوست داشتى و هركسى را به قدر علمش رعايت كردى و لهذا فضلاى آن روزگار به اسم شريفش كتب ساخته‌اند و مصنفات پرداخته و كتاب كليله و دمنه به نام او فارسى شده و شيخ نظامى مخزن الأسرار را به نام او گفته . و سيد حسن غزنوى در روز جلوس او بر سرير سلطنت قصيده‌اى گفته كه مطلعش اين است :\r\n ندائى برآمد ز هفت آسمان * كه بهرامشاه است شاه جهان \r\nو در ايّام سلطنت خود به هندوستان رفته ، بسى از بلاد و قلاع آن ولايت را كه آبا و اجداد او نگرفته بودند ، فتح كرد . و يكى از امراى خود را به ضبط مملكت هند تعيين نموده به جانب غزنين مراجعت نمود . و بعد از مدتى خبر رسيد كه آن شخص در هندوستان علم بغى و طغيان برافراشته ، دم از مخالفت و عصيان بهرامشاه مىزند . بنابراين ، نوبت ديگر باز بهرامشاه متوجّه هندوستان شد . در حدود ملتان اين كافر نعمت بىنام و نشان سپاه آراسته به جنگ ولىنعمت خود - كه هرگز الى يومنا هذا كسى بر ولىنعمت خود ظفر نيافته و نخواهد يافت - مصرّ گشت .\r\nآخر الأمر ، بعد از قتل و كشش ، آن كافرنعمت ، خود با اتباعش به قتل رسيدند . بهرامشاه باز نوبت ديگر هندوستان را مسخّر ساخته به جانب غزنين مراجعت نمود . تا آنكه ميانهء او و غوريان آن وقايع صادر شد كه گذشت . و او در اين سال به مرض موت فوت شد . مدّت سلطنت او سى و پنج سال بود . « 1 »\r\nو صاحب روضة الصفا از بعضى مورّخين نقل مىكند كه چون علاء الدّين جهانسور غزنين را سوخت و خراب ساخت و به غور رفت ، خسرو شاه از لاهور باز به جانب غزنين كه دار الملك پدران او بود درآمد . و چون در آن ايّام [ 89 الف 
  ] غزان غلبه كرده بودند و سلطان سنجر - چنانچه تفصيل آن عن‌قريب مذكور مىشود - به دست ايشان گرفتار شده بود ، خسرو شاه از\r\n\r\n\r\n","description":"","footnote":"\r\n( 1 ) . تاريخ مرگ بهرامشاه به‌طور دقيق معلوم نيست . حمد الله مستوفى به غلط سال مرگ او را 544 ه . ق ذكر كرده است . ( تاريخ گزيده ، ص 401 ) . و ابن اثير مرگ وى را در رجب 548 ه . ق ضبط كرده است ( الكامل ، ج 11 ، ص 188 ) . جوزجانى نيز كه پروردهء دامان دودمان غوريان است و با تعصب زيادى در احوال غزنويان به‌ويژه در احوال بهرامشاه بحث مىكند ، تاريخ قطعى در مرگ او نشان نمىدهد . غلام مصطفى خان نيز در تك پژوهش خود ، مرسوم به « تاريخ بهرامشاه غزنوى » تاريخ مرگ وى را در اوايل سال 552 ه . ق مىداند . على اىّ حال ، تاريخ دقيق مرگ بهرامشاه هرچه باشد ، اين‌قدر معلوم است كه طول مدت پادشاهى وى پس از ابراهيم بن مسعود ، در ميان سلاطين غزنوى ، در مرتبهء دوم قرار داشت .\r\n","page_name":" 3101 ","page_number":133},
  {"content":"\r\n\r\nترس غزان در غزنين قرار نتوانست گرفت ، بالضّروره باز به جانب لاهور رفته به حكومت آن ديار اشتغال نمود .\r\nو از جمله وقايع اين سال آنكه ملك غياث الدّين برادر خود ، ملك شهاب الدّين « 1 » ، را با لشكرى انبوه به دفع تركمانان غز ، كه بعد از گرفتن سلطان سنجر - چنانچه تفصيل آن عن‌قريب در وقايع سال آينده مذكور خواهد شد ، ان شاء اللّه تعالى - بر ولايت غزنين و ساير ولايات سلطان سنجر استيلا يافته بودند ، فرستاد . و چون ملك شهاب الدّين با سپاه غور و خلج و خراسانى متوجّه غزنى شد ، از آن جانب ، غزان نيز مستعد جنگ شده از غزنى بيرون آمدند و در نواحى غزنين هردو سپاه به‌هم رسيدند و آتش قتال و جدال ميانهء ايشان بالا گرفت . و غوريان طاقت مقاومت غزان نياورده روى به گريز نهادند و اكثر ايشان را تعاقب نموده به هر كه مىرسيدند مىكشتند . امّا ملك شهاب الدّين با فوجى از دلاوران سپاه خود ثبات قدم ورزيده ، بعد از رفتن غزان از عقب هزيمتيان غوريه علمدار غزان را به قتل رسانيدند . و علم ايشان را نزد خود بلند كردند و در جانبى از معركهء غزان ايستاده بودند ، قرار گرفت . تا آنكه فوج‌فوج از تركمانان غز بازمىگشتند . و چون علمدار خود را مىديدند ، دلير به آن جانب مىرفتند و سپاه ملك شهاب الدّين ايشان را خدمت مىنمودند . تا آنكه اكثر غزان را به آن حيله به قتل رسانيدند . آخر كار جمعى اندك از آنها حقيقت حال را خبر شده روى به گريز نهادند و ملك شهاب الدّين مظفّر و منصور از روى استيلا و استقلال هرچه تمام‌تر به غزنه درآمده و اهالى آن بلده را به انواع احسان تسلّى داده بر جراحت‌هاى عمّش مرهم نهاد . و از غزنين به جانب كرمان افغانستان و مدينهء شنوران رفته تا كنار آب سند - كه الحال ، به زيلاب اشتهار دارد - به تصرّف خود درآورده از آب سند گذشت و متوجّه لاهور شد .\r\nو چون خسرو شاه بن بهرامشاه خبر توجّه شهاب الدّين شنيد ، او نيز سپاه فراوان به‌هم رسانيده متوجّه حرب او شد . و ملك شهاب الدّين ترك عزيمت لاهور نموده عنان عزيمت به صوب بلدهء مرشاه‌پور « 2 » و آنچه نواحى آن بلده بود از كوهستان هند منعطف داشت . و مدينهء مرشاه‌پور را با كوهستان آن بلاد متصرّف شد و از آن ممرّ قوّت و شوكت تمام شهاب الدّين را به‌هم رسيد و در دل‌هاى ملوك هند از وى ابهتى عظيم پيدا شد . بنابراين ، بعد از آن متوجّه لاهور شده خسرو شاه را در شهر محاصره نموده كس پيش او فرستاده پيغام داد كه « يقين تو باشد كه من بىگرفتن لاهور از اينجا مراجعت نكنم . پس مصلحت وقت تو در آن است كه به\r\n\r\n\r\n","description":"","footnote":"\r\n( 1 ) . اين دو ، يعنى غياث الدين ابو الفتح محمّد بن سام و شهاب الدّين ابو المظفر محمّد بن سام ، برادرزادگان علاء الدّين حسين غورى بودند كه پس از به قدرت رسيدن وى در يكى از شهرهاى غور به‌نام سنجه ، زمام امور را به دست گرفته بودند .\r\n( 2 ) . ظاهرا بايد پيشاور باشد . الكامل : خرشاپور .\r\n","page_name":" 3102 ","page_number":134},
  {"content":"\r\n\r\nملازمت من آمده زمين خدمت ببوسى تا من باز اين ولايت را به تو ارزانى دارم و دختر خود را به پسر تو عقد كنم . » خسرو شاه قبول اين معنى نكرد و درصدد مدافعت و ممانعت درآمد .\r\nو چون كار بر اهالى لاهور بسيار تنگ شد و از احوال ظاهر ملك شهاب الدّين غلبهء تمام معلوم شد - چنانچه از مجارى احوال خسرو شاه ضعف تمام محسوس مىگشت ؛ چه دولت ملك شهاب الدّين روى در اقبال داشت و از آن خسروى روى به ادبار - اهالى لاهور از اكابر و اعيان در مقام آن شدند كه خسرو شاه را گرفته به ملك شهاب الدّين بسپارند . خسرو شاه چون بر اين مضمون ايشان اطّلاع يافت و از اوضاع ايشان اين انحراف و مكر مشاهده نمود ، قاضى شهر لاهور و خطيب « 1 » را نزد ملك شهاب الدّين فرستاده امان طلبيد . و ملك شهاب الدّين ملتمس او را مبذول داشته امان‌نامه [ اى 
  ] مشتمل بر سوگند مؤكّدهء مغلّظه جهت او فرستاده .\r\nروز ديگر دروازهء شهر لاهور را از براى ملك شهاب الدّين غورى باز كردند و خسرو شاه به استقبال ملك شهاب الدّين شتافت و ملك به تجمّل هرچه تمام‌تر به شهر لاهور درآمد . و مدّت دو ماه خسرو شاه در لاهور هميشه به عزّت و احترام تمام با ملك شهاب الدّين صحبت مىداشت . تا آنكه ملك غياث الدّين از فيروزكوه كس به طلب خسرو شاه فرستاده و ملك شهاب الدّين خسرو شاه را گفت كه « ترا استعداد سفر غور بايد كرد . » و خسرو شاه هرچند كه ملايمت و تضرّع نمود كه ملك شهاب الدّين او را از رفتن به غور معذور دارد ، فايده نكرد و او را با پسر خود همراه كرد و به غور فرستاد .\r\nدر اين اثنا ، چون به مدينهء مرشاه‌پور رسيدند ، اهالى آن بلده خسرو شاه را ديده ، بنياد نوحه و زارى كردند . موكّلان چون اين حالت از اهالى آن بلده مشاهده كردند ، ايشان را زجر و منع بليغ كردند [ 89 ب 
  ] و گفتند كه « هرگاه پادشاهى به ديدن پادشاهى مىرفته باشد ، چه‌جاى گريه و زارى است ! »\r\nالقصّه ، چون خسرو شاه به ولايت غور درآمد ملك غياث الدّين با او ملاقات ننموده ، فرمود تا او را در يكى از قلاع آن ولايت محبوس ساختند ، و دولت غزنويه به او منقطع . « 2 » و مدت حكومت سلاطين غزنويه كه چهارده تن بودند يك‌صد و هشتاد و يك سال بود ؛ چه ،\r\n\r\n\r\n","description":"","footnote":"\r\n( 1 ) . قاضى و خطيب لاهور يك نفر بود .\r\n( 2 ) . منابع تاريخى نه‌تنها بر سر تاريخ درگذشت بهرامشاه ، بلكه دربارهء پادشاهىهاى دو جانشين او يعنى خسرو شاه و خسرو ملك ، پسر خسرو شاه ، نيز اختلاف دارند . برخى از اين منابع مثل يافعى در مرآت الجنان ، بيضاوى در نظام التواريخ ، حمد الله مستوفى در تاريخ گزيده ، فصيح‌خوانى در مجمل فصيحى و فخر الدّين بناكتى در روضة اولى الألباب دورهء فرماندهى دودمان غزنوى را با پادشاهى خسرو شاه به پايان مىرسانند . امّا مورّخان متأخّرى كه به اطّلاعات بهترى دسترسى دارند ، نظير ميرخواند در روضة الصفا داستان غزنويان را با خلع خسرو ملك ، پسر خسرو شاه ، به پايان مىبرند .\r\nدر اين مورد - باسورث ، تاريخ غزنويان ، ص 422 به بعد .\r\n","page_name":" 3103 ","page_number":135},
  {"content":"\r\n\r\nابتداى دولت ايشان در سنهء ستّ و ستّين و ثلثمائه [ - 366 
  ] بود .\r\nو چون ملك شهاب الدّين بر لاهور و آن حدود مستولى شد ، رئوس منابر آن ديار را به القاب برادر كلان خود ملك غياث الدّين مزيّن ساخته ، « 1 » خطبه و سكّهء او را در آن بلاد رايج گردانيد . و خود باز به جانب غور مراجعت كرد . و چون هردو برادر به‌هم رسيدند ، صلاح در آن ديدند كه ولايت خراسان را متصرّف شوند . بنابراين ، با لشكرى آراسته متوجّه هرات شدند . تركان سنجرى بعد از محاصرهء دور و دراز از محاصرهء ايشان ، عاجز آمده ، بعد از گرفتن امان ، شهر هرات را تسليم ايشان نمودند . ملك غياث الدّين ايالت شهر هرات را به خزنك غورى ارزانى داشت و خود به اتّفاق برادر خود ، شهاب الدّين ، متوجّه مدينهء فوشنج « 2 » شده ، آن شهر را نيز فتح نمودند . همچنين ولايت بادغيس و كالين و دينوار « 3 » و نعشور و پنج ديه را نيز در همين يورش فتح كردند . و نيز در همين يورش مرورود را كه الحال به مرغاب اشتهار دارد ، به حوزهء تصرّف خود درآوردند . و ملك غياث الدّين به جانب فيروزكوه رفت و برادر خود ، ملك شهاب الدين ، را رخصت غزنين فرمود .\r\nملك شهاب الدّين بعد از استراحتى چند روز در غزنين متوجّه بلاد هند شد و از مولتان گذشته به آچه « 4 » رفت . در آنجا راجه‌اى بود بسيار باقوّت و شوكت . ملك شهاب الدّين او را محاصره نمود . و چون ملك غياث الدّين ديد كه به جنگ مغلوب ساختن آن راجه ممكن نيست ، كس پيش زن آن راجه - كه كمال تغلّب و تسلّط بر شوهر خود داشت - فرستاده ، او را بفريفت و به وى وعده داد كه اگر به سعى او اين شهر فتح شود او را به عقد خود درآورده ، در سلك زنان خود منتظم گرداند . زن راجه جواب داد كه « مرا لياقت شوهر نمانده ، امّا مرا دخترى است در كمال حسن و لطافت . اگر ملك قبول كند كه دختر ما را زن كند و بعد از گرفتن اين ولايت ، در اموال و اسباب ما طمع ننمايد ، من شرّ اين راجه را از وى دفع مىنمايم . » ملك شهاب الدّين قبول كرد . پس آن زن نابكار شوهر خود را به زهر هلاك گردانيد و شهر را به ملك شهاب الدّين غورى تسليم نمود . ملك شهاب الدّين به وعدهء خود وفا كرد و دختر آن راجه را در سلك ازدواج خود درآورد و او را با مادرش به غزنى فرستاد تا آن دختر كلام اللّه خواندن و نماز و روزه ياد گيرد . اتّفاقا در اثناى راه مادر آن دختر فوت شد و بعد از ده سال دختر نيز فوت شد .\r\nو ملك شهاب الدّين در اين مدّت هرگز آن دختر را پيش خود نطلبيد و با او صحبت نداشت ؛ چه ، از حزم ملوك دور است كه دختر كسى را كه بر قتل او اقدام نمودند ، محرم خود گردانند . « 5 »\r\n\r\n\r\n","description":"","footnote":"\r\n( 1 ) . و ملقب به غياث الدّين و الدّنيا معين الاسلام ، و قسيم امير المؤمنين گرديد .\r\n( 2 ) . در نزديكى هرات\r\n( 3 ) . الكامل ، بيوار .\r\n( 4 ) . الكامل : آجره .\r\n( 5 ) . به گزارش ابن اثير ، پس از درگذشت اين دختر ، شهاب الدّين برايش آرامگاهى ساخت . . . و مردم غزنه قبر او را زيارت مىكنند - الكامل ، ج 11 ، ص 172 .\r\n","page_name":" 3104 ","page_number":136},
  {"content":"\r\n\r\nو نيز در تاريخ ابن اثير در وقايع اين سال مذكور است كه چون راجه‌هاى هند از دست تغلّب و تسلّط سپاه ملك شهاب الدّين به جان رسيدند ، به يكديگر كسان فرستاده با يكديگر سرزنش نموده ، قرار به آن دادند كه از اقصى بلاد هندوستان لشكر جمع آورده دفع شرّ غوريان را از سر خود نمايند . بنابراين ، از اطراف و جوانب اهل هند جمعيت نمودند . در آن زمان بزرگترين حكّام هند - كه حكمش بر جميع راجه‌ها جارى بود - يك زنى بود كه به اعتبار نسبت از خاندان اعظم ملوك آن ديار بود .\r\nالقصه ، چون ملك شهاب الدّين غورى بر جمعيت اهل هند اطّلاع يافت ، او نيز سپاهى انبوه از غوريه و خلجيه و خراسانيه به‌هم رسانيده متوجّه جنگ ايشان شد . بعد از ملاقات يكديگر نايرهء جدال و قتال اشتعال گرفت و مهم محاربه به جايى رسيد كه دست چپ ملك شهاب الدّين مغلوب شد . بعد از آن يكى از پهلوانان هند به وى رسيده آن‌چنان گرزى بر سر او كوفت كه ملك شهاب الدّين در ساعت از اسب درافتاد و بيهوش شد . چون آن شخص نمىدانست كه وى ملك شهاب الدّين است ، از وى درگذشت . و شب در ميان آمد و اين دو لشكر هريك به جاى خود رفتند . از سپاه اهل اسلام بقيّة السّيف كه مانده بود به اطراف و جوانب پراكنده شدند .\r\nو چون پاره‌اى از شب گذشت و كافران از معركه بيرون رفتند . جماعتى از غلامان ملك شهاب الدّين درصدد تفحّص او شده در ميان كشتگان مىگشتند . در اين وقت ملك شهاب الدّين اندك به حال خود درآمده بود . چون آواز غلامان خود شنيد ايشان را بر حال خود مطّلع گردانيد . پس غلامان او را نوبت به نوبت بر دوش برداشته و تمام شب پياده مىبردند ، تا آن‌كه على الصباح به شهر آچه رسيدند .\r\nو چون خبر سلامتى ملك شهاب الدّين اشتهار يافت ، سپاهش از هرجا كه [ 90 الف 
  ] بودند روى به وى كردند . و شهاب الدّين در نهايت اعراض از امراى غوريه بود ، لهذا فرمود تا جماعتى را كه از معركه پيشتر گريخته بودند ، توبره‌هاى اسبان ايشان را جو كرده به گردن ايشان آويختند ، و جمعى ديگر را بر ايشان موكّل كرده كه هركه تمام آنچه در توبره است نخورد ، همانجا سرش از تن جدا گردد . بنابراين ، از ترس جان همگى آن جوها را كه در توبره بود نوش‌جان كردند .\r\nالقصّه ، چون اين خبر به ملك غياث الدّين رسيد لشكرى به مدد برادر فرستاد ، امّا او را در آن شتابى كه در آن مرتبه كرده بود ، ملامت كرد . و چون اين نوبت شهاب الدّين با لشكرى تازه‌زور متوجّه هند شد ، اهل هند نيز بيشتر از پيشتر جمعيت و سامان نموده اين نوبت با ملكهء خود متوجّه جنگ غوريان شدند . چون ملك شهاب الدّين بر كثرت سپاه هند اطّلاع يافت بسيار هراس و بيم بر وى مستولى شد ؛ چه ، سپاه هند در كثرت به مرتبه‌اى رسيده بود كه در\r\n\r\n","description":"","footnote":"","page_name":" 3105 ","page_number":137},
  {"content":"\r\n\r\nهيچ صحرايى نمىگنجيد . بنابراين ، ملك شهاب الدّين با وى در مقام مكر و فريب شده ، كس پيش ملكهء هند فرستاده او را مىخواست كه بفريبد و وعدهء تزويج نمايد . اتّفاقا چون آن ملكه از فريب اوّل كه به زن راجهء آچه داده بود خبر داشت ، مطلقا به سخنان فريب‌آميز شهاب الدّين التفات نكرده در جواب وى فرستاد كه « تو را يا جنگ بايد كرد يا تسليم ولايت هند نموده به جانب غزنه بازگشت و به همان ولايت اكتفا نمود . » شهاب الدّين چون جنگ را با ايشان مصلحت خود نمىديد ، در جواب ملكه چنين گفت كه « اين‌قدر مرا مهلت دهيد كه كس من از نزد برادرم بازگردد كه از وى رخصت مراجعت به جانب غزنه خواسته‌ام . »\r\nالقصّه چون از سخن ملك شهاب الدّين اهل هند را چنين معلوم شد كه او از جنگ ايشان بسيار هراسان و عاجز است و از ترس برادر خود مرتكب اين امر مىشود ، بالضّروره او را مهلت داده هريكى در جاى خود قرار گرفتند . و ميان هردو سپاه رودخانهء آب بود كه گذر از آن بىجسر يا كشتى از همه‌جا ممكن نبود و اهل هند در هرجا كه گذر ممكن بود كسان خود را فرستاده محافظت مىنمودند .\r\nدر اين اثنا ، يكى از اهل هند نزد ملك شهاب الدّين آمده به عرض رسانيد كه « يك جا گذر اين آب مىدانم كه از آنجا آن‌چنان بر لشكر هند مىتوان رفت كه اصلا ايشان را خبر نشود ، مگر وقتىكه بر سر ايشان ريخته باشند . » ملك شهاب الدّين اوّلا از آن شخص ملاحظه نمود كه مبادا مكر و حيله در ضمن اين داشته باشد ، و آخر الأمر جمعى از اهل مولتان و آچه « 1 » را ضامن داد . بنابراين ، ملك شهاب الدّين ، امير حسين بن حرمل غورى را - كه بعد از اين حاكم هرات خواهد شد - با لشكرى انبوه همراه آن مرد ساخت كه از آنجا او مىنمايد از آب عبور نمايد و بر سر اردوى ملكه ريخته ، دمار از روزگار كفار برآورند . اتّفاقا ، آن شخص امير حسين را از آب گذرانيده آن‌چنان بر اردوى اهل هند رسانيد كه ايشان را مطلقا خبر نشد ، مگر وقتىكه سپاه امير حسين دور ايشان را فروگرفته بود . و چون اين خبر به سمع ملك شهاب الدّين رسيد ، فى الحال خود سوار شده از آب گذشت ؛ چه نگاهبانان اهل هند صحبت را چون اين‌چنين ملاحظه نمودند ، ترك محافظت گذرها كرده هريكى به جانبى رفتند .\r\nالقصّه ، ملك شهاب الدّين خود را به اردوى اهل هند رسانيده آن‌چنان قتل‌عام نمود كه نادرى از ايشان بيرون رفته باشد . و ملكهء ايشان نيز در آن معركه به قتل رسيد . و چندان غنايم به دست سپاه اسلام افتاد كه از شماره بيرون بود . بعد از آن ملك شهاب الدّين بر تمام بلاد هند استيلا يافت و هرجا راجه‌اى سركش بود ، كمر اطاعت در ميان بسته به ملازمت حاضر شد و\r\n\r\n\r\n","description":"","footnote":"\r\n( 1 ) . در متن : اوجه .\r\n","page_name":" 3106 ","page_number":138},
  {"content":"\r\n\r\nخراج قبول نمود و ملك شهاب الدّين ، [ قطب الدّين 
  ] ايبك ، غلام خود را به حكومت دهلى كه دار السّلطنهء هندوستان بود فرستاد و [ امير 
  ] محمّد بختيار را با سپاه انبوه از خلج به اقصى بلاد هند فرستاد ، تا آنكه ايشان در حدود چين به جايى چند رفته ، فتح نمودند كه اصلا قبل از آن و قطعا صيت اسلام به آنجا نرسيده بود .\r\nو در اين سال از اعيان ملوك ، حسام الدّين تمرتاش ، صاحب ماردين و ميّافارقين - كه زياده از سى سال حكومت آن ديار كرده بود - وفات يافت و پسرش نجم الدّين به جاى او نشست . « 1 »\r\n\r\n\r\n","description":"","footnote":"\r\n( 1 ) . ابن تعزى بردى وفات حسام الدين تمرتاش بن نجم الدين ايلغازى ارتقى را در سال 546 ه . ق آورده است . - النجوم الزاهرة ، ج 5 ، ص 300 .\r\n","page_name":" 3107 ","page_number":139},
  {"content":"\r\n . \r\n","description":"","footnote":"","page_name":" 3108 ","page_number":140},
  {"content":"\r\n\r\n\r\nذكر وقايع سال پانصد و سى و هشتم از رحلت خير البشر « 1 »\r\nاز جمله اعظم وقايع اين سال گرفتار شدن سلطان سنجر بن ملكشاه بن الب ارسلان سلجوقى بود در دست تركان غز ، كه ايشان در عهد مهدى خليفهء عباسى از تركستان به ماوراء النّهر آمده به شرف اسلام مشرّف شده بودند و مقّنع نخشبى صاحب طلسمات و نيرنجات به زور ايشان خروج كرده فتنه و فساد بسيار به‌هم رسانيده بود ، چنانچه در عهد مهدى سابقا تفصيل آن قلمى و تحرير شد . [ 90 ب 
  ] و چون سپاه عباسيه از اطراف و جوانب به قلع و قمع مقنع متوجّه آن ديار شدند ، غزان چنان كه عادت قديمهء ايشان بود ، ترك نصرت و يارى او كرده از وى جدا شدند . تا آنكه مقنع به‌نوعى كه در احوال او گذشت ، خود را در خم تيزاب يا در تنور گرم - على الروايتين - انداخته ، هلاك شد . و همين مقنع بود كه در نخشب ماهى برآورد كه چهار فرسخ نور مىداد .\r\nالقصّه ، غزان از آن زمان در ولايت ماوراء النهر مىبودند و اكثر اوقات ايشان را با تركمانان قارغلى « 2 » محاربات روى مىداد و قارغلى بر ايشان غلبهء تمام داشتند . و ايشان را چند سردار بود كه از اطاعت و انقياد ايشان تجاوز جايز نمىداشتند ، مثل بختيار ، طوطى ، ارسلان ، جغر و محمود . و على اىّ حال در تواريخ معتبر ، باعث بر محاربهء ايشان با سلطان سنجر به روايات مختلفه مذكور است و ما خلاصهء اكثر آن روايات را در اينجا ضبط و نقل مىكنيم و روايت روضة الصّفا را بنابر شهرت بر ساير اقوال مقدّم مىداريم .\r\nو حاصل كلام صاحب روضة الصفا آن است كه تركمانان غز قريب به چهل هزار خانوار\r\n\r\n\r\n","description":"","footnote":"\r\n( 1 ) . ق : عليه و آله التحية من الملك الاكبر .\r\n( 2 ) . ق ، م : قارلغيه .\r\n","page_name":" 3109 ","page_number":141},
  {"content":"\r\n\r\nبودند كه ولايت ختلان « 1 » و چغانيان « 2 » و نواحى بلخ را اقامت داشتند و هر سال بيست و چهار هزار گوسفند به مطبخ سنجر مىرسانيدند و در مهد امن و امان زندگى مىكردند . دايم از نزد خان سالار « 3 » سلطان سنجر كس ميان ايشان مىرفت و گوسفندان مقرّرى را تحصيل مىنمود .\r\nاتّفاقا اين مرتبه شخصى كه به تحصيل گوسفندان ميانهء آن طايفه رفته بود ، به‌واسطهء طمع شوم خود شروع در اخذى كه قبل از آن متعارف ايشان نبود كرده بر سر گوسفند لاغر و فربه مناقشه را به جايى رسانيد كه غزان از تحكّمات او به تنگ آمده در مقام سركشى شدند و از اداى گوسفندان مقرّرى ابا و امتناع ورزيدند و آن مردكهء احمق را به قتل رسانيدند .\r\nو چون خان سالار سلطان سنجر بر حقيقت قضيّه اطّلاع يافت ، از بيم سلطان مدتى مديد صورت اين واقعه را به عرض سلطان نرسانيده و گوسفندان شيلان را از خاصهء خود سرانجام مىنمود . تا آنكه امير قماج ، والى بلخ ، به مرو آمد و خان سالار كيفيت واقعه را با او در ميان نهاد . امير قماج در وقت عرض مهمات بلخ و نواحى ، آن را معروض داشت كه « استيلاى غزان از حدّ اعتدال تجاوز نموده و حركات ناپسنديدهء آن طايفهء بىباك به مرتبه‌اى رسيده كه از اداى گوسفندان مقرّرى مدتى مديد است كه ابا و امتناع نمودند . و چون يورت ايشان حوالى بلخ است ، اگر خداوند عالم شحنگى آن طايفه به بنده ارزانى دارد ، بنده هر سال سى هزار گوسفند به مطبخ خاصه مىرساند . و حال آنكه ايشان الحال در اداى بيست و چهارهزار گوسفند كه مقرّر ايشان بوده نيز اهمال دارند و يك سال گوسفند نزد ايشان مانده . »\r\nسلطان سنجر بىآنكه تحقيق اين معنى نمايد كه آيا سبب عصيان و طغيان ايشان چيست ، حكم كرد كه « شحنگى آن طايفه به امير قماج ارزانى داشتيم . » و در آن باب فرمانى نوشته به امير قماج عنايت فرمود . و اين حكم بىتحقيق احوال از سلطان سنجر كه پادشاه دانا بود و ابتداى احوال آبا و اجداد خود را كه ايشان نيز صحرانشين و اهل حشم بودند و به‌واسطهء بىاندامى حكّام و سلاطين غزنويه سر از دايرهء اطاعت ايشان بيرون آورده دولت ايشان را بر هم زدند ، بسيار محلّ عجب مىنمود . امّا چون دولت سلجوقيه به آخر رسيده بود ، فكر در عواقب مهمات نكرده ، اين‌چنين احكام جارى مىكرد .\r\nالقصّه ، چون امير قماج به قبّة الاسلام بلخ رسيد ، يكى از امراى خود را به شحنگى آن طايفه فرستاد و گوسفندان سال گذشته را طلب داشت . غزان در جواب فرستادهء امير قماج گفتند كه « ما بندگان خاص سلطانيم و به‌غير او هيچ‌كس را بر خود حاكم نمىدانيم . تو را شحنگى ما\r\n\r\n\r\n","description":"","footnote":"\r\n( 1 ) . مجموعه ولاياتى در نزديكى سمرقند . - ياقوت ، معجم البلدان .\r\n( 2 ) . ولايت بزرگى در ماوراء النهر از اعمال ترمذ . - منبع پيشين .\r\n( 3 ) . تاريخ گزيده : خوان سالار .\r\n","page_name":" 3110 ","page_number":142},
  {"content":"\r\n\r\nميسّر نخواهد شد . صلاح تو در آن است كه به آبروى خود برگردى . » و چون اين مرد خواست كه در گرفتن گوسفندان سلطانى سعى نمايد كه شايد آن مهم صورت پيدا كند ، غزان با او درصدد استهزا و مسخرگى شده ، او را به ضرب سيلى از ميان خود بيرون كردند .\r\nو چون امير قماج حقيقت آنچه به فرستادهء او به عمل آورده بودند خبر يافت ، آتش غضب او شعله زد و درصدد انتقام شده ، پسر خود ، ملك اشرف ، را با طايفه‌اى از دلاوران سپاه خود بار ديگر در ميان ايشان فرستاد كه شايد از پسر او انديشه نموده گوسفندان سلطانى را ادا نمايند . و چون ملك اشرف به آن حدود رفت ، غزان همچنان در شيوهء تمرّد و عصيان ثابت قدم بوده مطلقا به ملك اشرف التفات نمىكردند و وجود و عدم او را برابر مىانگاشتند . و چون ملك اشرف حقيقت حال را به پدر نوشت ، بندگان امير قماج را اعراض بيشتر از پيشتر شده ، خود نيز به رسم شكار متوجّه آن حدود شد . و چون به ملك اشرف رسيد ، در باب معاملهء غزان انديشه مىكرد كه به يك بار چون غزان خبر يافتند كه [ 91 الف 
  ] امير قماج و پسرش در يك جا شده‌اند و شنيدند كه در مقام آنند كه بر حشم ايشان بريزند ، قبل از آنكه امير قماج دستبردى نمايد ، ايشان جمعيت نموده بر سر ايشان آمدند . بعد از اشتعال نايرهء جدال و قتال ، امير قماج با پسرش ملك اشرف در معركه به قتل رسيدند و بقيهء سپاه امير قماج گريخته خود را به مرو كه پايتخت سلطان سنجر بود رسانيدند .\r\nو چون اين خبر در مرو شايع شد ، امرا و اركان دولت سلطان سنجر به عرض ايشان رسانيدند كه « دست‌درازى طايفهء غزان به جايى رسيده كه ناموس سلطنت را زيان دارد . اگر پادشاه اسلام اين مشتى متهوّران بىباك را گوشمال بر اصل نداده تنبيه نفرمايد ، جرئت و جسارت ايشان به مرتبه‌اى خواهد رسيد كه ملك و دين از دست ايشان مهمل خواهد شد .\r\nمصلحت در آن است كه حضرت پادشاه در تأديب ايشان تأخير جايز ندارد و اين معاملهء ايشان را حقير و زبون نشمارد . »\r\nسلطان سنجر سخن امرا و اعيان دولت خود را عين مصلحت و دولت‌خواهى دانسته درصدد آن شد كه به رسم شكار در سمت قبّة الاسلام بلخ رفته ، مهم آن مفسدان را صورت دهد . و چون غزان را يقين شد كه سلطان سنجر به نفس نفيس خود متوجّه تأديب ايشان است ، از هيبت سلطانى انديشه نموده ، قبل از آنكه سلطان متوجّه ايشان گردد ايلچى چرب‌زبان با تحف و هداياى بىكران بر سرير سلطنت مصير فرستاده معروض داشتند كه « ما همه بندگانيم سلطان‌پرست و هميشه در جادهء بندگى و عبوديت ثابت‌قدم بوده‌ايم ، و هميشه به موجب حكم و فرمان خداوند عالم عمل مىكرديم و هرگز در اين مدّت از فرمودهء پادشاه اسلام تجاوز ننموده‌ايم . امّا چون امير قماج و پسرش ، ملك اشرف ، قصد عرض و ناموس ما كرده بودند ، ما\r\n\r\n","description":"","footnote":"","page_name":" 3111 ","page_number":143},
  {"content":"\r\n\r\nنيز از براى محافظت عرض و اطفال و اموال خود به ممانعت و مدافعت برخاستيم . اتّفاقا به قضاى الهى ، ايشان هردو در معركه به قتل رسيدند . اكنون به غرامت اين گناه صد هزار دينار و صد غلام خطايى زهره جبين زيبا طلعت كه هريكى از ايشان منظور عاطفت حضرت سلطان تواند بود و در اخلاص و خدمتكارى حضرت صد برابر امير قماج - كه آثار مساعى خدمت توانند نمود - مىدهيم كه سلطان از گناه اين بندگان درگذرد . » « 1 »\r\nو چون سلطان عجز و بيچارگى ايشان شنيد ، خواست كه ترك آن عزيمت نمايد و مأمول آنان را به اجابت مقرون گرداند ، امّا امرا و اركان دولت چون بر عزيمت سلطان سنجر اطّلاع يافتند ، به عرض رسانيدند كه « اگر در اين باب تكاسل و تساهل رود عن‌قريب فتنه‌اى عظيم روى نمايد كه تدارك آن به‌هيچ‌وجه ممكن نخواهد بود و منجر به فساد ملك و ملّت خواهد بود . » بنابراين ، سلطان سنجر به صوابديد ايشان با لشكرى بىكران روى به منازل غزان نهاد . و چون بعد از طى منازل و مراحل به يورت غزان رسيد ، ايشان زنان و فرزندان خود را پيش انداخته به ملازمت سلطان آمده ، شروع در تضرّع و زارى كردند و عرض سلطان رسانيدند كه « اگر حضرت پادشاه از جريمهء ما درگذرد ، بر آنچه قبل از اين قبول كرده بوديم ، يك من نقره بر هر خانه تحصيل نموده به خزانهء سلطان مىرسانيم كه مجموع چهل هزار من نقره مىشود . »\r\nو سلطان چون اين نوبت عجز و زارى ايشان شنيد ، خواست كه گناه ايشان را بخشيده به جانب مستقرّ سلطنت خود مراجعت نمايد . امّا چون دولت سلجوقيه به نهايت رسيده بود ، در اين وقت امير يرنقش هروى « 2 » و امير مؤيّد بزرگ « 3 » دست در عنان تكاور سلطان زده به عرض رسانيدند كه « بىتأديب اين جماعت متهوّر مراجعت نمودن به‌هيچ‌وجه مصلحت نيست ؛ چه ، اين صورت بر عجز و ضعف سلطان محمول خواهد شد . » بنابراين ، سلطان خواهىنخواهى به استصواب امرا و اعيان دولت فرمود تا سپاه استعداد نموده متوجّه تاخت و تاراج آن طايفه شده دمار از روزگار ايشان برآورند . چون غزان از سلطان سنجر مأيوس و نااميد شدند ، ايشان نيز دست از جان خود شسته ، شروع در جنگ كردند .\r\nو چون آتش قتال و جدال بالا گرفت ، جمعى كثير از امراى سلطان به‌واسطهء عداوتى كه با\r\n\r\n\r\n","description":"","footnote":"\r\n( 1 ) . پيش از اين ، غزان براى آرام كردن امير قماج ، پيشنهادى شبيه به اين به او نيز كرده بودند كه بابت هر چادر دويست درهم به امير قماج بدهند . ولى او قبول پيشنهاد نكرد و جان بر سر عناد خود گذاشت ، چنان كه سلطان سنجر نيز به اغواى سرداران خود همه چيزش را از دست داد .\r\n( 2 ) . در متن : مروزى . تصحيح براساس تاريخ گزيده .\r\n( 3 ) . وى مؤيد الدين اىابه ( متوفاى 569 هجرى قمرى ) ، قدرتمندترين و پيروزمندترين غلام سابق سنجر بود كه مدت بيست سال يكى از برجسته‌ترين رجال در امور خراسان بود . وى همان شخص است كه در محرم 548 همراه با محمّد بن ابو بكر بن قماج در مقدمهء لشكر سنجر به غزان رسيدند و او همانى است كه ابن فندق او را \" خسرو خراسان و ملك مشرق \" مىخواند . اىابه پس از راندن غزان از بسيارى بلاد خراسان ، در مقام پادشاهى محلى ، در نيشابور مستقر گرديد .\r\n","page_name":" 3112 ","page_number":144},
  {"content":"\r\n\r\nامير يرنقش و امير مؤيّد بزرگ داشتند ، در اين معركه دست از جنگ بازداشته ، شروع در گريختن كردند . اين معنى موجب آن شد كه سپاه سلطان سنجر به هزيمت روى نهادند . غزان گريختگان را تعاقب نموده ، چندان خلايق را به قتل رسانيدند كه محاسب و هم از شمارهء ايشان به عجز معترف بود . در اثناى گريختن سپاه سلطان جمعى از غزان به شخصى رسيدند كه در صورت ظاهرى شباهت تمام به سلطان سنجر داشت . فى الحال او را به اعتقاد آنكه سلطان است دستگير نموده ، نزد سرداران خود آوردند . و آن جماعت به گمان آنكه سلطان است پيش او زمين ادب بوسيده بر تخت سلطنتش [ 91 ب 
  ] نشانيدند و مراسم خدمتكارى به جاى آوردند .\r\nهرچند آن شخص فرياد مىكرد كه « من سلطان نيستم » غزان قبول نمىكردند و مىگفتند « اين سخنان بيهوده فايده ندارد . تو سلطان سنجرى » آخر الأمر يكى از اعيان آن طايفه كه مكرّر به خدمت سلطان رسيده بود ، به آنجا رسيد ، چون نيك ملاحظه نمود دانست كه آن شخص سلطان سنجر نيست ، بلكه او مطبخى سلطان است كه در صورت به سلطان مشابهت تمام دارد .\r\nچون غزان را يقين شد ، فى الحال او را از تخت پايين آورده انبان آردى را به گردنش آويخته ، به ضرب سيلى از خيل خودش بيرون كردند و از عقب سلطان به تعجيل شتافته به دست آوردند و بر تخت نشاندند و شرايط تعظيم و تكريم به جاى آوردند و در ركاب سلطان در ساعت روى به مرو نهادند ، و آن شهر را كه رشك گلستان ارم بود و مشتمل بر خزاين و دفاين سلطان سنجر - كه در اين مدّت جمع كرده بود - آن‌چنان غارت كردند كه اثرى از آثار اموال سلطان نماند . در حضور سلطان قماش‌هاى نفيس را پاره‌پاره مىكردند و هر قطعه يك ترك مىگرفت . و همچنين خانه‌هاى تمامى اغنيا و تجار را كه از اطراف و اكناف عالم ، پناه به آن شهر آورده در آنجا متوطّن شده بودند ، غارت كردند . القصّه ، چندان خرابى و فساد در بلاد خراسان خصوصا در مرو از ايشان به ظهور رسيد كه فوق آن متصوّر نبود .\r\nو در تاريخ روضة الصفا آورده كه اهالى شهر مرو از زمان جغر بيك ، جدّ سلطان الب ارسلان ، تا آن غايت در مهد امن و امان استراحت داشتند و در اين مدّت هيچ حادثه از حوادث روزگار بر اهل شهر مرو وارد نشده بود ، لهذا معمورى آن بلده به جايى رسيده بود كه در روى زمين در آن‌وقت هيچ مسافر به معمورى و آبادانى آن شهر نشان نمىداد . غزان بىحيا آن‌چنان شهر آبادان را و معمور را سه شبانه‌روز آن‌چنان غارت و نهب كردند كه در ظاهر آن شهر هيچ‌چيز نماند . بعد از آن مردم را در شكنجه كشيده طلب دفاين مىنمودند . تا آنكه كار به جايى رسيد كه در ظاهر و باطن آن شهر چيزى نماند كه غزان نگرفته باشند . و چون خاطر نامبارك ايشان از ممر مرو فارغ گشت ، سلطان سنجر را برداشته و متوجّه شهر نيشابور شدند . اهالى نيشابور اوّلا در مقام ممانعت و مدافعت شده به‌قدرى سعى و اهتمام نمودند . امّا\r\n\r\n","description":"","footnote":"","page_name":" 3113 ","page_number":145},
  {"content":"\r\n\r\nآخر الأمر از اطراف و جوانب شهر نيشابور چندان غزان ريختند كه اهالى نيشابور از مقاومت ايشان عاجز آمده ، دست اهل و عيال خود گرفته ، پناه به مسجد جامع آن شهر - كه از عمارات مشهورهء خراسان بود - بردند . غزان اولا روى به آن مسجد نهادند و مرد و زن ، پير و جوان را به ضرب تيغ بىدريغ هلاك كردند و چندين خلايق در آن مسجد به قتل رسيدند كه در صحن آن جوىهاى خون روان شد . و چون شب درآمد ، غزان از مسجد جامع بيرون آمده روى به مسجدى ديگر كه جمعى كثير از اهالى نيشابور در آنجا بودند ، نهادند و آن مسجد را بعد از قتل آن جماعت كه در آنجا پناه برده بودند ، آتشى زدند كه ستون‌هاى بنفش آن مسجد شروع در سوختن كرد . و غزان به روشنايى آن آتش تمام شب به قتل و نهب نيشابوريان اشتغال داشتند . و چون در روى زمين هيچ‌چيز نماند ، شروع در كاويدن خانه‌ها و شكستن ديوارها نموده مانند مرو ، نيشابور را نيز خراب مطلق ساختند و مردم را به خاكستر و نمك شكنجه مىكردند . به اين طريق كه ، خاكستر و نمك را در آب حلّ كرده در دهن و بينى مردم مىريختند و مخزونات ايشان را پيدا مىكردند . و چندان مشايخ و علما و درويشان در زير شكنجهء آن ملاعين هلاك شدند كه از حدّ حصر و شمار بيرون بود . از جمله علما ، محمّد بن يحيى - كه باوجود تبحّر در علوم ، به تقوا و صلاح آراسته بود - در زير شكنجهء خاكستر و نمك سفر آخرت اختيار نمود . و اين قطعه را خاقانى شروانى در شأن او گفته :\r\n در ملّت محمّد يحيى نداشت كس * فاضل‌تر از محمّد يحيى فناى خاك\r\nآن كرد گاه مهلكه دندان فداى سنگ * وين كرد روز قتل دهان را فداى خاك « 1 » \r\nالقصّه در تمام خراسان موضعى نماند كه از ظلم و تعدّى غزان خراب و ويران نشود . و سلطان سنجر چهار سال در ميان آن طايفه مانده بود و انواع آزار و بىعزّتى از ايشان به وى مىرسيد ، چنانچه در تاريخ ابن اثير آورده كه تحكّمات غزان بر سلطان سنجر در آن ايّام كه سلطان در دست ايشان گرفتار بود به جايى رسيد كه روزى يكى از بزرگان ايشان بختيار نام نزد سلطان آمده گفت كه « شهر مرو را به جايگير من بده . » سلطان در جواب [ 92 الف 
  ] او گفت كه « شهر مرو پايتخت من است و پايتخت را به جاگير نمىتوان داد . » « 2 » و چون غزان اين جواب از\r\n\r\n\r\n","description":"","footnote":"\r\n( 1 ) . و على بن ابراهيم كاتب در سوگ محمّد بن يحيى مرثيه‌اى گفته است با اين مطلع :\r\n مضى الذي كان يحبى الدّرّ من فيه * يسيل بالفصل و الافضال واديه \r\nيعنى : درگذشت كسى كه هنگام سخن گفتن درّ و گوهر از دهان خود مىريخت و با سيل فضل و دانش و داود سرزمين خود را سيراب مىساخت . - ابن اثير ، الكامل ، ج 11 ، ص 178 .\r\n( 2 ) . حتى اتسز نيز علىرغم اينكه در دوران اسارت سنجر به سلجوقيان وفادار باقى ماند ، تقاضايى شبيه اين داشت . وى كوشيد تا سنجر را وادارد كه آمل شط را كه جهت گذار از رودخانهء جيحون اهميت سوق الجيشى داشت به او واگذارد .\r\nاما كوتوال قلعه حاضر نشد از وظيفهء خود عدول كند و آن موضع مهم را تسليم وى سازد .\r\n","page_name":" 3114 ","page_number":146},
  {"content":"\r\n\r\nسلطان شنيدند ، بنياد خنده كردند و بختيار بىادب ، فى الحال در مقابل سلطان شروع در گوز دادن كرد . « 1 » سلطان سنجر از مشاهدهء اين حركت ناشايسته كه از آن متهوّر بىباك به ظهور رسيده بود ، بسيار آزرده‌خاطر شد ؛ چنانچه ابن اثير چنين آورده كه سلطان بعد از وقوع اين بىادبىها در ساعت از سرير سلطنت فرود آمده به خانقاه مرو درآمد و ترك سلطنت نموده باقى اوقات به عبادت گذرانيد . و اين روايت اگرچه مخالف روايات سير و تواريخ است ، امّا به‌واسطهء اعتماد بر نقل ابن اثير ، ايراد روايات او را التزام نموده‌ايم و به موافقت و مخالفت او نظر نكرده ، ماحصل تاريخ او را نقل مىكنيم .\r\nو نيز در تاريخ ابن اثير نهب و غارت نيشابور را بر وجهى ديگر كه مخالف روايت روضة الصفاست - چنانچه سابقا قلمى شده - ايراد نموده و خلاصهء آن روايت آن است كه چون سلطان سنجر را به‌واسطهء بىاندامى غزان ترك حكومت نموده به خانقاه مرو درآمد ، غزان آن ولايت را تقسيم نمود ، هر شهرى را به يكى از بزرگان خود دادند و حكّام ايشان شروع در ظلم و تعدّى نمود . هيچ دقيقه از دقايق ظلم را مهمل نمىگذاشتند .\r\nو از جمله ظلم‌هاى آن طايفه يكى آن بود كه شخصى را كه والى نيشابور ساخته بودند ، آن شخص بعد از ظلم و تعدّى بسيار فرمود تا در بازار نيشابور سه نشانه از چوب كه طول هريكى برابر قدّ آدمى ، بلكه زياده از آن تواند بود ، نصب نمايند . « 2 » و در شهر منادى كرد كه « من برابر اين نشان‌ها طلا مىخواهم . » و به اين واسطه شروع در شكنجهء نيشابوريان نمود . اهالى نيشابور چون ديدند كه به اهانت و خوارى كشته مىشوند ، عامهء آن شهر اتّفاق كرده آن مردك ظالم را به قتل رسانيدند . چون اين خبر به غزان رسيد ، با لشكرى عظيم روى به نيشابور نهاده تمام اهالى آن شهر را از كوچك و بزرگ ، زن و مرد ، جاهل و ظالم و فاسق را به ضرب تيغ بىدريغ هلاك كردند . از جمله علماى كبار كه در آن‌وقت به قتل رسيدند ، يكى حسين بن محمّد ارسابندى « 3 » و يكى قاضى علىّ بن مسعود و امثال ايشان به قتل رسيدند . چنانچه در تفصيل روايت ديگر كه باز از ابن اثير منقول است ، اسامى بعضى از فضلايى كه در آن زمان كشته شدند ، نوشته خواهد شد .\r\nو از خلاصهء آن روايت چنين معلوم مىشود كه سلطان سنجر دو بار با غزان جنگ كرد .\r\nيكى در اواخر سنهء خمس و أربعين و خمسمائة [ - 545 
  ] هجرى و در آن جنگ هزيمت يافته\r\n\r\n\r\n","description":"","footnote":"\r\n( 1 ) . ق : شروع در ضرطه زدن كرد . استهزار و تخفيف سنجر از سوى غزان حدّ و حصرى نداشت . جوينى مىگويد پس از آنكه سنجر اقدام به فرار كرد ، وى را در قفس آهنين نگه‌داشتند . - جهانگشا ، ج 2 ، ص 12 . و به گفتهء سبط ابن الجوزى ، در ميان مردم بغداد نام سنجر براى بيچارگى و زبونى ضرب المثل شده بود . - مرآت الزمان ، ج 1 ، ص 227 .\r\n( 2 ) . الكامل : در بازار سه جوال آويخت و . . .\r\n( 3 ) . ارسابند در 2 فرسخى مرو .\r\n","page_name":" 3115 ","page_number":147},
  {"content":"\r\n\r\nبه جانب بلخ آمد . و اين ديگر در سنهء ثمان و أربعين و خمسمائه [ - 548 
  ] بود كه در اين جنگ سلطان گرفتار شد . و تفصيل اين مجمل بر وجهى كه در كامل التواريخ مسطور است آن است كه چون ميانهء تركان قارغلى و غزنى دايما خصومت و نزاع قايم بود و هميشه قارغلى بر غزان غلبه داشتند ، تا آنكه غزان را از وطن ايشان بيرون كردند . چون امير زنگى بن خليفه شيبانى ، والى طخارستان ، كه ميانهء او و امير قماج ، صاحب بلخ ، عداوتى تمام بود شنيد كه غزان از قارغلى هزيمت يافته از جايى كه داشتند بيرون آمدند . از ترس آنكه مبادا ايشان به حدود بلخ رفته در مقام اطاعت و انقياد امير قماج درآيند و امير قماج به استظهار ايشان بر من غالب آيد ، كس فرستاده ايشان را به ولايت خود خوانده و بزرگان ايشان را به انواع رعايت و احسان مطيع و منقاد خود گردانيد . در اين اثنا ، در ماه شوّال سنهء سبع و اربعين و خمسمائه [ - 547 
  ] هجرى ميانهء منگلى تكين بن يرنقش - كه از نوكران امير يمين الدّين سنقر عزيزى « 1 » بود كه از امراى كبار سلطان سنجر بود و ميانهء امير برغش خادم كه از نوكران امير يرنقش هروى « 2 » كه وى نيز از اعاظم امراى سلطان سنجر بود ، جنگ عظيم واقع شد . منگلى تكين در آن معركه شكست يافت ، به صاحب خود يمين الدّين سنقر عزيزى پيوست .\r\nاين معنى بر يمين الدّين بسيار دشوار آمد و آزردگى بسيار از امير مؤيّد هروى به‌هم رسانيده منتظر فرصت مىبود . تا آنكه در اواخر اين سال به سعى امير مؤيّد هروى سلطان سنجر به قصد تأديب غزان متوجّه منازل ايشان شد . بعد از تسويهء صفوف محاربه ، امير يمين الدّين سنقر عزيزى به‌واسطهء كدورتى كه با امير مؤيد داشت ترك محاربه نموده روى به گريز نهاد . و اين حركت باعث هزيمت سپاه سلطان سنجر شد . بنابراين ، سلطان سنجر شكست يافته به بلخ درآمد . و چون صاحب ولايت طخارستان ، امير زنگى بن خليفه شيبانى اين خبر شنيد ، در ساعت به تقويت و استظهار غزان لشكرى عظيم برداشته به قصد محاربهء امير قماج ، والى بلخ ، كه ميانهء ايشان عداوت قديم بود ، متوجّه بلخ شد . امير قماج چون خبر توجّه امير [ 92 ب 
  ] زنگى را شنيد ، دانست كه اين جرئت او به‌واسطهء غزان بوده . و او عادت غزان را كه بىوفايى باشد ، بسيار خوب مىدانست و مكرّر اين معنى را مشاهده كرده بود . فى الحال ، يكى از مردم عاقل را در خفيه نزد غزان فرستاده ايشان را به ولايات و وعدهء انعامات فريفته ، قرار به آن داد كه در محلّى كه امير زنگى در مقابل او آمده صفوف سپاه بيارايد ، ايشان او را گذاشته به جانب امير قماج روند .\r\n\r\n\r\n","description":"","footnote":"\r\n( 1 ) . م : غزنوى .\r\n( 2 ) . در متن : برقش هروى . در نسخهء بدل راحة الصدور نيز يرنقش هريوه آمده است . - رجوع شود به پاورقى 2 ، ص 3112 كتاب .\r\n","page_name":" 3116 ","page_number":148},
  {"content":"\r\n\r\nاتّفاقا ، امير زنگى خالى الذهن از اين مقدّمه ، از روى استقلال هرچه تمام‌تر به نواحى بلخ رسيد و از آنجا امير قماج نيز با لشكرى آراسته بيرون آمد . و چون هردو سپاه بر يكديگر رسيدند غزان بىمروّت به قرار خود عمل نموده ترك امير زنگى كرده نزد امير قماج آمدند . و امير قماج فى الحال ، تعاقب امير زنگى نموده او را با پسرش ، [ ابو بكر 
  ] ، دستگير نمود . و بعد از آن فرمود تا پسر امير زنگى را در حضور پدرش كباب كرده به خورد پدر دادند . بعد از آن امير زنگى را نيز پاره‌پاره كردند .\r\nالقصّه ، چون امير قماج مثل امير زنگى را از پيش برداشت ، در مقام اهانت و ايذاء غزان شده ، جايگيرهاى ايشان را بريد و چراگاه‌هاى آنها را بر مردم خود قسمت نمود . و غزان از كردهء خود پشيمان شده چاره غير از تحمّل نداشتند كه خبر رسيد در اثنا كه حسين غورى غزنى را گرفته متوجّه بلخ است . و امير قماج چون اين خبر شنيد ، با لشكر خود غزان را تسلّى داده همراه خود برداشته متوجّه دفع حسين غورى شد . چون ايشان به يكديگر رسيدند ، غزان باز ترك امير قماج كرده ، نزد حسين غورى رفتند . امير قماج چون اين حالت را مشاهده نمود روى از معركه برتافته به جانبى به در رفت و حسين غورى به اتّفاق غزان به بلخ درآمده آن شهر را به حوزهء تصرّف خود درآورد .\r\nو سلطان سنجر چون اين خبر شنيد به جنگ حسين غورى برخاست و او را در معركه دستگير نمود و بعد از مدتى به عنايات پادشاهانه‌اش سرافراز ساخته به جانب غزنه بازفرستاد .\r\nو غزان در آن‌وقت كه حسين غورى در دست سلطان سنجر اسير شده بود ، به جانب طخارستان رفته در آن حدود قرار گرفتند . و چون امير قماج به‌واسطهء آن حركتى كه غزان نسبت به او كرده بودند هميشه در مقام انتقام گرفتن از ايشان مىبود و فرصت مىخواست ، غزان بر ارادهء او اطّلاع يافته پيش از آنكه او كارى از پيش ببرد ايشان جمعيت كرده ارسلان بوقا تركى را بر خود امير ساخته متوجّه جنگ امير قماج شدند . و چون امير قماج بر اين حال اطّلاع يافت ، او نيز بالضّروره لشكرى به‌هم رسانيده متوجّه دفع ايشان شد . بعد از اشتعال نايرهء جدال و قتال كه از صبح تا شام امتداد داشت ، امير قماج با پسرش ابو بكر گرفتار شد . غزان اين نوبت پسر و پدر را گردن زدند و دست نهب و غارت در ولايت بلخ دراز كرده آنچه خواستند به فعل آوردند و چندان از خلايق را به قتل رسانيدند كه از حدّ شماره بيرون بود .\r\nو چون اين خبر به سمع سلطان رسيد ، غيرت سلاطين و حميت خواقين او را بر اين داشت كه آن جماعت متهوّران بىباك را تنبيه بر اصل نموده ، نوعى نمايد كه عبرت ديگران شود .\r\nبنابراين ، حكم فرمود كه از اطراف و جوانب بلاد خراسان سپاه جمع شوند . و قبل از آنكه سلطان خود را از مرو متوجّه آن صوب نمايد ، محمّد بن ابى بكر بن قماج و امير مؤيد اىابه « 1 »\r\n\r\n\r\n","description":"","footnote":"\r\n( 1 ) . ق ، م : امير الونداى به ؛ ش : امير الوندابه .\r\n","page_name":" 3117 ","page_number":149},
  {"content":"\r\n\r\nرا با لشكر انبوه روانهء آن صوب گردانيد كه انتقام پدر و جدّ بگيرد و در عقب محمّد بن ابى بكر ، سلطان به نفس نفيس خود با لشكرى فراوان به آن جانب نهضت نمود . و در محرّم اين سال محمّد بن ابى بكر و امير مؤيّد اىابه به يورت غزان رسيدند .\r\nو قبل از رسيدن مقدّمهء لشكر سلطان ، غزان جماعتى از بزرگان خود را به درگاه سلطان فرستاده در مقام اعتذار و استغفار شدند . جرمانهء كشته شدن امير قماج و پسرش ، اموال و اسباب بسيار قبول كردند . امّا سلطان اصلا التفات به سخن ايشان نفرموده لشكرها را بر سر ايشان فرستاد . بعد از رسيدن محمّد بن ابى بكر به اندك روز رايات سلطانى نيز به آن حدود رسيد . غزان چون از قبول اعتذار و استغفار خود نااميد و مأيوس گشتند ، قرار به كشتن خود داده در مقابل صفوف سپاه سلطان صف‌آرايى نمودند . و آتش قتال و جدال اشتعال گرفت .\r\nغزان چون جاى گريز نداشتند بالضّروره ثبات و تمكين ورزيده ، آن‌مقدار كارزار كردند كه سپاه سلطان سنجر از مقاومت ايشان عاجز آمده روى به گريز نهادند . سلطان نيز چون اين حالت را مشاهده نمود عنان تطاور به جانب بلخ منعطف داشت . غزان تعاقب ايشان نموده ، چندان خلايق را از سپاه خراسان به ضرب شمشير و سنان هلاك گردانيدند كه از شماره بيرون بود .\r\nو چون به حوالى بلخ رسيدند ، سلطان بار ديگر [ 93 الف 
  ] جمعيت كرده بازگشت . اتّفاقا چون دولت سلجوقيه روى به تنزل داشت ، اين نوبت نيز غزان غالب آمدند و از سپاه خراسان اكثر به قتل رسيدند و سلطان با جمعى قليل روى به مرو نهاد . اين جنگ دويم در ماه صفر اين سال واقع شد .\r\nالقصّه ، غزان بلخ را نهب و غارت كرده در عقب سلطان متوجّه مرو شدند . چون ترس و هراس غزان بر اهل خراسان و سپاه سلطان استيلا يافته بود ، اين نوبت به مجرّد شنيدن آوازهء غزان در حوالى مرو سپاه سلطان از مرو برآمده روى به گريز نهادند و سلطان نيز مرو را انداخته به جانب اندرابه « 1 » رفت . و غزان در ماه جمادى الأوّل اين سال به مرو درآمده دست به قتل اهالى آن شهر و نهب و غارت احوال ايشان دراز كرده چندين خلايق را به قتل رسانيدند كه فوق آن مقدور ايشان نبود . بعد از نهب و غارت شهر مرو و قتل اكثر اهالى آن بلد ، غزان سلطان را تعاقب نموده از اندرابه سلطان را به دست آوردند و باز به جانب مرو مراجعت نمودند . و اين نوبت اهالى مرو در مقام ممانعت و مدافعت آمده پاره‌اى جنگ كردند .\r\nآخر الأمر ، چون طاقت مقاومت نداشتند بالضّروره دروازه‌هاى شهر را براى سلطان باز كردند .\r\nغزان اين نوبت آن‌چنان نهب و غارت كردند كه هيچ‌چيز پيش هيچ‌كس نگذاشتند و اكثر\r\n\r\n\r\n","description":"","footnote":"\r\n( 1 ) . هرسه نسخه : ابدرانه . قريه‌اى در 2 فرسخى مرو .\r\n","page_name":" 3118 ","page_number":150},
  {"content":"\r\n\r\nعمارات او را و مساجد و رباطات را خراب كردند و سوختند .\r\nو امرا و اعيان و سرداران سلطان سنجر ، از سلطان مفارقت نموده به نيشابور رفتند و سليمان شاه بن سلطان محمّد را بر سرير سلطنت نشانيده و در نهم شهر جمادى الآخر اين سال خطبه و سكّه به نام او خواندند .\r\nو در همين ماه جماعتى از سپاه سلطان سنجر اتّفاق نموده بر طايفه‌اى از غزان شبيخون زده جمعى كثير از ايشان به قتل رسانيدند و بقيّة السّيف آن طايفه گريخته خود را به امراى غز رسانيدند . در اين وقت سليمانشاه در نيشابور سامان و سرانجام لشكر نموده با سپاه انبوه متوجّه مرو شد . غزان چون خبر توجّه سليمانشاه شنيدند ، ايشان نيز به استعداد تمام - كه از غارت بلخ و مرو و چندين قصبهء ديگر و اسباب خزاين سنجرى به‌هم رسانيده بودند - متوجّه جنگ سليمانشاه شدند . اين نوبت به مجرّد آنكه سپاه خراسان را چشم به لشكر غزان افتاد ، بىتوقّف سراسيمه شده روى به گريز نهادند . « 1 » غزان تعاقب ايشان نموده به شهر نيشابور درآمدند و شروع در قتل و غارت نموده آن شهر را نيز مثل بلخ خراب مطلق ساخته به جانب طوس - كه معدن علما و فضلا و زهّاد و صلحا و اتقيا بود - رفته ، تمامى بلاد ولايت طوس را نهب و غارت كردند و اهالى آن بلاد را به قتل رسانيدند غير از ( مشهد مقدّس ضامن ثامن ، سلطان اقليم ولايت ، جناب علىّ بن موسى الرضا ، عليه و آبائه و ابنائه آلاف التّحيّة و الثّناء ) « 2 » كه پيران آن شهر مقدّس را اصلا نكشتند . و از جمله اعيان طوس كه در اين فتنه بر دست غزان كشته شدند يكى [ شيخ الشيوخ شهر 
  ] محمّد بن محمّد [ بود 
  ] . و از صلحا و اتقياى آن ولايت بسيار كشته شدند .\r\nو در ماه شوّال سال آينده باز غزان از ولايت طوس به جانب نيشابور مراجعت نمودند . و اين نوبت آن‌مقدار قتل و كشش در ولايت نيشابور كردند كه چون مقتولان دو محلّه از محلّات را شمردند در هر محلّه پانزده هزار مرد غير از اطفال و زنان كشته شده بودند . و از اعيان علما غير از جماعتى كه سابقا قلمى شده عبد الرحمان بن عبد الصمد [ اكاف 
  ] - كه از زهّاد آن زمانه بود - و احمد بن حسين كاتب [ نوهء 
  ] قشيرى ، و ابو البركات فراوى ، و امام على صبّاغ متكلّم ، و احمد بن [ محمّد بن 
  ] حامد ، و عبد الرحمان و عبد الوهاب ملقابادى « 3 » ، و قاضى صاعد بن\r\n\r\n\r\n","description":"","footnote":"\r\n( 1 ) . شكست فضاحت‌بار سليمانشاه نشان داد دربرابر دو نيروى جدايىطلب ، يعنى امراى جاه‌طلب سلجوقى - كه سليمانشاه را بر سرير قدرت نشاندند - و غزان ويرانگر ، انتخاب وى كار عبثى بود . در اين مقطع حساس كه به رهبرى نيرومند نياز بود ، سليمانشاه ثابت كرد كه پادشاهى ضعيف و نالايق است ؛ هرچند كه از ديرباز در دربار به سر برده بود و در خطبه‌ها از وى به‌عنوان ولىعهد ياد مىكردند .\r\n( 2 ) . ق : ( مشهد مقدّس ضامن ثامن رضا ، صلوات اللّه عليه و سلامه عليه ) .\r\n( 3 ) . الكامل : عبد الوهاب ملقابادى .\r\n","page_name":" 3119 ","page_number":151},
  {"content":"\r\n\r\nعبد الملك ، و حسين « 1 » بن عبد الحميد رازى و امثال ايشان بسى از مردم خوب در اين مرتبه به قتل رسيدند و چندان خزاين كتب سوختند كه محاسب و هم از شمارهء آن عاجز بود .\r\nبعد از آن ، به محاصرهء شارستان « 2 » رفتند . و چون سور آن بلده بسى محكم بود و اهالى آن نيز در جنگ و جدل كمال اهتمام و سعى مبذول داشتند ، آنجا كارى نساخته به جانب جوين رفته آن بلده را نهب و غارت نمودند و به جانب بحرآباد - كه از اعمال جوين است - رفته آن قصبه را نيز نهب و غارت نمودند . و از آنجا به جانب اسفراين رفته آن شهر را نيز مانند شهرهاى ديگر غارت نمودند و اهالى آن بلده را به قتل رسانيدند . و از جمله اعيان كه در اسفراين به قتل رسيدند يكى عبد الرشيد اشعثى « 3 » بود كه مدّتى مديد از اعيان دولت سنجر بود و قبل از اين فتنه به مدتى مديد ترك ملازمت سلطان سنجر كرده به تحصيل علوم و عبادت حق سبحانه اشتغال داشت . و همچنين ابو الحسن قندورجى « 4 » كه در جميع علوم متبحّر بود و در علم ادب مقتداى زمانه بود در اين فتنه [ 93 ب 
  ] در اسفراين كشته شد .\r\nبعد از آن باز غزان به جانب نيشابور مراجعت نمودند و به استعداد متوجّه شهرستان « 5 » شدند ؛ چه ، به ايشان رسيده بود كه اكثر مردم آن نواحى اسباب و اموال خود را به شهرستان برده در آنجا جمعيت نموده‌اند . و اين نوبت چندان هجوم بر شهرستان بردند كه اهالى آن بلده از مقاومت آن جماعت درمانده عاجز شدند . و ايشان جبرا و قهرا به شهرستان درآمده قتل عام كردند و چندان اسباب و اموال از آن شهر بيرون بردند كه حساب آن مقدور نبود .\r\nالقصّه ، غزان در خراسان كارى نكردند كه شرح آن به نوشتن يا به گفتن ادا توان نمود .\r\nمع هذا بندگان سليمانشاه ، ظالم طبيعت ظاهر شد و مردم از وى بسيار متنفر شدند . بنابراين ، كار او رواج و رونق نيافت . و در اين اثنا ، در ماه شوّال وزير سليمانشاه ، طاهر بن فخر الملك بن نظام الملك - كه به قدر وسع خود مردم خراسان را رعايت مىكرد - نيز ، وفات يافت .\r\nسليمانشاه بعد از فوت او پسرش ، ابو على حسن بن طاهر ، را وزير خود ساخت . « 6 » امّا روز به\r\n\r\n\r\n","description":"","footnote":"\r\n( 1 ) . الكامل : حسن .\r\n( 2 ) . شارستان قسمتى از شهر را مىگفتند كه مانند قلعه گرداگردش ديوار كشيده شده بود .\r\n( 3 ) . ق ، ش . عبد الحسين اشعبى .\r\n( 4 ) . ق : ابو الحسن قدورى ؛ ش : قدوى فندورجى منسوب است به قريه‌اى در نواحى نيشابور . سمعانى ، الانساب .\r\n( 5 ) . شهرى است به فاصلهء سه روز از نسا . محمّد شهرستانى صاحب ملل و نحل ، از آنجاست .\r\n( 6 ) . پس از قتل ابو القاسم درگزينى به دست طغرل ثانى در شوال 527 كه در حقيقت صدارت سلطان سنجر در خراسان هم خالى ماند ، سنجر پس از گذشت هفت ماه از اين ماجرا ، طاهر بن فخر الملك را به وزارت خود برگزيد . صدارت وى مدت نوزده سال به طول انجاميد و تا جمادى الاول سال 548 كه سلطان سنجر به دست غزان اسير افتاد ، در اين منصب باقى بود . در ششم اين ماه كه امراى سلطان سنجر ، سليمانشاه بن محمّد را از همدان به مرو آوردند و او را بر سرير سلطنت نشاندند ، طاهر بن فخر الملك دوباره وزارت را به دست آورد . ولى اين‌بار صدارت وى ديرى نپاييد . در شوال همين سال درگذشت و سليمانشاه پسر او ، نظام الملك ابو على قوام الدين حسن را جانشين او كرد .\r\n","page_name":" 3120 ","page_number":152},
  {"content":"\r\n\r\nروز ضعف دولت او ظاهر مىشد ، تا آنكه در ماه صفر سال آينده خراسان را گذاشت و به جانب جرجان رفت . « 1 » اهالى خراسان ، خان‌محمود بن محمّد بن بقرا خان را ، كه خواهرزادهء سلطان سنجر بود ، بر خود والى ساخته رئوس منابر را به القاب او مزيّن ساختند . و در ماه شوّال سال آينده سپاه خراسان در ظلّ رايت خان‌محمود درآمده متوجّه دفع غزان كه در آن اوقات شهر هرات را محاصره داشتند ، شدند . در ظاهر هرات ميانهء خان‌محمود و غزان مكرّرا محاربات واقع شد و در اكثر آن جنگ‌ها غزان مظفّر و منصور بودند . بنابراين ، خان‌محمود ترك ايشان نموده به جانب نيشابور مراجعت نمود . غزان نيز از محاصرهء شهر هرات برخاسته به جانب مرو رفتند . اين نوبت باز از اهالى مرو به هركه گمان زر داشتند ، به ضرب شكنجه از وى مىگرفتند .\r\nو در روضة الصفا مسطور است كه سلطان سنجر مدّت چهار سال ميانهء غزان مانده بود و به واسطهء خاطر حرمش ، تركان خاتون « 2 » ، كه در ميانهء ايشان مانده بود ، فكر خلاصى خود نمىكرد . تا آنكه در سنهء احدى و خمسين و خمسمائه [ - 551 
  ] هجرى تركان خاتون وفات يافت و سلطان به حيله‌اى كه در وقايع آن سال مذكور خواهد شد ان شاء اللّه تعالى ، از ميانهء آن جماعت بيرون آمد .\r\nدر تاريخ ابن اثير جزرى مسطور است كه از جمله وقايع اين سال آنكه در اين فتنه در وقت غيبت خان‌محمود از نيشابور به جانب هرات به جنگ غزان ، يكى از غلامان سلطان سنجر كه نام او اىابه بود و لقبش مؤيّد الدين « 3 » ، به جهت حسن سيرت و سخاوت و شجاعتى كه داشت جمعى كثير از امرا به اطاعت او درآمدند و او بر نيشابور و طوس و نساء و ابيورد و شهرستان « 4 » و دامغان استيلا يافته اهالى آن بلاد را از دست نهب و غارت غزان رهايى داد . و چندان غزان را به قتل رسانيد كه از حدّ احصا و شمار بيرون بود . و با رعايا آن‌چنان به عدالت و ملاطفت سلوك مىكرد كه رعايا از دل و جان او را مىخواستند . و شأن او در نظر خلايق بسى بلند گشت و سپاه قراولان بر وى جمع شدند ، و لهذا چون خان‌محمود از هرات مراجعت نمود ، متوجّه نيشابور شد و در اثناى راه حقيقت حال مؤيد بر وى ظاهر شد . و چون كثرت سپاه و حشم مؤيّد به مرتبه‌اى رسيده بود كه خان‌محمود طاقت مقاومت او نداشت و رعاياى آن بلاد\r\n\r\n\r\n","description":"","footnote":"\r\n( 1 ) . سليمانشاه پس از اين اتّفاق بر آن شد تا از مبارزه براى استيفاى حقوق سلطانى دست كشد . سرانجام در 549 خراسان را به قصد دربار استز ترك گفت ؛ در آنجا مدتى پذيرايى اتسز قرار گرفت ، اما به‌زودى اتسز نسبت به وى بىمهر گشت و او مجبور شد خوارزم را ترك گويد . بنابراين راه مغرب را پيش گرفت تا بخت خويش را در غرب كه مسألهء جانشينى پس از مرگ برادرش محمود ، هنوز به‌طور رضايت‌بخشى حل نشده بود ، به آزمايش بگذارد .\r\n( 2 ) . لفظ « تركان » كه غالبا به صورت نام ملكه‌هاى ترك ديده مىشود ، درواقع اسم خاص نيست ، بلكه به معنى « ملكه » و « بانو » مىباشد . قرائت صحيح اين كلمه بدان‌گونه كه محمود كاشغرى در لغتنامهء خود ( ديوان لغات ترك ، ج 1 ، ص 314 و 368 ) آورده ، « تركن » است .\r\n( 3 ) . هرسه نسخه : الوند .\r\n( 4 ) . هرسه نسخه : شهر سباسه .\r\n","page_name":" 3121 ","page_number":153},
  {"content":"\r\n\r\nخواهان او بودند ، بنابراين خان‌محمود كس پيش وى فرستاده پيغام داد كه « اين بلاد را تسليم عمّال ايشان نموده خود به خدمت بيايد . » اىابه « 1 » از تسليم ولايت به عمّال خان‌محمود و رفتن او به ملازمت ايشان ابا و امتناع نمود . و چون خان‌محمود را قوّت مدافعت او نبود ، بالضروره جماعتى در ميان افتاده قرار به آن دادند كه هر سال اىابه خراج آن بلاد را جهت خان‌محمود مىفرستاده باشد . و اىابه اين معنى را قبول نموده ، مهمّ خود را با خان‌محمود به مصالحه گذرانيد . و اىابه در آن ولايات روزبه‌روز نافذ الحكم مىشد و مردم از روى انشراح خاطر و رغبت اطاعت او مىكردند . و اين‌همه ، به‌واسطهء عدالت و رعيت‌پرورى او بود .\r\nو از جمله وقايعى كه در اين سال به‌واسطهء گرفتارى سلطان سنجر به دست غزان روى نمود ، يكى آن بود كه اينانج « 2 » نام ، يكى از مماليك سلطان سنجر ، در اين وقت ، با جمعى از ملازمان خود از خراسان گريخته به رى درآمد و بر آن ولايت استيلا يافته ، كس پيش سلطان محمّد بن سلطان محمود ، والى عراق ، به همدان فرستاد و اظهار اطاعت و انقياد نمود و تحف و هداياى لايقهء بسيار جهت سلطان محمّد فرستاد . سلطان محمّد نيز فرستادهء او را به عنايات پادشاهانه سرافراز ساخته ، فرمان حكومت آن ولايت را جهت او فرستاد و او را از قبل خود نايب آن بلاد كرد . تا زمان حيات سلطان محمّد شاه ، اينانج ولايت رى را داشت [ 94 الف 
  ] و بعد از فوت سلطان محمّد شاه ، اينانج بعضى ولايات و قصبات را كه نزديك به رى بودند نيز به تصرّف خود درآورد . و شوكت او به جايى رسيد كه ده هزار سوار جرّار دو اسبه به‌هم رسانيد .\r\nو چون بعد از فوت سلطان محمّد ، سليمانشاه به عراق آمده همدان و اصفهان و غير آن هرجا را كه سلطان محمّد داشت به حوزهء تصرّف خود درآورد ، اينانج به‌واسطهء آنكه در ايّامى كه سليمانشاه در خراسان مىبود با او انس و الفت تمام داشت ، تهنيت‌گويان به ملازمت سليمانشاه رفته به اطاعت و انقياد وى درآمد و سليمانشاه آشنايى سابق را مرعى داشته در مقام تربيت و تقويت او شد و او را همچنان بر آن ولايت حاكم گردانيد .\r\nو از جمله وقايع اين سال آنكه در ماه صفر ميانهء عبد المؤمن و مغاربهء اعراب كه عبارت از بنى هلال « 3 » و بنى ابتح « 4 » و بنى عدىّ و قبيلهء بنى رياح و بنى زعب « 5 » و غير ايشان از قبايل عرب در نواحى مدينهء سطيف « 6 » محاربهء عظيم واقع شد . امّا آخر الأمر ، ظفر و نصرت موحدين را بود كه\r\n\r\n\r\n","description":"","footnote":"\r\n( 1 ) . ق : الوند .\r\n( 2 ) . هرسه نسخه : انباح . اين شخص در منابع اروپايى به‌صورت اختيار الدّين ايتاق ضبط شده است . - تاريخ ايران ( كيمبريج ) ، ج 5 ، ص 155 .\r\n( 3 ) . قبيلهء بنى هلال از قيس عيلان شاخهء عامر بن صعصعه .\r\n( 4 ) . هرسه نسخه : بنى اشج .\r\n( 5 ) . ق : بنى رعب .\r\n( 6 ) . هرسه نسخه : شطيف . سطيف شهرى است در كوه‌هاى كتامه ، بين تاهرت و قيروان . - ياقوت ، معجم البلدان .\r\n","page_name":" 3122 ","page_number":154},
  {"content":"\r\n\r\nعبارت از سپاه عبد المؤمن باشد ؛ چه لقب سپاه عبد المؤمن « موحّدين » بود و ايشان در ميانهء مغاربه به اين لفظ اشتهار داشتند ، و الحال ، نيز در تواريخ مغاربه و غير آن به اين لقب مىنويسند .\r\nو تفصيل اين مجمل آنكه چون عبد المؤمن بر اكثر بلاد مغرب استيلا يافت ، بزرگان قبايل مذكور كه عبارت از محرّز بن زياد ، جبّارة بن كامل ، و حسن بن ثعلب « 1 » ، و عيسى بن حسن باشند با يكديگر اتّفاق نموده گفتند كه « اگر كار عبد المؤمن روزبه‌روز همچنين در ترقّى باشد ، عن‌قريب است كه ما او را از اين ولايت جلاى وطن خواهد نمود . پس مصلحت آن است كه پيش از آنكه او بر ما دست يابد ما او را از ميان برداريم . » و چون رجار فرنگى ، صاحب صقليه به عزيمت امراى عرب اطّلاع يافت ، كس پيش ايشان فرستاده ، ايشان را بر جنگ عبد المؤمن تحريص و ترغيب نمود و گفت : « من پنج‌هزار سوار فرنگ به امداد شما مىفرستم . » امراى عرب فرستادهء او را به تعظيم و تكريم تلقّى نموده در جواب او فرستادند كه « ما را احتياج به مدد كفّار نيست . ما آن‌مقدار مردم از خود داريم كه از عهدهء عبد المؤمن بيرون توانند آمد . »\r\nالقصّه ، امراى عرب شصت هزار سوار به‌هم رسانيده متوجّه حرب عبد المؤمن شدند . و عبد المؤمن در اين وقت از شهر بجايه برآمده عزيمت اندلس داشت ، كه خبر مخالفت امراى عرب و توجّه ايشان به جنگ او انتشار يافت . و موحّدين عبد المؤمن زياده از سى هزار سوار بودند . عبد المؤمن را چون يقين شد كه امراى عرب دو برابر او سپاه به‌هم رسانيده‌اند و متوجّه جنگ او شده اينك و فردا به او مىرسند ، با سپاه خود سوار شده روى به مدينهء سطيف ، كه در كوهستان و زمين ناهموار واقع بود ، گشت . امراى عرب به گمان آنكه عبد المؤمن از كثرت ايشان روى به گريز نهاد ، او را تعاقب كردند و درپى او مىرفتند . و مردم امراى عرب از روى استيلا و جمعيت خاطر فوج‌فوج پراكنده مىآمدند ، كه به يكباره عبد المؤمن ، در ميان آن كوهستان ، موحّدين را فرمود كه مسلّح و مكمّل شده بىخبر بر ايشان حمله آورند . چون امراى عرب را مطلقا گمان آن نبود ، پس به حملهء اوّل ، سپاه ايشان را چون بنات النعش متفرّق و پريشان كرده رفتند و اسباب و اموال و اهل و عيال خود را در آن صحرا گذاشتند . و موحّدين تمامى اموال و اسباب و عيال و اطفال عربان را جمع كرده به خدمت عبد المؤمن رسانيدند .\r\nعبد المؤمن اموال ايشان را بر موحّدين قسمت نمود . و زنان و فرزندان ايشان را فرمود تا محافظت نيكو نمودند و خواجه‌سرايان خود را بر ايشان موكّل نمود كه ايشان را به مراكش\r\n\r\n\r\n","description":"","footnote":"\r\n( 1 ) . ق : حسن بن تغلب .\r\n","page_name":" 3123 ","page_number":155},
  {"content":"\r\n\r\nرسانيدند . و در مراكش عورات ايشان را خانه‌هاى لايق داده ، هريكى را فراخور احوال ايشان خرج يوميّه مقرّر فرمود . و آن‌چنان انسانيت و مروّت نسبت به اهل و عيال امراى عرب ظاهر گردانيد و در محافظت و نگاهبانى آنها آن‌چنان داد مبالغه داد كه اگر برادر يا شوهران ايشان حاضر بودند عشر عشير آن رعايت و محافظت متصوّر نبود .\r\nالقصّه ، چون عبد المؤمن مظفّر و منصور به مراكش ، كه پايتخت او بود ، مراجعت نمود ، با پسر خود ، محمّد ، گفت كه « تو به امراى عرب بنويس كه پدرم اهل و عيال شما را نيكو نگاه داشته و در رعايت و تفقّد احوال ايشان دقيقه‌اى از دقايق مروّت فرونگذاشت . مناسب آن است كه شما به گناهان خود اعتراف نموده متوجّه دار السّلطنهء مراكش شويد ، كه من گناه شما را از پدر خود درخواست مىنمايم ، و بايد كه خاطرجمع باشيد ، كه من متعهد مىشوم ، كه به هيچ يكى از شما آزارخاطر نخواهد رسيد . »\r\nو چون مكتوب محمّد بن عبد المؤمن به امراى عرب رسيد ، فى الحال ، جميع ايشان بالاتّفاق متوجّه مراكش شدند . محمّد بن عبد المؤمن ايشان را به ملازمت پدر خود آورده گناه آنها را درخواست نمود . [ 94 ب 
  ] و عبد المؤمن همهء ايشان را به عنايات پادشاهانه سرافراز ساخته به قيد احسان و انعام از جملهء بندگان مخلص خود نمود ، و لهذا در سنهء احدى و خمسين و خمسمائه [ - 551 
  ] به استظهار ايشان عبد المؤمن پسر خود را ولىعهد خود گردانيد - چنانچه در وقايع آن سال مذكور خواهد شد .\r\nو از وقايع اين سال آنكه ملك رجار فرنگى از صقليه ، يكى از امراى خود را ، كه اسطول « 1 » نام داشت ، با لشكرى انبوه از راه دريا بر سر مدينهء بونه « 2 » فرستاد و بعد از محاصرهء آن شهر به امداد اعراب آن نواحى در ماه رجب به شهر بونه درآمدند و دست نهب و غارت دراز كرده تمامى آن شهر را خالى كردند مگر علما و صلحاى آن شهر را معاف داشتند تا ايشان با اهل و عيال و اموال خود برخاسته از شهر بيرون رفتند . و اسطول بعد از توقّف ده روزه در بونه به جانب مهديه رفت و از مهديه عنان عزيمت به دار السلطنه صقليه منعطف داشت و اسير بسيار از بونه همراه خود آورد .\r\nو چون اسطول به خدمت رجار رسيد جمعى از حسّاد و اعداى او به رجار رسانيدند كه وى با سپاه خود مسلمان‌اند . و مؤيّد ايشان دو چيز بود . يكى آنكه در وقت استيلا بر مدينهء بونه علما و صلحاى آن بلده را مطلقا متعرض نشدند تا ايشان اموال خود را و اموال چندين هزار كس را\r\n\r\n\r\n","description":"","footnote":"\r\n( 1 ) . ابن اثير چنين آورده است : \" فى هذه السنة سار أسطول رجار ملك الفرنج بصقليه الى مدينه بونة ، و كان المقدم عليهم فتاه فيليب المهدوى . . . \" . - الكامل ، ج 11 ، ص 187 .\r\n( 2 ) . بونه يا عنابه كه آن را در زبان فرانسه بون و به لاتين هيپورگيوس مىگويند . - دايرة المعارف مصاحب .\r\n","page_name":" 3124 ","page_number":156},
  {"content":"\r\n\r\nبه بهانهء آنكه مال ايشان است ، برداشته از شهر بيرون بردند . و اگر او مسلمان نمىبود رعايت علماى آن طايفه چرا مىكرد . و مؤيّد ديگر بر اسلام او آنكه با ملك در روزه داشتن موافقت نمىكند و در ايّام صوم ما ، او هميشه به عيش و طرب مىگذراند .\r\nالقصّه ، چون اين احوال به رجار رسيد ، از بس‌كه او مقيّد به احكام شريعت خود بود ، از جميع اسقفان و قسّيسان در باب او فتوا گرفت . آن جماعت متفق اللفظ و المعنى به سوختن او فتوا دادند . بنابراين ، ملك رجار فرمود تا او را در ماه رمضان بسوختند و بعد از سوختن او فرنگان بر مسلمانانى كه در صقليه بودند ، تسلّط يافته شروع در ايذا و اهانت كردند . امّا حق سبحانه تعالى بعد از آن به اندك روز شرّ رجار را از سر مسلمانان دفع نمود ؛ چه ، در ماه ذيحجهء اين سال رجار فرنگى به مرض خوانيق به منزلى كه جهت او مهيا بود انتقال نمود . مدّت عمر رجار هشتاد سال بود و ايّام سلطنتش شصت سال . بعد از فوت او پسرش ملك غليالم « 1 » ( ويليام ) بر سرير حكومت آن ديار قرار گرفت و وزيرش مأيوس صابى « 2 » بود . امّا چون حاكم و وزير هردو در تدبير ملكى ناقص بودند ، در اندك روز اهالى قلاع و حكّام اطراف بر ايشان شوريده طمع در ولايت ايشان كردند و مستحفظان قلاع جزيرهء صقليه به يك بار به غليالم ياغى شدند . همچنين حاكم ولايت قلّوريه « 3 » نيز اظهار عصيان و تمرّد نموده در اداى خراج و مال مقرّرى اهمال ورزيدند . همچنين امراى عرب اتّفاق نموده بر سر ولايت افريقيّه آمدند . عن قريب تفاصيل هريك از ايشان مذكور خواهد شد ، ان شاء اللّه تعالى .\r\nو از جمله وقايع اين سال آنكه فرنگان حدود بيت المقدّس و حوالى شام ، شهر عسقلان را از دست عمّال و نوّاب خليفهء مصر ، ظاهر باللّه علوى ، انتزاع نموده در حوزهء تصرّف خود درآوردند . منشأ تسلّط فرنگ بر مدينهء عسقلان در اين سال - باوجود آنكه مكرّر به قصد آن شهر آمدند و خايب و خاسر بازگشتند - آن بود كه در اين سال بعد از كشته شدن ابن سلار وزير ، ميانهء امراى مصر مخالفت و منازعت واقع شد . چنانچه چون در اين سال به طريق مقرّرى باز فرنگان به قصد گرفتن مدينهء عسقلان آمدند . امرايى كه به حفظ و حراست آن شهر مقرّر شده بودند ، با سپاه آراسته از شهر بيرون آمده با فرنگان جنگ كرده غالب شدند و فرنگان طاقت مقاومت ايشان نياورده روى به خيمه‌هاى خود آوردند ، و اهالى عسقلان مظفّر و منصور بازگشتند . امّا چون به شهر رفتند ، ميانهء ايشان به‌واسطهء آنكه هريكى شكست فرنگان را به خود نسبت مىدادند كار به جايى رسيد كه بر هم شمشير كشيده آن‌مقدار خلايق را از طرفين\r\n\r\n\r\n","description":"","footnote":"\r\n( 1 ) . ق ، ش : غليا ؛ م : غلبا .\r\n( 2 ) . الكامل : مايو برصانى .\r\n( 3 ) . در متن : فلوريه . رجوع شود به پاورقى 2 ، ص 2875 كتاب .\r\n","page_name":" 3125 ","page_number":157},
  {"content":"\r\n\r\nبه قتل رسانيدند كه معلوم نبود كه اگر فرنگان غالب مىآمدند آن‌قدر كشش مىكردند ؟\r\nالقصّه ، چون اين خبر به فرنگان رسيد اين را از جمله نعم غيرمتوقعه دانسته فى الحال بازگشته بر شهر هجوم آوردند . اين نوبت از سپاه اسلام هيچ‌كس را آن‌مقدار قوّت نمانده بود كه به دفع ايشان تواند پرداخت . بنابراين ، فرنگان بر شهر عسقلان استيلا يافتند و آن جماعت بقيّة السّيف را به ياران ملحق ساختند .\r\nو از جمله وقايع اين سال آنكه المقتفى لامر اللّه عباسى ، ابو البدر « 1 » ، پسر عون الدّين بن هبيره را ، كه وزير خليفه بود ، با لشكرى انبوه بر سر مسعود بلالى ، صاحب تكريت ، كه دم از مخالفت خليفه مىزد فرستاد [ 95 الف 
  ] و يكى از مقرّبان خود ترشك « 2 » نام را همراه ابو البدر فرستاد . اتّفاقا چون به حوالى تكريت رسيدند ميانهء ابو البدر و ترشك نزاع و خصومت به‌هم رسيد ، به سبب آنكه ترشك در گرفتن تكريت تساهل مىورزيد و مقدّمات مخلّه به‌هم مىرسانيد . بنابراين ، ابو البدر شكايتى از وى به خليفه نوشت . و خليفه به او نوشت كه « ترشك را محبوس ساخته ، روانهء بغداد كند . » و پيش از آنكه اين جواب به ابو البدر برسد ترشك بر حقيقت حال اطّلاع يافته ، كس پيش مسعود بلالى ، صاحب تكريت ، فرستاده با او متفق شد و ابو البدر را دستگير نموده به او سپرد . و چون ابو البدر گرفتار شد ، اهالى تكريت بر اردوى او ريخته شروع در قتل و غارت نمودند و از سپاه خليفه خلقى بسيار را هلاك كردند و جمعى كثير خود را به آب انداخته غرق شدند .\r\nالقصّه ، بندگان ترشك اين نوع شاهكار بر خليفه زده با مسعود ، صاحب تكريت ، اتّفاق نموده و بر سر عراق رفته شروع در خرابى ولايت كردند . [ خليفه 
  ] چون بر اين حال خبردار شد ، از بغداد لشكرى جمع آورده متوجّه دفع ايشان شد . و چون ايشان از توجّه خليفه خبر يافتند ، گريخته به تكريت درآمده شهر را مضبوط ساختند . و مدتى مديد ميانهء ايشان و خليفه محاربات واقع شد و مردم بسيار از سپاه خليفه به ضرب و تير و تفنگ كه از اندرون قلعه مىزدند ، تلف شدند . آخر الأمر ، خليفه كارى نساخته ، به جانب بغداد مراجعت نمود .\r\nو از جمله وقايع اين سال آنكه چند كشتى پر از سياه فرنگ از جزيرهء صقيله برآمده به جانب شهر تنّيس « 3 » رفتند و بىخبر اهالى آن شهر ، فرنگان بر آنها ريخته غارت نمودند . و اين شهر تنيس از اعمال مصر است .\r\nو در همين سال ميانهء گرجيان ارمنيه و ميان صليق ، والى ارزن الرّوم ، محاربات بسيار واقع\r\n\r\n\r\n","description":"","footnote":"\r\n( 1 ) . م : ابو القدر ؛ ق ، ش : ابو المقدر . ابن هبيره . تنها دو پسر داشت به نام‌هاى ابو عبد الله محمّد و ابو الوليد مظفر .\r\n( 2 ) . ق : تركش .\r\n( 3 ) . در متن : تنس . تنيس جزيره‌اى در نزديكى مصر . اما تنس در غرب افريقا است . از شهرهاى ارمينيه .\r\n","page_name":" 3126 ","page_number":158},
  {"content":"\r\n\r\nشد . آخر الأمر صليق در دست گرجيان گرفتار شد و بعد از مدتى گرجيان از صليق زر بسيار گرفتند باز او را به ارزن الرّوم رسانيدند .\r\nو در اين سال از مشاهير علما در فن كلام ، مقتداى اشاعره ، ابو الفتح محمّد [ بن 
  ] عبد الكريم بن احمد شهرستانى ، صاحب نهاية الاقدام فى علم الكلام ، و كتاب ملل و نحل - و [ كتاب تلخيص الأقسام المذاهب الأنام نيز از مصنفات اوست - وفات يافت .\r\nو شهرستان سه است : يكى شهرستان خراسان كه ميانهء نيشابور و خوارزم واقع است - و قبل از اين قلمى شد كه غزان بر سر شهرستان نوبت اوّل رفتند و كارى نساختند و به جانب جوين و اسفراين بازگشتند - و صاحب « ملل و نحل » از اين شهرستان است . دويم شهرستان اصفهان كه مسافت ميانهء آن و اصفهان يك ميل بيش نيست و قبر خليفه راشد بن مسترشد عباسى در آن شهرستان است . و سيم شهرستان قصبه‌ايست از قصبات شهرستان .\r\nو هم در اين سال از مشاهير زهّاد و عباد ، ابو العباس احمد بن ابى غالب ورّاق كه به ابن طلا « 1 » اشتهار داشت وفات يافت . وى در صلاح و تقوا سرآمد روزگار خود بود . و اللّه اعلم .\r\n\r\n\r\n","description":"","footnote":"\r\n( 1 ) . الكامل : ابن طلايه .\r\n","page_name":" 3127 ","page_number":159},
  {"content":"\r\n . \r\n","description":"","footnote":"","page_name":" 3128 ","page_number":160},
  {"content":"\r\n\r\n\r\nذكر وقايع سال پانصد و سى و نه « 1 » از رحلت خير البشر\r\nدر محرّم اين سال خليفهء مصر ، الظافر باللّه ابو منصور اسماعيل بن الحافظ لدين اللّه علوى به قتل رسيد . و سبب قتلش در تواريخ معتبره چنين آورده‌اند كه ظافر باللّه « 2 » پيش پسر عباس ابن ابى الفتوح ، كه نصر نام داشت و در حسن و جمال به مرتبه‌اى بود كه اهالى مصر او را يوسف ثانى مىگفتند ، عاشق و شيدا بود ؛ چنانچه يك لحظه از وى مفارقت جايز نداشتى و هميشه از ديدار او محظوظ بود . و عباس بعد از قتل ابن سلّار در وزارت ظافر باللّه آن‌قدر استيلا يافته بود كه ظافر را بىمشورت او هيچ مهم از پيش نمىرفت و او هرچه مىخواست مىكرد و ظافر در جميع امور تابع مطلق او مىبود . مع هذا عشق و محبّت نصر بن عباس آن‌مقدار بر ظافر باللّه استيلا يافته بود كه به غير مصاحبت نصر به هيچ مهم ديگر نمىپرداخت . تا آنكه اين قضيه در ديار مصر و شام و ساير بلاد اشتهار يافت و در مصر هيچ مجلس نبود كه حكايت عشق ظافر باللّه با نصر بن عباس مذكور نباشد .\r\nاتّفاقا در اين اثنا ، روزى ظافر باللّه قصبهء فيوب « 3 » را كه معمورترين قصبات مصر بود ، به نصر ارزانى داشت و نصر از روى خوشحالى و مفاخرت در مجلس پدر خود نقل مىكرد كه « امروز امير المؤمنين ظافر باللّه ، به من قصبهء فيوب را بخشيده . » و امير مؤيّد الدّوله [ اسامة 
  ] بن منقذ [ كنانى 
  ] در اين مجلس حاضر بود . او در حضور پدر نصر با وى گفت كه « قصبهء فيوب در مهر تو بسيار كم است . به اين خوشحال نتوان بود . » نصر چون اين سخن را بشنيد بسيار خجل و منفعل شد . بعد از آن امير مؤيّد الدّين شروع در سرزنش عباس نمود كه « اين چه رسوايى است\r\n\r\n\r\n","description":"","footnote":"\r\n( 1 ) . ق : چهلم .\r\n( 2 ) . ق : ظاهر باللّه .\r\n( 3 ) . الكامل : قليوب . شايد : فيّوم .\r\n","page_name":" 3129 ","page_number":161},
  {"content":"\r\n\r\nكه براى تو و پسرت به‌هم رسيده ؟ تو هيچ فكر نمىكنى ؟ در دفع اين امر قبيح نمىكوشى ؟ » عباس گفت : « دفع اين چگونه توان كرد ؟ » مؤيّد الدّوله ابن منقذ [ 95 ب 
  ] گفت كه « دفع اين تهمت از شما بىقتل ظافر « 1 » ممكن نيست . » بنابراين عباس در باب قتل ظافر باللّه به جدّ شده با پسر خود ، نصر ، در آن باب مشورت نمود . و نصر نيز چون از شنيدن آن كلمه ، كه « قصبهء فيوب در مهر تو بسيار كم است . » بسيار آزرده‌خاطر مىبود ، بر قتل ظافر باللّه اتّفاق نموده قرار به آن دادند كه ظافر باللّه را به رسم مهمانى به خانهء خود طلبيده به قتلش رسانند .\r\nبنابراين در ماه محرّم اين سال نصر پيش ظافر باللّه رفته التماس آن نمود كه « اگر خليفه بنده خانه را به قدوم مسرت لزوم خود مشرّف سازند ، بسيار مرحمت و بنده‌نوازى خواهد بود ؛ چه ، من فكر ضيافت ايشان كرده‌ام . » ظافر باللّه چون از جوان خود [ ؟ 
  ] كه به منزلهء جانش بود ، اين كلمه شنيد ، آن را از جمله نعم غيرمترقبه دانسته شبى با جمعى قليل از قصر خلافت فرود آمده به منزل نصر رفت . و نصر به اتّفاق پدرش جمعى را در كمين نگاه‌داشته بود كه چون ظافر باللّه به آنجا رسد كارش را تمام سازند .\r\nالقصّه ، ظافر باللّه را با جميع خادمان كه همراه داشت كشته در همان خانه دفن نمودند . غير از يك خادم كوچك‌سال ، كه در آن‌وقت كسى به او نپرداخت و خود را در گوشه‌اى پنهان ساخته تمامى حالات را مشاهده مىنمود و ديد كه ظافر باللّه را در كجا دفن كردند . و چون عباس حال از رهگذر ظافر باللّه جمع ساخت ، همان لحظه سوار شده به در قصر رفت و خادمان قصر را طلبيده گفت كه « خليفه را خبر كنيد كه عباس جهت مهمّ ضرورى در اين محل آمده . » خادمان چون از بيرون رفتن ظافر باللّه - كه پنهانى با بعضى محارم بيرون رفته بود - خبر نداشتند ، به اندرون رفتند كه دعاى عباس وزير برسانند كه شايد مهم ضرورى داشته باشد . امّا هرچند در اندرون تحقيق و تفحّص نمودند ظافر باللّه را نيافتند . و عباس هر ساعت در بيرون اضطراب مىنمود كه « زود خليفه را خبر كنيد . » بنابراين اهالى حرم سراسيمه شدند . و هيچ‌كس را از حقيقت حال خبر نبود ، كه در اين اثنا آن خادمك كوچك كه خود را پنهان ساخته بود ، به قصر خلافت رسيد و حقيقت حال را به مردم حرم بازگفت . و چون اهل حرم دانستند ، خادمان را گفتند كه « به عباس بگوييد كه خليفه را از پسر خود بطلب كه از اينجا او خليفه را به مهمانى برد . » و چون عباس اين جواب شنيد ، دانست كه اهل حرم بر حقيقت حال اطّلاع يافته‌اند . حيا و شرم را به يكسو نهاده به اندرون حرم درآمد و [ دو 
  ] برادر « 2 » ظافر باللّه را به‌درآورده از ايشان پرسيد كه « امير المؤمنين كجاست ؟ » ايشان گفتند كه « پسر تو بهتر مىداند كه حالا همراه او به\r\n\r\n\r\n","description":"","footnote":"\r\n( 1 ) . در متن : ظاهر .\r\n( 2 ) . به اسامى يوسف و جبريل .\r\n","page_name":" 3130 ","page_number":162},
  {"content":"\r\n\r\nدررفت . » عباس به آواز بلند گفت كه « شما امير المؤمنين را كشته‌ايد . » « 1 » و هردو ايشان را به قتل رسانيد و الفايز بنصر اللّه ابو القاسم عيسى بن الظافر باللّه را كه در آن‌وقت پنج ساله بود ، بر سرير خلافت نشانده مهمّات را از پيش خود گرفت .\r\n\r\nذكر خلافت الفائز بنصر اللّه ابو القاسم عيسى بن الظافر باللّه كه چهاردهم خليفه بود از خلفاى مصر\r\nدر تاريخ ابن اثير جزرى مسطور است كه روز دويم از قتل ظافر باللّه ، عباس بن ابو الفتح ، فايز بنصر اللّه را بر دوش خود سوار كرده بيرون آورد و از مردم جهت او بيعت گرفت . و بعد از آن جميع اموال و اسباب از نفايس جواهر و آنچه در خزاين خلفاى مصر كارآمدنى بود همه را عباس برداشته به خانهء خود برد . بر ولايت مصر استيلا يافت . امّا امرا و سپاه و اعيان شهر همه در باطن با او در مقام نفاق شده درصدد آن درآمدند كه او را آن‌چنان به قتل رسانند كه عبرت ساير حرام‌نمكان تواند شد ، خصوصا اهل حرم ظافر باللّه در آن باب سعى بليغ داشتند . تا آنكه آراى ايشان بر آن قرار گرفت كه در اين باب از ملك صالح طلائع بن رزّيك ، كه والى ولايت متناة « 2 » بود ، امداد و اعانت طلبند . بنابراين ، اهل حرم به ملك صالح مذكور مكتوبات نوشتند و موىهاى خود را در آن مكتوبات پيچيده نزد او فرستادند و از آنچه عباس به ظافر باللّه و برادرانش به ظهور رسانيده بود او را اعلام نمودند و از وى مدد خواستند .\r\nو چون ملك صالح بر مضمون مكتوبات اهل حرم خليفه ظافر باللّه اطّلاع يافت ، آتش غضب او شعله زد و در ساعت به جمع سپاه امر فرمود و به استعداد تمام متوجّه مصر شد . و چون عباس خبر از توجّه ملك يافت ، پيش از آنكه او به مصر درآيد ، تمامى اموال و اسباب و خزاين را برداشته از مصر متوجّه شام شد . در اثناى راه فوجى از فرنگان بر سر او ريخته او را به قتل رسانيدند و تمامى اموال و اسباب را به تاراج بردند و پسرش نصر را اسير كرده همراه خود بردند . و ملك صالح چون به حوالى مصر رسيد ، سپاه خود را فرمود كه تمامى ، جهت تعزيت ظافر باللّه لباس سياه پوشيدند و موىهاى اهل حرم او را به نيزه‌ها بسته به وضعى غريب كه هركه مىديد بىاختيار گريه و رقّت قلب او را حاصل مىشد [ 96 الف 
  ] به شهر مصر درآمدند . امّا اين وضع تفألا خوب نبود ؛ چه ، لباس سياه شعار عباسيّه بود و تا آن زمان هيچ كس در ايّام دولت خلفاى علويه لباس سياه نپوشيده بودند . و لهذا بعد از اين واقعه به پانزده سال دولت علويه بالكليّه از مصر منقطع و خطبهء عبّاسيه در آن ديار خوانده شد و علم‌هاى سياه\r\n\r\n\r\n","description":"","footnote":"\r\n( 1 ) . به اسامى يوسف و جبريل .\r\n( 2 ) . الكامل : منيهء بنى خصيب ، شهرى در شمال ايسوط .\r\n","page_name":" 3131 ","page_number":163},
  {"content":"\r\n\r\nكه شعار عباسيه بود در مصر شايع شد ، چنانچه تفاصيل آن در وقايع آن سال مذكور خواهد شد ، ان شاء اللّه تعالى .\r\nالقصّه ، چون ملك صالح به مصر درآمد و از عباس اثرى پيدا نبود ، اهالى مصر ملك صالح را استقبال كردند و فايز بنصر اللّه او را خلعت وزارت داده جميع مهمّات را به وى بازگذاشت . و ملك صالح زر بسيار نزد فرنگان فرستاده پسر عباس ، نصر ، را از ايشان بازگرفت و در مصر آورده « 1 » بر دروازهء زويله « 2 » برادرش كشيد .\r\nو از جمله وقايع اين سال آنكه خليفه المقتفى لامر اللّه ، كس پيش مسعود بلالى « 3 » ، صاحب تكريت ، فرستاده پسر وزير خود را با جماعتى كه همراه او [ در 
  ] بند مسعود بودند ، طلب داشت . مسعود فرستادهء خليفه را نيز گرفت و با آن جماعت محبوس گردانيد . و چون خليفه بر اين حال اطّلاع يافت ، اين نوبت دويم نيز سپاه جمع آورده از بغداد متوجّه تكريت شد . در غرّهء ماه صفر اين سال خليفه در ظاهر شهر تكريت فرود آمده شهر را محاصره نمود . اهالى تكريت اين نوبت از ترس خليفه شهر تكريت را گذاشته گريختند . سپاه خليفه به شهر درآمده دست به نهب و غارت دراز كردند . امّا مسعود بلالى و ترشك قلعهء تكريت را مضبوط ساخته شروع در جنگ كردند . خليفه سيزده جا منجنيق نصب كرده ، يك برج قلعه را بينداخت . و تا بيست و پنجم شهر ربيع الأوّل هرروز ميانهء ايشان جنگ مىشد . آخر الأمر ، در روز بيست و ششم شهر ربيع الأوّل خليفه خود سوار شده سپاه را فرمود تا بر سر قلعه هجوم آوردند . امّا با وجود سعى بسيار هيچ فايده نداده گرفتن قلعه ميسّر نشد . بنابراين اين نوبت نيز خليفه بازگشته در آخر ماه مذكور به بغداد آمد . و از بغداد وزير خود عون الدّين [ يحيى 
  ] بن هبيره را - كه پسرش پيش مسعود محبوس بود - با لشكرى انبوه ، باز بر سر قلعهء تكريت فرستاده فرمود كه در دور آن قلعه منازل ساخته ساكن شوند و از هيچ ممر نگذارند كه به اهالى قلعه آزوقه و چيزى برسد .\r\nو چون اين نوبت خبر توجّه عون الدّين بن هبيره به سمع مسعود و ترشك رسيد ، ايشان قلعه را به جماعتى از معتمدان خود سپرده و خود از قلعه بيرون رفتند . و ابن هبيره از اين حال غافل بود . از بغداد با سپاه عظيم بازگشته دور قلعهء تكريت را محاصره نموده كار بر اهالى قلعه به\r\n\r\n\r\n","description":"","footnote":"\r\n( 1 ) . به گزارش ابن اثير ، نصر از شام تا مصر كلمه‌اى سخن نگفت . تا به قاهره رسيد ، اين بيت را خواند :\r\n بلى نحن كنّا أهلها فأبادنا * صروف اللّيالي و الجدود العواثر \r\nيعنى : آرى ، ما نيز اهل همين‌جا بوديم و حوادث روزگار و بدبختىها ما را از بين برد و نابود كرد .\r\n( 2 ) . محله و دروازه‌اى در قاهره . - ياقوت ، معجم البلدان ، ج 3 ، ص 160 .\r\n( 3 ) . مسعود بلالى پيش از اين شحنهء سلطان مسعود بن محمّد در بغداد بود . پس از مرگ سلطان مسعود ، المقتفى او را از بغداد بيرون كرد و از آن‌پس وجود هيچ شحنه‌اى را در بغداد تحمّل نكرد . اين شيوه تا آخر خلافت المستنجد ( 566 ه ) ادامه داشت .\r\n","page_name":" 3132 ","page_number":164},
  {"content":"\r\n\r\nتنگ آورد ، كه به يك بار خبر رسيد كه مسعود بلالى و ترشك و البقش كون‌خر با لشكرى انبوه به حوالى شهر ابان « 1 » رسيده متوجّه بغدادند و تمامى سواد بغداد به تاخت و تاراج خراب كردند . بندگان وزير چون اين خبر شنيدند ، در ساعت از سر محاصرهء قلعه برخاسته عنان عزيمت به صوب بغداد منعطف داشتند ؛ چه ، بغداد از سپاه خالى بود . و چون وزير به بغداد رفت ، خليفه باز از بغداد به قصد دفع آن جماعت متوجّه شهر ابان گشت . در حدود بعقوبا « 2 » هر دو سپاه به‌هم رسيدند .\r\nمسعود بلالى چون اين نوبت خبر توجّه خليفه شنيد ، كس به قلعهء تكريت فرستاده ملك ارسلان بن سلطان طغرل بن سلطان محمّد را ، كه پيش او محبوس بوده ، به لشكرگاه خود طلبيد و او را به پادشاهى برداشت و خواست كه به نام او با خليفه مقتفى لامر اللّه مقاومت نمايد . اتفاقا چون روز معركه هردو سپاه صف‌ها آراسته برابر يكديگر شدند - و اين معركه بعد از آن بود كه هيجده روز با يكديگر جنگ‌ها كرده بودند - القصّه ، در روز معركه اوّلا ميمنهء خليفه و طايفه‌اى از قلب روى به گريز نهادند و راست تا به بغداد هيچ‌جا توقف نكردند . و در اين وقت چون خليفه مشاهدهء اين حال نمود دانست كه اگر او نيز عنان تكاور خود منعطف داشته از معركه بيرون رود ، تركمانان تعاقب او نموده هيچ‌كس را زنده نخواهند گذاشت . بنابراين خود با پسرش - كه ولىعهد او بود - فرياد « يا آل هاشم » « 3 » كه شعار ايشان بود برآورده ، بر سپاه تركمانان حمله آوردند . و چون ميسرهء خليفه و جمعى از قلب كه با او مانده بودند ، ديدند كه خليفه خود در معركهء حرب درآمده ، به هيئت مجموعى تمام ايشان با خليفه موافقت نموده روى به تركمانان نهادند . و تركمانان طاقت حملهء ايشان نياورده روى به گريز نهادند و تمامى اموال ايشان به دست سپاه خليفه افتاد . حتى زن و فرزند ايشان نيز گرفتار شدند . امّا خليفه منادى كرد كه هيچ‌كس دست به زن و فرزند تركمانان دراز نكند و اموال و حواشى ايشان را غارت كنند . نقل است كه آن‌مقدار گوسفند به دست سپاه خليفه افتاد كه دو گوسفند بزرگ به يك دانگ « 4 » نقره مىفروختند .\r\nالقصّه [ 96 ب 
  ] خليفه مظفّر و منصور با غنايم بسيار به بغداد مراجعت كرد و اهل و عيال تركمانان را نيز همراه آورده محافظت نمود . و البقش كون‌خر ، ملك ارسلان را از آن معركه برداشته به شهر خود كه به لحف « 5 » اشتهار داشت برده در قلعهء ماهكى « 6 » نگاه‌داشت .\r\n\r\n\r\n","description":"","footnote":"\r\n( 1 ) . در متن : شهربان . شهرابان واقع در مشرق بغداد - معجم البلدان . و گويند آن را دخترى به نام ابان از نوادگان كسرى ساخته . - لغتنامه .\r\n( 2 ) . رجوع شود به پاورقى 2 ، صفحهء 2828 كتاب .\r\n( 3 ) . الكامل : « اى فرزندان هاشم ! شيطان دروغ گفته است » يعنى : ما شكست نخورده‌ايم ، دشمنان ما به دروغ اين خبر را منتشر كرده‌اند .\r\n( 4 ) . برابر يك ششم درهم .\r\n( 5 و 6 ) . رجوع شود به پاورقى 2 ، صفحهء 3058 كتاب .\r\n","page_name":" 3133 ","page_number":165},
  {"content":"\r\n\r\nو در روز اين معركه قبل از آنكه خليفه نوع رسمى ظاهر سازد ، از جمعى بنى عوف و هندى و كردى از سپاه خليفه گريخته به تركمانان پيوسته بودند . و ملك محمّد بن سلطان محمود نيز [ امير 
  ] خاصبك بن آقسنقر را با سپاه بسيار به مدد البقش كوخ خر فرستاده بود . امّا چون ايشان به راذان « 1 » رسيدند خبر شكست شنيده ، بازگشتند . و در اوايل ماه شعبان خليفه به بغداد درآمد . و مقارن اين حال خبر رسيد كه اينك مسعود بلالى و ترشك به شهر واسط درآمده تمامى شهر را خراب كردند . خليفه فى الحال ، وزير خود ، ابن هبيره ، را با سپاه فراوان به دفع ايشان نامزد فرمود . و در پانزدهم ماه شعبان ابن هبيره به ايشان رسيده ميانهء ايشان جنگ عظيم واقع شد . در اين معركه نيز مسعود و ترشك طاقت مقاومت نياورده روى به گريز نهادند .\r\nو سپاه ابن هبيره تمامى آنچه ايشان در اين تازگى از شهر واسط به تاخت و تاراج گرفته بودند از ايشان گرفته ، مظفّر و منصور به جانب بغداد مراجعت كردند . و اين نوبت خليفه ، ابن هبيره را به [ لقب بىسابقهء 
  ] « سلطان العراق و ملك الجيوش » ملقّب گردانيد . « 2 »\r\nبعد از اين ، خليفه لشكرى بر سر شهر لحف - كه البقش كون‌خر ، ملك ارسلان را به آنجا برده بود - تعيين كرد . و قبل از آنكه سپاه خليفه به آنجا برسد ، ملك محمّد بن سلطان محمود كس پيش البقش فرستاده ملك ارسلان را طلب داشته بود ، كه در اين اثنا ، خبر رسيد كه اينك لشكرى از جانب خليفه مىرسد . اتّفاقا در ماه رمضان اين سال البقش به مرضى كه بر وى طارى شده بود فوت شد و ملك ارسلان را پسر البقش كون‌خر و حسن جاندار برداشته به كوهستان رفتند . سپاه خليفه بازگشته به بغداد آمدند . امّا سلطان محمّد از ترس آنكه مبادا ملك ارسلان را به شوهر مادرش ، امير ايلدگز ، كه والى آذربايجان بود ، رسانند و او ملك ارسلان را پيش انداخته طلب ملك موروثى نمايد ، كسان خود را به اطراف و جوانب فرستاده بود كه از هرجا كه باشد ملك ارسلان را به دست آورند . امّا سپاه سلطان محمّد هرچند تردّد كردند ، ظفر به مقصد نيافتند و ملك ارسلان به امير ايلدگز ملحق شد . و باقى احوال ايشان بعد از اين مذكور خواهد شد ان شاء اللّه تعالى .\r\nو از جمله وقايع اين سال آنكه ملك نور الدّين محمود بن زنگى بن آقسنقر در ماه صفر شهر دمشق را از دست صاحبش ، مجير الدّين ارتق « 3 » بن محمّد بن بورى بن اتابك طغتگين ،\r\n\r\n\r\n","description":"","footnote":"\r\n( 1 ) . ناحيه‌اى در سواد بغداد .\r\n( 2 ) . ابن هبيره علاوه بر اين‌كه فرماندهى توانا بود و به‌شدّت از حقوق خلافت دفاع مىكرد ، به دليل وفادارىاش به مذهب حنبلى ، با ايجاد سياست مالى در تقويم مجدّد خراج اراضى ، آن دسته از شيعيانى را كه مشاهد و اماكن مقدّسهء آنها در مركز عراق بود ، از وى بيزار كرد . - ابن طقطقى ، الفخرى ، ص 281 ؛ ابن جوزى ، المنتظم ، ج 10 ، ص 214 به بعد .\r\n( 3 ) . الكامل : مجير الدّين ابق .\r\n","page_name":" 3134 ","page_number":166},
  {"content":"\r\n\r\nانتزاع نموده در حيطهء تصرّف خود درآورد ، و مجير الدّين به بغداد رفته در پهلوى مدرسهء نظاميه خانه‌اى ساخته روزگار مىگذرانيد ، تا آنكه فوت شد .\r\nو تفصيل اين مجمل آنكه چون در وقايع سال سابق مذكور شد كه فرنگان مدينهء عسقلان را از دست مصريان انتزاع نموده به حوزهء تصرّف خود درآوردند ، ملك نور الدّين محمود را دفع ايشان از آن ولايت اسلام بىآنكه اولا دمشق را بگيرد متصوّر نبود . و گرفتن دمشق از مجير الدّين ارتق اگرچه آسان مىنمود ، امّا ملك نور الدّين ملاحظهء آن مىنمود كه مبادا در وقت توجّه او به جانب دمشق مجير الدّين متوسّل به فرنگان شود و آن زمان منازعت نمودن با هردو ايشان مشكل خواهد بود .\r\nبنابراين ، در باب گرفتن دمشق در مقام تدبير شده ، اوّلا به ارسال تحف و هداياى دوستانه جهت مجير الدّين ارتق او را با خود دوست مخلص گردانيد و هميشه به او نصايح سودمند كردى ؛ چنانچه مجير الدّين ارتق را يقين شد كه او مثل ملك نور الدّين محمود نيكخواه و دوست ندارد .\r\nو چون اين معنى را در خاطر مجير الدّين قرار داد شروع در آن نمود كه او را از امراى او بىاعتماد سازد ؛ چه ، در اثناى مكتوباتى كه به او مىنوشت نام بعضى از اركان دولت او نيز مىنوشت كه فلانى و فلانى مكرّرا به من مىنويسند كه « ولايت شام مفت است . به مجرّد رسيدن و توجّه به آن ، ولايت را به تو مىسپاريم كه مجير الدّين ارتق لياقت حكومت دمشق ندارد . » و چون بندگان مجير الدّين بر اين مضمون اطّلاع يافتند ، فى الحال ، بىتحقيق و تفتيش جاگيرهاى آن جماعت را بريده ، ايشان را بىدخل گردانيد . همچنين مرتبهء ديگر به اسم جماعت ديگر همان مضمون نوشته با خطوط ايشان كه تقليد كرده بودند ، براى مجير الدّين فرستاد . تا آنكه كار به جايى رسانيد كه مجير الدّين جميع امرا و سرداران خود را بىدخل ساخت و جايگيرهاى ايشان را خالصهء خود گردانيد و تمام مهمّات خود را به امير عطاء بن حفاظ سلمى كه [ 97 الف 
  ] از شجاعان زمانه بود سپرد . و آن امرا كه جايگيرهاى ايشان را بريده بود ، تمامى با ملك نور الدّين متفق شدند . و همچنين نور الدّين كسان خود را به دمشق فرستاد كه اكثر اهالى آن بلده را به اقطاعات و انعامات با خود متفق گردانيده متوجّه دمشق شد .\r\nو چون مجير الدّين خبر از توجّه او يافت ، بالضروره كس پيش فرنگان فرستاده قلعهء بعلبك را جهت ايشان قبول نمود كه ايشان امداد وى نموده ملك نور الدّين محمود را از وى دفع كنند . امّا ملك نور الدّين محمود پيش از آنكه فرنگان جمعيت كنند و متوجّه محاربهء او شوند ، به حوالى دمشق رسيده ، كس پيش آن جماعت فرستاد كه با خود متفق كرده بود كه « اينك وقت امداد است . » و آن جماعت فى الحال اتّفاق نموده دروازهء مشرق را باز كرده ، نور الدّين محمود\r\n\r\n","description":"","footnote":"","page_name":" 3135 ","page_number":167},
  {"content":"\r\n\r\nرا به اندرون شهر درآوردند . مجير الدّين ارتق چون اين حال را مشاهده نمود دانست كه كار از دست رفته و دوستى نور الدّين محمود از قبيل سلام روستايى بود . امّا چون كار از آن گذشته بود كه علاج توان كرد ، بالضّروره مجير الدّين با اهل و عيال خود به قلعهء شهر دمشق درآمده متحصن شد . و ملك نور الدّين محمود به شهر دمشق درآمده ، قلعه را محاصره نموده ، كس پيش مجير الدّين فرستاد كه « صلاح تو در آن است كه خود را تشويش ندهى و قلعه را نيز تسليم من نمايى ، و من به عوض دمشق مدينهء حمص را به تو ارزانى مىدارم . » مجير الدّين ارتق چون طاقت مقاومت او نداشت ، بالضّروره به اين معنى راضى شده از آنجا به حمص رفت . و ملك نور الدّين محمود دمشق را بالتمام متصرّف شد .\r\nامّا در همين سال بعد از چند روز به ملك نور الدّين رسيد كه باز ميانهء مجير الدّين و اهالى دمشق مراسلات و مكاتبات مىشود و عن‌قريب است كه اهالى دمشق باز فتنه برانگيخته او را به دمشق مىآورند . بنابراين ملك نور الدّين كس پيش مجير الدّين فرستاده پيغام داد كه « به عوض حمص ، كه چون در ميانهء ولايت من واقع است هرروز از آمدورفت سپاهى به شما تشويش مىرسد ، بنابراين مدينهء بالس « 1 » را كه در كنار ولايت من واقع است و ممر سپاه نيست ، براى بودن شما مناسب دانسته‌ايم . » مجير الدّين قبول آن نكرده از حمص متوجّه بغداد شد و در حوالى مدرسهء نظاميهء بغداد سراى ملوكانه ساخته ، بقيّهء عمر را به آنجا گذرانيد .\r\nو در اواخر اين سال ، ملك نور الدّين قلعهء تل باشر « 2 » را ، كه جانب شمالى حلب واقع است ، نيز به تصرّف خود درآورد . و منشأ گرفتن آن قلعه آن بود كه چون ملك نور الدّين بر دمشق مستولى شد ، فرنگان بسيار متوهّم شدند ؛ چه ، ملك نور الدّين قبل از گرفتن دمشق ايشان را عاجز و سراسيمه داشت . اكنون كه دمشق را نيز گرفت ، فرنگان را به‌هيچ‌وجه مقاومت آن ممكن نبود . بنابراين ، فرنگانى كه در قلعهء تل باشر مىبودند پيش از آنكه ملك نور الدّين متوجّه گرفتن او شود ، كس پيش او فرستاده پيغام دادند كه « چون اين قلعه در حوالى حلب واقع شده ، ما پيشكش شما مىكنيم . » و غرض فرنگان آن بود كه مبادا ملك نور الدّين محمود آن قلعه را به‌زور گرفته تمامى اموال و اسباب ايشان را به تصرّف خود درآورد و زن و فرزند ايشان را اسير گرداند و ايشان را به ضرب تيغ بىدريغ هلاك نمايد . پس مناسب آن دانستند كه با جمعيت و اسباب خود به صحّت و سلامت بيرون روند و قلعه را كه نگاه‌داشتن آن از جمله محالات بود به او دهند و بر وى منّت نهند . القصّه ، ملك نور الدّين محمود فى الحال امير حسان مسيحى را كه از امراى بزرگ او بود و جايگير او مدينه منبح كه به قلعهء تل باشر نزديك است ،\r\n\r\n\r\n","description":"","footnote":"\r\n( 1 ) . شهرى در شام ميان حلب و رقه .\r\n( 2 ) . ق : تل ناشز .\r\n","page_name":" 3136 ","page_number":168},
  {"content":"\r\n\r\nفرستاد كه آن قلعه را نيز به تصرّف خود درآورده ذخيرهء چندين سال در آن قلعه نگاه‌دارد .\r\nو از جمله وقايع اين سال آنكه اسماعيليهء قهستان هفت‌هزار سوار و پياده جمع آورده به واسطهء اشتعال امراى خراسان به جنگ غزان ، فرصت يافته متوجّه ولايات خراسان شدند .\r\nچون به نواحى خواف « 1 » رسيدند ، امير فرخشاه بن محمود كاشانى با حشم و خيل خود متوجّه دفع ايشان شد . و چون به كثرت و جمعيت ايشان اطّلاع يافت ، دانست كه مقاومت با ايشان نمىتواند . بنابراين ، دست از جنگ بازداشته ، كس پيش امير محمّد بن انر ، كه از امراى معظم خراسان بود و در شجاعت عديم النظير ، فرستاد و حقيقت حال را بر وى ظاهر ساخت . امير محمّد بىتوقّف سپاه خود را جمع آورده متوجّه دفع ايشان شد . و از اطراف و جوانب ديگر امراى خراسان نيز به وى پيوسته ، با امير فرخشاه اتّفاق نموده بر سر اسماعيليه رفتند و نايرهء جدال ميان ايشان اشتعال گرفت . آخر الأمر ، نسيم ظفر بر پرچم علم امراى خراسان وزيد و بزرگان اسماعيليه اكثر به قتل رسيدند [ 97 ب 
  ] و بعضى دستگير شدند و جماعتى معدود به حال ابتر گريخته خود را به مأمنى رسانيدند . و اگرنه امراى خراسان را دغدغهء دفع غزان بود ، در اين مرتبه تمامى قهستان را از دست اسماعيليه مىگرفتند .\r\nو از جمله وقايع اين سال آنكه در تهامهء يمن شخصى پيدا شد كه او را علىّ بن مهدى گفتندى و ملقّب به « عبد النبى » . و معتقد او آن بود كه به ارتكاب معصيت ، مؤمن از حليهء ايمان عاطل مىشود و در سلك كفّار منتظم مىگردد . از اين جهت خون خلايق را مباح مىدانست .\r\nو از عجايب حالات او آن است كه يافعى تميمى در مراة الجنان خود از شيخ صياد احمد بن ابى الخير يمنى و شيخ شيوخ الطريقه عبد اللّه بن على الاسدى اليمنى نقل مىكند كه شيخ عبد اللّه مىگفت كه من و شيخ احمد بن ابى الخير در زمان حكومت حبشه در مسجد جامع مدينهء زبيد « 2 » معتكف بوديم كه خبر خروج علىّ بن مهدى اشتهار يافت و از اطراف و جوانب خلايق روى به او نهادند و از وى خوارق و كرامات نقل مىكردند . بنابراين ، من به شيخ احمد بن ابى الخير گفتم كه « بيا كه به ديدن اين مرد كه پيدا شده برويم . اگر همانا صلاحيت داشته باشد از صحبت او بهره حاصل كنيم ، و الّا حقيقت حال را معلوم كرده باشيم . » پس به اتّفاق يكديگر روز يكشنبه سيزدهم شهر شعبان اين سال به آن موضعى كه وى مىبود رسيديم . ديديم كه مردم\r\n\r\n\r\n","description":"","footnote":"\r\n( 1 ) . هرسه نسخه : خان . صورت صحيح آن خواف ( « خواب » قديم ) وخاف است واقع در جنوب باخترى باخرز . شهر سلومك كه بعدها آن را « سلام » نوشتند ، در زمان‌هاى قديم بزرگ‌ترين شهرهاى آن ناحيه بوده است . - لسترنج ، 383 .\r\n( 2 ) . از شهرهاى مشهور در يمن كه در زمان مأمون عباسى بنا گرديد . و همان سابات است . فاصلهء آن تا مصب رود زبيد در بحر احمر پانزده ميل و تا صنعا يك‌صد و ده ميل است . اين شهر در كنار راه مكه به مدن واقع است . - دايرة المعارف باستانى ؛ لغتنامهء دهخدا ؛ ياقوت ، معجم البلدان .\r\n","page_name":" 3137 ","page_number":169},
  {"content":"\r\n\r\nبىنهايت جمع شده‌اند و از براى او از چوب نخل جاى بلند راست كرده‌اند كه يك زينه بلندى آن موضع تواند بود ، و وى بر آنجا نشسته مردم را خرما مىدهد ، و طايفه‌طايفه مردم پيش مىروند و خرما از وى مىستانند . و چون تمامى مردم خرما گرفتند ، يكى از مريدان به موجب فرمودهء او فرياد برآورد كه « اى گروه مسلمانان ، هركه خرما نخورده بيايد ، و الّا نفس خود را ملامتش بايد كرد . » و چون تمامى حضار آن معركه غير از ما دو كس خرما گرفته بودند ، هيچ كس پيش نرفت . و ما چون روزه‌دار بوديم و ميل خرماى او نيز نداشتيم - چه ، هنوز حقيقت حال وى بر ما ظاهر نشده بود - همچنان به حال خود در كنار آن معركه تفريح مىكرديم . اتّفاقا او ما را مىديد كه از وى استغنا داريم و به طلب خرما پيش نمىرويم . بنابراين ، يكى از مريدان خود را نزد ما فرستاد و گفت : « امام را صلوات اللّه على اجابت كنيد » و چون ما اين عبارت را از وى شنيديم ، گفتيم كه « اى مرد ! صلوات اللّه على چه معنى دارد ؟ » و آن مرد گفت كه « امام اين‌چنين فرموده كه بر وى به اين طرز صلوات مىفرستاده باشيم . » القصه ، چون آن مرد در باب طلب ما مبالغهء بسيار نمود ، ما پيش رفتيم و بر وى سلام كرديم . بعد از جواب سلام با ما بسيار بشاشت و گرمى كرد . بعد از آن فرمود كه « حصّهء ايشان از طعام بياوريد . » ما گفتيم كه « ما را احتياج به طعام نيست ؛ چه ، ما هردو روزه داريم . » و چون ساعتى گذشت ، روى به ما آورد و گفت : « از شما التماس آن دارم كه تا به مسجد تازه - كه در آن نواحى در كنار دريا واقع شده بود - با من همراهى كنيد . » گفتيم : « چنين باشد . »\r\nپس به‌اتّفاق او متوجّه آن مسجد شديم . و او از مردم خود هيچ‌كس را همراه خود نياورد .\r\nو چون به آن مسجد درآمديم ، ما هردو به نماز مشغول شديم و او سراسيمه‌وار گاهى پيش دروازهء مسجد مىرفت و گاهى بالاى طاق مسجد مىآمد و نگاه به دريا مىكرد . و چون ساعتى بر اين حال برآمد ، خود را مضطربانه به محراب مسجد انداخت و گفت : « براى خدا مرا از دست اين مرد كه مىآيد خلاص كنيد كه من به شما پناه آورده‌ام . » چون اين سخن از او شنيديم ، پيش دروازهء مسجد رفته ديديم كه شخصى زنگىمانند بسيار درازقد ، عصايى در دست ، از روى آب مىآيد . و به سرعت هرچه تمام‌تر متوجّه مسجد است . ما را از وضع آن شخص كه بر روى آب مىرفت بسيار تعجّب شد . تا آنكه آن شخص به مسجد درآمد و بر ما سلام كرد ، و ما جواب او بازداديم . در اين اثنا ، نظر آن شخص بر علىّ بن مهدى افتاد . از روى غضب فرياد كرد كه « اى شيطان و اى مفتن ! تو در اين موضع به چه‌كار آمدى ؟ اينك من تو را همين لحظه هلاك مىكنم و مردم را از شرّ تو خلاص مىسازم . » و بعد از آن عصا را برداشته روى به وى نهاد . او بنياد تضرّع و زارى كرد و پناه به ما آورد .\r\nما چون اين حالت را مشاهده نموديم ، حيران و متعجّب مانديم و شروع در شفاعت كرديم\r\n\r\n","description":"","footnote":"","page_name":" 3138 ","page_number":170},
  {"content":"\r\n\r\nو آن زنگى را به خدا و رسول خدا سوگند داديم كه « اين مرد را چون پناه به ما آورده ، اين نوبت ببخش . » پس آن مرد دست از وى بازداشته به نماز تحيّت مسجد مشغول شد . بعد از اداى دو ركعت نماز پاى بر آب نهاده برفت . و چون وى از نظر غايب شد ، ابن مهدى باز هم‌چنان سراسيمه گاهى از دروازهء مسجد و گاهى از بالاى طاق آن به جانب صحرا نگاه مىكرد و ما در مسجد به نماز مشغول شديم كه يك بار ديگر خود را به محراب انداخت و گفت « اى ياران ! از براى خدا مرا از دست اين بدوى كه به قصد من مىآيد ، خلاص نماييد . » [ 98 الف 
  ] چون بيرون مسجد آمده نگاه كرديم ، ديديم مردى بدوى ، عصايى در دست ، از دور مىنمايد كه متوجّه مسجد است . چون ساعتى گذشت ، آن مرد از راه صحرا به مسجد درآمد و بر ما سلام كرد . چون نظرش بر ابن مهدى افتاد ، فرياد برآورد و گفت « اى گمراه‌كننده خلايق ! تو را به اين موضع چه كار است ؟ من همين لحظه تو را هلاك مىگردانم و شرّ تو را از عالم بر مىدارم . » اين كلمات را گفته و عصا را گرفته متوجّه او شد . اين نوبت نيز ما به تضرّع و زارى تمام او را بازگردانيديم .\r\nپس آن بدوى نيز دو ركعت نماز تحيت مسجد گذارده ، از ما وداع جسته روى به صحرا نهاد و از نظر ما غايب شد . و چون اين مرد رفت ، ابن مهدى به ما گفت « اكنون از شما ملتمس آن است كه باز با ما همراهى كنيد كه به آن موضعى كه به شما ملاقات كرديم برسيم . » ابن صياد گفت كه « بعد از اين ما را با تو هيچ همراهى نبايد كرد . » بنابراين ، ما او را به آن موضع رسانيده ، از آن جدا شديم و ديگر از وى خبر نيافتيم ، تا آنكه در سنه احدى و خمسين و خمسمائه [ - 551 
  ] هجرى كار او بالا گفت و چندين خلايق بر وى جمع شدند و خلقى بسيار از مسلمانان بر دست او به قتل رسيدند ، و اللّه اعلم بضماير العباد .\r\nو در اين سال ، از اعيان بغداد و مشاهير آن ابو الفتوح عبد الله بن هبة الله بن المظفر بن رئيس الرؤسا - كه به استاد دار الخلافه اشتهار داشت - وفات يافت . بعد از فوت آن ، خليفه مقتفى لامر الله « 1 » پسر كلان او ، عضد الدّين ابو الفرج محمّد بن عبد الله ، را به جاى وى نشانيد و مهماتى كه به پدرش تعلّق داشت ، به او تعلّق گرفت .\r\nو هم در اين سال ، شيخ عبد الرحمان بن عبد الصمد [ بن احمد بن على ابو القاسم اكاف نيشابورى كه از فقها و متكلّمين آن زمانه بود و در زهد و تقوا سرآمد آن روزگار - چنانچه سلطان سنجر هميشه به ديدن او رفتى و از وى دعا خواستى و گاهى بود كه سلطان سنجر را به خانه خود نمىگذاشت - وفات يافت .\r\n\r\n\r\n","description":"","footnote":"\r\n( 1 ) . ق : مقتفى باللّه .\r\n","page_name":" 3139 ","page_number":171},
  {"content":"\r\n . \r\n","description":"","footnote":"","page_name":" 3140 ","page_number":172},
  {"content":"\r\n\r\n\r\nذكر وقايع سال پانصد و چهلم از رحلت خير البشر « 1 »\r\nبه روايت كامل التواريخ ، خليفه المقتفى الامر اللّه از بغداد به عزم تسخير بلدهء دقوقا « 2 » عنان عزيمت به آن صوب منعطف داشت . و هنوز كارى نساخته بود كه خبر رسيد كه اينك سپاهى بسيار از موصل متوجّه اين‌جانب است . بنابراين ، خليفه ترك آن محاربه نموده و به جانب بغداد مراجعت كرد .\r\nو هم در اين سال [ امير 
  ] شمله تركمانى « 3 » بر ولايت خوزستان كه در آن‌وقت ملكشاه بن سلطان محمود بن محمّد سلجوقى داشت استيلا يافت . باوجود آنكه خليفه مقتفى لامر الله لشكرى انبوه به امداد ملكشاه فرستاده بود ، امّا در ماه رجب شمله بر ايشان غالب شد و سران سپاه خليفه را دستگير نموده و در قيد زندان كشيد و بعد از چند روز همه را خلاص كرده باز به بغداد فرستاد و از خليفه عذرخواهى نمود . « 4 »\r\nو از وقايع اين سال آنكه در ماه ذيقعده اتراك قارلقيه كه در ماوراء النهر مىبودند ، بر طمغا خان بن محمّد خان حاكم ماوراء النهر خروج كرده او را به قتل رسانيدند و جسدش را در صحرا انداختند و بسيار امور زشت به او نسبت مىكردند . و الله أعلم بحقايق الأمور .\r\nو از جمله وقايع اين سال كه زين الدّين على كوچك ، كه نايب قطب الدّين مودود بن زنگى\r\n\r\n\r\n","description":"","footnote":"\r\n( 1 ) . ق : عليه و آله التحية من الملك الاكبر .\r\n( 2 ) . هرسه نسخه : وقوفا . رجوع شود به پاورقى 1 ، صفحه 3051 .\r\n( 3 ) . ق : تركمان .\r\n( 4 ) . امير شمله يا « آىتغدى » يكى از تركمنان قبيلهء افشار غز بود كه از 550 هجرى تا زمان مرگش در سال 570 هجرى بر خوزستان فرمان راند . - بندارى ، زبدة النصرة ، ص 344 ؛ ابن جوزى ، مرآت الزمان ، ج 10 ص 161 . پس از از مرگش يكى از پسرانش مدت بيست سال ديگر بر خوزستان فرمان راند .\r\n","page_name":" 3141 ","page_number":173},
  {"content":"\r\n\r\nآقسنقر بود ، بر موصل و نواحى آنها مستولى شده و سليمانشاه بن سلطان محمّد بن سلطان ملكشاه سلجوقى را گرفته محبوس گردانيد . « 1 » و تفصيل احوال سليمانشاه بعد از گرفتارى سلطان سنجر در دست غزان بدين منوال است كه چون سلطان سنجر او را ولىعهد خود گردانيده بود و در تمامى ولايات خراسان نام او را بعد از ذكر القاب سلطان سنجر بر ولايت عهدى ياد مىكردند ، چون سلطان سنجر را آن حالت پيش آمد ، سليمانشاه نزد اتسز خوارزمشاه رفت . و بعد از چند روز خوارزمشاه از وى روى گردانيد و [ وى را 
  ] رنجانيد ؛ « 2 » چنانچه سليمانشاه را بودن با او جاى نداشت كه خوارزمشاه قصد او كند . بنابراين ، سليمانشاه از خوارزمشاه گريخته به اصفهان آمد . شحنهء اصفهان او را به شهر نگذاشت ، بالضروره به جانب قهستان رفت . و چون اين خبر به محمّد شاه رسيد لشكرى آراسته به دفع او نامزد كرد . چون او را طاقت ايشان نبود ، قهستان را گذاشته متوجّه خوزستان شد . ملكشاه در آن‌وقت خوزستان [ را 
  ] داشت . چون او خبر توجه سليمانشاه را به آن جانب شنيد ، در مقام جمع سپاه شده شروع در آن كرد كه سليمانشاه را دستگير نمايد . سليمانشاه چون بر ارادهء او اطّلاع يافت ، ترك عزيمت رفتن خوزستان كرده ، عنان به صوب دار السّلام بغداد منعطف نمود كه در ولايت لحف در بلدهء بندنيجين « 3 » فرود آمده كس پيش خليفه مقتضى لامر الله فرستاده رخصت درآمدن به بغداد را طلبيد .\r\nبعد از ارسال رسل و رسايل مكرّر ، رأى خليفه مقتضى لامر اللّه بر آن قرار گرفت كه « سليمانشاه را بىآنكه من را بر وى اعتماد حاصل شود ، به بغداد نمىگذارم . » [ 98 ب 
  ] و چون اين معنى بر سليمانشاه ظاهر شد ، پيش از خود زن و فرزندان خود را با تمامى اهل حرم به بغداد پيش خليفه فرستاده پيغام داد كه « چون خليفه مىخواهد كه بر من اعتماد داشته باشد ، من فرزندان خود را نزد خليفه فرستادم تا ايشان را به طريق گرو در ملازمت خود نگاه‌دارد .\r\nاكنون اگر خليفه بر من اعتماد نموده در آمدن بغداد رخصت مىدهد فهو المراد ، و إلّا به جاى ديگر متوجّه مىشوم و فرزندان در بغداد باشد . »\r\nالقصّه ، چون اهل و عيال سليمانشاه به بغداد رسيدند ، خليفه اعزاز و اكرام ايشان زياده از آنچه ايشان را متوقّع بود به جاى آورده كس به طلب سليمانشاه فرستاد كه متوجّه بغداد شود . و سليمانشاه با سىصد كس كه همراه داشت متوجّه بغداد شد . و چون نزديك بغداد رسيد ، پسر وزير ابن هبيره با قاضى القضات و نقباى شهر بغداد و ساير اعيان به استقبال او شتافتند ، امّا در\r\n\r\n\r\n","description":"","footnote":"\r\n( 1 ) . ابن اثير اين وقايع را جزو حوادث سال بعد آورده است .\r\n( 2 ) . در دربار اتسز تا مدتى از سليمانشاه به گرمى پذيرايى شد ، و يكى از دختران برادر اتسز نيز به عقد نكاح وى درآمد ، امّا به‌زودى اتسز نسبت به وى بىمهر گشت و او را راند .\r\n( 3 ) . رجوع شود به پاورقى 9 ، صفحهء 2969 .\r\n","page_name":" 3142 ","page_number":174},
  {"content":"\r\n\r\nوقت ملاقات ، پسر وزير بر پشت اسب ، سليمانشاه را دريافت و از اسب پياده نشد . اين معنى بر سليمانشاه بسيار گران آمد . امّا چون وقت ضرورت بود ، مطلقا از آن رهگذر چيزى ظاهر نكرد . و چون به بغداد درآمد ، خليفه جهت او خلعت لايق فرستاد .\r\nو اين واقعه در اواخر سال سابق روى نمود . و سليمانشاه در بغداد توقّف نمود ، تا آنكه در دار الخلافه به محرّم اين سال داخل شد و در حضور قضات و نقبا و ساير امراى عباسيّه سوگند ياد كرد كه هرگز مخالفت خليفه ياد نكند و طمع در عراق عرب نكند . و امثال اين امور آنچه خليفه المقتفى لامر اللّه فرموده بود . بعد از آن خليفه در بغداد و ساير بلاد عراق عرب حكم فرمود كه در خطبه القاب سليمانشاه را ياد كردند و او را به « غياث الدّنيا و الدّين » ملقّب گردانيد .\r\nو چون مواد مخالصت و مودّت ميانهء خليفه و سليمانشاه استحكام پذيرفت ، خليفه در مقام امداد او شده ، سه هزار سوار از سپاه خود را همراه او ساخته به قصد تسخير ولايت جبل فرستاد . و در ماه ربيع الأوّل سليمانشاه با سپاه انبوه از بغداد بيرون آمده متوجّه همدان شد .\r\nخليفه نيز بعد از سليمانشاه از بغداد بيرون آمده تا به حلوان به سليمانشاه رسيد . و كس پيش ملكشاه بن سلطان محمود فرستاد و برادرش سلطان محمّد - كه صاحب همدان بود - فرستاد و ايشان را بر مخالفت با يكديگر منع نمود و بر موافقت و امداد سليمانشاه كه ولىعهد سلطان سنجر بود بسيار مبالغه فرمود . و چون ملكشاه ، بسيار خليفه را به حال سليمانشاه ملتفت يافت ، با دوهزار سوار آمده به او ملحق شد و با يكديگر عهد و پيمان درست كرده و به فرمودهء خليفه ، ملكشاه را ولىعهد سليمانشاه گردانيد . و خليفه در امداد سليمانشاه از زر و سلاح و سپاه آنچه مقدور او بود خود را معاف نداشت . و در اين اثنا ، امير ايلدگز نيز آمده به سليمانشاه پيوست و جمعيت سپاه او بسيار شد و قوّت تمام گرفت .\r\nو چون سلطان محمّد بن سلطان محمود ، صاحب همدان ، بر اين حال اطّلاع يافت ، كس پيش قطب الدّين مودود فرستاده ، در دفع سليمانشاه از وى مدد خواست . قطب الدّين مودود در مقام امداد سلطان محمّد شاه سپاه فراوان جهت تقويت او فرستاده و زين الدّين على كوچك كه اختيار ملكى و مالى قطب الدّين مودود در دست او بود ، با سلطان محمّد كمال اخلاص و محبّت داشت ، بنابراين ، در باب امداد وى سعى تمام مبذول داشت . تا آنكه در ماه جمادى الأوّل ، ميانهء سليمانشاه و سلطان محمّد محاربه روى نمود و نايرهء جدال و قتال اشتعال يافت . بعد از كشش و كوشش بسيار ، نسيم ظفر بر پرچم علم سلطان محمّد وزيد و سليمانشاه طاقت مقاومت نياورده روى به گريز نهاد .\r\nو از سپاه او آنچه خلاص شدند در اطراف و جوانب متفرّق شدند . و از مردم خليفه آنچه همراه سليمانشاه بودند ، از سه‌هزار نفر پنجاه نفر باقى ماندند . و امير ايلدگز از سليمانشاه مفارقت نموده به جانب آذربايجان رفت . و سليمانشاه راه شهرزور را گرفته متوجّه بغداد شد .\r\n\r\n","description":"","footnote":"","page_name":" 3143 ","page_number":175},
  {"content":"\r\n\r\nچون به حوالى شهرزور ، كه داخل ولايت قطب الدّين مودود بود و از قبل او امير پوران « 1 » والى آن شهر بود ، رسيد ، زين الدّين كوچك از آن حال خبر يافته فى الحال با فوجى از سپاه سوار شده سرراه بر سليمانشاه گرفته ، او را به دست آورد و به‌احترام تمام در موصل ، در قلعه ، او را نگاه‌داشت . و كس پيش سلطان محمّد فرستاده او را بر آن حال مطلع گردانيد . سليمانشاه در قلعهء موصل مدّت چهار سال بماند . و باقى احوال او در سنوات آينده مذكور خواهد شد ، ان شاء اللّه تعالى .\r\nو از جمله وقايع اين سال آنكه ملك نور الدين محمود به عزم تسخير قلعه حارم ، « 2 » كه در استحكام و متانت از مشاهير قلاع فرنگان بود در جانب شرقى [ 99 الف 
  ] انطاكيه شام واقع شده بود ، [ به آن‌سو رفت 
  ] و والى آن قلعه شخصى بود از فرنگان كه او را شيطان فرنگ گفتندى و در رأى و تدبير جميع فرنگان به سخن او عمل مىكردند و او را در وادى سپاهىگرى عمده مىدانستند .\r\nالقصّه ، چون ملك نور الدّين محمود متوجّه قلعه شد ، فرنگان بسيار سراسيمه و مضطرب شده از اطراف و جوانب سپاه طلبيدند و در استعداد جنگ سعى بليغ نمودند . و چون والى قلعه حارم كه شيطان آن طايفه بود ، خبر شد كه فرنگان در مقام جمعيت سپاه شدند و از توجه ملك نور الدّين محمود به جانب آن قلعه بسيار پريشان‌خاطر شدند ، كس پيش ايشان فرستاده پيغام داد كه « من اين قلعه را به‌هيچ‌وجه به ملك نور الدّين نمىدهم . و آن‌مقدار استعداد دارم كه اگر نور الدّين مدت‌هاى مديد اوقات خود صرف اين قلعه نمايد ، گرفتن او را ميسّر نشود . بنابراين ، مصلحت آن نيست كه شما به امداد من متوجّه جنگ آن شويد ؛ چه ، عياذ باللّه اگر او بر شما غالب شود ، اين قلعه را با جميع ولايات و قلاع ما متصرّف شود . پس صلاح در آن است كه ما با او صلح كنيم . » آخر الأمر ، كس پيش ملك نور الدّين محمود فرستاده نصف اعمال قلعه حارم را پيشكش او كردند . و ملك نور الدّين نيز اين معنى را مفت دانسته از سر محاصره قلعه برخاست و به جانب دمشق مراجعت كرد .\r\nاز جمله وقايع اين سال آنكه قسيسان ارمن « 3 » شهر آنى « 4 » را از دست امير شدّاد انتزاع نموده ، به برادرش فضلون دادند .\r\n\r\n\r\n","description":"","footnote":"\r\n( 1 ) . الكامل : امير بزّان .\r\n( 2 ) . ق : حازم . رجوع شود به پاورقى 2 ، صفحه 3074 كتاب .\r\n( 3 ) . متن : فسوس والى ارمن . به قياس الكامل ذيل وقايع سال 550 هجرى تصحيح شد .\r\n( 4 ) . از پايتخت‌هاى قديم ارمنستان است كه اينك ويرانه‌هاى آن در ولايت قارص ، تركيه ، بر ساحل راست رود آرپاچاى به فاصلهء سى كيلومترى ملتقاى اين رود با رود ارس به فاصله چهل و پنج كيلومترى شهر قارص موجود است .\r\nنامش به قولى از نام آناهيته ، الاههء ايرانيان ، ماخوذ است . - دايرة المعارف مصاحب .\r\n","page_name":" 3144 ","page_number":176},
  {"content":"\r\n\r\nو از تاريخ ابن اثير چنين ظاهر مىشود كه غزان باز در اين سال سلطان سنجر را برداشته به نيشابور آمده شروع به نهب و غارت آن شهر نمودند و خلقى بسيار در نيشابور از دست ناپاكان به قتل رسيدند و سلطان سنجر پيش ايشان آن‌چنان گرفتار بود كه وقتى سوار مىشد هيچ‌كس با او نبود كه سلاح او را بردارد . سلاح را او ، در ميان ، خود مىبست و سوار مىشد . و اكثر آن بود كه طعامى كه پيش او مىآوردند سلطان پاره‌اى از آن طعام نگاه‌مىداشت ، به واسطهء آنكه شايد كه در وقتى كه باز سلطان را ميل به طعام شود ميّسر نباشد . و اكثر اوقات همچنين بود كه سلطان نهايت ميل به طعام داشت و آن بدبختان حيوان‌صفت براى ايشان نمىآوردند .\r\nو در اين سال از مشاهير علما كه در علم و ادب سرآمد روزگار خود بود ، ابو الفضل محمّد بن ناصر بن على بغدادى در بغداد وفات يافت . وى اوّلا شافعى مذهب بود ، بعد از آن حنبلى شد ، و در آن مذهب بسيار تعصّب مىورزيد . و ولايت او در ماه شعبان سنه سبع و ستين و اربعمائه [ - 467 
  ] بود . وفاتش نيز در ماه شعبان اين سال روى نمود .\r\nو در ماه ذيحجهء اين سال در عراق و نواحى آن زلزله‌اى عظيم شد كه خلقى بسيار در آن زلزله هلاك شدند .\r\n\r\n","description":"","footnote":"","page_name":" 3145 ","page_number":177},
  {"content":"\r\n . \r\n","description":"","footnote":"","page_name":" 3146 ","page_number":178},
  {"content":"\r\n\r\n\r\nذكر وقايع سال پانصد و چهل و يكّم از رحلت خير البشر « 1 »\r\nاز جمله وقايع اين سال آنكه اكثر حكّام جزاير صقليه بر پسر رجار فرنگى ، كه در سنهء ثمان و اربعين و خمسمائه [ - 548 
  ] هجرى فوت شده ، اظهار عصيان نموده ، همچنين اهل افريقيه از اطاعت غليالم ( ويليام ) ، پسر رجار ، بيرون آمده تمامى فرنگان را ، كه در آن ولايت ساكن بودند به قتل رسانيدند . و اوّل كسى كه از اهل افريقيه اظهار مخالفت نمود عمر بن ابو الحسن عريانى « 2 » ، صاحب مدينه سفاقس « 3 » بود . در وقتى كه رجار افريقيه را گرفت ، حكومت شهر سفاقس به ابو الحسن عريانى - كه از مشاهير علماى آن زمان بود و در صلاح مشهور روزگار خود مىبود - داد و ابو الحسن به‌واسطه ضعف و پيرى قبول آن نكرد . بنابراين ، رجار او را پيش خود به صقيله برد و حكومت مدينهء سفاقس را به پسرش عمر داد . و ابو الحسن عريانى وقتى كه پسرش را وداع مىكرد به او گفته بود كه « من مردى پير شده‌ام و عمر من به آخر رسيده . زنهار ! هزار زنهار ! كه تو ملاحظهء من نكنى ، كه من در دست فرنگان گرفتارم . غايتش مرا بكشند . امّا تو هرگاه كه فرصت يا بى و كارى از پيش توانى برد ، البته نوعى كنى كه استيلاى كفّار از بلاد اسلام بر طرف شود . و مرا يقين است كه اين بر طرف خواهد شد . امّا اگر از دست تو شود ، اين شرف در روزگار تو خواهد بود ، مع هذا ثواب آخرت را حسابى نيست . »\r\nالقصّه ، عمر بن ابو الحسن هميشه منتهز فرصت مىبود ، تا آنكه در اين سال چون از اطراف و جوانب مردم بر پسر رجار عاصى شدند و كار او از نظام افتاد ، فرصت غنيمت دانسته ، اهالى مدينهء سفاقس جمع كرده با ايشان در باب مخالفت با پسر رجار مشورت نمود . ايشان گفتند كه\r\n\r\n\r\n","description":"","footnote":"\r\n( 1 ) . ق : عليه و آله التحية مت الملك الاكبر .\r\n( 2 ) . الكامل : عمر بن ابو الحسين فريانى .\r\n( 3 ) . ق : سفافش .\r\n","page_name":" 3147 ","page_number":179},
  {"content":"\r\n\r\n« ما در مخالفت ايشان غير از آنكه شيخ و بزرگ ما پيش ايشان است هيچ تعلّق‌خاطر ديگر نيست . » عمر از زبان پدر خود آنچه به او گفته بود و نصيحت كرده ، به ايشان گفت . پس اهالى مدينه سفاقس بالتمام با عمر بن ابو الحسن بيعت كرده قرار به آن دادند كه فردا جمعى از ايشان [ 99 ب 
  ] بر سور شهر برآمده به محافظت شهر قيام نمايند .\r\nو چون اين خبر به غليالم رسيد ، كس به طلب ابو الحسن فرستاده او را حاضر گردانيد و آنچه پسرش كرده بود ، به وى اظهار نمود و گفت : « تو الحال به پسر خود بنويس كه از كرده پشيمان شده باز در مقام اطاعت و انقياد درآيد و از كرده و عاقبت كار ملاحظه نمايد ، و ديگر اين‌چنين جرئت نكند . » ابو الحسن گفت : « كسى كه اين‌چنين امرى را اقدام نموده باشد ، هرگز به كتابت من امر خود را معاف نخواهد داشت . اگر او را پرواى من مىبود هرگز اين نوع جرئت نمىنمود . » غليالم چون اين جواب معقول از ابو الحسن شنيد ، خود مكتوبى تهديدآميز به او نوشته ، يكى از فرنگان معتمد خود را پيش او فرستاد .\r\nعمر بن ابو الحسن روز اوّل فرستادهء پسر رجار را در شهر بگذاشت و صباح روز تمامى اكابر و اعيان آن شهر با جنازه [ اى 
  ] بيرون آمدند و صاحب آن جنازه را در موضعى دفن نموده به شهر بازگرديدند . و اين جنازه بيرون بردن و دفن كردن ، همه در حضور ايلچى غليالم بود .\r\nبعد از آن عمر بن ابو الحسن نزد آن ايلچى كس فرستاد كه « جواب تو اين است كه ديدى . يعنى اعتقاد ما اين است كه غليالم مرد و ما او را در گور كرديم . »\r\nو چون فرستاده غليالم بازگشت و اين خبر به او رسانيد ، آتش غضب او مشتعل گشت و در ساعت فرمود تا ابو الحسن را بر دار كشند . و آن مرد بالاى دار به ذكر حق سبحانه تعالى مشغول بود ، تا آنكه درگذشت .\r\nو چون عمر بن ابو الحسن اين مهم از پيش برد ، ابو يحيى « 1 » بن مطروح نيز در طرابلس مغرب اظهار مخالفت نموده فرنگان و نصارا را كه در آن شهر بودند به قتل رسانيده ، مدينه طرابلس را متصرف شد . همچنين محمّد بن رشيد در مدينه قابس « 2 » جميع فرنگان و نصارا را به ضرب تيغ بىدريغ هلاك گردانيده و شهر قابس را به حوزهء تصرّف خود درآورد .\r\nو در همين سال عبد المؤمن نيز فوجى از سپاه خود را فرستاده شهر نوبه را از دست عمال و نوّاب غليالم انتزاع نموده در حيطه تصرف خود درآورد و غير از مهديه اكثر بلاد افريقيهء مغرب از دست فرنگان بيرون رفت . و عمر بن ابو الحسن چون بر حوالى و نواحى شهر سفاقس استيلا يافت ، كس به اهالى شهر زويله ، كه مسافت ميانهء آن شهر و مهديه دو ميل بيش نيست ،\r\n\r\n\r\n","description":"","footnote":"\r\n( 1 ) . الكامل : ابو محمّد .\r\n( 2 ) . رجوع شود به پاورقى 3 ، صفحه 2821 كتاب .\r\n","page_name":" 3148 ","page_number":180},
  {"content":"\r\n\r\nفرستاده ، ايشان را بر مخالفت غليالم و قتل فرنگ و نصارا كه در آن شهر ساكن‌اند ، تحريص و ترغيب نمود . اهالى زويله نيز اتّفاق نموده ، تمامى فرنگان و نصارا را به قتل رسانيدند . بعد از آن از اطراف و جوانب ، اعراب به‌هم رسيده ، متوجّه محاصرهء مهديه شدند . و عمر بن ابو الحسن از سفاقس به ايشان مدد فرستاد .\r\nو چون در مدينهء مهديه آزوقه بسيار كم بود ، فرنگان مضطرب شده ، كس پيش غليالم به صقليه فرستادند و اضطراب خود را به‌واسطهء بىآزوقگى معروض داشتند . غليالم فى الحال بيست كشتى كلان از آزوقه و سلاح و مردان جنگى به مدد ايشان فرستاد . و چون ايشان به مهديه درآمدند ، فرنگان كس پيش امراى اعراب فرستاده زر بسيار قبول كردند و تحف و هداياى نفيسه جهت ايشان فرستاده ايشان را از اهل زويله جدا ساختند . و چون اعراب باديه‌ها رفتند ، مردم عمر بن ابو الحسن در كشتىهاى خود سوار شده به جانب سفاقس رفته و اهل زويله تنها ماندند . پس فرنگان بيرون آمده ، شروع در جنگ كردند . و چون اهل زويله را تنها طاقت ايشان نبود ، بالضّروره روى به گريز نهادند . فرنگان ايشان را تعاقب نموده به شهر زويله درآمدند و زن و فرزندان ايشان را قتل‌عام كردند و باز بر مهديه مستولى شدند ، تا آنكه عبد المومن از دست ايشان مهديه را گفت ؛ چنانچه تفصيل آن در وقايع سنوات آينده مذكور خواهد شد .\r\nو از جمله وقايع اين سال آنكه خوارزمشاه اتسز محمّد بن انوشتگين به مرض فالج وفات يافت . وى چون در اثناى بيمارى از معالجه اطبّا چندان فايده نمىيافت ، بىرخصت اطبا بسيارى از ادويهء گرم تناول نمود . بنابراين ، از بسيارى ضعف كه بر وى استيلا يافت ، در همان ضعف هم درگذشت . « 1 » بعد از فوت او پسرش ، [ ايل 
  ] ارسلان بن اتسز ، به جاى او بر سرير سلطنت آن ديار قرار گفت . وى در اوّل حال ، چند نفر از اعمام خود را به قتل رسانيد و ميل در چشم برادر خود كشيد . تا آنكه بعد از سه روز برادرش فوت شد . و بعضى مىگويند بعد از ميل كشيدن وى خود را كشت .\r\nالقصّه ، چون ارسلان بن اتسز از دغدغهء منازعان سلطنت فارغ گشت ، كس پيش سلطان سنجر فرستاده اظهار اطاعت و انقياد نمود . و سلطان سنجر نيز در ماه رمضان اين سال از براى او خلعت پادشاهانه و منشور سلطنت ولايت پدرش فرستاد . مولد اتسز خوارزمشاه در ماه\r\n\r\n\r\n","description":"","footnote":"\r\n( 1 ) . شبانكاره‌اى كه اتسز را مرد فاضلى مىداند كه « تفسير قرآن نيكو دانستى و شعرهاى تازى و پارسى خوب گفتى . . . » ، در خصوص مرگ وى مىنويسد : « در خيمه خفته بود كه آواز قرآن به گوش او آمد و اين آيت شنيد  « وَ ما تَدْرِي نَفْسٌ بِأَيِّ أَرْضٍ تَمُوتُ »  ( لقمان : 34 ) چون هيچ‌كس را نمىديد دانست كه آن [ صدا 
  ] تنبيهى است . وصايا كرد و هم در آن هفته وفات كرد . » مجمع الانساب ، ص 135 . و رشيد وطواط گريه مىكرد و مىخواند :\r\n شاها ! فلك از سياستت مىلرزيد * پيش تو به طوع ، بندگى مىورزيد\r\nصاحب‌نظرى كجاست تا درنگرد * تا آن‌همه مملكت به اين مىارزيد ؟ \r\n","page_name":" 3149 ","page_number":181},
  {"content":"\r\n\r\nرجب سنهء تسعين و اربعمائه [ - 490 
  ] هجرى بود و مدت حكومتش بيست و سه سال . از آن جمله شانزده سال دم از استقلال مىزد .\r\nو از تاريخ روضة الصفا چنين [ 100 الف 
  ] چنين ظاهر مىشود كه ابتداى بيمارى اتسز خوارزمشاه در اين سال در وقت مراجعت از خراسان در موضع خبوشان « 1 » به‌هم رسيد . و تفصيل اين مجمل آنكه چون مدّت بودن سلطان سنجر پيش عزان بسيار شد ، خوارزمشاه را طمع در ولايت خراسان پيدا شد ؛ چه ، از وضعى كه غزان در محافظت سلطان سنجر مسلوك مىداشتند ، خوارزمشاه را ، بلكه ساير امراى خراسان را ، يقين شده بود ، كه خلاصى سلطان از دست آن طايفه ممكن نيست ؛ چه ، آن جماعت روز سلطان سنجر را بر تخت مىنشاندند و بزرگان آنها كمر خدمت بر ميان بسته پيش او به خدمت مىايستادند و فرامين و پروانجات خود به مدعاى خود نوشته به مهر اشرف ايشان مىرسانيدند . و به اين عنوان در تمامى بلاد تصرّف تمام داشتند . و چون شب درآمدى ، سلطان را در قفس آهنين كرده محافظت مىنمودند .\r\nالقصّه ، خوارزمشاه چون اين وضع شنيد ، به قصد تسخير ولايت خراسان از خوارزم بيرون آمده ، متوجّه آن صوب شد . اگرچه ظاهرا چنين خاطرنشان مردم مىنمود كه « من از براى استخلاص ولىنعمت خود ، يعنى سلطان سنجر ، مىروم . » امّا در باطن مطلقا به آن راضى نبود . و چون بعد از قطع منازل و مراحل به كنار آب آمويه رسيد ، خواست كه قلعه‌اى از قلاع سلطان سنجر را كه در كنار آب واقع بود متصرّف شود ، شحنه آن قلعه ، كه مردى كاردان و هشياردل بود ، بر غرض اتسز خوارزمشاه اطّلاع يافته ، قلعه را مضبوط ساخته در مقام ممانعت و مدافعت شد . اتسز خوارزمشاه چون اين وضع مشاهده نمود ، ايلچى [ اى 
  ] پيش سلطان سنجر فرستاده اظهار اطاعت و انقياد كرده ، التماس آن قلعه از سلطان نمود . سلطان در جواب او گفت كه « اتسز بايد اوّلا پسر خود ، ارسلان ، را با لشكرى انبوه به مدد ما بفرستد تا ما قلعه آمويه را به قلاع و بلاد ديگر به او ارزانى داريم . » و در اين باب چند نوبت ايلچيان اتسز پيش سلطان سنجر آمدورفت نمودند . آخر الأمر ، چون سلطان سنجر مطلقا به قلعه دادن راضى نشد ، اتسز محروم و مأيوس به جانب خوارزم بازگشت و به غزوات تركستان پرداخت و بر بسى از بلاد كفّار تركستان استيلا يافت .\r\nو در اين اثنا ، عزيمت تسخير ولايت سقناق « 2 » در خاطر قرار داد . بنابراين با لشكرى آراسته متوجّه آن صوب شد . و در اين يورش والى جند ، كمال الدّين « 3 » - كه سال‌ها با هم طريق مودت\r\n\r\n\r\n","description":"","footnote":"\r\n( 1 ) . شهركى در حدود نيشابور\r\n( 2 ) . در تاريخ جهانگشا نيز اين نام به همين صورت آمده است . - ج 2 ، ص 10 .\r\n( 3 ) . وى پسر ارسلان خان محمود بود . - منبع پيشين .\r\n","page_name":" 3150 ","page_number":182},
  {"content":"\r\n\r\nو محبّت مسلوك مىداشتند - نيز ، با ايشان موافقت نمود . تا آنكه چون به حدود ولايت جند رسيدند ، كمال الدّين از وضع اتسز خوارزمشاه چنان دريافت كه در مقام گرفتن اوست . از اين جهت كمال الدّين حشم و خدم خود را از اردوى اتسز بيرون آورده روى به گريز نهاد . اتسز چون بر اين حال اطّلاع يافت ، با جمعى از اعيان دولت خود پيش او فرستاد تا او را به مواعيد تسكين داده باز به خدمت آوردند . به مجرّد رسيدن به اردوى اتسز ، حكم كرد كه او را گرفته ، در يكى از قلاع مستحكم محبوس گردانيدند . تا آنكه در آن حبس سفر آخرت اختيار نمود و اتسز پسر خود ، [ ايل 
  ] ارسلان را به حكومت ولايت جند نصب نمود و به جانب خوارزم مراجعت كرد .\r\nو در روضة الصفا مسطور است كه در اين وقت جمعى از حاسدان - كه از روى زمين نام آن جماعت كم باد - بر رشيد وطواط كه كمال تقرّب نزد خوارزمشاه داشت و با كمال الدّين ، والى جند ، نيز مختلط بود ، به عرض خوارزمشاه رسانيدند كه كمال الدين به مشورت رشيد گريخته است . و رشيد از گريختن وى خبر نداشت . بنابراين خوارزمشاه چندگاه او را از ملازمت خود دور ساخت و رشيد در باب عذرخواهى قصايد و قطعات بسيار گفت . و از جمله قطعات رشيد كه در اين باب گفته يكى اين است :\r\n شاها ! چو دست حشمت تو بر سرم نديد * در زير پاى قهر ، تنم را بسود چرخ\r\nبىحسن اصطناع و بر جود لطف تو * عيشم بكاست عالم و رنجم فزود چرخ « 1 »\r\nبه زين به من نگر ، كه اگر حالتى بود * و اللّه كه مثل من بنخواهد نمود چرخ \r\nو در اين سال خواهرزادهء سلطان سنجر ، خان‌محمود ، كه در ايّام غيبت سلطان سنجر والى خراسان بود و هميشه با اتسز خوارزمشاه دم از يارى و دوستى مىزد ، كس پيش او فرستاده ، از وى در دفع شرّ غزان و استخلاص سلطان امداد خواست . خوارزمشاه اين نوبت يك پسر خود را در خوارزم به نيابت خود گذاشته ، از راه شهرستان متوجّه خراسان شد . چون به حدود نسا رسيد ، در آنجا توقّف نمود و مسرعان به طلب امراى خراسان از اطراف و جوانب فرستاد كه به اتّفاق ايشان طايفهء غزان را از پيش بردارد . در اين اثنا ، متواتر خبر رسيد كه احمد ، پسر امير قماج ، سلطان سنجر را از دست غزان برآورده ، به قلعهء ترمد رسانيد .\r\nو كيفيت اين واقعه چنين بود كه چون تركان خاتون ، حرم سلطان سنجر - كه در ميان غزان افتاده بود و آنها در باب محافظت او بسيار اهتمام [ 100 ب 
  ] داشتند و مىدانستند كه سلطان خاطر او را مىخواهد و در محافظت ناموس كمال مبالغه دارد - در اين سال وفات كرد ،\r\n\r\n\r\n","description":"","footnote":"\r\n( 1 ) . اين بيت در تاريخ جهانگشا با اندك اختلاف چنين آمده است :\r\n بىحسن اصطناع تو و برّ لطف تو * نازم بكاست عالم و رنجم فزود چرخ . \r\n- ج 2 ، ص 11 .\r\n","page_name":" 3151 ","page_number":183},
  {"content":"\r\n\r\nسلطان پنهانى به امراى خود نوشت كه « اكنون وقت آن رسيد كه استخلاص مرا بر وجهى كه باشد سعى مبذول داريد . » و از جملهء آن امرا يكى احمد قماج بود . او به مجرد اطّلاع بر مضمون مكتوب درصدد استخلاص سلطان شده ، كس نزد سلطان فرستاده پيغام داد كه « اگر سلطان به هروجهى كه باشد خود را به كنار آب جيحون رساند ، به لطف ايزدى استخلاص ايشان به اسهل وجوه متصوّر خواهد بود . » بنابراين ، سلطان در اين باب انديشهء بسيار نموده ، اميرى را كه از غزان موكّل بر سلطان بود فريفت تا به شكار بردن سلطان راضى شد . و سلطان شكاركنان ، آهسته‌آهسته ، خود را به كنار جيحون رسانيد . و امير احمد قماج كشتىها مرتّب داشته ، انتضار سلطان مىكشيد . چون فرصت يافت سلطان را از ميان شكارگاه درربوده در كشتى نشانده در ساعت از آب بگذرانيد و آن مثل مشهور متحقّق گشت .\r\nو چون غيبت سلطان امتداد يافت ، غزان سوار شده به اطراف و جوانب تاختند . و چون به كنار آب رسيدند ، صورت حال معلوم كرده ، خائب و خاسر بازگشتند . و سلطان در نواحى جيحون آن‌قدر توقّف كرد كه از اطراف سپاه بر او جمع شدند . آنگاه روى به دار الملك ترمذ « 1 » نهاد . القصّه چون خبر خروج سلطان سنجر از حشم غزان در ولايت خراسان محقق شد ، مردم خوشحالىها كردند و تصدّقات بسيار دادند . و اتسز خوارزمشاه هنوز در انتظار امراى خراسان بود و ايشان خود از طلب او پشيمان شده با يكديگر عهد كردند به خدمت سلطان سنجر رفتند . و اتسز خوارزمشاه از نسا كوچ كرده به خبوشان آمد . و خاقان ركن الدّين محمود خان از نيشابور به عزم ملاقات و اختلاط او به آن جانب شتافت . مدّت سه ماه ايشان با يكديگر مصاحب بودند و در تنظيم مهمات مملكت انديشه‌ها و راىها زدند و هرروز جشن‌ها ساختند .\r\nدر اين اثنا ، خوارزمشاه بيمار شد و روزبه‌روز بيمارى او اشتداد يافت . تا آنكه روزى آواز قرآن خواندن به گوش او رسيد كه  « ما تَدْرِي نَفْسٌ بِأَيِّ أَرْضٍ تَمُوتُ »  « 2 » يعنى : هيچ‌كس نمىداند كه در كدام زمين فوت خواهد شد . اتسز از شنيدن اين آيه متغيّر شد و يقين دانست كه از اين مرض جان بر نيست . بعد از آن ( هميشه ) « 3 » تا نفس آخر اين آيه را تلاوت مىكرد .   « ما أَغْنى عَنِّي مالِيَهْ . هَلَكَ عَنِّي سُلْطانِيَهْ »   « 4 » يعنى : اين‌همه اموال و اسباب فايده من نكرد و از دست اجلم رهايى نداد و سلطنت از من رفت . « 5 »\r\nو بعد از فوت او به چهار روز واقعهء او فراموش شد . « 6 » و ايل ارسلان از جند عنان عزيمت\r\n\r\n\r\n","description":"","footnote":"\r\n( 1 ) . رجوع شود به پاورقى 1 ، صفحه 3019 كتاب .\r\n( 2 ) . قرآن ، لقمان : 34 .\r\n( 3 ) . داخل ( ) از اضافات ق است .\r\n( 4 ) . قرآن ، حاقه : 28 و 29 . ق : آيه را ندارد .\r\n( 5 ) . اين نجوا و شكوه را به عضد الدوله ديلمى نيز نسبت مىدهند و مىگويند او در دم مرگ از شدت اضطرار و تشويش اين آيات را تلاوت مىكرد .\r\n( 6 ) . جوينى و عوفى ، فرهنگ و دانش اتسز را مىستايند و مىگويند وى به فارسى شعر مىگفت . -\r\n","page_name":" 3152 ","page_number":184},
  {"content":"\r\n\r\nبه صوب خوارزم منعطف داشت . امرا و اعيان دولت در راه استقبال او كرده به شرف بيعت او مشرّف شدند . و جمعى از امرا ، خصوصا اتابك اغل بيك « 1 » ، مىخواستند كه سليمانشاه بن اتسز را بر سرير سلطنت نشانند ، امّا ايل ارسلان پيشدستى نموده آن جماعت را از ميان برداشت و برادران را ميل كشيد تا آنكه مادهء فتنه بر طرف شد .\r\nو در روضه الصفا مسطور است كه چون جنازهء اتسز خوارزمشاه را بيرون آوردند ، رشيد وطواط همراه جنازه مىرفت و مىگريست و به آواز بلند اين دو بيت مىخواند :\r\n شاها ! فلك از سياستت مىلرزيد * پيش تو به طبع ، بندگى مىورزيد\r\nصاحب‌نظرى كجاست تا درنگرد * تا اين‌همه مملكت به آن مىارزيد ؟ \r\nو از جمله وقايع اين سال آنكه در هفتم شهر جمادى الآخر ابو الفوارس محمّد بن ارسلانشاه « 2 » ، صاحب كرمان ، وفات كرد و پسرش سلجوقشاه به جاى او بر سرير حكومت ولايت كرمان قرار گرفت .\r\nو هم در اين سال ملك مسعود بن قلج ارسلان بن سليمان بن قتلمش سلجوقى ، صاحب قونيه روم ، وفات يافت و پسرش قلج ارسلان « 3 » به جاى پدر بر سرير حكومت نشست .\r\nو از جمله وقايع اين سال آنكه عبد المؤمن به حيله‌اى كه مذكور مىشود از جميع امرا و اعيان دولت موحّدين جهت پسر خود ، محمّد ، بيعت گرفت و او را ولىعهد خود گردانيد . و حيله آن بود كه در ميان موحّدان ، عمر هنتانى مردى عظيم الشأن بود و جميع موحّدين او را به سلطنت قبول داشتند و بعد از عبد المومن او را قرار داده بودند كه پادشاه گردانند . و [ 101 الف 
  ] چون عبد المؤمن اين معنى را مىدانست ، در مقام آن شد كه نوعى شود كه از موحّدين در ايام حياتش جهت پسر خود بيعت گيرد تا سلطنت از خانوادهء او بيرون نرود . و در\r\n\r\n\r\n","description":"","footnote":"\r\n- مرگ وى را جوينى ( چاپ قزوينى ، ج 2 ، ص 11 ) و ابن اثير ( ذيل وقايع 551 ه ) هردو ، نهم جمادى الثانى 551 هجرى ذكر كرده‌اند .\r\n( 1 ) . اغل بك با اغلبك ، اتابك سليمانشاه بن اتسز .\r\n( 2 ) . در سال 537 ه . ق . با ظهور ناگهانى اختلاف و تعدى در دوران پادشاهى ديرپا و آرام ارسلانشاه محمّد ، قدرتمندترين پسران ارسلانشاه ، بر پدر دست يافت و وى را كشت و سپس قريب به بيست تن از برادران و برادرزادگان را به زندان افكند و بر چشم‌هايشان ميل كشيد . وى با لقب \" مغيث الدنيا و الدين \" چهارده سال پادشاهى نمود . محمّد بن ابراهيم ، مورخ محلى ، وى را به خاطر دادن وظيفه و مستمرى به علما و مؤسسات خيريه‌اى كه جهت طالب علمان تهىدست بنا كرده بود ، مىستايد . وى از اخترشمارى حمايت مىكرد و در ترويج اين علم مىكوشيد و تاليف زيج و تقويم را تشويق مىكرد . - محمّد بن ابراهيم ، تاريخ سلجوقيان كرمان ، ص 39 به بعد .\r\n( 3 ) . مراد عزّ الدّين قلج ارسلان دوّم ( 551 - 584 ) پنجمين پادشاه سلجوقيان روم است كه پس از هشتاد سال فترت از زمان روىكار آمدن سليمان ، جد سلجوقيان روم در سال 470 هجرى ، دربارى باشكوه پديد آورد و او و فرزندانش با حمايت از شاعران و نويسندگان ، موجب ايجاد آثار فارسى ارزنده‌اى در آن ديار شد . - دكتر محمّد امين رياحى ، زبان و ادب فارسى در قلمرو عثمانى ، 33 .\r\n","page_name":" 3153 ","page_number":185},
  {"content":"\r\n\r\nاين باب فكر بسيار كرده رايش بر آن قرار گرفت كه امراى قبايل عرب را ، مثل : بنى هلال ، و بنى زعبه ، و بنى عدىّ - كه عمده سپاه آن ولايت ايشان مىبودند - با خود متّفق سازد . بنابراين امرا و اكثر اعيان دولت خود را به انعامات پادشاهانه و اقطاعات زياده از آنچه ايشان توقّع داشتند ، آن‌چنان از خود ممنون و راضى گردانيد كه زياده بر آن متصوّر نبود . بعد از آن محرمان خود را فرمود كه به ايشان بگويند كه « شما ، البتّه به عرض عبد المؤمن بايد رسانيد كه مناسب آن است كه شما در ايّام حيات خود يك ولىعهدى براى ما نصب كنيد ، و بايد كه ولى عهد از فرزندان شما باشد . »\r\nو چون آن جماعت مىدانستند كه اين انگيز از جانب عبد المؤمن شده ، بالضّروره همه اتّفاق نموده پيش عبد المؤمن آمده ، اين معنى را به عرض رسانيدند و در باب نصب يكى از فرزندان خود جهت ولايت‌عهدى مبالغهء بسيار نمودند . چون مبالغهء ايشان از حدّ گذشت ، عبد المؤمن گفت كه « ولايت‌عهدى اين دولت موحّدين به عمر هنتانى متعلق است و تا او باشد ، ديگرى را هوس اين امر نبايد نمود . و او مردى بزرگ و شايسته سلطنت است . » القصّه ، عبد المؤمن چندان تعريف عمر هنتانى كرد كه چون آن عبارات به سمع عمر هنتانى رسيد ، به يقين دانست كه عبد المؤمن درصدد قتل اوست . بنابراين ، در ساعت از ترس [ جان 
  ] خود جمعى را پيش انداخته به خدمت عبد المؤمن آمده ، خود را از ولايت‌عهدى سلطنت خلع نموده ، با محمّد بن عبد المؤمن بيعت نمود . و بعد از وى ، تمام سپاه موحّدان با او بيعت كردند .\r\nو عبد المؤمن جشنى عظيم كرده تمام مردم را فراخور احوال ايشان رعايت نمود .\r\nبعد از آن عبد المومن در مقام آن شد كه فرزندان خود را به ايالت ولايات تعيين نمايد ؛ چه ، قبل از اين فرزندى از فرزندان او به حكومت جايى نرفته بود . و وجه اين آن بود كه عبد المؤمن مردى تنها و غريب بود و ميانهء آن طايفه كه به نص محمّد تومرت ، كه او را مهدى اعتقاد داشتند ، در ميان ايشان به نيابت او حكم مىكرد و او را سلطنت ميراثى نبود . بنابراين بىمشورت و اتّفاق بزرگان موحّدين هيچ امرى پيش نمىتوانست برد . « 1 » لهذا در كارى كه مىخواست ، يك حيله در كار مىداشت تا آن امر را بىشورش فتنه و مخالفت احدى به سرانجام رساند . اكنون در باب ايالت ولايات مغرب زمين را به فرزندان خود دادن نيز حيله مىانديشيد .\r\nو اين حيله بر اين منوال بود كه اوّلا پيران موحدّين را به ايالت ولايات فرستاد و فرزندان ايشان را نزد خود نگاه‌داشت و در مقام تربيت و تعليم مهام ملكى ايشان شده در آن باب سعى\r\n\r\n\r\n","description":"","footnote":"\r\n( 1 ) . متن فاسد است . كلام ابن اثير گوياست « . . . عدّه‌اى از شيوخ مشهور موحدّان را كه ياران مهدى محمّد بن تومرت به شمار مىرفتند ، به حكومت شهرها گماشته بود و نمىتوانست آنان را از مناصبى كه داشتند معزول كند . » الكامل ، ج 11 ، ص 211 - 212 .\r\n","page_name":" 3154 ","page_number":186},
  {"content":"\r\n\r\nو اهتمام تمام مبذول داشت . و ايشان را با فرزندان خود تربيت مىنمود . چون فرزندان امرا به كمال رشد رسيدند ، كس پيش پدران ايشان فرستاده پيغام داد كه « اكنون چون پسران شما لايق حكومت شدند و بر دقايق رعيت‌پرورى وقوف يافته ، مناسب آن است كه شما پيش ما باشيد كه ما را به حضور شما احتياج بسيار است و فرزندان شما در آن ولايات به حكومت اشتغال دارند . » و چون آن جماعت اين پيغام شنيدند ، همه از روى رضا و رغبت قبول اين معنى نموده متوجّه ملازمت عبد المؤمن شدند و فرزندان ايشان به جاى ايشان رفته به حكومت ولايات پرداختند .\r\nبعد از چند روز باز جمعى از متقرّبان عبد المؤمن به اشارهء او به سمع امرا رسانيدند كه « شما عجب كارى كه از خرم و عقل بسيار دور است كرديد ! » گفتند : « كدام است آن امر كه از ما سر زده ؟ » گفتند : « بزرگتر از اين چه خواهد بود كه شما فرزندان خود را به ايالت ولايات فرستاديد و فرزندان امير المؤمنين عبد المؤمن معطّل محض ماندند . ما مىترسيم كه امير به فكر اين بيفتد و منزلت شما از نظر او ساقط گردد . » و چون آن جماعت اين حكايت شنيدند ، اين را محض نصيحت دانسته ، به‌اتّفاق همگى نزد عبد المؤمن آمده به عرض رسانيدند كه « ملتمس ما اين است كه امير فرزندان خود را به ايالت تعيين نمايد . »\r\nعبد المؤمن اوّلا ، در اين باب مانند جنگ زرگرى مضايقه كرد ، تا ايشان مبالغهء بيشتر كردند . بعد از آن التماس ايشان را مبذول داشته ، اكثر ولايات را بر فرزندان خود قسمت نمود ؛ به اين طريق كه پسر خود ، عمر نام ، را به مدينهء تلمسان « 1 » حاكم گردانيد ، و پسر ديگر را ، كه ابو الحسن على نام داشت ، بر مدينهء فاس « 2 » و اعمال آن ، و پسر سيم را ، كه نامش ابو سعيد بود ، والى مدينه سبته « 3 » و جزيرة الخضرا « 4 » و مدينهء مالقه « 5 » گردانيد .\r\nو از جمله وقايع اين سال آنكه سلطان محمّد بن سلطان محمود در ماه ذيحجهء اين سال به قصد تسخير بغداد عنان عزيمت به آن صوب منعطف داشت . و منشأ اين اراده آن بود كه مكرّرا سلطان محمّد نزد خليفه المقتضى لامر اللّه كس فرستاده التماس آن نمود كه [ 101 ب 
  ] در عراق عرب خطبه به نام او خوانده شود . خليفه قبول آن نمىكرد . بنابراين ، در ماه ذيحجهء اين سال سلطان محمّد لشكرى فراوان به‌هم رسانيده متوجّه بغداد شد . « 6 »\r\n\r\n\r\n","description":"","footnote":"\r\n( 1 ) . ق : بلسان . شهرى از افريقيه ، بين بجايه و فاس .\r\n( 2 ) . هرسه نسخه : قابس . شهرى در مغرب در نزديكى سبته .\r\n( 3 ) . ق ، م : سته . شهرى در مغرب در نزديكى فاس .\r\n( 4 ) . شهرى و جزيره‌اى در اندلس در مقابل سبته . جزيره الخضرا در روايات امامى از آن‌رو كه برخى در آن به ديدار حضرت مهدى ( ع ) مشرف شده‌اند ، شهرت دارد .\r\n( 5 ) . هرسه نسخه : مقاله ، شهرى در اندلس بين جزيرة الخضرا و المريّه .\r\n( 6 ) . علّت اصلى توجه سلطان محمّد به‌سوى بغداد مسلما ناشى از كمك خليفه به رقيب وى ، سليمانشاه بن محمّد تپر ، -\r\n","page_name":" 3155 ","page_number":187},
  {"content":"\r\n\r\nخليفه چون بر حقيقت حال اطّلاع يافت درصدد جمعيت سپاه برآمده ابن هبيره ، وزير خود را ، فرمود كه تا به عمارت قلعه بغداد پردازد و هرجا كه احتياج به تعمير داشته باشد عمارت نمايد . از شنيدن اين خبر اهالى بغداد ، بلكه تمامى عراق عرب مضطرب شدند . و در اين اثنا ، خبر رسيد كه والى بصره ، امير برغش ، علم عصيان برافراشته به عزم تسخير واسط آمده ، آن شهر را به تصرّف خود درآورده . « 1 » و [ امير 
  ] مهلهل با مردم خود به حلّه رفته و آن بلده را متصرّف شد . امّا خليفه از شنيدن اين اخبار مطلقا ملال‌خاطر به دل راه نمىداد و همچنان در مقام استعداد جنگ با سلطان محمّد سعى و اهتمام مىورزيد . تا آنكه در نيمهء شهر محرّم سال آينده ، سلطان محمّد به حوالى بغداد رسيد و شهر را محاصره نمود . و مدّت دو ماه و نيم ميانهء ايشان محاربات واقع شد ، امّا هيچ‌كدام بر ديگرى ظفر نمىيافتند . و باوجود اين مقدار مدّت محاصره در بغداد ، به‌واسطهء آنكه وزير ابن هبيره غلّه‌ها را بر سپاه قسمت نموده بود و سپاه آن را مىفروختند ، كمال ارزانى بود و در اردوى سلطان محمّد كمال گرانى پيدا شد . و مدار خوردن سلطان محمّد بر ميوه‌هاى تازه بود ، و الّا غلّه مطلقا پيدا نمىشد .\r\nو در اين اثنا ، خبر رسيد كه ملكشاه ، برادر سلطان محمّد ، و ايلدگز ، صاحب بلاد ارّان ، و [ ملك 
  ] ارسلان بن ملك طغرل « 2 » به‌اتّفاق يكديگر به همدان آمدند . « 3 » و مقارن اين حال خبر رسيد كه [ امير 
  ] زين الدّين على كوچك ، كه از جانب قطب الدّين مودود ، صاحب موصل ، به امداد سلطان محمّد آمده بود ، كوچ كرده ، به جانب موصل رفت . و منشأ رفتن زين الدّين على كوچك آن بود كه ملك نور الدّين محمود ، برادر قطب الدّين مودود ، كس نزد او فرستاد ، او را از محاربت و مخالفت خليفه منع بليغ نمود .\r\nالقصّه ، چون سلطان محمّد وضع را اين‌چنين مشاهده كرد ، در بيست و چهارم شهر ربيع الأوّل از ظاهر بغداد كوچ كرده به جانب همدان رفت . و در وقت مراجعت از قصبات دار الاسلام بغداد آنچه در سر راه ايشان بود مثل بعقوقا و خانقين و امثال آن ، همه را تاراج كرده مىرفتند . و چون به حلوان رسيدند معلوم شد كه ملكشاه به جانب رى رفته با امير اينانج\r\n\r\n\r\n","description":"","footnote":"\r\n- بود كه استيلاى غزان وى را به غرب راند . و خليفه چون وى را سلاح سودمندى دربرابر سلطان محمّد يافت ، او را به منزلهء سلطان رقيب به رسميت شناخت و خطبه به نام او كرد .\r\n( 1 ) . گزارش ابن اثير بدين‌گونه است : « امير خطلبرس از شهر واسط برخاست و نسبت به امير ارغش ، فرمانرواى بصره ، طغيان كرد و واسط را گرفت . » - الكامل ، ج 11 ، ص 212 - 213 .\r\n( 2 ) . پسر زن ايلدگز بود .\r\n( 3 ) . تدبير و سياست ابن هبيره در پراكنده ساختن نيروهاى سلطان محمّد كارساز بود . وى علاوه‌بر اينكه پول‌ها و هدايايى در ميان محاصره‌كنندگان پراكند و با مهارت و زبردستى آوازه درافكند كه حمله به خليفه كفر و بىدينى است ، در نامه‌اى به ايلدگز ، او را واداشت كه متقابلا به جبال حمله كند و شاهزاده‌اى سلجوقى را به‌عنوان رقيب محمّد به تخت بردارد . اين تدبير موثر افتاد و ايلدگز ترك محاصرهء بغداد كرده به‌سوى همدان ، تختگاه سلطان محمّد ، رفت .\r\n","page_name":" 3156 ","page_number":188},
  {"content":"\r\n\r\n[ سنقر 
  ] ، شحنهء رى از قبل سلطان محمّد ، جنگ كرده ، او را هزيمت داده اموال و اسباب او را متصرّف شد . بنابراين ، سلطان محمّد ، امير سقمس « 1 » [ بن قيماز 
  ] را با لشكرى انبوه به مدد امير اينانج ، شحنهء رى ، فرستاد . اتّفاقا امير سقمس در وقت مراجعت ايشان از رى به ايشان برخورده ، بعد از جنگ عظيم ، طاقت مقاومت نياورده روى به گريز نهاد . و ملكشاه اموال و اسباب او را بر سپاه خود قسمت كرد .\r\nو چون اين خبر به سلطان محمّد رسيد ، بالضّروره خود متوجّه دفع آنها شد . و چون از حلوان طبل كوچ زده شد [ خبر رسيد 
  ] كه ملكشاه و ايلدگز به دينور آمدند . در اين اثنا ، باز خبر رسيد كه شحنهء رى ، امير اينانج ، به همدان درآمده عمال و نواب ملكشاه را بيرون كرده باز خطبه به نام سلطان محمّد خواندند . اين خبر موجب خوشحالى سلطان محمّد و تقويت سپاه او شد . و مقارن اين حال خبر رسيد كه شمله « 2 » ، صاحب خوزستان ، كه از جمله امراى همراه سلطان ملكشاه بود ، از ايشان مفارقت نموده به جانب ولايت خود رفت . و همچنين آهسته آهسته مردم شروع در گريختن كردند ، تا آنكه ظاهر شد كه ملكشاه و امير ايلدگز هردو گريخته به جانب بلاد خود رفتند . و سلطان محمّد خاطر از ممرّ ايشان جمع ساخته به همدان درآمد و در مقام آن شد كه بر سر ايلدگز رفته او را تنبيه بر اصل نمايد كه در اين اثنا ، مرض سل بر وى طارى شد و به آن مرض وفات يافت . « 3 »\r\nو هم در اين سال پسر وزير ابو هبيره ، ابو البدر ، كه قبل از اين سه سال در بند صاحب تكريت افتاده بود ، خلاصى يافته به بغداد آمد و برادرش با جميع اكابر و اعيان به استقبال او شتافتند . و آن روز مشهور معروف مانند عيدها در بغداد مردم شادىها كردند .\r\nو در ماه ربيع الآخر اين سال در بغداد آتشى افتاد كه اكثر محلّات آن شهر مثل درب فراش ، و درب لبان ، و درب دواب ، و خرابهء ابن حربه « 4 » و محلّهء ظفريّه « 5 » و خاتونيّه و باب الأزج « 6 » و سوق السلطان و اكثر دار الخلافه سوخت .\r\nو در ماه شوّال طايفه‌اى از اسماعيليه به طبس خراسان ريخته خلايق بسيار را به قتل رسانيدند و جمعى كثير از ملازمان سلطان سنجر كه در آن بلده مىبودند ايشان را اسير كرده با اموال و اسباب همراه خود بردند .\r\n\r\n\r\n","description":"","footnote":"\r\n( 1 ) . ق ، م : سقمش . ( دو حرف اوّل غير منقوط )\r\n( 2 ) . امير شمله آىتغذى .\r\n( 3 ) . عماد الدّين ، محمّد بن محمود را به‌عنوان شكيباترين ، دانشمندترين و دادگرترين سلطان سلجوقى مىستايد . - بندارى ، زبدة النصرة ، ترجمهء فارسى ، ص 345 . بعد از مرگ سلطان مسعود ، محمّد در بين رقباى سلطنت از لياقت و كفايت متوسطى برخوردار بود .\r\n( 4 ) . هرسه نسخه : خرابهء ابن خرده .\r\n( 5 ) . ق ، م : محلهء طغريه .\r\n( 6 ) . ق ، م : باب الارخ .\r\n","page_name":" 3157 ","page_number":189},
  {"content":"\r\n\r\nو در ماه ذيقعدهء اين سال از اكابر فضلا شيخ الاسلام ابو المعالى حسن بن عبد اللّه بن احمد معروف به ابن الرزاز در نيشابور وفات يافت .\r\nهم در اين سال رئيس [ شهر 
  ] آمد ، مؤيّد الدّين « 1 » بن نيسان ، كه بر حاكم آن ديار تسلّط تمام داشت ، وفات يافت و جاى او را بعد از وى به پسرش كمال الدّين بن مؤيّد الدّين تعلّق گرفت .\r\nو هم در اين سال والى ولايت بطيحه ، مظفّر بن حماد بن ابى الجبر ، بر دست نفيس بن فضل بن ابى الخير در حمام كشته شد و پسرش قائم‌مقام [ 102 الف 
  ] پدر بر سرير حكومت بطيحه قرار گرفت .\r\n\r\n\r\n","description":"","footnote":"\r\n( 1 ) . الكامل : مريد الدّين .\r\n","page_name":" 3158 ","page_number":190},
  {"content":"\r\n\r\n\r\nذكر وقايع سال پانصد و چهل و دويم از رحلت خير البشر « 1 »\r\nدر تاريخ ابن اثير جزرى مسطور است كه در ماه رجب اين سال در ولايت شام زلزله واقع شد كه اكثر بلاد مثل حمات ، و شيزر و كفرطاب ، « 2 » و معرّه ، و افاميّه ، حمص ، حصن الأكراد ، و عرقه « 3 » ، لازقيه و طرابلس و انطاكيه بالكليّه خراب شدند و چندين خلايق در اين شهرها در زير خانه‌ها هلاك شدند كه هيچ‌كس از عهدهء شمار ايشان ، غير از سريع الحساب ، بيرون نمىآمد . و بعضى بلاد ديگر اگرچه بالتمام خراب نشدند ، امّا اكثر عمارات خصوصا قلاع آن بلاد نيز روى به خرابى نهادند . بنابراين ، ملك نور الدّين محمود از خوف غلبه فرنگ بر بلاد اسلام از اطراف و جوانب مردم جمع آورده در تعمير قلاع آن بلاد سعى و اهتمام مبذول داشت .\r\nو هم در تاريخ ابن اثير جزرى مسطور است كه يكى از معلمان شهر حمات كه از آن زلزله جان به سلامت برده بود ، نقل مىكرد كه من مكتبى داشتم كه زياده از دويست طفل در آنجا مىخواندند . اتّفاقا قبل از حدوث زلزله به اندك زمانى من از جهت ضرورتى كه مرا روى نموده بود از مكتب‌خانه بيرون رفتم و در همان ساعت زلزله شد و آن مكتب‌خانه بر سر آنها افتاده تمامى هلاك شدند . و بعد از آن هيچ احدى نزديك من نيامد كه از احوال فرزندان خود خبر گيرد .\r\nو از جمله وقايع اين سال آنكه قطب الدّين مودود جزيرهء ابن عمر را به حوزهء تصرّف خود درآورد . اصل آن جزيره را اتابك زنگى به جاگير پسر خود ، سيف الدّين غازى ، داده بود و\r\n\r\n\r\n","description":"","footnote":"\r\n( 1 ) . ق : عليه و آله التحية من الملك الاكبر .\r\n( 2 ) . ق ، م : ظفرتاب . رجوع شود به پاورقى 1 ، صفحهء 2889 كتاب .\r\n( 3 ) . شهرى در شرق طرابلس\r\n","page_name":" 3159 ","page_number":191},
  {"content":"\r\n\r\nسيف الدّين ، ابى بكر دبيسى را كه از امراى بزرگ پدرش بود به ايالت آن جزيره فرستاده بود .\r\nو بعد از فوت سيف الدّين ، ابى بكر دبيسى بر آن ولايت به نوعى استيلا يافته بود كه قطب الدّين مودود مطلقا بر وى دست نمىيافت . تا آنكه در ماه ذيحجه سال سابق ابى بكر فوت شد و از وى چون پسرى نمانده بود اغل بيك ، غلام او ، بر آن جزيره مستولى شد و تمام امرا و اعيان دولت ابى بكر دبيسى در مقام اطاعت و انقياد اغل بيك درآمده ، آن جزيره را متصرّف شدند .\r\nبنابراين ، قطب الدّين مودود سپاه بر سر ايشان فرستاده بعد از محاصرهء سه ماه ، آن ولايت را از اغل بيك به مصالحه گرفته ، او را در عوض آن ولايتى ديگر داد .\r\nو از جمله وقايع اين سال آنكه در ماه ربيع الأوّل سلطان سنجر بن ملكشاه به علّت اسهالى كه بعد از قولنج حادث شده بود ، وفات يافت . از روضة الصفا چنين ظاهر مىشود كه چون سلطان سنجر از دست غزان خلاصى يافته و به دار السّلطنهء خود به مرو درآمد و ولايت را خراب و خزانه را خالى يافت ، از غصه بيمار شده در آن بيمارى از دنيا برفت . « 1 »\r\nمولد او در سنجار بود از ولايت جزيره در ماه رجب سنهء تسع و سبعين و اربعمائه [ - 479 
  ] و مدّت سلطنت او بالاستقلال چهل سال بود و بيست سال ديگر به نيابت برادران حكومت خراسان مىكرد كه مجموع شصت سال باشد . و مدّت حيات او به هفتاد و دو سال رسيده بود .\r\nو رنگ او گندمگون بود ، و محاسن دراز و پهن داشت ، تمام‌هيكل نيكوصورت بود و آثار مرحمت و عاطفت بر زيردستان در چهرهء او واضح و لايح بود ، و انوار دل و انصاف از ناصيهء او ساطع و لامع .\r\nو چون سلطان سنجر آثار مرض مدت بر وى ظاهر شد ، خواهرزاده خود ، [ ملك 
  ] محمود بن محمّد بن بغرا خان را ولىعهد خود گردانيد . و بعد از انقضاى مدّت پنج سال و شش ماه از حكومت محمود خان ، يكى از مماليك سلطان سنجر كه به امير مؤيّدين شهرت داشت ، بر وى خروج كرده ، در نيشابور چشم او را ميل كشيد و بعد از آن ولايت خراسان به دو قسم شد .\r\nبعضى از آن را خوارزمشاهيان به تصرّف خود درآوردند و بعضى را غوريان متصرّف شدند .\r\nو از جمله وقايع اين سال آنكه ابو سعيد پسر عبد المؤمن مدينهء المريه « 2 » از بلاد اندلس را كه در دست بقيّهء ملوك مالقه « 3 » مانده بود و در سنهء اثنين و اربعين و خمسمائه [ - 542 
  ] فرنگان از دست ايشان گرفته بودند ، از دست فرنگان بعد از محاصره سه ماه انتزاع نموده و به تصرّف خود درآورد .\r\n\r\n\r\n","description":"","footnote":"\r\n( 1 ) . و بدين‌طريق طومار زندگى مردى كه معاصرانش با شگفتى از قدرتش سخن مىگفتند و نامش را از مكّه تا كاشغر در خطبه‌ها مىخواندند ، درنورديده شد و با مرگ او قدرت سلجوقيان در مشرق ايران برافتاد .\r\n( 2 ) . ق : مرتيه .\r\n( 3 ) . ق ، م : ملتيه .\r\n","page_name":" 3160 ","page_number":192},
  {"content":"\r\n\r\nو از جمله وقايع اين سال آنكه رستم بن علىّ بن شهريار ، صاحب مازندران ، سپاه فراوان جمع آورده از مازندران بيرون آمد . و از امراى او هيچ‌كس نمىدانست كه مقصد او كجاست ، تا آنكه آخر الأمر بعد از قطع راه‌هاى كوهستان كه هيچ احدى در آن راه‌ها به‌واسطهء صعوبت تردّد نمىكرد ، خود را بر الموت رسانيده ، سواد الموت را تمامى بسوخت و اموال و اسباب و اسير بسيار به دست آورده مظفّر و منصور به جانب مازندران مراجعت نموده و زن و فرزند آنان را به بازار فروختند .\r\nو از جمله وقايع اين سال آنكه قافلهء حاج كه از خراسان به قصد زيارت بيت اللّه الحرام بيرون آمده بودند ، در نواحى طبرستان جمعى از سپاه خراسان كه به جانب طبرستان مىرفتند بر آن قافله ريخته ، مبلغى از اسباب و اموال ايشان را به تاراج بردند . [ 102 ب 
  ] و چند نفر از ايشان را كه به ممانعت برخاسته بودند به قتل رسيدند . و باقى به سلامت از دست ايشان خلاص يافته به‌راه افتادند كه ناگاه جمعى از اسماعيليه بر ايشان ريخته اكثر ايشان را به قتل رسانيدند و اموال و اسباب ايشان را بالتّمام به غارت بردند و جمعى كثير از زهاد و صلحا در اين قلعه بر دست اسماعيليه كشته شدند . و اين مصيبت بر اهل اسلام بسيار دشوار بود .\r\nو از جمله وقايع اين سال آنكه ميانهء امير مؤيّد اىابه ، از مماليك سلطان سنجر كه مرتبهء او به جايى رسيده بود كه تمامى امرا اطاعت او مىكردند ، و امير ايثاق كه او نيز از امراى سلطان سنجر بود و بعد از فوت سلطان گاهى به خوارزمشاهيان متوسّل مىشد و گاهى به والى مازندران ، رستم ، محاربه واقع شد و نسيم ظفر و نصرت بر پرچم علم امير مؤيّد اىابه وزيد و امير ايثاق با جمعى معدود گريخته قصد مازندران نمود ، و اموال و اسباب او تمام با خزاين به دست امير مؤيّد افتاده به‌واسطهء آن او را قوّت تمام به‌هم رسيد . و امير ايثاق چون به حوالى مازندران رسيد ، خواست كه خدمتى نمايان نسبت به والى مازندران به فعل آورد تا او نيز در مقام امداد او سعى و اهتمام تمام نمايد و او را دستگيرى كند . بنابراين ، غافل بر سر برادر رستم ، على نام ، كه با رستم هميشه بر سر ملك موروثى خصومت و نزاع داشت ، ريخته ، او را به قتل رسانيد و سرش را نزد برادرش رستم آورد . اين معنى بر رستم گران آمد و گفت كه امير ايثاق را اين كافى نبود كه گوشت مرا خورده ، اكنون مىخواهد كه از آن گوشت مرا بخوراند ؟\r\nالقصّه ، امير ايثاق چون از امداد رستم نااميد شد ، شيوهء قزاقى را پيش گرفته هميشه به تاخت و تاراج ولايت خراسان اوقات مىگذرانيد .\r\nو هم در اين سال ميانهء امير مؤيّد مذكور و سنقر عزيزى كه او نيز يكى از امراى بزرگ سلطان سنجر بود ، در ظاهر هرات - كه سنقر بعد از فوت سلطان سنجر از سلطان محمود روىگردان شده شهر هرات را متصرّف شده دم از استقلال مىزد - محاربه واقع شد . در\r\n\r\n","description":"","footnote":"","page_name":" 3161 ","page_number":193},
  {"content":"\r\n\r\nابتداى جنگ اكثر سپاه سنقر عزيزى ، خصوصا تركمانان ، از وى مفارقت نموده به امير مؤيّد ملحق شدند و سنقر عزيزى در ميان معركه غايب شد كه هيچ‌كس بعد از آن از وى خبر نداد .\r\nبنابراين بعضى مىگفتند كه او از اسب افتاده بمرد ، و بعضى بر آن بودند كه همان تركان او را كشته به امير مؤيّد پيوستند . و اللّه اعلم بحقيقة الحال .\r\nو هم در اين سال ملك نور الدّين قلعهء بعلبك را از دست ضحاك بقاعى - كه از قبل مجير الدّين ، حاكم دمشق ، بر ولايت بعلبك ايالت داشت و بعد از آنكه ملك نور الدّين محمود دمشق را از دست مجير الدّين گرفت ، ضحاك مطلقا اطاعت او نمىكرد و دم از مخالفت و استقلال مىزد و ملك نور الدّين نيز به‌واسطهء قرب وى به فرنگ و استمداد ضحّاك به ايشان ، تا اين زمان بر وى دست نيافته بود - به حيلهء تدبير گرفته در تصرّف خود آورد .\r\nو از جمله وقايع اين سال آنكه المقتضى لامر اللّه دروازهء قديم كعبه را برداشته به عوض آن دروازهء نقره كه آن را مطلّا ساخته بودند ، در آنجا نصب نمود و از دروازهء قديم جهت خود تابوت راست كرد .\r\nو در اين سال در ولايت خراسان آن‌چنان قحط شد و گرانى كه مردم تمام حيوانات را خوردند ، بلكه بعضى مردم گوشت آدميان را نيز خوردند ؛ چنانچه در نيشابور طباخى بود كه سيّدى را كشته و گوشت او را به خورد مردم داد . آخر الأمر اين معنى ظاهر شد ، و او را به سياست تمام به عوض آن سيّد علوى به قتل رسانيدند .\r\nو در اين سال در اصفهان از اكابر شافعيه محمّد بن عبد اللطيف خجندى ، كه رياست شافعيهء آن زمان به او تعلّق داشت ، وفات يافت . و در ماه ربيع الآخر اين سال از اعيان شهر نيشابور ، قاضى برهان الدّين ابو القاسم صاعدى كه در جميع فضايل و كمالات از ابناى روزگار ممتاز بود ، فوت شد .\r\n\r\n","description":"","footnote":"","page_name":" 3162 ","page_number":194},
  {"content":"\r\n\r\n\r\nذكر وقايع سال پانصد و چهل و سه از رحلت خير البشر « 1 »\r\nدر اين سال جماعتى از اتراك قارلقيه كه در ماوراء النهر ساكن بودند و بزرگان ايشان لاچين بك « 2 » و پسران يبغو خان بودند ، از خان سمرقند ، جلال الدّين مروى « 3 » ، رويگردان شده پيش خوارزمشاه ايل ارسلان آمده ، به عرض رسانيدند كه جلال الدّين ، يبغو خان را كه مقدم و سردار ما بود به قتل رسانيده و الحال درصدد استيصال ماست . ما غير از درگاه تو پناهى نداريم . ايل ارسلان ايشان را استمالت نموده ، در ماه جمادى الآخر اين سال با سپاه فراوان از خوارزم عنان عزيمت به صوت سمرقند منعطف داشت . خان سمرقند ، جلال الدّين ، چون خبر توجّه خوارزمشاه شنيد ، به حصار سمرقند درآمده ، تمام صحرانشينان را كه ما بين قراگول و جند مىنشستند ، همراه خود به درون سمرقند برد و كس پيش قراختاى « 4 » فرستاده از وى در دفع خوارزمشاه [ 103 الف 
  ] امداد طلبيد . قراختاى التماس او را مبذول داشته ، ايلك تركمان را با ده هزار سوار به مدد او فرستاد .\r\nو خوارزمشاه به بخارا رسيده ، اهالى بخارا را به انواع عنايات پادشاهانه سرافراز ساخته ، نوّاب و عمّال خود را در آنجا نصب نمود و از آنجا متوجّه سمرقند شد . خان سمرقند نيز به استظهار و قوّت ايلك تركمان و تراكمهء صحرانشين از شهر سمرقند بيرون آمده ، متوجّه جنگ خوارزمشاه شد . در كنار آب سغد « 5 » هردو سپاه به‌هم رسيده دربرابر يكديگر فرود\r\n\r\n\r\n","description":"","footnote":"\r\n( 1 ) . ق : عليه و آله التحية من الملك الاكبر .\r\n( 2 ) . در متن : لاچين بيك . تصحيح براساس تاريخ جهانگشا .\r\n( 3 ) . جلال الدّين على بن حسين معروف به كوك ساغر . - منبع پيشين ، ج 2 ، ص 14 .\r\n( 4 ) . در متن : قراضنا . تصحيح براساس تاريخ جهانگشا .\r\n( 5 ) . در متن : آب سفيد . تصحيح براساس تاريخ جهانگشا .\r\n","page_name":" 3163 ","page_number":195},
  {"content":"\r\n\r\nآمدند . آب سغد در ميانهء ايشان فاصله بود . و ايلك تركمان چون شوكت خوارزمشاهى مشاهده نمود ، در مقام ملايمت و فروتنى شده جمعى از سادات و موالى و درويشان را در ميان انداخته ، درخواست مصالحه نمودند . خوارزمشاه نيز ملتمس ايشان را مبذول داشته ، به جانب خوارزم مراجعت كرد و بزرگان قارلقى را به احترام تمام به مقام خويش فرستاد .\r\nو از جمله وقايع اين سال آنكه بعد از فوت سلطان سنجر ميانهء غزان و خاقان محمود بن محمّد در خراسان محاربات روى نمود . و تفصيل آن وقايع در تواريخ معتبره چنين آورده‌اند كه بعد از فوت سلطان سنجر امراى غز در بلخ اقامت داشتند و اطاعت خاقان محمود مىنمودند و مهمات ملكى و مالى خاقان در دست امير مؤيّد اىابه بود ؛ به نوعى كه هيچ مهم جزوى و كلّى بىصواب ديد او ، خاقان محمود را پيش نمىرفت . در ماه شعبان اين سال ، وقتى كه خاقان محمود در سرخس بود ، امراى غز در بلخ ، به مرو آمدند . و چون امير مؤيّد اين خبر شنيد ، با جماعتى از جوانان شيردل در عقب غزان رفته ، در مرو بر ايشان ريخت و جمعى كثير از آنها را به قتل رسانيده ، با غنايم و اموال بسيار مظفّر و منصور به جانب سرخس مراجعت نمود و به اردوى خاقان محمّد ملحق شد . و بعد از آن به‌واسطه اين دستبرد مغرور شده خاقان محمود را بر اين داشت كه « غزان را مستأصل بايد كرد تا مهمات سلطنت تو رواج و رونق پذيرد ، و الّا تا زمانى كه غزان مستولى خواهند بود ، تو را از سلطنت نامى بيش نيست . »\r\nالقصّه ، خاقان محمود و امير مؤيّد به‌اتّفاق يكديگر سپاه فراوان جمع نموده متوجّه دفع غزان شدند و در ششم ماه شوّال در ظاهر مرو به‌هم رسيدند ، و در روز دوشنبه نهم ماه مذكور نايرهء قتال و جدال ميانهء ايشان بالا گرفت و شش شبانه‌روز بىفاصله ميانهء ايشان جنگ قايم بود ، چنان كه در اين مدّت هيچ‌كس دست از جنگ بازنداشت ، مگر به‌واسطه مهمى كه آدمى را ضرورى باشد . و در اين مدّت غزان طاقت مقاومت نياورده روى به گريز نهادند و باز مراجعت نموده شروع در جنگ كردند . آخر الأمر ، در نيمهء شب چهارشنبه پانزدهم شهر شوّال غزان غلبه كردند و سپاه خراسان روى به گريز نهادند و چندان مردم از سپاه خراسان به قتل رسيدند كه شمار آن مقدور بشر نبود . امير مؤيّد اىابه از آن معركه گريخته به جانب طوس رفت و خاقان محمود به جرجان افتاد . و امير مؤيّد از طوس باز به جرجان رفته به خاقان ملحق شد .\r\nغزان اين نوبت در ولايت خراسان درآمده غير از مرو به هر شهرى كه رسيدند در قتل و تاراج دقيقه‌اى نامرعى نداشتند ؛ چنانچه در سرخس ده هزار آدمى را به قتل رسانيدند و همچنين طوس را قتل‌عام كردند و تتمه اين سال كه عبارت از نيمهء شوّال و تمامى ماه ذيقعده و ذيحجه باشد ، غزان در تاخت و تاراج ولايت خراسان هيچ تقصير نكردند . و در اوايل سال آينده غزان جمعى از بزرگان خود را به جرجان فرستاده و پيش خاقان محمود پيغام دادند كه\r\n\r\n","description":"","footnote":"","page_name":" 3164 ","page_number":196},
  {"content":"\r\n\r\n« چون باعث بر اين فتنه امير مؤيّد بود ، و الّا اصلا از ما بىاندامى سر نمىداد ، اكنون آنچه گذشت گذشت . مناسب آن است كه خاقان از آن ممر هيچ كدورت به‌خاطر خود راه نداده متوجّه خراسان شود كه ما همه بنده و خدمتكار ايشانيم و هرچه امر فرمايد ايستادگى داريم . »\r\nخاقان محمود از بس‌كه از ايشان متوهّم بود ، بر قول بىفعل ايشان اعتماد ننمود . تا آنكه ميانه ايشان رسل و رسايل در اين باب مكرّر شد . آخر الأمر ، چون غزان ديدند كه سلطان محمود جرئت آن ندارد كه ميان ايشان تواند درآمد و از ايشان بسيار متوهّم است ، باز كس فرستاده التماس آن كردند كه « چون خاقان خود به‌واسطهء اعتمادى كه بر ما ندارد نمىتواند در ميان ما درآيد ، پس مناسب آن است كه پسر خود ، جلال الدّين محمّد ، را پيش ما فرستند تا ما او را بر خود حاكم ساخته و در ملازمت او مساعى جميله به ظهور رسانيم و در هيچ امرى از فرمودهء او تجاوز جايز نداريم . »\r\nالقصّه ، خاقان محمود پسر خود ، جلال الدّين محمّد ، را به خراسان فرستاد . و چون جلال الدّين محمّد به خراسان درآمد ، امراى غز از مرو به استقبال او بيرون آمده متوجّه نيشابور شدند و در آنجا به خدمت جلال الدّين محمّد رسيده او را به اغزاز و اكرام تمام به پادشاهى نشانيدند . بعد از آن ، سلطان محمود با بقيّهء لشكر از جرجان با بقيهء لشكر سنجرى متوجّه خراسان شد . و چون به حدود نسا و ابيورد رسيد ، نسا را به ابى عمرو [ 103 ب 
  ] بن حمزهء نسوى « 1 » داد و در باب محافظت آن ولايت بسيار سعى و اهتمام نموده دست مفسدان و متمرّدان را از آن ولايت كوتاه گردانيد . و خاقان محمود تا آخر ماه جمادى الآخر اين سال در ظاهر نسا توقّف داشت كه در اين اثنا ، خبر رسيد كه غزان بار ديگر بر سر طوس « 2 » رفته ، آن چنان قتل و غارت كردند كه هيچ متنفسى در آن بلده نماند .\r\nو وجه اين آن بود كه چون غزان ، جلال الدّين محمّد ، پسر خاقان محمود را ، كه در نيشابور بود ، پادشاه ساخته كس پيش اهالى طوس فرستادند و از ايشان نيز اطاعت و انقياد خواستند .\r\nاهالى طوس به اعتماد استحكام حصار و كثرت ذخيره قدم از دايره اطاعت بيرون نهادند و مطلقا ملتفت فرستاده غزان نشدند . بنابراين ، غزان اين نوبت باز رفته بقيّة السّيف را بالكليّه پاك ساختند و بعد از آن باز از طوس به جانب نيشابور مراجعت نموده جلال الدّين محمّد را همراه خود برداشته متوجّه ولايت بيهق شدند و شهر سبزوار را محاصره نمودند . اهالى سبزوار نقيب النقباى خود ، عماد الدّين علىّ بن محمّد بن يحيى علوى الحسنى را بر خود امير ساخته در مقام ممانعت و مدافعت درآمدند . و مدّتى مديد ميانهء اهل سبزوار و غزان محاربات واقع مىشد و\r\n\r\n\r\n","description":"","footnote":"\r\n( 1 ) . كامل : عمر بن حمزهء نسوى .\r\n( 2 ) . « رايگان » طوس .\r\n","page_name":" 3165 ","page_number":197},
  {"content":"\r\n\r\nدر همه‌حال اهالى سبزوار غالب بودند و هرروز جمعى كثير از سپاه غز به زخم تير و تفنگ كشته مىشدند . و اهل سبزوار در اين مدّت بيش از يك كس كشته نشده بود . و چون غزان اين حالت را مشاهده كردند به مصالحه راضى شده از يكديگر جدا شدند و در بيست و هفتم ماه جمادى الآخر از ظاهر شهر سبزوار كوچ كرده متوجّه اردوى خاقان محمود ، كه در ظاهر شهر نسا و ابيورد بود ، گشتند . و در آنجا به ملازمت خاقان محمود رسيده در ركاب ايشان متوجّه نيشابور شدند . و در نيشابور باز امير مؤيّد [ الدّين 
  ] بعد از خلاص شدن از دست غزان جمعيت كرده شهر را مضبوط ساخته بودند .\r\nو قضيهء گرفتارى امير مؤيّد در تاريخ ابن اثير جزرى چنين آورده كه چون امير مؤيّد از خاقان مفارقت نمود ، در جرجان توقف نمود و بعد از آن متوجّه خراسان شده در ديهى از دهات خبوشان كه او را زانك گفتندى فرود آمده بود كه غزان خبر شدند و به طلب او به آن ديه رفتند . چون امير مؤيّد بر اين حال اطّلاع يافت ، به حصارى كه زانك داشت متحصّن شد و غزان به دور آن حصار درآمده نشستند . امير مؤيّد چون طاقت مقاومت نداشت و در حصار آزوقه نبود ، بالضّروره وضع خود را تغيير داده از آن حصار بيرون آمد و روى به خراسان نهاد . و غزان از حقيقت حال اطّلاع يافته از عقب وى رفته او را دستگير ساختند و خواستند كه گردنش زنند . به ايشان گفت كه « من را نكشيد كه مالى و مبلغى عظيم به شما مىدهم . » غزان گفتند كه « آن مبلغ كجاست ؟ » گفت كه « خزانهء من در بعضى از دهات اين كوهستان است . همراه من بياييد تا من آن را به شما بنمايم . » غزان چون نام خزانه شنيدند ، خام‌طمع شده ، همراه او راه كوه را پيش گرفتند .\r\nاتّفاقا در اثناى راه به ديهى رسيدند كه حصار مستحكم داشت و اندرون حصار باغات بسيار مىنمود . امير مؤيّد بر ديوار يكى از آنها برآمده و گفت « اينك در اينجا زر من مدفون است . شما ساعتى توقّف كنيد كه من شخصى را كه مىداند آواز كنم . » القصّه ، به اين بهانه امير مؤيّد خود را به اندرون باغ انداخت و از راه آسياب بيرون رفت و خود را به خانهء رئيس آن ده رسانيد و از آنجا به امداد آن رئيس به جانب نيشابور رفت و باز جمعيتى به‌هم رسانيد . « 1 » و غزان دست از وى بازداشته مأيوس بازگشتند . و چون الحال آوازهء آمدن خاقان محمود با غزان شنيد ، از نيشابور گريخته به جانب خواف « 2 » رفت . و در بيست و يكم ماه شعبان خاقان محمود به شهر نيشابور درآمده ، قرار گرفت .\r\n\r\n\r\n","description":"","footnote":"\r\n( 1 ) . به گزارش ابن اثير ، امير مؤيّد الدّين اىابه توسط آسيابان روستا پيش بخشدار قريه برده شد و او مقدّمات فرار امير را فراهم آورد .\r\n( 2 ) . رجوع شود به پاورقى 1 ، صفحهء 3137 كتاب .\r\n","page_name":" 3166 ","page_number":198},
  {"content":"\r\n\r\nو از جمله وقايع اين سال آنكه ملك ابو شجاع فرخشاه ، والى ولايت ختلان ، در ماه رجب اين سال ترمد را محاصره نمود ، و والى ترمد ، فيروز شاه احمد بن ابى بكر بن قماج ، از شهر بيرون آمده با فرخشاه جنگ پادشاهانه كرد . بعد از كشش و كوشش بسيار ، فرخشاه طاقت مقاومت نياورده روى به گريز نهاد و در اثناى راه به مرض قولنج وفات يافت .\r\nو اصلا بيرون آمدن فرخشاه از ولايت ختلان نه به قصد ترمد بود ، بلكه چون در ايّام دولت سلطان سنجر او نيز در رنگ ملوك ساير بلاد در مقام اطاعت و انقياد سلطان سنجر بود و سلطان سنجر در حين توجّه به جنگ غزان او را طلبيده بود كه در آن جنگ همراه باشد ، بنابراين فرخشاه از اطراف و جوانب سپاه به‌هم رسانيده به عزيمت امداد سلطان سنجر بيرون آمد . و چون از افواه دانسته شد و شنيده بود كه دولت سلجوقيه روى به زوال دارد ، او در آمدن توقّفات بسيار مىكرد و غرضش آن بود كه پيش از آمدن او پيش سلطان سنجر ، معاملهء او با غزان فيصل پذيرد . و بعد از آن اگر غلبه سلطان سنجر را باشد ايلغار نموده به خدمت او رسد و بگويد كه « من مىآمدم . غايتش چون [ 104 الف 
  ] طالع مدد نكرد ، درون معركه نرسيدم . » و اگر مهم نوع ديگر برآيد ، به امراى غز بفرستد كه « من به‌واسطهء دوستى شما به امداد سلطان سنجر نيامدم . » و چون فرخشاه مدعى آن بود كه از اولاد بهرام گور است ، ميل اين داشت كه غزان او را به سلطنت بردارند . اتّفاقا شقّ ثالث پيدا كرد ؛ كه غزان سلطان سنجر را به دست آورده ، به سلطنت نگاه‌داشتند . و فرخشاه تا اين زمان در آن‌ميان مانده بود . و در اين سال چون سلطان سنجر فوت شد ، او لشكرى جمع آورده بر سر ترمد آمد و كارى نساخته ، سفر آخرت پيش گرفت .\r\nو از جمله وقايع اين سال آنكه ، ملكشاه بن سلطان محمود ولايت خوزستان را از دست شمله تركمان انتزاع نموده به حوزهء تصرّف خود درآورد . و شمله بعد از كشته شدن اكثر سپاهش گريخته ، روى به قلعهء دندرزين « 1 » متحصّن شد و ملكشاه داد و عدل پيش آورده مردم خوزستان را مطيع و منقاد خود گردانيد . و باعث جنگ ملكشاه و شمله تركمان آن بود ، كه چون ملكشاه از پيش برادر خود ، سلطان محمّد ، كه حاكم عراقين بود ، گريخته به خوزستان آمد و از خوزستان به اشارهء سنقر همدانى و [ امير 
  ] قويدان به واسط رفت به قصد آنكه بغداد را متصرّف شود . و در واسط چند روز به جانب شرقى فرود آمده سپاه خود را به اطراف و جوانب فرستاد كه آن ولايت را تاخت و تاراج نمايد . و چون اكثر افواج او را از تاخت و تاراج بازگشتند ، اهالى واسط اتّفاق نموده از بالاى ايشان بند آب را باز كردند ، چنان كه آن آب آمده\r\n\r\n\r\n","description":"","footnote":"\r\n( 1 ) . متن : وندرزين . الكامل : دندرزين . چون در ديگر مواضع كتاب دندرزين آمده اين ضبط اختيار شد .\r\n","page_name":" 3167 ","page_number":199},
  {"content":"\r\n\r\nاكثر سپاه ملكشاه را هلاك گردانيد و ملكشاه خود با جمعى معدود گريخته باز به خوزستان آمد . و در اين وقت ، شمله تركمان در مقام ممانعت شده او را به خوزستان نگذاشت و هرچند ملكشاه ملايمت و تضرّع نمود ، شمله مطلقا به او التفات نكرد . بنابراين ، در كار خود متحيّر مانده كس به لران آن ناحيه فرستاده از ايشان امداد خواست . لران چون اين خبر شنيدند بسيار خوشحال شدند و چندان مردان از الوار به مدد ملكشاه آمدند از كوه ، ( كه از حدّ و حصر بيرون بود . ) « 1 »\r\nو چون شمله اين حالت را مشاهده نمود ، بسيار خوف و هراس بر وى مستولى شد و كس پيش ملكشاه فرستاده اظهار اطاعت و انقياد نمود و گفت : « من در اين ولايت خطبه و سكّه به نام تو مىخوانم . » و امّا ملكشاه مطلقا سخن او را قبول نكرده متوجّه حرب شد . و چون شمله تركمان ديد كه او به‌هيچ‌وجه ميل قبول عذر او ندارد ، او نيز درصدد استعداد حرب شده با لشكرى آراسته از شهر خوزستان بيرون آمد . و بعد از اشتعال نايرهء جدال و قتال - چنانچه سابقا قلمى شد - نسيم ظفر و نصرت بر پرچم علم ملكشاه وزيد و شمله با بعضى معدود گريخته به قلعه دندرزين « 2 » متحصّن شد . و ملكشاه بعد از نسق و انتظام مهمات خوزستان ، عزم بلاد فارس كرد و بعضى از ولايت را به تصرّف درآورد .\r\nو از جمله وقايع اين سال آنكه جمعى از تركمانان در حدود قهستان خراسان به طريق صحرانشينان مىبودند و هميشه ميان ايشان و اسماعيليهء قهستان نزاع و خصومت بود . اتّفاقا در اين سال اسماعيليان جاسوس فرستاده تحقيق كردند كه تركمانان از خانه‌هاى خود بيرون رفته‌اند و غير از زنان و فرزندان ايشان با اموال و اسباب و گله و رمه كسى ديگر در حشم ايشان نيست . بنابراين ، هزار و هفت‌صد نفر از اسماعيليه از قلاع خود فرود آمده متوجّه حشم تركمانان شده تمامى اموال و اسباب ايشان را با زنان و فرزندان ايشان گرفته به جانب قلاع خود مراجعت نمودند . و آنچه از اسباب تركمانان نمىتوانستند برداشت ، همه را آتش زدند .\r\nالقصّه ، چون اسماعيليان برگشتند ، تركمانان خبر يافته در عقب آنها تاختند . اتّفاقا وقتى رسيدند كه اسماعيليه به قسمت اموال مشغول بودند ، كه به يكباره تركمانان اطراف تكبير برآورده بر ايشان ريختند و تمامى ايشان را به قتل رسانيدند ، چنانچه از هزار و هفت‌صد ، غير از نه نفر هيچ احدى خلاص نشد و تركمانان اضعاف آنچه از ايشان برده بودند ، گفته مظفّر و منصور به جاى خود آمدند .\r\nو از جمله وقايع اين سال آنكه سلطان غياث الدّين غورى به عوض خون پسر عمش ،\r\n\r\n\r\n","description":"","footnote":"\r\n( 1 ) . ق : ( كه زياده بر احتياج او ) .\r\n( 2 ) . ق : وندرزين .\r\n","page_name":" 3168 ","page_number":200},
  {"content":"\r\n\r\nسلطان سيف الدّين ، سپهسالار عباس را به قتل رسانيد . و تفصيل اين مجمل آنكه چون بعد از فوت علاء الدّين جهانسوز پسرش ، سيف الدّين محمّد ، بر سرير سلطنت قرار گرفت ، اوّل‌بار از آثار جوانمردى و معدلت خود بر مردم چيزىكه بر مردم ظاهر ساخت آن بود كه هردو عمزادهء خود ، سلطان غياث الدّين محمّد و سلطان شهاب الدّين ، را از بند پدر رهايى داد .\r\nاگرچه از روايت كامل التواريخ - كه سابقا قلمى شد - چنين ظاهر مىشود كه علاء الدّين جهانسوز برادرزاده‌هاى خود را بند نكرد [ 104 ب 
  ] بلكه با ايشان جنگ كرده در دست آنها گرفتار شد ، امّا از تواريخ عجم خصوصا از روضة الصفا و طبقات ناصرى چنين معلوم مىشود كه علاء الدّين جهانسوز هردو برادرزاده‌هاى خود را محبوس گردانيد و پسرش ، سيف الدّين محمّد ، ايشان را بيرون آورده به تدارك آنچه از پدرش نسبت به ايشان صادر شده بود پرداخت . و چون ايّام دولت ملك سيف الدّين يك سال و كسرى بيش نبود ، آثار نيكنامى او چندان بر صفحات روزگار نماند ، و الّا ذات معدلت صفات او چندان منشأ خيرات و مبرّات مىشد كه از صفحه آثار روزگار بسى سلاطين ذوى الإقتدار را محو مىگردانيد . « 1 »\r\nو سبب انقراض زندگانى او را چنين آورده‌اند كه در آن ايّام كه سلطان علاء الدّين جهانسوز در دست سلطان سنجر گرفتار بود ، ملك ناصر الدّين به مدد غوريان به جاى او قرار گرفت و به حكومت آن ديار اشتغال نمود . و در آن‌وقت ملك ناصر الدّين دستوانهء مرصّع حرم ملك سيف الدّين را گرفته به يكى از سپهسالاران خود كه او را ورميس « 2 » گفتندى داده بود .\r\nالحال ، چون سلطنت به ملك سيف الدّين رسيد ، روزى در اثناى تير انداختن ، آن دستوانهء مرصّع حرم خود را در دست سپهسالار حرم ورميس ديد . اگرچه رسم غوريان آن بود كه امراى ايشان و دستوانهء مرصّع را مىپوشيدند و سلاطين ايشان به هركه تشريف مىدادند دستوانهء زرّين مرصّع نيز مقرّر بود . القصّه ، چون نظر ملك سيف الدّين بر آن دستوانه افتاد غيرت مردى و حميّت پادشاهى وى به حركت درآمده در مقام قتل ورميس شد و در همان مجلس فرمود كه « اى ورميس ! برو تير از آماج بازگير » ورميس به فرمودهء او چون روانه گرديد ، ملك سيف الدّين تيرى بر كمان نهاده آن‌چنان بر پشت وى انداخت كه از سينه‌اش بيرون آمد و در همان موضع جان به قابض ارواح سپرد . بعد از آن برادر ورميس ، سپهسالار عباس ، اين كينه در دل نگاه‌داشته فرصت مىطلبيد . تا آنكه در اين اوان كه ملك سيف الدّين به جنگ\r\n\r\n\r\n","description":"","footnote":"\r\n( 1 ) . اين‌كه مورّخين سيف الدّين را « منشأ خيرات و مبرّات » مىدانند ناشى از اين اصل است كه وى پس از مرگ پدر خود علاء الدّين جهانسوز سياست تسامح و مداراى پدر نسبت به اسماعيليان غور را بگردانيد و آنان را به قهستان راند .\r\nدرواقع غوريان از اين زمان به ديندارى و تقوا در سنّت شهرت يافتند و موجب گرديدند كه منابع تاريخى با بيانى ستايش‌آميز از آنها ياد كنند .\r\n( 2 ) . ق : درميس .\r\n","page_name":" 3169 ","page_number":201},
  {"content":"\r\n\r\nغزان مىرفت ، در روز مصاف ، عباس فرصت يافته نيزه‌اى بر پهلوى ملك سيف الدّين فرو برد و او را از پشت اسب بر روى زمين انداخت . سپاه سيف الدّين چون او را از پشت اسب افتاده ديدند ، از هول جان خود او را همچنان بر حال خود گذاشته روى به گريز نهادند . و آن روز جمعى از اتراك غز بر سر سيف الدّين رسيدند ، ديدند كه جامه و كمر پادشاهانه دارد .\r\nفى الحال ، يكى از آن جماعت از اسب فرود آمده خواست كه كمر او را بگشايد . چون به‌آسانى گشوده نمىشد ، كاردى بر كمر او نهاده زور كرد كه ببرد ، كه ناگاه سر كارد از كمر جدا شده به شكم ملك سيف الدّين رفت . ملك سيف الدّين به آن زخم كارد سفر آخرت اختيار نمود .\r\nالقصّه ، چون ملك سيف الدّين محمّد فوت شد ، به‌اتّفاق اعيان و اشراف آن ديار سلطان غياث الدّين بر سرير سلطنت قرار گرفت . در روضة الصفا مسطور است كه قبل از آنكه سلطان غياث الدّين به منصب سلطنت رسد او را شمس الدّين مىگفتند و برادرش ، شهاب الدّين ، چون بر سرير جهاندارى تمكن يافت به سلطان غياث الدّين ملقّب شد و برادرش را به معزّ الدّين ملقّب گردانيد . امّا چون ميانهء ارباب تواريخ مغزّ الدّين همان به نام اصلى خود كه شهاب الدّين باشد اشتهار دارد ، ما نيز در سياق اين كلام از وى شهاب الدّين خواهيم تعبير نمود . و چون در اين وقت سلطان شهاب الدّين در پيش عمّ خود ، ملك فخر الدّين ، در باميان بود ، به مجرّد آنكه شنيد كه برادرش ، سلطان غياث الدّين ، در فيروزكوه بر سرير سلطنت قرار گرفت ، از باميان ايلغار نموده به فيروزكوه آمد .\r\nو چون سپهسالار عباس ، غياث الدّين را بر سرير حكومت نشانيده بود ، در كمال عظمت و نخوت زندگانى مىكرد و سلطان غياث الدّين را در مهمات چندان اعتبارى و وقعى نبود و شكوت و ابهّت او در دل غوريان زياده از مهابت سلطان غياث الدّين بود ، مع هذا هرگاه كه در خاطر هردو برادر كشته شدن سيف الدّين محمّد مىرسيد ، نايرهء آتش انتقام او در كانون دل هردو برادر شعله مىزد . « 1 » بنابراين ، هردو برادر در باب قتل عباس با يكديگر مشورت نموده ، با يكى از تركان خاص خود قرار دادند كه هرگاه عباس به بارگاه درآمده به جاى خود قرار گيرد و سلطان شهاب الدّين دست به كلاه برد ، بايد كه بىفرصت ، سر عباس را از بدنش جدا كنى .\r\nروز ديگر چون سپهسالار عباس به شوكت هرچه تمام‌تر به بارگاه درآمد و به جاى خود بنشست و سلطان غياث الدّين دست به طاقيهء خود برد ، آن ترك در ساعت به يك ضرب تيغ بىدريغ سر عباس را از بدنش دور انداخت . گويند كه در وقت تيغ كشيدن آن ترك ، عباس\r\n\r\n\r\n","description":"","footnote":"\r\n( 1 ) . باسورث ، مشاركت و مناسبات دوستانهء ميان دو برادر را از پديده‌هاى نادر اين دوره ناميده است . - تاريخ ايران كيمبريج ، ص 161 .\r\n","page_name":" 3170 ","page_number":202},
  {"content":"\r\n\r\nدريافته ، دست به كار خود كرد . امّا هنوز نصف كارد از غلاف بيرون نيامده بود [ 105 الف 
  ] كه سرش بر زمين افتاد . و چون سپهسالار به قتل رسيد ، ملك فخر الدّين را طمع در ولايت برادرزادگان پيدا شد . بنابراين ، كس پيش حاكم بلخ و والى هرات فرستاده از ايشان امداد خواست و به استظهار و امداد از باميان متوجّه فيروزكوه گشت . و ايشان از مركز خود حركت نموده به قصد آنكه به اتّفاق ملك فخر الدّين ، سلطان غياث الدّين و برادرش شهاب الدّين را از پيش بردارند .\r\nو چون برادران بر حقيقت حال اطّلاع يافتند ، پيشدستى نموده قبل از آنكه ملك فخر الدّين به والى بلخ و هرات پيوندد بر سر راه هردو ايشان لشكر فرستاده و سپاه غور هردو سردار را كشته ، سر ايشان را به خدمت سلطان غياث الدّين حاضر ساختند . « 1 » غياث الدّين سر پسر امير قماج ، والى بلخ ، را با سر سردارى كه از قبل والى هرات مىآمد ، نزد ملك فخر الدّين فرستاد .\r\nملك فخر الدّين چون سر ايشان را ديد ، از ارادهء خود نادم و پشيمان شده ، بازگشت ، كه در اين اثنا ، سپاه غوريان رسيده او را در ميان گرفتند . و متعاقب اين حال سلطان غياث الدّين و سلطان شهاب الدّين نيز به آنجا رسيدند . و چون دانستند كه عمّ ايشان در آن ميان گرفتار است ، هردو برادر از مركب فرود آمده ، پيش رفته ، گفتند كه « خداوندگارا ! باز بايد كشت ؟ » و چون ملك فخر الدّين برادرزادگان را ديد ، بسيار منفعل شد . و ايشان ملك فخر الدّين را به لشكرگاه خود درآورده بر تخت نشانيدند و در پيش او به ادب بايستادند . و ملك فخر الدّين از غايت سراسيمگى و شرمندگى سخنان درشت گفته ، از تخت برخاست و گفت : « شما نسبت به من استهزا و مسخرگى مىكنيد . » و آن دو پادشاه نيكونهاد دربرابر درشتى ملك فخر الدّين زبان به معذرت گشاده ، ملك فخر الدّين را به جانب دار السّلطنهء خود ، باميان روانه ساختند و يك منزل همراه او به متابعت و مشايعت رفتند . و ملك غور بر سلطان غياث الدّين قرار گرفت .\r\nو همانا آنچه ابن اثير جزرى در باب گرفتارى سلطان علاء الدّين جهانسوز در دست سلطان غياث الدّين و سلطان شهاب الدّين مخالف با ساير ارباب تواريخ نوشته ، منشأ اشتباه او قضيه ملك فخر الدّين و گرفتارى او خواهد بود ، و الّا چگونه معقول توان ساخت كه جميع ارباب تواريخ عجم ، خصوصا صاحب طبقات ناصرى كه در زمان ايشان بود و تحقيق احوال غوريان بر وجهى كه بود نمود ، مگر غلط كرده باشند و ابن اثير كه از مورّخين عرب است حقيقت حال نوشته باشد . و اللّه أعلم .\r\n\r\n\r\n","description":"","footnote":"\r\n( 1 ) . اين واقعه در محلّى به نام راغ رزميان ، بين هرات و فيروزكوه ، اتّفاق افتاد و حاكمان بلخ و هرات ، قماج و يلدز بودند كه سر هردو پيش فخر الدّين فرستاده شد .\r\n","page_name":" 3171 ","page_number":203},
  {"content":"\r\n\r\nالقصّه ، چون سلطان غياث الدّين خاطر از رهگذر ملك غور و منازعت عمّش ، ملك فخر الدّين ، مطمئن گردانيد ، لشكر به گرمسير كشيده ، آن ديار را نيز مسخّر گردانيد . و از آنجا به جانب بادغيس رفته آن جلگه را نيز در تحت تصرّف خود درآورد و با حكّام غرجستان وصلت و قرابت نمود . و حكم او در آن سرزمين نيز جارى شد .\r\n\r\n","description":"","footnote":"","page_name":" 3172 ","page_number":204},
  {"content":"\r\n\r\n\r\nذكر وقايع سال پانصد و چهل و چهار از رحلت خير البشر « 1 »\r\nدر تاريخ ابن اثير جزرى مسطور است كه در اين سال عبد المؤمن تمامى ولايت افريقيهء مغرب را از دست فرنگان انتزاع نمود ، خصوصا مهديه را ، كه پايتخت آن ديار بود . و در باب گرفتن مهديه ، عبد المؤمن سه سال فكر مىكرد و از اطراف و جوانب غلّه‌ها را جمع كرده پيشتر مىفرستاد ؛ چه ، در وقايع سنه ثلث و اربعين و خمسمائه [ - 543 
  ] هجرى مذكور شد كه چگونه رجار فرنگى ، صاحب صقليه ، مهديه را از حسن بن علىّ بن يحيى بن تميم بن معزّ گرفت و حسن بن على از آن زمان تا اين سال پيش عبد المؤمن بعد از چهار سال محبوس چنان كه مذكور شد - مىبود . و عبد المؤمن به او گفته بود كه « من مهديه را از براى تو خواهم گرفت ، ان شاء اللّه تعالى . » و چون به‌تازگى فرنگان اهل زويله را به قتل رسانيدند ، بار ديگر جمعى از اهل آن ديار از علما و صلحا به استغاثه پيش عبد المؤمن آمد . آن‌چنان از دست جور و تعدّى كفّار و استيلاى ايشان بر زن و فرزند مسلمانان بناليدند كه عبد المؤمن در مجلس زارزار بگريست و آن جماعت را دوهزار دينار جهت خرج ضروريات داده به اعزاز و اكرام تمام نگاه‌داشت و در مقام استعداد سپاه شد . و چون از راه خشكى كه ميانهء مراكش و مهديه است آبى كه به لشكر عبد المؤمن وفا تواند نمود نبود ، عبد المؤمن جماعتى را فرستاد كه در آن راه چاه‌ها كندند و غلّه‌ها را جابه‌جا با خوشه جمع نمود .\r\nو چون مدّت سه سال بر اين منوال گذشت ، در ماه صفر اين سال چنانچه عادت او بود كه هميشه سفر اختيار مىنمود با صد هزار سوار و پياده و متوجّه آن ديار مىگشت ، حسن بى\r\n\r\n\r\n","description":"","footnote":"\r\n( 1 ) . ق : عليه و آله التحية من الملك الاكبر .\r\n","page_name":" 3173 ","page_number":205},
  {"content":"\r\n\r\nعلىّ بن يحيى را مقدّمهء آن سپاه گردانيد و در بيست و چهارم ماه جمادى الآخر به مدينهء [ 105 ب 
  ] تونس رسيد . و در آن هنگام حاكم آن شهر ، احمد بن خراسان بود . و چون عبد المؤمن به نواحى آن شهر رسيد كس پيش احمد بن خراسان فرستاد و او را به اطاعت و انقياد خود دعوت نمود . احمد به استحكام شهر خود مغرور شده شروع در مخالفت كرده ، عبد المؤمن وى را محاصره نمود . ميانهء ايشان هرروز جنگ عظيم مىشد . آخر الأمر ، هفت نفر از اعيان آن شهر آمده نزد عبد المؤمن از براى مردم تونس امان خواستند . عبد المؤمن آن هفت نفر را از جان و مال امان داده و باقى مردم آن شهر را بر جان ايشان با نصف مال امان داد و نصف اموال ايشان را متصرّف شد . سه روز عبد المؤمن در شهر تونس توقف نمود و هر يهودى و نصارى كه در آن شهر بود اسلام بر وى عرض كرد . اگر قبول مىنمود و به حيلهء اسلام آراسته مىگشت ، او را با مالش خلاص مىگردانيد ، و الّا گردنش مىزد .\r\nو بعد از فتح مدينهء تونس عنان عزيمت برّا و بحرا به صوب مهديه منعطف گردانيد و در بيست و دويم ماه رجب در ظاهر مهديه فرود آمد و شهر را محاصره نمود ، شهر زويله را ، كه فرنگان خراب مطلق ساخته بودند ، در يك روز آبادان گشت . و چون مهديه را فرنگان صور مستحكم ساخته بودند به‌هيچ‌وجه گرفتن آن به جنگ ممكن نبود ، بنابراين ، عبد المؤمن فرمود كه در جانب غربى شهر مهديه سركوب ساخته شروع در جنگ كردند . مع هذا فرنگان در جنگ كوتاهى نمىكردند . و چون مدّت محاصرهء عبد المؤمن امتداد كشيد ، از جانب صقليه يك‌صد و پنجاه غراب به مدد فرنگانى كه در مهديه بودند آمدند . امّا چون عبد المؤمن خبر آمدن غراب‌ها شنيد ، فى الحال ، جمعى كثير از شجعان سپاه خود را در كشتىها نشانيده به جنگ ايشان فرستاد و خود جبين خود بر زمين تضرّع و نياز نهاده ، نصرت و ظفر اهل اسلام از حق سبحانه و تعالى مسئلت مىنمود . هنوز عبد المؤمن در دعا بود كه خبر رسيد غراب‌هاى فرنگان كه به امداد اهل مهديه آمده بودند ، طاقت مقاومت نياورده ، روى به گريز نهاده بازگشتند و هفت غراب به دست سپاه عبد المؤمن افتاد .\r\nو چون اين خبر به اهالى مهديه ، يعنى فرنگانى كه در مهديه بودند ، رسيد ، بسيار هراس و خوف بر ايشان استيلا يافت ؛ چه ، ايشان تا اين زمان به اميد آن مدد جنگ مىكردند . اكنون چون احوال آن جماعت به آن انجاميد كه همه به حال ابتر گريخته روى به جزيرهء صقليه نهادند . فرنگان ده نفر از مردم خود نزد عبد المؤمن فرستاده بر نفس و مال امان طلبيدند .\r\nعبد المؤمن گفت كه « اگر ايشان مسلمان مىشوند ما به مقتضاى شريعت خود ايشان را امان مىدهيم ، و الّا ميانهء ما و ايشان غير از تيغ ، چيز ديگر نيست . » آخر الأمر ، فرنگان به تضرّع و زارى درآمدند و تحف و هداياى بسيار جهت عبد المؤمن فرستادند و التماس كردند كه\r\n\r\n","description":"","footnote":"","page_name":" 3174 ","page_number":206},
  {"content":"\r\n\r\nعبد المؤمن از سر كشتن ايشان درگذرد . و چون تضرّع و زارى ايشان از حدّ اعتدال تجاوز نمود ، عبد المؤمن قبول التماس ايشان نمود و آنها را در كشتى سوار كرده به جانب صقليه فرستاد . « 1 » و چون موسم دريا نبود ، اكثر ايشان در دريا غرق شدند و جمعى قليل از ايشان به صقليه رسيدند . و مدّت حكومت فرنگان در مهديه دوازده سال بود .\r\nو در محرّم سنهء خمس و خمسين و خمسمائه [ - 555 
  ] هجرى كه عبارت از محرّم سال آينده باشد از تاريخ رحلت پيغمبر ، صلّى اللّه عليه و آله و سلّم ، عبد المؤمن به شهر مهديه درآمد « 2 » و بيست روز در شهر بود ، تا آنكه از حصار آن آنچه در آن ايّام شكست يافته بود ، تعمير يافت . بعد از آن حسن بن على را با يكى از امراى معتمد خود در آنجا گذاشته به جانب مراكش مراجعت نمود . تمام ولايت افريقيّه در اين يورش به حوزهء تصرّف عبد المؤمن درآمد . و از جمله شهرها كه در اين يورش به تصرّف عبد المؤمن درآمد مدينهء قفصه « 3 » بود .\r\nدر تاريخ ابن اثير جزرى مسطور است كه چون اهالى مدينهء قفصه استيلا و شوكت عبد المؤمن را مشاهده نمودند ، پيش از آنكه او لشكر بر سر ايشان فرستد با يكديگر نشسته ، بعد از مشورت ، مصلحت چنان ديدند كه پيش عبد المؤمن بايد رفت و از اطاعت و انقياد او ابا و امتناع نبايد نمود . بنابراين ، والى آن مدينه ، يحيى بن تميم بن معزّ « 4 » ، با جمعى از اعيان آن شهر تحف و هداياى لايقه برداشته به ملازمت عبد المؤمن آمدند . چون حاجب دعاى ايشان را به عرض عبد المؤمن رسانيد ، عبد المؤمن گفت : « تو را اشتباه شده . آنها از مردم قفصه نخواهند بود . » حاجب به عرض رسانيد كه « من تحقيق نموده‌ام . والى قفصه ، يحيى بن تميم است . » عبد المؤمن گفت : « چگونه تواند بود كه مهدى - يعنى محمّد تومرت - گفته بود كه اصحاب ما درختان شهر قفصه را خواهند بريد و حصار او را خراب خواهند كرد . » آخر الأمر ، چون مشخص شد كه ايشان آمدند ، عبد المؤمن ايشان را امان داد . و يكى از شعراى قفصه قصيده‌اى در مدح عبد المؤمن گفته به ملازمت او رسيد . « 5 » عبد المؤمن هزار دينار به صله ، آن شاعر را داد .\r\nو از جمله وقايع اين سال محاربه پسران عبد المؤمن بود با امراى عرب كه بزرگ ايشان\r\n\r\n\r\n","description":"","footnote":"\r\n( 1 ) . فرمانرواى صقليه گفته بود « اگر عبد المؤمن ياران ما را در مهديه بكشد ، ما هم مسلمانانى را كه در جزيرهء صقليه هستند ، خواهيم كشت و زنان و فرزندان‌شان را اسير خواهيم كرد و اموال‌شان را خواهيم گرفت . - الكامل .\r\n( 2 ) . و چون عبد المؤمن بامداد روز دهم محرّم سال 555 هجرى داخل مهديه شد ، اين سال را « سال پنج‌ها » ناميد .\r\n( 3 ) . شهر كوچكى در افريقيه مغرب در نزديكى قيروان . - معجم البلدان .\r\n( 4 ) . قابل مقايسه است با نسب صاحب شهر مهديه ، حسن بن على بن يحيى بن تميم بن معز .\r\n( 5 ) . مطلع آن قصيده اين است :\r\n ما هزّ عطفيه بين البيض و الأسل * مثل الخليفة عبد المؤمن بن على \r\nيعنى : هيچ‌كس مانند خليفه عبد المؤمن بن على در ميان شمشيرها و نيزه‌ها جلوه ننموده و هنرنمايى نكرده است . - الكامل ج 11 ، ص 244 .\r\n","page_name":" 3175 ","page_number":207},
  {"content":"\r\n\r\n[ 106 الف 
  ] محرّز بن زياد بود در دامنهء جبل قرن . و تفصيل اين مجمل آنكه در حين مراجعت عبد المؤمن از مهديه ، مىخواست كه امراى عرب را از ولايت افريقيه بيرون برد ؛ چرا كه هميشه ايشان در آن ولايت فتنه و فساد مىكردند و به‌واسطهء كثرت قبايل هيچ‌كس با ايشان مقاومت نمىتوانست كرد ؛ چه ، مجموع اعراب كه در آن ولايت ساكن بودند زياده از هشتاد هزار خانه مىشدند . بنابراين ، عبد المؤمن امراى عرب را طلبيده با ايشان گفت كه « بر ما و بر جميع مسلمانان واجب است كه از جهت اعلاى معالم شرايع محمّد ، صلّى اللّه عليه و آله ، مهما امكن سعى نموده ، با كفّار فرنگ جهاد كنيم . اكنون الحمد اللّه كه ولايت افريقيه كه مدّت دوازده سال بود كه فرنگان از دست اهل اسلام انتزاع نموده و متصرّف شده بودند ، از دست ايشان گرفتيم . الحال ، عزيمت آن داريم كه ولاياتى كه از بلاد اندلس فرنگان از دست حكّام اسلام گرفته‌اند از ايشان گرفته ، شعاير اسلام را در آنجا رواج دهيم . و اين معنى بىامداد شما ميسّر نمىشود ؛ چه ، اصل اين بلاد را آبا و اجداد شما فتح نموده‌اند و حقّ سبحانه تعالى به قوّت و شوكت شما مرتبهء اسلام را بلند گردانيد . »\r\nالقصّه ، عبد المؤمن چندان مرغبات به امراى اعراب گفت كه همه از روى رغبت گفتند كه « ما بندگان اميريم . هرچه مىفرمايد از آن تجاوز نداريم . » عبد المؤمن گفت : « من از شما ده هزار سوار جرّار نيزه‌دار مىخواهم كه با ما در جهاد فرنگ و اندلس موافقت نمايند . » ايشان قبول كرده ده هزار سوار همراه عبد المؤمن كردند . و عبد المؤمن بزرگان ايشان را سوگند مصحف داد كه با او غدر نكنند و خود را در نصرت و دولت‌خواهى وى معاف ندارند .\r\nچون عبد المؤمن از مهديه به جانب اندلس متوجّه شد ، بعد از قطع چند مرحله به موضعى رسيدند در ميان كوهستان كه راه‌ها بسيار تنگ بود و سپاه عبد المؤمن هرفوجى به راهى مىرفت .\r\nو شب در آن كوهستان فرود آمده بودند كه يكى از امراى عرب - كه او را يوسف بن مالك گفتندى - نزد عبد المؤمن آمده به عرض رسانيد كه « عربان عن‌قريب است كه بازمىگردند ؛ چه ، ايشان با يكديگر مىگفتند كه غرض عبد المؤمن آن است كه ما را از ولايت افريقيه كه وطن ماست بيرون كند . » و عبد المؤمن را فكر آن بود كه نوعى شود كه ايشان را از آن كوهستان بيرون برد كه در آنجا بازگشتن ايشان متصوّر نتواند بود . اتّفاقا شب ديگر جميع عربان گريخته به جانب قبايل خود به بريّه درآمدند . و عبد المؤمن ، يوسف بن مالك را به « يوسف صادق » ملقب گردانيده در باب رفتن و گريختن عربان به هيچ‌كس چيزى نگفت ، بلكه آن‌چنان تغافل زد كه گويا خبر ندارد . و به ايلغار تمام به جانب مغرب رفت . تا آنكه در نواحى قسطنطنيه در موضعى كه به « وادى النسا » شهرت دارد و آب و علف در آن وادى فراوان مىباشد ، فرود آمد و مدّت بيست روز در آن وادى اقامت نموده راه‌ها را آن‌چنان ضبط نمود كه هيچ احدى به جايى نمىتوانست رفت .\r\n\r\n","description":"","footnote":"","page_name":" 3176 ","page_number":208},
  {"content":"\r\n\r\nو چون عربان گريخته شنيدند كه عبد المؤمن به ايلغار تمام رفت و از ايشان مطلقا تفحّص ننمود ، با خود قرار به آن دادند كه او را از جانب اندلس چيزى موحش رسيده كه به اين سرعت رفت . بنابراين ، بازگشته به جاى خود در دامنهء كوه قرن آمدند . و چون جاسوسان عبد المؤمن اين خبر رسانيدند ، در ساعت دو پسر خود ، ابو محمّد و ابو عبد اللّه ، را با سى هزار سوار آن چنان بر سر ايشان فرستاد كه ايشان وقتى خبردار شدند كه سپاه موحدّين دور ايشان را فرو گرفته بودند . چون عربان اين حالت مشاهده نمودند ، جمعى از بزرگان ايشان مثل مسعود بن زمام ، و جبارة بن كامل با جماعت خويش گريخته به جايى رفتند . امّا محرز بن زياد با قبيلهء خود به جنگ ايستاد . ميانهء ايشان جنگى عظيم شد و از جانبين مردم بسيار به قتل رسيدند .\r\nآخر الأمر ، محرز در معركه كشته شد و سپاه عبد المؤمن زن و فرزندان ايشان را بند كرده پيش عبد المؤمن آوردند . عبد المؤمن - چنانچه شيوهء مرضيه او بود - زنان عرب از نهايت رعايت و محافظت نموده همراه خود به مراكش برد . آخر الأمر ، امراى عرب از حركت ناشايست خود پشيمان شده همه كمر اطاعت و انقياد در ميان بسته ، نزد عبد المؤمن رفتند . و عبد المؤمن از گناه ايشان درگذشته فرزندان ايشان را به ايشان داد و ايشان را در ثغور اندلس نگاه‌داشت و ولايت افريقيه از فتنه و فساد امن گشت . و اللّه اعلم .\r\nو از جمله وقايع اين سال آنكه خليفهء مصر الفايز بنصر اللّه ابو القاسم عيسى بن اسماعيل الضافر كه باوجود صغر سن نكته‌هاى بديع و اشعار غريب دارد ، در سن يازده سالگى وفات يافت . مدّت خلافتش شش سال و دو ماه بود و در وقت بيعت پنج ساله بود . بعد از فوت او صالح بن زريك - كه وزير او بود - به قصر خلافت درآمده خادم بزرگ را طلبيد و از وى پرسيد كه « از نسل خلفاى علويه كيست كه او را صلاحيت خلافت باشد ؟ » خادم چند كس را نام برد . از آن جمله مردى مسن را بياوردند كه او نيز از نسل خلفاى علويه بود . صالح مىخواست كه او را به خلافت نشاند [ 106 ب 
  ] كه يكى از اصحاب صالح آهسته به او گفت كه « عباس در امور ملكى از تو احزم بود ؛ چرا كه او اطفال را به خلافت مىنشانيد تا استقلال داشته باشد . » صالح چون اين كلمه از آن شخص شنيد ، آن مرد را بازفرستاد و عبد اللّه بن يوسف بن حافظ باللّه را كه بعد از خلافت به عاضد لدين اللّه ملقّب گشته بود و پدرش خليفه نبود ، بر مسند خلافت نشانيد و به او بيعت كرد . و در آن‌وقت عاضد لدّين اللّه قريب به سن بلوغ رسيده بود و در همين سال صالح ، دختر خود را به عقد عاضد درآورد . و همراه دختر خود آن‌مقدار اسباب و اموال به خانهء عاضد فرستاد كه از حدّ احصا و شمار بيرون بود .\r\nاز جمله وقايع اين سال آنكه در دويم ماه ربيع الأوّل خليفه المقتضى لامر اللّه ، ابو عبد اللّه محمّد بن المستظهر باللّه كه از ابتداى دولت ديالمه تا اين زمان از خلفاى عباسيّه هيچ‌كس به\r\n\r\n","description":"","footnote":"","page_name":" 3177 ","page_number":209},
  {"content":"\r\n\r\nاستقلال او خلافت نكرده بود ، وفات يافت . « 1 » ولادت او در سنه تسع و ثمانين و اربعمائه [ - 489 
  ] هجرى بود و مدّت خلافتش بيست و چهار سال و سه ماه و شانزده روز . در كرم و سخاوت از اكثر خلفاى عباسيه امتياز تمام داشت . بعد از فوت المقتفى لامر اللّه ، اعيان دولت عباسيه پسرش ، ابن مقتضى لامر اللّه ، كه بعد از تمكّن بر مسند خلافت به « مستنجد باللّه » ملقّب شد ، بيعت كردند . مادر او كنيزك گرجيه‌اى [ بود 
  ] كه او را طاووس گفتندى . و خليفه مقتضى لامر اللّه را امّ ولد « 2 » ديگرى بود كه از وى نيز پسرى داشت ، ابو على نام . و چون احوال المقتضى متغير شد ، مادر ابو على جهت امرا و اركان دولت رشوت‌ها فرستاده از ايشان التماس نمود كه ابو على را به خلافت نشانند . ايشان در جواب او گفتند كه « مستنجد باللّه را در ايّام حيات ، خليفه ، ولىعهد خود گردانيده از ما براى او بيعت گرفته . اكنون ما دفع او نمىتوانيم كرد . » و مادر ابو على گفت كه « دفع او تعلّق به من دارد . » امرا جواب دادند كه « هرگاه تو دفع او كنى ما بىمنّت با پسر تو بيعت خواهيم كرد . »\r\nالقصّه ، قرار به اين يافت و مادر ابو على چند كنيزك خود را با خود متفق كرده كاردهاى تيز به ايشان داده و آنها را در كمين‌گاه نشاند كه هرگاه مستنجد باللّه به ديدن پدر خود به اندرون درآيد ، بايد كه او را به ضرب كارد از هم گذرانيده . و مستنجد باللّه هرروز به ديدن پدر خود مىرفت . اتّفاقا ، امروز پيش از آنكه خود به اندرون رود ، خواجه‌سراى كوچك خود را فرستاد كه « برو از خليفه خبرى گير . » چون آن خواجه به اندرون درآمد ديد كه جمعى از كنيزكان مادر ابو على كاردهاى تيز در دست دارند و منتظر او نشسته‌اند . و ابو على و مادرش نيز كاردى در دست دارند . خواجه بيرون آمده حقيقت حال را به مستنجد باللّه گفت .\r\nو اگرچه از روضة الصفا چنين معلوم مىشود كه خواجه آن حكايت را به استاد الدّار عضد الدّين گفت و عضد الدّين ، مستنجد باللّه را آگاه گردانيد ، على اىّ حال چون مستنجد باللّه بر اين حال اطّلاع يافت ، زرهى در اندرون قبا در بركرده ، استاد الدّار عضد الدّين را با جمعى از فرّاشان همراه خود برداشته متوجّه ملازمت پدر شد . چون به در حرم رسيد شمشير خود را به دست گرفته به اندرون درآمد . چون كنيزكان ديدند كه مستنجد باللّه شمشير برهنه در دست\r\n\r\n\r\n","description":"","footnote":"\r\n( 1 ) . الكامل ضمن وقايع اين سال ، مىنويسد كه مقتفى لامر اللّه در اين سال بشدّت بيمار شد ، ولى به‌زودى سلامت خود را بازيافت ، و به شكرانهء اين سلامتى دوباره « طبل‌هاى بشارت در بغداد نواخته شد و صدقاتى از طرف خليفه و اعيان و ارباب دولت به بينوايان دادند . » درگذشت المقتفى لامر اللّه در سال بعد ، يعنى 555 هجرى اتّفاق افتاده است .\r\n( 2 ) . در اصطلاح فقه « امّ ولد » كنيزى را گويند كه به نطفهء مالك خود پسر يا دختر زاييده باشد ، و روا نيست كه مالك در حيات خود آن كنيز را بفروشد . پس از مرگ مالك نيز آن كنيز آزاد مىشود و به كسى به ارث نمىرسد . - لغتنامهء دهخدا . به تصريح ابن اثير مادر خود المقتفى لامر اللّه نيز « ام ولد » بود و ست السادة نزهة حبشيه خوانده مىشد .\r\n- الكامل ، ذيل وقايع 555 ه .\r\n","page_name":" 3178 ","page_number":210},
  {"content":"\r\n\r\nدارد ، همه كاردها انداخته گريختند . مستنجد باللّه يكى از آن كنيزان را شمشيرى انداخت كه مجروح شد و برادر خود ، ابو على ، را با مادرش گرفته محبوس گردانيد . و در همان‌روز مردم بر وى بيعت كردند . و اوّل كسى كه به بيعت مستنجد باللّه درآمد ، عمّش ، ابو طالب ، بود بعد از آن برادر بزرگش ، ابو جعفر بن المقتضى لامر اللّه . بعد از آن وزير ابن هبيره . بعد از آن قاضى القضات و ساير ارباب مناصب .\r\nو صاحب كامل التواريخ آورده كه عون [ الدّين 
  ] بن هبيره از مستنجد باللّه نقل مىكرد كه من از وى شنيدم كه گفت : قبل از فوت پدرم به پانزده سال ، من حضرت رسالت ختمى پناه را به خواب ديدم كه آن حضرت به من فرمود كه « پدر تو پانزده سال ديگر خلافت خواهد كرد . » و اين سال پانزدهم است از آن خواب . و قبل از اين به چهار ماه ، باز حضرت رسالت ، صلّى اللّه عليه و آله و سلّم ، را در خواب ديدم كه آن حضرت از دروازهء بزرگ به اندرون رفتند و من نيز همراه بودم . بعد از آن ، آن سرور بر كوهى برآمده دو ركعت نماز كردند و بعد از فراغ از نماز ، پيراهن خود را به من درپوشانيد و دعاى قنوت شافعيه كه « اللّهم اهدنى فيمن هديت . . الخ » « 1 » باشد به من تلقين فرمود .\r\nو نيز در تاريخ ابن اثير جزرى مسطور است كه مستنجد باللّه در اوايل خلافت ، قاضى بن مرخم « 2 » را مصادره نموده از وى زر بسيار گرفت . و كتب او را بيرون آورده آنچه در آن كتب علوم حكماى فلاسفه بود بسوخت بتمامه . و از آن جمله كتاب شفا [ ى 
  ] شيخ ابو على سينا بود .\r\nهمچنين كتاب اخوان الصفا و ساير كتب حكمت كه مدّتهاى مديد بن قاضى مرخّم جمع كرده بود . القصّه در اين باب كارى كرد كه عقلاى روزگار هرگاه اين حكايت را مىشنيدند ، از مستنجد آزرده‌خاطر مىشدند .\r\nو در ماه ربيع الأوّل اين سال جمعى از سپاه خوارزم بر سر يغمر خان بن اودك - كه بزرگ تركان توريه بود - ريخته ، اكثر مردم [ 107 الف 
  ] او را به قتل رسانيدند . و يغمر خان با جمعى معدود از دست خوارزميان گريخته خود را به پناه سلطان محمود ، خواهرزادهء سلطان سنجر ، كه با غزان در خراسان مىبود ، رسانيده از ايشان به دعوى خويشى كه با غزان اظهار مىنمود ، امداد خواست . و چون گمان يغمر خان آن بود كه خوارزميان را امير اختيار الدّين ايثاق « 3 » بر سر او فرستاده ، از غزان لشكر فراوان به‌هم رسانيده از راه نسا و ابيورد متوجّه يورت امير ايثاق گشت . و چون امير ايثاق از حقيقت حال خبردار شد و مىدانست كه او را طاقت مقاومت غزان\r\n\r\n\r\n","description":"","footnote":"\r\n( 1 ) . « خدايا ! مرا هدايت كن و به‌صورت بنده‌اى درآور كه وى را هدايت كرده‌اى . »\r\n( 2 ) . ق ، م : قاضى بن مزاحم .\r\n( 3 ) . ق : امير انباق .\r\n","page_name":" 3179 ","page_number":211},
  {"content":"\r\n\r\nنيست ، بالضّروره پناه به شاه مازندران برده از وى در دفع ايشان امداد خواست . شاه مازندران ملتمس او را مبذول داشته با سپاه بىكران از ديلم و تركمان ، متوجّه جنگ يغمر خان گشت و در حدود دهستان خراسان آن دو طايفه به‌هم رسيدند و نايرهء جدال و قتال ميانهء ايشان مشتعل گشت . باوجود آنكه پنج نوبت غزان از پيش شاه مازندران گريخته روىگردان شدند ، امّا چون يغمر خان با مردم خود همچنان ثبات‌قدم ورزيده جنگ مىكرد ، نوبت ششم غزان به ميمنهء شاه مازندران كه متعلّق به امير ايثاق داشت ، حمله آورده امير ايثاق را از پيش برداشتند .\r\nو چون امير ايثاق عنان گردانيد ، تمامى لشكر شاه مازندران روى به گريز نهادند . و شاه مازندران چون اين حالت را مشاهده نمود ، عنان عزم گريز را به صوب مازندران منعطف داشت و برق‌وار از پيش غزان به‌دررفت و امير ايثاق نيز به خوارزم رفت ، و غزان مظفّر و منصور از آن معركه بازگشته روى به دهستان نهادند و بعد از جنگ و جدل بسيار حصار دهستان را شكسته ، به اندرون درآمدند و آنچه يافتند تاراج نمودند و جمعى كثير را به قتل رسانيدند . « 1 »\r\nو در تاريخ ابن اثير جزرى مسطور است كه در معركهء يغمر خان و شاه مازندران آن‌مقدار مردم كشته شده بود كه جمعى از تجار ، كه بعد از روز معركه به يك روز ، به آنجا رسيدند هفت هزار كس را كفن داده در قبر نهادند و چون ديگر قدرت نداشتند باقى را همچنان گذاشتند .\r\nو چون امير ايثاق از معركهء يغمر خان گريخته به صوب خوارزم رفت ، بعد از آن به اندك روز در منتصف ماه شعبان ، جمعى از سپاه به‌هم رسانيده به قصد ولايت بغراتگين - كه در اعمال جوين مىبود و اموال و اسباب بسيار داشت - رفته ، بغراتگين را جلاى وطن ساخته ، تمام اموال و اسباب و خزاين او را متصرّف شد ، و قوّت تمام پيدا كرده سپاه از اطراف و جوانب روى به او نهادند . بغراتگين چون از آنجا بيرون آمد روى به نيشابور نهاده در سلك امراى امير مؤيّد اىابه منتظم گشت . و وى مقدم او را عزيز دانسته ، احترام بسيار بالنسبه به او به جاى آورده او را نزد خود نگاه‌داشت .\r\nو از جمله وقايع اين سال مخالفت نمودن سنقر همدانى با مقتفى لامر اللّه و هزيمت يافتن امير ترشك [ است 
  ] . و مفصّل اين مجمل آنكه خليفه المقتضى لامر اللّه جاگير سنقر همدانى را به قايماز عميدى داده او را با چهارصد سوار به آن ولايت فرستاده بود . و در اين سال سنقر همدانى باز به حدود ولايت خود كه عبارت از قلعهء ماهكى « 2 » و مدينهء لحف باشد ، آمده كس پيش قايماز عميدى فرستاده پيغام داد كه « از ولايت من بيرون رو . » تو قايماز عميدى ملتفت\r\n\r\n\r\n","description":"","footnote":"\r\n( 1 ) . ابن اثير وقوع اين واقعه را به اوائل سال 556 هجرى مربوط مىداند .\r\n( 2 ) . در متن : ماهك .\r\n","page_name":" 3180 ","page_number":212},
  {"content":"\r\n\r\nسخن او نشده در مقام استعداد جنگ شد . امّا بعد از كشش و كوشش بسيار قايماز عميدى طاقت مقاومت وى نياورده روى به گريز نهاد و به حال پريشان خود را به بغداد رسانيد .\r\nو چون خليفه بر اين حال اطّلاع يافت ، از بغداد سپاه فراوان به‌هم رسانيده متوجّه ولايت سنقر همدانى شد . چون به نعمانيه « 1 » رسيد ترشك را با سپاه به جنگ سنقر فرستاده خود بازگشته به بغداد درآمد . و سنقر چون طاقت مقاومت ترشك در خود نمىديد ، از ولايت خود درآمده به كوهستان رفت . و ترشك ولايت او را تاخت و تاراج كرده از عقب او بسيار راه رفت ، چنانچه وزير او را دستگير كرد و جمعى كثير از سپاه سنقر را به قتل رسانيد و ماهكى را محاصره نمود . و چون بعد از مدّتى از گرفتن قلعه نااميد شد ، بازگشته به بندنيجين آمد و خبر فتح جهت خليفه فرستاد . و سنقر همدانى پيش ملكشاه رفته پانصد سوار به امداد خود همراه آورده شروع در تاخت و تاراج ولايت خليفه نمود . و چون ترشك بر اين حال اطّلاع يافت كس پيش خليفه فرستاده از وى مدد طلبيد . خليفه از بغداد سپاه فراوان به امداد ترشك فرستاد .\r\nو سنقر همدانى مىخواست كه بر ترشك شبيخون آورده او را از جاى خود بگسلد . امّا ترشك از بس‌كه خبره بود ، بر ارادهء سنقر همدانى اطّلاع يافته در مقام بازى و فريب دادن او شده كس پيش او فرستاد كه « ملتمس آن است كه ميانهء من و خليفه مصالحه شود ، كه من بندهء مخلص خليفه‌ام . و اگر قبل از اين از من امرى ناشايسته به ظهور رسيده باشد بعد از اين ، امرى كه مرضى بندگان خليفه نباشد از من صادر نخواهد شد . »\r\nالقصّه ، چون فرستاده سنقر همدانى پيغام او را به ترشك رسانيد ، ترشك آن ايلچى را در بند كرده [ 107 ب 
  ] با جمعى از جوانان ، جلد ايلغار نموده در نصف‌شب خود را بر اردوى سنقر رسانيد . و سنقر خالى الذهن در جواب ايلچى خود نشسته بود كه از اطراف و جوانب سپاه ترشك بر اردوى او ريختند و جمعى كثير را به قتل رسانيدند . و سنقر مجروح و نالان به هزار جان‌كندن از آن معركهء مهلكه بيرون رفت . ترشك اسباب و اموال و اسب و شتر بسيار به هم رسانيده مظفر و منصور به جانب بغداد بازگشت .\r\nاز جمله وقايع اين سال آنكه در ماه ذيحجهء اين سال سلطان محمّد بن سلطان محمود سلجوقى به مرض سل وفات يافت . مولد او در سنهء اثنين و عشرين و خمسمائه [ - 522 
  ] هجرى بود . و در وقت مرض موت فرمود تا تمامى سپاه او سوار شده مسلّح و مكمّل به نظر او درآمدند . بعد از آن فرمود تا تمامى خزاين او را از زر نقد و جواهر و قماش و هرچه داشت ، و همچنين اسب و استر و شتر ، آراسته ، به نظر او درآوردند . و او بر بالاى منظرى نشسته بود كه از\r\n\r\n\r\n","description":"","footnote":"\r\n( 1 ) . رجوع شود به پاورقى 6 ، صفحهء 3011 كتاب .\r\n","page_name":" 3181 ","page_number":213},
  {"content":"\r\n\r\nيك طرف لشكرش و اموال و اسبابش حاضر بود ، و از طرف ديگر حرم‌هاى او تمام بنابر فرمودهء او مرتب شده دربرابر وى ايستادند . و چون نظر او براين دو طرف افتاد كه اموال و حرم‌هاى او بودند ، بنياد گريه كرد و گفت « سبحان اللّه ! اين‌همه سپاه و غلام و خدمتكار و زن و فرزند و اموال كه من دارم هيچ‌كدام را قدرت آن نيست كه در اجل من تأخير توانند كرد يا يك ذرّه از مرض من كم توانند بعد از آن فرمود كه اموال و اسباب او را بر مردم قسمت كرده ، هركسى را فراخور حال او نصيبى ارزانى داشت .\r\nو او را يك پسر كوچك بود . و او را با مادرش به آقسنقر [ دوّم 
  ] احمد يلى ، كه والى مراغه بود ، سپرد و گفت « من مىدانم كه سپاه من اطاعت اين طفل نخواهند كرد ، بنابراين ، او را پيش تو امانت مىسپارم كه او را به ولايت خود برده نگه‌دارى و خاطرجويى او را به نحوى كه مىدانى مىكرده باشى . »\r\nو بعد از فوت او آقسنقر ، پسر او را با مادرش و بعضى از حرم‌هاى سلطان محمّد برداشته به مراغه رفت . و ميانهء امرا مخالفت پيدا شد ؛ چرا كه بعضى مىگفتند كه جانشين او بايد برادرش ، ملكشاه [ بن محمود 
  ] ، باشد ، و اكثر امرا سليمانشاه را مىخواستند و بعضى ارسلان را كه با ايلدگز بود . و هنوز مخالفت در ميان امرا باقى بود كه ملكشاه از خوزستان به‌اتّفاق شمله تركمان برخاسته به اصفهان آمد و شحنهء اصفهان ، ابن خجندى ، شهر را به او تسليم نمود و زر بسيار از براى او رسانيد . ملكشاه كس به همدان فرستاده سپاه و امراى سلطان محمّد را به بيعت طلبيد . و امّا چون ميانهء ايشان مخالفت بود و اكثر ايشان خواهان سليمانشاه بودند ، هيچ‌كدام به متابعت او درنيامدند . « 1 »\r\nو در اين سال دجلهء بغداد آن‌مقدار زيادتى كرد و اكثر عمارات آن شهر آن‌چنان خراب ساخت كه بعد از كمى آب ، مردم خانه‌هاى خود را نمىشناختند و به تخمين و ظنّ حدود منازل خود را پيدا كرده شروع در عمارت كردند .\r\nو در اين سال امير محمّد ، صاحب قهستان ، يكى از امراى خود را كه قيبا نام داشت با لشكرى فراوان ميانهء اسماعيليه فرستاد كه خراج مقرّرى از ايشان تحصيل نموده جهت او\r\n\r\n\r\n","description":"","footnote":"\r\n( 1 ) . هريك از اين نامزدان سلطنت ويژگى خاص خودشان را داشتند . ملكشاه بن محمود كه محمّد اخيرا فارس را به او اعطا كرده بود و وى قسمتى از اين ولايت را با شكست دادن شمله به دست آورده بود ، در سال 555 ه . ق . در اصفهان درگذشت . اكثريت امرا ، از جمله اينانج سنقر ، امير قدرتمندى ، به‌دليل ارشديت سليمانشاه و قبول خاطر خليفه از وى ، به سلطنت وى تمايل داشتند . به‌خاطر همين است كه وى از اسارت در موصل خلاصى مىيابد ( - وقايع سال بعد در اين كتاب ) ، و در همدان مستقر مىگردد و تنها چند ماهى بر سرير قدرت مىماند . وى در اين مدّت از ترس ايلدگز ، ارسلان ( ديگر نامزد امرا براى سلطنت ) را به حكومت ارّان مىگمارد و او را نامزد جانشينى خود مىنمايد . - تاريخ ايران كيمبريج ، ج 5 ، ص 175 .\r\n","page_name":" 3182 ","page_number":214},
  {"content":"\r\n\r\nآورده باشد . چون قيبا ميانهء اسماعيليه رفت ، ايشان او را غافل كرده از اطراف و جوانب كوهستان مردم خود را جمع آورده بر سر قيبا ريخته ، اكثر سپاه او را به قتل رسانيدند و او را اسير كرده در پيش خود اسير گردانيدند . وى مدّتى مديد در ميان ايشان محبوس بود ، تا آنكه آخر الأمر ، دختر خود را به رئيس اسماعيليه ، علىّ بن حسن ، داده از بند ايشان خلاص شد .\r\nو در تاريخ ابن كثير شامى مسطور است كه در ماه صفر اين سال در عراق عرب آن‌چنان ژاله‌اى افتاد كه وزن هريكى پنج رطل عراقى بود ، و بعضى از آنها به نه من ( ؟ ) نيز رسيده بود .\r\nو اكثر زراعت‌ها به‌واسطهء اين ژاله‌ها خراب شد .\r\nو هم در اين سال قيصر روم با سپاه فراوان به قصد بلاد شام آمد . چون به حدود شام رسيد ، به‌واسطهء كمى غلّه نتوانست توقف نمود ، بالضّروره خائب و خاسر بازگشت و مسلمانان تعاقب او نموده خواهرزادهء وى را به دست آوردند و خلقى بسيار از سپاه او به قتل رسيدند .\r\nو هم در اين سال خليفه المقتضى لامر اللّه به‌واسط رفت و در وقت مرور از بازار آن شهر نزديك به مسجد جامع از اسب افتاده و پيشانى او مجروح شد و به‌واسطهء آن جراحت چند روز بيمار بود . و بعد از آن صحّت يافت .\r\n\r\n","description":"","footnote":"","page_name":" 3183 ","page_number":215},
  {"content":"\r\n . \r\n","description":"","footnote":"","page_name":" 3184 ","page_number":216},
  {"content":"\r\n\r\n\r\nذكر وقايع سال پانصد و چهل و پنجم از رحلت خير البشر « 1 »\r\nدر اوايل اين سال سليمانشاه ، عمّ سلطان محمّد را ، كه در بند بود و قضيهء بند افتادن او در دست زين الدّين على كوچك سابقا مذكور شد ، قطب الدّين مودود بن زنگى از بند بيرون آورده قرار به آن دادند كه اتابكى سليمانشاه به قطب الدّين مودود متعلّق باشد ، و جمال الدّين وزير قطب الدّين مودود وزير سليمانشاه باشد ؛ و زين الدّين على سپهسالار و قطب الدّين مودود تمام اسباب سلطنت و شهريارى و آنچه سلاطين ذوى الإقتدار را در كار باشد ، جهت او به‌هم رسانيده ، زين الدّين على كوچك را در [ 108 الف 
  ] ملازمت او به همدان فرستاد . چون به نواحى همدان رسيد ، تمام امرا و اعيان دولت سلجوقيه به استقبال او رفته او را به اعزاز تمام به شهر همدان آوردند . امّا بعد از آن چند روز زين الدّين على كوچك از وضع اختلاط امرا با سليمانشاه انديشيده ، سليمانشاه را ترسانيد ؛ چه ، امرا با او بسيار بىادبانه سلوك مىكردند .\r\nبنابراين ، سليمانشاه در اوايل سال آينده مىخواست كه از همدان به جانب موصول رفته مهمات خود را به استظهار و قوّت قطب الدّين رونقى ديگر دهد ، امّا امراى سلجوقيه چون بر اين حال اطّلاع يافتند ، او را از بيرون گرفته محبوس كردند و از براى ارسلان بن ملك طغرل خطبه خواندند . « 2 »\r\n\r\n\r\n","description":"","footnote":"\r\n( 1 ) . ق : عليه و آله التحية من الملك الاكبر .\r\n( 2 ) . مورّخين شراب‌خوارى مدام و بىكفايتى سليمانشاه را علّت اصلى روىگردان شدن امراى سلجوقى از وى مىدانند . لذا امرا پس از دست كشيدن از حمايت وى ، از ايلدگز ، حاكم آذربايجان و اران ، دعوت مىكنند تا ارسلان را به سلطنت بردارد . بدين‌طريق در 556 هجرى ارسلان با نام ظاهرى سلطان در همدان بر تخت مىنشيند . سرنوشت سليمانشاه هم چيزى جز اين نيست كه به دست شرف الدّين گردبازو نخست دستگير مىشود و سپس در سال 556 -\r\n","page_name":" 3185 ","page_number":217},
  {"content":"\r\n\r\nو از جمله وقايع اين سال آنكه چون امير مؤيّد به‌واسطهء احسان و انعام به اهالى خراسان باز در ولايت نيشابور و نواحى آن شوكت و سپاه بسيار به‌هم رسانيد ، در چهاردهم ماه ربيع الآخر به عزم قلعهء خسروجرد كه از اعمال بيهق است و از بناهاى كيخسرو ملك عجم بود - چه ، وقتى كه به جنگ افراسياب مىرفت آن قلعه را فرمود كه راست كردند - [ روانهء آن صوب شد 
  ] و چون آن قلعه در نهايت متانت و استحكام بود ، هرچند امير مؤيّد سعى كرد ، اهالى آن قلعه در مقام ممانعت شده و جمعى كثير از سپاه امير مؤيّد را به ضرب تير هلاك كردند . آخر الأمر ، امير مؤيّد منجنيق‌ها نصب كرده از اطراف و جوانب جنگ پيش برد . اهالى قلعه آن‌مقدار قوّت و قدرت كه داشتند جنگ مىكردند ، امّا عاقبت كار امير مؤيّد از يك طرف هجوم آورده بالا رفت و قلعه را جبرا و قهرا فتح نمود و اكثر اهل آن قلعه را به تيغ بىدريغ هلاك گردانيد . و نوّاب و عمّال خود را در آنجا نگاه‌داشت و باز به جانب نيشابور مراجعت نمود و در بيست و پنجم شهر جمادى الأوّل به شهر نيشابور درآمد و چند روز آسايش كرده در اواخر ماه جمادى الآخر به عزم تسخير هرات عنان عزيمت به آن صوب منعطف داشت . و چند روز در باب گرفتن شهر هرات جدّ و اهتمام نمود . آخر الأمر چون اهل هرات از آزوقه و آلات حرب كمى نداشتند و سپاه بسيار در آنجا جمع آمده بود ، امير مؤيّد از گرفتن آن نااميد شده بازگشت . و اين نوبت نيز بعد از اندك توقف در نيشابور متوجّه شهر كندر « 1 » كه از اعمال ترشيز است ، شد .\r\nمردى از اجامرهء ولايت خراسان كه او را « احمد خربنده » گفتندى ، به استظهار و قوّت رنود و اوباش و قطّاع الطريق به آن شهر مستولى شده خرابى و فساد بسيار مىكردند و از دست جور و ظلم آن جماعت اهل خراسان بسيار به تنگ آمده بودند . و چون آن اوباشان خبر توجّه امير مؤيّد شنيدند ، به قلعه‌اى كه داشتند متحصّن شده شروع در جنگ كردند . و امير مؤيّد فرمود تا به اطراف و جوانب آن قلعه عرّاده و منجنيق نصب كردند . و چون اجامره و اوباش منجنيق‌ها ديدند مضطرب و سراسيمه شدند . و احمد خربنده چون ديد كه متابعانش بسيار مضطرب و بيدل و زبون شدند ، كس پيش امير مؤيّد فرستاده اظهار اطاعت و انقياد نمود . امير مؤيّد نيز التماس او را قبول كرده در سلك اصحاب خويش داخل كرد و به عنايات بزرگانه او را بنواخت . اما بعد از چند روز احمد خربنده باز علم عصيان و طغيان برافراشته شروع در\r\n\r\n\r\n","description":"","footnote":"\r\n- هجرى با زه كمان خفه مىگردد . راوندى ، راحة الصدور ، ص 262 به بعد ؛ بندارى ، زبدة النصره ، ترجمهء فارسى ، 346 به بعد ؛ ابن جوزى ، مرآت الزمان ، ج 10 ، 196 . نيز ر ك : وقايع سال 546 رحلت در اين كتاب .\r\n( 1 ) . قريه‌اى در حوالى نيشابور .\r\n","page_name":" 3186 ","page_number":218},
  {"content":"\r\n\r\nحركات ناپسنديده از راه زدن مردم ، مترددّين را كشتن و اموال ايشان را متصرّف شدن نمود .\r\nو چون اين نوبت اين خبرها به سمع امير مؤيّد رسيد ، باز بر سر او رفته جبرا و قهرا او را به دست آورده محبوس گردانيد . و ولايتش را به عمّال و نوّاب خود سپرده باز به جانب نيشابور مراجعت نمود . چون به نيشابور رسيد فرمود كه احمد خربنده را بر دار كشيدند و مسلمانان از شرّ وى خلاص شدند .\r\nو در اين اثنا ، خبر رسيد كه اهالى سبزوار قدم از دايرهء اطاعت بيرون نهاده در اداى مال و خراج و تقصير و اهمال مىنمايند . و چون امير مؤيّد اين حالت را شنيد ، فى الحال ، با لشكرى فراوان متوجّه آن صوب گرديد . و چون به حوالى شهر سبزوار رسيد ، يكى از زاهدان آن شهر كه در تمامى خراسان به زهد و رياضت اشتهار داشت و اكثر مردم به او اعتقاد ولايت و كرامت داشتند ، پيش امير مؤيّد آمده گناه اهل سبزوار را درخواست كرد و چندان نصايح و مواعظ به امير مؤيّد الدّين گفت كه در دل او رقّت پيدا شده گناه اهل سبزوار را به او بخشيده بازگشت . در اين اثنا ، از قبل سلطان ركن الدّين محمود و امراى غز كس پيش امير مؤيّد آمده و بشارت رسانيدند كه « سلطان ، ولايت نيشابور و طوس را به جاگير تو گذاشت . » اهل نيشابور از اين خبر بسيار خوشحال شدند ؛ چه ، امير مؤيّد به ايشان و ساير رعايا سلوك عادلانه مىكرد و هيچ‌كس را از سپاهيان او ياراى آن نبود كه يك توبره كاه از كسى ناحق تواند گرفت .\r\nو از جمله وقايع اين سال آنكه ملكشاه بن سلطان محمود را در اصفهان كنيزك او زهر داده بكشت . تفصيل اين مجمل آنكه چون بعد از فوت سلطان محمّد ، برادرش ملكشاه ، از خوزستان آمده اصفهان را گرفت و كس نزد خليفه مستنجد باللّه فرستاد - كه به‌تازگى به خلافت نشسته بود - و پيغام داد كه « در عراق عرب خطبه به نام او بايد خواند . » و چون ميانهء [ 108 ب 
  ] ملكشاه وزير خليفه ، عون الدّين بن هبيره ، كدورت و عداوت تمام بود ، او قبول اين معنى نكرده ، در مقام آن شد كه ملكشاه را از ميان بردارد . بنابراين ، يكى از خواجه‌سرايان را ، كه با ملكشاه كمال خصوصيت داشت و اكثر اوقات در بغداد نزد خليفه المقتضى لامر اللّه مىبود و او را اغل بيك گوهرآيين گفتندى ، پيش خود طلبيده به انواع وعده‌ها بفريفت و به او گفت كه « مقصد من آن است كه تو نوعى كنى كه ملكشاه را از ميان بردارى تا اين فتنه و فساد از ميان برخيزد . من تو را به مرتبهء امراى عظيم الشأن مىرسانم و هرولايتى كه خاطر تو مىخواهد به اقطاع تو وامىگذارم . »\r\nالقصّه ، خواجه اغل بيك حرام‌نمك قبول اين معنى نموده از بغداد به عجم آمد و از قاضى همدان كنيزكى صاحب جمال ، كه به حسن و خوبى فتنهء روزگار بود ، به هزار دينار عبارت از هزار مثقال طلا باشد ، خريده به اصفهان رفت و به آن كنيزك گفت : « اگر تو ملكشاه را زهر\r\n\r\n","description":"","footnote":"","page_name":" 3187 ","page_number":219},
  {"content":"\r\n\r\nدهى ، من تو را به حرم خليفه مستنجد مىبرم كه از حرم‌هاى خاصّهء او باشى . » آن كنيزك ناقص العقل نيز قبول اين معنى كرده به خواجه اغل بيك عهد و پيمان درست گردانيد .\r\nالقصّه ، چون خواجه اغل بيك به اصفهان آمده ملازمت ملكشاه كرد ، ملكشاه او را بسيار اعزاز و اكرام نموده پيش خود نگاه‌داشت . و مردم تعريف كنيزك را به ملكشاه رسانيدند و ملكشاه از خواجه اغل بيك آن كنيزك را طلبيد . خواجه بعد از ممانعت بسيار كه « اين كنيزك من براى خدمت خود خريده‌ام و از ديدن و تكلّم او بسيار خوشحالم ، امّا چون سلطان ميل دارند چاره ندارم ، » كنيزك را به ملكشاه داد و بهاى او را گرفت . و چون كنيزك به حرم ملكشاه درآمد ، ملكشاه از ديدن او بسيار خوشحال شده او را بر ساير اهل حرم تقديم فرمود و هميشه با وى حرف مىزد ؛ چه ، باوجود جمال ظاهرى ، فهم و فصاحت تمام داشت و حاضر جواب بود . و چون در اندك روز محرميت تمام پيدا كرد ، ملكشاه او را معتمد خود ساخته طعام خود را به او سپرد . و آن كنيزك بدبخت هيچ ملاحظهء عاقبت كار نكرده فى الحال ، زهرى كه خواجه اغل بيك به وى داده بود در طعام ملكشاه كرده به وى خورانيد و خبر پيش اغل بيك فرستاد كه « خدمتى كه فرموده بودى به جاى آوردم . اكنون بايد كه تو به وعدهء خود وفا نمايى . »\r\nخواجه اغل بيك چون اين خبر شنيد ، دانست كه اگر تا به فردا در اصفهان بماند مبادا كنيزك حقيقت حال را بازگويد و به عوض ملكشاه او را پاره‌پاره گردانند . بنابراين ، در همان شب از اصفهان بيرون آمده راه بغداد پيش گرفت . على الصباح ، چون مردم بيدار شدند ملكشاه را در فراش مرده يافتند ، و چون طبيب حاضر كردند ، دانست كه او را زهر داده‌اند . پس شمله تركمان را ، كه مدبّر امور و امير الأمراى ملكشاه بود ، با جمعى از امراى او طلبيده « 1 » ملكشاه را به ايشان نمود كه « اينك ملاحظه كنيد كه او را زهر داده‌اند . » و چون نيك تفحّص و تفتيش نمودند مشخص شد كه كار آن كنيزك بدبخت بود . و چون از وى پرسيدند ، او معترف شد كه « خواجه اغل بيك از همدان من را براى همين خريده به اينجا آورده به ملكشاه فروخت و به من دارويى داد كه اگر تو اين دارو به ملكشاه بخورانى ، او به تو « 2 » متوجّه خواهد شد . من نمىدانستم كه آن زهر است . »\r\nالقصّه ، باوجود آنكه شمله تركمان و ساير امرا دانستند كه كنيزك تكلّف مىكند ، و الّا او مىدانست كه زهر است ، امّا چون حسن بسيار داشت او را نكشتند و به سياست كتك اكتفا نمودند . و خواجه اغل بيك خود را به بغداد رسانيده به خانه عون الدّين بن هبيره وزير رفت .\r\nوزير او را رعايت بسيار كرد و به آنچه وعده داده بود وفا نمود .\r\n\r\n\r\n","description":"","footnote":"\r\n( 1 ) . از جمله امير دكلا .\r\n( 2 ) . ق : به من .\r\n","page_name":" 3188 ","page_number":220},
  {"content":"\r\n\r\nو از جمله وقايع اين سال آنكه زين الدّين على كوچك ، نايب صاحب موصل ، قطب الدّين مودود ، كس پيش خليفه مستنجد باللّه فرستاده از آنچه در زمان پدرش ، يعنى المقتفى لامر اللّه ، در باب محاصرهء بغداد به امداد سلطان محمّد از وى صادر شده بود ، عذرخواهى نموده التماس كرد كه رخصت حج فرمايد كه از راه بغداد به زيارت بيت اللّه الحرام رود . ملتمس او نزد مستنجد باللّه قبول شد و زين الدّين على به بغداد آمده خليفه را خدمت نمود و انواع رعايت پادشاهانه سرافراز شد . و چون امير حاج ، قيماز ارجوانى ، در اين سال در اثناى چوگان باختن از اسب افتاده وفات يافت ، امارت حاج به امير سديد الدّين شيركوه بن سارى ، سپهسالار ملك نور الدّين محمود زنگى - كه بعد از اين ديار مصر را از دست خلفاى علويه گرفته خطبهء عباسيان در آن ديار خواهد خواند ، چنانچه عن‌قريب در وقايع سنوات به تفصيل مذكور خواهد شد ، ان شاء اللّه - تعلّق گرفت .\r\nو هم در اين سال از اعيان بغداد محمّد بن يحيى بن علىّ بن مسلم زبيدى يمنى كه باوجود فضايل و كمالات در امر معروف و نهى منكر از ساير علما امتياز تمام داشت و در آن باب ملاحظه از كسى نمىكرد ، وفات يافت . [ 109 الف 
  ]\r\n\r\n","description":"","footnote":"","page_name":" 3189 ","page_number":221},
  {"content":"\r\n . \r\n","description":"","footnote":"","page_name":" 3190 ","page_number":222},
  {"content":"\r\n\r\n\r\nذكر وقايع سال پانصد و چهل و ششم از رحلت خير البشر « 1 »\r\nاز جملهء وقايع اين سال قتل سليمانشاه بن سلطان محمّد بن سلطان ملكشاه سلجوقى بود . و باعث بر قتل او آن بود كه چون وى بر سرير سلطنت عراق قرار گرفت ، هميشه با مسخره‌ها صحبت مىداشت و شراب مىخورد و امرا را اهانت و آزار بسيار مىكرد و مهمات ملكى خود را به شرف الدّين گردبازو واگذاشته مطلقا به هيچ مهم التفات نمىنمود . بنابراين ، جميع امرا از وى متنفّر شده به ديوان نمىآمدند و همه از وى شكايت داشتند . روزى در بيرون همدان شراب مىخورد و مسخره بسيار نزد وى جمع شده بودند . چون شكايت و تنفّر امرا و سپاه از حدّ گذشته بود ، شرف الدّين گردبازو به آنجا رفته بنياد نصيحت وى نمود . خدّام ايشان در عين مستى مسخره‌ها را به فرمودهء او با شرف الدّين شروع در طرفگى كرده كار به جايى رسانيدند كه يكى از آن مسخره‌ها در مجلس برهنه شده ذكر خود را به شرف الدّين نمود و گفت : « هر نصيحتى و پندى كه دارى اين را بگو ، كه منشأ جميع فتنه است . »\r\nالقصّه ، شرف الدّين بسيار آزرده از آن مجلس بيرون رفت . چون سليمانشاه از مستى به هوش آمد ، دانست كه قباحت كرده . كس پيش شرف الدّين فرستاده او را طلب داشت . چون شرف الدّين حاضر شد از حركات ناشايستهء خود معذرت خواست و اظهار پشيمانى و ندامت بسيار نمود . و شرف الدّين نيز در مقابل اظهار اخلاص و بندگى كرد . امّا در خاطر بسيار آزرده بود و با امراى شاكى همداستان شد . و چون سليمانشاه دانست كه شرف الدّين از ته خاطر با او صاف نمىشود ، پنهانى كس پيش امير اينانج ، والى رى ، فرستاده او را طلب داشت كه مهمات\r\n\r\n\r\n","description":"","footnote":"\r\n( 1 ) . ق : عليه و آله التحية من الملك الأكبر .\r\n","page_name":" 3191 ","page_number":223},
  {"content":"\r\n\r\nرا به وى رجوع نمايد . اتّفاقا ، در وقتى كه فرستاده به رى رسيد ، امير اينانج بيمار بود . در جواب سليمانشاه نوشت كه « تأخير من از ملازمت بنابر بيمارى بود . ان شاء اللّه چون از بيمارى شفا يابم با لشكر فراوان به ملازمت مىرسم . »\r\nو چون اين خبر به شرف الدّين رسيد ، دانست كه سليمانشاه در فكر برانداختن اوست بنابراين ، وى پيشدستى نموده امرا را بتمامهم طلبيد و با هريك سوگند ياد كرد كه با يكديگر در عزل و خلع ملك و قتل اين ناپاك سفاك متفق باشند . و چون ايشان متّفق شدند ، روز ديگر شرف الدّين طرح ضيافتى انداخت « 1 » و سليمانشاه را با جميع امرا به خانهء خود طلبيد . سليمانشاه را از غرورى كه داشت ، كجا به خاطر مىرسيد كه كسى او را تواند گرفت ؟ القصّه چون سليمانشاه به منزل شرف الدّين درآمد ، به صحبت شراب مشغول شد . شرف الدّين فى الحال ، او را محبوس گردانيد و جميع مصاحبان « 2 » و ندماى او را با مسخره‌ها به قتل رسانيد . و بعضى گويند كه مسخره‌ها را پيش از ضيافت به بهانهء انتظام امور ملكى كشته بود . على اىّ حال چون سليمانشاه را گرفت ، بعد از آن به اندك روز او را به قتل رسانيد . و در قتل وى اختلاف كرده‌اند . بعضى گويند كه زهرش دادند ، و بعضى را گمان آن است كه چلّهء كمان در حلقش كرده هلاكش كردند .\r\nو چون سليمانشاه كشته شد ، شرف الدّين به‌اتّفاق امرا و اعيان دولت كس پيش امير ايلدگز فرستاده - كه صاحب ارانيه و اكثر بلاد آذربايجان بود - كه ارسلانشاه بن طغرل را به همدان فرستد كه او را بر سرير سلطنت نشانند . و اين امير ايلدگز ، اصل ، غلامان زرخريد سلطان مسعود بود . و سلطان مسعود او را تربيت كرده به جايى رسانيد كه ايالت و ولايت ارّان و بعضى از بلاد آذربايجان به او تفويض فرمود . و چون بعد از آن به اندك روز در ميان سلاطين سلجوقيه با يكديگر منازعات و مخاصمات واقع شد ، امير ايلدگز همان ولايت خود را نگاه داشته ، با رعايا آن‌چنان سلوك مىكرد كه همه آرزوى خوشحالى او را مىخواستند . رفته‌رفته كار امير ايلدگز به جايى رسيد كه مادر ارسلانشاه را بعد از فوت ملك طغرل خواست و از وى فرزندان قابل و شجاع شد : پهلوان محمّد ، قزل ارسلان و عثمان .\r\nالقصّه ، چون فرستادهء شرف الدّين و ساير امرا به ايلدگز رسيد ، مضمون طلب ارسلانشاه با وى در ميان آوردند . امير ايلدگز اين معنى را از جمله نعمت‌هاى غيرمتوقّعه دانسته ، در ساعت زياده از بيست هزار سوار جرّار به‌هم رسانيد و به‌اتّفاق ارسلانشاه متوجّه همدان شد . و چون\r\n\r\n\r\n","description":"","footnote":"\r\n( 1 ) . به بهانهء آشتى شرف الدّين و سليمانشاه .\r\n( 2 ) . از جمله ابن القاسم محمّد بن عبد العزيز حامدى ، وزير سليمانشاه .\r\n","page_name":" 3192 ","page_number":224},
  {"content":"\r\n\r\nبه نواحى همدان رسيدند ، شرف الدّين گردبازو و با ساير امرا و اعيان دولت استقبال نموده ، ارسلانشاه را به اكرام و احترام هرچه تمام‌تر برده بر سرير سلطنت نشانيد . همه در مقام خدمتكارى و جان‌سپارى شدند و كس پيش خليفه مستنجد باللّه در بغداد فرستادند كه بايد خطبه به نام ارسلانشاه باشد . و مستنجد خليفه فرستادهء ايشان را اهانت تمام كرده ، بازگردانيد و مطلقا به سخن ايشان التفات ننمود . و همچنين از جانب ديگر امير اينانج ، [ 109 ب 
  ] صاحب رى ، در مقام مخالفت و منازعت برخاست . و چون امير ايلدگز وضع مهمات اين‌چنين مشاهده نمود ، به امير اينانج در مقام ملايمت و ملاطفت شده با يكديگر صلح كردند و دختر امير اينانج را براى پسر خود ، پهلوان محمّد ، خواستگارى نموده به همدان آورد .\r\nو چون خاطر امير ايلدگز از امير ايناج مطمئن گشت ، كس پيش [ پسر 
  ] آقسنقر احمد يلى ، صاحب مراغه ، فرستاده به حضور ارسلانشاه طلب داشت . [ پسر 
  ] آقسنقر احمد يلى قبول آن نكرده در جواب او فرستاد كه « اگر دست از ما بازدارى فبها ، و الّا من نيز پسران سلطان محمّد را دارم . براى او خطبه مىخوانم . » و در بغداد خليفه نيز خطبهء او را مسلّم داشت . و اين تحريك نيز از قبل عون الدّين وزير بود . « 1 »\r\nالقصّه ، چون اين خبر به ايلدگز رسيد ، پسر خود ، پهلوان محمّد ، را با لشكرى فراوان به جنگ او فرستاد . امير آقسنقر چون خبر توجّه او شنيد كس نزديك شاه ارمن ، صاحب اخلاط « 2 » ، فرستاده از وى امداد خواست . و وى لشكرى عظيم به مدد او فرستاد . پسر آقسنقر احمد يلى نيز از مراغه برآمده در كنار نهر سپيدرود هردو لشكر به‌هم رسيدند . و نايرهء قتال و جدال اشتعال گرفت و بعد از كشش و كوشش بسيار پهلوان محمّد طاقت مقاومت نياورده روى به گريز نهاد و با جمعى اندك خود را به همدان رسانيد . پسر امير آقسنقر احمد اسباب بسيار به دست آورده مظفّر و منصور به جانب مراغه مراجعت نمود .\r\nو از جمله وقايع اين سال آنكه باوجود قرابت مصاهرت و دامادى ، باز ميانهء امير اينانج و امير ايلدگز جنگ و خصومت به‌هم رسيد . و منشأ اين محاربه آن بود كه عون الدّين ، وزير خليفه مستنجد باللّه ، در مقام ضايع ساختن امير ايلدگز شده و از اطراف و جوانب مردم را بر وى شورانيد . از آن جمله يكى انگيز عون الدّين وزير آن بود كه پيش زنگى بن دكلا سلغرى « 3 » صاحب ولايت فارس - كه محمود بن ملكشاه بن محمود را بعد از فوت ملكشاه گرفته در قلعهء اصطخر محبوس داشت - فرستاده او را بر مخالفت ارسلانشاه و امير ايلدگز ترغيب نمود . و\r\n\r\n\r\n","description":"","footnote":"\r\n( 1 ) . ابن هبيره ، بجز اين ، زنگى سلغرى ، صاحب فارس ، را نيز تشويق كرد كه از دعاوى جانشينى محمود بن ملكشاه بن محمود پشتيبانى كند و براى پيشبرد مقصود وى دست‌به‌كار شود .\r\n( 2 ) . اخلاط يا خلاط ، قصبه‌اى در ارمينيه . - ياقوت ، معجم البلدان ، ذيل خلاط .\r\n( 3 ) . در متن : شنقرى .\r\n","page_name":" 3193 ","page_number":225},
  {"content":"\r\n\r\nگفت : « تو محمود بن ملكشاه را بيرون آور كه ما در بغداد خطبهء او را مىخوانيم ، و ارسلانشاه را مطلقا لايق سلطنت نمىدانيم . » بنابراين زنگى بن دكلا سلغرى ، محمود بن ملكشاه را از قلعهء اصطخر فروآورده اهالى فارس را به اطاعت او دعوت نمود و به امير اينانج نيز نوشت كه « چون خليفه مستنجد باللّه خطبهء محمود بن ملكشاه را تجويز نمود و ارسلانشاه را لايق آن امر نمىداند ، مناسب آن است كه تو نيز مخالفت خليفه را به خود راه نداده ، به صلاح ايشان راضى شوى . »\r\nو چون كس زنگى بن دكلا پيش امير اينانج رسيده پيغام او را رسانيد ، امير اينانج با ده هزار سوار از رى به جنگ امير ايلدگز برآمد . و در اين اثنا ، از نزد امير آقسنقر [ دوّم 
  ] احمد يلى ، صاحب مراغه ، كه پسر سلطان محمّد را داشت و پهلوان محمّد ، [ پسر 
  ] امير ايلدگز را زير كرده بود و اموال و اسباب او را متصرّف شده ، پنج‌هزار سوار به مدد امير اينانج رسانيد و در صحراى ساوه به او ملحق شد . همچنين پسر بازدار « 1 » ، صاحب قزوين ، و پسر امير ايلدگز گريخته در ظاهر ساوه به امير اينانج پيوستند . و چون امير ايلدگز بر اين حال اطّلاع يافت ، در كار خود متحيّر ماند ؛ چه ، از يك طرف زنگى بن دكلا متوجّه او بود و از طرف ديگر امير اينانج و از جانب سيم امير احمد آقسنقر [ دوّم 
  ] ، صاحب مراغه . بنابراين ، امراى معتمد خود را جمع نموده در آن باب به ايشان مشورت كرد و بعد از تأمّل و تدبير بسيار رأى همگنان بر آن قرار گرفت كه امير ايلدگز را اوّلا متوجّه دفع امير اينانج بايد شد ، و بعد از دفع او آنچه صلاح كار خواهد بود به آن متوجّه خواهيم شد . بنابراين ، امير ايلدگز از همدان برآمده و عنان عزيمت به صوب ساوه گرداند .\r\nو در اين اثنا ، خبر رسيد كه زنگى بن دكلا آمده سميرام را و بعضى ولايات ديگر را تاخته .\r\nامير ايلدگز چون اين خبر شنيد ، يكى از امراى خود را با ده هزار سوار از براى محافظت و دفع زنگى بن دكلا بازگردانيد . اتّفاقا قبل از آنكه امير ايلدگز را با امير اينانج محاربه شود ميانهء آن فوج امير ايلدگز و زنگى بن دكلا جنگ واقع شد . سپاه امير ايلدگز طاقت مقاومت نياورده روى به گريز نهادند و زنگى به‌واسطه آن دلير شده در ولايت امير ايلدگز درآمد و لشكرى بسيار به مدد امير اينانج فرستاد و از آمدن خود عذر خواست كه « چون شمله تركمان در خوزستان منتظر فرصت مىباشد ، مرا از فارس دور شدن مصلحت نيست . »\r\nالقصّه ، در نهم شعبان امير ايلدگز و امير اينانج در ظاهر ساوه به يكديگر رسيدند و نايرهء قتال و جدال ميانه ايشان اشتعال گرفت . آخر الأمر ، باوجود آنكه سپاه امير اينانج اضعاف\r\n\r\n\r\n","description":"","footnote":"\r\n( 1 ) . مراد ، ارغون است .\r\n","page_name":" 3194 ","page_number":226},
  {"content":"\r\n\r\nمضاعف ، بلكه ده برابر لشكر امير ايلدگز بود ، امّا به‌واسطهء شئامت ترك عهد و پيمان كه از جانب او به‌هم رسيده بود ، نسيم ظفر و نصرت بر پرچم علم امير ايلدگز وزيد و امير اينانج بعد از كشته شدن اكثر سپاهش [ 110 الف 
  ] با جمعى معدود از معركه گريخته به جانب رى رفت و در قلعهء طبرك متحصّن شد . امير ايلدگز او را تعاقب نموده در قلعه محاصره گردانيد . و چون با امير انيانج هيچ استعداد و سپاه نمانده بود ، شروع در ملايمت و تضرّع نمود و مردم را در ميان انداخت كه امير ايلدگز از سر گناه او درگذرد . و چون الحاح و تضرّع وى از حدّ گذشت و مردم از قبل او بسيار با امير ايلدگز ملايمت نمودند ، امير ايلدگز قلعهء طبرك از وى گرفته به عوض آن جرمادقان و بعضى مواضع ديگر نزديك به همدان به او داده در قلعهء طبرك و رى عمّال و نوّاب خود را نصب كرده مظفّر و منصور به جانب همدان مراجعت كرد .\r\nو از جمله وقايع اين سال آنكه در ماه جمادى الآخر سلطان محمود بن محمّد خان با امراى غز متوجّه نيشابور شدند و امير مؤيّد اىابه را در شادياخ نيشابور محاصره نمودند ، و از اوّل ماه جمادى الآخر تا آخر ماه شعبان در ميانهء ايشان محاربات و منازعات واقع بود . در اين اثنا ، اين حالت سلطان محمود را از غز وهمى به‌هم رسيد كه او را يقين شد كه عن‌قريب او را ضايع مىسازند . بنابراين ، به بهانهء حمام رفتن از ميانهء ايشان برآمده خود را به شهرستان نيشابور رسانيد . و گويند كه اين حيلهء امير مؤيّد بود كه ميانهء سلطان محمود و غزان نفاق به‌هم رسيد .\r\nو چون غزان از گريختن سلطان محمود خبر يافتند ، از سر محاصرهء نيشابور برخاسته شروع در نهب و غارت خراسان كردند ، خصوصا شهر طوس را آن‌چنان غارت كردند كه غير از قبّهء امام ثامن ضامن ، علىّ بن موسى الرضا ، عليه و آبائه و ابنائه التّحيّة و الثناء ، هيچ‌جا را نگذاشتند . و بعد از رفتن غزان از نيشابور ، امير مؤيّد ، سلطان محمود را به شهرستان نيشابور آورده تا ماه رمضان سال آينده او را در شهر نيشابور به حال خود گذاشت و در ماه رمضان سال آينده او را گرفته ، ميل در چشم وى كشيد و آنچه از اموال و اسباب و جواهر نفيسه كه او در اين مدّت از غزان پنهان مىداشت ، همه را امير مؤيّد متصرّف شد و خطبهء او را در ولايت خراسان قطع نمود و بعد از القاب خليفه مستنجد باللّه ، نام خود را در خطبه داخل گردانيد و پسر سلطان محمود ، جلال الدّين محمّد « 1 » را نيز گرفته ميل كشيد و هردو پدر و پسر ، را محبوس گردانيد ، تا آنكه در آن بند فوت شدند .\r\nبعد از اين واقعه در نيشابور اوباش و اجامره بسيار سر برآورده شروه در بىاندامى كردند و هرشب خانه‌هاى مردم را سوراخ مىكردند و هرچه مىيافتند به صرف زور از مردم\r\n\r\n\r\n","description":"","footnote":"\r\n( 1 ) . همان كسى است كه غزان قبل از پدرش محمود او را به فرمانروايى خود برگزيده بودند .\r\n","page_name":" 3195 ","page_number":227},
  {"content":"\r\n\r\nمىگرفتند . و هرچند امير مؤيّد منادى مىكرد و در باب منع ايشان مبالغه مىنمود ، اثر بر آن مترتّب نمىشد . بنابراين ، فرمود تا جمعى از اعيان نيشابور را مثل نقيب النقبا ابو القاسم زيد بن حسن الحسينى و غير آن را گرفته و بند كردند و گفت : « اين حركات ناپسنديدهء اوباش همه به اشارهء شماست . » و جمعى كثير از اوباش را به قتل رسانيد . امّا باوجود آن هيچ فايده بر آن مترتّب نشد ، بلكه خرابى بيشتر از پيشتر مىكردند .\r\nو از جمله جاىهايى كه در آن فتنه خراب شد ، يكى مسجد عتيق عقيل بود كه مجمع فضلا و علما بود و خزاين كتب نفيسه كه امرا و حكّام سابق وقف كرده بودند و در آن مسجد مىبود همه را آتش زده مىسوختند . و از مدارس حنفيه هشت مدرسه خراب شد و از شافعيه هفده مدرسه را خراب كردند و از كتب ايشان آنچه زينت داشت به اندك بها مىفروختند و باقى همه را بسوختند .\r\nو هم در اين سال امير مؤيّد به عمارت شادياخ امر فرمود . بعد از تعميرات ، خود با لشكر از نيشابور به آنجا رفت . و اصل بناى اين شادياخ از عبد اللّه بن طاهر بن حسين مشهور به ذو اليمينين بود و سبب بناى او - شادياخ - آن بود كه روزى امير عبد اللّه بن طاهر در منظر خود نشسته بود و به اطراف و جوانب شهر نيشابور ملاحظه مىكرد كه نظرش بر عورتى جوان در كمال حسن و رعنايى افتاد كه اسب را به آب دادن مىبرد . امير عبد اللّه را از غايت زيبايى كه آن عورت داشت تعجّب بسيار شد كه آيا سبب چه تواند بود كه كسى اين‌چنين زيباى جوان صاحب حسن را به اين خدمت مىفرستاده باشد ؟ بنابراين ، كسى فرستاده آن عورت را طلب داشت . چون آن عورت در پاى قصر او حاضر شد ، امير عبد اللّه از وى پرسيد كه « تو شوهر دارى ؟ » گفت : « آرى ، شوهر دارم » امير عبد اللّه كس فرستاده شوهرش را طلبيد . چون شوهر آن عورت حاضر شد ، امير عبد اللّه از وى پرسيد كه « اى جوان ! خدمت اسب به مردان مناسب است . تو چون آن خدمت به زن خود كه در كمال حسن و لطافت است - چنانچه هركس كه او را مىبيند ميل او مىكند - مىفرمايى ؟ » آن مرد گفت : « ايّها الامير ، من نيز اين معنى را مىدانم كه خدمت اسب مناسب زنان نيست . اما چه كنم كه ظلم تو ما را بر اين مىدارد كه زنان خود را به اين خدمت مىفرستاده باشيم . » امير عبد اللّه را حيرت زياده شد . وجه ايذاء آن از وى پرسيد . آن مرد گفت كه « امير تمام سپاه خود را در خانه‌هاى ما رعايا جا داده . [ 110 ب 
  ] اكنون ما زن خود را در خانه گذاشته به خدمت اسب يا براى چيز ديگر بيرون مىرويم ، از لشكر امير ايمن نيستيم . و اگر هردو يك جا براى كارى كه داريم برويم ، آنچه در خانه از اسباب و ضروريات داريم لشكريان امير مىبرند . بنابراين بالضّروره اين شق را در اختيار كرده‌ايم كه زنان ما به كارى مىرفته باشند تا زمانى كه حق سبحانه تعالى ما را از اين محنت خلايق خلاصى فرمايد . »\r\n\r\n","description":"","footnote":"","page_name":" 3196 ","page_number":228},
  {"content":"\r\n\r\nچون امير عبد اللّه اين حكايت شنيد ، فى الحال ، از شهر نيشابور بيرون رفت و در صحرا خيمه زد و سپاه خود را حكم كرد كه همان‌روز بيرون آيند . بعد از آن شادياخ را از براى خود و سپاه خود بنا فرمود ؛ همچنانكه معتصم سرّ من راى « 1 » را از جهت خود و سپاه خود بنا كرد ، و نيز حجّاج واسط را - چنانچه در احوال حجّاج ذكر شد . « 2 »\r\nو بعد از انقضاى دولت طاهريّه ، شادياخ خراب شد ، تا آنكه در زمان الب ارسلان شخصى سبب بنا كردن شادياخ را در اثناى حكايت به او گفت . الب ارسلان بسيار امير عبد اللّه را تحسين نمود و گفت : « شعار سلاطين اين است كه بعد از اطّلاع بر آزار رعايا - كه بهين ودايع الهىاند - يك لحظه آن معنى روا ندارند . » بنابراين ، باز الب ارسلان شادياخ را عمارت كرد و هرجا كه خرابى داشت به تعمير آن پرداخت . و بعد از الب ارسلان ، سلاطين ديگر به محافظت آن التفات نفرمودند تا آنكه باز خراب شد . و الحال امير مؤيّد آن را آباد كرد و خود با سپاهش از نيشابور برآمده به آنجا توطّن نمودند .\r\nو از وقايع اين سال آنكه چون صالح بن رزيك ، وزير عاضد باللّه خليفهء علوى مصر استقلال و استبداد تمام پيدا كرد ، اكثر اعيان و امرا را از مصر بيرون كرد و هيچ‌كس را در امورات ملكى و مالى دخل نمىداد . مع هذا دختر او ، كه زن عاضد باللّه بود ، در حرم تسلّط عظيم پيدا كرد . از اين جهت عمّهء عاضد باللّه در مقام كشتن صالح شده امرا و اعيان آن دولت را بر قتل او ترغيب و تحريض نمودند و بعضى را رعايت‌هاى بسيار كرد ، تا آنكه قرار بر كشتن صالح داده جماعتى را در دهليز قصر خلافت پنهان ساختند . و چون صالح بن رزيك خالى الذهن به قصر درآمد ، آن جماعت از اطراف و جوانب درآمده او را به كارد مجروح ساختند . امّا هنوز رمقى از حيات داشت كه او را برداشته به خانهء او بردند . بعد از آن وى كس پيش عاضد باللّه فرستاده پيغام داد كه « فى الواقع سزاى اخلاص و دولت‌خواهى من اين بود كه تا كشتن با من همراهى كنى ؟ » عاضد باللّه اظهار ندامت و پشيمانى بسيار نمود و سوگندان مغلظه ياد كرد كه « من اصلا از اين واقعه خبر ندارم و راضى نبودم . » صالح كس فرستاد كه « اگر در اين سوگندان خود راستى ، عمّهء خود را به من سپار تا من انتقام خود از وى بگيرم . » عاضد حكم كرد كه عمّهء او را گرفته ، قهرا و جبرا پيش ملك صالح بردند و صالح او را به قتل رسانيد . و\r\n\r\n\r\n","description":"","footnote":"\r\n( 1 ) . سامره .\r\n( 2 ) . ياقوت نيز حكايت را در معجم البلدان آورده و خاطرنشان ساخته است كه عبد اللّه طاهر خبر انزجار مردم نيشابور از حضور لشكرش را از زبان خود زن مىشنود نه از زبان شوهر وى . زن كه او را نمىشناسد ، در پاسخ به پرسش وى كه چرا دست به اين كار زده‌اى ؟ مىگويد : « اين كارى است كه عبد اللّه بن طاهر بر سر ما آورده ، خدا او را بكشد ! » و در تاريخ غازان خان وقوع داستان به عهد سلاطين سلاجقه نسبت داده شده است .\r\n","page_name":" 3197 ","page_number":229},
  {"content":"\r\n\r\nپسر [ ش 
  ] رزيك را به « عادل » ملقّب گردانيد و وزير و مدير امور عاضد باللّه ساخت .\r\nو از جمله وقايع اين سال محاربهء بنى خفاجه [ است 
  ] با امير حاج ، [ امير 
  ] ارغش ، و شحنهء حلّه ، امير قيصر ، كه هردو از غلامان خليفه المقتفى لامر اللّه بودند . و تفصيل اين مجمل آنكه بنى خفاجه آمده معتاد خود را از خر و غلّه از مردم حلّه و كوفه طلب داشتند و امير حاج ارغش مانع آمد و نگذاشت كه به ايشان چيزى بدهند . همچنين قيصر ، شحنهء حلّه ، نگذاشت كه كسى به بنى خفاجه چيزى دهد . بنابراين ، عربان بنى خفاجه ، گرسنه ، شروع در تاخت و تاراج سواد كوفه و حلّه نمودند و بسيار ديه‌ها خراب كردند . و چون قيصر شحنه و امير ارغش بر اين حال اطّلاع يافتند با لشكرى فراوان اتّفاق نموده به عزم جنگ بنى خفاجه بيرون آمدند . بنى خفاجه چون خبر توجه ايشان يافتند ، آبادانى را گذاشته ، از روى غرور هرچه تمام‌تر در عقب ايشان راندند . تا آنكه در منزل بچول و بيابان درآمدند . « 1 » و چون به موضع رحبة الشام « 2 » رسيدند ، بنى خفاجه كس نزد ايشان فرستاده پيغام دادند كه « اين چه بىانصافى است كه شما پيش گرفته‌ايد ؟ ما به شير شتر و خرماى پوسيده راضى شديم ، شما آن را نيز از ما منع مىكنيد . »\r\nالقصّه امير ارغش و قيصر شحنه همچنان در مقام كشتن و گرفتن ايشان به جدّ بودند و اين پيغام را بر ضعف و بىقوّتى ايشان حمل مىنمودند . تا آنكه بنى خفاجه جمعى كثير را از عقب ايشان فرستادند كه ميانهء ايشان و اردوى ايشان حايل شوند . چون آن جماعت به عقب ايشان رسيدند از اين‌جانب بنى خفاجه برگشته به هيئت مجموعى بر ايشان حمله آورده شروع در جنگ كردند و در اندك زمانى سپاه امير ارغش و قيصر شحنه روى به گريز نهادند و قيصر شحنه در معركه به قتل رسيد و امير ارغش مجروح بيرون آمد . « 3 » و بنى خفاجه تمام اردوى و اسباب ايشان را تاراج كردند . و از سپاه عراق جمعى معدود بيرون رفتند و باقى همه كشته شدند يا در آن صحرا از تشنگى مردند .\r\nو چون اين خبر به بغداد رسيد ، وزير عون الدّين بن هبيره با لشكرى [ 111 الف 
  ] فراوان به عزم انتقام بنى خفاجه بيرون آمد . و خفاجه از راهبر به جانب بصره رفتند و عون الدّين لشكرش پاره‌اى در آن صحراها كشته گشته باز به بغداد آمد . بعد از آن بنى خفاجه جماعتى نزد خليفه فرستاده معذرت خواستند . [ خليفه 
  ] چون طاقت مقاومت ايشان نداشت ، بالضّروره عذر ايشان را قبول نمود تا از شرّ ايشان رعايا در مهد امن و امان باشند .\r\nو از جمله وقايع اين سال كشته شدن والى مكّه ، قاسم بن قليبه « 4 » بن قاسم بن ابى هاشم « 5 »\r\n\r\n\r\n","description":"","footnote":"\r\n( 1 ) . متن مفهوم نشد . احتمالا منظور اين باشد كه بنى خفاجه روى به چول ( - صحرا ) و بيابان گذاشتند !\r\n( 2 ) . ناحيه‌اى نزديك به وادى القرى .\r\n( 3 ) . و به شيخ رحبه پناهنده شد .\r\n( 4 ) . م : قتيبه ؛ ق : فيلته .\r\n( 5 ) . الكامل : ابى هاشم علوى حسنى .\r\n","page_name":" 3198 ","page_number":230},
  {"content":"\r\n\r\nالحسينى [ است 
  ] . و سبب كشته شدن او آن بود كه وى يكى از امراى خود را كه با سپاه آن ديار نيك سلوك كردى و غم‌خوارى ايشان بسيار نمودى ، به قتل رسانيد و به‌واسطهء آن ، سپاه او با وى در مقام نزاع و خصومت شده به عمّ او عيسى بن قاسم كه در بويه مىبود چيزى نوشته او را طلب داشتند . و چون امير عيسى به نواحى مكه رسيد ، قاسم گريخته بر كوه ابو قبيس « 1 » برآمد و در اثناى رفتن از اسب افتاد . جمعى از ياران عيسى به او رسيده در ساعت سرش را از تن جدا ساختند . و چون عمّ او عيسى شنيد كه او را كشتند ، بسيار تأسف و ندامت خورد . امّا فايده نداشت . و حكومت مكّه بر عيسى بن قاسم قرار گرفت .\r\nو در اين سال عبد المؤمن ، صاحب مغرب ، به جبل طارق ، كه در ساحل درياى اندلس واقع است رفته ، به‌واسطهء اعتدال هوا و كثرت آب و علف آن موضع را خوش كرده شهرى عظيم بنا فرمود ، و چند ماه خود در آنجا ساكن بود ، و بعد از به جانب مراكش مراجعت نمود .\r\nهم در اين سال جمعى از تركمانان فارس چند رمهء گوسفند را به نيشابور آورده فروختند و در وقت مراجعت در موضعى كه به كلسنكلى « 2 » اشتهار دارد فرود آمده ساعتى آسايش كردند ، كه جمعى از اسماعيليه از قلاع خود پايين آمده ايشان را به قتل آوردند و اموال و اسباب ايشان را به تصرّف خود درآورده باز به قلاع خود درآمدند ؛ الخبيثات الخبيثين .\r\nو از جمله وقايع اين سال آنكه ميانهء گرجيان و ملك صليق « 3 » بن على ، صاحب ارزن الرّوم ، محاربات بسيار واقع شد . آخر الأمر ، ملك صليق در دست گرجيان افتاد و خواهرش ، شاه بانوار « 4 » ، كه زن شه ارمن ، سكمان بن ابراهيم بن سكمان ، صاحب اخلاط ، بود تحف و هداياى بسيار نزد گرجيان فرستاده برادر خود را خلاص كرد و باز به ولايت خودش حاكم گردانيد .\r\nو در روز دوشنبه پنجم شهر ربيع الآخر اين سال كيا حسن بن علىّ بن ابا جعفر كه ركن وثيق اسماعيليهء نزاريّه بود ، وفات كرد .\r\nو در اين سال در خراسان آن‌مقدار باران شد كه قبل از آن هيچ مثل آن باران در خراسان نشان نمىدادند ؛ چه ، از بيستم ماه محرّم تا پانزدهم صفر على الإتّصال باران مىباريد ، كه در اين مدّت بيست و پنج روز يك ساعت باران منقطع نشد و هيچ‌كس روى آفتاب را يا آفتاب رويى را نديد . و در بلاد ديگر نيز در اين سال باران بسيار شد . امّا اين‌مقدار كه در خراسان باريد ، در جاىهاى ديگر نبود .\r\n[ و هم در اين سال 
  ] از اعيان بغداد حمزة بن علىّ بن طلحه ، كه به صاحب مخزن اشتهار\r\n\r\n\r\n","description":"","footnote":"\r\n( 1 ) . كوهى مقدس در حد شرقى حرم شريف مسجد الحرام مقابل ركن حجر الاسود . - ابن جبير ، ص 85 .\r\n( 2 ) . م : كلنكلى ؛ الكامل : طابس كنكلى .\r\n( 3 ) . الكامل : صلتق .\r\n( 4 ) . م : شاه بازنوان .\r\n","page_name":" 3199 ","page_number":231},
  {"content":"\r\n\r\nداشت و در ايّام مسترشد باللّه كمال شأن و عزّت داشت ، وفات يافت . و در اواخر عمر [ به مدّت بيست سال 
  ] به زىّ صوفيه مىزيست . « 1 »\r\n\r\n\r\n","description":"","footnote":"\r\n( 1 ) . ابن اثير دو بيت زير را از قول شاعرى در منقبت كمال حمزه آورده است :\r\n يا عضد الاسلام ! يا من سمت * الى العلا همّته الفاخرة\r\nكانت لك الدنيا ، فلم ترضها * ملكا فاخلدت الى الآخرة \r\nيعنى اى بازوى اسلام ! اى آن كسى كه همت بلندش او را به بلندى و بزرگى رسانده . اين دنيا از آن تو بود و به فرمانروايى آن بسنده نكردى و با به دست آوردن آخرت ، فرمانروايى خود را جاودان ساختى .\r\n","page_name":" 3200 ","page_number":232},
  {"content":"\r\n\r\n\r\nذكر وقايع سال پانصد و چهل و هفتم از رحلت خير البشر « 1 »\r\nدر ماه صفر اين سال امير مؤيّد اىابه به قصد تسخير قلعه و شكره « 2 » از اعمال طوس كه در استحكام و متانت آن قلعه در ولايت طوس قلعه‌اى ديگر نبود ، رفته ، ابو بكر جاندار را ، كه مدّتى مديد حاكم آن قلعه بود ، محاصره نمود . و چون اهالى طوس از دست جور و تعدّى ابو بكر مذكور بسيار آزرده‌خاطر بودند ، در اين وقت دفع آن غنيمت دانسته در مقام اعانت و امداد امير مؤيّد اىابه شدند . و چون ابو بكر جاندار ديد كه امير مؤيّد اىابه در باب گرفتن قلعه او جدّ و اهتمام دارد و هيچ‌كس امداد او نخواهد كرد ، وى در مقام ملايمت و زارى شده ، در بيستم شهر ربيع الأوّل به امان از آن قلعه فرود آمد . و امير مؤيّد فى الحال ، فرمود تا او را به زنجير مقيّد كرده نگاه‌داشتند و از آنجا عنان عزيمت به صوب تسخير قلعهء كرستان « 3 » ، كه والى آن را ابو بكر فاخر گفتندى ، منعطف داشت .\r\nابو بكر فاخر به مجرّد رسيدن امير مؤيّد از قلعه پايين آمده اطاعت و انقياد نمود . و امير مؤيّد او را رعايت نمود و در سلك امراى خود منتظم گردانيد . و اين كرستان قلعه‌ايست كه بر كوه بلند واقع است و غير از يك راه پياده [ رو 
  ] راهى ديگر ندارد . بعد از آن امير مؤيّد فوجى از سپاه خود را به اسفراين فرستاد . و در آن‌وقت اسفراين را رئيس عبد الرحمان بن محمّد بن على حاج ، كه آن محمّد بن على را از كريمان خراسان مىدانستند ، [ در دست داشت 
  ] ، امّا رئيس عبد الرحمان ، پسرش ، كمال بخل و سوءخلق داشت . القصّه ، سپاه امير مؤيّد بعد از\r\n\r\n\r\n","description":"","footnote":"\r\n( 1 ) . ق : عليه و آله التحية من الملك الاكبر .\r\n( 2 ) . الكامل : و سكره خوى . شايد منظور و سسكر باشد ، در هفت فرسخى جرجان\r\n( 3 ) . م : كندستان .\r\n","page_name":" 3201 ","page_number":233},
  {"content":"\r\n\r\nمحاصرهء چند روز ، رئيس عبد الرحمان را دستگير نموده به ملازمت امير مؤيّد رسانيدند و امير مؤيد [ 111 ب 
  ] چند روز او را در بند نگاه‌داشت و در سال آينده فرمود تا او را از بند بيرون آورده به قتل رسانيدند .\r\nو در همين سال امير مؤيّد قهندز نيشابور را نيز متصرّف شد . و باز در همين سال امير مؤيّد لشكرى فراوان به خواف فرستاد . و خواف را امير ارغش داشت . و چون توجّه سپاه امير مؤيّد به خواف را شنيد ، جمعى كثير از سپاه خود در جاىهاى تنگ به كمين نگاه‌داشت و جمعى را به جنگ ايشان فرستاد . چون سپاه امير مؤيّد ، كه در كمال غرور و سربلندى بودند ، به آنجا رسيد ، جماعتى قليل را ديدند كه به جنگ ايشان آمده . ملاحظه نكردند ، بر ايشان تاختند . آن جماعت اندك ممانعت نموده روى به گريز نهادند و آن‌مقدار مسافت گريختند ، كه سپاه امير مؤيّد را از برابر كمينگاه درگذرانيدند . و در اين وقت سپاه بسيار از كمينگاه برآمده از عقب ايشان به شمشير و شپهء تير درآمده ، اكثر سپاه امير مؤيّد را به قتل رسانيدند و جمعى قليل خود را پياده به كوه و درّه انداختند و به حال ابتر خود را به نيشابور رسانيدند . و قبل از شكست يافتن اين فوج ، امير مؤيّد فوجى ديگر به جانب بوشنج هرى - كه داخل ولايت سلاطين غور بود - فرستاده ، آن فوج نيز از اهالى بوشنج شكست يافته به نيشابور آمدند .\r\nو از جمله وقايع اين سال آنكه در روز سه‌شنبه چهارم شهر ربيع الآخر ، از دعات اسماعيليهء نزاريّه ، كيا محمّد بن كيا بزرگ اميد ، كه مدّت بيست و پنج سال حكومت آن طايفه بالاستقلال كرد و در عهد او رفيقان بسيار كارها كردند و دژها ساختند ، وفات يافت . و جماعتى كه به روزگار كيا محمّد بن بزرگ اميد بر دست نزاريان و فداييان ايشان كشته شده بودند ، اسم آنها اين است : راشد بن مسترشد عباسى در اصفهان بر دست چهار رفيق به قتل رسيد . قاضى قهستان ، كه به فتوى او رفيقان را مىكشتند ، در لشكرگاه سلطان سنجر بر دست ابراهيم [ مؤيد 
  ] دامغانى در سنهء پانصد و سى و سه هجرى كشته شد . همچنين قاضى تفليس - كه كشتن رفيقان را واجب مىدانست - در محرّم مذكور بر دست ابراهيم مؤيّد دامغانى كشته شد .\r\nو قاضى همدان كه چند رفيق را بعد از كشتن سوخته بود ، در دست اسماعيل خوارزمى در سنهء پانصد و سى و پنج به قتل رسيد . همچنين در منتصف ماه جمادى الأولاى سال مذكور يمين الدّوله خوارزمشاه در لشكرگاه سلطان سنجر در موضع خوارزم درّه به قتل رسيد و نام قاتلش به نظر متتبّع نرسيد . و ناصر الدّوله مهلهل در كرمان به دست حسين كرمانى در سلخ محرّم سال مذكور كشته شد .\r\nو هم در ماه شوّال سال مذكور ، جوهر خادم ، كه از جملهء امراى سلطان سنجر بود و از كمال قرب و رتبه به « جوهر مقرّب » ملقّب بود ، بر دست يكى از فداييان ، كه نامش مشخص نشد ، به\r\n\r\n","description":"","footnote":"","page_name":" 3202 ","page_number":234},
  {"content":"\r\n\r\nقتل رسيد . و هم در سال مذكور محمد طرفى ، كه از مشاهير علماى آن زمان بود ، بر دست ابو القاسم خزرى كشته شد . و در محرّم سنهء سبع و ثلثين و خمسمائه [ - 537 
  ] امير گردبازو بن علىّ بن شهريار ، پادشاه مازندران ، بر دست يكى از فداييان آن طايفه به قتل رسيد . و هم در سال مذكور سلطان داود بن محمود بن محمّد بن ملكشاه بر دست چهار رفيق شامى به قتل رسيد . و در ذيحجّهء سال مذكور ، امير گرشاسف ، پادشاه گرجستان ، بر دست اسيرى كشته شد .\r\nو در ماه رمضان سنهء پانصد و چهل آقسنقر ، غلام سلطان سنجر ، كه حاكم ترشيز بود ، در وقتى كه از سنجر رويگردان شد ، بر دست دو رفيق كارش به اتمام رسيد . و در سال پانصد و چهل و يكم از هجرت والى رى در بغداد به اشارت سلطان مسعود بر دست جماعتى از فداييان اسماعيليه به قتل رسيد و سرش را از بغداد جهت سلطان سنجر فرستادند . و در ماه جمادى الآخر سال پانصد و پنجاه و پنجم از هجرت ، عماد الدّين شرف الملوك ، وزير مويّد الملك ، بر دست يونس بن عليشير و حسين سرّاج به قتل رسيد .\r\n\r\nحكومت حسن به محمّد بزرگ اميد المشتهر به على ذكره السلام ، كه داعى چهارم است از دعات اسماعيليهء نزاريّه .\r\nولادت حسن بن محمّد در سال پانصد و بيستم هجرى بود . و چون وى به سنّ تميز رسيد ، هوس تحصيل علوم و دانستن مذاهب حكماى سابق بر وى غالب شد و در آن باب مساعى جميله به ظهور رسانيد و مذهب اسماعيليه را به دلايل عقليه و نقليهء شرعيه در عنفوان شباب به نوعى تقرير مىكرد كه خاطرنشان جميع مردم مىشد . و چون بعد از حسن صبّاح مثل او در ميان آن طايفه به فضيلت و اطّلاع بر علوم شرعيه و حكميّه پيدا نشده بود - چه ، او كلمات حكما را به نكات و عبارات تصوّف آميخته آن‌چنان تقرير واضح مىنمود كه مستمعان از آن محظوظ و بهره‌مند مىشدند - بنابراين ، رفيقان در اطاعت و انقياد او داد مبالغه مىدادند ، بلكه او را امامى كه « سيّدنا » يعنى حسن صبّاح به عرف ايشان وعده داده ، اعتقاد مىكردند . و چون پدرش كيا محمّد ، كه از حليهء علم عارى بود و در اظهار شعائر اسلام [ 112 الف 
  ] و دعوت انام به‌طور سيّد سيّدنا متعصّب بود ، به‌طورى كه از اطراف او قدم بيرون نمىنهاد ، بر اين حال اطّلاع يافت ، بر پسر خود ، حسن ، انكار بليغ نمود . مردم را جمع آورده گفت كه « اين حسن پسر من است و من امام نيستم ، بلكه يكى از داعيان امامم . و هركه غير اين اعتقاد دارد و پسر من ، حسن ، را امام داند كافر و بىدين باشد . » و جماعتى را كه اين اعتقاد داشتند به انواع عقوبت مثل مثله ساختن و شكنجه‌هاى گوناگون معذّب داشت و به يك دفعه دويست و پنجاه كس را از آن طايفه در الموت به قتل رسانيد و بر پشت دويست و پنجاه نفر ديگر كه نيز آن اعتقاد داشتند بار\r\n\r\n","description":"","footnote":"","page_name":" 3203 ","page_number":235},
  {"content":"\r\n\r\nكرده بيرون فرستاد تا ايشان را از سرحدّ او اخراج كردند .\r\nالقصّه ، چون حسن پدر خود را در آن باب آن‌مقدار غليظ ديد ، او نيز از تأديب پدر ترسان و هراسان شده در باب نفى امامت از خود و طعن و لعن جماعتى كه او را امام موعود مىدانند ، فصول و مقامات نوشت و در آن باب چندان مبالغه و ابرام نمود كه از خاطر پدر كدورت خود را مطلقا محو نمود . امّا در باطن به همان عقيدهء خود ثابت‌قدم مىبود و متابعان او ارتكاب محظور و شرب خمور را علامت ظهور امام مىدانستند . تا آنكه در اين سال پدرش وفات يافت و وى قايم‌مقام پدر شد . رفيقان به مقتضاى اعتقاد امامت كه به او داشتند در تعظيم و تكريم و امتثال امر او زياده از پدرش مىكوشيدند و حكم او را حكم خدا و رسول مىدانستند . و او نيز رفيقان را از ارتكاب معاصى و مناهى منع نمىكرد ، بلكه ايشان را در آن باب مرخص داشت و شروع در ابطال رسوم شرع و قواعد اسلام نمود . تا آنكه رفته رفته كار به جايى رسانيد كه در هفدهم ماه رمضان سنهء تسع و خمسين و خمسمائه [ - 559 
  ] بفرمود تا اهالى آن ولايت را در الموت حاضر كردند . و در ميدان آن شهر منبرى نصب نمود و چهار علم بزرگ به چهار رنگ سفيد و سرخ و زرد و سبز بر چهار كنج منبر برپا كرد و خود به بالا برآمد و روى به جانب قبله كرده ساعتى بايستاد و رفيقان را چنان بازنمود كه از نزد امام موهوم غير موجود پيش او پنهانى كسى رسيده و از زبان او خطبه‌اى بليغ در بيان رسوم و اعتقادات حقّه به حسن القا نمود . بعد از آن روى به جانب مردم نموده خطبه‌اى در كمال فصاحت و بلاغت به زبان عربى خواند . و يكى را كه در عربيت وقوف داشت در پايهء منبر داشته بود تا آن عبارات عربى را كه حسن از زبان امام مىخواند ترجمهء فارسى كرده و خاطرنشان حاضران مجلس مىنمود . و مضمون خطبه آنكه حسن بن محمّد بن بزرگ اميد ، خليفه و داعى و حجّت ماست . بايد كه مخلصان ما در امور دينى و دنياوى متتابع و مطيع او باشند و حكم او را حكم ما دانند ، و قول او را قول ما شناسند . و در آخر خطبه گفت « بدانيد كه مولانا يعنى امام زمان بر شما درود و ترحّم فرستاده و بندگان خاص گزيدهء خويش خوانده و شما را به خدا و قيامت ترسانيده و بار تكاليف شرعيه را از شما برداشته . »\r\nالقصّه ، بعد از آنكه در اين باب فصلى دور و دراز فروخواند از منبر فرود آمد و دو ركعت نماز عيد ادا نموده فرمود تا در مجلس خوردنى و تنقّلات حاضر كردند و مردم را به افطار امر فرمود . و اوّل خود از آن تنقلات تناول نمود . و آن روز را به طرب و عيش گذرانيد و فرمود كه « امروز عيد قيامت است . » و از آن است كه ملاحده هفدهم ماه رمضان را عيد قيامت خوانند .\r\nو صاحب روضة الصفا آورده كه من از مولانا يوسف كاتب شنيدم كه مىگفت كه يكى از ثقات چنين روايت كرده است كه روزى به الموت رسيدم . بر كتابخانه‌اى اين بيت نوشته ديدم :\r\n\r\n","description":"","footnote":"","page_name":" 3204 ","page_number":236},
  {"content":"\r\n\r\n برداشت على شرع به تأييد ايزدى * مخدوم روزگار على ذكره السّلام \r\nالقصّه ، چون اين فعل شنيع و حركت قبيح از حسن صادر شد ، در ولايت قهستان و رودبار رسوم الحاد آشكار شد و لفظ ملاحده بر اسماعيليه اطلاق و الحاق يافت . و حكّام سابق آن طايفه ، كه رعايت شرع اطهر كما ينبغي به جاى مىآوردند ، بدنام شدند . و به صحّت رسيده كه اگرچه حسن على ذكره السّلام در خطبه‌اى كه در هفدهم رمضان خواند اظهار آن كرد كه او پسر محمّد بن بزرگ اميد است ، امّا در فصولى كه به اطراف و اكناف ولايت خود مىفرستاد ، گاهى به كنايه و گاهى به تصريح چنين ظاهر مىساخت كه وى از اولاد نزار بن مستنصر است .\r\nو از جمله مكتوبات على ذكره السّلام كه مشّعر به اين معنى بود مكتوبى بود كه پيش مظفر ، كه از قبل او نايب ولايت قهستان بود ، نوشته مضمون آنكه « من حسنم . مىگويم كه امروز خليفهء خداى عزّ و جلّ بر روى زمين منم و خليفهء من در قهستان رئيس مظفّر . پس مردم آن ديار از وضيع و شريف بايد كه قول او را قول من دانسته از صوابديد او تجاوز ننمايند و به هيچ وجه سر از دايرهء اطاعت و انقياد او نپيچند . »\r\nو چون اين مكتوب ضلالت اسلوب [ 112 ب 
  ] به آن رسيد ، فرمود تا در قلعهء مؤمن‌آباد منبرى نهادند و وى بر بالاى آن منبر رفت و مكتوب حسن را بر خلايق خواند . ملحدان اظهار خوشحالى و سرور كرده ، در پاى منبر دف زدند و رقص كردند و نى نواخته شراب خوردند و رسوم الحاد آشكارا كردند .\r\nو در روضة الصفا آورده كه معتقد جمعى از ملاحدهء رودبار و قهستان در بيان نسب « على ذكره السّلام » و الحاق او به نزار بن مستنصر آن است ، كه مىگويند در زمان دولت « سيّدنا » - يعنى حسن صبّاح - شخصى از ثقات و معتمدان مستنصر ، كه او را ابو الحسن صفدى « 1 » ، گفتندى . بعد از فوت مستنصر باللّه به يك سال از مصر به الموت آمد و كودكى از فرزندان نزار ، كه به زعم ايشان مستقر امامت بود ، همراه خويش آورد . و اين سرّ را به‌غير از سيّدنا به كسى ديگر نگفت و سيّدنا در اكرام و احترام ابو الحسن نهايت مبالغه داشت . و بعد از شش ماه او را رخصت داد كه به جانب مصر مراجعت نمود و آن كودك به فرمودهء سيّدنا در دهى ، كه در پايان قلعهء الموت بود ، مىبود . و چون به سنّ بلوغ رسيد در آن ده كدخدا شد و در زمان محمّد بن بزرگ اميد چشم امام يعنى آن كودك به طلعت پسرى كه عبارت از على ذكره السّلام باشد روشن گشت . و به حسب اتفاق هم در آن روز از منكوحهء محمّد بن بزرگ اميد نيز پسرى متولّد شد و عورتى على ذكره السّلام را در چادرى پيچيده به قلعه برده در وقتى كه هيچ‌كس\r\n\r\n\r\n","description":"","footnote":"\r\n( 1 ) . ق : صعبدى ؛ م : صعيدى .\r\n","page_name":" 3205 ","page_number":237},
  {"content":"\r\n\r\nدر خانهء محمّد بن بزرگ اميد حاضر نبود ، آن عورت در آنجا رفته على ذكره السّلام را به جاى پسر محمّد بزرگ اميد نهاد و آن طفل را از قلعه بيرون آورد .\r\nبر ارباب عقل مخفى و مستور نماند كه عادت محال مىنمايد كه زنى بيگانه به خانهء شخصى كه دم از سلطنت و پادشاهى مىزده باشد ، برود و به جاى پسر او پسرى ديگر بگذارد و پسر او را برداشته بيرون رود و هيچ‌كس او را نبيند و بر اين حال اطّلاع نيابد ، بلكه اين نوع سخنان محض از قبيل خرافات تواند بود .\r\nو روايتى ديگر در نسب حسن على ذكره السّلام ، تازه‌تر از روايت سابق از ايشان منقول است . و خلاصهء آن روايت آن است كه چون به زعم ايشان هر فعلى كه از امام صادر مىشود البته مستحسن خواهد بود ، بنابراين مىگويند كه امامى كه قاضى ابو الحسن صفدى از مصر به الموت آورده بود بعد از بلوغ با زن محمّد بن بزرگ اميد مباشرت نمود . و آن عورت از نطفهء امام حامله شد و حسن على ذكره السّلام متولّد شد .\r\nو از جمله خرافاتى كه آن طايفه در حقّ حسن اعتقاد دارند آن است كه او را قايم‌مقام قيامت مىدانند و دعوتش را دعوت قيامت خوانند ؛ چه عقيدهء ايشان آن است كه قيامت وقتى قايم مىشود ، كه مردم به خدا رسند و تكاليف شرعيه مرتفع گردد . و مىگويند چون در زمان دولت او خلايق به خالق و اصل شده بودند ، بنابراين على ذكره السّلام رفع رسوم شريعت و ابطال احكام آن قيام نمود . نعوذ باللّه من شرور انفسنا و سيئات اعمالنا .\r\nو از جمله وقايع اين سال آنكه ابن مردنيش ، صاحب ولايت شرف اندلس ، مدينهء غرناطه ، را از دست عبد المؤمن گرفت ، و در همين سال باز عبد المؤمن از دست او انتزاع نموده به حوزهء تصرّف خود درآورد . تفصيل اين مجمل آنكه اهل غرناطه پيش امير ابراهيم بن همشك ، كه داماد ابن مردنيش بود و در اطاعت عبد المؤمن درآمده در سلك امراى او انتظام داشت ، فرستاده پيغام دادند كه « اگر تو متوجّه شهر غرناطه مىشوى ما نوّاب و عمّال عبد المؤمن را بيرون كرده ، شهر را تسليم تو مىنماييم . » بنابراين ، ابراهيم بن همشك همراه مردم غرناطه ، كه به طلب او آمده بودند ، شده متوجّه آن صوب شد . چون به شهر غرناطه درآمد ، مردم عبد المؤمن به قلعهء آن شهر متحصّن شده كس پيش پسر عبد المؤمن ، ابو سعيد ، كه در مدينهء مالقه بود ، فرستاده حقيقت حال را به وى اعلام نمودند . ابو سعيد در مقام جمعيت سپاه شده با لشكرى فراوان متوجّه غرناطه شد .\r\nچون ابراهيم بن همشك خبر توجّه ابو سعيد شنيد ، كس نزد پدرزن خود ، ابن مردنيش ، فرستاده از وى امداد خواست . و ابن مردنيش دوهزار سوار از ميان لشكر چيده با جمعى از فرنگان ، كه پيش او نوكر بودند ، به مدد فرستاده . و ايشان قبل از رسيدن ابو سعيد به غرناطه\r\n\r\n","description":"","footnote":"","page_name":" 3206 ","page_number":238},
  {"content":"\r\n\r\nرسيدند . بعد از محاربه و مقاتله نوّاب و عمّال عبد المؤمن را از آن شهر بيرون كردند ، كه در اين اثنا ، ابو سعيد با سپاه فراوان رسيد و آتش جدال و قتال ميانهء ابراهيم بن همشك و ابو سعيد بالا گرفت و چندان در آن معركه به قتل رسيدند كه از شماره بيرون بود . آخر الأمر ، نسيم ظفر و نصرت بر پرچم علم ابراهيم وزيد و ابو سعيد با جمعى معدود گريخته به مالقه رفت .\r\nو چون اين خبر به عبد المؤمن رسيد ، فى الحال ، پسر خود ، ابو يعقوب يوسف ، را با بيست هزار سوار جرّار به مدد ابو سعيد فرستاد و عبد المؤمن خود از مراكش برآمده به جانب شهر سلّا « 1 » متوجّه شد . و ابن مردنيش چون خبر يافت كه عبد المؤمن ، پسر ديگر خود را با بيست هزار سوار بر سر ابراهيم همشك فرستاد ، او نيز از بلاد خود سپاه فراوان به‌هم رسانيده [ 113 الف 
  ] متوجّه غرناطه شد . و چون ابن مردنيش به غرناطه رسيد در ظاهر شهر فرود آمد و آن دوهزار سوار ، كه قبل اين به مدد ابراهيم فرستاده بود ، در بيرون قلعهء حمرا فرود آمدند و ابراهيم بن همشك با سپاه خود در اندرون قلعهء حمرا قرار گرفت .\r\nدر اين اثنا ، پسران عبد المؤمن ، ابو سعيد و ابو يعقوب يوسف ، با سپاه انبوه رسيده در دامنهء كوه غرناطه فرود آمدند و روز ديگر چهارهزار سوار چيده به جنگ اهل غرناطه فرستادند . و ابن مردنيش و ابراهيم بن همشك از اطراف و جوانب اين چهارهزار سوار درآمده ايشان را در ميان گرفته تمامى را به قتل رسانيدند . و چون اين خبر به پسران عبد المؤمن رسيد اين نوبت با تمامى سپاه خود هجوم آوردند ، چنانچه از كثرت سپاه ايشان ابن مردنيش و ابراهيم هراسان شده در خود طاقت مقاومت ايشان نديده ، غرناطه را گذاشته گريختند . و پسران عبد المؤمن در شهر غرناطه درآمده قرار گرفتند . و عبد المؤمن چون اين خبر شنيد از مدينهء سلا به جانب مراكش مراجعت نمود .\r\nو از جمله وقايع اين سال آنكه خليفه مستنجد باللّه قلعه ماهكى « 2 » را ، كه از ايّام المقتدر باللّه تا اين زمان در دست تركمانان بود ، « 3 » به تصرّف خود درآورد . و منشأ متصرّف شدن او قلعهء ماهكى را آن بود كه سنقر همدانى ، صاحب آن قلعه ، يكى از غلامان خود را در آن قلعه گذاشته و خود به همدان رفته بود و غلام از نگاه‌داشتن آن قلعه عاجز شد ؛ چه ، هرروز تركمانان آن سرحدّ بر وى تاخت مىآوردند . آخر الأمر ، مردم به آن غلام گفتند كه « چون تو از نگاه‌داشتن قلعه عاجزى و از صاحب تو امداد متصوّر نيست ، پس مناسب آن است كه تو اين قلعه را به خليفه بفروشى . » و غلام در اين باب مكتوبى به سنقر نوشت و سنقر نيز به آن معنى\r\n\r\n\r\n","description":"","footnote":"\r\n( 1 ) . سلا يا « ساله » شهر و دريا بندرى است در شمال غربى مراكش ، كنار اقيانوس اطلس ، بر مصبّ و بر ساحل شمالى رود ابو رقراق ، مقابل رباط . تاريخ اين شهر با تاريخ رباط پيوستگى دارد . اين دو شهر مدت‌ها مطمح نظر سلاطين مراكش بود .\r\n( 2 ) . ق ، م : ماهلى .\r\n( 3 ) . و كردها .\r\n","page_name":" 3207 ","page_number":239},
  {"content":"\r\n\r\nراضى شد . بنابراين ، خليفه مستنجد باللّه پانزده هزار دينار با بعضى تحف و هدايا جهت او فرستاده آنچه از دهات و مزروعات در بغداد داشت ، بر وى مسلّم داشت و قلعهء ماهكى را متصرّف شد و نوّاب و عمّال خود را به آنجا فرستاد .\r\nو از جمله وقايع اين سال آنكه زياده از سى هزار سوار گرجى قصد ديار و بلاد اسلام نموده ، اوّلا خود را به شهر دوين « 1 » ، از اعمال آذربايجان ، رسانيده بعد از قتل و غارت بسيار ، زنان و فرزندان مسلمانان را اسير كرده در راه برهنه و پياده تا به ولايت خود بردند . و چون به گرجستان رسيدند ، زنان ايشان بر شوهران خود بسيار انكار كردند كه « شما كارى كرديد كه مسلمانان را لازم شد ، كه بر سر شما آمده با ما بدتر از اين شيوه به كار برند . » پس زنان ايشان اهل و عيال مسلمانان را در غايت رعايت پوشش دادند .\r\nو چون اين خبر به شمس الدّين ايلدگز ، صاحب آذربايجان ، رسيد ، از اطراف و جوانب سپاه به‌هم رسانيده متوجّه گرجستان شد . و از حكّام اسلام ، شاه ارمن ، سكمان [ بن ابراهيم 
  ] قطبى ، « 2 » صاحب اخلاط ، و پسر آقسنقر « 3 » ، صاحب مراغه ، نيز جمعيت كرده همراه شمس الدّين ايلدگز شدند و مجموع زياده از پنجاه هزار سوار متوجّه ولايت گرجستان شدند . و چون به آن حدود رسيدند قريب به يك ماه ميانهء مسلمانان و گرجيان هميشه جنگ بود . آخر الأمر ، يكى از امراى گرجستان نزد امير شمس الدّين آمده به شرف اسلام مشرّف شد و گفت « شما با گرجيان در ولايت ايشان به جنگ بس نخواهيد آمد ؛ چه ، ايشان اين‌مقدارند كه شمارهء ايشان را محاسب و هم عاجز است . و چون اوّلا از ايشان نسبت به زن و فرزند مسلمانان بىناموسى سر زده و الحال من كه مسلمان شده‌ام ناموس ايشان بر گردن من است ، شما فوجى از سپاه اسلام همراه من كنيد تا من از راهى كه مىدانم در عقب ايشان درآيم و شما فلانه روز ، كه من از عقب ايشان مىرسم ، از پيش جنگ دراندازيد ، كه من در اثناى جنگ از عقب ايشان درآمده ، مهمّ ايشان را بالكليّه فيصل دهم . »\r\nبنابراين امير شمس الدّين ايلدگز فوجى از سپاه اسلام همراه آن شخص كرد و در همان روزى كه وعدهء وصول او بود به عقب سپاه گرج ، حكّام اسلام سوار شده به جنگ ايشان رفتند .\r\nو چون ميانهء هردو طايفه جنگ درگرفت ، به طريق معهود از عقب اين جماعت « اللّه اكبر » گويان بر ايشان ريختند . و گرجيان را در ميان گرفته ، آن‌چنان قتل‌عام كردند كه نادرى از ايشان كه پياده شده خويش را به كوه‌ها رسانيده باشد ، خلاص شده باشد ، و الّا ديگران تمام به\r\n\r\n\r\n","description":"","footnote":"\r\n( 1 ) . در متن : درين . دوين شهرى از نواحى ارّان در نزديكى تفليس . - ياقوت ، معجم البلدان .\r\n( 2 ) . در متن : شاه ارمن بن سكمان قطبى .\r\n( 3 ) . ق : قراسنقر .\r\n","page_name":" 3208 ","page_number":240},
  {"content":"\r\n\r\nضرب تيغ بىدريغ مجاهدان راه خدا هلاك شدند و زن و فرزندان ايشان را اسير و دستگير كرده مظفّر و منصور به جانب آذربايجان مراجعت نمود . و آن سرحدّ گرجستان را به همان اميرى كه از ايشان برآمده به شرف اسلام مشرّف شده بود ، سپردند .\r\nو از جمله وقايع اين سال آنكه ميانهء امير حاج و امير مكّه به‌واسطهء آنكه جمعى از غلامان امير مكّه در مسجد منى آمده به حجّاج دست‌درازى كرده بودند و امير حاج جمعى از ايشان را به قتل رسانيده و جمعى ديگر گريخته به مكّه رفتند ، مهمّ به نزاع و خصومت كشيد . تا آنكه از جانبين لشكرى آراسته به محاربه [ 113 ب 
  ] و مقاتله درآمدند و از طرفين خلايق بسيار به قتل رسيدند و اكثر شتران حاج را امير مكّه به غارت برد . و چون حجّاج از دخول مكّه ممتنع شدند و حجّ تمام ناكرده به جانب عراق مراجعت كردند . و چون شتران ايشان را برده بودند ، بسى مردم پياده بازگشتند . و به فتواى شيخ ابو القاسم ، كه از مشاهير فقهاى آن زمان بود ، اكثر مردم كه مناسك حج را به اتمام نرسانيده بودند ، « 1 » تا سال آينده بر احرام خود مانده بودند و در سال آينده باز به مكّه رفته بقيّه مناسك را به اتمام رسانيده آن حج را كامل كردند و حجّ ديگر نيز به فعل آوردند .\r\n\r\n\r\n","description":"","footnote":"\r\n( 1 ) . هرسه نسخه : رسانده بودند .\r\n","page_name":" 3209 ","page_number":241},
  {"content":"\r\n . \r\n","description":"","footnote":"","page_name":" 3210 ","page_number":242},
  {"content":"\r\n\r\n\r\nذكر وقايع سال پانصد و چهل و هشتم از رحلت خير البشر « 1 »\r\nاز جمله وقايع اين سال آنكه عبد المؤمن در ماه جمادى الأول ، صاحب بلاد افريقيهء مغرب و اندلس ، بعد از آنكه مدّت سى و سه سال از روى استقلال حكومت آن ولايت كرد در مدينهء سلا وفات يافت . و قبل از آنكه فوت شود امراى موحّدين را طلب داشت و به ايشان گفت كه « من پسر خود ، محمّد ، را مكرّرا تجربه كرده‌ام . او را لايق سلطنت و حكومت نيافته‌ام و از فرزندان كسى كه لايق اين امر هست ابو يعقوب يوسف است . بايد كه او را بر خود امير سازيد تا مهمّات دولت شما به حال خود بماند و بيگانگان در شما طمع نكنند . »\r\nو چون عبد المؤمن وفات يافت ، فوت او را پنهان داشته از سلا « 2 » او را در محفّه كرده به طريق آنكه او بيمار است به مراكش رسانيدند و آنجا تا آن‌مقدار زمان كه جميع امرا و اعيان دولت به ابو يعقوب يوسف بيعت كردند ، موت او را پنهان داشته بودند . و چون بيعت او تمام شد ، « 3 » عبد المؤمن را بيرون آوردند و مدفون ساختند .\r\nو عبد المؤمن در باب محافظت شريعت محمّدى ، صلّى اللّه عليه و آله ، آن‌چنان صلابت و تعصّب داشت كه در تمام قلمرو او حكم بود كه هركه بدون عذر شرعى ترك يك وقت نماز كند ، او را البته به قتل مىرسانيدند و به‌هيچ‌وجه عذر او را نمىشنيدند .\r\nو از جمله وقايع اين سال آنكه امير مؤيّد اىابه با لشكرى فراوان به جانب ولايت قومس « 4 »\r\n\r\n\r\n","description":"","footnote":"\r\n( 1 ) . ق : عليه و آله التحية من الملك الاكبر .\r\n( 2 ) . در متن : سلار .\r\n( 3 ) . به تصريح ابن اثير او را « امير المؤمنين » ناميدند .\r\n( 4 ) . معرّب كومس است . سرزمينى است پهناور كه بسطام و بيار از شهرهاى آن به‌شمار مىرود .\r\n","page_name":" 3211 ","page_number":243},
  {"content":"\r\n\r\nرفته بسطام و دامغان را فتح نمود و تنكز « 1 » نام ، غلام خود ، را به ايالت ولايت آن قرار داده باز به جانب مراجعت كرد . بعد از مراجعت امير مؤيّد ميانهء تنكز و شاه مازندران نزاع و خصومت پيدا شد و مهم به محاربه انجاميد . بنابراين از طرفين سپاه به‌هم رسانيده متوجّه جنگ يكديگر شدند و بعد از كشش و كوشش بسيار نسيم ظفر و فتح بر پرچم علم تنكز وزيد و شاه مازندران با جمعى معدود از سپاه خود گريخته به جانب مازندران رفت . و امير مؤيّد بر اكثر بلاد خراسان از حوالى طوس تا دامغان استيلا يافت .\r\nو چون ميانهء امير ايلدگز و امير مؤيّد مودّت و محبّت قديم بود ، در اين وقت كه امير ايلدگز ، ارسلان بن طغرل را در عراق به سلطنت نشانيده بود و مهمات را از پيش خود گرفته و ارسلان بن طغرل محض نام داشت ، از قبل ارسلان بن طغرل جهت امير مؤيّد خلعت و علم با انواع تحف فرستاد و منشور تمام خراسان جهت او فرستاد . امير مؤيّد خلعت ارسلان را استقبال نموده در تمامى ولايت خود خطبه به نام ارسلان بن طغرل خواند . و از ولايت خراسان و جرجان و دهستان « 2 » به خوارزمشاه ايل ارسلان ، پسر اتسز خوارزمشاه ، تعلّق داشت .\r\nو مرو و بلخ و سرخس در دست غزان بود ، و ايشان خطبه به نام سلطان سنجر - كه مدتى است فوت شده - مىخواندند . و هرات را امير اتكين داشت . او نيز خطبه به نام سلطان سنجر مىخواند به اين عنوان كه « اللّهم اغفر للسلطان السعيد المبارك على المسلمين سنجر » و بعد از اين نام او را مىگرفتند . و غزان نيز به اين طريق مىخواندند و بعد از دعاى مغفرت سلطان سنجر ، نام امراى خود در خطبه ياد مىكردند .\r\nو از جمله وقايع اين سال آنكه ملك نور الدّين محمود در پاى قلعهء اكراد « 3 » ، كه از قلاع فرنگ بود ، از دست فرنگان هزيمت يافته با معدودى چند گريخته بر سر بحيرهء قدس « 4 » كه نزديك به شهر حمص واقع است آمد . و از بحيرهء قدس تا قلعه اكراد ، كه ملك نور الدّين از آنجا گريخته ، چهار فرسخ است .\r\nو اين واقعه در ميانهء ارباب تواريخ عرب مشهور و معروف است به واقعهء بقيعه . و سبب هزيمت يافتن ملك نور الدّين آن بود كه وى سپاه فراوان به‌هم رسانيده به قصد گرفتن طرابلس از دست فرنگان متوجّه آن صوب شده بود . و چون در اثناى راه قلعهء اكراد ، كه از مشاهير قلاع\r\n\r\n\r\n","description":"","footnote":"\r\n( 1 ) . اين نام در راحة الصدور به صورت سيف الدين تكز آمده است . - ص 379 .\r\n( 2 ) . ناحيهء حاصلخيزى است در شمال مسير سفلاى رود اترك . امروزه ويرانه‌هاى رباط دهستان به نام مشهد مصريان معروف است . - دايرة المعارف مصاحب .\r\n( 3 ) . يا « حصن الاكراد » شهرى است واقع بر تلّى ميان طرابلس شام و حمص . - سفرنامهء ابن بطوطه . در مآخذ اروپايى دورهء جنگهاى صليبى « كرك د شواليه »  ( Kark Des Ghevaliers )  خوانده شده است .\r\n( 4 ) . قدس شهرى است نزديك حمص . و بحيرهء ( - چشمه ) قدس نيز بدان منسوب است . - منتهى الارب .\r\n","page_name":" 3212 ","page_number":244},
  {"content":"\r\n\r\nفرنگ بود و در استحكام و متانت نظير نداشت ، واقع بود ، اوّلا ملك نور الدّين در مقام گرفتن آن قلعه شده آن را محاصره نمود و چند روز از محاصرهء آن قلعه گذشته بود كه يك روز قريب به نماز پيشين كه سپاه ملك نور الدّين به‌واسطهء شدّت گرما در خيمه‌هاى خود آسوده بودند - كه از عقب كوهى كه سپاه ملك نور الدّين در دامنهء آن فرود آمده بود - چند صليب فرنگى پيدا شد . و آن‌چنان بود كه فرنگان با يكديگر مصلحت كرده قرار به آن دادند كه [ 114 الف 
  ] « چون مسلمانان در روز آسوده و فارغ البال مىباشند و مطلقا به‌خاطر ايشان نمىرسد كه كسى در روز بر ايشان تواند ريخت ، مناسب آن است كه ما در روزى كه ايشان غافل باشند ، بر سر ايشان رفته دستبردى بنماييم . »\r\nاتّفاقا تقدير موافق تدبير ايشان بود . آن‌چنان بر سپاه ملك نور الدّين خود را رسانيدند كه هيچ‌كس را فرصت آن نشد كه بر اسب خود سوار تواند شد . ملك نور الدّين از هول جان خود را بر اسبى رسانيده سوار شد . امّا پابند اسب همچنان بر پايش بود . هرچند مهميز مىكرد ، اسب چون بسته بود از جاى نمىجنبيد . در اين وقت فرنگان روى به خيمهء ملك نور الدّين كرده متوجّه آن جانب شدند . ملك نور الدّين را در پيش اين خيمه آن حالت پيش‌آمد كه به يك بار سوارى كرد رسيد ، ديد كه ملك نور الدّين بر اسبى سوار است كه پايش محكم بسته و هيچ‌كس حاضر نيست كه او را خلاص كند . آن جوان كرد فى الحال ، از اسب خود پايين آمده و پاىبند اسب ملك نور الدّين را ببريد و ملك نور الدّين از حادثه بيرون رفت . فرنگان همان لحظه رسيده آن جوان كرد را به قتل رسانيدند . ملك نور الدّين اكثر راه تنها مىرفت ، تا آنكه سه نفر از نوكران وى به وى رسيدند .\r\nالقصّه ، ملك نور الدّين تمام اردوى خود را به غارت داده خود به بحيرهء قدس رسانيد . و از آنجا از هرطرف مردم ، بعضى پياده و بعضى سواره ، به او رسيدند . جمعى از امرا به او گفتند كه « نشستن ملك در اين نزديكى به اين بىسامانى مصلحت نيست ؛ چه ، مبادا فرنگان متوجّه اين جانب شوند و ما را به اين وضع پياده مقاومت با ايشان مشكل است . » ملك نور الدّين از شنيدن اين سخن بسيار تافته شد و گفت : « از اينكه ايشان غافل بر ما ريختند ، چه شد ؟ به خداى كه عالم الاسرار است ، كه اگر هزار سوار بر من جمع شود ، من بر سر ايشان بروم و انتقام خود را از ايشان مىگيرم . » بعد از آن سوگند ياد كرد كه « تا من انتقام خود را از فرنگان نستانم در زير سقف خانه ننشينم . »\r\nپس ملك نور الدّين در همان موضع بحيره قدس نشسته ، كس به حلب و شام فرستاد و اسب و خزانه و سلاح طلبيد . و هريكى از سپاهيان خود را آنچه از ايشان كه به زبان خود مىگفتند كه اين‌مقدار اسباب از من رفته ، بىقصور و فتور به ايشان بخشيد ؛ چنانچه باز سپاه او آن‌چنان\r\n\r\n","description":"","footnote":"","page_name":" 3213 ","page_number":245},
  {"content":"\r\n\r\nمعمور شدند كه گويا يك حبّه از ايشان نرفته بود . و آن جماعت كه در آن معركه به قتل رسيده بودند ، جاگيرهاى ايشان را به اولاد ايشان ارزانى داشت . و فرزندان آن كرد را كه پابند اسب او را بريد و خود كشته شد ، آن‌مقدار رعايت كرد كه گمان هيچ احدى نبود و خويش و قبيلهء او را به عنايات پادشاهانه سرافراز گردانيد و به مراتب ارجمند رسانيد .\r\nو در اين وقت بعضى از وزرا به عرض رسانيدند كه « چون ملك را در ولايت خود ادارات و صدقات بر علما و قرّا و صوفيه و فقها بسيار است ، اگر در اين سال ادارات ايشان را بر سپاه خود قسمت نموده و خزانهء به حال خود باشد ، قصور نخواهد داشت و سال ديگر باز ايشان متصرّف شوند . » ملك نور الدّين را از شنيدن اين سخن بسيار اعراض شد . در جواب ايشان بعد از غلظت بسيار فرمود كه « و اللّه اعتقاد من آن است كه هرجا كه من فتح كردم ، به تيرهاى دعاى نيم‌شب ايشان بود كه هرگز خطا نمىكنند . لشكريان به حضور من به تيرهايى كه اكثر ايشان خطا مىكنند از من دفع دشمن مىنمايند ، و ايشان در وقتى كه من بر فراش سلطنت غنوده‌ام به تيرهاى سحرى ، كه هرگز خطا نمىشود ، از من غلبهء اعدّا را رفع مىكنند . همانا اين چشم‌زخمى كه به من رسيد ، بنابرآن بود كه بر خاطر ايشان اين نوع چيزى خطور كرده بود . من چگونه حق جماعتى كه در بيت المال به حكم خدا و رسول نصيبى دارند بستانم و بر سپاه خود قسمت كنم و بعد از آن اميد ظفر نيز داشته باشم . »\r\nالقصّه ، ملك نور الدّين در اين باب چندان مبالغه و ابرام فرمود كه وزرا از كفايتى كه خيال كرده بودند ، پشيمان شدند . و در اثناى اين حال ، فرنگان در مقام آن شدند كه بر شهر حمص رفته آن را نيز به تصرّف خود درآورند . امّا چون شنيدند كه ملك نور الدّين برسر بحيره قدس كه ميان حمص و آن قلعه اكراد واقع است نشسته ، عقلاى ايشان گفتند كه « رفتن ما بر سر حمص وجهى ندارد ؛ چه ، اين فتحى كه ما كرديم در حقيقت عذرى بود ، چرا كه بىخبر بر ايشان ريخته اين مهم را صورتى داديم . اكنون به اين اعتماد نمىتوان كرد . اگر آن مرد را قوّت ممانعت و مدافعت نمىبود ، بعد از اين نوع هزيمت كه به يك اسب بيرون رفته ، چگونه در اين نزديكى قرار توانستى گرفت ؟ » پس همگنان اين سخن را پسنديده عزيمت رفتن به جانب حمص بر طرف كردند و كس نزد ملك نور الدّين فرستاده طلب مصالحه نمودند . ملك در جواب ايشان فرستاد كه « شما اين‌چنين دستبردى نموده باشيد [ 114 ب 
  ] مطالبهء صلح از شما بىوجه مىنمايد . بايد كه ما طلب صلح مىكرده باشيم . اكنون كه ما طلب صلح نمىكنيم ، شما را خود چه مناسب باشد ؟ ان شاء اللّه تعالى مصالحه ميان ما و شما معلوم خواهد شد . » فرنگان از شنيدن اين جواب بسيار هراسان شدند و از قلعهء حمص دست بازداشته خودبه‌خود به جانب ولايت خود مراجعت نمودند .\r\n\r\n","description":"","footnote":"","page_name":" 3214 ","page_number":246},
  {"content":"\r\n\r\nباقى احوال ايشان با ملك نور الدّين در وقايع سال آينده مذكور خواهد شد ، ان شاء اللّه .\r\nو از جمله وقايع اين سال آنكه خليفه مستنجد باللّه عباسى به‌واسطهء آنكه در وقت محاصرهء سلطان محمّد بغداد را بنى اسد ، كه در حلّه مىبودند ، با او موافقت نموده بودند و مع هذا بسيار فساد و جور از ايشان نسبت به رعاياى حلّه ظاهر مىشد ، ابن معروف « 1 » و [ امير 
  ] يزدن بن قماج « 2 » را با لشكرى انبوه بر سر ايشان فرستاد كه جميع بنى اسد را از ولايت حلّه بيرون كنند . اكثر ايشان در بيشه‌ها درآمده متحصّن شده بودند . و چون بنى اسد به تشيّع مشهور و معروف بودند و يزدن بن قماج نيز از جمله شيعيان بود ، هرچندگاه در جنگ ايشان توقّف مىنمود ، كه شايد امرى واقع شود كه محاربه با بنى اسد نبايد نمود . آخر الأمر ، اين معنى بر خليفه ظاهر شد يزدن را معاتب ساخت . بنابراين ، بالضّروره به‌اتفاق ابن معروف متوجّه جنگ ايشان شده راه‌هاى آن بيشه را بر ايشان مضبوط گردانيد . بعد از وقوع محاربه خلقى بسيار از بنى اسد به قتل رسيدند ؛ چنانچه در بعضى تواريخ عدد مقتولان بنى اسد به چهارهزار نفر تعيين كرده‌اند . و اللّه اعلم .\r\nالقصّه ، چون بنى اسد را اين حالت پيش آمد ، از ولايت حلّه بيرون رفتند و هيچ احدى از آن قبيله در حلّه نماند .\r\n\r\n\r\n","description":"","footnote":"\r\n( 1 ) . ابن معروف مقدّم المنتفق ، آن زمان در بصره اقامت داشت . با پيام خليفه به بغداد آمد .\r\n( 2 ) . هرسه نسخه : برزن بن قماج .\r\n","page_name":" 3215 ","page_number":247},
  {"content":"\r\n . \r\n","description":"","footnote":"","page_name":" 3216 ","page_number":248},
  {"content":"\r\n\r\n\r\nذكر وقايع سال پانصد و چهل و نهم از رحلت خير البشر « 1 »\r\nدر اوايل اين سال ملك نور الدّين محمود از اطراف و جوانب بلاد اسلام لشكرها جمع آورده متوجّه قلعهء حارم ، كه از مشاهير قلاع فرنگان بود ، گشت . چون اين خبر به فرنگان رسيد ايشان نيز در مقام جمعيت سپاه شده سوار و پيادهء بىشمار جمع كردند . از جملهء بزرگان فرنگ كه در آن‌وقت حاضر شده بودند يكى پرنس بيموند « 2 » ، صاحب انطاكيه بود ، و يكى قمص ، صاحب طرابلس و پسر جوسكين ، كه او را شيطان بچهء فرنگ گفتندى . و با ملك نور الدّين محمود از حكّام بلاد اسلام در اين جنگ يكى زين الدّين على كوچك بود ، كه سپهسالار برادر ملك نور الدّين محمود ، قطب الدّين مودود بود . و ديگر نجم الدّين [ اسبى ، حاكم ماردين 
  ] و فخر الدّين قرا ارسلان ، صاحب حصن كيفا .\r\nالقصّه ، چون در پاى قلعه چندگاه سپاه اسلام قرار گرفتند ، امراى فرنگ نيز سپاه فراوان به هم رسانيده متوجّه جنگ ايشان شدند . و چون افواج فرنگ نزديك رسيدند ، ملك نور الدّين فرمود تا سپاه از پاى قلعهء حارم حمله آورد . اتفاقا فرنگان اوّلا تعاقب سپاه ملك نور الدّين كردند . امّا اندك راهى كه رفتند ، دانستند كه اين محض مكر و فريب است ، و الّا اين نوع لشكر آراسته را بىجنگ گريختن معنى ندارد . بنابراين ، فرنگان عنان خود را كشيده شروع در بازگشتن كردند . و چون ملك نور الدّين اين حال را مشاهده نمود دانست ، كه آن حيله كه او انديشيده بود از پيش نرفت ، بالضّروره بازگشت . امراى فرنگ نيز چون ديدند كه سپاه ملك\r\n\r\n\r\n","description":"","footnote":"\r\n( 1 ) . ق : عليه و آله التحية من الملك الاكبر .\r\n( 2 ) . بستانى نام وى را به‌صورت « بوهمند » آورده است . - دايرة المعارف ، ج 11 ، ص 143 - 144 .\r\n","page_name":" 3217 ","page_number":249},
  {"content":"\r\n\r\nنور الدّين متوجّه ايشان‌اند ، ايشان نيز صفوف قتال آراسته ، پياده‌ها را در پيش سواره‌ها با تفنگ نگاه‌داشتند . ملك نور الدّين محمود نيز ميمنه و ميسره و قلب و جناح آراسته متوجّه ايشان شد . ميمنهء ملك نور الدّين ، حلبيان و فخر الدّين قرا ارسلان ، صاحب حصن كيفا ، داشت ، و ميسره را زين الدّين على كوچك با لشكر موصل .\r\nو ملك نور الدّين با ميمنه و ميسره چنين قرار داده بود كه « بايد شما آن‌مقدار صبر كنيد كه تا فرنگان بر شما حمله آورند ، و بر هركدام كه حمله آورند بعد از اندك مدافعه روى به گريز نهيد و ايشان را در عقب خود آن‌قدر راه بريد ، كه سوارها از پياده‌ها دور شوند . بعد از آن ما پياده‌ها را از پيش برداشته از عقب سواران درمىآييم . »\r\nاتّفاقا ، تدبير موافق تقدير افتاد و به مجرّد آنكه صفوف سپاه جانبين برابر يكديگر شدند ، سواران فرنگ پيشدستى نموده بر ميمنهء سپاه اسلام حمله آوردند . فخر الدّين قرا ارسلان با سپاه خود و حلبيان به مقتضاى قرارداد عمل نموده بعد از اندك ممانعت روى به گريز نهاد و سپاه فرنگ دليرانه از عقب او روان شدند . چون قدرى از پياده‌هاى خود دور افتادند ، زين الدّين على كوچك با سپاه موصل از ميسره برآمده بر پياده‌هاى ايشان حمله آورد . در يك لحظه تمامى ايشان را پايمال سم ستوران گردانيد و اكثر ايشان را اسير و دستگير ساخته كه در اين اثنا ، سواران فرنگ بازگشتند . و فخر الدّين قرا ارسلان نيز عنان برگردانيده از عقب ايشان درآمد . و از اين‌جانب زين الدّين على كوچك بعد از قتل [ 115 الف 
  ] و اسير پيادگان بر ايشان برگشت و از پهلوى سپاه قلب بر ايشان حمله آورد و از پهلوى ديگر فوجى ، كه در جناح قرار يافته بود ، روى به ايشان نهاد و مانند مركز دايره ايشان را در ميان گرفته شروع در قتل و كشش كردند . و مهم به جايى رسيد كه جميع سرداران فرنگ اسير شدند حتى پرنس « 1 » ، صاحب انطاكيه و قمص ، صاحب طرابلس ، و شيطان بچهء فرنگان ، ابن جوسكين ، و ديگر عظما و بزرگان بسيار به دست افتادند و چندان غنايم و اموال و اسباب بر دست مجاهدان راه خدا افتاد كه از شماره بيرون بود .\r\nقلعهء حارم فتح شد و ملك نور الدّين سپاه موصل و فخر الدّين قرا ارسلان را بعد از رعايت پادشاهانه رخصت مراجعت فرمود و خود با سپاه خاصهء خود عنان عزيمت به صوب قلعهء بانياس ، كه در سنهء ثلث و اربعين و خمسمائه [ - 543 
  ] هجرى معين الدّين انر به فرنگان داده بود ، منعطف داشت . و بعد از محاربه و مقاتلهء بسيار قلعهء بانياس نيز فتح شد . و در پاى آن قلعه ، يك چشم ، برادر ملك نور الدّين بىنور شد . از جهت تسلّى او فرمود كه « اى برادر ، آنچه در\r\n\r\n\r\n","description":"","footnote":"\r\n( 1 ) . م : فرنس .\r\n","page_name":" 3218 ","page_number":250},
  {"content":"\r\n\r\nنصرت از براى تو از ثواب اين مصيبت ، كه در اعلام معالم شريعت محمّدى ، عليه و آله الشرايف التحيّات « 1 » ، به تو رسيده آماده شده ، اگر تو بر آن واقف گردى ، هرآينه آرزوى آن مىكنى كه كاشكى كه چشم ديگر مانند اين چشم مىشد . »\r\nو از جمله امورى كه دال بر اقبال دولت امير نور الدّين بود آن بود كه وى يك نگين ياقوت نگين ياقوت داشت كه به‌واسطهء گرانى « جبل » گفتندى ، و مقوّمان آن‌وقت از قيمت آن عاجز بودند ، و در حوالى قلعهء بانياس كه تمامى بيشه و درخت است از دست وى افتاد . بعد از مدّتى كه قريب به دو فرسخ از آن موضع گذشت ، ملك نور الدّين به گم شد آن نگين متفطن شده جماعتى را فرستاد كه « گمان من آن است كه نگين در فلان جنگل در حوالى بانياس افتاده باشد . » چون به آن رسيده ، انگشترى را پيدا كردند . ملك نور الدّين را خوشحالى عظيم روى نمود و شعراى عرب در باب پيدا شدن آن نگين اشعار غرّا گفته ، صلات ارجمند يافتند . « 2 »\r\nو در تاريخ ابن اثير جزرى مسطور است كه در وقت فتح قلعهء بانياس پسر معين الدّين انر ، كه قلعه را در تاريخ مذكور به فرنگان داده بود ، در ملازمت ملك نور الدّين محمود حاضر بود و در باب گرفتن آن قلعه مساعى جميله به ظهور مىرسانيد . بعضى از ظرفا بعد از فتح قلعه در حضور ملك نور الدّين به او گفتند كه « امروز ساير اهل اسلام را به‌واسطهء فتح اين قلعه يك خوشحالى است و بندگان پسر معين الدّين انر را دو خوشحالى . » پسر معين الدّين انر وجه آن را استفسار نمود . آن مرد گفت : « يكى خوشحالى تو آن است كه پدر تو امروز از عذاب دوزخ نجات يافت ؛ چه ، به‌واسطهء آنكه اين قلعه را به كفّار داده بود و تا اين زمان معذّب بود . » « 3 »\r\nو از جمله وقايع اين سال آنكه تركان قارلقى را از ماوراء النهر بيرون كردند . و باعث بر بيرون كردن ايشان آن بود كه خان خانان ملك چين و خطا ، ولايت سمرقند و بخارا و نواحى آن را به چغرى خان بن حسن تكين داده بود . چغرى خان اصل از پادشاهزاده‌هاى آن ولايت بود . و در اين اوقات چون قارلقيه در ماوراء النهر بسيار شدند و همه صاحب سلاح و اسب ،\r\n\r\n\r\n","description":"","footnote":"\r\n( 1 ) . ق : صلى اللّه عليه و آله .\r\n( 2 ) . به گزارش ابن اثير ، يكى از اين شاعران ابن منير است كه پيروزى ملك نور الدّين را شادباش گفته و از گم شدن و پيدا شدن « كوه ياقوت » چنين ياد كرده است :\r\n ان يمتر الشّكاك فيك بأنّك ال * مهدي مطفي جمرة الدجّال . . .\r\nلم يعطها الّا سليمان و قد * نلت الربا بموشك الاعجال . . . \r\nيعنى : اگر كسى كه دربارهء تو شك دارد ، ترا طعنه زند و شك كند در اين‌كه تو مهدى هستى و آتش رجّال را فرو مىنشانى . . . چنين گوهرى داده نشده بود جز به سليمان ، و تو آن را بسيار زود يافتى . . .\r\n( 3 ) . ابن اثير اين گفتگو را بين پسر معين الدّين انر و ملك نور الدّين ضبط كرده و به‌روشنى گزارش داده ، نور الدّين به او گفت : « اين پيروزى براى مسلمانان يك شادى ، ولى براى تو دو شادى مىآورد . » پرسيد : « چه‌طور ؟ » جواب داد : « براى اينكه امروز خداوند آتش دوزخ را نيز بر پوست تن پدر تو سرد مىسازد . » - الكامل ، ج 11 ، ص 305 .\r\n","page_name":" 3219 ","page_number":251},
  {"content":"\r\n\r\nخان خانان از روى حزم و انديشهء پادشاهانه - كه فكر واقعه قبل از وقوع بايد كرد - كس پيش چغرى خان فرستاده پيغام داد كه « بايد قارلقيه را از سمرقند و بخارا بيرون كرده به كاشغر فرستى ، و در آنجا نيز بايد كه به عمل زراعت مشغول باشند و سلاح به‌هيچ‌وجه پيش خود نگاه ندارند . و اگر در اين باب از اطاعت امر تو بيرون روند ، همه را آن‌چنان‌كه مقتضاى وقت باشد ، دفع كردن لازم است . »\r\nچون اين حكم به چغرى خان رسيد ، وى بزرگان آن قوم را طلبيده مضمون حكم خان خانان را به ايشان رسانيد . آنها قبول آن معنى نمىكردند و بيرون رفتن از ولايت سمرقند و بخارا را به‌هيچ‌وجه به خود قرار نمىدادند . و چون چغرى خان در آن باب جدّ و اهتمام پيش گرفت ، قارلقيه با يكديگر قرارداد به آن كردند ، كه همچنانكه تركان غز بر ولايت خراسان استيلا يافته‌اند ما نيز ماوراء النهر را مىگيريم . » بنابراين ، از سمرقند بيرون آمده در حدود بخارا جمع شدند .\r\nرئيس بخارا ، فقيه محمّد بن عمر بن عبد العزيز حقيقت حال را به چغرى خان نوشته معروض داشت كه « تركان قارلقى در مقام جمعيت‌اند و عن‌قريب است كه بر شهر بخارا مستولى مىشوند . بايد كه از مكر ايشان غافل نشوى . » چغرى خان چون اين خبر شنيد ، در ساعت با لشكرى فراوان از سمرقند متوجّه بخارا شد و آن‌چنان خود را به يورت ايشان رسانيد ، كه آن جماعت اصلا خبردار نشدند . القصّه بعد از رسيدن چغرى خان ميانهء ايشان جنگ واقع شد و اكثر قارلقيه به قتل رسيدند و بقيّة السيف گريخته در جنگل‌ها و بيشه‌ها درآمدند . سپاه چغرى خان ايشان را تعاقب نموده چندان ايشان را [ 115 ب 
  ] به قتل رسانيدند كه از حدّ احصا و شمار بيرون بود . و ماوراء النهر از شرّ ايشان خلاصى يافت . و بعد از آن هيچ احدى از آن طايفه در ماوراء النهر ظاهر نشد .\r\nو از جمله وقايع اين سال آنكه امير صلاح الدّين سنقر ، كه اصل از مماليك سلطان سنجر بود و به مرتبهء امارت رسيده [ بود 
  ] ، بر ولايت طالقان « 1 » و غرسيستان « 2 » و خراسان استيلا يافت و قلاع مستحكم [ كه 
  ] در آن ولايت بود ، همه را به تصرّف خود درآورد و با امراى غز كه در خراسان استيلا داشتند مصالحه نمود و به رفاهيت حال مىبود .\r\nو از جمله وقايع اين سال كشته شدن امير ايتكين ، صاحب هرات ، بود . و منشأ كشته شدن او\r\n\r\n\r\n","description":"","footnote":"\r\n( 1 ) . منظور طالقان مرورود طى زمستان است . - اصطخرى ، مالك و ممالك ، ص 213 .\r\n( 2 ) . يا « غرجستان » ولايتى است كه راه هرات در مغرب ، و غور در مشرق ، و مرو الرود در شمال ، و غزنه در جنوب آن است و اكنون اين ناحيه در افغانستان است . عنوان پادشاه اين ناحيت در قديم « شار » بود . - حاشيه دكتر معين بر برهان قاطع .\r\n","page_name":" 3220 ","page_number":252},
  {"content":"\r\n\r\nآن بود كه چون ميانهء ايتكين و امراى غز مصالحه و مهاونه بود ، او خاطر از رهگذر ايشان جمع داشت و طمع در ولايت غور كرد و در ماه رمضان با لشكرى انبوه به جانب غور رفته باميان و بست را فتح نمود و در نواحى بست ميانهء او و طغرل تكين [ بن يرنقش فلكى 
  ] ، كه از قبل حكّام غور والى آن ولايت بود ، محاربه واقع شد . ايتكين در آن محاربه غالب آمد و آن ولايت را از دست وى گرفت و به يكى از بزرگزاده‌هاى غور كه در ملازمت او مىبودند سپرد . بعد از آن اكتفا به آن نكرده شروع در گرفتن باقى ولايت غور كرد . ملوك غور چون بر اين حال اطّلاع يافتند ، از اطراف و جوانب لشكر جمع آورده متوجّه محاربهء او شدند . تا آنكه وى در معركه به قتل رسيد و اكثر سپاهش به قتل رسيدند و بقيّة السيف به حال ابتر و پريشان گريخته به جانب هرات رفتند .\r\nو از جمله وقايع اين سال آنكه چون شاه مازندران ، رستم بن على - چنانچه در وقايع سنوات سابقه نگارش يافت - از پيش تنكز ، غلام امير مؤيّد [ الدّين 
  ] اىابه ، هزيمت يافته مراجعت نمود و تنكز بر ولايت قومس ، كه عبارت از بسطام و دامغان و نواحى آن باشد ، استيلا يافت ، در اين سال شاه مازندران در مقام انتقام گرفتن شده سپاه فراوان جمع آورده يكى از امراى خود را كه به سابق الدّين قزوينى اشتهار داشت بر سر تنكز فرستاد . و چون تنكز خبر توجّه سابق الدّين قزوينى شنيد ، او نيز استعداد محاربه نموده متوجّه دفع او شد و در حدود دامغان هردو سپاه به‌هم رسيدند . امّا سابق الدّين سبقت و پيشدستى كرده خود را بر سپاه تنكز زد كه هنوز ايشان تهيّهء جنگ نكرده بودند . بنابراين ، سپاه تنكز طاقت مقاومت نياورده روى به گريز نهادند و تنكز خود نيز با جمعى معدود گريخته به نيشابور پيش صاحب خود ، امير مؤيّد ، رفت . و سابق الدّين از قبل شاه مازندران بر ولايت قومس مستولى شد .\r\nو از جمله وقايع اين سال آنكه چون فوت عبد المؤمن در ولايت مغرب اشتهار يافت ، قبايل غمارهء مغرب ، مفتاح بن عمرو را بر خود امير ساخته از دايرهء اطاعت ابو يعقوب يوسف بن عبد المؤمن بيرون رفته ، در كوه‌هاى مستحكم قرار گرفتند . ابو يعقوب چون بر اين حال اطّلاع يافت ، دو برادر خود را با سپاه فراوان به جنگ ايشان فرستاد . قريب به دو سال ميانهء ايشان محاربات واقع شد . آخر الأمر ، سپاه پسران عبد المؤمن غالب آمد و در سنهء احدى و ستّين و خمسمائه [ - 561 
  ] هجرى مفتاح در معركه به قتل رسيد و جمعى ديگر از اعيان آن قبايل در آن معركه هلاك شدند و فتنهء ايشان من كلّ الوجوه فرونشست .\r\nو در آن نواحى قبايل ديگر فتنه‌جو بسيار بودند كه همه چشم بر قبايل غماره « 1 » داشتند كه\r\n\r\n\r\n","description":"","footnote":"\r\n( 1 ) . در متن : غمازه .\r\n","page_name":" 3221 ","page_number":253},
  {"content":"\r\n\r\nاگر ايشان كارى از پيش توانند برد ، ايشان نيز قدم از دايرهء اطاعت بيرون نهاده در مقام تمرّد و عصيان درآيند . و چون مفتاح ، كه كليد فتنه بود ، كشته شد و قبايل غماره مستأصل شدند ، ساير احشام و قبايل نيز پاى در دامن عافيت كشيده در مقام اطاعت و انقياد شدند .\r\nو هم در اين سال محمود بن انر « 1 » بر بلاد خراسان رفت و جمعى كثير از آن طايفه را به قتل رسانيد و اموال و غنايم بسيار به دست آورده مظفّر و منصور مراجعت نمود .\r\nو در اين سال ابو الفضل نصر بن خلف ، ملك سيستان ، كه عمرش زياده از يك‌صد سال بود و هشتاد سال حكومت سيستان بالاستقلال كرد ، وفات يافت و پسرش ، شمس الدّين ابو الفتح احمد بن نصر ، به جاى او بر سرير حكومت آن ديار قرار گرفت .\r\nو در اين سال از مشاهير فضلا قاضى ابو بكر محمود « 2 » كه در اكثر علوم صاحب تصانيف بود و در فارسى ، مقامات دارد ، مانند « مقامات حريرى » ، وفات يافت .\r\n\r\n\r\n","description":"","footnote":"\r\n( 1 ) . الكامل : محمّد بن انر .\r\n( 2 ) . الكامل : ابو بكر محمودى . مراد قاضى ابو بكر حميد الدّين عمر بن محمود بلخى ، صاحب « مقامات حميدى » است كه در نثر مسجع يد طولا داشت . وى هنگامى كه حكم نجومى انورى برحسب پيش‌بينى او در مورد انقلاب جوّى صحّت نيافت و مردم بلخ بر او شوريدند ، در مقام قاضى القضات بلخ ، او را از مهلكه نجات بخشيد .\r\n","page_name":" 3222 ","page_number":254},
  {"content":"\r\n\r\n\r\nذكر وقايع سال پانصد و پنجاهم از رحلت خير البشر « 1 »\r\nدر ماه ربيع الاوّل اين سال شاه مازندران ، رستم بن علىّ بن شهريار بن قارن ، وفات يافت و پسرش ، علاء الدّين [ حسن 
  ] ، چند روز فوت او را پنهان داشت ، تا آنكه بر جميع قلاع مستولى شد . بعد از آن پدر خود را مدفون ساخت . و چون خبر فوت رستم [ 116 الف 
  ] شهرت يافت ، امير ايثاق « 2 » ، صاحب جرجان و دهستان ، حقوق شاه مازندران را به يك طرف نهاد و با پسرش ، علاء الدّين حسن ، در مقام منازعت شد . امّا آخر الأمر ، غير از نام بد هيچ‌چيز حاصل نكرد و علاء الدّين جميع ولايات پدر را بالاستقلال متصرّف شد .\r\nو در اين سال پانصد و پنجاهم از رحلت كه پانصد و شصت از هجرت باشد ، در كشمير راجه جيسنگ بن رستيل « 3 » ، كه از سلاطين كشمير بود و به مزيد شوكت و عظمت ممتاز ، وفات كرد . وى مدّت بيست و هفت سال حكومت كرده بود و با مخالفان جنگ ناكرده جميع دشمنان خود را مقهور گردانيد . كشمير در زمان او آبادان شد و در زمان كلهل بنذت ، كه در سال پانصد و پنجاه و پنج وفات كرده بود ، زياده از سه‌هزار سال تاريخ سلاطين كشمير را نوشته بود . ( و بعد از وى جونى بنذت تا اواسط زمان سلطان العابدين ، كه از سلاطين مشهور كشمير است ، احوال تاريخ سلاطين كشمير را نوشته است . ) « 4 » و بعد از جيسنگ ، پسرش بر ماتك ، به جاى پدر بر سرير سلطنت نشست .\r\nو از جمله وقايع اين سال آنكه در اوايل اين سال امير مؤيّد لشكرى به عزم تسخير شهر نسا\r\n\r\n\r\n","description":"","footnote":"\r\n( 1 ) . ق : عليه و آله التحية من الملك الاكبر .\r\n( 2 ) . ق ، م : امير ايناق .\r\n( 3 ) . م : جينيگ .\r\n( 4 ) . م : مطلب بين ( ) را ندارد .\r\n","page_name":" 3223 ","page_number":255},
  {"content":"\r\n\r\nفرستاده بود و سپاه امير مؤيّد تا ماه جمادى الأوّل آن شهر را محاصره داشتند ، امّا هيچ كارى از پيش نتوانستند برد ، كه در اين اثنا ، خوارزمشاه ايل ارسلان لشكرى انبوه بر سر شهر نسا فرستاد . و چون مردم امير مؤيّد ، كه مدّتى مديد بود كه در آنجا بودند ، خبر توجّه سپاه خوارزم شنيدند ، ترك آن نموده عنان عزيمت به صوب نيشابور منعطف داشتند . خوارزمشاهيان چون به حوالى نسا رسيدند ، والى نسا در مقام اطاعت و انقياد درآمده سكّه و خطبه به نام او گردانيد .\r\nبنابراين ، سپاه خوارزمشاه وى را به حال خود گذاشته ، متوجّه نيشابور شدند .\r\nو چون امير مؤيّد از توجّه ايشان به جانب نيشابور خبر يافت ، او نيز استعداد جنگ كرده از نيشابور به عزم محاربهء ايشان بيرون آمد . و ايشان چون بر اين حال اطّلاع يافتند ، ترك آن عزيمت نموده عنان عزم به صوب دهستان ، كه امير ايثاق داشت ، منعطف داشتند . امير ايثاق را چون طاقت مقاومت خوارزميان نبود ، باوجود آنكه ميانهء او و امير مؤيّد خصومت قائم بود ، الحال بالضّروره كس پيش او فرستاده و از وى در دفع خوارزميان مرد طلبيد . امير مؤيّد التماس او را مبذول داشته ، لشكرى مستعد به دهستان فرستاد كه در مقام امداد و يارى امير ايثاق مساعى جميله به ظهور رسانيده نگذارند كه خوارزميان تعدّى توانند نمود . و قبل از رسيدن سپاه امير مؤيّد ، خوارزميان دهستان را گرفته متصرّف شدند . امير ايثاق چون از جانب علاء الدّين ، پسر شاه مازندران ، دغدغهء تمام داشت كه مبادا وى در اين وقت زور آورده جرجان را نيز از وى بستاند ، لشكر امير مؤيّد را چندگاه نزد خود نگاه‌داشت .\r\nو در اين سال امير مؤيّد شهر هرات را به تصرّف خود درآورد . و سبب گرفتن امير مؤيّد هرات را آن بود كه چون در سال سابق والى هرات ، امير ايتكين ، در غور كشته شد ، يكى از امراى او ، كه مشهور به اثير الدّين « 1 » بود ، بر شهر هرات مستولى شد . و او را با امراى غز اتّحاد و يارى قديم بود . بنابراين ، كس نزد غزان فرستاد كه « من هرات را به شما مىدهم . » و اهل هرات به‌هيچ‌وجه به غزان راضى نبودند . و چون غزان به گرفتن هرات آمدند ، اثير الدّين ظاهرا از ترس اهالى آن بلده با غزان جنگ مىكرد و باطنا با ايشان اتّفاق داشت . و كس پيش آنها فرستاده پيغام داد كه « جمعى از اهل اين شهر بسيار مستولىاند و بىرضاى ايشان شهر را تسليم شما نمىتوانم كرد . اكنون ناچار من را جنگ بايد كرد تا ايشان شايد در اثناى جنگ كشته شوند و شهر به دست شما درآيد . »\r\nالقصّه ، از اين جهت بسى از مردم هرات ضايع شدند . آخر الأمر ، مكر اثير الدّين ظاهر شد و اهالى هرات وى را به قتل رسانيدند و ابو الفتوح علىّ بن فضل اللّه طغرايى را بر خود امير\r\n\r\n\r\n","description":"","footnote":"\r\n( 1 ) . هرسه نسخه : بتر الدّين .\r\n","page_name":" 3224 ","page_number":256},
  {"content":"\r\n\r\nكردند و كس پيش امير مؤيّد ، صاحب نيشابور ، فرستاده اظهار اطاعت و انقياد نمودند و از براى دفع غزان امداد خواستند . امير مؤيّد در ساعت غلام خود ، سيف الدّين تنكز « 1 » را با لشكرى جرّار به جانب هرات فرستاد و لشكرى ديگر به جانب مرو و سرخس ، كه محلّ اقامت غزان بود ، تعيين نمود . اين جماعت پيش از سيف الدّين تنكز خود را به سرخس و مرو رسانيده بسى از اسباب و اموال غزان ، از گله‌ها و رمه‌هاى اسب و گوسفند رانده به جانب نيشابور مراجعت نمودند . و چون غزان از اين حال خبر شدند ترك محاصرهء هرات كرده به جانب مرو مراجعت كردند و سيف الدّين تنكز بىمانع و مدافع به شهر هرات درآمده بر سرير حكومت قرار گرفت .\r\nو از جمله وقايع [ 116 ب 
  ] اين سال آنكه ميانه حاكم قونيهء روم ، قلج ارسلان بن مسعود بن قلج ارسلان ، و ميانهء باغى ارسلان « 2 » بن دانشمند ، صاحب ملطيه ، محاربه‌اى عظيم روى نمود . و قلج ارسلان طاقت مقاومت نياورده روى به گريز نهاده متوسل به قيصر روم شد . و قبل از آنكه لشكر قيصر روم آمده انتقام از باغى ارسلان بستاند ، باغى ارسلان فوت شد .\r\nو سبب محاربه ميان قلج ارسلان و باغى ارسلان آن بود كه قلج ارسلان دختر ملك صليق بن علىّ بن ابى القاسم را در سلك ازدواج خود كشيده بود . صليق دختر خود را با جهاز بسيار از جواهر نفيسه و غير آن جهت قلج ارسلان مىفرستاد ، كه باغى ارسلان سر راه بر ايشان گرفته عروس را با تمامى اسباب و اموال دستگير نموده به ملطيه برد ، و بعد از فسخ نكاح قلج ارسلان به اين طريق كه دختر را قهرا و جبرا بر آن داشتند كه از اسلام ارتداد نموده او را مسلمان ساخته‌اند ، جهت برادرزادهء خود ، ذى النون بن محمّد بن دانشمند ، عقد كرد ؛ هرچند ارتداد جبرى بود و آن موجب فسخ نكاح نمىتواند بود .\r\nالقصّه ، چون قلج ارسلان از حقيقت حال اطّلاع يافت لشكرى انبوه به‌هم رسانيده بر سر باغى ارسلان رفت و بعد از محاربه شكست يافت و به قيصر روم متوسّل شد . و چون باغى ارسلان فوت شد ، قلج ارسلان اكثر ولايات او را متصرّف شد و آنچه از ولايات او باقى مانده برادرزادهء او ، ابراهيم بن محمّد ، آن را تصرّف نمود و با قلج ارسلان مصالحه كرد . و ذو النون بن محمّد ، برادر ابراهيم ، بر قيساريّه « 3 » استيلا يافت و در آنجا قرار گرفت و برادر قلج ارسلان ، ملكشاه « 4 » ، انگوريهء « 5 » روم را به تصرّف خود درآورده با يكديگر مصالحه نمودند .\r\nو در اين سال اسماعيليهء الموت قريب به قزوين قلعه بنا كردند . و چون در اين باب منع ايشان در بناى آن قلعه به امير شمس الدّين ايلدگز گفتند ، او از ترس [ آسيب و شورش 
  ] فداييان\r\n\r\n\r\n","description":"","footnote":"\r\n( 1 ) . م : سيف الدّين مكرى .\r\n( 2 ) . الكامل : ياغى ارسلان .\r\n( 3 ) . شهرى بر ساحل شام در سه روز مسافت با طبريه .\r\n( 4 ) . الكامل : شاهان شاه بن مسعود .\r\n( 5 ) . انگوريه يا انقره شهرى در شام .\r\n","page_name":" 3225 ","page_number":257},
  {"content":"\r\n\r\nآنها ، انكار ايشان نكرد ، تا آنكه ايشان قلعه را ساختند و متوجّه قزوين شدند . ميانهء اهالى قزوين و ايشان محاربه واقع شد و غير از يك نفر از قزوينيان ، كسى ديگر كشته نشد .\r\nو در تاريخ ابن اثير جزرى از اين مقتول قزوينى حكايتى عجيب نقل كرده و خلاصهء آن حكايت آن است كه يكى از ثقات طلبه نقل كرده كه آن مقتول مردى بود در كمال شجاعت و هميشه جمعى كثير از مردم جنگى همراه او بودند . و من او را بسيار دوست مىداشتم و اكثر اوقات نزد وى مىرفتم . و عادت او آن بود كه در وقت جنگ عصابهء سرخ بر سر خود مىبست . اتفاقا يك شبى من پيش او نشسته بودم . او روى به من آورد و گفت كه « مرا به خاطر مىرسد كه فردا ملاحدهء اسماعيليه بر سر اين شهر خواهند آمد و مردم اين شهر متوجّه ايشان خواهند شد . و من اين عصابهء سرخ بر سر بسته پيش‌پيش همهء مردم خواهم رفت و غير از من هيچ‌كس در آن جنگ كشته نخواهد شد . و ملاحده بعد از كشتن من بازمىگردند . »\r\nاتفاقا چون صبح دميد آوازهء ملاحده در شهر قزوين انتشار يافت و مردم قزوين مسلّح و مكمّل شده به جنگ ايشان بيرون رفتند . آن مرد طالب علم به من گفت كه من چون اين خبر شنيدم ، من نيز بيرون رفتم و در خاطر من حكايت آن مرد بود . چون پاره‌اى راه رفتم ديدم كه مردم قزوين نعش آن مرد را همچنان عصابهء سرخ بر سر بسته بازگردانيدند و غير او هيچ احدى را آسيبى نرسيده و اسماعيليه بازگشته ، رفتند .\r\nو از جمله وقايع اين سال آنكه خليفه مستنجد باللّه عباسى ، امير توبة بن عقيلى « 1 » را كه در عرب به مروّت و سخاوت ممتاز بود و از مقرّبان خليفه بود به حيلتى كه اكثر اوقات خليفه با او در خلوت صحبت مىداشت ، به قتل رسانيد . و منشأ كشتن خليفه او را حسد ابن هبيرهء وزير بود بر تقرّب او ؛ چه ، تقرّب وى به جايى رسيده بود كه جميع اعيان دولت عباسيه به او رجوع مىكردند ، و او مهمّات همه را بىاستصواب وزير ، نزد خليفه مىساخت . بنابراين ، ابن هبيرهء وزير در مقام آن شد كه از زبان او مكتوبى چند [ بر ضد خليفه 
  ] به حكّام عراق عجم نوشت . و آن مكتوبات را به يكى از اعراب داده وى را به اشارهء وزير ابن هبيره گرفته نزد خليفه آوردند . و بعد از تحقيق و تفتيش از ايشان مكتوبات ظاهر شد . و چون وزير ابن هبيره چند سخنى كه خليفه در خلوت با امير توبه گفته بود در بابت تدبير امور ملكى از خدمتكاران نزديك خليفه تحقيق نموده در آن كتاب مكتوب نموده [ بود 
  ] خليفه باور كرد . فى الحال ، امير توبه را گرفته محبوس گردانيد و در آن بند بعد از آن كسى از وى نشانى نگرفت . امّا بعد از فوت امير توبه ، ابن هبيره وزير ، چندان تمتّع از حيات نگرفت ، بلكه بعد از سه ماه [ 117 الف 
  ] او نيز فوت شد .\r\n\r\n\r\n","description":"","footnote":"\r\n( 1 ) . م ، ق : امير بويه عقيلى .\r\n","page_name":" 3226 ","page_number":258},
  {"content":"\r\n\r\n\r\nذكر وقايع سال پانصد و پنجاه و يكم از رحلت خير البشر « 1 »\r\nدر اوايل اين سال ملك نور الدّين محمود زنگى ، جريده ، به نوعى كه اكثر مردم خبر نيافتند بر سر قلعهء منيطره « 2 » كه از اعمال شام و در دست فرنگان بود رفته ، در يك روز آن قلعه را جبرا و قهرا فتح نمود و هركه از فرنگان در آن قلعه بودند به قتل رسانيد و زن و فرزند ايشان با غنايم بسيار اسير كرده به جانب دمشق مراجعت كرد . و اين قلعهء منيطره باوجود استحكام تمام و كثرت سپاه فرنگ به اين زودى به‌واسطهء آن فتح شد كه چون ملك نور الدّين بىخبر ، جريده بر سر ايشان رفت ، ايشان از مشاهدهء آن حالت مضطرب و سراسيمه شدند ؛ به خيال آنكه در عقب ، سپاه فراوان مىرسد . مع هذا ايشان را گمان آن بود كه ملك نور الدّين خود در ميان آن جماعت است دست‌وپاى خود گم كردند ، و الّا ايشان آن‌قدر قوّت داشتند كه از عهدهء آن جماعت بيرون آيند . امّا چون ايشان از مشاهدهء جلدى و تندى سپاه ملك نور الدّين محمود ، كه بىملاحظه خود را به قلعه رسانيدند ، دست‌وپا گم كردند ، ملك نور الدّين فى الحال نهيب داد كه تا سپاه از اطراف و جوانب از ديوارها به اندرون درآمده تيغ در فرنگان نهادند .\r\nو از جمله وقايع اين سال آنكه خطلبرس « 3 » ، اجاره‌دار واسط ، از قبل خليفه مستنجد باللّه بر دست قطيع بن سنكا به قتل رسيد . و منشأ كشتن او آن بود كه قبل از اين در سنهء سبع و خمسين و خمسمائه [ - 557 
  ] هجرى خليفه مستنجد باللّه ، منكوبرس ، اجاره‌دار بصره ، را كه پدرزن قطيع بود ، به قتل رسانيده بود و از اين جهت قطيع متمرّد شده شروع در تاخت و تاراج سواد\r\n\r\n\r\n","description":"","footnote":"\r\n( 1 ) . ق : عليه و آله التحية من الملك الاكبر .\r\n( 2 ) . قلعه‌اى در شام در نزديكى طرابلس .\r\n( 3 ) . م ، ق : خطلبوس .\r\n","page_name":" 3227 ","page_number":259},
  {"content":"\r\n\r\nبصره كرد . و چون خليفه از آن حال آگاهى يافت ، فرمانى به كمشتگين ، اجاره‌دار تازهء بصره ، نوشت كه در دفع قطيع سعى نموده نوعى كند كه او را به دست آورد . كمشتگين در جواب خليفه نوشت كه « بنده اجاره‌دار مال است نه لشكركش صاحب جيش . » بنابراين قطيع از تاخت و تاراج بصره جمعيتى به‌هم رسانيده روى به واسط نهاده شروع در تاخت و تاراج سواد آن بلده نمود . و بندگان خطلبرس را غيرت بر اين داشت كه با قطيع جنگ بايد كرد . پس از اطراف و جوانب لشكرى به‌هم رسانيده متوجّه جنگ قطيع شدند . و بعد از اشتعال نايرهء قتال و جدال ، خطلبرس در معركه به قتل رسيد و قطيع علم او را بر سر خود گرفته در معركه بايستاد . و چون نظر شكست‌يافتگان سپاه خطلبرس بر علم او افتاد ، به خيال آنكه خطلبرس در پاى علم ايستاده متوجّه آن طرف شده در دست قطيع به قتل رسيدند .\r\nو در اين سال از مشاهير صوفيه شيخ عبد القادر جيلانى « 1 » كه كرامات و خوارق عادات او در ميان خلايق ، سيّما در بلاد هند به مرتبه‌اى اشتهار دارد كه احتياج نوشتن ندارد ، در بغداد وفات يافت . وى حنبلى المذهب بود و رباط و مدرسهء او در بغداد الى الآن مشهور و معروف است .\r\n\r\n\r\n","description":"","footnote":"\r\n( 1 ) . الكامل : شيخ عبد القادر بن ابو صالح ابو محمّد حنبلى .\r\n","page_name":" 3228 ","page_number":260},
  {"content":"\r\n\r\n\r\nذكر وقايع سال پانصد و پنجاه و دويم از رحلت خير البشر « 1 »\r\nاز جمله وقايع اين سال اسد الدّين شيركوه ( عموى صلاح الدّين ) ، كه از جمله امراى بزرگ ملك نور الدّين محمود بن زنگى بود ، با دوهزار سوار تمامى سپاه مصر و لشكر فرنگ را ، كه شاور وزير خليفه علوى مصر ، عاضد باللّه ، به مدد خود طلبيده بود ، شكست داده اكثر ايشان را به قتل رسانيد . و تفصيل اين واقعه [ را 
  ] در تواريخ معتبره چنين آورده‌اند كه چون قبل از اين ،\r\nشاور با اسد الدّين شيركوه غدر كرده بعد از گرفتن مصر به امداد فرنگان او را از مصر بيرون كرده بود و اسد الدّين از دست وى آزار بسيار ديده ، باز به خدمت صاحب خود ، ملك نور الدّين آمد . از آن زمان هميشه از ملك نور الدّين استدعا و التماس مىنمود كه باز بر سر مصريان فرستد ، و ملك نور الدّين در آن باب تعلّل مىورزيد . تا آنكه در اين سال دوهزار سار جرّار از لشكر خود انتخاب نموده همراه او به مصر فرستاد . اسد الدّين شيركوه از كمال شجاعتى كه داشت با آن دوهزار سوار روى به مصر نهاد و بىملاحظه و توقّف از نيل عبور كرد و به جانب غربى نيل [ رفت و 
  ] قريب به دو ماه ولايت غربى نيل مصر را عامل بود . « 2 »\r\nشاور چون بر اين حال اطّلاع يافت ، باوجود تمام سپاه مصر كه به چندين هزار مىرسيدند جرئت مقابلهء با اسد الدّين شيركوه نمىكرد ؛ چه ، شجاعت و مردانگى او مكرّر در معارك مشاهده كرده بود ، بنابراين ، كس پيش فرنگان آن ناحيه فرستاده پيغام داد كه « مصلحت شما و ما در آن است كه به‌اتفاق يكديگر در دفع اسد الدّين شيركوه سعى نموده او را از اين ولايت\r\n\r\n\r\n","description":"","footnote":"\r\n( 1 ) . ق : عليه و آله التحية من الملك الاكبر .\r\n( 2 ) . مدّت نزديك به دو ماه را در جيزه ( شهرى در جنوب غربى قاهره ، كه سه هرم : خوفو ، خفرع و منكورع و نيز معبد ابو الهول در آن قرار دارند ) به سر آورد .\r\n","page_name":" 3229 ","page_number":261},
  {"content":"\r\n\r\nبيرون كنيم ؛ چه ، يقين است كه او اگر دست بر اين ولايت يابد شما را با ملك نور الدّين محمود زنگى و اسد الدّين شيركوه بودن در اين ولايت از جمله محالات است . » فرنگان چون هيبت ملك نور الدّين محمود در دل‌هاى ايشان اثر كرده بود و مىدانستند كه او اگر بر مصر دست يابد [ 117 ب 
  ] ايشان را مجال بودن در آن نواحى نمىدهند ، از اطراف و جوانب سپاه فراوان جمع آورده متوجّه امداد شاور شدند و به‌اتّفاق يكديگر از نيل مصر عبور كرده به قصد جنگ اسد الدّين شيركوه روانهء آن صوب شدند .\r\nاسد الدّين با دوهزار سوار در نواحى صعيد مصر در موضعى كه مشهور به پايين است فرود آمده بود كه خبر رسيد كه اينك سپاهى زياده از حدّ شمار رسيدند . اسد الدّين شيركوه سپاه خود را جمع آورده با ايشان در باب محاربهء مصريان و فرنگان مشورت نمود . اكثر ايشان گفتند كه « صلاح در آن است كه ما از آب نيل عبور نموده باز به جانب شام برويم ؛ چه ، ما را با اين‌قدر لشكر در ولايت ايشان جنگ كردن هيچ صورت و صرفه ندارد ؛ چه ، اكثر آن است كه ما شكست خواهيم يافت و بعد از شكست يافتن ، در اين ولايت بيگانه يك متنفّس از ما به سلامت بيرون نخواهد رفت . »\r\nدر اين اثنا ، يكى از غلامان ملك نور الدّين محمود ، كه او را شرف الدّين بزغش گفتندى و در شجاعت و مردانگى از مشاهير زمانه بود ، از جاى برخاست و گفت كه « هركه از اين معركه بىجنگ به شام مىرود ، ملك نور الدّين آنچه در اين مدّت از وى به رسم سپاهيگرى خورده ، همه را بازمىستاند و انواع سياست و ايذا به وى مىرساند . و ديگر هركه از كشته شدن انديشه دارد ، او را به خدمت سلاطين و ملوك چه كار است ؟ بايد كه او با زن خود در خانه باشد ! »\r\nاسد الدّين شيركوه چون اين حكايت از شرف الدّين بزغش شنيد ، بر وى آفرين كرد و گفت :\r\n« رأى اين است . » پس قرار به جنگ داده برادرزادهء خود ، صلاح الدّين يوسف ، را با اكثر سپاه در قلب نگاه‌داشت و خود با جمعى قليل در ميمنه قرار گرفت و برادرزادهء خود را گفت كه « سپاه مخالف به گمان آنكه من در قلب لشكرم ، اوّلا حمله بر قلب خواهند آورد . بايد كه شما بعد از اندك ممانعت روى به گريز نهاده پاره‌اى راه ايشان را ببريد ، پس از عقب برآمده اوّلا پرقال و پياده‌هاى ايشان را خدمت كنيد . بعد من متوجّه ايشان مىشوم . در آن‌وقت شما نيز بازگشته روى به ايشان كنيد كه از دو طرف ايشان درآمده به ضرب تيغ بىدريغ دمار از روزگار كفّار و مصريان برآوريم . »\r\nاتّفاقا ، تدبير موافق تقدير شد و ايشان به مجرّد رسيدن بر قلب حمله آوردند . اسد الدّين در عقب ايشان اموال و اثقال ايشان را متصرّف شد . آنچه از سپاه ايشان در آن‌ميان مانده همه را به قتل رسانيد ، مگر جمعى قليل كه از اطراف و جوانب خود را بيرون انداخته خلاص كردند .\r\n\r\n","description":"","footnote":"","page_name":" 3230 ","page_number":262},
  {"content":"\r\n\r\nو اين جنگ را در تواريخ از جمله عجايب محاربات مىدانند ؛ چه ، به دوهزار سوار تمامى لشكر مصر و فرنگ را شكست دادن محلّ تعجّب است .\r\nو چون اسد الدّين شيركوه مصريان را از پيش برداشت ، به فراغت خاطر روى به ثغر اسكندريه نهاد . و از مصر تا اسكندريه به هر قصبه كه مىرسيد تاخت و تاراج مىكرد . و چون به ظاهر اسكندريه رسيد ، اهالى آن بلده بيرون آمده او را اطاعت كردند . اسد الدّين ، صلاح الدّين يوسف ، برادرزادهء خود ، را به ايالت اسكندريه تعيين نموده خود باز به جانب صعيد مصر مراجعت نمود . و شاور با فرنگان به قاهره رفته باز سپاه خود را آراسته ساخت و متوجّه اسكندريه شد و صلاح الدّين را محاصره نموده كارش به نهايت اضطرار رسيد . و چون اسد الدّين بر اين حال اطّلاع يافت در ساعت از صعيد متوجّه اسكندريه شد . شاور چون اين خبر شنيد دانست ، كه طاقت مقاومت او نخواهد داشت ، بالضّروره جماعتى را در ميان انداخته التماس مصالحه نمود ، مشروط به آنكه هر سال مبلغ پنجاه هزار دينار به وى مىداده باشند . و چون اين مصالحه به اسد الدّين رسيد ، گفت « من اين مصالحه را به اين شرط تنها قبول ندارم ، مگر آنكه شرط ديگر نيز قبول كنند . و آن شرط آن است كه فرنگان را مطلقا از ولايت هيچ جاى ديگر ره ندهند . » شاور اين شرط را نيز قبول كرد و با فرنگان چنين قرارداد كه « جمعى از شجعان شما به طريق شحنگى در قاهره بوده باشد و ديگر هيچ‌كس در مصر نباشد . و ما هر سال مبلغى يك‌صد هزار دينار به شما مىرسانيم . » فرنگان نيز به اين معنى راضى شده به جانب ولايت خود ، ساحل شام ، رفتند و اسد الدّين شيركوه نيز به جانب دمشق مراجعت كرد .\r\nو در اين تقبلاتى كه شاور به فرنگان و اسد الدّين كرده بود ، عاضد باللّه را مطلقا اختيارى ، بلكه خبرى نبود ؛ چه ، او را شاور آن‌چنان در دست خود ضبط كرده بود ، كه غير از نام خلافت بر هيچ‌چيز قدرت نداشت . و چون اسد الدّين به دمشق رسيد ، ملك نور الدّين به‌اتّفاق برادرش ، قطب الدّين مودود ، به ولايت فرنگان درآمده بسى از قلاع ايشان را ، مثل قلعهء صافيثا « 1 » و قلعهء غريمه « 2 » فتح نمودند . و در وقت مراجعت قطب الدّين مودود [ 118 الف 
  ] و ملك نور الدّين محمود ولايت رقّه را ، كه به ولايت موصل نزديك بود ، پيشكش برادر كرده از يكديگر جدا شدند .\r\nو از جمله وقايع اين سال آنكه قطيع بن سنكا به بصره درآمده شهر را غارت كرد و از بصره متوجّه مطارا « 3 » گرديد . در ظاهر مطارا ميانهء او و كمشتگين ، صاحب بصره ، محاربه واقع شد . در آن محاربه بعد از كوشش و كشش بسيار ، كمشتگين هزيمت يافته روى به واسط نهاد و\r\n\r\n\r\n","description":"","footnote":"\r\n( 1 ) . م ، ق : صاف شاه .\r\n( 2 ) . الكامل : عريمه .\r\n( 3 ) . از قراى بصره ، در حاشيه دجله و فرات .\r\n","page_name":" 3231 ","page_number":263},
  {"content":"\r\n\r\nقطيع بن سنكا بر بصره استيلا يافت . و كمشتگين به واسط رفته به شرف الدّين ابى جعفر [ بن بلدى 
  ] پيوست .\r\nو از جمله وقايع اين سال آنكه شمله تركان ، صاحب خوزستان ، به‌پاى قلعه ماهكى آمده ، كس نزد خليفه مستنجد باللّه فرستاده از وى پاره‌اى ولايت طلبيد و در آن باب شدّت نمود .\r\nخليفه ، يوسف دمشقى را با جمعى از سپاه به دفع او نامزد كرد . و يوسف به او رسيده ، وى را ملامت بسيار كرد و از مخالفت خليفه او را ترسانيد . و شمله در مقام عذرخواهى آمده فرمان ارسلانشاه و امير ايلدگز را ، كه در باب اقطاع بعضى از ولايات عراق عرب جهت پسر ملكشاه نزد شمله مىبود ، به يوسف نمود . و چون يوسف اين خبر به سمع خليفه رسانيد و از زبان شمله معروض داشت كه « آنچه ارسلانشاه و امير ايلدگز در اين فرمان نوشته‌اند من به‌خاطر خليفه به ثلث آن قانع مىشوم . » خليفه از اين سخن آزرده شده ، شمله را نفرين كرد و امير ارغش مسترشدى را ، كه حاكم نعمانيه بود ، با شرف الدّين ابو جعفر بلدى ، ناظر واسط ، با لشكرى انبوه به جنگ شمله فرستاد . و شمله برادرزادهء خود ، قلج ، را در جنگ ايشان تعيين نمود .\r\nاتّفاقا در اثناى داروگير ، قلج گرفتار شد و اكثر سپاهش به قتل رسيدند . و امير ارغش ، قلج را دست و گردن بسته به بغداد فرستاد . شمله از گرفتارى قلج و كشته شدن اكثر سپاه او بسيار پريشان‌حال شده در مقام ملايمت آمد و كس پيش خليفه فرستاد و التماس صلح نمود . و خليفه التماس او را اجابت نفرموده سپاه را حكم كرد كه او را مستأصل سازند . و چون شمله طاقت جنگ سپاه خليفه نداشت ، بعد از چهار ماه خايب و نااميد بازگشته به خوزستان رفت . و در اين اثنا امير ارغش از اسب درافتاده وفات يافت .\r\nو از جمله وقايع اين سال آنكه غازى بن حسّان منبجى « 1 » ، كه از امراى ملك نور الدّين محمود بن زنگى بود و ايالت مدينهء منبج به او تعلّق داشت ، علم عصيان برافراشته اظهار مخالفت ملك نور الدّين نمود . و چون ملك نور الدّين بر اين حال اطّلاع يافت ، طايفه‌اى از سپاه خود را بر سر او فرستاد . و ايشان بعد از محاصرهء دور و دراز غازى بن حسّان را گرفته به ملازمت ملك آوردند . ملك او را محبوس ساخته ، ايالت آن بلده را به برادرش ، قطب الدّين ينال بن حسّان ، كه به سلامت نفس و رعيت‌پرورى مشهور و معروف بود ، ارزانى داشت .\r\nو در اين سال مجير الدّين قرا ارسلان بن داود بن سقمان ، صاحب حصن كيفا ، وفات يافت .\r\n[ وى 
  ] در وقت اشتداد مرض كس پيش ملك نور الدّين محمود فرستاده معروض داشت كه « چون من و تو را در ميانهء جهاد فرنگ هميشه اتّفاق و مصاحبت بود ، هرگز من مخالفت تو را به\r\n\r\n\r\n","description":"","footnote":"\r\n( 1 ) . هرسه نسخه : مسيحى .\r\n","page_name":" 3232 ","page_number":264},
  {"content":"\r\n\r\nخاطر راه نداده‌ام . اكنون كه من را سفر آخرت در پيش است ، ملتمس آن است كه دست بيگانه از مك ما بازداشته ، پسر من ، نور الدّين محمّد ، را در ظل حمايت خود نگاه‌دارى . » و ملك نور الدّين قبول اين معنى نموده ، بعد از فوت او به مقتضاى وعدهء خود هميشه در مقام رعايت و محافظت پسر او مىبود و در آن باب به‌هيچ‌وجه خود را معاف نمىداشت ؛ چنانچه نوبتى ملك قطب الدّين مودود ، برادر كلان ملك نور الدّين محمود ، داعيهء گرفتن ولايت حصن كيفا نمود و ملك نور الدّين كس پيش برادر خود فرستاده از آن منع نمود و گفت : « اگر شما سخن مرا در باب پسر مجير الدّين قبول نمىكنيد ، حقوق برادرى از ميانهء ما بر طرف خواهد شد . » بنابراين قطب الدّين مودود ترك آن عزيمت نموده ، دست از گرفتن حصن كيفا بازداشت .\r\nو هم در اين سال ايل ارسلان خوارزمشاه با لشكرى جرّار متوجّه ولايت خراسان گرديد و مدّتى مديد امير مؤيّد اىابه را در شادياخ نيشابور محاصره نمود . آخر الأمر ، مهم ميانهء ايشان به مصالحه قرار گرفت و خوارزمشاه بازگشته به خوارزم رفت .\r\nو در ششم ربيع الأوّل اين سال ، و بعضى در ربيع الأوّل سال قبل گفته‌اند حسن نام‌آور كه برادر زن سيّدنا حسن صبّاح بود ، حسن على ذكره السلام را به‌واسطهء آنكه وى در ابطال شريعت و ترويج مزخرفات خود بسيار مىكوشيد ، به زخم كارد هلاك گردانيد . و اهل اسلام قبل از آنكه از حسن على ذكره السلام آن حركات ناشايسته - كه شمّه‌اى از آن سابقا قلمى شد - به ظهور نرسيده بود ، بر ايشان اطلاق اسم ملاحده نمىكردند ، بلكه ايشان را اسماعيليهء نزاريّه مىگفتند و بعد از ظهور آن امور از حسن على ذكره السّلام ، به اسم ملاحده شهرت يافتند . [ 118 ب 
  ]\r\nو چون حسن على ذكره السّلام در قلعهء لمبسر « 1 » به قتل رسيد ، پسرش نور الدّين محمّد ، كه پنجم داعى بود از آن طايفه ، در سنّ نوزده سالگى به‌موجب نصّ پدر به حكومت آن طايفه مقرّر شد . او در اوّل حال حسن نام‌آور را با تمام اقربا و خويشان او از زن و مرد و كوچك و بزرگ ، كه بقاياى آل بويه بودند ، در آن ديار به عقوبت تمام به قتل رسانيد و اثرى از آثار آل بويه در آن ديار نگذاشت . و اين نور الدّين محمّد در اظهار دعوت قيامت كه از مخترعات پدرش بود و ترويج آن از پدرش سعى بيشتر مىنمود و در علم فلسفه و حكمت فصول مشبّع مىنوشت و مصطلحات مذهب خود را به ادلّهء حكيمانه مؤيّد مىساخت . او را در جميع امور حكمى و شرعى و اقسام عربيت و اشعار ايشان مهارت تمام بود . و اكنون از مصنّفات او در فنون متعدّده بسيار پيدا مىشود . و وى معاصر فخر رازى بود . و در آن‌وقت كه فخر رازى از آذربايجان بازگشته در رى به درس و افادهء علوم مشغول بود و به‌واسطهء تبحّر او در علوم و\r\n\r\n\r\n","description":"","footnote":"\r\n( 1 ) . در متن : بلنسر .\r\n","page_name":" 3233 ","page_number":265},
  {"content":"\r\n\r\nاطّلاع بر حقايق جميع ملل و نحل عالم و بر احوال مذاهب بنى آدم و قوّت ترجيح هريكى بر ديگرى به اقامهء ادلّه و براهين از طرفين ، مردم آن زمانه - چنانچه رسم جهّال است - او را متهم به مذهب ملاحدهء اسماعيليه داشتند ، امام از جهت رفع آن توهّم ، روزى بر منبر رفت و بر آن طايفه لعنت و نفرين كرد .\r\nو چون اين خبر به محمّد بن حسين رسيد ، يكى از فداييان خود را به رى نزد امام فرستاد و گفت كه « اگر تو فخر رازى را به اين قلعه مىرسانى ما همه محكوم حكم و مأمور امر وى مىگرديم ، و اگر او را نتوانى آورد ، پس او را بترسان كه ديگر زبان به طعن و لعن ما نگشايد ، كه اگر ساير خلايق به ما چيزها مىگفته باشند قصورى ندارد ، امّا وى مردى دانشمند و داناست و لعن و طعن او موجب تنفّر مردم از ما و مستلزم بطلان اعتقاد ما در نظر خلايق خواهد بود . »\r\nآن فدوى به زىّ فقيهان در رى به خدمت فخر رازى رسيد و التماس آن نمود كه نزد ايشان وجيزهء فقه شافعى بخواند . فخر رازى اجابت نمود . و آن شخص مدّت هفت ماه هرروز از وجيز درس مىخواند و منتظر وقت مىبود كه او را تنها يافته پيغام محمّد بن حسن برساند . و در اين مدّت نشد كه فخر رازى را توان تنها يافت . تا آنكه بعد از انقضاى مدّت مذكور روزى فخر رازى تنها در خلوت بود و خادمى را جهت طعام به خانهء خود فرستاد . آن ساعت فقيه فدوى به در خانقاه رسيده از خادم پرسيد كه « مولانا كجاست ، و نزد او كيست ؟ » گفت : « وى تنها در خلوت است . » فقيه مزوّر به خادم گفت كه « ملتمس من آن است كه تو ساعتى در طعام آوردن درنگ كنى تا من چند مسئلهء مشكله دارم در خلوت از ايشان تحقيق نمايم . » خادم قبول كرد . فقيه خود را به آن خانه رسانيد . در خانه را از پشت بست و كاردى چون قطره آب كشيد و قصد فخر رازى نمود . و چون نظرش بر آن شخص افتاد كه كارد كشيده متوجّه اوست ، سراسيمه و مضطرب شده گفت : « اى مرد ! از من چه مىخواهى ؟ » فدايى گفت : « آنكه شكم مولانا را از سينه تا ناف بدرم . چرا بر منبرها ما را لعنت مىكنى ؟ » اين كلمه را بگفت و خود را به او رسانيده بر سينهء او نشست . فخر رازى بنياد تضرّع و زارى كرد و از وى زنهار خواست و گفت : « بعد از اين مرتكب اين نوع امر قبيح نخواهم شد و توبه كردم . » فدايى گفت : « توبهء شما درست نيست ؛ چرا كه شما حيله بسيار مىدانيد . چون از چنگ من رهايى مىيابيد ، كفّارهء سوگند داده ، باز به كار خود مشغول خواهيد شد . » فخر رازى آن‌مقدار سوگندهاى مغلظّه ياد كرد كه بر آن فدايى يقين شد كه او بعد از اين گرد آن كار نخواهد گشت . پس از روى سينهء فخر رازى برخاست و بر وى سلام كرد و گفت : « مترس و از من ايمن باش كه از حضرت اجازهء كشتن تو نبود ، و الّا تو را در يك قدم كشته بودم . اكنون حضرت تو را درود و سلام مىفرستد و به صحبت تو شوق بىحدّ دارد و مىگويد كه ايشان عنايت فرموده در الموت تشريف آورده\r\n\r\n","description":"","footnote":"","page_name":" 3234 ","page_number":266},
  {"content":"\r\n\r\nباشند كه ما همه مطيع و فرمانبردار وى خواهيم بود . و اگر آمدن تو به اينجا متعذّر باشد ، پس ما را مذمّت و ملامت منماى ، كه كلام تو در دل‌هاى خاص و عام اثر دارد . و اگر تمام عالم ما را دشمن باشند چه باك ، زيرا كه سخن عوام به جايى نرسد و مانند كردگان بر گنبد مىباشد . »\r\nبعد از آن مبلغ سيصد و شصت و پنج دينار زر سرخ از ميان خود بگشاد و ببوسيد و به خدمت مولانا بنهاد و گفت : « از آن روز باز كه ما را اينجا فرستاده‌اند ، هر سال تو را اين‌مقدار وظيفه معين كرده است و خلعت و تشريف تو در خانهء من نهاده ، و من همين ساعت متوجّه ملازمت ايشانم . كس بفرست تا آن جامه را نزد تو حاضر سازد . و چون سال تمام شود ، يكى از محرمان خود را پيش [ 119 الف 
  ] رئيس قصر ايشان بفرست تا مرسوم تو را بىقصور ادا نمايد . »\r\nاين بگفت و از پيش مولانا برفت . و فخر رازى كس به خانهء او فرستاد و آن خلعت را گرفته متصرّف شد . و هميشه عادت بندگان ايشان آن بود ، كه در اثناى درس گفتن هرجا كه مخالفت اسماعيليه ظاهر مىشد مىگفتند : « خلافأ للملاحده لعنهم اللّه و دمرهم اللّه و خذلهم اللّه » و بعد از وقوع اين واقعه زبان خود را از امثال اين عبارات نگاه‌داشته بر لفظ « خلافأ للاسماعيليه » اكتفا مىكرد .\r\nروزى يكى از تلامذهء او از وى پرسيد كه « سبب چيست كه قبل از اين مولانا هربار ايشان را لعنهم اللّه و خذلهم اللّه مىگفت ، اكنون آن عبارت را ترك فرموده‌اند ؟ » فخر رازى در جواب آن شخص گفت : « اى ياران ، ايشان برهان قاطع دارند . مصلحت نيست با ايشان به لعنت خطاب كردن . »\r\nو فخر رازى در آن‌وقت بسيار پريشان‌حال بود و از ممر اوقات هميشه تشويش مىكشيد و چهار پنج سال از ادارات محمّد بن حسن باطنى او را آن‌مقدار حالت « 1 » به‌هم رسيد كه بعضى از ضروريات سفر به‌هم رسانيده خود را به ملازمت سلاطين غور ، شهاب الدّين و غياث الدّين ، رسانيد . و چون آنجا مهم او پيش نرفت ، عزم خدمت خوارزمشاه كرد و در آنجا كار او بالا گرفت و مرتبهء بلند يافت و باز به خراسان آمد و در سنهء ستّه و ستمائه [ - 606 
  ] هجرى وفات يافت .\r\n\r\n\r\n","description":"","footnote":"\r\n( 1 ) . ق : دخالت .\r\n","page_name":" 3235 ","page_number":267},
  {"content":"\r\n . \r\n","description":"","footnote":"","page_name":" 3236 ","page_number":268},
  {"content":"\r\n\r\n\r\nذكر وقايع سال پانصد و پنجاه و سيم از رحلت خير البشر « 1 »\r\nدر اوايل اين سال زين الدّين على كوچك ، نايب قطب الدّين مودود ، به‌واسطهء پيرى و ضعف بصر ترك مهمات ديوانى كرده در مدينهء اربل ، كه هميشه فرزندان او در آنجا مىبودند ، توطّن اختيار نمود و باقى ولايات كه در تصرّف او بودند مثل شهرزور و سنجار و هكّاريه « 2 » و عماديّه « 3 » و تكريت و حمديّه « 4 » بالتّمام به تصرّف قطب الدّين گذاشت . زين الدّين على مذكور در زمان خود از جميع اقران و امثال خود در اخلاق حميده ، سيّما شجاعت و سخاوت ممتاز بود و در مدّت عمر خود در هيچ معركه هزيمت نيافته بود و در سخاوت مرتبه‌اى داشت كه يكى از شعرايى ، كه مشهور به حيص بيص بود ، در مدح او قصيده‌اى گفت . چون به عرض او رسانيدند ، وى فرمود كه « من نمىدانم او چه مىگويد ، ليكن اين‌قدر مىدانم كه غرض او طلب چيزى است . » بعد از آن فرمود كه پنج‌هزار دينار و اسب و خلعت به وى دادند .\r\nو از جمله وقايع اين سال آنكه ميانهء پهلوان بن ايلدگز و آقسنقر احمد يلى ، صاحب مراغه ، محاربه واقع شد ؛ به‌واسطهء آنكه احمد تكين آقسنقر را داعيهء آن شد كه در عراقين خطبه به نام پسر سلطان محمّد ملكشاه ، كه درپيش او بود ، خوانده شود و در اين باب معتمدان خود را به بغداد فرستاده مال بسيار قبول كرد . و اعيان دولت خليفه مستنجد باللّه را به تحف و هدايا با خود متّفق گردانيد . و چون اين خبر شايع شد و امير ايلدگز و ارسلانشاه بر ارادهء او اطّلاع\r\n\r\n\r\n","description":"","footnote":"\r\n( 1 ) . ق : عليه و آله التحيّة من الملك الاكبر .\r\n( 2 ) . رجوع شود به پاورقى 1 ، صفحهء 2870 كتاب .\r\n( 3 ) . قلعهء مستحكمى در شمال موصل كه عماد الدّين زنگى در 537 ه . ق آن را بنا كرد . پيش از آن قلعه‌اى در آن مكان قرار داشت كه به اكراد تعلق داشت و به آشب ناميده مىشد .\r\n( 4 ) . شايد عقر حميديه ، قلعه‌اى در جبال موصل در سمت شرق موصل .\r\n","page_name":" 3237 ","page_number":269},
  {"content":"\r\n\r\nيافتند ، پهلوان بن امير ايلدگز را با سپاه گران به جنگ او فرستاد . آقسنقر بعد از جنگ بسيار طاقت مقاومت نياورده روى به گريز نهاد و در قلعه‌اى از قلاع خود متحصّن شد و پهلوان بن ايلدگز او را محاصره نموده كارش به اضطرار رسانيد . آخر الأمر ، جمعى در ميان درآمده مهم ايشان را به مصالحه قرار دادند . پهلوان بازگشته به همدان پيش پدر خود رفت .\r\nو در اين سال خليفه مستنجد باللّه ، شرف الدّين ابو جعفر احمد بن محمّد بن سعيد را كه به ابن بلدى اشتهار داشت ، به‌واسطهء آن‌كه در نظارت واسط كفايت بسيار نمود به منصب وزارت كلّى سرافراز ساخت و مهمّات ملكى و مالى را به رأى و رؤيت او مفوّض گردانيد . و باعث كلّى بر وزارت ابن بلدى مذكور تغلّب و تصرّف بسيار ابو الفرج بن رئيس الرؤسا بود در مهمات خليفه . و چون ابن بلدى در آن منصب قرار گرفت ، عمّال و نوّاب ابو الفرج مذكور را در پاى محاسبه حاضر داشت و از ايشان مبلغى عظيم بازيافت نمود . و به اين واسطه مرتبهء او پيش خليفه بسيار بلند شد .\r\n\r\n","description":"","footnote":"","page_name":" 3238 ","page_number":270},
  {"content":"\r\n\r\n\r\nذكر وقايع سال پانصد و پنجاه و چهارم از رحلت خير البشر « 1 »\r\nاز جمله وقايع اين سال آنكه ملك نور الدّين محمود قلعهء جعبر را از دست شهاب الدّين بن مالك بن علىّ بن مالك عقيلى ، كه از زمان سلطان ملكشاه آن قلعه را ايشان داشتند ، گرفت . و سبب گرفتن آن قلعه آن بود كه ميانهء قبيلهء بنى كليب « 2 » و عقيليه هميشه عداوت بود . اتّفاقا روزى شهاب الدّين ، صاحب قلعه جعبر ، بيرون قلعه شكار مىكرد كه جمعى از بنى كليب از كمينگاه برآمده او را دستگير نموده نزد ملك نور الدّين محمود آوردند . ملك نور الدّين او را محبوس گردانيد و كسان پيش او فرستاد و قلعهء جعبر را از وى طلبيد كه به عوض آن قلعه جاى ديگر ، كه حاصلش ده برابر آن باشد ، به او بدهد . شهاب الدّين قبول نكرد . [ 119 ب 
  ] و هرچند ملك نور الدّين ملايمت نمود ، شهاب الدّين مطلقا به قلعه دادن راضى نشد . تا آنكه ملك نور الدّين شروع در تهديد و تخويف و شدّت نمود . شهاب الدّين گفت كه « نهايت كارى كه ملك نور الدّين به من خواهد كرد كشتن است . و آن در وقتى كه من در دست بنى كليب گرفتار شدم ، به خود قرار داده بودم . غايتش اين چند روز حيات من مقدّر بود مانده‌ام . اكنون هرچه تواند تقصير نكند . امّا قلعه دادن از من از جمله محالات است . ديگر آنكه قلعه الحال در دست من نيست . جماعتى كه قلعه را دارند همان‌روز من را مرده انگار كرده‌اند . »\r\nبنابراين ، ملك نور الدّين ، امير فخر الدّين مسعود بن ابى على زعفرانى را با لشكرى انبوه براى تسخير آن قلعه فرستاد . فخر الدّين مدّتى آن قلعه را محاصره نموده هيچ فايده مترتّب نمىشد . ملك نور الدّين باز در عقب فخر الدّين ، امير مجد الدّين را كه به ابن دايه مشهور بود بر\r\n\r\n\r\n","description":"","footnote":"\r\n( 1 ) . ق : عليه و آله التحية من الملك الاكبر .\r\n( 2 ) . الكامل : بنى كلاب .\r\n","page_name":" 3239 ","page_number":271},
  {"content":"\r\n\r\nتمامى لشكر امير ساخته با سپاه ديگر فرستاد . ايشان نيز هرچند سعى كردند فايده‌اى بر آن مترتّب نشد و اهل قلعه را هيچ پروايى از محاصره ايشان نبود . و چون ملك نور الدّين ديد كه به جنگ گرفتن قلعهء جعبر محال است ، باز شهاب الدّين را طلبيده از روى ملايمت تمام از وى قلعه را طلبيد و به عوض مدينهء سروج « 1 » را با اعمال و نواحى خود و ملاحت حلب و بيست هزار دينار نقد به او داد . شهاب الدّين اين نوبت قبول كرد و گفت : « الحال چون بر همگنان ظاهر شد كه قلعهء جعبر را به زور نمىتوان گرفت ، به ملك دارم . »\r\nو آنچه از اقطاعات ملك نور الدّين به او داده بود ، غير از زر نقد ، حاصل آن بسيار زياده از حاصل قلعهء جعبر بود ؛ چنانچه شخصى از شهاب الدّين جعبرى پرسيده بود كه « سروج بهتر است يا قلعهء جعبر ؟ » شهاب الدّين در جواب او گفته بود « زر در سروج بيشتر است و عزت در جعبر . »\r\nو از جمله وقايع اين سال قتل شاور ، وزير خليفه عاضد لدين اللّه « 2 » علوى مصر است بر دست اسد الدّين شيركوه و وفات اسد الدّين بعد از او به دو ماه و پنج روز ، و استيلاى صلاح الدّين يوسف ، برادرزادهء اسد الدّين مذكور ، بر ديار مصر . و كيفيت اين واقعه [ را 
  ] در تواريخ معتبره چنين آورده‌اند كه چون در وقايع سال سابق مذكور شد كه اسد الدّين با شاور مصالحه كرد به شرط آنكه فرنگان را ولايت مصر دخل ندهند ، به جانب شام مراجعت نموده بود . و شاور با فرنگان چنين قرار داده بود كه جمعى از ايشان به طريق شحنگى در قاهره باشند و باقى به ولايت خود روند و هرساله صد هزار دينار جهت فرنگ قبول كرده بود و پنجاه هزار دينار از براى ملك نور الدّين .\r\nدر اين سال چون فرنگانى كه در قاهره بودند ، ضعف خلفاى علويه را مشاهده نمودند ، قوّت طامعهء ايشان به حركت آمده مكررّا به امير الأمراى خود در سواحل شام - كه او را مرى گفتندى و از آن زمان كه فرنگان در ساحل ولايت شام دخل كرده بودند هيچ امير از ايشان در شجاعت و تدبير به وى نمىرسيد و همه او را به بزرگى و شأن قبول داشتند - نوشته كه « گرفتن مصر در كمال آسانى است ، كه ايشان لشكرى كه ممانعت ما تواند بود ، مطلقا ندارند . خصوصا الحال كه جمعى كثير از مردم ما در قاهره مىباشند ، به مجرّد توجّه شما ، ما قاهره را متصرّف مىشويم . » و مرى اصلا گوش به سخنان ايشان نمىكرد و به گرفتن مصر راضى نمىشد ، تا آنكه جمعى از اركان و اعيان دولت او به گفتند كه « هرگز فرصت بهتر از اين از براى گرفتن مصر به دست ما نخواهد افتاد . سبب عدم توجّه شما به اين مهمّ چيست ؟ » مرى در جواب ايشان گفت كه « الحال مصر طعمهء ما نيست ؛ چه ، هرساله صد هزار دينار از ايشان مىستانيم و جمعى\r\n\r\n\r\n","description":"","footnote":"\r\n( 1 ) . شهركى در نزديكى حرّان ، در ديار مضر .\r\n( 2 ) . هرسه نسخه : عاضد باللّه .\r\n","page_name":" 3240 ","page_number":272},
  {"content":"\r\n\r\nاز مردم ما كه در آنجا مىباشند نيز انواع فوايد به ايشان مىرسد و ما ملاحظهء آن مىكنيم كه اگر ما بر سر مصر برويم مبادا اهالى مصر در مقام ممانعت برآيند ، و چون خود قدرت آن نداشته باشند متوسل به نور الدّين شوند و باز نور الدّين ، اسد الدّين شيركوه يا ديگرى را با لشكرى گران بفرستد و مصر را متصرّف شود . آن زمان بودن ما در اين ولايت بسيار مشكل مىشود . بنابراين ، من تغافل مىورزم ، و الّا من از شما بيشتر ميل گرفتن مصر دارم . تحمّل و توقّف من محض از براى اين انديشه است كه گفتم . »\r\nآن جماعت گفتند كه « اين انديشه نبايد كرد . به‌واسطهء آنكه ما به مجرّد رسيدن ، مصر را متصرّف مىشويم ؛ چه ، اهل مصر را مطلقا قوّت و طاقت مدافعهء ما نيست . و بعد از آنكه ما مصر را گرفتيم ، هزار مثل ملك نور الدّين اگر بيايند كارى نمىتوانند كرد . »\r\nالقصّه ، امرا و اركان دولت مرى وى را به جدّ ساخته ، متوجّه مصر شدند . و چون به شهرى از شهرهاى مصر كه او را بلينس گفتندى رسيدند ، آن شهر را آن‌چنان تاراج كردند كه هيچ‌چيز براى كسى نگذاشتند و زن و فرزند مسلمانان را به اسيرى بردند . و چون اين خبر به اهالى مصر رسيد ، ايشان از ترس آنكه مبادا به ايشان نيز همچنان سلوك كه به اهل بلينس كردند بكنند همه اتّفاق نموده در مقام مدافعه [ 120 الف 
  ] فرنگان شدند . و شاور تمام اهل مصر را به قاهره آورد و شهر مصر را آتش زد كه مبادا فرنگان شهر را تاراج كنند . چنانچه مدّت پنجاه و چهار روز مصر مىسوخت . و در اثناى آن حال مرى فرنگى به آنجا رسيده شروع در تاخت و تاراج كرد . و مردمى كه اسباب و اموال خود از مصر برداشته به قاهره مىرفتند ، اكثر اموال ايشان را فرنگان به تاراج بردند و مصريان آن‌چنان تاراج يافتند كه هيچ احدى را قوت يك روزه نماند . مع هذا فرنگان آمده قاهره را محاصره نمودند .\r\nچون عاضد لدين اللّه اين احوال را همه از موافقت شاور با فرنگ مىدانست ، كس نزد ملك نور الدّين محمود فرستاده از وى در دفع كفّار فرنگ استعانت طلبيد . چنانچه در بعضى از مكتوباتى كه به ملك نور الدّين نوشته بود موى بعضى اهل حرم خود را در ميان آن مكتوب نهاده فرستاد كه « اين موى جمعى از دختران پيغمبر شماست كه كفّار ايشان را محاصره نموده‌اند . »\r\nالقصّه ، چون مكتوبات عاضد لدين اللّه علوى به ملك نور الدّين رسيد ، در مقام امداد وى شده كس به طلب اسد الدّين شيركوه فرستاد ، كه به حمص جاگير خود رفته بود . اتّفاقا ملك نور الدّين در راه به اسد الدّين شيركوه ، كه او نيز به‌واسطهء طلب عاضد لدين اللّه خليفه ، كه به او عليحده كتابتى نوشته بود و به قصد ملازمت ملك نور الدّين مىآمد ، رسيد . و چون اسد الدّين به خدمت ملك نور الدّين رسيد ، ملك نور الدّين محمود دويست‌هزار دينار غير از اسبان تازى و خيمه و خرگاه و ساير ما يحتاج اليه امرا را به او داد و هزار سوار از خاصهء خود گزيده\r\n\r\n","description":"","footnote":"","page_name":" 3241 ","page_number":273},
  {"content":"\r\n\r\nهمراه او كرد و يك منزل به مشايعت او بيرون آمد . و اسد الدّين برادرزادهء خود ، صلاح الدّين يوسف ، را به كراهيت و عنف تمام همراه خود برد كه او در اين مرتبه به رفتن مصر به‌هيچ‌وجه راضى نمىشد . تا آنكه چون سخن عمّ خود نمىشنيد اسد الدّين به ملك نور الدّين گفت كه « در اين سفر صلاح الدّين بايد همراه من باشد . » و چون ملك به او گفت ، وى بهانهء آن كرد كه « من سامان سفر ندارم . » ملك نور الدّين او را نيز آنچه در كار داشت حواله فرمود .\r\nو اين از جمله عجايب امور بود كه صلاح الدّين يوسف به رفتن مصر كه موجب سعادت و سلطنت او شد راضى نبود ؛ ( گر نستانى ، به ستم مىدهند ) « 1 » . و ملك نور الدّين محمود وى را به‌زور مىفرستاد . و حال آنكه زوال دولت او از دست صلاح الدّين و استيلاى او بر مصر خواهد شد . و اين بعينه مضمون كريمهء  « عَسى أَنْ تَكْرَهُوا شَيْئاً وَ هُوَ خَيْرٌ لَكُمْ . . . »  « 2 » است . و تفصيل اين معنى عن‌قريب مذكور خواهد شد ، ان شاء اللّه .\r\nو از امراى ملك نور الدّين كه در اين نوبت همراه اسد الدّين شيركوه بودند يكى عزّ الدّين خوردبك ، كه از مملوكان نور الدّين بود ، و عزّ الدّين قلج ، و شرف الدّين برغش ، و عين الدّين باروتى و قطب الدّين ينال بن حسّان منبجى بود . و روزى كه ملك نور الدّين محمود ، امير اسد الدّين را وداع كرد ، هريكى از سپاهيان او را بيست دينار به طريق انعام ارزانى داشت .\r\nو در منتصف شهر ربيع الأوّل اين سال اسد الدّين از يك منزلى دمشق از موضعى كه به رأس الماء اشتهار دارد ، وداع ملك نور الدّين نمود و متوجّه مصر گشت . اتّفاقا پيش از آنكه اسد الدّين به مصر رسد شاور با فرنگان بر مبلغ هزار هزار دينار مصالحه نموده در مقام تحصيل آن زر شد و از مردم مطالبهء آن مىكرد . و اهالى آن بلده را قوت يوميه نمانده بود ؛ چه ، تمام اسباب ايشان به تاراج حادثات رفته بود و آنچه در خانه‌هاى خود گذاشته بودند و قابل نقل نبود ، در آتش بسوخت . و اهل قاهره چون همه سپاهى بودند ، يك دينار به شاور نمىدادند و در خزانهء مصريان نيز چندان چيز نمانده بود . و باوجود اين حال ، شاور به هرنحوى كه بود مبلغ صد هزار دينار به‌هم رسانيده جهت فرنگان فرستاد و از ايشان التماس نمود كه « شما از محاصرهء ما برخيزيد تا من تتمهء زر را نيز سرانجام نموده ادا نمايم . »\r\nفرنگان چون توجّه امير اسد الدّين شيركوه را از السنه و افواه شنيده بودند ، اين معنى را غنيمت دانسته مبلغ صد هزار دينار را گرفته به جانب ولايت خود مراجعت كردند . در اين اثنا ، اسد الدّين به قاهره رسيد « 3 » و بىمانع و مزاحم به شهر درآمد . اهالى مصر به آمدن او خوشحالى\r\n\r\n\r\n","description":"","footnote":"\r\n( 1 ) . مطلب بين ( ) از اضافات « ق » است .\r\n( 2 ) . قرآن ، بقره : 216 .\r\n( 3 ) . در هفتم جمادى الآخر 564 هجرى .\r\n","page_name":" 3242 ","page_number":274},
  {"content":"\r\n\r\nنموده به استقبال وى شتافتند . خليفه عاضد لدين اللّه وى را به خلعت خاص سرافراز نموده وجود او را از جمله مغتنمان دانست . شاور اگرچه ظاهرا بنابرآنكه مىدانست خليفه العاضد لدين اللّه و جميع اعيان آن بلده از وى آزرده‌خاطرند ، چيزى نمىتوانست گفت ، امّا در باطن هميشه در فكر آن بود كه نوعى كند كه اسد الدّين را دفع كند . بنابراين ، رأيش بر آن قرار گرفت كه او را به رسم ضيافت در منزل خود طلبيده كارش تمام كند . و چون كامل ، پسر شاور ، بر ارادهء پدر خود اطّلاع يافت با وى گفت كه « اگر تو اين عزيمت [ 120 ب 
  ] ترك نمىكنى ، من همين ساعت اسد الدّين را بر حقيقت حال اطّلاع مىدهم . تو مىخواهى كه تمام بلاد اسلام را به تصرّف فرنگان دهى . » پدرش هرچند مبالغه كرد كه « اين مرد درصدد كشتن ماست . » كامل گفت : « اگر ما به دست مسلمانان كشته شويم ، هزار بار بهتر كه بر دست كافران كشته شويم و اهل و عيال و ساير مسلمانان در دست ايشان افتد . »\r\nالقصّه پسر شاور به‌هيچ‌وجه نگذاشت كه وى نسبت به اسد الدّين شيركوه مكرى تواند كرد .\r\nو از آن جانب نيز صلاح الدّين يوسف و عزّ الدّين خوردبك و جمعى ديگر از امراى امير نور الدّين با يكديگر مشورت نموده قرار به آن دادند كه شاور را از ميان بردارند ؛ چه ، او را بسيار در مقام مكر و فريب مىيافتند . و چون اين معنى را به اسد الدّين شيركوه گفتند وى قبول نكرد و ايشان را بسيار منع فرمود . و آن جماعت اگرچه ظاهرا سخن اسد الدّين را قبول نمودند ، امّا باطنا همچنان بر ارادهء خود جازم بودند .\r\nاتّفاقا ، روزى شاور همچنانكه هميشه به ديدن اسد الدّين به اردوى وى مىرفت ، به قصد ديدن وى آمد . اسد الدّين در خيمه نبود . چون شاور به آنجا رسيد ، محقّق شد كه اسد الدّين به زيارت امام شافعى « 1 » رفته و صلاح الدّين يوسف و عزّ الدّين خوردبك در خيمه‌ها بودند . چون شنيدند كه شاور آمده بيرون آمدند و با وى ملاقات نموده قرار به آن دادند كه به‌اتّفاق يكديگر نزد اسد الدّين روند و ايشان نيز زيارت امام شافعى رفته باشند . چون پاره‌اى از اردوى اسد الدّين جدا شدند ، صلاح الدّين يوسف و عزّ الدّين خوردبك به قرارداد خود عمل نموده شاور را از اسب فرود آوردند . چون مردم شاور اين حالت را مشاهده نمودند همه از ترس متفرّق شده به اطراف و جوانب گريختند . ايشان شاور را دست و گردن بسته نزد اسد الدّين بردند ، كه در اين اثنا ، پياپى كسان خليفه عاضد لدين اللّه رسيده به مبالغه و الحاح تمام از اسد الدّين سر شاور را طلب داشتند . و چون مبالغهء خليفه از حدّ گذشت ، اسد الدّين فرمود تا سر\r\n\r\n\r\n","description":"","footnote":"\r\n( 1 ) . محمّد بن ادريس بن عباس بن عثمان بن شافع بن سائب بن عبيد بن عبد يزيد بن هاشم بن عبد المطلب بن عبد مناف قرشى ، مكنّى به ابو عبد اللّه .\r\n","page_name":" 3243 ","page_number":275},
  {"content":"\r\n\r\nاو را از بدنش جدا كردند « 1 » و نزد خليفه فرستادند . خليفه بسيار خوشحالىها نمود و فرمود تا خانهء وى را تاراج كردند و خود به قصر وى درآمده ، از اموال و خزاين خلفاى مصر آنچه وى به خانهء خود برده بود همه را خليفه متصرّف شد .\r\nدر اثناى داروگير پسر شاور ، كامل ، را نيز به قتل رسانيدند . اسد الدّين بر قتل وى بسيار ندامت و پشيمانى مىورزيد ؛ چه ، به او رسيده بود كه او در باب منع پدر از مكرى كه نسبت به اسد الدّين انديشيده بود چه مقدار مبالغه داشت . « 2 » و بعد از قتل شاور به دو ماه و پنج روز ، اسد الدّين شيركوه نيز وفات يافت . « 3 » خليفه العاضد لدين اللّه جاى او و منصب وزارت خود را به صلاح الدّين يوسف ، كه به زور در اين سفر همراهى عمّ خود كرده بود ، ارزانى داشت و امراى ديگر ملك نور الدّين محمود را ، كه در رتبه و شأن بيشتر از صلاح الدّين يوسف بودند ، هريك به نيابت اسد الدّين توقّع داشتند ؛ مثل عين الدّوله باروقى و قطب الدّين ، و سيف الدّين مشطوب « 4 » هكّارى ، و شهاب الدّين محمود حازمى « 5 » ، كه خالوى صلاح الدّين يوسف بود به واسطهء استقلال ايشان در آن منصب دخل نداد . و صلاح الدّين يوسف چون در سنّ از همه كوچكتر بود ، امراى مصر خاطرنشان العاضد لدين اللّه كردند كه « مناسب آن است كه جاى اسد الدّين را به صلاح الدّين دهيم ، كه او به‌واسطهء صغر سن از حكم تو بيرون نخواهد رفت و اگر امراى ديگر مضايقه نمايند ، ايشان را به هرنحوى كه باشد راضى خواهيم كرد . » بنابراين ، عاضد لدين اللّه فى الحال بعد از فوت اسد الدّين شيركوه ، صلاح الدّين يوسف را طلب داشته خلعت وزارت پوشانيد . « 6 »\r\nو چون اين خبر به امراى نوريّه رسيد همگى در مقام پرخاش درآمدند . آخر الأمر ، به سعى فقيه عيسى هكّارى ، كه پيش اسد الدّين مرتبهء عظيم داشت ، همه راضى شدند غير از عين الدّين باروقى ، كه او از مصر بيرون آمده باز به خدمت ملك نور الدّين رفت . و عاضد لدين اللّه ، صلاح الدّين را به « الملك الناصر » ملقّب گردانيد و ملك نور الدّين محمود او را « امير اسفهسلار » « 7 » مىنوشت . و در فرمانى كه به او مىنوشت تنها او را ياد مىكرد ، بلكه چنين مىنوشت كه « اسفهسلار صلاح الدّين و ساير امراى ديار مصر بدانند . »\r\n\r\n\r\n","description":"","footnote":"\r\n( 1 ) . هفدهم ربيع الآخر 564 هجرى .\r\n( 2 ) . طبق گزارش ابن اثير ، پس از كشته شدن شاور ، كامل همراه ديگر برادران به خليفه پناه بردند . امّا اين پايان كار پسران شاور بود . و اسد الدّين مىگفت : « دلم مىخواست كامل زنده مىماند تا نيكى او را با نيكى پاداش دهم . »\r\n( 3 ) . بيست و دوّم جمادى الآخر 564 هجرى .\r\n( 4 ) . ق : مسطوب .\r\n( 5 ) . الكامل : حارمى .\r\n( 6 ) . وزارت خليفهء فاطمى براى صلاح الدّين كار شاقّى بود . او در يك زمان هم وزارت خليفهء فاطمى شيعه و هم نيابت نور الدّين محمود ، حاكم سنّى مذهب دمشق را به عهده داشت و ناچار بود هردو را در خطبه ثنا گويد .\r\n( 7 ) . امير سپهسالار .\r\n","page_name":" 3244 ","page_number":276},
  {"content":"\r\n\r\nو چون كار صلاح الدّين يوسف در مصر پاره [ اى 
  ] استقامت گرفت ، با اهالى آن ديار در مقام احسان و انعام شده ، مهمات خود را به جايى رسانيد كه اهالى مصر او را بسيار دوست مىداشتند و ظاهرا و باطنا او را مىخواستند . بعد از آن نزد ملك نور الدّين كس فرستاده اهل و عيال و برادران خود را طلبيد . ملك نور الدّين تمام ايشان را به مصر فرستاد و از صلاح الدّين عهد و پيمان گرفت كه هرگز قصد مخالف وى نكند [ 121 الف 
  ] و در اطاعت و انقياد او خود را معاف ندارد . و چون برادران و خويشان صلاح الدّين يوسف به مصر رسيدند وى آهسته آهسته به تمامى تدبير اقطاعات مصر را از امراى آن بريده به خويشان و برادران خود داد و امرايى كه همراه او بودند آن‌مقدار ايشان را رعايت نمود كه همه از روى اخلاص جانسپارى مىكردند .\r\nالقصّه ، چون صلاح الدّين استقلال پيدا كرد و مردم وى ولايت مصر را متصرّف شدند ، مؤتمن خادم ، كه حاكم على الاطلاق بود و جميع مهمات كلّى و جزوى عاضد لدين اللّه در دست او بود ، در مقام حيله و مكر شده مىخواست كه به قوّت و استظهار فرنگ ، صلاح الدّين يوسف را از مصر بيرون كند . بنابراين ، مكتوبى چند نوشت به دست شخصى مجهول به فرنگان فرستاد و ايشان را برآمدن به مصر تحريص و ترغيب نمود . اتّفاقا در راه شخصى از نوكران صلاح الدّين آن مرد را گرفته نزد صلاح الدّين آورد . بعد از تفتيش و تفحص ، مكتوب مؤتمن خادم از وى ظاهر شد . چون صلاح الدّين يوسف از آن شخص پرسيد كه « اين مكتوب به خط كيست ؟ » نام يكى از يهودان را كه محرّم اسرار مؤتمن خادم بود گفت . صلاح الدّين اين معنى را به هيچ‌كس اظهار نكرد و آن شخص را نگاه‌داشت .\r\nروز ديگر كس به طلب آن يهودى فرستاد و او را حاضر گردانيد . بعد از كتك بسيار اقرار كشيد كه « اين مكتوب به فرمودهء مؤتمن خادم نوشته‌ام . و غرض مؤتمن آن بود كه چون فرنگان به سر مصر آيند صلاح الدّين را بالضّروره به جنگ ايشان بيرون بايد رفتن . و در آن‌وقت ما اهل و عيال ايشان را در مصر اسير نموده از عقب ايشان درمىآييم تا از پيش فرنگان و از پس ما ايشان را در ميان گرفته متنفّسى از ايشان را زنده نگذاريم . »\r\nو چون صلاح الدّين يوسف اين حكايت از يهودى شنيد ، او را نيز نگاه‌داشته مطلقا آن معنى را به هيچ‌كس اظهار ننمود . امّا مؤتمن خادم حقيقت حال را دانسته از قصر عاضد بيرون نمىآمد و اگر گاهى بيرون مىآمد بسيار از حوالى قصر دور نمىشد . و چون مدّت دو ماه گذشت ، مؤتمن خادم روزى با جمعى از مردم خود سوار شده به قريه‌اى كه به حرقانيّه اشتهار داشت رفت و صلاح الدّين جماعتى را از عقب او فرستاد تا آنجا رفته او را به قتل رسانيده سرش پيش صلاح الدّين آوردند . بعد از آن صلاح الدّين جميع خدمتكاران خليفه را از قصر\r\n\r\n","description":"","footnote":"","page_name":" 3245 ","page_number":277},
  {"content":"\r\n\r\nخلافت بيرون كرده بهاء الدّين قراقوش را ، كه از جمله معتمدان او بود ، به نظارت قصر باز داشت . بنابراين ، حبشيان كه از بنى نوع مؤتمن خادم بودند در مقام انتقام شده پنجاه هزار كس جمع شدند و ميانهء ايشان و صلاح الدّين در ظاهر قصر خلافت « 1 » محاربه و مقاتله به‌هم رسيد و خلقى كثير از طرفين كشته شدند و حبشيان همچنان در محاربه جدّ و اهتمام داشتند .\r\nچون صلاح الدّين اين حالت را مشاهده نمود ، فوجى از سپاه خود بر سر محلّهء آنان كه او را منصوره « 2 » گفتندى فرستاد تا آن محلّه را آتش زدند و زن و فرزند ايشان را به تيغ بىدريغ هلاك كردند . و چون حبشيان اين خبر شنيدند همه روى به گريز نهادند . سپاه صلاح الدّين از عقب ايشان درآمده و سر راه‌ها بر ايشان گرفته آن‌مقدار از آن طايفهء ناپاك به قتل رسانيدند كه از حدّ احصا و حيّز شمار بيرون بود . تا آنكه فرياد « الأمان » برآورده زنهار خواستند .\r\nصلاح الدّين ايشان را زنهار داده از مصر بيرون كرده به جانب حيره « 3 » فرستاد . و چون از آب گذشتند ، برادر بزرگ صلاح الدّين يوسف ، شمس الدّين تورانشاه از پى ايشان رفته بقّية السّيف را تمام به قتل رسانيد و شرّ ايشان را كفايت كرد .\r\nو از جمله وقايع اين سال آنكه اهالى فارس به‌واسطهء ظلم و تعدّى بسيارى از والى خود ، زنگى بن دكلا ، آزرده‌خاطر شده كس نزد شمله تركمان به خوزستان فرستاده او را به فارس طلبيدند . شمله چون اين خبر شنيد از نعم غيرمتوقّع دانسته در ساعت سپاه بسيار فراهم آورده متوجّه فارس شد . و چون زنگى بن دكلا اين خبر شنيد ، او نيز جمعيت كرده از شيراز به قصد محاربهء او بيرون آمد و در حدود شيراز آتش حرب ميانهء ايشان درگرفت . بعد از مقاتله و محاربهء بسيار سپاه زنگى بن دكلا با او مخالفت و عذر ورزيده از معركهء وى جدا شدند .\r\nبنابراين ، زنگى بن دكلا با جمعى از مخصوصان خود گريخته ميانهء اكراد سرحدّ رفت و به ايشان التجا برد و شمله تركمانى به شيراز درآمد .\r\nبعد از چند روز شمله نيز شروع در ظلم و تعدّى نمود ، خصوصا برادرزادهء او ، ابن سنكا ، اكثر اعمال فارس را خراب كرد و اهالى شيراز از رعيت و سپاه از وى بيشتر آزار يافته به حكومت زنگى بن دكلا راضى شدند و كس پيش او فرستاده از وى عهد و پيمان گرفتند كه بعد از اين با ايشان به طريق عدالت سلوك كند . او نيز [ 121 ب 
  ] در اين باب عهود و مواثيق نوشت و جهت ايشان فرستاد و جماعتى از سپاهيان به انعام و احسان به جانب خود آورده با لشكر كردستان متوجّه بلاد فارس شد . و اين نوبت چون شمله به دفع او بيرون آمد ، تمامى سپاه فارس از وى جدا شده به زنگى بن دكلا ملحق شدند و شمله به شومى ظلم و تعدّى خايب و\r\n\r\n\r\n","description":"","footnote":"\r\n( 1 ) . در فاصله بين كاخ خلافت و كاخ وزارت .\r\n( 2 ) . ق : منصورى .\r\n( 3 ) . در نزديكى نجف .\r\n","page_name":" 3246 ","page_number":278},
  {"content":"\r\n\r\nخاسر به حال پريشان و ابتر به جانب خوزستان گريخت . و زنگى باز از روى استقلال به شيراز درآمده با مردم سلوك ملايم نمود .\r\nو از جمله وقايع اين سال آنكه امير ايلدگز رى را از دست امير اينانج انتزاع نموده او را به قتل رسانيد . و باعث بر اين امر آن بود كه قبل از اين قلمى گرديد كه ميانهء امير ايلدگز و امير اينانج ، والى رى ، مصالحه شده بود بر آنكه هر سال امير اينانج مبلغى معيّن جهت امير ايلدگز و ارسلانشاه فرستاده باشد ، و اكنون دو سال بود كه آن مبلغ را نفرستاده بود . بنابراين ، امير ايلدگز به طلب آن مبلغ كس به رى فرستاد و امير اينانج در اداى آن تهاون ورزيده به عذرهاى نامسموع ، مثل كثرت حشم و خدم و قلّت زراعت ، فرستادهء امير ايلدگز را بازگردانيد .\r\nو چون امير ايلدگز بر حقيقت حال اطّلاع يافت ، با سپاه انبوه از همدان متوجّه رى شد . از آن جانب نيز امير اينانج مهيّاى جنگ شده در حدود رى ميانهء ايشان آتش جدال و قتال اشتعال گرفت . آخر الأمر ، نسيم ظفر و نصرت بر پرچم علم امير ايلدگز وزيد و امير اينانج گريخته به قلعهء طبرك - كه از مشاهير قلاع آن ولايت و محلّ خزاين ملوك ديالمه بود - درآمد و امير ايلدگز او را در آن قلعه محاصره نمود . چون مدّتى بر آن محاصره رفت ، امير ايلدگز دانست كه تسخير آن قلعه به جنگ از جمله محالات است . لاجرم در مقام مكر و حيله شده ، جمعى از غلامان امير اينانج را به وعده‌هاى امارت و حكومت فريفته ، ايشان را بر قتل امير اينانج گماشت . آن حرام‌نمكان بىحيا قبول آن كرده بر قتل صاحب و ولىنعمت خود اقدام نمودند .\r\nچون امير اينانج بر دست غلامان خود به قتل رسيد ، امير ايلدگز ، عمر بن على ياغ را بر آن ولايت حاكم ساخته به جانب همدان مراجعت نمود و به آن غلامان مطلقا التفات نكرد و گفت :\r\n« اين حرام‌نمكان لايق رعايت نيستند ، بلكه حقّ آن است كه به سياست هرچه تمام‌تر بكشند . امّا چون به سخن ما عمل نموده‌اند ، از قتل ايشان گذشتيم . » پس آن حرامزاده‌اى چند ، خايب و خاسر در بلاد خراسان متفرّق شده جمعى از ايشان به قصد ملازمت خوارزمشاه رفتند .\r\nخوارزمشاه به سياست هرچه تمام‌تر ايشان را به قتل رسانيد .\r\n\r\n","description":"","footnote":"","page_name":" 3247 ","page_number":279},
  {"content":"\r\n . \r\n","description":"","footnote":"","page_name":" 3248 ","page_number":280},
  {"content":"\r\n\r\n\r\nذكر وقايع سال پانصد و پنجاه و پنجم از رحلت خير البشر « 1 »\r\nاز جمله وقايع اين سال آنكه چون اسد الدّين شيركوه ولايت مصر را گرفت ، فرنگان ساحل شام و بيت المقدّس بر خود انديشيده ، كس به صقليه و اندلس و جميع ولايات خود فرستاده اعلام نمودند كه « جمعى از تركان اهل اسلام بر ولايت اسلام استيلا يافته‌اند ، كه ما را طاقت مقاومت ايشان نيست و همانا اگر مدد لايق به ما نرسد ، اين ولايات بالكلّيه از دست ما بيرون رود . » حكّام فرنگ از غيرت دينى كه دارند چندان سپاه و زر به امداد ايشان فرستادند كه فوق آن متصوّر نبود . در اين اثنا ، اسد الدّين شيركوه نيز فوت شد . فرنگان اين معنى را غنيمت دانسته با سپاه فراوان متوجّه شهر دمياط كه از شهرهاى نامى مصر است ، « 2 » شده آن را محاصره نمودند .\r\nملك صلاح الدّين در مقام تدبير شده پياپى سپاه به دفع ايشان فرستاد و در اين حادثه در مدّت پنجاه روز كه فرنگان دمياط را محاصره داشتند ، خليفه العاضد لدين اللّه علوى مبلغ هزار هزار دينار بر سپاه غير از سلاح و خلعت‌ها قسمت كرد . و صلاح الدّين در اين واقعه كس نزد ملك نور الدّين فرستاده اعلام نمود كه « در اين حادثه غير از امداد ايشان خلاصى ممكن نيست ؛ چه ، اگر من خود از مصر به دفع فرنگان متوجّه شوم ، مصريان زن و فرزند [ ان 
  ] ما را اسير كرده از عقب من درمىآيند و از پيش فرنگان با اين كثرت و شوكت ، كه هرگز الى يومنا هذا فرنگان به اين كثرت و استعداد به اين حدود نيامده بود . و اگر من خودم نروم ، ايشان دمياط را مىگيرند و آن‌چنان قوّت به‌هم مىرسانند كه بودن ما در اين ديار مشكل مىشود . »\r\n\r\n\r\n","description":"","footnote":"\r\n( 1 ) . ق : عليه و آله التحية من الملك الاكبر .\r\n( 2 ) . اين شهر در مصر سفلى ، بر شاخهء شرقى نيل ، نزديك مصبّ آن است . دمياط كليد مصر بود و در جنگهاى صليبى در اواخر دولت فاطميان و در عهد ايوبيان نقش مهمى داشت .\r\n","page_name":" 3249 ","page_number":281},
  {"content":"\r\n\r\nملك نور الدّين در مقام امداد شده ، پياپى سپاه به جانب مصر فرستاد و خود به ولايت فرنگان درآمده شروع در تاخت و تاراج و اسير كردن زن و فرزند ايشان نمود . و چون اين خبر به فرنگان رسيد ، ترك محاصرهء دمياط كرده به جانب ولايت خود كه اكثرش خراب و ويران شده بود ، بازگشتند .\r\nو از جمله وقايع اين سال آنكه ملك نور الدّين بر سر قلعهء كرك « 1 » كه از مشاهير قلاع فرنگان بود و در صحرايى واقع شده ، رفت و آن را محاصره نمود . و باعث بر رفتن ملك نور الدّين بر سر آن قلعه آن بود كه چون [ 122 الف 
  ] صلاح الدّين يوسف از مصر پدر خود ، نجم الدّين ايوب ، را طلب داشته بود و ملك نور الدّين ، ملك نجم الدّين ايوب را رخصت فرمود ، همراه او مردم سوداگر و غير سوداگر - جماعتى كه قبل از اين با صلاح الدّين حقوق آشنايى و صحبت قديم داشتند - بسيارى روى به مصر نهادند . ملك نور الدّين به ملاحظهء آنكه مبادا فرنگان بر سر راه نجم الدّين ايوب آمده دستبردى نمايند ، خود با لشكرى فراوان سوار شده به رسم بدرقهء نجم الدّين ايوب پاره‌اى راه رفت . در اثناى راه عنان عزيمت به صوب قلعهء كرك منعطف داشت و آن قلعه را محاصره نمود .\r\nدر اثناى محاصرهء آن قلعه خبر رسيد كه ابن هنفرى و فرسب ابن رقيق « 2 » ، كه هردو از امراى بزرگ فرنگ بودند و در ميانهء فرنگان در شجاعت و مردانگى عديل و نظير نداشتند ، با سپاه فراوان متوجّه دفع ملك نور الدّين‌اند . ملك نور الدّين چون اين خبر شنيد ، از پاى قلعهء كرك برخاسته متوجّه جنگ ايشان شد . و غرضش آن بود كه پيش از آنكه آن دو كس با ديگر فرنگان به ساحل برسند ايشان را از ميان بردارد . و چون ايشان شنيدند كه ملك نور الدّين متوجّه ايشان شده ترك عزيمت كرك نموده به ميان ولايت خود رفته با ساير فرنگان ملحق شدند . و ملك نور الدّين اكثر قصبات و ديهات فرنگان را ، كه در سر راه او بود ، سوخته و تاراج كرد و در سر حدّ ولايت خود توقّف نمود . تا آنكه خبر زلزله كه در اين سال در شام واقع شده بود به دو رسيد .\r\nو كيفيت آن زلزله آن بود كه در ماه شوّال اين سال در اكثر ولايات مثل شام و جزيره و بعلبك و حمص و حمات و حلب آن‌چنان زلزله ظاهر شد كه اكثر عمارات و قلاع آن ديار خراب شد و چندان مردم آنها هلاك شدند ، كه هيچ‌كس را قوّت شمارهء آنها نبود و تعداد ايشان را غير از علّام الغيوب كسى ديگر نمىدانست .\r\nو چون اين خبر به ملك نور الدّين رسيد در ساعت متوجّه بلاد خود شد ؛ از خوف آنكه\r\n\r\n\r\n","description":"","footnote":"\r\n( 1 ) . قلعه‌اى مستحكم در شام از نواحى بلقا . اين قلعه در كوه‌ها ميان ايله و بيت المقدس قرار داشت . - ياقوت ، معجم البلدان .\r\n( 2 ) . م : فرسب بن دقيق . الكامل : قريب بن الرقيق .\r\n","page_name":" 3250 ","page_number":282},
  {"content":"\r\n\r\nچون قلاع اكثر شهرها خراب شده مبادا فرنگان فرصت يافته بر آن بلاد استيلا يابند . پس اوّل به بعلبك درآمد و فرمود كه حصار آن را استوار و معمور ساختند . همچنين در حمات و حلب و شام همه را تعمير نمود و در آن باب سعى و اهتمام نمود و در اندك روز باز حصارهاى آن بلاد را تعمير نمود و به حالت اصلى خود رسانيد .\r\nو از عجايب حالات آنكه در همين سال در ولايت فرنگ نيز زلزله حادث شد كه اكثر حصارهاى ايشان روى به خرابى نهاد و ايشان نيز از ترس استيلاى ملك نور الدّين در آن بلاد ، به عمارت آن اشتغال داشته فرصت آن نداشتند كه به امرى ديگر توانند پرداخت .\r\nو از جمله وقايع اين سال آنكه شهاب الدّين محمّد بن الياس بن ايلغازى بن ارتق ، صاحب قلعهء بيره از قبل ملك نور الدّين محمود ، با دويست سوار از بيره بيرون آمده متوجّه ملازمت نور الدّين شده بود كه در اثناى راه با سيصد نفر فرنگى كه مقدّم ايشان ، صاحب قلعهء اكراد بود ، اتّفاق ملاقات افتاد و ميانهء ايشان نايرهء جدال و قتال اشتغال يافت . بعد از قتل و كشش بسيار نسيم ظفر و نصرت بر پرچم علم شهاب الدّين محمّد وزيد . و صاحب قلعهء اكراد در معركه به قتل رسيد ، و از آن سىصد سوار جمعى قليل پياده شده بيرون رفتند و باقى همه به قتل رسيدند . شهاب الدّين محمّد سرهاى ايشان را بر نيزه‌ها كرده متوجّه اردوى ملك نور الدّين شد . در اثناى راه به خدمت ملك نور الدّين رسيد و ملك نور الدّين از كشته شدن صاحب قلعهء اكراد - كه يك بليه بود از بلاهاى عظيم و هميشه بر بلاد اسلام تاخت مىآورد - بسيار خوشحال گرديد و شهاب الدّين محمّد را به عنايات پادشاهانه سرافراز گردانيد .\r\nو از جمله وقايع اين سال آنكه در ماه شوّال قطب الدّين مودود بن زنگى بن آقسنقر وفات يافت در موصل . او اوّلا پسر بزرگ خود ، عماد الدّين زنگى ، را وصّى خود گردانيده بود ، آخر الأمر ، به سعى فخر الدّين عبد المسيح - كه از خادمان قطب الدّين بود و به مرتبه‌اى رسيده بود كه جاى زين الدّين على كوچك به او قرار يافته بود - و خاتون ، دختر حسام الدّين تمرتاش ، كه حرم قطب الدّين مودود بود ، [ قطب الدّين 
  ] جاى خود را به پسر كوچك خود ، سيف الدّين غازى ، كه از خاتون مذكور بود ، داد . و فخر الدّين محمود عبد المسيح به‌واسطهء اين در آن مقام شد كه ميانهء او و ملك نور الدّين عداوت تمام بود و عماد الدّين زنگى بن قطب الدّين از كوچكى باز پيش عمّ خود ملك نور الدّين بود و او را فرزندخوانده ، و دختر خود به او داده و فخر الدّين عبد المسيح چون مىدانست كه اگر عماد الدّين به جاى پدر خود قرار يابد او را به حال خود نمىگذارد ، بنابراين سعى و اهتمام بسيار نموده پسر كوچك را به جاى پدر خود متمكن گردانيد و عماد الدّين زنگى مأيوس و نااميد از موصل [ 122 ب 
  ] آمده متوجّه ملازمت عمّ خود ، ملك نور الدّين ، گرديد .\r\n\r\n","description":"","footnote":"","page_name":" 3251 ","page_number":283},
  {"content":"\r\n\r\nو چون اين خبر به ملك نور الدّين رسيد ، متوجّه ولايت برادر خود شده ، اوّلا سنجار و نصيبين و خاپور را گرفته به عماد الدّين سپرد و بعد از آن بر سر موصل رفته آن را محاصره نمود . فخر الدّين عبد المسيح و سيف الدّين غازى چون طاقت مقاومت ايشان نداشتند ، برادر كوچك سيف الدّين غازى ، عزّ الدّين مسعود را پيش امير ايلدگز ، صاحب همدان و آذربايجان و رى ، فرستاده از وى امداد خواستند . امير ايلدگز كس پيش ملك نور الدّين فرستاده پيغام داد كه « چون اين ولاياتى كه قطب الدّين مودود داشت تعلّق به سلطان ارسلان دارد ، مناسب آن است كه ملك در آنجا دخل ننمايد ، و سلطان دانسته آن ولايت را به سيف الدّين ارزانى داشته . » چون فرستادهء ايلدگز پيغام او را به ملك نور الدّين رسانيد ، ملك نور الدّين به او گفت كه « به صاحب خود بگو كه من صلاح حال برادرزاده‌هاى خود را بهتر مىدانم . ان شاء اللّه بعد از اصلاح مهمات ايشان سخن ميانهء من و شما بر سر دروازهء همدان خواهد بود . تو را خيال خام مغرور كرده كه اين‌همه ولايات اهل اسلام را متصرّف شده مىخورى و ثغور گرجيان را مهمل گذاشته ، تا آنكه هرسال ايشان بر بلاد اسلام تاخت مىآورند و زن و فرزندان ايشان را به اسيرى مىبرند و من معظم بلاد فرنگ را كه در اصناف كفّار و طوايف ملّت محمّدى به زور و استيلاى ايشان طايفه‌اى ديگر نمىباشد ، گرفته بر سپاه اسلام قسمت نمودم و معالم اسلام را آن‌چنان بلند و ارجمند گردانيدم ، كه آن طايفه از هراس من بر بستر نمىخوابد . اكنون تو را خيال آنكه من از تو غافلم و تو را همچنين خواهم گذاشت ؟ »\r\nالقصّه ، فرستادهء امير ايلدگز اين پيغام را شنيده بازگشت . سيف الدّين غازى و عبد المسيح چون از آن جانب مأيوس شدند ، كس پيش ملك نور الدّين فرستاده التماس آن نمودند كه « ما شهر موصل را تسليم ملك مىنماييم ، امّا به‌شرط آنكه باز اين شهر را به سيف الدّين ، كه او نيز به جاى فرزند و برادرزادهء اوست ، بگذارد و فخر الدّين عبد المسيح را متعرّض نشود . » ملك نور الدّين گفت كه « موصل را به سيف الدّين مىدهم و فخر الدّين عبد المسيح را آزار نمىرسانم ، امّا او را همراه خود به شام مىبرم و اقطاعات لايق به او مىدهم . » آخر الأمر ، چون ملك نور الدّين به موصل درآمد ، بعد از بيست و چهار روز ، ملك سيف الدّين غازى را به حكومت آن ولايت باز قرار داده و فخر الدّين عبد المسيح را برداشته متوجّه شام شد و نام عبد المسيح را به عبد اللّه مبدّل گردانيد و اقطاعات لايق در شام به او ارزانى داشت ، و عماد الدّين را مدينهء سنجار و نصيبين و آن نواحى داد .\r\nو اين كار ملك نور الدّين پسنديدهء مردم دانا نيفتاد ، لهذا كمال الدّين شهرزورى كه از اكابر زمان و در عقل و كياست سرآمد روزگار بود در همان وقت گفته كه اين كارى كه ملك كرد\r\n\r\n","description":"","footnote":"","page_name":" 3252 ","page_number":284},
  {"content":"\r\n\r\nموجب زوال اتابكيّه خواهد شد ؛ چه ، سيف الدّين برادر كوچك را به جاى پدر گذاشتن . . . « 1 » بايد بود نصب آن نمودن مستلزم آن است كه بيگانگان طمع در ملك كرده فتنه و فساد برانگيزند . » آخر الأمر ، هم‌چنين شد - چنانچه عن‌قريب [ ضمن وقايع سال 560 رحلت 
  ] مذكور گردد ، ان شاء اللّه تعالى .\r\nو از جمله وقايع اين سال آنكه ملك طغرل بن قارون ، صاحب كرمان ، فوت شد و ميانهء فرزندان او بهرامشاه و ارسلانشاه بر سر حكومت كرمان نزاع شد و برادر كلان ، ارسلانشاه ، جاى پدر خود را متصرّف شد و بهرامشاه گريخته به نيشابور رفت و از امير مؤيّد لشكرى بر سر برادر برد . و ارسلانشاه طاقت مقاومت ايشان نياورده به جانب اصفهان رفت و پناه به امير ايلدگز آورد . وى در مقام امداد شده لشكرى عظيم همراه وى فرستاد . و او به جانب كرمان رفته بهرامشاه از مقاومت سپاه او عاجز آمده باز به جانب نيشابور رفت و امير مؤيّد در مقام استعداد سپاه بود كه خبر رسيد ارسلانشاه وفات كرد . پس بهرامشاه بىمنازع به كرمان رفته ، در حكومت استيلا يافت .\r\nو در اين سال مجد الدّين ابو بكر بن دايه ، كه كوكهء ملك نور الدّين محمود زنگى بود و ولايت جعبر و حلب و حارم داشت و ملك نور الدّين بزرگ‌تر از وى اميرى نداشت ، وفات يافت . بعد از فوت او ملك نور الدّين جاگير او را به برادرش شمس الدّين علىّ بن دايه ، ارزانى داشت .\r\nو از جمله وقايع اين سال آنكه يعقوب بن عبد المؤمن ، برادر خود ، عمر بن عبد المؤمن ، را با سپاه بىكران بر سر محمّد بن منقذ بن مردنيش « 2 » كه بلاد شرقى اندلس داشت و در زمان حيات عبد المؤمن با فرنگان اتّفاق نموده علم تمرّد و عصيان برافراشته بود و بعد از فوت وى پاى از دايرهء خود بيرون نهاده بسى حركات ناشايسته مىكرد ، فرستاد . و عمر بن عبد المؤمن [ 123 الف 
  ] به ولايت رى درآمد و دو شهر بزرگ از شهرهاى او را متصرّف شد و نوّاب و عمّال او را به قتل رسانيد و در ولايت او آن‌مقدار سياست نمود كه سپاه وى هراسان و ترسان گشته در هرجا كه نام سپاه پسران عبد المؤمن مىشنيدند ، مطلقا توقّف كرده مىگريختند .\r\n\r\n\r\n","description":"","footnote":"\r\n( 1 ) . هرسه نسخه جاى دو سه كلمه سقط است . گزارش ابن اثير گوياست : « اين روشى است كه براى خانوادهء اتابك دردسر به‌وجود مىآورد . چون عماد الدّين بزرگ فرمانبردارى سيف الدّين را نمىپذيرد . و سيف الدّين فرمانروايى است كه نسبت به عماد الدّين گذشت ندارد . به همين جهت ميانشان خلاف و دودستگى مىافتد و دشمنان . . . » .\r\n( 2 ) . الكامل : محمّد بن سعد بن مردنيش .\r\n","page_name":" 3253 ","page_number":285},
  {"content":"\r\n . \r\n","description":"","footnote":"","page_name":" 3254 ","page_number":286},
  {"content":"\r\n\r\n\r\nذكر وقايع سال پانصد و پنجاه و ششم از رحلت خير البشر « 1 »\r\nدر ماه ربيع الأوّل اين سال ، خليفهء عباسى مستنجد باللّه بن المقتضى لامر اللّه المستظهر باللّه العباسى در بغداد وفات يافت . و سبب فوت او را چنين آورده‌اند كه چون مرض او اشتداد يافت ، استاد الدار عضد الدّين ابو الفتوح « 2 » [ بن 
  ] رئيس الرؤسا و قطب الدّين قايماز ، كه خليفه مستنجد باللّه در مقام قتل ايشان بود ، طبيبى را كه به معالجهء او اشتغال داشت زر بسيار داده بر آن داشتند كه نوعى كند كه مستنجد باللّه از اين مرض خلاص نشود . آخر الأمر ، آن طبيب از خدا ناترس رفته او را به حمام فرستاد . و چون خليفهء بيچاره باوجود ضعف و رنج و تب به حمّام درآمد ، دروازهء حمام بر وى آن‌مقدار بستند كه در اندرون جان بداد .\r\nو روايت ديگر در اين باب آن است كه خليفه در اثناى بيمارى چيزى به وزير ابو جعفر بن بلدى نوشت . مضمون آنكه در ساعت استاد الدار عضد الدّين ابو الفتوح و قطب الدّين قايماز را گرفته به سياست تمام به قتل رساند . و اين نوشته را به ابن صفيه « 3 » نام شخصى داد كه به وزير رساند . اتّفاقا در راه آن نوشته را از دست ابن صفيه ، استاد الدّار گرفته مطالعه نمود . چون بر مضمون آنكه قتل او با قايماز بود اطّلاع يافت ، به ابن صفيه گفت : « تو خليفه را بگو كه من مكتوب را به وزير رساندم ؛ چه ، مهمّى كه به وزير فرموده بود ما به اتّفاق خواهيم كرد . » ابن صفيه برگشته به خليفه گفت : « من كاغذ را به وزير دادم . »\r\nپس استاد الدار به خانهء خود رفت و قطب الدّين قايماز را طلب داشته بر حقيقت مطّلع\r\n\r\n\r\n","description":"","footnote":"\r\n( 1 ) . ق : عليه و آله التحية من الملك الاكبر .\r\n( 2 ) . الكامل : ابو الفرج .\r\n( 3 ) . ابن اثير اين شخص را پزشك خليفه ذكر كرده است . - الكامل : ج 11 ، ص 360 .\r\n","page_name":" 3255 ","page_number":287},
  {"content":"\r\n\r\nگردانيد . و ايشان با هم اتّفاق نموده به دار الخلافه آمدند . و برادر قطب الدّين قايماز ، تنامش « 1 » پيش خليفه رفته و گفت طبيب مىگويد كه خليفه را امروز به حمام بايد رفت كه مادّهء اين مرض قدرى تخفيف يابد . و هرچند خليفه از حمام رفتن ابا و امتناع نمود ، فايده نكرد . خليفه را برداشته به حمام گرم آوردند و دروازهء حمام را بستند ، تا آنكه خليفه جان به قابض ارواح داد .\r\nبعد از فوت مستنجد باللّه ، پسر او ، ابا محمّد الحسن ، را بيرون آورده بيعت كردند و او را به المستضيئى بامر اللّه « 2 » ملقّب كردند ، و با وى شرط كردند كه بايد عضد الدّين ابو الفتوح وزير باشد و پسرش ، كمال الدّين ، استاد الدّار و قطب الدّين قايماز ، امير عسكر . و چون بيعت تمام شد ، ابو جعفر بن بلدى را به دار الخلافه جهت بيعت مستضيئى بامر اللّه طلب داشتند . و چون بندگان وزير در دار الخلافه درآمد فى الحال وى را گرفته پاره‌پاره كردند و در دجله انداختند و سراى وى را غارت كردند و آنچه داشت ، همه را متصرّف شدند .\r\nو صفتى كه خليفه مستنجد باللّه از جميع سلاطين به آن صفت ممتاز بود ، آن بود كه مطلقا چغل و غمّاز را پيش خود راه نمىداد ، و اگر او را اطّلاع مىافتاد كه شخصى در مقام سخن‌چينى و غمّازى مىباشد ، البته در استيصال و هلاك او سعى مىنمود ؛ چنانچه يكى از غمّازان را گرفته مدّتى محبوس داشت ، آخر الأمر ، يكى از مقرّبان در مقام شفاعت آن غمّاز برآمد . ( خليفه گفت : ) « 3 » « ده هزار دينار به تو مىدهم كه تو يكى ديگر اين‌چنين چغل را براى من پيدا كنى ، كه من او را نيز در بند كرده مردم را از شرّ او خلاص سازم . » القصّه ، آن غمّاز را به‌هيچ‌وجه خلاص نكرد ، تا آنكه در بند بمرد . و مدّت خلافت او يازده سال و يك ماه و شش روز بود .\r\nو از جمله وقايع اين سال آنكه صلاح الدّين يوسف بن نجم الدّين ايوب از مصر لشكرى بسيار فراهم آورده متوجّه بلاد فرنج شد و عسقلان و رمله را از دست ايشان انتزاع نمود و غرّه را نيز نهب و غارت كرد . و در اين وقت يكى از ملكان فرنگ ، لشكرى به‌هم رسانيده متوجّه دفع صلاح الدّين شد و بعد از محاربه و مقاتلهء بسيار كار به جايى رسيد كه نزديك بود آن ملك فرنگ نيز اسير و دستگير شود ، كه به هزار جان‌كندن خود را از دست سپاه اسلام خلاص كرد و بيرون رفت .\r\nو باز در همين سال صلاح الدّين فرمود كه در مصر كشتى چند راست كردند بر وجهى كه اجزاى آن كشتىها را تخته‌تخته كرده بر شتران بار كردند و به كنار درياى شهر ايله « 4 » ، كه از\r\n\r\n\r\n","description":"","footnote":"\r\n( 1 ) . م ، ق : تناش . ابن اثير بجز تنامش از شخصى به نام يزدن نيز نام برده كه پيش خليفه رفتند .\r\n( 2 ) . هرسه نسخه : مستضى باللّه .\r\n( 3 ) . م : ندارد .\r\n( 4 ) . بندرى است قديمى كنار خليج عقبه .\r\n","page_name":" 3256 ","page_number":288},
  {"content":"\r\n\r\nشهرهاى بزرگ فرنگ بود و يك طرف آن درياى عظيم است ، رفته ، فى الحال ، آن پارچه‌ها را به‌هم وصل كرده كشتىها را به دريا انداختند و شهر ايله را از جانب دريا و خشكى محاصره نمود . و در ماه ربيع الأوّل اين سال آن شهر را فتح نمود و تمامى سكّان آن شهر را از فرنگان به قتل رسانيد و آن‌مقدار اموال و اسباب از شهر ايله به دست [ 123 ب 
  ] صلاح الدّين افتاد كه توان گفت هيچ پادشاهى ذىشوكت را آن‌مقدار غنيمت به دست نيفتاده بود و فرنگان گرفتن آن شهر را از محالات مىدانستند .\r\nو در اين سال صلاح الدّين ( خانه‌اى را كه متعلّق به شحنهء مصر ) « 1 » و مشهور به « دار المعونه » بود و دزدان را در آنجا بند مىكردند ، شكسته به جاى او مدرسه [ اى 
  ] از براى علماى شافعيه ساخت . همچنين در موضعى ديگر را كه به « دار العزل » اشتهار داشت شكسته مدرسه‌اى ديگر باز از براى شافعيه ساخت . الحاصل ، در مقام ترويج مذهب شافعى شده و در آن باب سعى و اهتمام بيش از حدّ مبذول مىداشت و قضات سابق مصر را ، كه در زمان خلفاى علويه بودند ، عزل نموده به جاى آنها قضات شافعيه نصب نمود .\r\nو هم در اين سال امير انوفيض « 2 » بن مستظهر باللّه ، عمّ مستنجد باللّه و پدرزن او وفات يافت و قريب به رصافهء « 3 » بغداد مدفون گشت .\r\nو در اين سال ابو بكر بن نصر بن عطّار را صاحب مخزن بغداد ساخته ، ملقّب به ظهير الدّين گردانيدند .\r\n\r\n\r\n","description":"","footnote":"\r\n( 1 ) . ق ، م : ( در مصريه براى شحنگى كه ) .\r\n( 2 ) . الكامل ، امير نصر .\r\n( 3 ) . در جانب شرقى شهر بغداد .\r\n","page_name":" 3257 ","page_number":289},
  {"content":"\r\n . \r\n","description":"","footnote":"","page_name":" 3258 ","page_number":290},
  {"content":"\r\n\r\n\r\nذكر وقايع سال پانصد و پنجاه و هفتم از رحلت خير البشر « 1 »\r\nدر جمعهء اوّل ماه محرّم اين سال صلاح الدّين يوسف به‌واسطهء مبالغهء بسيار ملك نور الدّين محمود خطبهء علويهء مصر قطع نمود و خطبه به نام المستضيئى بامر اللّه عباسى خواند و در اين باب مكرّر ملك نور الدّين به صلاح الدّين نوشت و صلاح الدّين از ترس آنكه مبادا بعد از قطع خطبهء عاضد لدين اللّه ، ملك نور الدّين قصد وى نموده مصر را از وى بگيرد ، اصلا ميل آن نداشت كه خطبهء آن از مصر قطع شود ؛ به‌واسطهء آنكه با خود قرار داده بود ، كه اگر احيانا ملك نور الدّين قصد من كند به استظهار قوّت عاضد لدين اللّه مدافعه نمايد . بنابراين ، هربار در جواب ملك نور الدّين مىنوشت كه « چون اهالى مصر به خلفاى علويه ميل تمام دارند ، قطع خطبهء ايشان از اين ديار مىترسم كه موجب فتنه شود ، كه دفع آن به‌آسانى ممكن نباشد . » امّا ملك نور الدّين اين عذر قبول نداشته ، در آن باب مبالغهء بسيار نمود و صلاح الدّين چون ظاهرا نايب او بود ، مخالفت ظاهر نتوانست كرد و جرئت بر قطع خطبه از ترس غوغاى عام نيز نتوانست نمود و در آن باب با امراى خود مشورت كرد كه به يك بار شخصى از عجم كه به امير عالم « 2 » شهرت داشت در آن مجلس حاضر شد . و چون ايشان را در باب خطبهء عبّاسيّه خواندن متفكّر و متأمّل يافت ، او فى الحال قبول اين معنى نموده و گفت : « من خطبه مىخوانم . » و صلاح الدّين از اين جهت بسيار خوشحال شد . « 3 »\r\n\r\n\r\n","description":"","footnote":"\r\n( 1 ) . ق : عليه و آله التحيّة من الملك الاكبر .\r\n( 2 ) . به تصريح ابن خلدون ، امير العالم يكى از علماى ايرانى معروف به خبوشانى بود كه روز جمعه پيش از خطيب به منبر رفت و خليفهء عباسى را دعا گفت و كسى بر او خرده نگرفت . - العبر ، ترجمهء آيتى ، ج 4 ، ص 435 .\r\n( 3 ) . مزد اين كار ، خلعت‌هاى گرانبهاى خليفه بود كه توسط عماد الدّين صندل خادم ، از خواص مستضيئى بامر اللّه ، به مصر رفت .\r\n","page_name":" 3259 ","page_number":291},
  {"content":"\r\n\r\nو روز جمعه اوّل محرّم اين سال آن شخص بر بالاى منبر رفته به جاى القاب عاضد لدين اللّه ، القاب المستضيئى بامر اللّه عباسى ياد كرد . و از اهل مصر هيچ احدى دم نزد كه چرا ! چون كه عاضد لدين اللّه در آن‌وقت بيمارى سخت داشت و مردم از حيات وى مأيوس شده بودند .\r\nبنابراين ، هيچ‌كس وى را بر اين حال اطّلاع نداد ، تا آنكه در روز عاشورا در آن مرض وفات يافت و دولت علويّه خلفاى مصر منقطع شد .\r\nو از ايشان چهارده نفر مدّت دويست و هفتاد و دو سال خلافت كردند ؛ چه ، اوّل ظهور ايشان در سلخ ماه ذيحجهء سنهء تسع و تسعين و مأتين [ - 299 
  ] هجرى بود . و از آن تاريخ تا فوت عاضد لدين اللّه در محرّم اين سال كه سنهء سبع و ستّين و خمسمائه [ - 567 
  ] هجرى است دويست و هفتاد و دو سال مىشود . و از جمله چهارده نفر سه كس كه عبارت از مهدى و منصور و قائم باشند ، خطبهء ايشان به مصر نرسيد و باقى يازده نفر كه اوّل ايشان معزّ بود - كه از افريقيّه به مصر آمد و قاهره [ را 
  ] بنا نهاد - خطبهء ايشان در مصر و ساير بلاد افريقيّه خوانده شد .\r\nو تفصيل اسامى خلفاى علويهء مصر اين است : معزّ ، عزيز ، حاكم ، طاهر ، مستنصر ، مستعلى ، آمر ، حافظ ، ظاهر ، فايز ، عاضد . « 1 »\r\nو از عجايب امور آنكه به مقتضاى « الاسماء تنزل من السّما » لفظ عاضد در لغت عرب به معنى قطع آمده . گويا كه اين معنى لقب او عاضد شده بود كه به او دولت آن طايفه منقطع شد .\r\nو بعد از فوت عاضد لدين اللّه ، صلاح الدّين به قصر خلافت وى درآمده خزاين و ذخاير ايشان را كه مشتمل بر گنج شايگان بود و افزون از حدّ شمار ، به تصرّف خود درآورد . و چندان جواهر نفيس قيمتى از خزانهء ايشان پيدا شد كه در خزانهء هيچ پادشاهى نشان نمىدادند . آن همه به دست صلاح الدّين افتاد . از آن جمله نگين ياقوت درخشندهء احمر به وزن هفده مثقال كه مثل آن ، ديگرى در عالم نشان نداد . و آن را « جبل ياقوت » گفتندى . و از آن جمله زمرّدى بود ، كه طول وى زياده از يك شبر و عرض او به پهناى شصت . و طبلى « 2 » از خزانهء وى پيدا شد كه هر كه دست بر وى نهادى ، بىاختيار بادى از وى رها شدى ؛ چنانچه در مجلس صلاح الدّين جمعى از امراى كرد دست بر وى نهادند و بادها از ايشان جدا شد . بنابراين ، طبل را شكستند . و بعد از [ 124 الف 
  ] شكستن ظاهر شد كه آن را محض از براى دفع مرض قولنج ساخته بودند .\r\nو هم در اين سال ميانهء ملك نور الدّين و صلاح الدّين كدورتى به‌هم رسيد و ملك نور الدّين عزيمت مصر مصمّم گردانيد . اما به رأى صايب نجم الدّين ايّوب ، پدر صلاح الدّين ،\r\n\r\n\r\n","description":"","footnote":"\r\n( 1 ) . بجز اين يازده تن ، به نام سه خليفه ديگر نيز كه در افريقيه خلافت كردند ، خطبه خوانده شد . اين سه تن عبارت بودند از : المهدى ، القائم ، المنصور ، و المعزّ نخستين خليفهء علوى بود كه به مصر آمد و در اين‌جا به نامش خطبه خواندند .\r\n( 2 ) . « طبل قولنج » .\r\n","page_name":" 3260 ","page_number":292},
  {"content":"\r\n\r\nملك نور الدّين آن عزيمت را ترك نموده و به امور ديگر مشغول شد ، تا آنكه وفات يافت . و صلاح الدّين بر تمام بلاد مستولى شد . تفصيل اين مجمل آنكه بعد از فوت عاضد ، صلاح الدّين با لشكرى فراوان بر سر قلعهء شويل « 1 » - كه از مشاهير قلاع فرنگان بوده و مدتى مديد بود كه از دست مسلمانان گرفته بودند - رفته ، آن قلعه را محاصره نمود . و مسافت ميانهء قلعهء شويل و قلعهء كرك ، كه قبل از اين ملك نور الدّين بر سر آن رفته بود ، يك روزه راه بود . و چون ملك نور الدّين اين خبر شنيد كه صلاح الدّين بر سر قلعهء شويل آمده آن را محاصره نموده ، او نيز با لشكرى انبوه مستعد شده از دمشق بيرون آمد و كس پيش صلاح الدّين فرستاده پيغام داد كه « اينك من از جانب قلعهء كرك مىآيم . بايد كه تو از آنجا بر ولايت فرنگ درآيى و من از اين جانب ، تا آن كفّار را مطلقا از ميانه برداريم و بلاد اسلام بالكلّيه از لوث وجود ايشان پاك شود . »\r\nچون اين پيغام به صلاح الدّين رسيد ، با خود انديشيد كه « اگر ملك نور الدّين به اين نزديكى رسد ناچار او را بايد ديد . و بعد از ديدن ، او اختيار من به دست او خواهد بود . اگر خواهد من را باز به مصر فرستد و اگر نخواهد ديگرى را به مصر خواهد فرستاد . پس صلاح من در آن است كه پيش از رسيدن وى به اين حدود ، من به مصر بازگردم و در اين باب با امرا و دولت‌خواهان خود مشورت نموده . » همه رأى وى را پسنديده در ساعت از سر محاصرهء آن قلعه كوچ كرده متوجّه مصر شد . و مكتوبى مشتمل به عذر آنكه « چون خاطر من از مصر جمع نبود ؛ چه ، هنوز شيعيان و محبّان خلفاى علويه در مصر و نواحى آن بسيار است ، مرا يقين است كه اگر چند روز در اين ديار توقّف نمايم آن جماعت خروج نموده اهل و عيال ما را اسير كرده و آن‌چنان فتنه خواهند انگيخت كه اصلاح آن به‌آسانى ممكن نخواهد بود . بنابراين ، من به جانب مصر بازگشتم . ان شاء الله بعد از انتظام مهمات بلاد مصريه و دفع اهل فتنه از آن ديار به هر خدمتى كه امر فرمايند ، به تقديم رسانيده خواهد شد . »\r\nو چون اين مكتوب به نور الدّين رسيد ، دانست كه صلاح الدّين از دايرهء اطاعت وى بيرون نهاده روى در مكر و حيله كرده . بنابراين ، ملك نور الدّين در مقام استعداد سپاه و جمع لشكر شده عزيمت سفر مصر مصمّم گردانيد . و چون اين خبر به صلاح الدّين رسيد ، او پدر خود و خال خود ، شهاب الدّين حازمى و برادران و ساير امرا را جمع كرده در باب آمدن ملك نور الدّين از ايشان مشورت طلبيد . برادر صلاح الدّين ، تقى الدّين در مجلس گفت كه « اگر ملك نور الدّين به مصر آيد ما را به‌غير از جنگ هيچ چاره نيست ؛ چه ، ولايتى كه ما به شمشير گرفته باشيم ، باز از ما به‌غير شمشير نتوان گرفت . »\r\n\r\n\r\n","description":"","footnote":"\r\n( 1 ) . قلعه‌اى ميان ايله و بيت المقدس .\r\n","page_name":" 3261 ","page_number":293},
  {"content":"\r\n\r\nو چون اين كلمه به سمع نجم الدّين ايّوب رسيد ، وى بانگ بر او و بر صلاح الدّين زد و گفت : « اين چه خيال محال است ! و اللّه اگر ملك نور الدّين به مصر آيد ما را و جميع اين امرا غير از آن گنجايش ندارد كه از مركب‌هاى خود پياده شده در جلو او بدويم ، تا او عنايت كرده ، امر كند كه سوار شويد . ما همه مملوك و بندهء اوييم و اين ولايت از آن اوست .\r\nتقى الدّين ، پسر من ، بىعقل است . مصلحت آن است كه ما عريضه‌اى به خدمت ملك بنويسيم كه چنين شنيده مىشود كه ملك را عزيمت اين ديار شده . هيچ احتياج به تصديع ملك نيست .\r\nاگر غرض از آمدن طلب صلاح الدّين باشد ، يكى از غلامان خود را به اينجا بايد فرستاد كه منديل در گردن صلاح الدّين كرده ، كشان‌كشان به ملازمت رساند ؛ چه ، او را يا ديگرى را چه ياراى آنكه مخالفت ملك در خاطر توانند گذرانيدن ؟ »\r\nچون نجم الدّين ايّوب به آواز بلند اين فصل فروخواند . جميع امرا و اركان دولت سخن او را پسنديده و از آن مجلس برخاستند . نجم الدّين ايّوب در خلوت به صلاح الدّين گفت كه « تو به اين رأى و عقل مىخواهى كه سلطنت كنى ؟ تمام عالم مىدانند كه ما نايب ملك نور الدّين در اين ولايت‌ايم . اكنون كه اوّل‌بار با وى مخالفت اظهار مىكنيم ، در يك لحظه او جميع امرا را از ما بازمىگرداند و هريكى را كه نويد حكومت مصر مىدهد با ما تا جان همراهى مىكند ، چه جاى آنكه او مخالفت تو را بشنود و خود استعداد حرب نموده متوجّه اين‌جانب شود . امّا هرگاه كه به گوش او رسد كه ما در مقام اطاعت و بندگى او ثابت‌قدم‌ايم ، يقين كه او از اين معنى تغافل مىزند و خاطر خود جمع كرده به كار ديگرى مشغول مىشود . و حوادث روزگار را هيچ‌كس نمىداند كه فردا چه بازى مىكند روزگار . و اگر بالفرض و التقدير [ 124 ب 
  ] بر مصر آيد ، با او در سر يك نيشكر ، من كه نجم الدّين ايوب‌ام ، تا به كشتن همراهى مىكنم و نمىگذارم تا مقدور من است كه او يك نيشكر را از ولايت مصر متصرّف شود . امّا تا رفع اين بليه به تدبير و رأى توان نمود ، چه لازم است كه اوّل خود را با ولىنعمت خود در مقام منازعت و مخاصمت بايد . »\r\nملك صلاح الدّين رأى پدر را پسنديده و همچنان عريضه‌اى نوشت و بر دست يكى از موالى خود ، نجاب نام ، به خدمت او فرستاد . آخر الأمر ، همچنان‌كه نجم الدّين ايّوب گفته بود ، ملك نور الدّين بعد از اطّلاع بر مضمون آن عريضه خاطر از رهگذر ايشان جمع نموده به مهمّات ديگر پرداخت ، تا آنكه اجل موعود به او رسيد و صلاح الدّين را از وى آسيبى نرسيد .\r\nبعد از فوت او ملك صلاح الدّين بر تمام بلاد استيلا يافت .\r\nو از جمله وقايع اين سال آنكه دو كشتى از كشتىهاى ملك نور الدّين كه از مصر به جانب شام مىآمدند ، در حوالى مدينهء لازقيه به زمين نشستند و فرنگان مدينهء لازقيه تمامى اموال آن\r\n\r\n","description":"","footnote":"","page_name":" 3262 ","page_number":294},
  {"content":"\r\n\r\nكشتىها را متصرّف شدند و حال آنكه در ميانهء فرنگان و ملك نور الدّين صلح شده . و چون اين خبر به سمع ملك نور الدّين رسيد ، كس پيش ايشان فرستاده پيغام داد كه « بعد از وقوع مصالحه ، اين حركت بسيار نالايق بود . به‌هرحال مناسب آن است كه هرچه از آن كشتىها از اموال تجّار و غير آن گرفته‌اند بازپس فرستند تا امر مصالحه به حال خود باشد ، و الّا مستعد باشند كه اينك مجاهدان راه خدا متوجّه بلاد شمااند . »\r\nو فرنگان جواب ملك نور الدّين چنين فرستادند كه « ميانهء ما و شما همچنان مصالحه به حال خود است . غايتش چون قاعده مقرّر است كه هر كشتى كه در حوالى بنادر ما مىرسد و مىشكند ، اموال او متعلّق به ما است . ما اين اموال را بر خلاف قاعدهء مقرّر بازنمىدهيم . »\r\nملك نور الدّين چون اين جواب ناصواب شنيد ، حكم كرد كه افواج سپاه اسلام به ولايت ايشان درآيند و هرچه توانند از غارت و قتل و خرابى قلاع و بلاد در آن ، تقصير نكنند .\r\nبنابراين ، جمعى از امراى ملك نور الدّين به‌جانب انطاكيه رفتند و بعضى روى به طرابلس آوردند . ملك نور الدّين خود قلعهء عرقه « 1 » را ، كه از مشاهير قلاع آن طايفه بود ، محاصره كرد و جمعى از امرا را با سپاه فراوان بر سر قلعهء صافيثا و عريمه فرستاد . و اين دو قلعه را پيشتر از همه جبرا و قهرا گرفته خراب كردند و چندان غنايم از اين دو قلعه به دست اهل اسلام افتاد كه از حدّ شمار بيرون بود . همچنين ولايت انطاكيه و طرابلس را خراب كردند و قلعهء عرقه را نيز نزديك به آن رسانيدند كه از يك طرف ديوارش را شكسته درآيند ، كه جمعى از رهبانان فرنگ به تضرّع و زارى تمام نزد ملك نور الدّين آمده به عرض رسانيدند كه « آنچه از آن دو كشتى گرفته‌اند با تحف و هداياى ديگر بازمىدهند . بايد كه مصالحه ميان ما و شما همچنان به حال خود باشد . » ملك نور الدّين التماس ايشان را مبذول داشته ، كسان به طلب افواج خود فرستاده همه را طلب داشت و خود نيز از پاى قلعه كوچ كرده متوجّه شام شد .\r\nو هم در اين سال ملك نور الدّين به‌واسطهء وسعت ولايت او ، كه از حدود نوبهء مصر - كه عبارت از اقصى بلاد صعيد است - تا به همدان ، فرمود تا در هر شهرى از شهرهاى او مردم به تربيت و نگاه‌داشتن حمامات هواذى كه ايشان را « مراسيل » « 2 » نيز گويند ؛ يعنى كبوترهايى كه از ولايات دور به آشيانهء خود روند ، مردم را به‌واسطهء تربيت كردن آن نوع كبوتر رعايت بسيار مىكرد ، و از آن كبوترها نفع بسيار و آسايش بىشمار به خلايق مىرسيد ؛ چه قبل از آن از براى خبر بردن به ولايات بعيد ، مردم ديوانى در راه اسب‌ها از مردم مىگرفتند و آزار بسيار به\r\n\r\n\r\n","description":"","footnote":"\r\n( 1 ) . شهرى در كوهپايه‌هاى شرق طرابلس كه در بلندىهاى آن بر روى كوه قلعه‌اى نيز به همين نام وجود دارد .\r\n( 2 ) . جمع مرسل به معنى رسول و فرستاده ؛ و آن تشبيه است به سهم و تير كوچك به جهت چابكى وى . - لغتنامهء دهخدا .\r\n","page_name":" 3263 ","page_number":295},
  {"content":"\r\n\r\nمردم مىرسيد ، مع هذا خبر به‌زودى به مردم نمىرسيد . و چون حمامات هواذى به‌هم رسيدند ، بسيار بودى كه يك ماهه راه را به سه روز ، بلكه كمتر از سه روز قطع نموده خبر مىرسانيدند . و از اين رهگذر ملك نور الدّين بسيار خوشحال و مسرور گرديد . و بعد از وى اين شيوه در آن ولايت شايع شد و الى يومنا هذا در بعضى از ولايات عراق عرب هنوز آن كبوتران مىباشند .\r\nو از عجايب احوال آن كبوتران يكى آن است كه از ثقات آن ديار شنيده شد كه يكى از آن كبوتران را چون شب درآيد و به منزل خود نتواند رسيد ، مطلقا به [ هيچ 
  ] آبادانى فرود نمىآيد كه مبادا به دست شخصى افتد كه البته دور از آبادانى مىگذراند . و اللّه اعلم بحقايق الامور .\r\nو از جمله وقايع اين سال آنكه حشم خطا و ماوراء النهر به‌اتفاق جمعيت نموده متوجّه جنگ خوارزمشاه ايل ارسلان شدند . و چون او آوازهء ايشان شنيد - نيز - مستعد جنگ شد و در مقدّمهء لشكر خود عباد بيك را كه از قارلقان « 1 » ماوراء النهر بود با لشكرى فراوان به كنار آب آمويه فرستاد و خود بر عقب ايشان روان شد . و قبل از رسيدن او [ 125 الف 
  ] عباد بيك با آن طايفه جنگ كرده گرفتار شد . و ايل ارسلان از شنيدن آن خبر وحشت‌اثر ، بيمار شده به جانب خوارزم مراجعت نمود و در نوزدهم ماه رجب اين سال وفات يافت . مدّت حكومتش شانزده سال بود .\r\n\r\nذكر حكومت سلطانشاه بن ايل ارسلان بن ملك اتسز خوارزمشاه\r\nچون ملكهء تركان نزد ايل ارسلان از ساير زنان او اعتبار و عزّت تمام داشت و ايل ارسلان او را از همهء حرم‌هاى خود بيشتر دوست مىداشت ، به‌واسطهء خاطر او پسر كوچك خود ، سلطانشاه ، را كه از آن ملكه بود ولىعهد خود ساخته و پسر كلان خود ، علاء الدّين تكش ، را در ايّام حيات خود ولايت [ ى 
  ] چند ارزانى داشته . بعد از فوت ايل ارسلان ، سلطانشاه بر تخت خوارزمشاهى قرار گرفت و تدبير امور او به رأى و رؤيت مادرش ، ملكه تركان ، مفوّض بود . و چون اين خبر به علاء الدّين تكش رسيد ، در مقام منازعت و مخالفت شده طالب جاى پدر خود شد . و سلطانشاه اين دو بيت كه از نتايج طبع اوست نوشت و جهت برادر بزرگ خود فرستاد :\r\n هرگه كه سمند عزم من پويه كند * دشمن ز نهيب تيغ من مويه كند\r\nاينجا به رسول و نامه نايد كار * شمشير دو رويه كار يك رويه كند \r\nو تكش خان را پسرى بود ، ملكشاه نام . در جواب عمّ خود اين رباعى گفته ، فرستاد :\r\n\r\n\r\n","description":"","footnote":"\r\n( 1 ) . در متن : قرلغان .\r\n","page_name":" 3264 ","page_number":296},
  {"content":"\r\n\r\n صد گنج تو را ، خنجر برّان ما را * كاشانه تو را ، مركب و ميدان ما را\r\nخواهى كه خصومت از ميان برخيزد * خوارزم تو را ، ملك خراسان ما را \r\nو سلطانشاه در جواب برادرزادهء خود اين رباعى فرستاد :\r\n اى جان عم ابن عم نه ره سودا گيرد * اين قصّه نه در شما ، نه در ما گيرد\r\nتا قبضهء شمشير كه پالايد خون ؟ * تا آتش اقبال كه بالا گيرد \r\nو ببايد دانست كه چون خصومت و نزاعى كه مدتى مديد ميانهء اين دو برادر ، يعنى علاء الدّين تكش و سلطانشاه بود ، در تواريخ معتبره به روايات مختلفه - كه جميع ميانهء آن روايات ممكن نيست و صحّت هيچ‌كدام متيقّن نمىشود تا به ايراد آن روايت اكتفا نموده شود - مذكور است . بنابراين احوال هردو برادر مفصلا به جميع روايات در اين‌جا ذكر مىگردد ؛ چه اگر وقايع ايشان را بر سنوات قسمت نموده ذكر كرده شود ، موجب انتشار و عدم ضبط خواهد بود ، لهذا به طرح صاحب كامل التواريخ وقايع چند سالهء ايشان را در اين‌جا مذكور كرده ، اكنون خلاصهء آنچه ابو الحسن بن ابو القاسم بيهقى در كتاب مشارب التجارب آورده اين است كه :\r\nچون نزاع ميانهء آن دو برادر بالا گرفت ملكه تركان مىخواست كه لشكرى مستعد ساخته بر سر علاء الدّين تكش فرستد كه او را از جند دستگير نموده بياورند . و چون علاء الدّين بر اين حال اطّلاع يافت ، به‌واسطهء قلّت استعداد و عدم قوّت بر مدافعهء سپاه خوارزم ، قبل از وصول سپاه سلطانشاه از جند بيرون رفته عنان عزيمت به صوب تركستان منعطف داشته ، التجا به قرا خان ختاى ، دختر خان خانان - كه در آن‌وقت اسم خانى مملكت تركستان بر وى قرار يافته بود - برد ، و مدبّر امور شوهر او بود .\r\nالقصّه چون تكش به ملازمت قراختاى رسيد ، از وى التماس آن نمود كه اگر به امداد او خوارزم از دست برادر مستخلص گردد هر سال مبلغى معيّن جهت قراختاى مىفرستاده باشد .\r\nقراختاى ملتمس او را مبذول داشته ، شوهر خود فرما « 1 » ، را با لشكرى انبوه همراه به خوارزم فرستاد . و چون تكش با لشكر تركستان متوجّه خوارزم شد ، سلطانشاه و مادرش ملكه تركان از محاربهء تركان هراسان گشته ، پيش از آمدن ايشان با خزاين خود به قصد امداد از امير مؤيّد اى ابه روى به نيشابور نهادند و علاء الدّين تكش بىممانعت و مزاحمت به خوارزم درآمد .\r\n\r\nذكر حكومت علاء الدّين تكش بن ايل ارسلان\r\nچون سلطانشاه پيش از آمدن برادرش با لشكرى از تركستان وى خوارزم را خالى كرده به\r\n\r\n\r\n","description":"","footnote":"\r\n( 1 ) . در متن : قوما . اين نام در روضة الصفا و تاريخ جهانگشا به‌صورت فرما ضبط شده است .\r\n","page_name":" 3265 ","page_number":297},
  {"content":"\r\n\r\nجانب نيشابور رفت ، روز دوشنبه بيست و دويم ربيع الآخر سنهء ثمان و ستّين و خمسمائه [ - 568 
  ] هجرى علاء الدّين تكش بر تخت خوارزم قرار گرفت . و هركس از شعرا و بلغا قصايدى غرّا به عرض رسانيدند و به صلات گرانمايه سرافراز گشتند . و رشيد الدّين وطواط را ، كه در خدمت آبا و اجداد او سنّ او از هشتاد سال گذشته بود ، به محفّه‌اى نهاده پيش او آوردند .\r\nعلاء الدّين تكش بسيار به حال او التفات نموده و رشيد وطواط به عرض رسانيد [ 125 ب 
  ] كه « امروز هركس به قدر قدرت خود در باب تهنيت جلوس حضرت پادشاه از اشعار غرّا به عرض رسانيد كه اين بنده به‌واسطهء كبر سنّ و ضعف قوا بر يك رباعى اكتفا مىنمايد » و آن رباعى اين است :\r\n جدّت ورق زمانه از ظلم بشست * عدل پدرت شكست‌ها كرد درست\r\nاى بر تو قباى سلطنت آمد چست * هان تا چه كنى ، كه نوبت دولت تست \r\nالقصه ، پس از آن تكش آيين عدل و دادگسترى پيش گرفت و فرما « 1 » را بعد از اداى آنچه قبول كرده بود به اعزاز و اكرام تمام بازگردانيد .\r\nو والدهء سلطانشاه ، ملكه تركان ، چون به نيشابور رسيد از نفايس جواهر و اجناس ذخاير ايل ارسلان بسيار به طريق تحفه پيش ملك مؤيّد فرستاده از وى استمداد خواست . و از ميل خاطر اهالى خوارزم به جانب سلطانشاه و نفرت ايشان از علاء الدّين تكش چندان چيزها به مؤيّد خاطرنشان نمود كه ملك مؤيّد نيز به قول ايشان فريفته شده طمع در ملك خوارزم كرد و لشكرهاى پراكنده جمع آورده به‌اتفاق سلطانشاه و ملكه تركان عازم خوارزم شد .\r\nعلاء الدّين تكش چون خبر توجّه ملك مؤيّد به‌اتفاق سلطانشاه به جانب خوارزم شنيد ، او نيز سپاه خود را مستعد ساخته از خوارزم بيرون آمده در بيابانى كه ميانهء خوارزم و خراسان است توقّف نمود . ملك مؤيّد و سلطانشاه چون به سوبرنى « 2 » رسيدند - و آن قصبه‌اى بود كه اكنون از وى اثرى نمانده - به‌واسطهء كمى آب در آن بيابان ، سپاه خود را فرمودند كه فوج فوج از اين بيابان بگذرند تا به آن سر بيابان همه جمع شوند . غافل از آنكه حريف در كمين نشسته . القصّه ، هر فوجى كه از سپاه ملك مؤيّد آن‌چنان‌كه سر از آن بيابان خون‌خوار برمىآورد ، خوارزميان ايشان را به ضرب تيغ بىدريغ به صحراى محشر مىفرستادند كه هيچ كس خبر بازپس نمىفرستاد . تا آنكه كار به جايى رسيد كه ملك مؤيّد خود نيز غافل با فوجى سر از آن بيابان بيرون كرد و خوارزميان وى را دستگير كرده به خدمت علاء الدّين تكش\r\n\r\n\r\n","description":"","footnote":"\r\n( 1 ) . در متن : قوما .\r\n( 2 ) . در متن سويرى ؛ الكامل : سوبرنى ؛ تاريخ جهانگشا : سوبرلى . سوبرنى يكى از قراى خوارزم در بيست فرسخى آن در ناحيهء شهرستان بوده است . - ياقوت ، معجم البلدان .\r\n","page_name":" 3266 ","page_number":298},
  {"content":"\r\n\r\nرسانيدند . در روز عرفهء سنهء تسع و ستّين و خمسمائه [ - 569 
  ] هجرى به حكم علاء الدّين تكش بر در بارگاه او را به دو نيم كردند .\r\nو چون اين خبر به سلطانشاه رسيد ، ايشان با مادرش گريخته راه دهستان پيش گرفتند . و علاء الدّين تكش ايشان را تعاقب نموده تا به دهستان برفت ، و از آنجا ملكه تركان را به دست آورده به قتل رسانيد . و سلطانشاه گريخته به شادياخ نزد طغانشاه ، پسر ملك مؤيّد ، رفت و چند روزى با طغانشاه مىبود . آخر الأمر ، چون سلطانشاه ديد كه از طغانشاه امداد او نمىآيد - چه ، او را قدرت و قوّت آن نمانده بود كه با علاء الدّين تكش تواند مقاومت نمود - بالضّروره از طغانشاه قطع‌نظر كرده روى التجا به سلطان غياث الدّين محمّد غورى آورد . سلطان غياث الدّين مقدم او را عزيز دانسته به اعزاز و اكرام تمام او را تلقّى نمود . امّا در باب آنكه لشكرى بر سر خوارزم فرستد ، تغافل تمام داشت . و از آن رهگذر هيچ‌چيز اظهار نمىكرد ، تا آنكه خبر رسيد ، كه ميانهء علاء الدّين تكش خوارزمشاه و قراختاى دختر خان خانان خصومت و نزاع به‌هم رسيد .\r\nو منشأ نزاع ميانهء ايشان آن بود كه بعد از آنكه علاء الدّين تكش به مدد ختاييان بر خوارزم استيلا يافت و كارش انتظام گرفت ، خطاييان در مقام تحكّم و بىاندامى شده ، هر ساعت زياده از آنچه علاء الدّين تكش قبول كرده بود ، طلب مىنمودند و در آن باب تحكمات غالبانه مىكردند و از مردم ايشان در خوارزم بىاندامى بسيار مىرسيد . و چون بىاندامى را از حدّ اعتدال گذرانيدند ، علاء الدّين تكش را حميّت و غيرت پادشاهى بر آن داشت ، كه بيش از اين تحمّل نتوانست نمود ، بالضّروره به قتل بزرگان آن طايفه حكم فرمود . و بعد از قتل آن اشخاص « 1 » فرمود كه هرجا ختايى در خوارزم باشد همه را به قتل رسانيدند . بنابراين ، جمعى كثير از آن طايفه كشته شد و آتش فتنه و نزاع ميانهء ايشان بالا گرفت .\r\nو سلطانشاه اين معنى را از امارات دولت خود دانسته در مقام آن شد كه پناه به قراختاى برده ، خوارزم را از دست علاء الدّين تكش انتزاع نمايد . ختاييان نيز به رغم علاء الدّين تكش و قصد انتقام از وى كس پيش سلطانشاه فرستاده او را طلب داشتند . و سلطان غياث الدّين اين شعبده را غنيمت دانسته سلطانشاه را با تجمّل پادشاهانه و اسباب حشمت و شوكت هرچه تمام‌تر روانهء تركستان نمود . و چون سلطانشاه به ملازمت قراختاى رسيد ، اين نوبت شوهر خود ، فرما ، را نيز با سپاه فراوان همراه سلطانشاه كرده روانهء خوارزم [ 126 الف 
  ] گردانيد .\r\nعلاء الدّين تكش چون خبر رسيدن ايشان را به حدود خوارزم شنيد ، فرمود تا آب جيحون\r\n\r\n\r\n","description":"","footnote":"\r\n( 1 ) . م : شخص .\r\n","page_name":" 3267 ","page_number":299},
  {"content":"\r\n\r\nرا بر ممرّ ايشان انداختند ؛ چنانچه نزديك بود كه تمامى ايشان در آن آب غرق شوند . و آمدن ايشان به جانب خوارزم معذور شد . چون فرما اين حالت را مشاهده نمود ، دانست كه آنچه سلطانشاه مىگفت كه « جميع اهالى خوارزم من را مىخواهند و امرا و اكابر به حكومت علاء الدّين تكش راضى نيستند . » محض غلط بود . بالضّروره از آمدن پشيمان شده عزيمت مراجعت مصمّم گردانيد . سلطانشاه از وى التماس كرد كه فوجى از سپاه تركستان را همراه او كند كه به سرخس رفته آن ولايت را از ملك دينار - كه يكى از امراى غزان بود - گرفته در آنجا قرار گيرد . فرما ملتمس وى را مبذول داشته ، فوجى از شجعان سپاه خود را همراه وى كرد و خود به جانب تركستان مراجعت نمود .\r\nو سلطانشاه به حدود ولايت سرخس رسيده اكثر سپاه ملك دينار را طعمهء شمشير نمود .\r\nملك دينار خود را از هول جان به خندق قلعه كه پر از آب بود انداخته ، مردم او از قلعه او را به رسن بالا بردند و سلطانشاه ، ملك دينار را محاصره كرد . آخر الأمر ، از سر محاصرهء او برخاسته به مرو رفت و آن را به تصرّف خود درآورد و پياپى بر سر ملك دينار تاخت مىبرد .\r\nتا آنكه ملك دينار از آن وضع به تنگ آمده كس پيش طغانشاه ، و لذا امير مؤيّد ، فرستاد و التماس آن نمود كه سرخس را به ديگرى بدهد و بسطام ، به عوض سرخس ، به وى ارزانى داشته باشد . طغانشاه التماس او را مبذول داشته ، امير عمر فيروزكوهى را به سرخس فرستاد و ملك دينار قلعهء سرخس را به او تسليم نمود و خود به بسطام رفت . آخر الأمر ، در وقتى كه سلطان تكش از خوارزم به عزيمت عراق به جاجرم رسيد ، ملك دينار بسطام را انداخته خود را به نيشابور به ملازمت طغانشاه رسانيد . و در سنهء ستّ و سبعين و خمسمائه [ - 576 
  ] هجرى طغانشاه ، امير عمر فيروزكوهى را از سرخس طلب داشته به جاى وى قراقوش را ، كه از غلامان پدرش ، امير مؤيّد بود ، با سه‌هزار مرد جرّار نيزه‌گذار به سرخس فرستاد .\r\nسلطانشاه مقارن اين حال باز از مرو به قصد تاخت سرخس عازم آن صوب شده در روز چهارشنبه بيست و ششم ذيحجهء سال مذكور در موضعى كه به آسياى حفص « 1 » اشتهار دارد ، ميانهء سلطانشاه و قراقوش اتفاق ملاقات افتاد و نايرهء قتال و جدال از جانبين اشتعال يافت .\r\nآخر الأمر ، نسيم ظفر و نصرت بر پرچم علم سلطانشاه وزيد و قراقوش گريخته به جانب نيشابور رفت . و سلطانشاه را چندان اموال و اسباب به دست افتاد كه از حدّ شمار بيرون بود ؛ چنانچه عطاء الملك جوينى در تاريخ خود آورده ، از جمله غنايمى كه سلطانشاه را در جنگ\r\n\r\n\r\n","description":"","footnote":"\r\n( 1 ) . در متن : اسياء حوض . تصحيح براساس متن تاريخ جهانگشا .\r\n","page_name":" 3268 ","page_number":300},
  {"content":"\r\n\r\nقراقوش به دست افتاد ، سىصد تخته نرد بود كه به خزانهء او و اصل شد . « 1 » و سلطانشاه بر سرخس و طوس و آن حدود مستولى شد . و او هميشه در مقام طلب ملك و تاخت و تاراج بود و يك ساعت از شيوهء حرب و جنگ خود را معاف نمىداشت ، به‌خلاف طغانشاه ، كه او پيوسته به دف و چنگ اشتغال داشت . بنابراين ، سپاه و امراى طغانشاه از ضرب و حرب سلطانشاه به تنگ آمده همه در مقام اطاعت و انقياد وى درآمدند و از طغانشاه مفارقت اختيار نمودند . و ملك طغانشاه را رونقى نماند و به كرّات از سلاطين غور و سلطان تكش خوارزمشاه در دفع سلطانشاه التماس مدد كرد ، هيچ فايده بر آن مترتّب نشد ، تا آنكه يك مرتبه خود به هرات رفته از سلطان غياث الدّين غورى التماس مدد نمود ؛ صورتى نيافت . آخر الأمر ، در همان آرزو در شب دوشنبه دوازدهم محرّم سنهء احدى و ثمانين و خمسمائه [ - 581 
  ] هجرى دار فانى را وداع نمود و در همان شب پسرش ، سنجر شاه ، را قايم‌مقام پدر در شهر نيشابور بر تخت نشاندند . و بعد از آن سلطان سنجر سلجوقى را « سنجر ماضى » گفتندى .\r\nو در زمان حكومت سنجر شاه ، يكى از مماليك جدّش ، منكلى « 2 » بيك ، كه اتابك او بود ، استيلا يافته دست به مصادرهء مردم نيشابور دراز كرد و از آنها اموال و اسباب به عنف و تعدّى گرفت . جمعى از امرا كه با طغانشاه مانده بودند در اين وقت به‌واسطهء تحكّم و استيلاى منكلى بيك ترك ملازمت سنجر شاه نموده به ملازمت سلطانشاه شتافتند . ملك دينار نيز از وضع ناخوش منكلى بيك به تنگ آمده ، راه كرمان پيش گرفت و از اتراك غز بقيّة السّيف كه مانده بودند همراه ملك دينار به كرمان رفتند .\r\nو در اوايل شهور سنهء اثنين و ثمانين و خمسمائه [ - 582 
  ] هجرى سلطان تكش از خوارزم به خراسان آمد . سلطانشاه فرصت غنيمت دانسته به خوارزم رفت . سلطان تكش به مرو آمده بر در شهر فرود آمد . خوارزميان در مقام ممانعت و مدافعت سلطانشاه درآمده او را به خوارزم راه ندادند . در اين اثنا ، خبر رسيد كه سلطان تكش مرو را [ 126 ب 
  ] محاصره نموده عن‌قريب است كه فتح نمايد . ( سلطانشاه روانهء مرو شد ) « 3 » . چون به آب آمويه رسيد ، خيل و حشم خود را گذاشته با پنجاه سوار از مردان كارزار خود را بر اردوى سلطان تكش زده از ميان ايشان به مرو رفت . على الصباح ، چون تكش را يقين شد كه سلطانشاه به مرو درآمده ، از آنجا كوچ كرده عنان عزيمت به صوب شادياخ نيشابور گردانيد و در ماه ربيع الأوّل سال مذكور شادياخ را محاصره نمود و مدّت دو ماه آن محاصره ممتد بود . « 4 » آخر الأمر ، قرار بر صلح داده ، سلطان\r\n\r\n\r\n","description":"","footnote":"\r\n( 1 ) . جوينى ، تاريخ جهانگشا ، ج 2 ، ص 22 .\r\n( 2 ) . در متن : منكل .\r\n( 3 ) . م : ( سلطانشاه در ساعت عنان عزيمت به صوب مرو منعطف داشت ) .\r\n( 4 ) . ق : امتداد يافت .\r\n","page_name":" 3269 ","page_number":301},
  {"content":"\r\n\r\nتكش به جانب خوارزم بازگشت و حاجب بزرگ شهاب الدّين مسعود « 1 » و سيف الدّين خوانسالار « 2 » و بهاء الدّين محمّد بغدادى كاتب را از جهت قرار مصالحه و تحصيل مبلغى كه مصالحه بر آن قرار يافته بود ، نزد سنجر شاه فرستاد . « 3 » منكلى بيك چون سلطان تكش را دور ديد ، در ساعت آن جماعت را مقيّد ساخته نزد سلطانشاه فرستاد .\r\nو چون برهان الدّين ابو سعيد بن فخر الدّين عزيز كوفى را كه از فحول علماى كبار و ائمّهء روزگار بود و در خدمت سلطان تكش اعتبار تمام داشت و منصب قضا و شيخ الاسلامى ممالك خراسان به وى مفوّض بود ، بعد از وقوع معالجه به شادياخ آمد منكلى بيك او را گرفته به قتل رسانيد . بعد از مراجعت سلطان تكش باز سلطانشاه طمع در ملك خراسان نموده شادياخ را محاصره كرد و بعد از مدّتى كه از محاصره گذشت دانست كه كار او از شادياخ پيش نمىرود و اهل شهر بر وى غالب‌اند ، از شادياخ برخاسته به سبزوار رفته آن شهر را محاصره نمود . اهل سبزوار بر بارو و برج برآمده او را دشنام و فحش مىگفتند . سلطانشاه از شنيدن آن عبارات ركيكه كه نسبت به او بلندى مىگفتند ، در مقام سعى و اهتمام بيشتر از پيشتر شده كار بر اهل سبزوار به تنگ آورد . و ايشان در وقت اضطرار دست به دامن شيخ احمد بريلى ، كه از ابدال زمانه بود و در علوم شريعت و حقيقت بيگانهء روزگار ، زده او را به شفاعت نزد سلطانشاه فرستادند .\r\nو چون شيخ احمد از سبزوار بيرون آمد ، سبزواريان به‌واسطهء عدم اعتقاد به مشايخ شروع در دشنام او كرده انواع الفاظ ركيكه ، چنان كه او مىشنيد ، به او گفتند . بلكه جمعى از اوباش و اجامرهء ايشان تير چندبر عقب وى انداختند ، چنان كه يك تير به پاشنهء وى رسيد و آن درويش به آن حركات ناشايسته هيچ التفاتى نكرده همچنان از جهت استخلاص ايشان مىرفت و مىگفت كه « اگر قومى منكرتر از اين طايفه بودندى نيز ، احمد اين عاجز را البته به آنجا فرستادى . »\r\nالقصّه چون شيخ احمد بديلى به بارگاه سلطانشاه رسيد ، سلطانشاه او را به اكرام و اعزاز تمام پيش آمده شفاعت او را دربارهء سبزواريان قبول نموده به سبزوار درآمد و به قول خود وفا نمود و بيش از يك ساعت توقّف نكرده متوجّه مرو گشت .\r\nو اين شيخ احمد بديلى در حقايق و زبان صوفيه اشعار دلپذير دارد . از جملهء اشعار او اين رباعى است :\r\n اى جان ، اگر از غبار تن پاك شوى * تو روح مقدّسى ، بر افلاك شوى\r\nعرش است نشيمن تو ، شرمت نايد ؟ * كايى و مقيم خطّهء خاك شوى \r\n\r\n\r\n","description":"","footnote":"\r\n( 1 ) . ق : مسعودى .\r\n( 2 ) . تاريخ جهانگشا : سيف الدين مردان شير خوانسالار .\r\n( 3 ) . با واسطهء منكلى بيك - منبع پيشين ، ج 2 ، ص 23 .\r\n","page_name":" 3270 ","page_number":302},
  {"content":"\r\n\r\nو چون حركات ناشايستهء منكلى بيك از قتل برهان الدّين سعيد و مقيّد ساختن آن جماعت از امراى سلطان تكش به سلطانشاه سپردن به سمع سلطان تكش رسيد ، باز نوبت ثانى عنان عزيمت به شادياخ منعطف داشته در روز جمعه چهاردهم محرم سنهء پانصد و هشتاد و سه هجرى به ظاهر شادياخ نزول نمود و نصب مناجيق نموده شروع در جنگ كرد . و چون كار بر سنجر شاه و منكلى بيك به سرحدّ اضطرار رسيد ، سادات و علما را شفيع ساخته امان خواستند . سلطان تكش التماس ايشان را مبذول داشته در باب امان ايشان سوگند خورد كه نسبت به منكلى بيك هرگز انديشهء آنچه خلاف شرع باشد نكند . و چون منكلى بيك به خدمت سلطان تكش رسيد ، سلطان را روز سه‌شنبه هفتم شهر ربيع الأوّل سال مذكور به شهر درآورد .\r\nسلطان شروع در دادگسترى نمود و اوّلا حكم فرمود كه از هركه منكلى بيك بر خلاف شرع چيزى گرفته باشد از وى بازستاند . و چون حقوق مردم از وى بازيافت نمود او به فخر الدّين عبد العزيز كوفى سپرد تا به عوض خون پسر خود برهان الدّين كه از مشاهير علما بود و آن ناپاك بىباك بر قتل او اقدام نموده ، به قصاص رسانيد .\r\nو چون منكلى بيك به قتل رسيد ، سلطان تكش ولايت نيشابور را به پسر خود ، ناصر الدين ملكشاه ، سپرده ، خود در ماه رجب عنان عزيمت به صوب خوارزم منعطف داشت و سنجر شاه بن طغانشاه را همراه خود به خوارزم برده والدهء او را در سلك ازدواج خود كشيد و به عقد او دختر خود را درآورد [ 127 الف 
  ] و بعد از چند روز آن دختر وفات يافت . سلطان تكش خواهر خود را در سلك عقد سنجر شاه درآورد . و سنجر شاه در خوارزم مىبود تا آنكه در سنهء خمس و تسعين و خمسمائه [ - 595 
  ] هجرى وفات يافت .\r\nاين بود خلاصهء آنچه از احوال پسران ايل ارسلان بيهقى در كتاب مشارب التجارب آورده . « 1 » و باقى احوال ايشان سال‌به‌سال مذكور خواهد شد ، ان شاء اللّه تعالى .\r\nو امّا روايتى ديگر كه جمع آن به اين روايت ممكن نيست ، آن است كه صاحب كامل التواريخ از بعضى مورّخين نقل مىكند . و حاصل آن روايت آن است كه چون تكش خوارزمشاه از قراختاى لشكرى برداشته متوجّه خوارزم شد نيز ملكه تركان با پسرش ، سلطانشاه ، خوارزم را گذاشته به جانب مرو رفتند . و سلطانشاه مرو را به ضرب شمشير از دست امراى غز انتزاع نمود و بعد از چند روز باز غزان جمعيت كرده بر سر مرو آمده سلطانشاه را از مرو بيرون كردند و خزانهء او را تاراج نموده اكثر سپاه او را به قتل رسانيدند . و سلطانشاه از دست ايشان گريخته پيش قراختاى رفت و از وى امداد خواست . و قراختاى سپاه فراوان همراه\r\n\r\n\r\n","description":"","footnote":"\r\n( 1 ) . و عطاء ملك جوينى در تاريخ جهانگشا .\r\n","page_name":" 3271 ","page_number":303},
  {"content":"\r\n\r\nسلطانشاه فرستاد . اين نوبت سلطانشاه انتقام خود از غزان گرفته مرو و سرخس و نسا و ابيورد را از ايشان بازگرفت و ايشان را بالكلّيه از آن ديار مستأصل گردانيد .\r\nو چون سلطانشاه استقلال پيدا كرد ، پيش ملك غياث الدّين غورى فرستاده و پيغام داد كه « مناسب آن است كه آنچه از ولايت خراسان در تصرّف تست ، مثل هرات و بوشنج « 1 » و بادغيس را به نوّاب و عمّال ما بازگذار . » و ملك غياث الدّين در جواب او گفت كه « اگر تو ميل ولايت خراسان دارى ، بايد كه در مرو و سرخس و ساير شهرها كه از غزان گرفته [ اى 
  ] خطبه به نام من كنى تا من آنچه از بلاد خراسان مىخواسته باشى نيز به تو ارزانى دارم . » و چون اين پيغام به سلطانشاه رسيد ، فى الحال استعداد محاربه نموده متوجّه ولايت سلطان غياث الدّين شده بادغيس و بوشنج را تاراج كرد . و اكثر سواد آن ولايت را خراب و نابود ساخت . و چون سلطان غياث الدّين از اين حال خبر يافت ، ملك سيستان و خواهرزادهء خود ، بهاء الدّين سام ، را كه والى باميان بود ، به‌اتفاق يكديگر به دفع سلطانشاه فرستاد .\r\nاتفاقا ، مقارن آنكه سلطانشاه به حوالى هرات رسد ايشان نيز از آن جانب به حوالى هرات رسيدند . و چون فصل زمستان بود ، مدتى مديد شده بود كه سپاه سلطانشاه در صحراها به تاخت و تاراج مشغول بودند و ستور ايشان از كثرت تردّد ضعيف و ناتوان شده ناچار سلطانشاه صلاح در جنگ نديده و در ساعت عنان عزيمت به صوب مرو منعطف داشت و زمستان را در آنجا گذرانيده . در اوّل بهار باز كس پيش ملك غياث الدّين فرستاده ولايت هرات و بادغيس و بوشنج را طلب داشت . ملك غياث الدّين باز همان جواب گفت و كس به هند پيش برادر خود ، شهاب الدّين ، فرستاده او را با لشكر هندوستان از جهت دفع سلطانشاه طلب داشت . ملك شهاب الدّين به مجرّد رسيدن مكتوب برادرش ، سلطان غياث الدّين ، با لشكرى جرّار ايلغار نموده در اندك روز خود را به برادر رسانيد . و سلطان غياث الدّين به اتفاق برادرش ، شهاب الدّين ، متوجّه هرات شدند و بهاء الدّين سام و ملك سيستان نيز به ايشان پيوستند .\r\nو چون اين خبر به سمع سلطانشاه رسيد ، او نيز سپاه بسيار به‌هم رسانيده از غزان و قطّاع الطريقان و اوباش و اجامره به‌هم زده متوجّه جنگ ايشان شد . و چون به كنار آب مرغاب « 2 » رسيد ، سلطان غياث الدّين با برادرش به طالقان خراسان رسيده توقّف نمودند . سلطانشاه نيز در كنار آب مرغاب فرود آمد . و شهاب الدّين غورى با سپاه خود و برادرزاده‌اش ، بهاء الدّين\r\n\r\n\r\n","description":"","footnote":"\r\n( 1 ) . شهرى در اقليم خراسان بزرگ در نواحى هرات با آب و هوايى بسيار مطبوع . - ياقوت ، معجم البلدان .\r\n( 2 ) . نهرى در مرو شاهجهان .\r\n","page_name":" 3272 ","page_number":304},
  {"content":"\r\n\r\nسام ، از اردوى ملك غياث الدّين جدا شده و قصد جنگ پيش آمده . امّا چون ملك غياث الدّين شجاعت و دليرى سلطانشاه را مىدانست ، هيچ‌وجه به جنگ راضى نمىشد و برادر خود را رخصت نمىداد كه جنگ كند . بنابراين ، دو ماه ايشان برابر يكديگر نشسته بودند . و در اين مدّت هرچند شهاب الدّين و بهاء الدّين سام و ساير سران سپاه خواستند كه ملك غياث الدّين به جنگ راضى شود ، اصلا راضى نمىشد . و ميانهء سلطانشاه و ملك غياث الدّين رسل و رسايل درآمده قرار به آن دادند كه غياث الدّين بوشنج و بادغيس و بعضى از قلاع ولايت ابيورد را ، كه در دست عمّال و نوّاب ملك غياث الدّين بود ، به سلطانشاه داده مهم به مصالحه درگذراند . و هرچند شهاب الدّين و بهاء الدّين سام به اين مصالحه راضى نبودند ، امّا چون صريحا مخالفت سلطان غياث الدّين نمىتوانستند كرد ، بالضّروره به آنچه او صلاح ديده [ 127 ب 
  ] رضا دادند ، تا آنكه ايلچى سلطانشاه را به حضور سلطان غياث الدّين حاضر ساخته در آن باب عهدنامه‌اى نوشتند .\r\nو در اثناى عهدنامه نوشتن ، ايلچى سلطانشاه گفت كه « بايد در اين مجلس شهاب الدّين و بهاء الدّين نيز حاضر شوند و اين عهدنامه به مهر ايشان برسد . » و سلطان غياث الدين كس به طلب ايشان فرستاد . شهاب الدّين در جواب گفت كه « ما بندگان سلطانيم . هرچه سلطان قرار مىدهد ما را غير از اطاعت و انقياد چاره نيست . » و در اين اثنا ، كه هنوز عهدنامه مىنوشتند ، مجد الدّين علوى هروى - كه از جمله مخصوصان و مقرّبان سلطان غياث الدّين بود و در مهمات ملكى و مالى سلطان غياث الدّين اقتدار و اختيار داشت كه هرگز سلطان از صوابديد او تجاوز نمىكرد و هرچه او صلاح مىدانست عمل مىنمود - به مجلس درآمده روى به ايلچى سلطانشاه آورده گفت : « برو و به سلطانشاه بگو كه مصالحه ميانهء تو و سلطان غياث الدّين و شهاب الدّين و بهاء الدّين به‌هم رسيد ، اما ميانهء من و تو هيچ مصالحه نيست . من و الب غازى خصم توايم . فردا ميانهء ما و تو شمشير خواهد بود ، تا هركه را خدا مظفّر و منصور سازد . » و بعد از آن فرياد برآورد و پيراهن خود بدريد و خاك بر سر خود نهاد و روى به سلطان غياث الدّين آورده و گفت كه « اين يك كس از خوارزمشاهيان است كه او را برادرش از ولايت خود بيرون كرده . اكنون هرگاه كه ما ولايتى كه به ضرب شمشير از غزان گرفته باشيم ، به او از روى عجز و زارى مىداده باشيم ، فردا كه برادرش اين حكايت بشنود بايد ديد ، كه او به زندگانى و رعّيتى ما نيز راضى خواهد بود ؟ »\r\nسلطان غياث الدّين چون اين كلمات از علوى شنيد ، سر در پيش انداخته متفكر گشت . و شهاب الدّين فى الحال به جارچى گفت كه در اردو ندا كند كه استعداد جنگ كنند كه فردا روز مصاف است ، تا خداوند تعالى ، جلّ جلاله ، كه را ظفر و نصرت كرامت فرمايد .\r\n\r\n","description":"","footnote":"","page_name":" 3273 ","page_number":305},
  {"content":"\r\n\r\nچون ايلچى سلطانشاه اين صحبت مشاهده نمود ، از مصالحه نااميد و مأيوس گشته خبر به سلطانشاه برد . او نيز در مقام استعداد محاربه شده سپاه خود را خبر كرد .\r\nالقصّه ، روز ديگر هردو سپاه در برابر يكديگر آمدند و آتش قتال و جدال ميانهء ايشان اشتعال گرفت و خلقى كثير از جانبين به قتل رسيدند . آخر الأمر ، نسيم فتح و ظفر بر پرچم علم سلطان غياث الدّين وزيد و اكثر سپاه سلطان در دست غوريان اسير و دستگير شدند . و سلطانشاه با بيست سوار گريخته خود را به مرو رسانيد و بعد از آن از سواران گريخته به قدر هزار و پانصد سوار به مرو رسيدند . و سلطانشاه غير از آنچه در معركه به قتل رسيده بود هيچ كس را نكشت ، بلكه همه را آزوقه داده به مرو فرستاد .\r\nو چون اين خبر به سمع تكش خوارزمشاه رسيد در ساعت با دوهزار سوار به طريق ايلغار از خوارزم روى به مرو نهاد و غرضش آنكه چون سلطانشاه اين شكست يافته ، بىاستعداد و بىكس به مرو آمده ، او را به دست تواند آورد . اتفاقا پيش از آنكه تكش به مرو رسد به سلطانشاه خبر رسيد . سلطانشاه مضطرب و سراسيمه شده خواست كه به جانب خطا رود . امّا چون قدرت گذشتن از آب جيحون نداشت ، ناچار التجا به سلطان غياث الدّين غورى برده و متوجّه اردوى وى شد . و قبل از آنكه خود برود مسرعى نزد او فرستاده به زنهار وى درآمد .\r\nسلطان غياث الدّين فرستادهء او را به اعزاز و اكرام تلقّى نموده به امراى سرحدات نوشت كه « هرجا كه سلطانشاه برسد او را اقامت لايق داده خدمات لايق شايسته بجا آوريد كه او راضى و شاكر پيش ما برسد . »\r\nالقصّه ، چون سلطانشاه به اردوى سلطان غياث الدّين محمّد رسيد ، سلطان او را استقبال نموده آنچه لوازم اكرام و اعظام سلاطين باشد به ظهور رسانيد و او را نزديك به يورت خود در منزلى كه مناسب حال او بود جاى داد و ارباب مناسب او را هريكى به خانهء امراى خود ، كه همان منصب داشتند ، فرود آورد . مثلا وزير او به خانهء وزير خود و عارض او را در منزل عارض « 1 » ، على هذا القياس . و سلطانشاه يك زمستان تمام ، با سلطان غياث الدّين بود . و در اين وقت سلطان علاء الدّين تكش كس پيش غياث الدّين فرستاده پيغام داد كه « سلطانشاه را از براى ما بفرست ؛ چه ، او تمامى ولايت تو را خراب كرده و الحال نيز اگر از دست او كارى بيايد تقصيرى نخواهد كرد . او فتنه‌جوست » و امثال اين چيزها بسيار به سلطان غياث الدّين پيغام داد و در باب طلب برادر خود ، سلطانشاه ، كمال اهتمام و مبالغه [ 128 الف 
  ] داشت .\r\nو چون پيغام تكش به سلطان غياث الدّين رسيد ، رسول او را گفت كه « به علاء الدّين تكش\r\n\r\n\r\n","description":"","footnote":"\r\n( 1 ) . عارض يا عارض لشكر به معنى عرض‌دهنده و شماركننده لشكر و سالار فوج بوده است - غياث اللغات .\r\n","page_name":" 3274 ","page_number":306},
  {"content":"\r\n\r\nاز من دعا برسان و بگو كه اگر سلطانشاه از جهت طلب ملك ، مملكت ما را خراب كرده باشد هيچ‌جاى تعجّب نيست ؛ چه ، او پادشاهزاده است و پادشاهزاده‌ها را در طلب مملكت نكوهش نتوان كرد ، بلكه اگر ايشان دست از اين مطلب بازدارند ، سزاوار مذمّت و نكوهش مىشوند ( و من يشابه ابه فما ظلم ) « 1 » . و همچنين هر صنفى از اصناف خلايق بر ترك پيشهء آبا و اجداد ملام « 2 » است نه بر طلب آن . » و امّا جواب آنچه در باب طلب سلطانشاه قلمى نموده بودند چنين نوشت كه « بر جميع عقلا روشن است كه دنيا را بقايى نيست . پس هركس چند روزى از مزخرفات آن تمتّع يافته بايد كه در مقام آن باشد كه بعد از وى نام نيك بر صفحهء روزگار بماند ، خصوصا سلاطين را بايد كه در اين باب بيشتر از ساير ناس سعى و اهتمام داشته باشند .\r\nاكنون تكليف نمودن ما را بر امرى كه موجب بدنامى ابد تواند بود از خرد دورانديش ايشان بسيار عجيب و غريب نمود ؛ چه ، سلطانشاه از زنهارى ماست و هيچ‌كس زنهار دادهء خود را به خصم نداده است . و اگر داده باشد مرتكب كارى شده كه موجب نفرت طبايع جميع اصناف خلايق تواند بود . و حقّ سبحانه تعالى همگنان را از ارتكاب اين‌چنين امور ذميمه نگاه‌دارد . » « 3 »\r\nچون سلطان علاء الدّين تكش را متيقّن شد كه سلطان غياث الدّين در مقام حمايت سلطانشاه به جدّ است ، لشكرها را جمع آورده ارادهء ولايت خراسان كرد . سلطان غياث الدّين چون بر ارادهء او اطّلاع يافت ، او نيز سپاه بسيار به‌هم رسانيده برادرزادهء خود ، الب غازى ، صاحب سيستان ، را به‌اتّفاق سلطانشاه به جنگ علاء الدّين تكش فرستاد و مكتوبى به امير مؤيّد ، صاحب نيشابور ، كه دختر سلطان غياث الدّين در خانهء [ پسر 
  ] او ، طغانشاه بود ، نوشته كه او نيز با لشكر خود به امداد سلطانشاه رفته ، علاء الدّين تكش را گوشمال بر اصل دهند .\r\nالقصّه ، چون سلطانشاه و الب غازى به سپاه انبوه بعد از قطع منازل و مراحل به كنار بيابانى كه ميانهء خوارزم و خراسان بود رسيدند ، چندان توقّف نمودند كه خبر رسيد « اينك امير مؤيّد نيز با سپاه فراوان مىرسد . » و سلطانشاه نوشت كه « مناسب آن است كه تو در همان‌جا توقّف نمايى تا آنكه علاء الدّين تكش به قصد محاربهء ما به اين طرف متوجّه شود . بعد از آن تو به جانب خوارزم رفته بىمنازع و مانع آن شهر را به تصرّف خود بياور كه علاء الدّين تكش را ديگر جاى نيست . »\r\nچون رأى بر اين قرار يافت و علاء الدّين تكش مىخواست كه از خوارزم به جنگ برادر خود ، سلطانشاه ، بيرون آيد كه جمعى از دوستان و دولت‌خواهان او حقيقت حال را به وى\r\n\r\n\r\n","description":"","footnote":"\r\n( 1 ) . از اضافات « ق » است .\r\n( 2 ) . ملام : نكوهش كرده شده . - لغتنامهء دهخدا .\r\n( 3 ) . و در آخر نامه سوگند ياد كرد كه « با شما دو برادر دوست و يك‌رنگ و باصفا باشم . » - ابن اثير .\r\n","page_name":" 3275 ","page_number":307},
  {"content":"\r\n\r\nنوشته كه « امير مؤيّد با لشكر بسيار منتظر آن است كه به مجرّد آنكه تو قدم از خوارزم بيرون نهى خود را به خوارزم رساند ، بلكه تواند بود كه او از يك طرف و سلطانشاه از طرف ديگر خوارزم را محاصره نمايند . »\r\nو چون علاء الدّين تكش قصّه اتفاق امير مؤيد را با سلطانشاه شنيد ، فى الحال خزاين و ذخاير خود را برداشته ، از آب جيحون گذشته روى به خطا نهاد . و اين خبطى عظيم بود كه از سلطان تكش به ظهور رسيده بود . و چون خوارزم از سلطان خالى شد ، جماعتى از اعيان آن شهر پيش الب غازى و سلطانشاه آمده به عرض رسانيدند كه « خوارزم خالى و بىصاحب افتاده . بايد كه بىتوقّف متوجّه آن صوب شده شهر را متصرّف شوند . » الب غازى سخن ايشان را بر مكر و حيله حمل نموده در آن باب جرئت نكرد ؛ چه ، هيچ‌كس را معقول نمىشد كه خوارزمشاه به مجرّد آوازهء امير مؤيّد يا ديگرى ، خوارزم را انداخته ، راه تركستان پيش گيرد .\r\nو هنوز اين معنى نيك تشخيص نيافته بود ، كه اقبال دولت تكش خوارزمشاه اثر كرد و سلطانشاه به مرضى كه بر وى طارى شده بود ، در سلخ ماه رمضان سنهء تسع و ثمانين و خمسمائه [ - 598 
  ] درگذشت و الب غازى حقيقت حال را به عرض سلطان غياث الدّين رسانيد . سلطان غياث الدّين به او نوشت كه « چون سلطانشاه فوت شد ، ميانهء ما و علاء الدّين هيچ نزاع نيست . بايد كه تو درحال عنان عزيمت به اين‌جانب منعطف دارى و امراى سلطانشاه هركس ميل ملازمت ما داشته باشند ، همراه بياورى . » بنابراين ، اكثر امراى سلطانشاه همراه الب غازى به ملازمت سلطان غياث الدّين رسيده به رعايت‌هاى پادشاهانه سرافراز شدند و هريكى را جاگيرهاى لايق ارزانى داشت . اما آن جماعت حرام‌نمك آخر با سلطان غياث الدّين در مقابل آن‌همه احسان نهايت نامردى و مخالفت به ظهور رسانيدند ؛ چنانچه عن‌قريب تفصيل آن مذكور خواهد شد ، ان شاء اللّه .\r\nو چون علاء الدّين تكش خبر يافت كه سلطانشاه فوت شد ، بازگشته به خوارزم درآمد و لشكرى بر سر مرو و سرخس و بلادى كه در تصرّف سلطانشاه بود فرستاد . چون سپاه خوارزمشاه [ 128 ب 
  ] در اين ولايت رسيدند والى هرات ، امير عمر مرغنى « 1 » ، كه يكى از امراى بزرگ سلطان غياث الدّين بود ، لشكرى فراهم آورده آن جماعت را از سرخس و مرو بيرون كرد و گفت : « تا از جانب سلطان غياث الدّين رخصت نشود ، شما را در اين ولايت دخل نخواهد بود . »\r\nچون اين خبر به خوارزمشاه رسيد ، كس پيش غياث الدّين فرستاد و طلب مصالحه و مصاهرت نمود و ولايات سلطانشاه را جهت پسر خود طلب نمود . از جمله كسانى كه\r\n\r\n\r\n","description":"","footnote":"\r\n( 1 ) . ق ، م : امير مرعشى .\r\n","page_name":" 3276 ","page_number":308},
  {"content":"\r\n\r\nخوارزمشاه در اين مرتبه نزد غياث الدّين فرستاده بود يكى وحيد الدّين « 1 » محمّد بن محمود بود كه از مشاهير علماى آن روز بود و او سلطان غياث الدّين را از مذهب حنفى به مذهب شافعى درآورد [ ه بود 
  ] . همچنين جمعى ديگر از فقها و علماى خراسان همراه او بودند .\r\nالقصّه ، چون اين جماعت به ملازمت غياث الدّين رسيدند ، مقدّمات صلح در ميان آوردند .\r\nاوّلا سلطان غياث الدّين به‌واسطهء اغواى امرا از قبول مصالحه ابا و امتناع نمود . آخر الأمر ، چون وحيد الدّين محمّد به عرض او رسانيد كه « اگر تو با خوارزمشاه صلح نكنى عن‌قريب است كه كفّار تركستان بر ولايت و ديار اسلام استيلا يابند ، و اين معنى موجب بدنامى تو خواهد شد ، و اگر همانا در اين باب بسيار جدّ دارى بايد كه مرو را پايتخت خود سازى تا از شرّ كفّار ديار اسلام ايمن گردى ، و الّا به خوارزمشاه مصالحه كن و ساير ولايات برادرش را بر وى مسلّم‌دار تا او در مقام دفع كفّار شده نگذارد كه از ايشان آسيبى به اهل اسلام رسد . » سلطان غياث الدّين قبول كرد و ولايات سلطانشاه را به وى مسلّم داشت .\r\nو چون اين خبر به امراى غز ، كه در خراسان سرگردان بودند رسيد ، باز طمع ايشان به حركت آمده شروع در تاخت و تاراج و سوختن بلاد خراسان كردند . و علاء الدّين تكش با سپاه خوارزم به مرو آمده آن ولايت را نسق و انتظام كرد . و همچنين سرخس و نسا و ابيورد را و غزان مفسد را بالكلّيه از آن حدود مستأصل گردانيده بعد از آن عنان عزيمت به صوب طوس ، كه از آن امير مؤيد بود ، منعطف داشت . و چون امير مؤيّد اين خبر شنيد با لشكرى متوجّه دفع او شد . خوارزمشاه پيش از آنكه امير مؤيّد برسد ، راه خوارزم پيش گرفته رفت و امير مؤيّد به خيال آنكه خوارزمشاه از وى ترسيده گريخت ، او را تعاقب نمود . چون به صحراى خوارزم درآمد ، به‌واسطهء قلّت و كمى آب ، سپاه او فوج‌فوج شدند . خوارزمشاه در [ وقت 
  ] عبور از صحرا « 2 » جميع چاه‌ها را به جيفه‌هاى « 3 » مرده انباشته بود . بنابراين ، امير مؤيّد به ميان آن صحرا رسيده در طلب آب حيران و سرگردان مانده بود كه به يكباره خوارزمشاه دور او را گرفته او را با اكثر سپاهش به قتل رسانيد و سر وى را به خوارزم برده ، بر دروازه آويخت . « 4 » بعد از آن روى به نيشابور نهاده ، بعد از محاصره و محاربه ، طغانشاه ، پسر امير مؤيّد را نيز به دست آورده همراه خود به خوارزم برد و خواهر خود را در سلك ازدواج وى كشيد و مادر او را به عقد خود درآورد . و ولايت نيشابور را به پسر بزرگ خود ، ناصر الدّين ملكشاه ، داد . و طغانشاه در خوارزم بود تا آنكه وفات يافت .\r\n\r\n\r\n","description":"","footnote":"\r\n( 1 ) . الكامل . وجيه الدّين .\r\n( 2 ) . ق : خوارزمشاه . . . عبور از صحرا .\r\n( 3 ) . جيفه - لاشه .\r\n( 4 ) . چون امير مؤيّد الدين را در بند اسارت پيش تكش آوردند ، امير گفت : « اى نامرد زن‌صفت ، اين طرز رفتار انسانى است ؟ » - ابن اثير .\r\n","page_name":" 3277 ","page_number":309},
  {"content":"\r\n\r\nو بر ارباب الباب مخفى و مستور نيست كه جمع اين روايت با روايتى كه از مشارب التجارب نقل افتاد ، به‌هيچ‌وجه ممكن نيست ، و اللّه اعلم بحقايق الأمور . « 1 »\r\nو از جمله وقايع اين سال ( استيلا و تاخت فرنگان بود ) « 2 » بر بلدهء حوران از اعماق دمشق است . و تفصيل اين مجمل آنكه در ماه ربيع الأوّل اين سال فرنگان به‌واسطهء آنكه ملك نور الدّين قلعه لبوه را كه از قلاع مشاهير ايشان بود محاصره داشت ، مىخواستند او را از آنجا بىپا كنند ، بنابراين ، جمعيت نموده روى به ولايت او نمودند و شروع در نهب و غارت كردند .\r\nچون اين خبر ، كه فرنگان بلدهء حوران را تاختند ، به سمع ملك نور الدّين رسيد ، از پاى قلعهء لبوه كوچ كرده به رسم ايلغار متوجّه دفع ايشان شد . و فرنگان چون خبر يافتند كه ملك نور الدّين نزديك رسيد ، از بلدهء حوران بيرون رفته عنان عزيمت به جانب بلده سواد « 3 » كه آن نيز از اعمال دمشق است ، منعطف داشتند . سپاه اسلام ايشان را تعاقب نموده خود را به آنجا رسانيدند . غايتش فرنگان آنچه از غنايم و اموال كه از حوران و نواحى آن گرفته بودند ، پيش فرستاده ، و جمعى از شجعان آن طايفه دنبال مانده كه اگر فوجى از سپاه ملك نور الدّين برسد ايشان ممانعت و مدافعت نمايند .\r\nو چون ملك نور الدّين را معلوم شد كه ايشان بسيار اسباب و اموال از ولايت او بيرون برده‌اند ، خود در عشترا « 4 » فرود آمده لشكر بر سر طبريّه - كه از شهرهاى معمور ايشان بود - فرستاد . و افواج نوريّه به حدود طبريّه رفته دست به نهب و تاراج برآوردند و آن‌مقدار غنايم و اسير گرفتند كه از حدّ شمار بيرون بود .\r\nچون اين خبر به فرنگان رسيد ، سراسيمه و مضطرب‌وار از اطراف و جوانب روى به آنجا نهادند ؛ چه ، اكثر اموال و اولاد ايشان در آن شهر بود . اتفاقا پيش از آنكه فرنگان به ايشان رسند ، سپاه اسلام غنايم [ 129 الف 
  ] و اسيران را از آب گذرانيده نزديك به حدود ولايت خود رسانيده بودند . و جماعتى از ابطال و شجعان ، كه از عقب راه نگاه مىداشتند ، فرنگان به ايشان رسيده شروع به جنگ كردند و هرچند فرنگان سعى و اهتمام نمودند كه شايد اسيران خود را توانند از دست اهل اسلام گرفت ، ميسّر نشد . آخر الأمر ، بعد از جنگ و جدل بسيار خايب و خاسر بازگشتند .\r\nو از جمله وقايع اين سال آنكه در ماه جمادى الأوّل ، شمس الدّوله تورانشاه « 5 » ، برادر صلاح الدّين [ ايّوبى 
  ] از آبى كه ميان ولايت مصر و نوبه واقع است گذشته روى به ولايت نوبه\r\n\r\n\r\n","description":"","footnote":"\r\n( 1 ) . مطالب با كمى اختلاف در شيوهء بيان عينا گفتهء ابن اثير است .\r\n( 2 ) . ق : مطلب بين ( ) را ندارد .\r\n( 3 ) . سواد : شهرى در نزديكى بلقاء ، كه به مناسبت سياهى سنگ‌هايش چنين نامى را به وى داده‌اند . - لغتنامه دهخدا .\r\n( 4 ) . ق : عشيرا . عشترا موضعى است در حوران از اعمال دمشق .\r\n( 5 ) . م : شمس الدّين تورانشاه .\r\n","page_name":" 3278 ","page_number":310},
  {"content":"\r\n\r\nنهاد . و باعث فرستادن صلاح الدّين برادر خود را به آن ولايت بود كه چون ايشان به يقين مىدانستند كه ملك نور الدّين در مقام گرفتن مصر به جدّ است و البته او به مصر خواهد آمد ، پس بنابر عاقبت‌انديشى بر خود قرار داده بودند كه « ما را يك مأمنى بايد به‌هم رسانيد كه اگر از مقاومت ملك نور الدّين عاجز آييم و مصر را نتوانيم نگاه‌داشت ، خود را به آنجا كشيم . » و آن مأمن را در دو جا قرار داده بودند . يكى ولايت يمن و يكى ديار نوبه . بنابراين در اين سال برادر خود تورانشاه را به آن ولايت فرستاد .\r\nتورانشاه چون به ولايت نوبه رسيد ، اوّل قلعه‌اى از قلاع ايشان را كه آن را ابريم گفتندى محاصره نمود . بعد از محاربهء بسيار ، چون نوبيان سپر نداشتند ، از زخم تير سپاه اسلام عاجز آمده قلعه را تسليم نمودند . چون تورانشاه آن قلعه و بعضى ديگر از ولايات نوبيان را فتح نمود و چندگاه در آن ولايت اقامت كرده ، بر وى ظاهر شد كه تعب و مشقّت آن بسيار است ؛ چه ، دايما با آن جماعت سبع صفت محاربه نمودن كرايهء « 1 » آن نمىكند و محصول آن ولايت كه غير از دزد چيزى ديگر نمىباشد و اكثر ايشان برهنه‌اى چند مىباشند ، بنابراين ترك آن ولايت گفته با غنايمى كه از آن ولايت گرفته بود و اكثر غنايم آن ولايت غلام و كنيز نوبى است ، باز به مصر آمد .\r\nو از جمله وقايع اين سال آنكه ميانهء مليح بن ليون « 2 » ارمنى ، صاحب بلاد دروب - كه مجاور حلب است - ميانهء سپاه قيصر روم محاربه واقع شد و مليح غالب آمد و جمعى كثير از اشراف و اعيان بطارقهء روم را اسير گرفت . و اموال و اسباب بسيار به دست آورد . و اين مليح ارمنى از جمله امراى ملك نور الدّين بود و ملك نور الدّين او را اقطاع بسيار از بلاد اسلام داده بود . و چون جمعى در اين باب به ملك نور الدّين گفتند كه « بلاد اسلام را به اقطاع ارمنى دادن از ملك بسيار عجيب و غريب مىنمايد . » ملك در جواب گفت كه « من او را به دفع و قتال اهل ملّت خودش نگاه‌داشته‌ام و جمعى را از سپاه اسلام از محاربهء كفّار آن حدود خلاص داشته‌ام . »\r\nو باعث جنگ ميانهء مليح و قيصر روم امسال آن بود كه مدينهء مصّيصه « 3 » و طرسوس و اذنه كه از ولايت قيصر روم بود ، به زور ملك نور الدّين متصرّف شده بود . قيصر روم چون بر اين حال اطّلاع يافت ، از جاى درآمده لشكرى انبوه با جمعى از بطارقه ، كه همه خويشان نزديك او بودند ، بر سر مليح فرستاد . مليح با افواج نوريه ، كه در آن حدود مىبودند ، به مدافعت و ممانعت ايشان درآمده آن‌چنان جنگ مردانه كرد كه فوق آن متصوّر نبود . سى نفر از بزرگان\r\n\r\n\r\n","description":"","footnote":"\r\n( 1 ) . برابرى و ارزش . - غياث اللغات به نقل از لغتنامهء دهخدا .\r\n( 2 ) . ق ، م : مليح بن لبون .\r\n( 3 ) . شهرى از ثغور شام بين انطاكيه و بلاد روم در نزديكى طرسوس . - ياقوت ، معجم البلدان .\r\n","page_name":" 3279 ","page_number":311},
  {"content":"\r\n\r\nروم را ، كه از اهل مشورت قيصر بودند ، اسير كرده نزد ملك نور الدّين فرستاد و ديگر از غنايم از نفايسى كه از امراى روم گرفته بود نيز حصّهء ملك ارسال داشت . و ملك پاره‌اى از آنها را جهت خليفه مستضيئى بامر اللّه عباسى به بغداد فرستاد .\r\nو اين فتح ، كه از امراى ملك نور الدّين شده ، در نظر سلاطين اسلام بسيار عظيم نمود و صيت او در بلاد اسلام بلند شد .\r\nو در اين سال از امراى بزرگ امير ايلدگز در همدان وفات يافت « 1 » و پسرش ، محمّد پهلوان ، به جاى او قرار گرفت و هيچ احدى از امراى پدرش از متابعت او سرنپيچيد . و اصل اين ايلدگز ، غلام كمال سميرمى « 2 » بود ، وزير سلطان محمود سلجوقى . بعد از كشته شدن كمال ، ايلدگز به سلطان محمود منتقل شد . و چون نوبت سلطنت به سلطان مسعود رسيد ، ايلدگز را به ولايت ارّان به حكومت فرستاد و روزبه‌روز مرتبهء او به‌واسطهء عدل و شفقت بر رعايا بلند مىشد ، تا آنكه كارش به جايى رسيد كه تمام ولايت آذربايجان و بلاد جبل و عراق عجم تا به حدود كرمان را متصرّف شده و از جانب آذربايجان تا به حدود تفليس به نام پسر زن خود ، ارسلانشاه [ بن طغرل 
  ] خطبه مىخواند . امّا او هيچ اعتبارى نبود غير از نام سلطنت و خرج اليوم مقرّر به او مىداد .\r\nو از جمله اخلاق حميدهء او آن بود كه هرچند او را شوكت و حشمت و ولايت زياد مىشد ، او مهربانى و شفقت نسبت به رعايا بيشتر مىنمود ، چنانچه در اين وقت كه وسعت ولايت او را حدّ از تفليس تا به حد كرمان رسيده بود ، دايما خود به شكايت رعايا مىرسيد و انصاف ايشان مىداد و دست [ 129 ب 
  ] ظلمه از ايشان بازمىداشت . « 3 »\r\nو از جمله وقايع اين سال آنكه طايفه‌اى از تركان ديار مصر با قراقوش ، غلام تقى الدّين عمر بن ايّوب ، برادر صلاح الدّين ، اتفاق نموده از مصر بيرون آمده ، روى به ديار مغرب نهادند . و از امراى عرب ، مسعود بن زمام كه از اطاعت ابو يعقوب يوسف بن عبد المؤمن ، صاحب مغرب ، متمرّد شده بود نيز با ايشان متّفق شده با لشكرى بسيار متوجّه طرابلس مغرب شدند ؛ چه ، ابو يعقوب يوسف بن عبد المؤمن از حدود افريقيّه به‌واسطهء جنگ به جانب طليطهء اندلس رفته بود و اين‌جانب ديار مغرب از شوكت وى خالى شده ، بنابراين ، قراقوش طمع در ملك او كرده طرابلس مغرب را فتح نمود و بسيارى از ولايات مغرب را متصرّف شد . حاصل\r\n\r\n\r\n","description":"","footnote":"\r\n( 1 ) . مستشرقين مرگ ايلدگز را در سال 570 يا 571 هجرى در نخجوان ثبت كرده‌اند . بنگريد : تاريخ ايران كيمبريج ، ج 5 ، ص 178 .\r\n( 2 ) . هرسه نسخه : كمال نميرى .\r\n( 3 ) . تحكّم وى بر ارسلانشاه داير بر عودت خزانهء بخشيده شده توسط وى به مردم ، حكايت از اين عدالت‌خواهى است .\r\nابن اثير مىنويسد همين‌كه ايلدگز فهميد ارسلانشاه در حالت مستى كلّ خزانه را بخشيده ، بر او خرده گرفت و گفت :\r\n« وقتى پولى را بى جا و بىعلّت خرج كنى ، ناچار خواهى شد كه بى جا هم از مردم پول بگيرى و به آنان ستم روا دارى . »\r\n","page_name":" 3280 ","page_number":312},
  {"content":"\r\n\r\nآنكه غير از مهديه و سفاقس و قفصه « 1 » و تونس « 2 » و نواحى آن ، تمام ولايت افريقيّه را به تصرّف درآورد و نهب و غارت بسيار كرد ، چنانچه درختان آن ولايت را تمام ببريد . و چون ابو يعقوب يوسف بن عبد المؤمن را از آن سرحد دور ديد ، سوداى سلطنت بر دماغش مستولى شده بود . و باقى احوال او با ابو يعقوب در سنوات آينده مذكور خواهد شد ، ان شاء اللّه تعالى .\r\nامّا احوال ابو يعقوب يوسف بن عبد المؤمن با فرنگان اندلس بدين منوال گذشت كه در اين سال ابو يعقوب لشكرهاى خود را جمع آورده متوجّه تسخير بلاد فرنگ اندلس گشت و اوّلا مدينهء مدى « 3 » را كه به جانب شرقى طليطله و در ملك جزيرهء اندلس است ، محاصره نمود .\r\nفرنگان بر سر ابن اذفونش ، « 4 » ملك طليطله ؛ جمع شده درصدد محاربهء ابو يعقوب درآمدند .\r\nآخر الأمر ، ابن اذفونش مصلحت چنان ديد كه « از اطراف و جوانب راه غلّه بر سپاه ابو يعقوب مضبوط بايد ساخت ، تا ايشان خود به تنگ آمده از سر محاصرهء مدينهء مدى برخيزند ، و الّا الحال جمعيت ايشان زياده از آن است كه ما را با ايشان مقاومت توان كرد . »\r\nو چون به رأى او عمل نمودند و راه‌هاى غلّه را ضبط كردند ، در اندك روز در اردوى ابو يعقوب يوسف آن‌چنان قحطى و گرانى به‌هم رسيد كه ايشان را طاقت بودن آنجا نماند .\r\nبالضّروره از آنجا برخاسته روى به مدينهء اشبيليه كه از معظم شهرهاى ابو يعقوب در سرحدّ ولايت فرنگ بود نهاده در آنجا مدّت دو سال رحل اقامت انداخت و فرنگان آن سرحدّ را كه هميشه زيادتى و بىاندامى مىكردند ، آن‌چنان گوشمال داد كه از روى تضرّع و زارى به مصالحه راضى شدند و عهد و ميثاق با او كردند كه بعد از اين در حدود ولايت ابو يعقوب زيادتى و بىاندامى نكنند . و ابو يعقوب بازگشته به دار الملك خود - كه عبارت از مراكش باشد - آمد .\r\nو از جمله وقايع اين سال آنكه چون شملهء تركمان ، كه در ايّام حيات امير ايلدگز هميشه مدينهء نهاوند را كه همسايهء بلاد او واقع شده بود ، از وى مىطلبيد و به عوض آن اموال بسيار مىداد و امير ايلدگز قبول آن نمىكرد و شمله را قدرت آن نبود كه از امير ايلدگز به ضرب شمشير تواند گرفت ؛ چه ، امير ايلدگز صاحب پنجاه هزار سوار بود غير از قولوقچى و شاگردپيشه ، و اكنون چون امير ايلدگز نماند و پسرش ، محمّد پهلوان ، به‌واسطهء انتظام امور آذربايجان از همدان به آنجا رفته بود ، شمله فرصت غنيمت دانسته ، برادرزادهء خود ، [ ابن 
  ] سنكا ، را با لشكرى فراوان به عزم تسخير نهاوند فرستاد . اهالى نهاوند شهر را مضبوط ساخته\r\n\r\n\r\n","description":"","footnote":"\r\n( 1 ) . شهرى است كوچك در افريقيه ، از توابع زاب كبير در جريد ، و تا قيروان سه روز مسافت دارد . - معجم البلدان .\r\n( 2 ) . هرسه نسخه : بونس .\r\n( 3 ) . الكامل : رنده .\r\n( 4 ) . در متن : ابن بلاد قوش . وى آلفونسوى هشتم ( حك : 553 - 611 ه . ق / 1158 - 1214 م ) . نوادهء آلفونسوى هفتم و پسر سانچوى سوم است . وى از سلسلهء شاهان كاستيل است .\r\n","page_name":" 3281 ","page_number":313},
  {"content":"\r\n\r\nدر مقام ممانعت و مدافعت آمده مردم بسيار از سپاه [ ابن 
  ] سنكا را به قتل رسانيدند . و چون ابن سنكا ديد كه به جنگ نهاوند گرفتن ممكن نيست ، بازگشته به تستر كه تا آنجا چهل فرسخ بود رفت . و اهالى نهاوند كس پيش محمّد پهلوان به آذربايجان فرستاده از وى مدد خواستند .\r\nاتفاقا از محمّد پهلوان در فرستادن سپاه به امداد ايشان پاره تأخيرى واقع شد . و چون ابن سنكا برگشته به تستر رفته بود ، اهالى نهاوند خاطر مطمئن ساخته ديگر در آن باب امداد از محمّد پهلوان مبالغه نكردند . و [ ابن 
  ] سنكا چون دانست كه ايشان خاطرجمع كرده‌اند و انتظار مدد از جانب آذربايجان نيز دارند ، « 1 » از تستر با پانصد سوار جريده در يك شبانه‌روز چهل فرسخ را قطع نمود و خود را على الصباح روز دويم از راه آذربايجان به در نهاوند رسانيده و بوق زد . « 2 » مردم نهاوند را گمان آنكه اين جماعت از پيش محمّد پهلوان به امداد ايشان آمده‌اند ، بنابراين از روى خوشحالى دروازه‌هاى شهر را گشادند و ابن سنكا با پانصد سوار به اندرون شهر درآمده ، قاضى نهاوند و ارباب و بزرگان آن بلده را گرفته بر دار كشيد . و والى شهر را كه از جانب امير ايلدگز مىبود بينى بريده سر داد . « 3 » و نهاوند را متصرّف شد .\r\nو از جمله وقايع اين سال آنكه ملك نور الدّين محمّد زنگى به عزم محاربهء عزّ الدّين قلج ارسلان بن مسعود بن قلج ارسلان ، صاحب قونيهء « 4 » روم ، متوجّه آن صوب شده . و باعث [ 130 الف 
  ] بر اين اراده آن بود كه عزّ الدّين قلج ارسلان سپاه بر سر ذو النون بن دانشمند ، صاحب ملطيه و سيواس كشيده و آنها را از وى گرفت و وى را از ولايت خود بيرون كرد . و ذو النون بن دانشمند روى به درگاه ملك نور الدّين آورده به وى ملتجى شد . ملك نور الدّين وى را اعزاز و اكرام نموده از اسباب و اموال و شتر و اسب آنچه لايق سلاطين ذوى الاقتدار باشد ، جهت او فرستاده به او وعده كرد كه « ولايت تو را گرفته به تو مىدهم . »\r\nبنابر ايفاى وعده ، او ، اولا كس پيش عزّ الدّين قلج ارسلان فرستاده از وى درخواست ولايت ذو النون نمود . چون قلج ارسلان شفاعت او را در آن باب قبول نكرد و به سخن ملك نور الدّين مطلقا التفات ننمود ، لاجرم ملك نور الدّين را حميّت سلاطين بر اين داشت كه [ درخواست 
  ] را نوعى كه لايق است به مقصد رساند .\r\nالقصّه ، چون ملك نور الدّين عازم آن صوب شد ، اوّلا مرعش را كه اصل دار الملك آبا و اجداد ذو النون بن دانشمند بود گرفته به او سپرد . و بعد از آن فوجى از سپاه خود به جانب\r\n\r\n\r\n","description":"","footnote":"\r\n( 1 ) . ق : آذربايجان « به در نهاوند رسانيده بوق زده مردم » نيز ندارند .\r\n( 2 ) . مراد از « بوق زدن » و يا « شيپور نواختن » ( آن‌چنان‌كه ابن اثير نوشته ) اظهار خودى بودن است كه بدين‌طريق اهالى شهر بدون ترس و واهمه دروازه‌ها را ، به اين نيّت كه پرونيان خودى هستند و براى امداد آمده‌اند . باز مىكنند .\r\n( 3 ) . يعنى بعد از بريدن بينى ، او را آزاد ساخت .\r\n( 4 ) . م : بوينه .\r\n","page_name":" 3282 ","page_number":314},
  {"content":"\r\n\r\nسيواس فرستاده او را نيز متصرّف شدند . و چون قلج ارسلان ديد كه ملك نور الدّين در مقام انتقام است ، بالضّروره جمعى از علما و صلحا در ميان انداخته از ملك نور الدّين التماس عفو كرد و مصالحه درخواست نمود . ملك نور الدّين ملتمس او را مبذول داشته كس پيش او فرستاد كه « تو همسايهء روميان مىباشى . چون هرگز با آنان جهاد نمىكنى ، اكنون مناسب آن است كه طايفه‌اى از سپاه به ملازمت ما فرستى كه در غزوهء فرنگ همراه باشند . » قلج ارسلان قبول اين معنى نموده فوجى از سپاه خود چيده ، به ملازمت ملك نور الدّين فرستاد . ملك نور الدّين سيواس « 1 » و مرعش را به ذو النون داده ، عنان عزيمت به صوب بلاد فرنگ منعطف داشت . و آن جماعت از سپاه ملك نور الدّين ، كه همراه ذو النون به گرفتن سيواس رفته بودند ، همچنان پيش او مانده بودند . تا آنكه ملك نور الدّين فوت شد و ايشان از سيواس به شام آمدند . و عزّ الدّين قلج ارسلان بازآمده سيواس را از دست ذو النون گرفت .\r\nو چون ملك نور الدّين از اين يورش بازگشته به شام آمد ، قاضى كمال الدّين شهرزورى از پيش خليفه مستضيئى بامر اللّه عباسى منشور نيابت ولايت موصل و جزيره و اربل و اخلاط و بلاد قلج ارسلان و ديار مصر از براى ملك نور الدّين آورده ، ملك نور الدّين استقبال آن منشور كرده ، خلعت خليفه را درپوشيد .\r\nو از جمله وقايع اين سال آنكه در ماه شوّال صلاح الدّين [ ايّوبى 
  ] از مصر استعداد كرده به قصد جهاد فرنگ و ملاقات ملك نور الدّين بيرون آمده . و منشأ اين آن بود كه چون در سال گذشته صلاح الدّين از دو منزلى ، ملك نور الدّين را ملاقات نكرده به جانب مصر بازگشت - چنانچه به تفصيل قلمى شد - نور الدّين از آن حركت بسيار آزرده گشته ، هميشه در مقام آن بود ، كه مصر را از دست صلاح الدّين به حيله بستاند ، امّا اظهار اين معنى به كسى نمىكرد . و چون صلاح الدّين بر ضمير او اطلاع يافته بود ، امسال كس پيش ملك نور الدّين فرستاده از آنچه گذشته عذر خواست و قرار به آن داد كه ملك از جانب شام و وى از جانب مصر متوجّه بلاد فرنگ شوند و در حوالى قلعه كرك با يكديگر ملاقات كرده آنچه مصلحت وقت باشد ، در باب جهاد با فرنگان عمل نمايند . و چون راه از مصر تا كرك ، قلعهء فرنگان ، دور تر و مشكل‌تر بود ، صلاح الدّين پيشتر از ملك نور الدّين از مصر برآمده متوجّه قلعهء كرك شد .\r\nو چون به ظاهر قلعهء كرك رسيد ، محاصرهء آن كرد و كسى پيش ملك نور الدّين فرستاده اعلام نمود كه « اينك من به وعده رسيده انتظار مقدم شريف دارم . » ملك نور الدّين نيز در\r\n\r\n\r\n","description":"","footnote":"\r\n( 1 ) . شهرى از بلاد روم در نزديكى قونيه و توقات . - ياقوت ، معجم البلدان ، ذيل توقات .\r\n","page_name":" 3283 ","page_number":315},
  {"content":"\r\n\r\nساعت متوجّه آن صوب شد . و چون به موضعى كه به رقيم « 1 » اشتهار دارد رسيد - كه از آنجا تا به قلعهء كرك دو منزل مىباشد - صلاح الدّين و اهل بيت او با يكديگر مشورت كرده گفتند كه « ما مىدانيم كه ملاقات ملك نور الدّين و عزل از حكومت مصر در مجلس اوّل اگر واقع شود نهايت تحمّل ملك نور الدّين خواهد بود ، و الّا در عزل صلاح الدّين از حكومت مصر بعد از ملاقات ملك نور الدّين هيچ دغدغه نيست . » بنابراين ، اين نوبت نيز صلاح الدّين پيش از آنكه ملك نور الدّين به آنجا رسد ، از پاى قلعهء كرك كوچ كرده روى به مصر نهاد و فقيه عيسى مصرى را با تحف و هداياى بسيار كه وصف آن مقدور نيست ، نزد ملك نور الدّين فرستاده معروض نمود كه « سبب مراجعت من پيش از ملاقات آن بود كه پدرم نجم الدّين ايّوب ، كه او را به جهت محافظت مصر گذاشته بودم ، بيمار شده ، مشرف بر هلاك است ، و من مىترسم كه مبادا او فوت شود و در ديار مصر خللى به‌هم رسد . »\r\nچون فقيه عيسى اين معذرت را به عرض ملك نور الدّين رسانيد ، ملك دانست كه غرض ايشان چيست . امّا مطلقا اظهار آن نكرد ، بلكه [ 130 ب 
  ] با فقيه عيسى انبساط فرموده گفت كه « صلاح الدين خوب كرد كه بازگشت ، كه پيش ما محافظت مصر اهمّ از همه‌چيز است . »\r\nاتّفاقا به مجرّد رسيدن صلاح الدّين به مصر ، پدرش نجم الدّين ايّوب از اسب افتاده درگذشت . « 2 » و همانا كه تفأّل وى دخل داشت ؛ چنانچه مشهور است كه اختر درگذر بود .\r\nو در اين سال امير يزدن « 3 » كه از اعاظم امراى بغداد بود وفات يافت . بعد از فوت او ميانهء اهل سنّت و شيعه به‌واسطهء آنكه چون امير يزدن شيعهء اثنى عشرى بود و در آن باب كمال تعصّب و تصلّب داشت و شيعيان بغداد را بسيار ممدّ و معاون بود ، اهل سنّت بر فوت او بسيار شماتت و خوشحالى كردند . از اين جهت ميان اهل سنّت و شيعه نزاع و خصومت به جايى رسيد كه مهم ميانهء اين دو طايفه به محاربه انجاميد و جماعتى كثير از جانبين به قتل رسيدند .\r\nآخر الأمر ، چون خليفه مستضيئى بامر اللّه جاگير او را كه واسط و نواحى آن بود به برادرش تنامش ارزانى داشت و او را به « علاء الدّين » ملقّب گردانيد ، باز شيعيان به او متوسّل شدند و جماعتى از اهل سنّت كه با ايشان نزاع داشتند و بر فوت برادرش شماتت مىنمودند ، دست از آن منازعت بازداشتند .\r\n\r\n\r\n","description":"","footnote":"\r\n( 1 ) . ناحيه‌اى و كوهى در نزديكى بلقاء از سرزمين . بر پايهء برخى روايات و قصص اسلامى ، اين مكان همان جايى است كه اصحاب كهف در آن پنهان گشتند و به خوابى دراز فرورفتند . - طوسى ، عجايب المخلوقات ، 348 - 349 ؛ مقدسى ، احسن التقاليم ، 153 - 154 .\r\n( 2 ) . بيست و هفتم ذيحجه 568 هجرى .\r\n( 3 ) . ق : امير بردن ؛ م : امير يردن .\r\n","page_name":" 3284 ","page_number":316},
  {"content":"\r\n\r\n\r\nذكر وقايع سال پانصد و پنجاه و هشتم از رحلت خير البشر « 1 »\r\nدر اين سال شمس الدّوله تورانشاه ، برادر صلاح الدّين ، صاحب مصر ، به‌واسطهء آنكه عبد النبى ، صاحب يمن ، خطبهء عباسيه را از آن بلاد قطع كرده بود ، به رخصت ملك نور الدّين محمود لشكر به آن جانب كشيد . و در اين فرستادن ملك نور الدّين محمود مصلحت خود مىديد و صلاح الدّين مصلحت خود ، و دعات علويه كه در مقام آن شده بودند كه صلاح الدين يوسف را از مصر بيرون كنند ، نيز مصلحت در اين مىديدند كه شمس الدوله تورانشاه به جانب يمن رود .\r\nالقصّه ، هركس به اعتقاد خود در اين باب فكرى مىكرد ، امّا خيال ملك نور الدّين آن بود كه چون صلاح الدّين يوسف دوبار حركت ناشايست كرده بود ، لشكر بر سر مصر برد و صلاح الدّين يوسف را از مصر برآورد . لهذا در اين سال كس به جزيره و موصل به طلب سپاه ، به بهانهء آنكه به غزاى فرنگ مىرود ، فرستاده ، موقوف آمدن برادرزادهء خود سيف الدّين غازى ، صاحب موصل ، مىبود كه شام را به وى سپرده خود به جانب مصر متوجّه شود .\r\nبنابراين ، مىخواست كه برادر صلاح الدّين يوسف ، تورانشاه ، كه ركن اعظم او بود ، با سپاه فراوان به جانب يمن رود تا گرفتن مصر از صلاح الدّين به اسهل وجوه ميسّر گردد .\r\nامّا نظر صلاح الدّين يوسف در اين باب آن بود كه چون او جدّ و اهتمام ملك نور الدّين را در باب مصر مىدانست ، با خود انديشهء آن مىكرد كه اگر از مقاومت ملك نور الدّين عاجز آيد ، مأمنى داشته باشد . لهذا در سال گذشته تورانشاه را به ولايت نوبه فرستاده بود . امّا چون آن ولايت گنجايش آن نداشت كه ملك صلاح الدّين خود با سپاه و حشم خود تواند در آنجا\r\n\r\n\r\n","description":"","footnote":"\r\n( 1 ) . ق : عليه و آله التحية من الملك الاكبر .\r\n","page_name":" 3285 ","page_number":317},
  {"content":"\r\n\r\nبود ، ترك آن ولايت نموده ، امسال از ملك نور الدّين - به بهانهء آنكه والى يمن ، عبد النبى ، از اطاعت عباسيّه تمرّد نموده ، خطبهء ايشان را از آن ولايت بر طرف ساخته - رخصت گرفت كه تورانشاه به آن ولايت رفته ، گوشمال بر اصل دهد .\r\nو امّا صلاح دعات علويهء مصر كه در باب بيرون كردن صلاح الدّين با يكديگر متفق شده [ بودند 
  ] ، قرار به آن داده بودند كه فرنگان ساحل شامات و صقليهء مغرب را برآمدن مصر تحريص و ترغيب نمايند . و چون فرنگان بر سر مصر آيند ، يقين كه صلاح الدّين يا خود به دفع ايشان خواهد رفت و يا لشكر خواهد فرستاد . اگر خود متوجّه دفع ايشان شود ، فهو المراد . ما در مصر اوّلا اهل و عيال او را دستگير نموده ، بعد از آن از عقب وى درمىآييم ، كه از يك جانب فرنگان باشند و از جانب ديگر ما ، او را از ميان برمىداريم . و اگر خود از مصر بيرون نرود و لشكرى به دفع فرنگان فرستد ، آن خود بهتر ؛ چه ، هرگاه لشكر فرستاد ، ما در مصر بر وى ريخته ، او را هلاك مىكنيم يا دستگير نموده براى ملك نور الدّين مىفرستيم .\r\nو جماعتى كه در اين مصلحت عمده بودند ، يكى عمارة بن ابو الحسن يمنى ، كه از جمله سرآمد شعراى آن روزگار بود و ديوان او الحال در ميان عرب مشهور و معروف است و فصحا و بلغا شعر او را بسيار مىپسندند ؛ چه ، قطع نظر از بلاغت و فصاحت ، خيالات دقيقه و معانى بلند دارد . و ديگر ، عبد الصمد كاتب و قاضى عويرس و داعى الدعات و جمعى از امراى صلاح الدّين نيز با ايشان اتّفاق داشتند .\r\nالقصّه ، چون ايشان بر اين اراده مصمّم شدند ، كس پيش فرنگان صقليه فرستادند و استحكام كار به جايى رسانيدند كه از نسل خلفاى علويه شخصى از براى خلافت تعيين كردند و وزير و حاجب و داعى و قاضى را همه داده غايتش ميانهء رزّيك و بنى شاور بر سر وزارت [ 131 الف 
  ] مناقشه بود كه بنى رزيك وزارت براى خود مىخواستند و بنى شاور دعوى آن براى خود مىكردند . و چون به اينجا رسيدند ، عمارهء شاعر گفت كه « اوّلا در اين مهم عمده آن است كه برادر ملك صلاح الدّين ، تورانشاه ، را از مصر بيرون كنيم ، كه اگر در اينجا باشد ، دست يافتن بر صلاح الدّين اشكال عام دارد ، و بر تقدير آنكه برو دست يابيم ، او قايم‌مقام تواند شد . » بنابراين عماره اختلاط با تورانشاه گرم ساخته چندان تعريف بلاد يمن و وسعت آن و كثرت حاصل آن ديار به او بازگفت كه تورانشاه عاشق بلاد يمن شد و در باب استعداد رفتن به آن ديار اهتمام نموده در غرّهء شهر رجب از مصر روى به مكّه نهاد . و چون به مكّه رسيد بعد از اداى مراسم طواف بيت اللّه الحرام عنان عزيمت به صوب بلاد يمن منعطف نمود .\r\nعبد النبى ، صاحب يمن ، از كمال غرورى كه داشت ، تورانشاه را لقمهء آسان خود مىدانست . بنابراين به شآمت غرور در معركه دستگير شد و زن عبد النبى كه او را حرّه گفتندى\r\n\r\n","description":"","footnote":"","page_name":" 3286 ","page_number":318},
  {"content":"\r\n\r\nو در صلاح و عبادت و كثرت خيرات و اعانت فقرا خصوصا مساكين حرمين ، زادهما اللّه شرفا ، از ساير زنان آن ديار امتياز داشت - چنانچه او را « زبيدهء ثانيه » گفتندى ؛ چه ، از زبيده حرم هارون الرشيد نيز در حرمين شريفين آثار خيرات و مبرّات باقى بسيار مانده بود - نيز ، اسير شد .\r\nتورانشاه ، عبد النبى ، صاحب يمن ، را به يكى از امراى خود كه او را سيف الدوله مبارك گفتندى سپرد كه از وى خزاين و دفاين او را بيرون آورد . سيف الدّوله از عبد النبى بسيار زر گرفت . آخر الأمر ، عبد النبى چون شدّت و محنت از دست سيف الدّوله مىكشيد ، گفت :\r\n« گنبدى كه بر قبر پدر ساخته‌ام ، اموال و اسباب كه من جمع كرده بودم تمام در آنجا مدفون است و غير آن چيزى ندارم . » چون آنجا را شكافتند ، خزانه‌اى پادشاهانه برآمد . همچنين حرم عبد النبى آنچه داشت همه را از ترس آنكه مبادا بر او بىاندامى و بىسيرتى كنند ، جهت تورانشاه فرستاد . و تورانشاه بعد از استقرار و استقلال در بلدهء زبيد ، كه دار الملك يمن است ، روى به تسخير بنادر يمن كه در كنار دريا داشت نهاده ، اولا عنان عزيمت به صوب عدن كه ياسر نام شخصى بر آن مستولى شده بود ، منعطف داشت . اگرچه گرفتن عدن از جانب خشكى بسيار مشكل بلكه متعذّر بود ، امّا چون اقبال تورانشاه غالب بود ، ياسر جرئت نموده از شهر عدن به عزم جنگ تورانشاه بيرون آمد . اگر او همانا در شهر مىماند ، تورانشاه ، بلكه ده مثل او از گرفتن عاجز بود و بازمىگشت . امّا چون نكبت آن مرد رسيده بود و دولت اين در ترقّى بود ، آن بيرون آمده به جنگ مشغول شد . در اثناى جنگ مانند عبد النبى اسير و دستگير شد .\r\nو تورانشاه ، عبد النبى را همراه خود به عدن آورد . چون عبد النبى به عدن درآمد ، از روى تعجّب خنده كرد . تورانشاه از وى پرسيد كه « منشأ خنده چيست ؟ » عبد النبى با تورانشاه گفت كه « من هميشه در فكر گرفتن عدن بودم و از سركشى ياسر متأثر . و جمعى از منجّمان به من گفته بودند كه تو به عدن خواهى رفت . و من از سخن ايشان بسيار خوشحالى داشتم و انتظار دخول عدن مىكشيدم . اكنون مشخص شد كه آمدن من به عدن به چه نحو مقدّر بود . »\r\nو چون تورانشاه به عدن درآمد ، سپاه او خواستند كه دست به تاراج دراز كنند ، كه تورانشاه منادى كرد كه « هركه يك حبّه به رسم نهب و غارت از كسى بردارد ، دست او را قطع كنند ؛ چه ، ما به تسخير بلاد آمده‌ايم نه به تخريب آن . غرض ما مملكت‌دارى است و عمارت آن . » بعد از آن عدن را به يكى از امراى خود ، كه او را عزّ الدّين عثمان گفتندى ، داده ، روى به كوهستان ولايت يمن نهاد . در آنجا قلاع بسيار داشتند . از جملهء قلاع مشهورهء ولايت يمن قلعهء تعزّ ، كه به استحكام و متانت آن در آن ولايت قلعه‌اى ديگر نشان نمىدهند . در آن قلعه خزاين\r\n\r\n","description":"","footnote":"","page_name":" 3287 ","page_number":319},
  {"content":"\r\n\r\nصاحب زبيد ، عبد النبى ، بود ، كه باز به دست تورانشاه افتاد . و قلعهء تعكر « 1 » و قلعهء جند « 2 » و غير آن بسيارى از قلاع فتح نموده ايالت زبيد را به سيف الدّين مبارك بن كامل ارزانى داشت . و در هريكى از آن قلاع جماعتى از مردم معتمد خود را تعيين نمود و به اهالى يمن در مقام احسان و انعام شده دل‌هاى جميع اعيان آن ديار را به دست آورد .\r\nو امّا احوال دعات علويه مصر ، كه در مقام مكر و حيله شده بودند و مىخواستند كه صلاح الدّين را از ميان بردارند ، به آنجا رسيد كه در دويم شهر رمضان اين سال تمامى آن جماعت را صلاح الدّين گرفته بر دار كشيد . و تفصيل اين مجمل آنكه چون ميانهء ايشان قرار داده شده بود كه فرنگان را بايد طلبيد ، از آنجا مكتوبات به فرنگان نوشته ايشان را برآمدن به جانب مصر تحريص و ترغيب نمودند و مبلغى عظيم به ايشان تقبّل كردند . فرنگان اين معنى را فوزى عظيم دانسته ، يكى از معتمدان [ 131 ب 
  ] خود را با تحف و هداياى لايقه ، ظاهرا پيش صلاح الدّين فرستادند و باطنا پيش آن جماعت . اتفاقا پيش از آمدن آن شخص ، زين الدّين علىّ [ بن نجاى 
  ] واعظ كه به ابن نجيه « 3 » اشتهار داشت و ايشان او را در مشورت خود داخل كرده بودند ، حقيقت حال را مشروحا آمده به صلاح الدّين گفته بود . و صلاح الدّين او را بر اين داشت كه با ايشان در مقام اتحاد و يگانگى بيشتر از پيشتر شده آنچه از ايشان مىبيند و مىشنود به عرض او رسانيده باشد ، كه در اين اثنا ، ايلچى فرنگان رسيد و ظاهرا به رسم مصالحه پيش صلاح الدّين آمده از آن حرف مىزد ، امّا خفيه كس پيش دعات علويه فرستاد و در باب اتفاق با يكديگر قرارومدار مىدادند .\r\nمقارن اين حال جمعى از صقليه به صلاح الدّين يوسف نوشته كه « آن ايلچى نه از براى مصالحه آمده ، بلكه جمعى از دعات علويه فرنگان را طلب داشته‌اند و او براى آن به مصر آمده كه با ايشان در آن باب قرارومدار داده از روى بصيرت سپاه فرنگ را طلب نمايد . » و چون صلاح الدين را يقين شد ، فى الحال ، فرستاد تا آن جماعت آن را كه عبارت از عمارهء شاعر و عبد الصمد كاتب و داعى الدعات و قاضى عويرس « 4 » باشند ، گرفته بر دار كشيدند . و امّا جمعى از امراى او كه با ايشان اتفاق داشته مطلقا نسبت به ايشان چيزى اظهار نكرد ، چنانچه ايشان را يقين شد كه صلاح الدّين بر اتفاق ايشان اطّلاع ندارد .\r\nو از جمله وقايع اين سال آنكه در روز چهارشنبه يازدهم شهر شوّال ملك نور الدّين محمود زنگى بن عماد الدّين اتابك به علّت خوانيق « 5 » درگذشت . اوّلا در قلعهء دمشق مدفون\r\n\r\n\r\n","description":"","footnote":"\r\n( 1 ) . ق ، م : تفكر .\r\n( 2 ) . م : حد .\r\n( 3 ) . م : ابن محبت ؛ ق : ابن محبه .\r\n( 4 ) . م : قاضى عورس .\r\n( 5 ) . نوعى ورم و درد گلو .\r\n","page_name":" 3288 ","page_number":320},
  {"content":"\r\n\r\nگشت و بعد از آن از آنجا نقل كرده به مدرسه‌اى كه خود در دمشق بنا كرده بود ، در سر بازار عطاران در آنجا مدفون گشت .\r\nو از عجايب اتفاقات آن است كه در روز دويم ماه همين شوّال مذكور ملك نور الدّين محمود سوار شده از بازار دمشق مىگذشت و يكى از امراى كبار او ، كه در پهلوى او مىرفت پيش همين مدرسه رسيده گفت : « سبحان اللّه ! كه مىداند كه سال ديگر باز اين موضع را خواهد ديد يا نه . » ملك نور الدّين محمود گفت كه « عجب اميد دور و درازى دارى . كه را معلوم است كه بعد از يك ماه اين موضوع را باز مىبيند . » اتّفاقا بعد از نه روز از اين حكايت ملك نور الدّين محمود فوت شد و هنوز اين سال به اتمام نرسيده بود كه آن امير نيز وفات يافت .\r\nو ولادت او وقت برآمدن آفتاب بود در روز يكشنبه هفدهم شهر شوّال سنهء احدى عشر و خمسمائه [ - 511 
  ] هجرى و مدّت حكومت وى بيست و هشت سال بود ؛ چه پدرش در سنهء احدى و اربعين و خمسمائه [ - 541 
  ] هجرى فوت شده بود .\r\nو ابن اثير در كامل التواريخ آورده كه بعد از عمر عبد العزيز هيچ احدى از سلاطين به اين عدالت و صلاح و تقوا نبود ؛ چه ، در عين ايام حكومت زن او از وى چيزى از اسباب دنيا طلب داشت و او سه دوكان در حمص قبل از ايّام حكومت خريده بود و حاصل آن سه دوكان در سالى بيست دينار مىشد ، به او داد . و چون زنش در اين باب از جهت زيادتى مبالغه نمود ، در جواب او گفت : « آنچه در ملك من بود به تو دادم ، باقى اموال مجاهدان راه خداست و حق سبحانه تعالى من را امانتدار ايشان گردانيده . اكنون من به‌خاطر تو خيانت در امانت نخواهم كرد . » و وى به واسطهء تقيّد به شرع مطلقا جامهء حرير نمىپوشيد و خوردن او از كسب دست او بود .\r\nو از تاريخ ابن كثير شامى چنين ظاهر مىشود كه اوّل كسى كه نقارهء موقّت سحر نواخت او بود . و باعث بر آن آن بود كه وى هميشه نماز تهجّد مىكرد و زنش ، عصمة الدّين خاتون ، دختر معين الدّين انر نيز به مضمون « الزوجة يتأدب بأدب الزّوج » به نماز تهجّد و ساير نوافل مداومت داشت . اتفاقا شبى خواب بر وى غلبه كرد و نماز شب از وى فوت شد . على الصّباح ، از آن غفلت نادم و پشيمان نشسته بود ، كه ملك نور الدّين آمده سبب ندامت را از وى سؤال نمود . وى به عرض رسانيد كه « پشيمانى و ناخوشى از آن جهت است كه نماز تهجّد امشب به واسطهء غفلت خواب از من فوت شده . » بنابراين ملك نور الدّين فرمود تا در نقاره‌خانه وقت سحر نقاره مىنواخته باشند . « 1 »\r\n\r\n\r\n","description":"","footnote":"\r\n( 1 ) . و گفته‌اند در نمازهاى شبانه ، دعاهاى نيكو مىخواند . از جمله :\r\n جمع الشّجاعة و الخشوع لربّه * ما أحسن المحراب فى المحراب \r\n-\r\n","page_name":" 3289 ","page_number":321},
  {"content":"\r\n\r\nو اوّل كسى كه دار العداله بنا نهاد وى بود . و وى در ترويج شرع محمّدى آن‌مقدار سعى و اهتمام داشت كه روزى در اثناى چوگان‌بازى كه هميشه مىباخت ، نظرش بر شخصى افتاد كه با ديگرى حرف مىزد و به ملك نور الدّين اشاره مىكرد . نور الدّين حاجب را گفت كه حقيقت حال آن شخص را معلوم كند كه غرض وى چيست ؟ چون حاجب رفت و احوال پرسيد ، آن شخص گفت كه « من را بر ملك نور الدّين دعوى شرعى است . » چون حاجب [ 132 الف 
  ] اين را به عرض ايشان رسانيد ، ملك فى الحال بىتوقّف چوگان را از دست انداخته همراه آن شخص مانند ساير الناس روى به خانهء قاضى نهاد ، كه در آن‌وقت قاضى كمال الدّين شهرزورى بود . و در اثناى راه پيش از خود كسى نزد قاضى فرستاده پيغام داد كه « من را شخصى براى دعوى شرعى به دار القضا مىآورد زنهار ! و هزار زنهار ! كه ملاحظهء خاطر من نكنى و در پرسش دعوى شرعى من را مانند خصم خيال كنى . »\r\nآخر الأمر ، همچنان ملك نور الدّين با آن شخص در پهلوى هم نشستند تا آن شخص دعوى كرد . و چون از بيّنه عاجز شد ، هيچ حقّى از وى بر ذمّهء ملك ثابت نشد ، بلكه قضيّه بر عكس ظهور يافت كه او مشغول ذمّهء ملك برآمد . و ملك نور الدّين از آن شخص مطلقا آزار نكشيد و به قاضى كمال الدّين گفت كه « من مىتوانستم كه اين معامله را همانجا تشخيص داد ، امّا غرض من از اين آمدن تنظيم امر شرع بود كه ديگرى بعد از اين در امور شرعى و قضاياى آن تهاون نتواند نمود . »\r\nو در كامل التواريخ مسطور است كه سبب بناى دار العداله آن بود كه چون از امراى نور الدّين ، اسد الدّين شيركوه ، كه در رتبه بر جميع امرا تقدّم داشت و لهذا ولايت حلب اقطاع او بود ، نوّاب و عمّال او در معاملات گاهى ستم مىكردند و قاضى كمال الدّين شهرزورى جميع امرا را از ستم منع مىتوانست نمود ، امّا از اسد الدّين شيركوه به‌واسطهء عظم شأن و شوكت ملاحظه مىكرد ؛ چه ، او مردى بود در كمال غلظت و درشتى . و چون اين معنى بر ملك نور الدّين ظاهر شد دار العداله بنا فرمود كه هركس كه باشد جهت قطع مهمات و معاملات در آنجا حاضر مىشده باشد . و چون خبر بناى دار العداله به اسد الدّين شيركوه رسيد ، نوّاب و عمّال خود را جمع آورده گفت كه « زنهار ! و هزار زنهار ! كه بعد از اين در معاملات با مردم نوعى سلوك كنيد كه شكايت ما به قاضى نبرند ، كه ملك نور الدّين اين دار العداله را محض از براى خاطر من بنا كرده كه من را به آنجا طلب نموده كه هركه با من دعوى داشته باشد ، تحقيق\r\n\r\n\r\n","description":"","footnote":"\r\n- يعنى : دلاورى و خاكسارى دربرابر خداوند را با هم گردآورده و چه جنگاور نيكويى است كه در محراب سرگرم پرستش است . - الكامل .\r\n","page_name":" 3290 ","page_number":322},
  {"content":"\r\n\r\nنموده حقوق ايشان را بستاند . شما قبل از آنكه مرا به دار العداله مطالبه كنند ، جميع معاملات ما را به نوعى صورت دهيد كه هيچ‌كس را بر من دعوى نباشد . »\r\nو چون اين خبر به ملك نور الدّين رسيد ، بعد از اداى سجدهء شكر الهى گفت كه « الحمد للّه كه امراى ما صفت انصاف و عدالت پيش گرفتند . »\r\nو در شجاعت به مرتبه‌اى بود كه در اكثر معارك كه با فرنگان وى را روى نمود خود مانند ساير سپاهيان شجاع مىجنگيد ، و لهذا در يكى از معارك چون نور الدّين بر صف فرنگ تاخت و چند نفر از ايشان را از پشت مركب به اشارهء نيزه انداخت ، فقيه قطب الدّين نيشابورى پيش رفته به عرض رسانيد كه « ايّها السلطان ! به خداى جلّ جلاله و عمّ نواله ، كه تو نفس نفيس خود را از مزاولهء « 1 » محاربه نگاه‌دار كه نعوذ باللّه اگر چشم‌زخمى رسد جميع اين مردم در معرض هلاك‌اند و بر تمام اسلام ، كفّار فرنگ مستولى خواهند شد . » ملك نور الدّين فرمود « اى فقيه ، اين چه حكايت است ! محمود چه كس باشد كه حفظ بلاد و عباد تواند نمود ؟ حافظ حقيقى ديگريست . »\r\nو در همان معركه يكى از ملوك فرنگ را از پشت اسب ربوده به صف خود آورد و مردم در باب قتل و خلاصى وى دو فرقه شدند . بعضى گفتند كه او را بايد كشت و بعضى بر آن بودند كه [ بايد 
  ] از وى فديه گرفت و خلاص كرد . ملك اين را پسنديده او را بعد از قرار فديه رخصت فرمود . و از آن زرى كه آن فرنگى در وجه فديهء خود فرستاد ، ملك فرمود تا دار الشفاى دمشق را بنا كردند . آن عمارت از مشاهير عمارات آن ديار است .\r\n\r\nذكر حكومت ملك صالح اسماعيل بن ملك نور الدّين محمود زنگى\r\nچون ملك نور الدّين وفات يافت ، امرا و اعيان دولت او پسرش ، ملك اسماعيل صالح را ، كه در آن‌وقت در سنّ يازده سالگى بود به جاى پدر بر سرير سلطنت نشانيده با او بيعت كردند و مدار تربيت او و تدبير مهمات ملكى و مالى بر شمس الدّين محمّد بن عبد الملك كه به ابن مقدّم اشتهار داشت ، نهادند و قاضى كمال الدّين شهرزورى كه از اعيان ملك تورانشاه بود با ايشان گفت كه « با صلاح الدّين ، صاحب مصر ، كه يكى از مماليك نور الدّين مغفور است و الحال در مصر استيلا دارد ، در اين امور صلاح بايد ديد تا او نيز در مقام امداد و معاونت شما باشد و خود را از اين سلسله داند ، و الّا اين معنى دارد كه او اين معنى را حجّت خود ساخته در مقام مخالفت شود و ما را طاقت مقاومت وى نخواهد بود . »\r\n\r\n\r\n","description":"","footnote":"\r\n( 1 ) . مزاوله : كوشش در چيزى و رسيدن به كار . - ناظم الاطباء .\r\n","page_name":" 3291 ","page_number":323},
  {"content":"\r\n\r\nچون شمس الدّين محمّد بن مقدّم داعيهء استقلال و استعداد داشت ، به سخن قاضى كمال الدّين مطلقا التفات نكرد [ 132 ب 
  ] و با صلاح الدّين مطلقا مشورت ننمود . مع هذا صلاح الدّين به تعزيت ملك نور الدّين و تهنيت ملك صالح فرستاده اظهار اطاعت كرد و سكّه و خطبه در مصر به نام ملك صالح بن ملك نور الدّين گردانيد .\r\nمقارن اين حال سيف الدّين غازى ، صاحب موصل ، به طلب ملك عمّ خود ، ملك نور الدّين در حركت آمده نصيبين و خابور و حرّان و رقّه و سروج را متصرّف شد و از ولايت جزيره غير از قلعهء جعبر ، كه به‌واسطهء استحكام و متانت او را از دست گماشتگان نور الدّين نتوانست گرفت و رأس العين ، كه آن را به‌واسطهء آنكه ملك نور الدّين به قطب الدّين ، صاحب ماردين ، كه پسر خال سيف الدّين غازى بود داده بود ، نگرفت . و باقى تمام ولايت جزيره را به تصرّف خود درآورد و بر امراى خود قسمت كرد . بعد از آن جمعى او را بر اين مىداشتند كه از آب فرات گذشته متوجّه بلاد شام شود كه « ملك صالح كوچك است و محافظت ولايت پدر نمىتواند نمود . مبادا فرنگان بر آن ولايت استيلا يابند .\r\nو از تاريخ ابن اثير جزرى چنين ظاهر مىشود كه اين رأى را به سيف الدّين غازى برادرش فخر الدّين عبد المسيح ، كه بعد از فوت عمّ خود از سيواس به خيال آنكه شايد برادرش ، سيف الدّين غازى ، او را جاى خود بدهد و ولايت عمّ خود را خود متصرّف شود ، بازمىنمود و در باب رفتن به جانب شام او را تحريص و ترغيب مىنمود . آخر الأمر ، يكى از امراى بزرگ ، كه او را عزّ الدّين محمود گفتندى او را از رفتن به شام مانع آمد و گفت « چون ولايت پدر خود را متصرّف شدى زياده‌طلبى را بايد گذاشت . » و سيف الدّين غازى به سخن او ترك آن عزيمت نموده به جانب موصل بازگشت و فخر الدّين عبد المسيح را گرفته پيش خود نگاه‌داشت .\r\nو چون شمس الدّين ابن دايه ، كه از امراى كبار ملك نور الدّين بود و حلب و نواحى آن اقطاعات او بود به‌واسطهء مرض فالج كه بر وى استيلا يافته بود ، خود به شام نتوانست رفت ، كس پيش ملك صالح فرستاده او را به حلب طلب داشت كه در آنجا استعداد نوّاب و عمّال سيف الدّين غازى را از آن بلاد بيرون كنند . امّا ابن مقدّم و ساير امراى شام ملك صالح را نگذاشتند كه به حلب رود . و در اين وقت مكتوبى از مصر از جانب ملك صلاح الدّين عتاب‌آميز به ملك صالح نوشته [ شد 
  ] كه « چون در باب بىاندامى و دست‌درازى سيف الدّين غازى به ما اعلام نفرمودند . و اگر پيش ملك نور الدّين مغفور بهتر از من كسى مىبود مصر ، از اعظم بلاد او مىبود به او مىسپرد . و اگر ايشان را در اين زودى اجل درنمىيافت يقين كه تربيت شما را به من حواله مىكرد ، و باوجود اين حال كه شما حقوق خدمت سابق مرا فراموش كرديد و مطلقا در مهمّات خود مرا دخل نمىدهيد ، امّا عن‌قريب ظاهر خواهد شد كه من به كار\r\n\r\n","description":"","footnote":"","page_name":" 3292 ","page_number":324},
  {"content":"\r\n\r\nشما خواهم آمد يا اين جماعت كه الحال مهمات را از پيش خود گرفته مطلقا متوجّه ما نمىشوند « 1 » »\r\nچون اين مكتوب به ملك صالح رسيد و امراى او بر آن اطّلاع يافتند ، دانستند كه آنچه كمال الدّين قاضى شهرزورى مىگفت عين صلاح بود . و باقى احوال صلاح الدّين عن‌قريب در سنوات آينده مذكور خواهد شد ، ان شاء اللّه تعالى .\r\nو از جمله وقايع اين سال آنكه فرنگان قلعهء بانياس « 2 » را ، كه از قلاع ملك نور الدّين بود محاصره كردند و بعد از آن باز به مصالحه بازگشتند . و تفصيل اين مجمل آنكه چون خبر فوت ملك نور الدّين به فرنگان رسيد لشكرها جمع آورده متوجّه قلعهء بانياس ، كه ملك نور الدّين از ايشان گرفته بود ، شدند . شمس الدّين محمّد بن مقدّم بر اين حال اطّلاع يافت ، او نيز سپاه شام را جمع آورده متوجّه دفع ايشان شد و كس پيش ايشان فرستاده پيغام داد كه « اگر شما از سر اين قلعه برمىخيزيد فهو المراد ، و الّا يقين شما باشد كه قبل از اين صلاح الدّين به‌واسطهء ملاحظهء ملك نور الدّين در مقام گرفتن بلاد شما به جدّ نمىشد . اكنون كه ملك نور الدّين از ميان رفت و شما در مقام دست‌درازى و بىاندامى درآمديد ، ما كس پيش صلاح الدّين مىفرستيم ، تا از جانب مغرب او متوجّه ديار شما شود و از جانب شرق سيف الدّين غازى متوجّه ديار شما شده بالكلّيه نام و نشان را از اين حدود مستأصل سازند . » و چون فرنگان اين كلمه از فرستادهء شمس الدّين شنيدند ، در مقام ملايمت درآمده به مصالحه از هم گذشتند . « 3 »\r\nو چون صلاح الدّين اين خبر شنيد باز او مكتوبى ديگر به [ ملك صالح و 
  ] امراى شام نوشت و ايشان را بر مصالحه با فرنگان ملامت بسيار نمود و گفت كه « اگرچه شما با ايشان ملايمت و مصالحه كرديد ، امّا يقين شما باشد كه اينك با سپاه مصر متوجّه بلاد ايشان مىشوم . » و غرض صلاح الدّين اين بود كه او را راه درآمدن در بلاد شام پيدا شود و امراى شام نيز اين معنى را دانسته با فرنگان صلح كرده بودند . [ 133 الف 
  ]\r\nاز جمله وقايع اين سال آنكه [ ابن 
  ] سنكا « 4 » برادرزادهء شمله ، صاحب خوزستان ، در پهلوى قلعهء ماهكى درآمده قلعه‌اى ديگر بنا نهاد . و غرضش آن بود كه قلعه ماهكى را به تصرّف خود درآورد . چون اين خبر به خليفه مستضيئى بامر اللّه رسيد از بغداد سپاه بسيار به امداد اهل آن\r\n\r\n\r\n","description":"","footnote":"\r\n( 1 ) . ابن اثير معتقد است كه صلاح الدّين ايوبى اين نامه را خطاب به كمال الدّين و اميران ملك صالح فرستاده بود . - الكامل صلاح الدّين قبل از اين مكتوب ، با فرستادن دينارهاى مصرى كه بر آنها نام ملك صالح ضرب شده بود ، وفادارى خود را نسبت به ملك صالح نشان داده بود .\r\n( 2 ) . رجوع شود به پاورقى 4 ، صفحهء 2891 كتاب .\r\n( 3 ) . پيمان صلح در قبال پرداخت مبلغى پول و آزاد كردن اسرايى كه نزد مسلمانان بود ، به انجام رسيد .\r\n( 4 ) . قطيع بن سنكا .\r\n","page_name":" 3293 ","page_number":325},
  {"content":"\r\n\r\nقلعه و دفع سپاه ابن سنكا فرستاد . چون سپاه ابن سنكا به حوالى قلعه رسيد ، ابن سنكا با فوجى از سپاه خود برآمده بر ميمنهء بغداديان حمله آورد و نايرهء جدال و قتال ميانهء ايشان بالا گرفت .\r\nآخر الأمر ، ابن سنكا در معركه به قتل رسيد و سرش را به بغداد برده به دروازهء نوبى آويختند و آن قلعه را كه او بنا كرده بود ، با زمين برابر ساختند .\r\nو در ماه رمضان اين سال در ديار بكر و جزيره ، چهل روز پياپى بارانى باريد كه اكثر عمارات عظيم آن بلاد روى به خرابى نهادند و خلقى بسيار هلاك شدند . و به‌واسطهء كثرت باران دجلهء بغداد آن‌چنان طغيان نمود كه مردم از بغداد بيرون رفتند .\r\nو از جمله وقايع اين سال آنكه پسر خليفه مستضيئى بامر اللّه ، [ امير 
  ] ابو العبّاس احمد كه بعد از پدر بر مسند خلافت قرار گرفت ، از بالاى قبّه دار الخلافه به پايين افتاد و نجاح نام غلامى كه همراه خود داشت ، او نيز خود را از همانجا به پايين انداخت . اتفاقا به جايى افتادند كه زمين ريگ نرم بود و هردو به سلامت ماندند . چون از نجاح پرسيدند كه « من نادانسته افتادم ، امّا تو چون خود را دانسته از آنجا انداختى ؟ » نجاح گفت كه « من بىتو زندگانى خود نمىخواستم . » و اين معنى بسيار پسنديدهء خليفه مستضيئى بامر اللّه و پسرش ، ابو العباس ، افتاد . بنابراين در مقام تربيت نجاح شده روزبه‌روز او را تربيت مىكردند تا آنكه در زمان خلافت امير ابو العباس احمد حلّ و عقد جميع مهمات دار الخلافه به نجاح تعلّق گرفت و به « عزّ الدّين » ملقّب شد و مرتبهء وى به جايى رسيد كه جميع امراى عراق عرب خدمت او مىكردند . و اين نتيجه از اخلاص و جان‌سپارى در راه صاحب خود بود .\r\nو از جمله وقايع اين سال آنكه ميانهء مستضيئى بامر اللّه و قطب الدّين قايماز به‌واسطهء آنكه خليفه مىخواست كه عضد الدّين بن رئيس الرؤسا « 1 » را باز منصب وزارت دهد و قطب الدّين قايماز به اين معنى راضى نمىشد ، كار به جايى رسيد كه باب نوبه و باب عامه را بسته دار الخلافه را محاصره نمود . و خليفه چون اين حال را مشاهده نمود ترك آن عزيمت كرد .\r\nامّا قطب الدّين قايماز به آن راضى نمىشد و خليفه را ملجأ ساخت بر آنكه عضد الدّين را از بغداد اخراج نمايد . و چون خليفه طاقت مقاومت قطب الدين نداشت حكم به اخراج عضد الدّين فرمود . آخر الأمر ، عضد الدّين التجا به شيخ الشيوخ صدر الدّين عبد الرحيم بن اسماعيل برد . بندگان شيخ او را در خانقاه خود نگاه‌داشت و قطب الدّين را از اخراج وى منع نمود و عضد الدّين را باز به خانهء خود فرستاد .\r\nو از جمله وقايع اين سال آنكه ملك روم از خليج شهر قسطنطنيه گذشته متوجّه بلاد قلج\r\n\r\n\r\n","description":"","footnote":"\r\n( 1 ) . وى در سمت استاد الدارى و سپس وزارت بود .\r\n","page_name":" 3294 ","page_number":326},
  {"content":"\r\n\r\nارسلان شد . قلج ارسلان نيز سپاه بسيار به‌هم رسانيده در مقام مدافعت قيصر روم درآمده ، بعد از اشتعال نايرهء جدال و قتال ، قيصر روم طاقت مقاومت نياورده روى به گريز نهاد . و قلج ارسلان جماعتى كثير از بزرگان روم دستگير نمود و خلقى بىشمار را به قتل رسانيد .\r\nو در اين سال در بغداد تگرگ افتاد كه اكثر تگرگ‌ها برابر نارنج و بعضى را وزن كردند نه رطل « 1 » عراقى عرب مىشد . و به‌واسطهء اين تگرگ چندين خانه و مردم و حيوانات خراب و هلاك شدند .\r\nو هم در اين سال در بغداد ميانهء محلّهء باب البصره و محلهء كرخ نزاع و خصومت به جايى رسيد كه يك هفته على الاتّصال جنگ مىكردند و جمعى كثير از جانبين به قتل رسيدند . و منشأ نزاع ميانهء اهل اين دو محلّه آن بود كه چون آب دجله زياد شد ، اهالى محلّهء كرخ گرد آن محلّه بند مضبوط بستند كه آب مطلقا به محلّه ايشان ضررى نرسانيد ، بلكه به آن بند رسيده بازگشت و روى به محلهء باب البصره نهاد و مسجدى را كه بر دروازهء آن محلّه واقع شده بود و آن را مسجد شجره گفتندى با آن درخت از بيخ كند ، فرياد برآوردند كه « انقلعت الشّجره ، لعن اللّه العشره ! » « 2 » بنابراين اهل باب البصره در مقام مخاصمت درآمدند و هرچند خليفه مردم را فرستاد كه ايشان را از محاربه منع نمايند فايده نكرد ؛ چه ، اوّلا علاء الدّين تنامش را به منع ايشان فرستاد . و چون او شيعه بود ، جانب اهل كرخ گرفته در مقام آزار اهل باب البصره شد .\r\nايشان دروازه‌هاى محلّهء خود بسته به جنگ درآمدند ، بعد از آن ، خليفه علاء الدّين تنامش را بازگردانيده شخصى ديگر را فرستاد ، كه او نيز بنابر تعصّب مذهب جانب اهل باب البصره را گرفته خواست كه با اهل كرخ زيادتى نمايد . اين معنى نيز مؤدّى به فساد بيشتر مىشد . بنابراين خليفه دست از ايشان بازداشته تا [ 133 ب 
  ] بعد از يك هفته خودى خود دست از جنگ بازداشتند و هركدام به خانهء خود رفتند .\r\nو در اين سال از اعيان علماى نحو ابو محمّد سعيد بن المبارك كه به ابن دهّان اشتهار داشت در موصل وفات يافت . وى در زمان خود امام نحويان بود و در آن علم مصنّفات بسيار دارد . « 3 »\r\n\r\n\r\n","description":"","footnote":"\r\n( 1 ) . واحدى است برابر دوازده اوقيه ، مساوى 84 مثقال . - فرهنگ معين .\r\n( 2 ) . يعنى : « درخت از جا كنده شد . خدا گروه عشره را لعن كند » منظور از عشره در اينجا « عشره مبشره » - ده نفر از اصحاب نخستين رسول اللّه ( ص ) كه وعده ورود به بهشت به آنها داده شده - است . مراد از جمله اين است كه لعن اين ده نفر ، موجب خشم سنّيان شده و كار به زدوخورد كشيده است . - توضيح مترجم الكامل ، ج 22 ، پانوشت ص 90 .\r\n( 3 ) . وفات وى بنابر اتفاق بيشترينهء مورخان همچون ابن تفرى بردى در شوال 569 صورت گرفته است . - النجوم الزاهرة ، ج 6 ، ص 72 . از او آثارى همچون الاضداد ( نجف 1373 ه . ق ) ، و الفصول فى العربية ( بيروت ، 1409 ه . ق ) به چاپ رسيده است .\r\n","page_name":" 3295 ","page_number":327},
  {"content":"\r\n . \r\n","description":"","footnote":"","page_name":" 3296 ","page_number":328},
  {"content":"\r\n\r\n\r\nذكر وقايع سال پانصد و پنجاه و نهم از رحلت خير البشر « 1 »\r\nاز جمله وقايع اين سال آنكه در اوّل محرّم اين سال فرنگان از صقليه به‌واسطهء عمارهء شاعر و عبد الصمد و ساير دعات علويه - كه قبل از اين قلمى شد كه صلاح الدّين بر مكر ايشان اطّلاع يافته و همه را به قتل رسانيد - با سپاه فراوان از راه دريا بر سر اسكندريه آمدند .\r\nو در تاريخ ابن اثير مسطور است « 2 » كه اسطول « 3 » فرنگان صقليه يعنى كشتىهاى جنگى دريا در بيست و ششم ذيحجّه سال سابق به اسكندريه رسيدند . و تفصيل كشتىهاى ايشان بدين منوال بود كه دويست كشتى بود كه آن را در اصطلاح ايشان « شينى » گويند ، يعنى كشتى جنگ [ ى 
  ] كه عبارت از غراب باشد . و سى كشتى « 4 » ديگر از براى اسبان كه آن را به‌اصطلاح فرنگ « طريده » گويند . و شش كشتى ديگر پر از آلات حرب . و چهل كشتى ديگر پر از خوراك و توشهء سپاه داشت . و مجموع سپاهى كه در اين كشتىها بودند هزار و پانصد سوار و پنجاه هزار پياده .\r\nالقصّه ، ايشان آن‌چنان خود را به اسكندريهء مصر رسانيدند كه اهالى اسكندريه را مطلقا خبر نبود مگر وقتى كه ايشان در برابر شهر اسكندريه نمودار شدند و به كنار فرود آمدند . در اين وقت اهالى اسكندريه مىخواستند كه بر سر ايشان رفته در كنار آب با ايشان جنگ كنند ، كه والى اسكندريه مانع ايشان شده فرمود كه « صلاح در آن است كه شما از شهر بيرون نرويد تا از صلاح الدّين مدد برسد كه مبادا شما را هزيمت داده فى الحال بر شهر اسكندريه مستولى\r\n\r\n\r\n","description":"","footnote":"\r\n( 1 ) . ق : عليه و آله التحية من الملك الاكبر .\r\n( 2 ) . ابن اثير اين واقعه را در سال 570 ه . ق . آورده است .\r\n( 3 ) . ناوگان .\r\n( 4 ) . الكامل : سى و شش .\r\n","page_name":" 3297 ","page_number":329},
  {"content":"\r\n\r\nشوند كه بعد از آن شهر از دست ايشان گرفتن مشكل است . » بنابراين اهالى اسكندريه دروازه‌هاى شهر را بسته بر برج و بارو برآمدند . و فرنگان روز اوّل عرّاده و منجنيق دربرابر شهر نصب نموده شروع در جنگ كردند . و در آن روز از اوّل صباح تا غروب آفتاب جنگ مىكردند . اهالى اسكندريه آن‌چنان ثبات‌قدم ورزيدند كه فرنگان تعجّب كردند كه رعاياى شهر مىتواند بود كه اين‌چنين جنگ كنند . روز ديگر از اطراف و جوانب اسكندريه و جاى [ هايى 
  ] كه نزديك به اسكندريه بودند همه روى به شهر نهادند و از اين ممر اهالى اسكندريه قوّتى عظيم حاصل كردند . روز سيم غلام خاصهء صلاح الدّين رسيده مژدهء وصول صلاح الدّين رسانيد .\r\nچون اهالى اسكندريه خبر وصول صلاح الدّين شنيدند ، باوجود آنكه تمام روز جنگ كرده قريب به آخرهاى روز برگشته بودند كه به مجرّد شنيدن اين قوّتى تازه پيدا كرده بار ديگر روى به جنگ فرنگان نهادند . فرنگان از اين حال بسيار متوهّم شدند كه آيا چه باعث باشد كه مسلمانان بعد از آنكه تمام روز جنگ كرده ، كوفته و مانده بازگشته بودند ، الحال باز بر سر محاربه آمده بودند ، كه در اين اثنا از سپاه اسلام فرياد برآمد كه « اينك ملك صلاح الدّين رسيد كه دمار از روزگار كفّار نابكار برآورد . » چون نام صلاح الدّين بر گوش فرنگان افتاد بسيار خايف و هراسان شده دست از محاربه بازداشتند و روى به كشتىها نهادند . و مسلمانان بر سر اردو و خيمه‌هاى ايشان ريخته چندان اسباب و غنايم به دست آوردند كه محاسب و هم از احصا و شمردن آن عاجز بودند . بعد از آن روى به كشتىها نهادند . فرنگان از هول جان خود را به دريا انداختند كه به كشتىها درآيند . و چون سپاه متعاقب ايشان رسيد ، چندان خلايق از سوار و پيادهء ايشان در آب غرق شدند كه حسابش بيرون از شمار بود و جمعى قليل از ايشان خود را به بعضى عرابه‌ها رسانيده از پيش بيرون بردند و باقى كشتىها و ادوات و اسباب همه به دست اسكندريان افتاد . و سىصد سوار فرنگ آن شب چون نتوانستند خود را در كشتىها رسانند ، بر سر تلّى كه در آن حدود واقع بود برآمده ، تمام شب به محاربه و مجادله اشتغال داشتند . على الصباح ، سپاه اسلام ايشان را از اطراف و جوانب كوه محاصره نموده ، اكثر ايشان را به قتل رسانيدند و جمعى اسير كرده به اسكندريه آوردند . حاصل آنكه از آن سىصد سوار يك سوار بيرون نرفت .\r\nاز جمله وقايع اين سال آنكه الكنز نام شخصى در صعيد مصر علم تمرّد و عصيان برافراشته شروع در بىاندامى كرد و جمعى كثير از اوباش و عربان باديه‌نشين بر وى جمع شدند . و اوّل‌بار جمعيت به‌هم رسانيده بر سر يكى از امراى صلاح الدّين يوسف ، كه جايگير او در آن ناحيه بود ، رفته او را به قتل رسانيد . و چون اين خبر به مصر رسيد ، برادر آن مقتول ،\r\n\r\n","description":"","footnote":"","page_name":" 3298 ","page_number":330},
  {"content":"\r\n\r\nامير ابو الهيجا ، كه از امراى كبار صلاح الدّين بود التماس آن نمود كه جهت انتقام خون برادر دفع الكنز متمرّد حوالهء او شود . صلاح الدّين التماس امير ابو الهيجا را مبذول داشته ، جمعى كثير از سپاه خود را همراه وى فرستاد . [ 134 الف 
  ] امير ابو الهيجا اوّلا به مدينهء طود « 1 » رسيده با اهالى آن شهر كه به اطاعت الكنز درآمده بودند و ممدّ و معاون الكنز اكثر مردم شهر بودند ، جنگ كرده آن شهر را فتح نمود و خلقى بسيار از مردم آن شهر به قتل رسيد . بعد از آن روى به الكنز نهاد . الكنز نيز جمعيت بسيار كرده شروع در جنگ كرد . بعد از محاربه و مجادلهء بسيار ، الكنز با جمعى كثير در معركه به قتل رسيد و آن فتنه بالكلّيه فرونشست . « 2 »\r\nاز جمله وقايع اين سال آنكه در سلخ ماه ربيع الأوّل ، صلاح الدّين از مصر برآمده روى به ولايت دمشق نهاد و دمشق را به تصرّف خود درآورد . و سبب آمدن او به دمشق آن بود كه چون در سال سابق سيف الدّين غازى جميع ولايات جزيره را از عمّال و نوّاب ملك نور الدّين گرفته بود و سعد الدّين كمشتگين خادم ملك نور الدّين در قلعهء موصل مىبود ، از سيف الدّين گريخته به حلب آمد . و شمس الدّين بن دايه با او متفق شده قرار به آن داد كه سعد الدّين به دمشق رفته ( ملك صالح را به حلب بياورد تا سپاه جمع آورده متوجّه دفع سيف الدّين غازى شويم و نوّاب و عمّال او را از ولايت جزيره بيرون كنيم . ) « 3 »\r\nچون سعد الدّين به اين قصد از حلب برآمده به حوالى دمشق رسيد ، شمس الدّين بن مقدّم بر حقيقت حال اطّلاع يافته جمعى را بر سر راه او فرستاد تا بر سعد الدّين كمشتگين غافل ريخته اسباب و اموال او را تاراج كردند . و او خود جريده گريخته به جانب حلب رفت و شمس الدّين بن دايه تمامى آنچه از سعد الدّين كمشتگين رفته بود ، عوض آن داد . و چون امراى شام ديدند كه شمس الدين بن دايه خواهان ملك صالح است ، پنهانى از ابن مقدّم به او نوشتند كه « اين نوبت كس به طلب ملك صالح بفرست كه ما او را به حلب پيش تو فرستيم . » بنابراين ، اين نوبت باز سعد الدّين كمشتگين را با امير برقش روانهء دمشق گردانيد . و در محرّم اين سال به دمشق رسيده ملك صالح را به دست آورده متوجه حلب شدند . سعد الدّين كمشتگين در راه با امير برقش و جمعى ديگر از امرا قرار داده بودند كه به مجرّد رسيدن امير ، شمس الدّين بن دايه را گرفته باشند .\r\nاتفاقا چون ابن دايه بيمار بود و خالى الذهن از مكر ، سعد الدّين كمشتگين به مجرّد رسيدن به حلب ، ابن دايه را با برادران و رئيس بن خشّاب « 4 » را گرفته محبوس گردانيد و خود مهمات\r\n\r\n\r\n","description":"","footnote":"\r\n( 1 ) . شهرى در صعيد مصر كه امير درباس كردى معروف به احول آن را بنا نهاد .\r\n( 2 ) . ابن اثير واقعه را در سال 570 ه . ق آورده است .\r\n( 3 ) . ق : مطلب بين ( ) را ندارد .\r\n( 4 ) . رئيس حلب .\r\n","page_name":" 3299 ","page_number":331},
  {"content":"\r\n\r\nملك صالح را از پيش گرفت و شروع در تربيت جوانان نورسيده كرد . و چون اين خبر به ابن مقدّم و ساير امراى شام رسيد ، ايشان بسيار متوهّم شدند و با يكديگر گفتند كه « اگر سعد الدّين كمشتگين ، ملك صالح را برداشته متوجّه دمشق شود ، با ما نيز همان سلوكى كه با شمس الدّين بن دايه كرده مرعى خواهد داشت . » بنابراين ، با يكديگر صلاح ديده كس به طلب سيف الدّين غازى فرستادند و او را به دمشق طلبيدند كه شهر دمشق را با جميع ولايات به او داده در مقام اطاعت او درآيند .\r\nو چون فرستادهء امراى دمشق نزد سيف الدّين غازى رفت و پيغام ايشان رسانيد ، عزّ الدّين محمود ، كه يكى از امراى كبار او بود و نوبت اوّل نيز او را به دمشق نگذاشت ، اين نوبت نيز به او گفت كه « صلاح تو در دمشق رفتن نيست ؛ چه ، يقين است كه امراى دمشق تو را به‌واسطهء آن مىخواهند كه به استظهار تو سعد الدّين كمشتگين را كه الحال ملك صالح در دست اوست ، زبون كنند . و هيچ شكّ نيست كه چون تو به دمشق روى ، سعد الدّين كمشتگين كس به مصر پيش صلاح الدّين خواهد فرستاد كه اينك سيف الدّين اكتفا به ولايت كه از ملك نور الدّين گرفته نكرده دمشق را نيز متصرّف شد . و در اين وقت البتّه صلاح الدّين از آن جانب با سپاه مصر متوجّه جنگ تو خواهد شد و از اين‌جانب سعد الدّين كمشتگين با ملك صالح و تو را در ميان گرفته ضايع مطلق مىسازند . پس صلاح در آن است كه تو اصلا به سخن ايشان فريفته نشوى و با ملك صالح ، پسر عمّ خود متّفق شده به استظهار يكديگر در مقام دفع بيگانگان باشيد . »\r\nبنابراين ، سيف الدّين ترك عزيمت دمشق نموده در مقام مصالحه با پسر عمّ خود شد . و چون امراى شام از آمدن سيف الدّين غازى مأيوس شدند ، بالضّروره از ترس سعد الدّين كمشتگين كس پيش صلاح الدّين ، صاحب مصر ، فرستاده و او را به دمشق طلبيدند . صلاح الدّين چون اين مژده شنيد در ساعت جريده با هفت‌صد سوار متوجّه دمشق شد و فرنگانى كه در سر راه دمشق بودند ، مطلقا از ايشان اعتبار نكرده « 1 » خود را اوّلا به بصرى « 2 » كه از شهرهاى شام در سرحدّ مصر واقع شده رسانيد . والى بصرى يكى از آن جمله بود كه صلاح الدّين را طلب داشته بوده . و چون وى خبر وصول صلاح الدّين شنيد ، به استقبال بيرون آمد . امّا چون نظرش بر قلّت سپاه صلاح الدّين افتاد [ 134 ب 
  ] بسيار مضطرب شده ، سر در گوش قاضى فاضل - كه يكى از مقرّبان و صاحب سرّ صلاح الدّين بود - آورده گفت كه « اين دمشق شهرى عظيم است . در آن\r\n\r\n\r\n","description":"","footnote":"\r\n( 1 ) . يعنى از فرنگانى كه در مسير راه بودند هيچ پروايى نكرد .\r\n( 2 ) . بصرى با بصرا ، كه لاتين آن « بوسترا » است ، شهرى است در جنوب سوريه ، در ولايت حوران . گويند بصرى نخستين شهر شام است كه خالد بن وليد آن را فتح كرد . ملاقات ابو طالب و بحيرا در اين شهر واقع شد . - دايرة المعارف مصاحب .\r\n","page_name":" 3300 ","page_number":332},
  {"content":"\r\n\r\nشهر به اين‌مقدار مردم رفتن بسيار از حزم دور است ؛ چه ، اگر اهالى شهر ، نعوذ باللّه ، يك لحظه شما را ممانعت نمايند ، اهل سواد شما را در يك لمحه آن‌چنان فروبرند كه اثرى از آثار شما پيدا نباشد ، مگر آنكه شما زرى بسيار همراه داشته باشيد . » صلاح الدّين گفت : « من زر بسيار همراه دارم . » والى بصرى پرسيد كه « چه مقدار زر همراه داريد ؟ » صلاح الدّين باوجود آنكه زياده از ده هزار دينار همراه نداشت ، گفت : « پنجاه هزار دينار همراه دارم . » والى بصرى سر خود را بجنبانيد و گفت كه « ما را و خود را هلاك ساختيد . » « 1 »\r\nالقصّه ، صلاح الدّين باوجود اين حال والى بصرى را همراه خود برداشته متوجّه دمشق شد .\r\nو چون امراى دمشق خبر وصول وى شنيدند همه به استقبال شتافته او را به اعزاز و اكرام تمام داخل شهر دمشق نمودند . « 2 » صلاح الدّين در سراى پدر خود كه به دار العقيقى اشتهار داشت فرود آمده كس پيش ريحان خادم ، كه مملوك ملك نور الدّين بود و از قبل ملك صالح اسماعيل بن نور الدّين قلعهء دمشق در دست او بود ، فرستاد . بعضى برآنند كه قاضى كمال الدّين شهرزورى را پيش ريحان فرستاده پيغام داد كه « من نيز مملوك ملك نور الدّين‌ام و اينجا محض از براى نصرت ولىنعمت خود ملك صالح آمده‌ام . صلاح در آن است كه قلعه را به من سپارى . »\r\nالقصّه ، قاضى كمال الدّين نزد ريحان ملك نور الدّينى رفته آن‌مقدار چيزها گفت كه او را قلعه دادن به صلاح الدّين معقول افتاد . و قاضى از كمال پختگى و كاردانى كه داشت از آن قلعه بيرون نيامد تا ريحان را همراه خود پيش صلاح الدّين نياورد . و چون ريحان پيش صلاح الدّين آمد ، صلاح الدّين فى الحال به قلعه درآمد و خزانه‌اى را كه در آنجا بود برآورده بر سپاه قسمت نمود و برادر خود ، سيف الاسلام طغتگين بن ايّوب را در دمشق گذاشته خود متوجّه مدينهء حمص شد .\r\nو مدينهء حمص و حمات و قلعهء بعرين « 3 » و سلميه « 4 » و تلّ خالد « 5 » و رها در اقطاع امير فخر الدّين مسعود بن زعفرانى بود و بعد از فوت ملك نور الدّين از بس‌كه سلوك ناهموار كرده بود در آن بلاد نتوانست زيست و آن بلاد در تصرّف نوّاب و عمّال ملك نور الدّين باقى مانده بود . و الحال چون به تاريخ يازدهم شهر جمادى الأوّل صلاح الدّين آن شهر را محاصره\r\n\r\n\r\n","description":"","footnote":"\r\n( 1 ) . ابن اثير اين پرسش و پاسخ را بين قاضى فاضل و امير بصرى ثبت كرده است .\r\n( 2 ) . صلاح الدين پس از اين‌كه بنابه درخواست امراى دمشق ، آن شهر را به تصرف خود درآورد ، طى نامه‌اى به اتابك شام ، تأكيد كرد كه به دمشق آمده است تا رسم اطاعت را نسبت به ملك صالح به جاى آورد . اما اتابك به وى پاسخى تند نوشت و او را به سركشى و ناسپاسى متهم ساخت و بدين‌وسيله با استيلاى او بر دمشق مخالفت كرد .\r\n( 3 ) . م : كفرين .\r\n( 4 ) . شهر و قلعه‌اى از اعمال حمات .\r\n( 5 ) . قلعه‌اى در نواحى حلب .\r\n","page_name":" 3301 ","page_number":333},
  {"content":"\r\n\r\nنمود ، شهر حمص را گرفت و از گرفتن قلعهء او عاجز آمده روى به حمات نهاد . والى آن بلده امير عزّ الدين خوردبك « 1 » ، كه از مماليك ملك نور الدّين بود در مقام ممانعت و مدافعت درآمد . امّا صلاح الدّين هجوم آورده به شهر حمات درآمد . امير عون الدّين قلعهء شهر را مضبوط داشته شروع در جنگ كرد . و چون صلاح الدّين مىدانست كه گرفتن قلعه ميسّر نيست ، كس پيش امير عزّ الدّين خوردبك فرستاد و اظهار اطاعت ملك صالح نمود و گفت : « من محض از براى امداد وى آمده‌ام كه فرنگان به ولايت وى دست نيابند . و آنچه از ولايت ولىنعمت‌زادهء من نيز سيف الدّين گرفته آن را باز از وى بگيرم . »\r\nامير عزّ الدين چون اين كلمات از وى شنيد ، كس پيش صلاح الدّين فرستاده در اين باب سوگند خواست . صلاح الدّين در اين باب سوگند ياد كرد . امير عزّ الدّين خوردبك چون ديد كه صلاح الدّين بر اطاعت و انقياد ملك صالح بن نور الدّين سوگند ياد مىكند ، قلعه را به برادر خود سپرده پيش صلاح الدّين آمد و به عرض رسانيد كه « چون شما در مقام امداد و اعانت ملك صالح بن ملك نور الدّين مغفوريد ، اين‌مقدار مرا فرصت بده كه من به حلب رفته و اين معنى را خاطرنشان ملك صالح نموده قلعه را به رخصت او به شما سپارم . » ملك صلاح الدّين به اين معنى راضى شده امير عزّ الدّين خوردبك را روانهء حلب گردانيد و به ايشان در باب خلاص ساختن شمس الدّين بن دايه و برادرانش حسن و عثمان مكتوبى نوشت مشتمل بر شفاعت و استخلاص اولاد دايه .\r\nو چون سعد الدّين كمشتگين دانست كه عزّ الدّين خوردبك به اين كار آمده ، به مجرّد رسيدن او به حلب ، در ساعت فرمود تا او را گرفته محبوس ساختند . چون اين خبر به برادر امير عزّ الدّين رسيد ، فى الحال ، قلعهء حمات را تسليم صلاح الدّين نموده خود در سلك امراى وى منتظم گرديد . و صلاح الدّين يكى از معتمدان خود را در آن قلعه گذاشته شهر را ضبط نمود و متوجّه حلب شد .\r\nسعد الدّين كمشتگين ، ملك صالح را سوار كرده ، اهالى و اعيان حلب را در پاى ميدان حلب نزد [ 135 الف 
  ] وى حاضر گردانيد . ملك صالح كه در آن‌وقت در سنّ دوازده سالگى بود از روى استغاثه و بىكسى روى به اكابر و اعيان آورده گفت كه « مگر شما احسان و شفقت پدر من كه نسبت به شما داشت فراموش كرديد ؟ » اهالى حلب به اتفاق گفتند كه « ما بندهء احسان اوييم . هر خدمتى كه ولىنعمت‌زادهء ما فرمايد مطلقا خود را معاف نخواهيم داشت . » ملك صالح گفت كه « خدمت من اين است كه اين ظالم حقوق پدر مرا فراموش كرده شروع در\r\n\r\n\r\n","description":"","footnote":"\r\n( 1 ) . العبر ، الكامل : امير عزّ الدّين جورديك .\r\n","page_name":" 3302 ","page_number":334},
  {"content":"\r\n\r\nگرفتن ولايت من كرده ، اكثر ولايات شام را گرفت و الحال به اينجا آمده قرار به آن داده كه اين شهر را نيز از دست من بگيرد . و من الحال ، يتيم شهر شمايم و پناه به شما آورده‌ام . » اهالى حلب چون اين عبارات غيرت‌انگيز از ملك صالح شنيدند ، همه به گريه درافتادند و بعد از دعا و ثنا به عرض رسانيدند كه « ما بندهء فرمان ملك‌زاده‌ايم و مال و جان از ايشان دريغ نمىداريم . » بعد از آن شروع در محاربه با صلاح الدّين نموده به‌هيچ‌وجه او را از كوه جوشن « 1 » كه قريب به حلب بود ، مطلقا نزديك به شهر آمدن تمكين نمىدادند . و هرروز جماعتى از ايشان بيرون مىرفتند و با سپاه صلاح الدّين جنگ كرده بازمىآمدند .\r\nدر اين اثنا ، سعد الدّين كمشتگين زر بسيار به مقدّم اسماعيليه كه در آن حدود بود و سپاه از وى التماس آن‌كه جمعى از فدويان را فرستاده كه صلاح الدّين را دفع نمايند ، داد . و چون فدويان اسماعيليه به اشارهء سعد الدّين كمشتگين به قصد صلاح الدّين در اردوى وى درآمده خود را به مجلس وى رسانيدند ، يكى از امراى صلاح الدّين كه او را خمارتكين گفتندى ، صاحب قلعهء ابو قبيس « 2 » كه مدّتى مديد با اسماعيليهء حلب همسايه بود - ايشان را شناخت و گفت : « شما اينجا براى چه آمديد ؟ » به مجرّد گفتن اين كلمه ، آن جماعت كاردها كشيده روى به خمارتكين نهادند و او را چند كارد رسانيده مجروح ساختند . و يكى از ايشان بىملاحظه روى به صلاح الدّين نهاد . امّا پيش از آنكه خود را به صلاح الدّين رساند وى را پاره‌پاره كردند . همچنين آن جماعت ديگر بعد از كشتن جمعى كثير در آن مجلس به قتل رسيدند . و صلاح الدّين در باب محاصرهء حلب جدّ و اهتمام بيشتر از پيشتر نمود .\r\nو چون سعد الدّين كمشتگين ديد كه كار از پيش نيامد و فدويان نيز كارى نكردند ، ريموند « 3 » صنجيلى را كه از امراى عظيم الشأن فرنگ بود و والى ولايت طرابلس و حارم و در سنهء تسع و خمسين و خمسمائه [ - 559 
  ] هجرى ملك نور الدّين او را از قلعه دستگير نموده و تا اين زمان كه مدّت يازده سال باشد در بند داشت ، از بند خلاص گردانيد ، به‌شرط آنكه يك‌صد و پنجاه هزار سورى بدهد و هزار اسير مسلمانان را خلاص كند و به مجرّد رفتن لشكر به‌هم رسانيده متوجّه بلاد صلاح الدّين گردد .\r\nريموند صنجيلى اين شرايط را قبول نموده به طرابلس رفت . اتفاقا به مجرّد رفتن او به طرابلس مرى ملك فرنج فوت شد . و چون از وى پسرى مانده بود كه قابل سلطنت نبود ، امراى فرنگ او را ظاهرا به جاى پدر خود نشانده زمام حلّ و عقد امور را به كف كفايت صنجيلى\r\n\r\n\r\n","description":"","footnote":"\r\n( 1 ) . كوهى در بخش غربى حلب .\r\n( 2 ) . هرسه نسخه : قلعهء بونس .\r\n( 3 ) . در متن : لمند . تصحيح براساس الكامل .\r\n","page_name":" 3303 ","page_number":335},
  {"content":"\r\n\r\nدادند . و ريموند صنجيلى بعد از استقلال و استبداد لشكرى فراوان به‌هم رسانيده بر سر مدينهء حمص - كه تازه صلاح الدّين گرفته بود - فرستاد . « 1 » و هنوز در قلعهء آن گماشتگان ملك صالح پسر ملك نور الدّين مانده بودند .\r\nو چون اين خبر به صلاح الدّين رسيد از سر محاصرهء حلب برخاست و روى به حمص نهاد .\r\nسپاه فرنگ چون آواز صلاح الدّين شنيدند ، حمص را گذاشته به جانب بلاد خود رفتند .\r\nصلاح الدّين اين نوبت قلعهء حمص را محاصره نمود و در تاريخ بيستم شعبان اين سال جبرا و قهرا قلعهء حمص را گرفت و اكثر بلاد شام را نيز متصرّف شد و از آنجا روى به بعلبك نهاد .\r\nوالى بعلبك يكى از غلامان ملك نور الدّين كه او را يمن گفتندى بود . و چون صلاح الدّين بعلبك را محاصره نمود ، يمن چون مىدانست كه طاقت مقاومت وى ندارد كس پيش صلاح الدّين فرستاده از براى خود و مردم خود امان خواست . صلاح الدّين او را با مردم خود امان داده بعلبك را متصرّف شد . « 2 »\r\nو از جملهء وقايع اين سال محاصره نمودن سيف الدّين غازى است برادر بزرگ خود ، عماد الدّين را در بلدهء سنجار . « 3 » و منشأ اين آن بود كه چون صلاح الدّين تمام بلاد شام را از دست پسر ملك نور الدّين گرفت ، ملك صالح كس پيش پسر عمّ خود سيف الدّين غازى ، صاحب موصل ، فرستاده از وى در باب رفع صلاح الدّين از ولايت شام و انتزاع آن بلاد از نوّاب و عمّال او امداد خواست ، بلكه التماس نمود كه سيف الدّين با لشكر موصل و جزيره از فرات عبور نموده به حلب آيد تا به‌اتفاق يكديگر متوجّه جنگ صلاح الدّين شده او را از بلاد [ 135 ب 
  ] شام بيرون كنند . سيف الدّين غازى ملتمس ملك صالح را مبذول داشته در مقام جمع سپاه شد و كس پيش برادران كلان خود ، عماد الدّين فرستاد كه او نيز لشكرهاى خود را از ولايت سنجار و خابور و نصيبين جمع نموده به ايشان ملحق گردد تا به‌اتفاق يكديگر صلاح الدّين را كه بيگانه است از ملك خود بيرون كنند .\r\nاتفاقا قبل از آنكه ايلچى سيف الدّين غازى نزد عماد الدّين رود صلاح الدّين كس خود به آنجا فرستاده او را به وعدهء ولايت حلب و شام فريب داده بود و عماد الدّين به طمع خام حكومت آن بلاد با برادر و عمزاده متّفق نشد . و سيف الدّين غازى چون از همراهى برادر خود نااميد شد ، اكثر سپاه خود را با برادر كوچك خود ، عزّ الدّين مسعود كرده روانهء شام ساخت و عزّ الدّين محمود را كه از امراى كبار او بود همراه برادر خود فرستاد كه مدار رأى و تدبير با\r\n\r\n\r\n","description":"","footnote":"\r\n( 1 ) . ابن اثير مىگويد اهالى حلب دست به دامن قمص ريمود - كه تدبير امور ملك فرنگ را پس از مرگ مرى ، ملك فرنگان ، به عهده داشت - زدند و از او يارى خواستند .\r\n( 2 ) . در چهارم رمضان .\r\n( 3 ) . ابن اثير اين واقعه را در سال 570 ه . ق . آورده است .\r\n","page_name":" 3304 ","page_number":336},
  {"content":"\r\n\r\nوى باشد ، و خود با جمعى از سپاه متوجّه سنجار شد و برادر خود عماد الدّين را در آنجا محاصره نمود .\r\nچون عزّ الدّين مسعود از آب فرات گذشته به حلب رسيد ، ملك صالح پسر ملك نور الدّين ، سپاه حلب را نيز همراه او كرد . و عزّ الدّين مسعود با لشكرى فراوان روى به شام نهاد . و چون صلاح الدّين بر اين حال اطّلاع يافت ، كس پيش سيف الدّين غازى فرستاده پيغام داد كه « من از ولايت شام ، حمص و حمات را به تو مىدهم . دمشق را به من واگذار ، كه من نيابت ملك صالح داشته باشم . » و سيف الدّين از اين سخنان صلاح الدّين چنان متفطن شد كه او را چون قوّت مقاومت برادرش عزّ الدّين مسعود نيست از راه ملايمت درآمده ، بنابراين التماس او را قبول نكرد و در جواب آن نوشت كه « صلاح حال صلاح الدّين در آن است كه دست از بلاد شام بازداشته همان به بلاد مصريه كه عمّ ما ، ملك مغفور به او داده قانع شود و زياده‌طلبى را از خاطر خود بيرون كرده به حال خود باشد ، و الّا آنچه مىبيند از خود مىبيند . »\r\nچون اين جواب به صلاح الدّين رسيد او نيز سپاه خود را مستعد ساخته متوجّه حرب عزّ الدّين مسعود گشت و در حوالى حمات در موضعى كه به قرون حمات اشتهار دارد تلاقى فريقين روى نمود . و چون مقدّمهء لشكر عزّ الدّين مسعود بنابه فرمودهء سيف الدّين غازى به زلف‌اندار « 1 » - كه از شجاعت مطلقا بهره نداشت ، امّا بنابر قوّت طالع كه بعضى را مىباشد كه با وجود كمال نامردى و بددلى در نظر سلاطين به صفت شجاعت و مردانگى درجهء قبول مىيابند ، در نظر سيف الدّين غازى بسى شجاع و مردانه قرار يافته بود - تعلّق داشت ، آن نامرد به مجرّد ملاقات فريقين و اندك كرّ و فرّ ، روى به گريز نهاده از ميان معركه بيرون رفت و عزّ الدّين مسعود با جمعى از شجاعان سپاه در پاى علم ثبات ورزيده ايستاد . و چون صلاح الدّين او را به آن ثبات مشاهده نمود ، گفت : « اين جوان يا كمال شجاعت دارد و يا وقوفش در سپاهيگرى بسيار كم است . » پس فوجى آراسته را فرمود كه بر وى حمله آوردند .\r\nعزّ الدّين مسعود چون قليلى همراه او مانده بودند و ايشان نيز بيدل شده ، ناچار او نيز طاقت مقاومت نياورده روى به گريز نهاد . و سپاه صلاح الدّين ايشان را تا حلب تعاقب نموده باز حلب را محاصره كرد .\r\nچون خبر شكست عزّ الدّين مسعود در پاى قلعهء سنجار به سيف الدّين غازى رسيد ، او با برادر خود مصالحه كرده ، روى به موصل نهاد . صلاح الدّين اين نوبت در محاصره به جدّ شده عرّاده و منجنيق نصب نموده و اسم ملك صالح بن نور الدّين از خطبه و سكّه محو نمود . و\r\n\r\n\r\n","description":"","footnote":"\r\n( 1 ) . م ، ق : زيف آبدار . الكامل : زلفندار .\r\n","page_name":" 3305 ","page_number":337},
  {"content":"\r\n\r\nچون كار بر اهالى حلب به اضطرار رسيد ، كس پيش ملك صلاح الدّين فرستاده التماس نمودند كه آنچه از ولايت شام گرفته بر وى مسلّم باشد و آنچه در دست نوّاب و عمّال ملك نور الدّين است ، با ولايت حلب ، به ملك صالح معاف دارد . صلاح الدّين قبول اين معنى نموده ، عنان عزيمت به صوب حمات منعطف داشت . « 1 »\r\nو چون به حوالى حمات رسيد صاحب قلعهء بعرين ، فخر الدّين مسعود بن زعفرانى ، كه از امراى عظيم الشأن ملك نور الدّين بود ، اقبال صلاح الدّين را مشاهده نمود ، از قلعهء بعرين بيرون آمده به صلاح الدّين پيوست . و خيالش آن بود كه همچنان‌كه او پيش ملك نور الدّين داخل مشورت امور ملكى بود ، صلاح الدّين نيز او را داخل امراى صاحب مشورت خواهد كرد .\r\nاتفاقا بعد از آمدن ، خلاف آن ظاهر شد . فخر الدّين مسعود [ 136 الف 
  ] از آمدن خود پشيمان شده ، باز بىرخصت ، از صلاح الدّين جدا شده ، به قلعهء خود رفت . و چون [ صلاح الدّين 
  ] اطّلاع يافت ، سپاه بر سر قلعهء بعرين كشيده ، او را جبرا و قهرا از دست فخر الدّين مسعود گرفت و فخر الدّين را مطلقا تعرّض ننموده با اموال و اسبابش [ از قلعه 
  ] بيرون كرد و آن قلعه را به خال خود ، شهاب الدّين محمود بن تكش حارمى « 2 » ارزانى داشت و حمص را به ناصر الدّين محمّد ، پسر عمّ خود ، اسد الدّين شيركوه داده در اواخر شهر شوّال به دمشق آمد .\r\nو از جمله وقايع اين سال آنكه پهلوان محمّد بن ايلدگز تبريز را از دست آقسنقر پسر احمد يلى صاحب تبريز - كه در اين سال فوت شده بود - گرفته به برادر خود قزل ارسلان داد . « 3 »\r\nو هم در اين سال شمله تركمان كه شوكت و عظمت او به نهايت رسيده بود و قريب به بيست سال در ولايت خوزستان و اهواز و اكثر اعمال فارس حكومت بالاستقلال كرد و چند قلعهء نامى مستحكم بنا نهاد ، فوت شد . و سبب فوت او را چنين آورده‌اند كه او لشكرى كشيده بر سر بعضى از تركمانان صحرانشين رفت . و چون اين تركمانان خبر يافتند ، پناه به شمس الدّين پهلوان محمّد [ بن 
  ] ايلدگز ، والى عراق عجم و آذربايجان بردند . شمس الدّين محمّد لشكرى همراه ايشان جهت دفع شمله تركمان فرستاد . و در اثناى جنگ تيرى به شمله رسيد و با پسرش و برادرزاده‌اش اسير و دستگير شد و بعد از دو روز فوت شد و پسر ديگرش در ولايت خوزستان به جاى او حاكم شد .\r\nو از جمله وقايع اين سال آنكه خانهء قطب الدّين قايماز را كه از اكابر امراى بغداد بود و تكبّر و تجبّر وى به جايى رسيد كه به‌هيچ‌وجه خليفه مستضيئى باللّه عباسى را به نظر خود\r\n\r\n\r\n","description":"","footnote":"\r\n( 1 ) . در دههء نخستين ماه شوّال .\r\n( 2 ) . م : خارجى ؛ ق : خارمى .\r\n( 3 ) . ابن اثير اين واقعه را در سال 570 ه . ق . آورده است .\r\n","page_name":" 3306 ","page_number":338},
  {"content":"\r\n\r\nنمىآورد ، به فرمودهء خليفه غارت و تاراج كردند . همچنين خانهء برادرزادهء او علاء الدّين تنامش را - كه او نيز در بغداد اعتبار تمام به‌هم رسانيده بود و هيچ‌كس را به نظر درنمىآورد و هرچه مىخواستند مىكردند ؛ چنانچه چند نوبت اهل عراق از دست جور و ظلم ايشان استغاثه پيش خليفه نمودند و خليفه منع ايشان نمىتوانست كرد و نصيحت در ايشان اثر نمىداشت - عامّهء بغداد آن خانه‌ها را آن‌چنان غارت كردند كه فرش خشت آن خانه‌ها را نيز كنده بردند .\r\nو تفصيل اين مجمل آنكه چون تعدّى و ظلم ايشان از حدّ گذشت چنان كه كار به جايى رسيد كه مردم منبر از مسجد جامع خليفه برداشتند و يك جمعه نماز نكردند و ايشان مطلقا دست از ظلم و جور بازنمىداشتند . تا آنكه روز پنجم شهر ذيقعدهء اين سال قطب الدّين بن قايماز مىخواست كه ظهير الدّين بن عطّار را - كه صاحب مخزن خليفه بود و خليفه او را بسيار دوست مىداشت - مصادره نموده ، به ضرب كتك از وى زر بستاند . بنابراين كس به طلب ظهير الدّين فرستاد . ظهير الدّين چون بر آن حال اطّلاع يافت ، از خانه خود بيرون رفته جايى مخفى شد . قطب الدّين قايماز چون او را در خانهء نيافت ، سوار شده متوجّه دار الخلافه شد ، به قصد آنكه ظهير الدّين را از دار الخلافه بيرون آورده شكنجه نمايد .\r\nو چون اين خبر به خليفه رسيد كه قطب الدّين خانهء ظهير الدّين را بعد از تاراج كردن سوخته و اينك متوجّه دار الخلافه است كه او را از آنجا بيرون برده و آنچه خواهد نسبت به وى به فعل آورد ، خليفه بىطاقت شده بر پشت‌بام برآمده ؛ چنانچه جميع خلايق او را مىديدند . بعد از آن به يكى از غلامان خود گفت كه فرياد برآورد از پشت‌بام كه « اى مردم بغداد ! خليفه مىفرمايد كه مال قطب الدّين قايماز از شما و سرش از آن من . برويد و خانهء او را غارت كنيد و هركه هرچه يابد از وى باشد ، و هركه سر او را پيش من مىآورد چندان رعايت خواهد يافت كه بالاتر از آن متصوّر نباشد . »\r\nچون عامّهء خلق اين كلمات از غلام خليفه كه در حضور او مىگفت شنيدند ، مردمان از مور و ملخ زياده‌روى به خانهء قطب الدّين قايماز نهادند و از در و بام برآمده خانهء او را پر ساختند .\r\nو چون قطب الدين اين حالت را مشاهده نمود ، دانست كه عاقبت ظلم وخيم مىباشد و با ولىنعمت خود درافتادن ، اين ميوه بار مىدهد . امّا پشيمانى در آن‌وقت سود نداشت .\r\nبالضّروره جان خود را مفت دانسته از دريچهء خانهء خود با جمعى از غلامان سوار شده روى به حلّه نهاد . برادرزادهء او تنامش و ساير متعلّقان او كه به قوّت و اعتماد او در بغداد بيداد بسيار مىكردند ، نيز در عقب وى روانه شدند و خانه‌هاى ايشان را نيز تاخت و تاراج كردند و دمار از روزگار اهل و عيال آنها برآوردند .\r\n\r\n","description":"","footnote":"","page_name":" 3307 ","page_number":339},
  {"content":"\r\n\r\nو تنعّم و فراغت قطب الدّين به جايى رسيده بود كه در طهارتخانهء او زنجيرى از طلا در برابر آن موضع كه شخص به طهارت كردن مىنشست ، آويخته بودند و در سر زنجير گوى كلان مجوّف و مشبّك پر از مشك و عنبر تعبيه كرده كه هرگاه كسى در آنجا نشست ، آن گوى را به دست گرفته مىبوييد تا آن رايحهء كريهه به مشام او نرسد . و امثال اين چيزها كه در تنعّم دخل داشت بسيار از سراى وى پيدا شد .\r\nو چون مفاليك از خانهء او هرچه بيرون مىآوردند جمعى از اوباش پرزور كه بيرون ايستاده بودند از دست ايشان مىگرفتند ، يكى از مفاليك به اندرون يكى از مخزن‌هاى خاصهء او درآمده چند كيسهء پر از زر و طلا يافت . از ترس اوباش پرزور بيرون نمىتوانست آورد .\r\nآخر الأمر ، به مطبخ درآمده ديگى پر از طعام زبون به‌هم رسانيده آن هميان‌هاى پرزر را در ميان آن طعام‌ها پنهان كرد و ديگ را بر سر خود نهاده بيرون رفت . مردم بر وى خنده مىكردند و او به آواز بلند مىگفت كه « عيالان من چند روز است كه گرسنه‌اند . مقصود من طعام است . » چنانچه يكى به او گفت كه « اى مرد بىعقل ! چون طعام برداشتى ، بارى طعام خاصه بايستى برداشت . » گفت : « طعامى كه هرگز نامش نشنيده‌ام و عيالان من نديده‌اند به چه كار من آيد . و اگر آن طعام بيرون مىآوردم ، اين رندان كى مىگذاشتند ؟ » به‌هرحال آن مردك مفلوك زر بسيار بيرون برد . آخر ظاهر شد كه او چه حيله انديشيده بود .\r\nالقصّه ، قطب الدّين قايماز به شآمت مخالفت با ولىنعمت به آن فلاكت به حلّه رفت و در حلّه نيز نتوانست بود ؛ چه ، خليفه در مقام آن بود كه او را به دست آورده به سياست رساند .\r\nآخر الأمر ، از حلّه راه بيابان پيش گرفته متوجّه موصل شد و در آن بيابان از تشنگى بمرد . « 1 » جمعى كثير از همراهان او در آن بيابان هلاك شدند و بعد از فوت قطب الدّين قايماز خليفهء عضد الدين را به منصب وزارت خود سرافراز ساخت .\r\nو در اين سال از اكابر ، زعيم الدّين صاحب مخزن ، كه نامش يحيى بن عبد اللّه بود و او بعد از مدّت بيست سال خدمت خلفا كرده بود و از عمل نويسنده [ گى 
  ] تايب شده به عبادت الهى مشغول شد ، وفات نمود . در ميانهء نويسندگان او به حفظ قرآن اشتهار داشت . « 2 »\r\n\r\n\r\n","description":"","footnote":"\r\n( 1 ) . و شاعرى در خصوص فرجام نكبت‌بار قطب الدّين قايماز و علاء الدّين تنامش گفت :\r\n إن كنت معتبرا بملك زائل * و حوادث عنقيّة الإدلاج\r\nفدع العجائب و التّواريخ الأولى * و انظر الى قايماز و ابن قماج . . . \r\nيعنى : اگر از مقام و منصب فناپذير و حوادثى كه در تاريكى مىتازند و به سرعت پيش مىآيند عبرت مىگيرى ، شگفتىها و تواريخ قديم را بگذار و به پايان كار قايماز و ابن قماج بنگر . - الكامل .\r\n( 2 ) . ابن اثير اين واقعه را در سال 570 ه . ق . آورده است .\r\n","page_name":" 3308 ","page_number":340},
  {"content":"\r\n\r\n\r\nذكر وقايع سال پانصد و شصتم از رحلت خير البشر « 1 »\r\nدر دهم ماه شوّال اين سال ميانهء سيف الدّين غازى و صلاح الدّين به قصد محاربه ملاقات واقع شد . اتفاقا به‌واسطهء بىتدبيرى امير الجيوش ، يعنى سپهسالار ، سيف الدّين غازى جنگ ناكرده روى به گريز نهاد و آن‌چنان گريختند كه در حلب نيز توقف ناكرده از آب فرات عبور نمودند و به موصل رفتند .\r\nو تفصيل اين مجمل آنكه چون در سال سابق برادر سيف الدّين غازى ، عزّ الدّين مسعود از صلاح الدّين شكست خورده بازگشته بود ، امسال سيف الدّين سپاه فراوان جمع آورده متوجّه جنگ صلاح الدّين شد و در ماه ربيع الأوّل اين سال از موصل به نصيبين درآمده زمستان را در آنجا گذرانيد . و چون زمستان گذشت آزوقهء سپاه به آخر رسيد . مردم پريشان شده شروع در بازگشتن به جانب منازل خود كردند و خدّام سيف الدّين از آن حال غافل . تا آنكه با او شش‌هزار و پانصد سوار ماند . و چون با صلاح الدّين نيز در شام لشكر نمانده بود - چه ، او نيز اكثر سپاه خود را به مصر فرستاده بود - سيف الدّين غازى با آن لشكر روى به حلب نهاد ، تا آنكه به يك منزلى حلب به موضعى كه به تل سلطان اشتهار دارد رسيد ، در آنجا فرود آمد . و نماز عصرى بود كه صلاح الدّين كوفته و مانده از راه دور به آنجا رسيد و سپاه او هريكى به جايى افتادند .\r\nدر اين وقت جاسوس سيف الدّين خبر آورد كه « سپاهيان صلاح الدّين آن‌چنان كوفته و [ در 
  ] مانده افتادند كه هيچ‌كدام قدرت حركت ندارند چه جاى حرب ! مناسب آن است كه همين لحظه بر سر ايشان رفته تمامى ايشان را دستگير بايد نمود . »\r\n\r\n\r\n","description":"","footnote":"\r\n( 1 ) . ق : عليه و آله التحية من الملك الاكبر . ابن اثير تمامى وقايع اين سال را در حوادث سال 571 ه . ق . آورده است .\r\n","page_name":" 3309 ","page_number":341},
  {"content":"\r\n\r\nزلف‌اندار - كه سپهسالار سيف الدّين بود و قبل از اين در جنگ سابق گريخته - در اين وقت نيز شروع در شجاعت لفظى كرده گفت : « ايشان چه كس باشند كه ما را غافل بر سر ايشان بايد رفت ! على الصباح مردانه به ضرب شمشير آبدار دمار از روزگار ايشان برمىآوريم . »\r\nالقصّه ، چون صباح شد و از جانبين صفوف قتال آراسته شد ، آن فرامرز صولت ، افندى بيزى ، يعنى زلف‌اندار احمق ، سپهسالار سيف الدّين غازى ، رايات را در زمين پست نگاه داشت كه تا كسى نزديك نمىآمد ، مطلقا آنها را نمىديد . بنابراين چون صفى كه از سپاه سيف الدّين غازى پيش رفته بود نگاه كردند و رايات سلطان خود را نديدند ، به خيال آنكه سيف الدّين غازى گريخته ، پس [ 137 الف 
  ] جنگ ناكرده همه روى به گريز نهادند . آن‌چنان رفتند كه برادر به برادر نمىايستاد « 1 » و غير از يك كس در آن معركه كشته نشد . و بر بندگان سيف الدّين غازى آن‌قدر ترس و هراس صلاح الدّين استيلا يافت كه چون به موصل رسيد خواست كه از آنجا فرار نموده به قلعهء عقر « 2 » رود .\r\nو چون در اين باب با وزير خود ، مجاهد الدّين قايماز مشورت كرد ، او مانع شد و گفت كه « هرگاه كه تو موصل را براى همدان ( ؟ ) گذاشتى ، هزار مثل قلعهء عقر به كار تو نمىآيد ، بلكه همان مستحفظان و نگاهبانان قلعه كه نوكران معتمد تواند تو را گرفته به صلاح الدّين مىسپارند . الحال مصلحت آن است كه در موصل توقّف كرده در مقام استعداد و تهيّهء اسباب درآيى تا در اطراف و اكناف عالم خبر رود كه سيف الدّين غازى سپاه نگاه مىدارد و مردم از همه‌جا به تو رجوع كنند . از اين شكست هم هيچ باكى نيست . پادشاهان دايما شكست يافته‌اند و باز بر دشمن غالب آمده‌اند . باوجود آنكه اين شكست نبود كه ما به جنگ مغلوب شده باشيم ، بلكه اين حركتى بود كه از خرى و احمقى زلف‌اندار نامرد روى نمود . همچنانكه شكست پارسال برادر تو عزّ الدّين مسعود نيز از رهگذار نامردى او بود . »\r\nالقصّه ، سيف الدّين غازى به سخن مجاهد الدّين قايماز تسلّى يافته در موصل قرار گرفت و زلف‌اندار را از امارت جيوش عزل نمود و مجاهد الدّين قايماز را به آن منصب سرافراز گردانيد .\r\nو ابن اثير در كامل التواريخ آورده كه آنچه عماد كاتب در كتاب « برق‌شامى » كه در دولت صلاحيه « 3 » نوشته ، آورده كه سيف الدّين غازى در اين معركه بيست هزار سوار همراه داشت ، محض از براى خوش‌آمد صلاح الدّين يوسف نوشته ، و الّا من جريدهء عارض سيف الدّين\r\n\r\n\r\n","description":"","footnote":"\r\n( 1 ) . يعنى برادر به برادر اعتنا نمىكرد .\r\n( 2 ) . شهر و قلعه‌اى بين تكريت و موصل .\r\n( 3 ) . مراد دولت صلاح الدّين ايوبى است .\r\n","page_name":" 3310 ","page_number":342},
  {"content":"\r\n\r\nغازى را مطالعه كرده بودم ، شش‌هزار و چيزى بود ؛ چه ، زيادتى شش‌هزار به پانصد نمىرسيد و صلاح الدّين شش‌هزار سوار داشت .\r\nالقصّه ، صلاح الدّين تمامى اسباب و اموال كه در اردوى سيف الدّين غازى بود بر سپاه خود قسمت كرده عنان عزيمت به صوب قلعهء بزاعه « 1 » منعطف داشت و آن قلعه را بعد از محاصره جبرا و قهرا فتح نموده به يكى از معتمدان خود سپرد . و از آنجا روى به مدينهء منبج ، كه از آن قطب الدّين ينال بن حسّان منبيجى « 2 » بود و ميان قطب الدّين ينال و صلاح الدّين عداوت قديم بود و قطب الدّين هميشه خبث او مىكرد و مردم را از وى بازمىگردانيد و مهما امكن سعى و اهتمام در زوال دولت صلاح الدّين مىنمود ، و صلاح الدّين شهر منبج را به مجرّد رسيدن گرفت . امّا قطب الدّين قلعهء او را مستحكم ساخته در مقام ممانعت و مدافعت درآمده آخر الأمر ، صلاح الدّين از اطراف و جوانب آن قلعهء نقب‌ها زده قلعه را نيز به دست آورد . و قطب الدين ينال را دستگير نمود و آنچه داشت همه را از وى گرفت ، چنانچه قادر بر قوت يك روزه نبود . بعد از آن او را سر داد . « 3 »\r\nقطب الدّين چون از دست صلاح الدّين جان به سلامت خلاص كرد ، روى به موصل نهاد و سيف الدّين غازى رقّه را به جاگير وى ارزانى داشت . و صلاح الدّين بعد از فتح منبج روى به قلعهء عزاز « 4 » - كه در استحكام و متانت از جميع قلاع آن ديار ممتاز است - آورده آن قلعه را محاصره نمود . و در اثناى محاصره روزى صلاح الدّين در خيمهء يكى از امراى خود كه او را جاولى گفتندى و آن مقدّم طايفهء اسديّه بود ، نشسته ، كه ناگاه يكى از باطنيّه برجست و كارد [ ى 
  ] حوالهء صلاح الدّين كرد . اتفاقا چون صلاح الدّين دستار زير كلاه - كه او را مغفر گويند - داشت ، كارد چندان كارگر نيامد « 5 » مع هذا صلاح الدّين هردو دست او را گرفته بود و او هم چنان كارد بر گردن صلاح الدّين مىزد كه تا رسيدن امير سميران ، كه در بيرون خيمه بود چند زخم بر صلاح الدّين رسيده بود . چون امير سميران رسيد و دست آن باطنى را گرفت ، آن بدبخت فدوى چون دست از جان خود شسته بود او را نيز زخمى رسانيد ، تا آنكه كشته شد .\r\nمقارن كشته شدن او ، فدوى ديگر روى به صلاح الدّين آورد . چون او را نيز به قتل رسانيدند ، فدوى سيم كارد كشيده ، چون متوجّه صلاح الدّين شد ، او را نيز همانجا پاره‌پاره\r\n\r\n\r\n","description":"","footnote":"\r\n( 1 ) . ق : براغه . شهرى از توابع حلب در وادى بطنان در بين منج و حلب .\r\n( 2 ) . ق : سان بن حسّان مسيحى ؛ م : سال بن حسان مسيحى .\r\n( 3 ) . او را آزاد كرد .\r\n( 4 ) . ق : عزاز ؛ م : غرار . رجوع شود به پاورقى 2 ، صفحهء 2889 كتاب .\r\n( 5 ) . ابن اثير مىنويسد : « صلاح الدّين كژاغند ( يك قسم جامه كه لاى آن به جاى پنبه ، ابريشم يا كثر مىگذاشتند و در جنگها زير زره بر تن مىكردند . فرهنگ عميد ) پوشيده بود . - الكامل ، ج 11 ، ص 430 .\r\n","page_name":" 3311 ","page_number":343},
  {"content":"\r\n\r\nكردند . صلاح الدّين چون از مشاهدهء اين حال بسيار هراس بر باطن او استيلا يافته بود ، سوار شده روى به خيمهء خود نهاد . و زخمى بسيار خورد . بعد از آن فرمود كه سپاه او را تحقيق كردند ، هركس را كه مردم معتمد او مىشناختند او را نگاه داشتند و هركسى كه بيگانه بود و او را نمىشناختند ، همه را بيرون كردند . [ 137 ب 
  ] و حكم كرد كه بعد از اين بىضامن كسى را نگاه ندارند . و در باب گرفتن قلعهء عزاز به جدّ شده بعد از سى و هشت روز آن قلعه را فتح نمود و در يازدهم شهر ذيحجة الحرام به اندرون قلعه درآمد . روز ديگر كوچ كرده متوجّه حلب شد .\r\nاين نوبت سيم نيز حلب را محاصره نمود . امّا اين مرتبه عامّهء اهل حلب در مقام جنگ درآمده مطلقا سپاه صلاح الدّين را نمىگذاشتند كه به نزديك شهر توانند رفت . بنابراين مدّت مديدى صلاح الدّين دور تر از شهر حلب فرود آمده هيچ‌كس را نمىگذاشت كه از بيرون به اندرون رود و نه از اندرون به بيرون . از اين جهت اهل حلب ترسيدند كه مبادا قحطى و گرانى به‌هم رسد . پس جماعتى از علما و صلحا در ميان درآمده قرار به صلح دادند ، « 1 » به‌شرط آنكه سيف الدّين غازى و ملك صالح و برادر سيف الدّين ، كه در سنجار و نصيبين بود ، همه با هم متّفق باشند و به منازعت يكديگر نكوشند ، و آنچه از بلاد شام صلاح الدّين گرفته از آن او باشد .\r\nچون مبانى صلح استحكام يافت ملك صالح خواهر كوچك خود را كه ملك نور الدّين او را بسيار دوست مىداشت به او داد كه قلعهء عزاز را از صلاح الدّين بطلبد و او را پيش صلاح الدّين فرستاد . صلاح الدّين آن دختر را كمال اعزاز و احترام نموده از نفايس جواهر و تحف بسيار به او پيشكش كرد . بعد از آن از وى پرسيد كه « اى بىبى من ! ديگر چه مىخواهى ؟ » آن صبيه گفت كه « قلعهء عزاز را مىخواهم . » فى الحال ، آن قلعه را نيز به او بخشيد و در ساعت فرمود كه عمّال و نوّاب او از آن قلعه بيرون آيند و قلعه را به كسان بىبى كوچك بسپارند .\r\nو از جمله وقايع اين سال آنكه در ماه ذيحجه در مكّهء معظّمه ميانهء امير حاجّ عراق عرب امير طاشتكين و امير مكثر ، امير مكّه ، محاربه واقع شد و از جانبين مردم بسيار كشته شدند . و امير مكّه ، مكثر ، از مقاومت حجّاج عاجز آمده پناه به قلعهء خود كه بر كوه ابو قبيس بنا كرده بود برد و امير حاج ، طاشتكين او را محاصره نمود . آخر الأمر ، نيز از آن قلعه بيرون آمده روى به باديه رفت و به فرمودهء خليفه مستضيئى باللّه امارت مكّه را به برادرش ، داود دادند . و در اين فتنه خانه‌هاى اكثر تجّار را كه در مكّه ساكن بودند تاراج كردند و بسيار خانه‌ها را به آتش سوختند .\r\nو از عجايب حالاتى كه در اين معركه روى نموده آن بود كه يكى از مردم امير حاج قاروره‌اى پر نفت كرده برسرايى كه ملك يتيمان بود انداخت ، چنانچه آن سرا با تمام آنچه در\r\n\r\n\r\n","description":"","footnote":"\r\n( 1 ) . بيستم محرّم سال بعد .\r\n","page_name":" 3312 ","page_number":344},
  {"content":"\r\n\r\nآنجا بود بسوخت . بعد از آن قاروره‌اى ديگر پر كرد كه بر خانهء ديگر بيندازد ، كه ناگاه سنگى بر قارورهء او رسيد و قاروره شكست و آتش به آن شخص درگرفت و سه روز به كمال الم و عذاب گذرانيده و روز چهارم جان به قابض ارواح سپرد .\r\nو در اين سال خليفه مستضيئى باللّه حجابت دار الخلافه را به ابو طالب نصر بن علىّ بن ناقد كه در كوچكى به قبرّه « 1 » اشتهار داشت حوالت فرمود . چون ابو طالب مذكور با آن منصب عظيم القدر سوار شده به بازار درآمد ، عامهء بغداد از اطراف و جوانب فرياد « قبرّه ، قبرّه » برآوردند . چون اين خبر به خليفه رسيد ، جماعتى را فرستاد كه مردم بغداد را منع و زجر بليغ كردند . و مردم زبان « 2 » خود را از گفتن آن كلمه نگاه‌داشتند . اتفاقا روز عيد اضحى رسيد و ابو طالب مىخواست كه به شوكت هرچه تمام‌تر به جانب مصلّى رود كه به او رسانيدند كه « جمعى از ظرفاى بغداد قبرّه بسيار خريده‌اند و در وقتى كه سوار شده بيرون آيى ، ايشان آن قبرّه‌ها را در پيش پيش تو به جنگ انداخته باشند » و چون اين خبر به خليفه رسيد ، دانست كه منع عوام فايده ندارد و اين صحبت به مسخرگى مىكشد . بنابراين او را از اين منصب عزل نمود و ابن معوّج را به آن منصب سرافراز گردانيد .\r\nو در ماه رمضان اين سال شمس الدّوله تورانشاه ، برادر صلاح الدّين ، كه در يمن بود به ديدن برادر خود به شام آمده و شوكت صلاح الدّين بسيار بلند گشت ؛ چه ، تمام ديار مصر و شام و يمن و بعضى از موصل و ديار بكر در تحت تصرّف وى درآمد . و فرنگان بسيار از وى هراسان گشته ، در مقام ملايمت و خدمتكارى درآمده كسان را واسطه ساختند تا صلاح الدّين قصد بلاد ايشان نكند و ايشان را به حال خود گذارد . و چون صلاح الدّين داعيهء رفتن به جانب بلاد اسماعيليه و استيصال ايشان در خاطر داشت ، التماس فرنگان را مبذول داشت و با ايشان مصالحه كرد . « 3 »\r\nو در اين سال از محدّثين ، ابو الحسن علىّ بن عساكر « 4 » البطايحى وفات يافت . و هم در ماه ذيحجهء اين سال از اعيان علماى حديث و فقه ابو سعيد رزاز « 5 » فوت شد .\r\n\r\n\r\n","description":"","footnote":"\r\n( 1 ) . چكاوك ، پرنده‌اى كوچك و خوش‌آواز شبيه گنجشك .\r\n( 2 ) . در متن : زنان .\r\n( 3 ) . ابن اثير اين واقعه را در حوادث سال 571 ه . ق . آورده است .\r\n( 4 ) . م ، ق : عسارك . ابن تفرى بردى درگذشت او را در وقايع سال 571 ه . ق . آورده است . - النجوم الزاهرة ، ج 6 ، ص 77 .\r\n( 5 ) . ق : ابو سعيد وزار ؛ الكامل : ابو سعيد رزاز .\r\n","page_name":" 3313 ","page_number":345},
  {"content":"\r\n . \r\n","description":"","footnote":"","page_name":" 3314 ","page_number":346},
  {"content":"\r\n\r\n\r\nذكر وقايع سال پانصد و شصت و يكّم از رحلت [ 138 الف 
  ] خير البشر « 1 »\r\nدر محرّم اين سال صلاح الدّين روى به بلاد اسماعيليهء حلب نهاد و شروع در نهب و غارت آن ولايت كرده قلعهء مصياب « 2 » را ، كه در ميان قلاع آن طايفه مستحكم‌تر نبود محاصره نمود .\r\nسنان ، والى آن قلعه كه مقدّم اسماعيليهء آن حدود بود ، چون طاقت مقاومت صلاح الدّين نداشت التجا به خال صلاح الدّين ، شهاب الدّين كه حاكم حمات بود برده او را شفيع خود گردانيد كه از سر محاصرهء آن قلعه بازگرداند ، كه « آنچه گذشت ، گذشت . بعد از اين ايشان مطيع و منقاد خواهند بود . و امرى كه موجب رنجش خاطر صلاح الدّين باشد از ايشان به ظهور نخواهد رسيد . »\r\nو چون شهاب الدّين حارمى در شفاعت ايشان كمال سعى و اهتمام نمود « 3 » و سپاه صلاح الدّين نيز از جنگ كردن به ستوه آمده بودند ، صلاح الدّين شفاعت خال خود ، شهاب الدّين حارمى را قبول كرده از سر محاصرهء قلعهء مصياب كوچ كرده عنان عزيمت به صوب دمشق منعطف داشت . و اين نوبت زياده از يك هفته مكث نكرده متوجّه مصر گشت ؛ چه ، مدتى بود مديد كه از مصر برآمده بود و به‌واسطهء آنكه مبادا سيف الدّين غازى بر بلاد شام استيلا يابد ، رفتن مصر بر وى ممكن نبود . الحال ، چون ايشان بعد از مغلوب ساختن مصالحه نموده بود خاطر از ممر بلاد شام جمع كرده به مصر رفت . و چون به مصر رسيد فرمود\r\n\r\n\r\n","description":"","footnote":"\r\n( 1 ) . ق : عليه و آله التحية من الملك الاكبر .\r\n( 2 ) . ق : مضبات ؛ م : مضناب . رجوع شود به پاورقى 4 ، صفحهء 3012 كتاب .\r\n( 3 ) . سنان ، سردستهء اسماعيليان ، شهاب الدّين را تهديد كرده بود كه اگر پيش صلاح الدّين شفاعت نكنى « . . . تو و همهء افراد خاندان صلاح الدّين و اميران او را خواهم كشت . » - ابن اثير .\r\n","page_name":" 3315 ","page_number":347},
  {"content":"\r\n\r\nكه در دور مصر و قاهره حصارى مستحكم بنا نهادند و قلعه‌اى ديگر بر كوهى كه به جبل مقّطم « 1 » اشتهار دارد بنا فرمود كه دورش هزار و نهصد و بيست و نه ذراع بود به ذراع هاشمى « 2 » و هنوز آن قلعه به اتمام نرسيده بود كه صلاح الدّين از عالم رفت .\r\nو از جمله وقايع اين سال آنكه چون صلاح الدّين از دمشق به مصر رفت ، فرنگان نقص عهد نموده شروع در بىاندامى و تاخت و تاراج بلاد شام نموده ، اعمال بعلبك را خراب كردند . و چون شمس الدوله تورانشاه كه در دمشق مانده بود بر اين حال اطّلاع يافت لشكرى آراسته متوجّه دفع ايشان شد و در موضعى كه به عين الجرّ « 3 » اشتهار دارد ميانهء شمس الدّوله تورانشاه و فرنگان محاربه واقع شد . شمس الدوله طاقت مقاومت نياورده روى به گريز نهاد و جمعى كثير از سپاه او به قتل رسيد و جمعى اسير گشتند ؛ از آن جمله سيف الدّين ابو بكر سلّار ، كه از اعيان سپاه شام بوده گرفتار شد . و فرنگان قوّت تمام يافتند .\r\nو از جمله وقايع اين سال آنكه شهاب الدّين ، صاحب شهرزور ، كه از جمله امراى سيف الدّين غازى بود ، به‌واسطهء آنكه سيف الدّين غازى ، مجاهد الدّين قايماز را - كه ميانهء او و شهاب الدّين مذكور عداوت قديم بود امير الأمراى خود ساخته بود - اظهار تمرّد و عصيان نمود . و چون اين معنى اشتهار يافت ، پس جلال الدّين ، وزير سيف الدّين ، كه ميانهء او و شهاب الدّين مذكور صداقت و دوستى بود ، مكتوبى نصيحت‌آميز - كه آن مكتوب ميانهء عربان مشهور است و در حقيقت دستور ملكدارى تواند بود - نوشته به او فرستاده و او را از مخالفت ولىنعمت بسيار ترسانيد و از وخامت عاقبت آن حركت هراسانيد .\r\nو چون آن مكتوب بلاغت اسلوب به شهاب الدّين رسيد ، مضامين آن در خاطر او تأثير تمام كرد . بنابراين ، ترك مخالفت نموده به خدمت سيف الدّين غازى آمد و به عنايات پادشاهانه سرافراز گشت .\r\nو از جمله وقايع عجيبه كه از قبيل « فرج بعد الشدّة » تواند بود ، ميانهء دو برادر ابراهيم و عيسى كه از كردان بشنويه بودند واقع شده بود . و كيفيت آن واقعه در تواريخ معتبره چنين آورده‌اند كه در ديار عرب در جزيرهء ابن عمر فنك « 4 » كه به استحكام آن مبالغه توان گفت كه در هيچ‌جا قلعه‌اى ديگر واقع نيست مگر قلعهء دولت‌آباد دكهن ؛ چه ؛ اين قلعهء فنك نيز مانند\r\n\r\n\r\n","description":"","footnote":"\r\n( 1 ) . در متن : معظم ، تصحيح براساس الكامل و معجم البلدان .\r\n( 2 ) . ذراع : نام چندين واحد قديم براى طول است كه جملگى مبتنى بر فاصلهء آرنج تا نوك انگشت وسطى بوده است .\r\nذراع هاشمى يا ذراع مساحى به طول متوسط 5 / 66 سانتيمتر است كه از زمان منصور خليفه به كار گرفته شده است . - دايرة المعارف مصاحب .\r\n( 3 ) . ناحيه است در بقاع بين بعلبك و دمشق . گفته مىشود كه حضرت نوح ( ع ) از اين مكان بر كشتى نشست . - ياقوت ، معجم البلدان .\r\n( 4 ) . در متن : فناب ، تصحيح براساس الكامل و معجم البلدان .\r\n","page_name":" 3316 ","page_number":348},
  {"content":"\r\n\r\nقلعهء دولت‌آباد بر كوهى [ است 
  ] گرد كه از هيچ‌جا راه بالا رفتن ندارد غير از يك راهى كه مشرف است بر جميع عمارات اين قلعهء پايين . و بر بالاى آن نيز عمارتى ساخته‌اند كه والى آن قلعه با اهل و عيال خود در آنجا مىباشند و باقى مردم در قلعهء پايين . و اين قلعه قبل از تاريخ اين سال كه وقايع آن نوشته مىشود ، « 1 » به سيصد سال گذشته در دست اين كردان مىبود . و در اين سال ابراهيم نام شخصى ، والى آن قلعه بود . و او را برادرى بود عيسى نام كه او از برادر خود رنجيده ، از قلعه بيرون رفته ، مردم را با خود متّفق مىگردانيد كه شايد آن قلعه را از دست برادر بيرون تواند بردن . آخر الأمر ، كار به جايى رسيد كه جمعى از دربانان معتمد ابراهيم با او همزبان شده قبول كردند كه هروقتى كه او جماعتى را بفرستد يا خود بيايد ، ايشان دروازهء قلعه را جهت ايشان بگشايند .\r\nو چون على اين مهم را پخته ساخته ، قريب به سى [ 138 ب 
  ] كس از مردم قلعهء پايين كه با او متفق شده بودند گفت : « دربانان قلعهء بالا كه با برادرم ابراهيم در آنجا مىباشند ، به ما قرار دادند كه هرگاه كه كسان تو مىآيند ما دروازه را جهت ايشان مىگشاييم . اكنون بايد رفت و كار ابراهيم را يكرو كرد تا ما به قلعه درآييم . » بنابراين ، آن جماعت شبى كه ميانهء دربانان و ايشان موعود شده بود ، بر در آن قلعه رفتند و دربانان فى الحال قلعه را باز كردند و آن جماعت به بالا رفته در عين خواب او را دريافتند . او را گرفته در مخزن كردند . و يكى از آن جماعت شمشيرى بر دوش ابراهيم زد . امّا چون حق سبحانه تعالى او را نگاه‌داشته بود شمشير او مطلقا كارى نكرد . و بعد از گرفتن ابراهيم و خدمتكاران او كه بالا بودند ، همه را در خانه‌ها مضبوط ساخته خود به پشت‌بام قلعه برآمده كه عيسى در آن طرف دجله منتظر است كه ايشان كارى كنند تا او به قلعه درآيد . ايشان را بر پشت‌بام قلعهء دويم ديده متوجّه قلعه گردد . و چون صبح روشن شد ، آن جماعت بر بالاى قلعه برآمده انتظار عيسى مىداشتند . و عيسى نيز از آن طرف دجله ايشان را بر بالاى قلعه ديد . از روى خوشحالى و ذوق تمام متوجّه آن صوب گشت كه از آب دجله عبور نموده به قلعه درآيد ، كه به يك ناگاه از لطايف الهى لطيفه‌اى روى نمود كه موجب خلاصى ابراهيم گرديد . و آن‌چنان بود كه زن ابراهيم در مخزنى ديگر مقابل آن مخزنى كه جماعت ابراهيم را در آنجا كرده و دو شخص بر وى موكّل گردانيده بودند و خود به بالا رفته بودند ، مىبود . و آن مخزن شبكهء آهنين داشت كه مشرف بود بر قلعه ، كه در آنجا سپاه ابراهيم بودند . و چون هواخواهان على دروازهء قلعهء دويم را مضبوط ساخته بودند و از دست مردم ابراهيم كه پايين مانده بودند هيچ كارى برنمىآمد ، در اين وقت زن ابراهيم زورى\r\n\r\n\r\n","description":"","footnote":"\r\n( 1 ) . سال تأليف الكامل ابن اثير جزرى .\r\n","page_name":" 3317 ","page_number":349},
  {"content":"\r\n\r\nكرد و آن شبكهء آهنين را دور انداخت . ديد كه جمعى از سپاه شوهرش در آنجا حاضرند ، امّا به‌هيچ‌وجه قدرت بر هيچ‌چيز ندارند . آخر الأمر ، زن ابراهيم كرباسى كه از جهت خيمه ساختن آورده بودند و در اين خانه مىبود بر هم گره بسته از آن شبكه به پايين فرستاد و سر او را به بالا در چوبى محكم كرد . و آن جماعتى كه بالا رفته انتظار مقدم عيسى مىبردند مطلقا بر اين حال اطّلاع ندارند .\r\nو عيسى كه به آن طرف دجله آمده مىخواست كه از آب بگذرد ، چون ديد كه جماعتى دست بر ريسمان طور مانند زده بالا مىروند ، بنياد فرياد كرد كه شايد كه آن جماعت متنبه شوند . و زن ابراهيم كه ديد عيسى مىخواهد مردم بالا را خبردار كند ، او نيز مردم قلعه را فرمود كه فرياد كنند تا آوازها به‌هم مختلط شده آن جماعت را اطّلاع بر حقيقت حال حاصل نشود .\r\nالقصّه ، زن ابراهيم بيست مرد را به آن كرباس بالا كشيد و در آن مخزن نگاه‌داشت و خود كاسه‌اى شير برداشته متوجّه آن مخزن كه شوهرش را در آنجا مضبوط ساخته بودند ، گشت .\r\nچون آن دو مرد موكّل ديدند كه زن ابراهيم شير براى شوهرش مىآورد ، مانع او نشده گذاشتند كه پيش او رفت . و زن ، شوهر را بر حقيقت حال اطّلاع داد . در اين وقت فى الحال آن جماعت از در مخزن درآمده ، اولا آن دو موكّل را به قتل رسانيدند ، بعد از آن روى به بالا نهاده آن جماعت را نيز سزا رسانيدند ؛ غير از يك كس را كه خود را از آن بالا به پايين انداخته پاره‌پاره شد . و عيسى خايب و خاسر بازگشت و ابراهيم بر همّت زنش خلاص گشت .\r\nو از جمله وقايع اين سال آنكه ، پسر ملكشاه بن محمود سلجوقى كه در خوزستان نزد شمله تركمان بود ، در اين سال لشكرى جمع آورده بر سر بندنيجين رفته غارت و تاراج كرد و هرچه در آن شهر يافت از سپاه بيداد و ظلم در آن شهر به ظهور رسانيد . و چون در بغداد اشتهار يافت ، وزير خليفه ، عضد الدّين ، با سپاه بسيار كه از بغداد و حلّه و واسط جمع آورده متوجّه دفع او شد . و از امراى بزرگ طاشتكين ، امير الحاج و عزغلى « 1 » نيز همراه عضد الدّين وزير بودند . و چون ايشان از بغداد برآمده نزديك به بندنيجين رسيدند ، پسر ملكشاه بندنيجين را گذاشته به خوزستان رفت و ايشان از عقب او رسيده ، اسباب و اموال جمعى از تركمانان را كه همراه پسر ملكشاه بودند غارت كردند .\r\nو چون تركمانان اين خبر شنيدند ، بىرخصت او به قصد محاربهء سپاه بغداد و استخلاص اموال و اسباب خود بازگشتند . ملكزاده ايشان را مانع آمده نگذاشت كه ايشان بروند و آن\r\n\r\n\r\n","description":"","footnote":"\r\n( 1 ) . در متن : عرعلى .\r\n","page_name":" 3318 ","page_number":350},
  {"content":"\r\n\r\nمقدار در حدود خوزستان صبر كرد كه سپاه بغداد بازگشته به بغداد رفتند . و اين نوبت بار ديگر باز به بندنيجين درآمده آنچه اوّل گذاشته بود ، آن‌چنان تاخت و تاراج نمود كه فوق آن متصوّر نبود .\r\nو در اين سال از مشاهير اكابر [ 139 الف 
  ] قاضى كمال الدّين محمّد ابو الفضل [ بن 
  ] عبد اللّه شهرزورى كه باوجود فضل و علم در امور ملكى و تدبير دول دخل تمام داشت ، وفات يافت .\r\n\r\n","description":"","footnote":"","page_name":" 3319 ","page_number":351},
  {"content":"\r\n . \r\n","description":"","footnote":"","page_name":" 3320 ","page_number":352},
  {"content":"\r\n\r\n\r\nذكر وقايع سال پانصد و شصت و دويم از رحلت خير البشر « 1 »\r\nاز جمله وقايع اين سال « 2 » آنكه در ماه جمادى الأوّل صلاح الدّين يوسف لشكرهاى خود را جمع آورده متوجّه بلاد فرنگ شد . اوّلا عسقلان را در تاريخ بيست و چهارم ماه مذكور بعد از نهب و غارت و اسير گرفتن زن و فرزند فرنگان ، سوختند و ويران ساختند . و چون از فرنگان در باب ممانعت او از عسقلان هيچ حركتى نديد ، سپاه صلاح الدّين يوسف از اين جهت مغرور شده در ولايت متفرّق شدند و هرفوجى به قصد تاخت و تاراج به جانبى رفتند . صلاح الدّين خود نيز با جمعى قليل متوجّه رمله - كه آن نيز در دست فرنگان بود - گشت ، و در رمله نيز هيچ‌كس از فرنگان خود را به ايشان ننمود و سپاه صلاح الدّين رمله را نيز آنچه توانستند تاراج كردند . و از رمله صلاح الدّين به قصد آنكه بعضى از قلعه‌هاى مستحكم ايشان را متصرّف شود بيرون آمده عنان عزيمت به صوب آن قلاع منعطف داشت .\r\nدر اثناى راه به رودخانه‌اى پرآب رسيده شروع در گذشتن كردند . و چون پاره‌اى از آن جماعت قليل كه با صلاح الدّين مانده بودند از آب گذشته به آن طرف رفتند و بعضى هنوز اين طرف مانده بودند كه به يكباره از هردو طرف آن رودخانه فوج‌فوج فرنگان پيدا شدند ، تا آن قدر جماعت كه دشت و صحرا از فرنگان پر شد . صلاح الدّين با آن جماعت قليل ثبات‌قدم ورزيده در مقام جنگ درآمد . و اوّل كسى كه از سپاه صلاح الدّين دست به جنگ كرد برادرزادهء او بود ، تقى الدّين نام . او در پيش عمّ خود آن روز داد مردى و مردانگى داد و\r\n\r\n\r\n","description":"","footnote":"\r\n( 1 ) . ق : عليه و آله التحية من الملك الاكبر .\r\n( 2 ) . ابن اثير وقايع اين سال را جزو حوادث سال 573 هجرى ثبت كرده است .\r\n","page_name":" 3321 ","page_number":353},
  {"content":"\r\n\r\nجمعى كثير از فرنگان را به اشارهء نيزه از پشت زين غلطانيد و به نوك سنان جان‌ستان ايشان را هلاك گردانيد . بعد از آن پسر خود ، احمد نام را كه در حسن و جمال او را يوسف مصرى گفتندى و سنّ او هنوز به بيست نرسيده بود ، فرمود كه بر فوج فرنگان حمله كند . احمد بن تقى الدّين به اشارهء پدر يكباره حمله كرد و مردانه صحيح و سالم بيرون آمد و دو فرنگى را بر خاك مذلّت انداخت . مع هذا بار ديگر باز پدرش او را فرستاد . اين نوبت بعد از تردّد بسيار آن جوان خوش‌عذار به قتل رسيد . صلاح الدّين از ممرّ كشته شدن احمد بسيار متأثر شد .\r\nبعد از كشته شدن احمد و جمعى كثير كه با او در جنگ كردن موافقت داشتند ، فرنگان از اطراف و جوانب هجوم آورده روى به صلاح الدّين آوردند و نزديك به آن رسيده بود كه صلاح الدّين يوسف گرفتار شود كه جمعى از سپاه او خود را در ميان آورده آن‌مقدار تلاش كردند كه صلاح الدّين يوسف با سى چهل كس از پيش ايشان به جانب صحرا [ همچون 
  ] دو تير پرتاب جدا شد . بعد از آن ، هركس كه توانست خود را به عقب او مىرسانيد . و فرنگان مشغول تاراج كردن خزانهء صلاح الدّين شدند . و شب در ميان آمد ، و صلاح الدّين در آن بريّه با جمعى قليل سرگردان و حيران ، نه آزوقه و نه آب . القصّه ، بعد از مشقّت بسيار و محنت بىشمار كه جمعى كثير از مردم خوب او در آن بريّه از تشنگى هلاك شدند ، صلاح الدّين خود را به مصر رسانيد و باقى سپاه صلاح الدّين ، كه قبل از وقوع اين واقعه در ولايت فرنگان از براى تاخت و تاراج متفرّق شده بودند ، همه بر دست فرنگان گرفتار شدند و آنچه نامدار بودند آنها را در بند نگاه داشتند و باقى را به ضرب تيغ بىدريغ هلاك گردانيدند .\r\nو از جمله اعيان امراى صلاح الدّين كه به دست ايشان افتاده بود فقيه عيسى هكّارى بود - كه مقدّم طايفهء اسديه « 1 » بود و باوجود فضل و علم ، در شجاعت سرآمد اهل زمان خود بود - و برادرش ظهير الدّين . آخر الأمر ، صلاح الدّين ، فقيه عيسى را به شصت هزار دينار بازخريد .\r\nو روز يازدهم شهر جمادى الآخر صلاح الدّين به آن حال ابتر به مصر رسيده مكتوبى به خطّ خود به برادر خود شمس الدّين تورانشاه كه در دمشق بود نوشت . مضمونش آن بود كه « ما چند مرتبه در اين معركه مشرف بر هلاك شديم . غايتش چون ارادهء حق‌تعالى به آن متعلّق است كه از ما در اعلاى معالم اسلام امرى چند كه محمود و مشكور آن درگاه باشد ، به ظهور رسد ، ما را از آن مهلكه خطير نجات داد . » « 2 »\r\n\r\n\r\n","description":"","footnote":"\r\n( 1 ) . فقيه عيسى از بزرگان اصحاب اسد الدّين شيركوه به‌شمار مىرفت .\r\n( 2 ) . و نامه را با اين بيت شروع كرده بود :\r\n ذكرتك و الخطّى يخطر بيننا * و قد نهلت منّا المثقّفة السّمر \r\nيعنى : من به ياد تو بودم درحالى كه نيزهء خطى ميان ما مىخراميد و نيزهء گندمگون از خون ما سيراب شده بود .\r\n","page_name":" 3322 ","page_number":354},
  {"content":"\r\n\r\nو هم در اين سال در ماه جمادى الأوّل ، فرنگان بر سر مدينهء حمات رفته آن شهر را محاصره كردند . و منشأ اين آن بود كه كنت « 1 » فرنگى كه از امراى كبار [ 139 ب 
  ] آن طايفه بود و در شجاعت از جميع امراى ايشان امتياز داشت ، چون ديد كه صلاح الدّين اين‌چنين هزيمت يافته به مصر رفت ؛ و در سال گذشته برادرش شمس الدّين تورانشاه نيز از فرنگان شكست خورده بود ؛ در دمشق با جمعى قليل مانده ، فرصت غنيمت دانسته روى به مدينهء حمات آورد .\r\nصاحب مدينهء حمات ، شهاب الدّين حارمى ، خال صلاح الدّين ، در آن‌وقت بيمارى صعب داشت . امّا باوجود اين بيمارى چون خبر توجه كنت فرنگى به وى رسيد ، جمعى از اطراف و جوانب از امراى امير صلاح الدّين كه در آن حدود جاگيرها داشتند ، همه از براى امداد شهاب الدّين محمود حارمى و محافظت مدينهء حمات ، روى به آن شهر آوردند .\r\nچون فرنگان آمده آن شهر را محاصره كردند اهالى شهر و آن سپاه آن‌مقدار سعى و اهتمام نمودند كه زياده بر آن متصوّر نبود . چهار روز فرنگان آن شهر را محاصره داشتند و هر روز از صباح تا شام جنگ مىكردند . آخر الأمر ، روز چهارم مردم شهر و شهاب الدّين و غير آن سپاه متفرقه با هم اتفاق كرده از شهر بيرون آمده بر اردوى فرنگان هجوم آوردند . جنگى عظيم روى نمود و خلقى بسيار از جانبين به قتل رسيدند . آخر الأمر ، نسيم فتح و ظفر بر پرچم اهل اسلام وزيد و فرنگان خايب و خاسر كوچ كرده روى به قلعهء حارم « 2 » نهادند . بعد از رفتن فرنگان به سه روز شهاب الدّين حارمى وفات يافت . و قبل از فوت وى به سه روز ، پسرش جوان در سن شانزده سال فوت شده بود .\r\nو از جمله وقايع اين سال كشته شدن سعد الدّين كمشتگين بود بر دست ملك صالح و محاصره نمودن فرنگان قلعهء حارم را كه عمّال و نوّاب سعد الدين كمشتگين داشتند . و تفصيل اين مجمل آنكه چون استيلاى كمشتگين در دولت ملك صالح به جايى رسيد كه ملك صالح را مطلقا دخل در امور ملكى بىمشورت و صوابديد كمشتگين ممكن نبود . و او به‌اختيار خود بىمشورت ملك صالح هر مهمّى كه خواستى مىساختى ، تا آنكه كار به جايى رسيد كه در اين سال وزير ملك صالح را ، كه او را ابو صالح بن عجمى گفتندى و او در زمان ملك نور الدّين نيز كمال اعتبار داشت و در اين هنگام نيز محل اعتماد ملك صالح بود ، به اشارهء كمشتگين در مسجد جامع يكى از فدويان اسماعيليه وى را به قتل رسانيد . و چون ابو صالح بن عجمى كشته شد ، مردم به ملك صالح گفتند كه « تو را در سلطنت غير از نام چيز ديگر نيست ؛ چه ، هرگاه كه\r\n\r\n\r\n","description":"","footnote":"\r\n( 1 ) . در متن : كمند . تصحيح بر پايه الكامل . در وقايع سال 559 رحلت ( صفحهء 3303 كتاب ) ، مؤلف به اميرى فرنگى با نام كمند منجيلى اشاره كرده است كه براساس متن الكامل به ريموند صنجيلى تغيير يافت .\r\n( 2 ) . م : جازم ؛ ق : حازم .\r\n","page_name":" 3323 ","page_number":355},
  {"content":"\r\n\r\nوزير معتمد تو را شخصى از نوكرانت بكشد و تو از وى عاجز باشى ، مردم از تو چه اعتبار خواهند گرفت ! »\r\nالقصّه ، مردم چندان چيزها در آن باب به ملك صالح گفتند كه او را غيرت سلاطين به حركت آمده فى الحال فرمود كه سعد الدّين كمشتگين را گرفتند و خانهء او را غارت كردند . و چون كمشتگين گرفته شد ، مردم او كه در قلعهء حارم بودند ، در مقام تمرّد و عصيان شده قلعه را از براى مردم ملك صالح باز نمىكردند . ملك صالح فرمود كه كمشتگين را در پاى آن قلعه برده به ايشان بنمايانند و او را در آنجا به انواع عقوبات تعذيب مىكرده باشند تا ايشان قلعه را بدهند . و چون كمشتگين را به پاى آن قلعه بردند هرچند او تضرّع و زارى كرد كه قلعه را به مردم ملك صالح بدهند تا او از اين عذاب خلاص شود ، مطلقا اثرى بر گفتن او مترتّب نشد و قلعه را به‌هيچ‌وجه نمىدادند . تا آنكه كمشتگين در زير شكنجه هلاك شد . در اين وقت فرنگان كه حمات را در محاصره داشتند ، ترك آن محاصره كرده روى به قلعه حارم نهاده آن قلعه را محاصره كردند و كار بر اهالى آن به تنگ آوردند .\r\nدر اين وقت خبر رسيد كه صلاح الدّين از مصر به شام آمده . ملك صالح كس پيش فرنگان فرستاده ايشان را به زر راضى گردانيد كه از دور آن قلعه برخيزند كه مبادا اهل آن قلعه ، قلعه را به دست صلاح الدّين دهند و مطلقا از دست ما بيرون رود . فرنگان نيز چون از گرفتن آن عاجز شده بودند ، مبلغى كه ملك صالح به ايشان مىداد غنيمت دانسته از روى آن قلعه برخاسته راه بلاد خويش گرفتند . ملك صالح فى الحال فوجى از سپاه خود را گفت كه از اطراف و جوانب قلعه درآيند . و چون مردم قلعه را در محاصرهء فرنگان كار به جان رسيده بود و آزوقه نمانده ، در اين مرتبه فى الحال قلعه را تسليم ملك صالح كردند . ملك صالح غلام خود ، سرخك نام را در آن قلعه به حكومت تعيين نمود .\r\nو در اين سال در چهارم ماه ذيقعده عضد الدّين ابو الفرج محمّد بن عبد اللّه ، وزير خليفه مستضيئى بامر اللّه به عزيمت حج بيت اللّه الحرام از بغداد با موكبى عظيم بيرون [ 140 الف 
  ] آمده متوجه آن صوب گشت . و چون از دجله عبور نمود ، مردم خود را گفت كه « به هيچ‌كس از آمدن نزد من مانع مشويد كه مبادا شخصى پيش من حقّى داشته باشد و به‌واسطهء منع شما از طلب آن بازماند ، و من در اين سفر حقوق مردم بر ذمّه داشته باشم . »\r\nاتفاقا در روز اوّل هنوز به آن موضعى كه براى فرود آمدن قرار داده بودند نرسيده ، مردى پيش آمد « 1 » و گفت : « اى وزير ، من مظلومم . » عضد الدّين متوجّه او شد كه سخن او را بشنود كه\r\n\r\n\r\n","description":"","footnote":"\r\n( 1 ) . در دروازهء قطغتا . - ابن اثير ، الكامل .\r\n","page_name":" 3324 ","page_number":356},
  {"content":"\r\n\r\nناگاه كاردى برآورد و چنان بر تهيگاه بندگان وزير خلانيد كه وزير فرياد برآورد و دستار از سرش بر زمين افتاد . فدايى كارد ديگرى بر وى زد كه از اسب بيفتاد و جان به قابض ارواح سپرد . در اين وقت ابن معوّج ، حاجب دار الخلافه ، پيش آمد كه احوال وزير را ملاحظه نمايد كه همان فدايى - و بعضى گويند كه رفيقش - او را به كارد زد و رفيق سيم ايشان كارد كشيد ، دويد كه مردم از اطراف و جوانب هجوم آورده هرسه را پاره‌پاره كردند و بسوختند .\r\nو در كامل التواريخ آورده كه عضد الدّين قبل از اين حادثه به چند روز ، در واقعه‌اى ديده بود كه با ذو النّورين - يعنى عثمان بن عفّان - معانقه ؛ يعنى دست در گردن يكديگر داشتند . « 1 » بلى معانقه با ملحد در خواب همان معانقه و دست به گردن با ملحد در بيدارى بود . سبحان اللّه ! زهى مرتبهء بلند ؛ چه ، از اينجا معلوم مىشود كه بندگان وزير مانند ذو النورين نهايت رعايت اداى حقوق مردم و غايت عدالت و سويت در ايّام حكومت و وزارت خود مرعى مىداشتند ، تا آنكه به درجهء نكايت با ايشان شريك شدند . آرى اين دولت به هركس نمىرسد .\r\nو نيز ابن اثير از پسر وزير نقل مىكند كه پدرم صباح اين روز از خانه غسل كرده بيرون آمد و گفت : « بىشك من كشته مىشوم . » و بر ارباب لباب « 2 » مخفى نماند كه اگر وزير بعد از ديدن خواب و جزم كردن به كشته شدن خود ، نوعى مىفرمودند كه در اندرون خانهء خود در اثناى مصحف خواندن ، خصوصا سورهء البقره و بر وقت تلاوت آيهء  « فَسَيَكْفِيكَهُمُ اللَّهُ »  « 3 » به اين درجه مىرسيدند ، نهايت موافقت كه اثر معانقهء مذكور بود به ظهور مىرسيد .\r\nو در اين سال در بغداد فتنه‌اى عظيم روى نمود ، چنانچه تمام شهر برهم خورد . آخر الأمر ، به سعى خليفه مستضيئى بامر اللّه فرونشست . و منشأ اين آنكه در مداين ، مسجد مسلمانان و كنيسهء يهودان پهلوى هم واقع شده . اتّفاقا روزى يكى از يهوديان گفت كه « كى باشد كه ما از شنيدن اين بانگ خلاص شويم ؛ كه ما به تنگ آمديم . » و مسلمانان از شنيدن اين عبارت بر هم شده در مقام جنگ و جدل شدند و ميانهء يهودان و مداين و مسلمانان مهم به جنگ كشيد . امّا بعد از محاربه و مجادلهء بسيار يهودان غالب شدند و مسلمانان مداين مغلوب و منكوب شده به شكايت به بغداد آمدند .\r\nظاهرا قبل از آمدن ايشان ، يهودان كس پيش ابن عطا ، صاحب مخزن ، فرستاده او را بر شيوهء بسيار به جانب خود آورده بودند . بنابراين چون مسلمانان به بغداد آمده شكايت كردند ، ابن عطا ، صاحب مخزن ، فرمود كه ايشان را گرفته محبوس ساختند . بعد از آن باز ايشان را بيرون كرد . چون مسلمانان از حبس ابن عطا بيرون آمدند ، روى به جانب مسجد جامع قصر\r\n\r\n\r\n","description":"","footnote":"\r\n( 1 ) . حاشيهء « ق » : عجب خوابى .\r\n( 2 ) . در متن : الباب .\r\n( 3 ) . قرآن ، بقره : 137 .\r\n","page_name":" 3325 ","page_number":357},
  {"content":"\r\n\r\nدار الخلافه نهادند و در وقت نماز جمعه از دست تعدّى و غلبهء يهودان فرياد برآوردند . عامهء خلق كه در مسجد بودند چون اين حكايت شنيدند ، برهم جوشيده شروع در دشنام ابن عطا ، صاحب مخزن ، كردند و روى به بازار يهودان بغداد آورده تمامى دكان‌هاى يهودان را غارت كردند . و چون صاحب دار الخلافه به منع ايشان رفت ، او را نيز به ضرب سنگ گريزانيدند . و كار به جايى رسيد كه زن و مرد مسلمانان بغداد با آن جماعت متّفق شده در بغداد آن‌چنان شور و فرياد برخاست كه مردم خيال مىكردند كه روز رستاخيز رسيده و قيامت موعود قايم شد . و مسلمانان كنيسهء يهودان بغداد را خراب كردند . آخر الأمر ، خليفه مستضيئى بامر اللّه چون اين فتنهء عام را مشاهده نمود ، دانست كه اطفاى اين نايره به‌غير آن ممكن نيست كه يهودان مداين تنبيه نموده شود . بنابراين فرمود كه كنيسهء مداين را خراب كرده به جاى آن مسجد بنا كنند و يهودان آنجا را جريمه « 1 » كرده مبلغى عظيم از ايشان گرفت . و چون مسلمانان اين حكايت شنيدند از شورش و فتنه فرونشستند .\r\nو نيز در تاريخ ابن اثير جزرى مسطور است كه در هفتم شهر شوّال اين سال در بغداد زلزله و وباى سخت ظاهر شد [ 140 ب 
  ] و بادى سخت ظاهر شد كه چندين عمارت بزرگ بيفتاد و خلقى بىشمار در زير آن عمارات هلاك شدند .\r\nو در ماه شعبان اين سال سيف الدّين غازى ، صاحب موصل ، بىگناه وزير خود ، جلال الدّين علىّ بن جمال ، را گرفته محبوس ساخت . و اگرچه سيف الدّين غازى مىدانست كه وزير هيچ خيانتى و تقصيرى نكرده ، امّا چون ميانهء وزير و مجاهد الدّين قايماز عداوت بود و سيف الدّين بنابر استيلاى مجاهد الدّين قايماز مطلقا از سخن او بيرون نتوانست رفت و مجاهد الدّين قايماز در باب گرفتن او به جدّ شده ، بنابراين سيف الدّين چند روز او را گرفته محبوس گردانيد . آخر الأمر ، به شفاعت بعضى امرا او را از بند بيرون آورده به [ آمد 
  ] فرستاد . « 2 »\r\nهم در اين سال فرنگان بر سر شهر حمص آمده دست به نهب و غارت آن شهر برآورده تمام آن بلده را خراب كردند و زن و فرزند مسلمانان را به اسيرى بردند . و چون اين خبر به سمع ناصر الدّين محمّد بن شيركوه ، صاحب حمص ، رسيد ، با سپاه خود سر راه بر فرنگان گرفته منتظر بازگشتن مىبود ، تا آنكه اسباب و اموال و اسيران را گرفته به فراغت خاطر و\r\n\r\n\r\n","description":"","footnote":"\r\n( 1 ) . م : جرم .\r\n( 2 ) . سيف الدّين به شفاعت ابن نيسان ، حاكم شهر آمد ، كه پدرزن جلال الدّين بود ، او را از بند رها كرد . جلال الدّين پس از خلاص ، به آمد رفت و در سال 574 هجرى درحالى كه فقط 27 سال داشت در آن شهر مرد . جنازهء وى را در شهر مدينه پهلوى آرامگاه پدرش به خاك سپردند . ابن اثير مبالغى از مناقب و سجاياى اخلاقى جلال الدّين را ثبت كرده است .\r\n","page_name":" 3326 ","page_number":358},
  {"content":"\r\n\r\nخوشحالى هرچه تمام‌تر بازگشتند . و چون ايشان را گمان آن نبود كه كسى در راه به كمين ايشان خواهد بود ، بىسروسامان هر جماعتى متفرّق و پراكنده شده مىرفتند كه به يك بار ناصر الدّين محمّد از كمين برآمده شمشير آبدار در ميان آن كفّار نگونسار نهاده دمار از روزگار آن طايفهء غدّار برآورد . و اكثر ايشان را به قتل رسانيد و بزرگان ايشان را زنده به دست آورده مقيّد محبوس نمود . و معدودى مجروح و نالان از دست مجاهدان راه خدا گريخته در ميان كوهستان آن ولايت درآمده به هزار جان‌كندن ، نيم جانى به‌در بردند . و چندان غنايم به دست سپاه ناصر الدّين محمّد افتاد كه از حدّ و حصر و احصا بيرون بود . و آنچه از مردم حمص گرفته بودند ، همه را بازگردانيد .\r\nو در ماه ربيع الآخر اين سال صدقه بن حسين ، كه صاحب ذيل تاريخ ابن زاغونى « 1 » است ، وفات يافت .\r\n\r\n\r\n","description":"","footnote":"\r\n( 1 ) . در متن : راغونى . وى ابو الحسن على بن عبيد الله ابن زاغونى ( 455 - 527 ه . ق ) و صاحب كتاب ذيل تاريخ ابن همدانى است . و صدقة بن حسين عملا به تذييل اين ذيل پرداخته است .\r\n","page_name":" 3327 ","page_number":359},
  {"content":"\r\n . \r\n","description":"","footnote":"","page_name":" 3328 ","page_number":360},
  {"content":"\r\n\r\n\r\nذكر وقايع سال پانصد و شصت و سيم از رحلت خير البشر « 1 »\r\nدر اين سال شمس الدّين محمّد بن عبد الملك كه از امراى كبار ملك نور الدّين محمود بود و بعد از وى با صلاح الدّين در باب آنكه دمشق به دست او آيد اعانت بسيار كرده بود و صلاح الدّين بعلبك را به او ارزانى داشته ، بر وى عاصى شد . و سبب عصيان شمس الدّين مذكور آن بود كه تورانشاه ، برادر كلان صلاح الدّين ، به‌واسطهء آنكه بعلبك مولد و منشأ او بود از برادر خود طلب داشت و در آن باب مبالغهء بسيار نمود و گفت كه « من بعلبك را بر جميع بلاد ترجيح مىدهم . » بنابراين صلاح الدّين به شمس الدّين گفت كه « تو بعلبك را به تورانشاه بگذار و به عوض او از بلاد شام هرجا را كه مىخواهى بستان . » و شمس الدّين در آن باب مضايقه كرد و به عرض صلاح الدّين رسانيد كه « تو بعلبك را به عهود و مواثيقى كه تجاوز از آن لايق شأن سلاطين نيست به من داده [ اى 
  ] . الحال من او را به كسى نمىدهم . » و صلاح الدّين چون خاطر برادر بزرگ خود ، تورانشاه ، را عزيز مىداشت در آن باب مبالغهء بسيار فرمود . و شمس الدّين چون ديد كه صلاح الدّين در باب گرفتن بعلبك به جدّ است ، به يك بار از اردوى صلاح الدّين - كه ظاهر حمص واقع بود - گريخته به بعلبك رفت و در مقام محافظت شهر و مرمّت برج و بارو درآمد .\r\nچون اين خبر به سمع صلاح الدّين رسيد ، متوجّه بعلبك شد و آن را محاصره نمود و بعد از چند روز خود به جانب دمشق بازگشت و جمعى از امراى خود را با سپاه فراوان در آنجا\r\n\r\n\r\n","description":"","footnote":"\r\n( 1 ) . ق : عليه و آله التحية من الملك الاكبر . ابن اثير وقايع اين سال را در حوادث سال 574 ه . ق . آورده است . اين اختلاف زمانى در بيان وقايع ، از واقعهء وفات مستضئى بامر الله ، به بعد از بين رفته و هردو اثر آن را در 575 ه . ق ( - 565 رحلت ) بيان داشته‌اند . - ص 3335 كتاب .\r\n","page_name":" 3329 ","page_number":361},
  {"content":"\r\n\r\nگذاشت كه محاصره داشته باشند و به‌هيچ‌وجهى به‌غير از گرفتن بعلبك از آنجا برنخيزند .\r\nو چون ايّام محاصره دور و دراز كشيد ، شمس الدّين مضطرب شده كس پيش صلاح الدّين فرستاد كه « من را به عوض بعلبك جاى ديگر بده تا من اين را به تورانشاه بدهم . » صلاح الدّين خوشحال شده ، او را به عوض بعلبك جاى ديگر داد و تورانشاه بعلبك را متصرّف شد .\r\nو هم در ماه ربيع الأوّل اين سال جمعى كثير از فرنگان بر سر مدينهء حمات آمده سواد آن شهر را نهب و غارت كردند و اسير بسيار گرفته مىخواستند كه بازگردند كه جمعى از سپاه صلاح الدّين كه در حمات مىبودند با يكديگر كشته شدن را قرار داده بيرون آمده سر راه بر فرنگان گرفتند . و با آنكه مسلمانان بالنسبه به فرنگان حكم نمك در آرد داشتند ، باوجود آن ، آن‌چنان ثبات‌قدم ورزيدند كه فرنگان طاقت مقاومت ايشان نياورده روى به گريز نهادند . و سپاه [ 141 الف 
  ] ايشان را تعاقب نموده اكثر را به قتل رسانيدند و جمعى كثير را زنده گرفته با سرهاى مقتولان عنان به صوب اردوى صلاح الدّين - كه در آن‌وقت در ظاهر حمص بود - منعطف داشتند . صلاح الدّين آن جماعت را نوازش فرمود .\r\nو از شعراى عرب ، ابو الفوارس سعد بن محمّد بن سعد كه به حيص‌بيص ملقّب بود . در اين سال وفات يافت . او از مدح خلفا و سلاطين فوايد دنياوى داشت و مرتبهء او بسيار بلند بود .\r\nو هم در اين سال از مشاهير اهل حديث ، شهدة بنت احمد بن عمر بن ابرى كه حديث را بر سرّاج و طرّاد و غير ايشان گذرانيده و اسناد عالى داشت ، بنابراين خلايق از اطراف و اكناف عالم پيش او براى استماع حديث مىآمدند و عمر او از صد متجاوز بود ، فوت شد .\r\n\r\n","description":"","footnote":"","page_name":" 3330 ","page_number":362},
  {"content":"\r\n\r\n\r\nذكر وقايع سال پانصد و شصت و چهارم از رحلت خير البشر « 1 »\r\nدر اين سال صلاح الدّين در باب خراب ساختن قلعه‌اى كه فرنگان در نواحى بانياس در موضعى كه مشهور به مخاضة الاحزان است و در عرف عام به « بيت الحزن حضرت يعقوب ، عليه السّلام » بنا كرده بودند ، جدّ و اهتمام ورزيده آن قلعه را خراب ساخت و جميع فرنگانى را كه در آن قلعه بودند به قتل رسانيد .\r\nتفصيل اين مجمل آنكه چون اين قلعه را فرنگان بنا كردند . و غرض ايشان آن بود كه به زور آن قلعه ، بانياس و اكثر بلاد ولايت شام را متصرّف شوند و صلاح الدّين مكرّر كس پيش ايشان فرستاده مبلغ شصت هزار دينار صورى قبول نمود كه آن قلعه را خراب كنند ، ايشان قبول نمىكردند . و قبل از اين يك نوبت ديگر صلاح الدّين به قصد خراب ساختن اين قلعه رفته ، امّا به‌واسطهء هجوم فرنگان بر ولايت شام صلاح الدّين آنجا كارى نساخته ، به دفع فرنگ و اخراج ايشان از ولايت شام پرداخت . و امسال چون به قصد گرفتن آن قلعه رفت ، فرنگان از جميع بلاد خود اتفاق كرده متوجّه دفع وى شدند و هنوز صلاح الدّين به نواحى آن قلعه نرسيده بود كه [ عزّ الدّين 
  ] فرخشاه ، برادرزادهء او ، كس فرستاد كه « اينك باز فرنگان جمعيت بيش از حدّ كرده متوجّه جنگ من‌اند و سپاه من از بس‌كه كم‌اند معلوم نيست كه مقاومت توانند كرد . »\r\nصلاح الدّين چون بر حقيقت حال اطّلاع يافت ، فى الحال عنان عزيمت به جانب فرخشاه منعطف گردانيد و به مجرّد رسيدن او نايرهء جدال و قتال ميانهء ايشان اشتعال يافت . فرنگان در\r\n\r\n\r\n","description":"","footnote":"\r\n( 1 ) . ق : عليه و آله التحية من الملك الاكبر .\r\n","page_name":" 3331 ","page_number":363},
  {"content":"\r\n\r\nاين معركه كار را به جايى رسانيده بودند كه نزديك بود كه سپاه اسلام را از جاى خود بكنند ، كه فرخشاه خود را مردانه بر آنها زده آن جماعت را پراكنده نمود و بسيارى را اسير كرده نزد صلاح الدّين آورد . صلاح الدّين او را به عنايات پادشاهانه سرافراز كرده ، حكم كرد تا اسيران فرنگ را گردن زدند .\r\nو در ماه ذيقعدهء اين سال باز خبر رسيد كه فرنگان جمعيت بسيار كرده بر سر دمشق آمدند و سواد دمشق را نهب و غارت نموده زن و فرزند مسلمانان را اسير كرده بيرون بردند .\r\nصلاح الدّين چون بر اين حال اطّلاع يافت ، برادرزادهء خود ، فرخشاه را با جمعى از سپاه فرستاد و با ايشان وصيت كرد كه « هرگاه كه به نزديك ايشان رسيديد مكتوبى بر بال كبوتر بسته به جانب من بفرستيد كه من نيز از عقب شما به ايلغار خواهم آمد . »\r\nاتفاقا ، فرخشاه چون به حدود دمشق رسيد ناگاه ظاهر شد كه سپاه فرنگ از اطراف و جوانب او را فروگرفته‌اند ؛ چنانچه از هيچ‌جانب راه دررو ندارد . فرخشاه چون اين حالت را مشاهده كرد ، دانست كه فرصت فرستادن مكتوب نزد صلاح الدّين و انتظار آمدن او را فرصت نمانده . بالضّروره توكّل بر كرم حق سبحانه تعالى - كه ظفردهنده و غالب على الاطلاق است - كرده روى به محاربهء كفّار آورده خود را در ميان معركه انداخت . بعد از ساعتى كه نايرهء قتال و جدال درگرفت ، كه يكباره فرنگان روى به گريز نهادند .\r\nاز بزرگان ايشان ، هنفرى « 1 » ، كه در شجاعت مثل بود و هميشه بر بلاد اسلام تاخت‌وتاز مىآورد ، گرفتار شد و فرخشاه با يك‌هزار سوار ، شش‌هزار سوار فرنگان را از پيش برداشت و سردار ايشان ، هنفرى ، با جمعى ديگر را دستگير كرده مقيّد ساخت و نزد عمّ خود ، صلاح الدّين ، آورد .\r\nو هم در اين سال صاحب انطاكيه [ پرنس بيموند 
  ] « 2 » آنجا رفته جمعى كثير از فرنگان را جمع آورده بر مدينهء شيزر آمده آن شهر را جبرا و قهرا گرفت و خلقى بسيار از مسلمانان را در آنجا به قتل رسانيد و آن شهر را به تصرّف خود درآورد .\r\nو هم در اين سال قمص ، صاحب طرابلس ، بر سر احشام تركمانان آن حدود رفته نهب و غارت بسيار نمود اموال و مواشى ايشان را بيرون برد . [ 141 ب 
  ]\r\nو در اين سال از مشاهير ، صاحب رمله ، ابن بيزران « 3 » را كه بعد از ملك اعظم ، يعنى پادشاه بزرگ ايشان هيچ‌كس را مرتبهء [ ابن 
  ] بيزران نبود ، با برادرش صاحب جبيل « 4 » و طبريّه كه مقدم\r\n\r\n\r\n","description":"","footnote":"\r\n( 1 ) . در متن : هبقرى . تصحيح براساس الكامل .\r\n( 2 ) . جاى يك كلمه سقط شده است . ابن اثير نام وى را به‌صورت « برنس » آورده است . نام پرنس بيموند ، صاحب انطاكيه در صفحهء 3217 كتاب آمده است .\r\n( 3 ) . ق : ابن بيروان .\r\n( 4 ) . ق : جبل .\r\n","page_name":" 3332 ","page_number":364},
  {"content":"\r\n\r\nطايفهء داويه « 1 » و اسبتاريه « 2 » بود و امثال ايشان ديگر سرداران را دستگير كردند . و چون فرنگان اين حالت را مشاهده كردند روى به گريز نهادند . بعد از آن ابن بيزران را به مبلغ يك‌صد هزار و پانصد دينار صورى و خلاص كردن هزار نفر از اسيران اهل شام خريدند . در اين معركه فرخشاه ، برادرزادهء صلاح الدّين مساعى جميله به ظهور رسانيد ، بلكه توان گفت كه آن فتح محض به عنايت الهى و اهتمام آن جوان روى نمود . « 3 »\r\nالقصّه ، چون صلاح الدّين خاطر از رهگذر ايشان جمع نمود ، غنايم را بر سپاه خود قسمت كرده باز متوجّه آن قلعه « احزان » - كه در حدود بانياس بنا كرده بودند گشت . و بعد از محاربات بسيار يك جانب را نقب زده آتش زدند . تا آنكه دو برج آن قلعه به يك بار افتاد و سپاه صلاح الدّين از آنجا دويدند و قلعه را جبرا و قهرا گرفته هركه در آن قلعه از فرنگان بود ، از بزرگ و كوچك ، به قتل رسانيدند و قلعه را با زمين برابر ساختند . و در اين واقعه شعراى عرب قصايد بسيار در مدح صلاح الدّين گفتند . « 4 »\r\nو هم در اين سال ميانهء سپاه قلج ارسلان بن مسعود بن قلج ارسلان ، صاحب قونيه ، و ميانهء سپاه صلاح الدّين كه سردار ايشان برادرزادهء او ، تقى الدّين عمر بن شاهنشاه بود ، محاربه واقع شد و تقى الدّين مظفّر و منصور گشت . و تفصيل اين مجمل آنكه چون حصن رعبان « 5 » را ملك نور الدّين محمود به شمس الدّين بن مقدّم ، صاحب بعلبك ، داده بود و تا اين زمان آن قلعه در دست او مىبود ، اكنون چون وى از بعلبك بيرون رفت ، قلج ارسلان طمع در آن قلعه كرده سپاهى گران ، چنانچه بعضى از مورّخين برآنند كه بيست هزار سوار ، را براى گرفتن آن قلعه فرستاده بود .\r\nو چون اين خبر به صلاح الدّين رسيد ، تقى الدّين ، برادرزادهء خود ، را با هزار سوار به دفع ايشان فرستاد . و او با هزار سوار بيست هزار سوار را هزيمت داده آن ولايت را متصرّف شد . و هميشه به اين مفاخرت مىكرد كه « من با هزار سوار بيست هزار سوار را شكست دادم . »\r\n\r\n\r\n","description":"","footnote":"\r\n( 1 ) .  . Templars  فرقه مسيحى با نام « سواران معبد » كه در جنگ‌هاى صليبى حضور داشتند .\r\n( 2 ) .  . Hospitallers , Hospitaliers  فرقه‌اى دينى - نظامى از صليبيان موسوم به « مهمان‌نوازان » در دوران جنگ‌هاى صليبى . اين فرقه در اوايل اين جنگ‌ها به مداوا و تيمار مجروحان مسيحى مىپرداخت ، اما به سرعت در امور نظامى نيز داخل گشت . - جوزف نسيم يوسف ، العرب و الروم و اللاتين فى الحرب الصليبية الاولى ، ص 69 .\r\n( 3 ) . ابن اثير از قول عزّ الدّين فرخشاه مىنويسد كه چون اين دو بيت متنبّى را به خاطر آوردم ، بر جنگ حريص شدم :\r\n فإن تكن الدّولات قسما فإنّها * لمن يرد الموت الزؤام تؤول\r\nو من هوّن الدنيا على النفس ساعة ، * و للبيض فى هام الكماة صليل \r\n( 4 ) . ابن اثير مبالغى از اين اشعار ، از جمله اشعار نشو بن نفاذه و علىّ بن محمّد ساعاتى دمشقى ، را آورده است . - الكامل ، وقايع سال 575 هجرى .\r\n( 5 ) . در متن : ارعيان . رعبان شهرى در ثغور ، بين حلب و سميساط . - ياقوت ، معجم البلدان .\r\n","page_name":" 3333 ","page_number":365},
  {"content":"\r\n . \r\n","description":"","footnote":"","page_name":" 3334 ","page_number":366},
  {"content":"\r\n\r\n\r\nذكر وقايع سال پانصد و شصت و پنجم از رحلت خير البشر « 1 »\r\nدر ماه ذيقعدهء اين سال خليفه مستضيئى بامر اللّه در سن چهل و چهار سالگى ، بعد از آنكه نه سال و نه ماه بر سرير خلافت متمكّن بود ، وفات يافت . مادر او كنيزك ارمنى بود كه او را غضّه ، يعنى تازه ، گفتندى . او در ميانهء خلفا به حسن سيرت و عدالت و عفو گناهان و قلّت عقاب ممتاز بود . « 2 » بعد از فوت مستضيئى بامر اللّه ، ظهير الدّين بن عطّار - كه بعد از كشته شدن عضد الدّين ابو الفرج ابن رئيس الرؤسا وزارت به او تعلّق گرفته بود - از مردم بيعت پسر مستضيئى بامر اللّه ، ناصر لدين اللّه را گرفت . و چون جميع خلايق به بيعت ناصر لدين اللّه درآمدند ، وزارت خود را به مجد الدّين ابو الفضل داده فى الحال در هفتم ماه ذيقعده ابن عطّار را گرفته محبوس گردانيد و در دوازدهم شهر ذيقعده او را پنهانى ، مرده ، از بنديخانه « 3 » ، بر سر حمالى نهاده بيرون آوردند . و چون مردم بغداد دانستند كه او ابن عطّار است ، از حمال او را گرفته برهنه ساختند و ريسمان در ذكرش و چوبى « 4 » در دست او نهاده - كه اين قلم است - و در تمام شهر گردانيدند . آخر الأمر ، جمعى از مردم ، آن مرده را از دست عامهء خلايق گرفته دفن كردند .\r\nو از جانب ناصر لدين اللّه ، صدر الدّين شيخ الشيوخ به عراق عجم آمده از پهلوان بن\r\n\r\n\r\n","description":"","footnote":"\r\n( 1 ) . ق : عليه و آله التحية من الملك الاكبر .\r\n( 2 ) . ايّام خلافت او را چنين ديده‌اند :\r\n كأن ايّامه من حسن سيرته * مواسم الحجّ و الأعياد و الجمع \r\nيعنى : « در نتيجهء نيك‌رفتارى او ، روزگار او به خوشى روزهاى موسم حج و عيد و آدينه بود . »\r\n( 3 ) . زندان .\r\n( 4 ) . آلوده به نجس آدمى ، كه به‌اصطلاح قلمى است كه در مركّب فرورفته است .\r\n","page_name":" 3335 ","page_number":367},
  {"content":"\r\n\r\nايلدگز ، صاحب همدان و اصفهان و رى ، بيعت طلبيد . پهلوان در بيعت ناصر لدين اللّه توقّف داشت و راضى نمىشد . آخر الأمر ، شيخ الشيوخ در حضور او روى به سپاه و امراى او آورده گفت : « تا اين مرد با خليفهء اهل اسلام بيعت نكند ، شما را اطاعت و انقياد او حرام است ، بلكه بر شما واجب است كه او را از امارت خود عزل نموده با او جنگ كنيد . » و چون مردم آن زمانه به شيخ الشيوخ اعتقاد تمام داشتند و سخن او را سند مىدانستند ، شورشى در ميان امرا و سپاه پهلوان ظاهر شد و پهلوان از آن توقّف و ابا پشيمان شده ، فى الحال ، در حضور شيخ الشيوخ با ناصر لدين اللّه بيعت نمود و آن فتنه فرونشست .\r\nو از جمله وقايع اين سال آنكه در همين ماه ذيقعده شمس الدّين تورانشاه ، برادر صلاح الدّين ، بعلبك را گذاشته از برادر خود اسكندريهء مصر را طلبيد و صلاح الدّين [ 142 الف 
  ] التماس او را مبذول داشته اسكندريه را به وى ارزانى داشت و بعلبك را به برادرزادهء خود ، عزّ الدّين فرخشاه ، داد . تورانشاه متوجّه اسكندريه شد و فرخشاه متوجّه بعلبك شده در اثناى راه به ولايت فرنگان درآمده قلعهء صفد « 1 » را كه بر كوهى بلند واقع بود و مشرف بود بر طبريه ، از دست ايشان گرفت و زن و فرزند ايشان را ، كه در آن قلعه بودند ، اسير گرفت و مردان ايشان را به قتل رسانيد .\r\nو در اين سال در تمام بلاد عراق عرب و جزيره و ديار بكر از نماز پيشين ابتدا كرده تا چهارم بخش آن‌چنان‌كه باد سپاه به‌هم رسيد كه كسى دست خود را نمىتوانست ديد چه جاى ديگر . و مردم شروع در تضرّع و زارى كردند . و چون ربعى از شب گذشت تاريكى بر طرف شد و ستاره‌ها پيدا شد [ ند 
  ] و مردم تصدّقات دادند .\r\nو از اكابر صوفيه در اين سال شيخ احمد بن عبد الرحمان زوزنى - كه صاحب خانقاه و رباط بود - وفات يافت .\r\n\r\n\r\n","description":"","footnote":"\r\n( 1 ) . شهرى در جبل عامل .\r\n","page_name":" 3336 ","page_number":368},
  {"content":"\r\n\r\n\r\nذكر وقايع سال پانصد و شصت و ششم از رحلت خير البشر « 1 »\r\nدر سيم ماه صفر اين سال سيف الدّين غازى بن قطب الدّين مودود بن زنگى ، صاحب موصل و ديار جزيره به مرض [ سل 
  ] « 2 » كه منجر به سرسام شده بود ، در سن سى سالگى وفات يافت ، و مدّت بيست سال و سه ماه حكومت داشت . و چون مرض او اشتداد يافت و از حيات خود نااميد شد ، خواست كه پسر خود ، معزّ الدّين سنجر شاه را كه در آن‌وقت دوازده ساله بود ، ولىعهد سازد . امّا از ترس آنكه صلاح الدّين در كمينگاه ايشان بود و ولايت شام را متصرّف شده ، بنابراين سيف الدّين در اين باب با خود انديشه نمود كه پسرش به‌واسطهء كوچك‌سالى از مقاومت صلاح الدّين عاجز شده ملك از دست خواهد رفت . و چون اين انديشه را با امراى خود ، خصوصا مجاهد الدّين قايماز - كه مدبّر او بود - گفت ، مصلحت چنان ديدند كه ولايت‌عهدى را به برادر خود ، عزّ الدّين مسعود ، كه جوانى رسيده و شجاع و عاقل است ، بايد داد و از براى پسران خود از ولايت آنچه مناسب دانند جدا بايد ساخت . سيف الدّين اين راى را پسنديده برادر خود ، عزّ الدّين مسعود ، را ولىعهد خود گردانيد و جزيرهء ابن عمر با جميع قلاع آن جزيره را به پسر خود ، عزّ الدّين سنجر شاه ، داد و قلعهء عقر حميديه « 3 » نامزد پسر كوچك خود ، ناصر الدّين كرد . و چون سيف الدّين فوت شد ، اكابر و اعيان با عزّ الدّين مسعود بيعت كردند و هيچ خلل و فتنه به ظهور نرسيد .\r\nو در تاريخ ابن اثير مسطور است كه قبل از بيمارى سيف الدّين به يك ماه يا زياده ، مردم\r\n\r\n\r\n","description":"","footnote":"\r\n( 1 ) . ق : عليه و آله التحية من الملك الاكبر .\r\n( 2 ) . تكميل براساس متن الكامل .\r\n( 3 ) . قلعه‌اى بر كوههاى شرق موصل . مقايسه شود با - پاورقى شمارهء 4 ، صفحهء 3237 كتاب .\r\n","page_name":" 3337 ","page_number":369},
  {"content":"\r\n\r\nموصل به‌واسطهء آنكه باران نيامده بود ، به نماز استسقا بيرون رفتند و سيف الدّين نيز با شوكت و عظمت هرچه تمام‌تر در نمازگاه حاضر شد . بعد از اداى نماز مردم به وى استغاثه نمودند كه « مناسب آن است كه شراب‌فروشى را از ولايت خود بر طرف سازى و شراب‌هايى كه مردم به علانيه مىفروشند همه را حكم كنى تا بريزند تا حق سبحانه تعالى بر ما رحم نمايد و باران بفرستد . » سيف الدّين حكم فرمود كه هرجا كه شراب باشد بريزند و بعد از اين هيچ‌كس شراب نفروشد . بنابراين عامهء خلايق به شهر موصل درآمده هرجا كه شراب يافتند ريختند و به اين بهانه ظروف شراب‌فروشان را شكستند و هرچه يافتند از ايشان [ بيرون 
  ] « 1 » كشيدند . و شراب [ فروشان 
  ] از دست مردم ، خصوصا ابو الفرج دقّاق - كه از صلحاى روزگار بود - شكايت به دژدار بردند . و حال آنكه ابو الفرج به‌غير از شراب ريختن در هيچ امر دخل نداشت ، بلكه مردم عوام را از آن زيادتى منع مىكرد . امّا هيچ‌كس گوش به سخن او نمىكرد .\r\nالقصّه ، دژدار بنابر شكايت شراب‌فروشان ابو الفرج دقاق را به بالاى قلعهء موصل طلبيد و فرمود كه پس‌گردنى چند بر وى زدند ، چنانچه دستار از سر وى بيفتاد و او سر برهنه از بالاى قلعه فرود آمد . چون مردم او را گفتند كه « دستار بر سر بربنه » قبول نكرد و گفت : « تا منتقم حقيقى از اين ظالم كه بىموجب بر من ظلم كرده انتقام نگيرد ، من دستار بر سر نخواهم گذارد . » اتفاقا بعد از ده و پانزده روز دژدار بمرد و سيف الدّين غازى ناگاه به آن مرض مبتلا شد و بعد از اندك زمان وفات يافت .\r\nو از جمله وقايع اين سال آنكه صلاح الدّين يوسف از اطراف و جوانب سپاه جمع آورده بعد از مصالحه با فرنگان متوجّه بلاد قلج ارسلان بن مسعود « 2 » كه عبارت از ملطيه و سيواس و قونيه باشد گشت . و منشأ اين آن بود كه حاكم [ حصن كيفا 
  ] و ديار بكر ، نور الدّين محمّد بن قرا ارسلان ، دختر قلج ارسلان را داشت و در اين [ 142 ب 
  ] پيش [ به 
  ] يك دختر نوبى « 3 » عاشق شده ، او را به عقد نكاح خود درآورد و دختر قلج ارسلان را بالكلّيه ترك داد و به او مطلقا ملتفت نشد .\r\nچون اين خبر به قلج ارسلان رسيد لشكرهاى خود را جمع آورده متوجّه بلاد ديار بكر شد . نور الدّين مذكور چون طاقت مقاومت قلج ارسلان نداشت ، كس پيش صلاح الدّين\r\n\r\n\r\n","description":"","footnote":"\r\n( 1 ) . جاى يك كلمه خالى بود ، قياسى اضافه شد .\r\n( 2 ) . مراد عزّ الدّين قلج ارسلان بن مسعود بن قلج ارسلان ( 551 - 584 هجرى ) پنجمين امير سلجوقيان روم است كه پس از يك قرن كشش و كوشش ، دولتى مقتدر بالنسبه فراگير تشكيل داد و در اواخر عمرش متصرّفات خود را ميان يازده پسر خود تقسيم كرد . قونيه ، پايتخت قلج ارسلان ، نظير غزنين پايتخت غزنويان به‌صورت اميدگاه اهل فضل و هنر و كانون اصلى زبان و فرهنگ ايرانى درآمد . - دكتر محمد امين رياحى ، زبان و ادب فارسى در قلمرو عثمانى ، ص 37 .\r\n( 3 ) . به گفتهء ابن اثير « زنى مطربه و آوازه‌خوان » .\r\n","page_name":" 3338 ","page_number":370},
  {"content":"\r\n\r\nفرستاده از وى امداد خواست و در دفع قلج ارسلان به وى ملتجى گشت . بنابراين ، صلاح الدّين اوّلا كس پيش قلج ارسلان فرستاده او را از رفتن بر سر ولايت داماد خود منع نمود . قلج ارسلان در جواب صلاح الدّين چنين گفت : « من وقتى كه دختر خود به او مىدادم چند قلعه از ولايت خود به دختر خود داده بودم . اكنون چون او به‌واسطهء دخترى مغنيهء فاحشه ، دختر ما را ترك كرده ، لازم است كه من آن قلاع را از وى بستانم . »\r\nو چون ايلچى قزل ارسلان در موضع ارغان « 1 » - كه از آنجا تا ملطيه از اعاظم بلاد قلج ارسلان بود و دو روز راه بود - به خدمت صلاح الدّين رسيده اداى رسالت نمود ، صلاح الدّين اعراضى شده به آن ايلچى گفت كه « به صاحب خود قلج ارسلان بگو كه اگر ترك اين عزيمت كردى فهو المراد ، و الّا يقين تو باشد كه من از اينجا سوار مىشوم و تا به اندرون ملطيه به هيچ جا فرود نمىآيم و بعد از گرفتن ملطيه - كه از اينجا تا آنجا دو روز راه است - ديگر ولايت تو را نيز مىستانم و تو را از اين حدود بيرون مىكنم . »\r\nچون ايلچى اين شدّت و حدّت صلاح الدّين در باب اعانت نور الدّين محمّد كه در ملازمت حاضر بود و پناه به او آورده بود ديد ، از مجلس برخاست و پيغام به قلج ارسلان رسانيد . امّا چون مردى دانا و عاقل بود و اوضاع مهم‌سازى و اداى رسالت - چنانچه بايد - به واجبى مىدانست ، روز ديگر كس پيش صلاح الدّين فرستاده التماس آن نمود كه « من را يك كلمه به عرض بايد رسانيد . اگر مولانا من را در خلوت طلب داشته استفسار نمايد از الطاف مولانا دور نخواهد بود . » صلاح الدّين التماس او را مبذول داشته او را به خلوت طلب داشت .\r\nچون آن مرد در خلوت به خدمت صلاح الدّين رسيد ، گفت « ايّها الأمير ، اين كلمه كه ما مىخواهيم الحال به عرض برسانيم ، رسالت صاحب من نيست ، بلكه اين را از خود مىگويم .\r\nامّا مأمول و ملتمس آن است كه امير از روى انصاف ملاحظه فرموده آنچه انصاف امير مقتضى آن است بر آن عمل نمايد . » صلاح الدّين گفت : « بگو تا ببينم . » آن مرد گفت : « ايّها الأمير تو نيك ملاحظه فرماى كه مناقشه ميانهء قلج ارسلان و اين مرد كه به درگاه شما التجا آورده بر سر چه چيز است و شما جانب كه را گرفته‌ايد . اين خود در تمام عالم شهرت دارد كه مناقشه و نزاع ايشان بر سر آن است كه داماد قلج ارسلان دختر او را گذاشته ، به يك قحبهء فاحشه مبتلا است .\r\nالحال امير نيك ملاحظه مىفرمايد كه آيا ترك جهاد كفّار كردن و چندين زر و اموال صرف نمودن از براى خاطر يك فاحشه ، لايق منصب امثال شما سلاطين عظيم الشأن است ؟ فردا كه اين حكايت به اين طريق نزد خليفه و ساير ملوك و سلاطين اطراف مذكور گردد ، آيا مردم چه\r\n\r\n\r\n","description":"","footnote":"\r\n( 1 ) . شايد : رعبان . مقايسه شود با صفحه 697 كتاب ، پاورقى 5 ، صفحهء 3333 .\r\n","page_name":" 3339 ","page_number":371},
  {"content":"\r\n\r\nخواهند گفت ؟ اكنون من فرض كردم كه صاحب من قلج ارسلان از عالم رفته و صبيهء او در اين باب استغاثه از شوهر خود پيش شما آورده ، آيا شما را مناسب است كه جانب دختر قلج ارسلان سلجوقى را ملاحظه نكرده به اعانت و تقويت قحبهء فاحشه پردازيد ؟ اگر اين معنى را مناسب شأن خود مىدانيد حاكميد . »\r\nصلاح الدّين چون اين كلمات از آن ايلچى قلج ارسلان شنيد بسيار از آمدن خود پشيمان گشت و اثر انفعال بر روى وى ظاهر شد . پس از روى انصاف با آن مرد گفت : « حق به جانب قلج ارسلان است . امّا الحال چه كنم كه اين مرد به خانهء من آمده از دست قلج ارسلان پناه جسته .\r\nالحال مناسب آن است كه تو خود پيش او رفته و وى را از اين حركت ناشايسته و نگاه‌داشتن آن قحبهء فاحشه پشيمان سازى ، و من اعانت مىكنم تا مهم ميانهء او و قلج ارسلان به صلح صورت يابد . »\r\nپس آن مرد از ملازمت صلاح الدّين بيرون آمده متوجّه نور الدّين محمّد گشت و او را به سرزنش بسيار شرمنده نموده از آن امر ناشايسته كه موجب نزاع و خصومت ميانهء سلاطين مىشد پشيمان و نادم گردانيد . و چون نور الدّين محمّد دانست كه صلاح الدّين براى آمدن خود به اين كار بسيار منفعل گشته ، قبول كرد كه بعد از يك سال آن نوبيّه را بيرون كند و اگر بر اين سخن عمل ننمايد ، بايد كه ملك صالح و قلج ارسلان هردو متفق شده او را تنبيه بر اصل كنند .\r\nپس ملك صلاح الدّين به جانب شام مراجعت نمود و قلج ارسلان به بلاد خود رفت و نور الدّين محمّد به ديار بكر . و بعد از يك سال ، بلكه كمتر ، نور الدّين محمد [ 143 الف 
  ] نوبيّه را از نزد خود بيرون كرده به بغداد فرستاد تا آنكه در آنجا بمرد و نزاع و خصومت ميانهء او و قلج ارسلان بر طرف شد .\r\nو از جمله وقايع اين سال آنكه چون به سمع صلاح الدّين رسيده بود كه ابن ليون ارمنى « 1 » جمعى از تركمانان مسلمان را امان داده به ديار خود برده كه در مراعى آن بلاد ايشان توطّن نموده هرساله مقرّرى مىداده باشند . و چون آن جماعت با اموال و مواشى و اهل و عيال خود به اعتماد امان به آن ولايت درآمدند ، آن ارمنى بدبخت ايشان را غافل ساخته يكباره بر ايشان ريخته تمام اموال و اسباب ايشان را به نهب و غارت برد و زن و فرزند ايشان را اسير كرد و اكثر مردان ايشان را به قتل رسانيد و جمعى از بزرگان ايشان را مقيّد ساخته به قلاع خود برد .\r\nپس بعد از فراغ از مهم قلج ارسلان متوجّه بلاد ابن ليون شد كه انتقام آن جماعت مسلمانان از وى بازستاند .\r\nو چون ولايت او تمام كوهستان و درّه بود كه سواران را در آنجا تردّد كردن بسيار مشكل\r\n\r\n\r\n","description":"","footnote":"\r\n( 1 ) . در متن : ابن لادن ارمنى . تصحيح براساس متن الكامل .\r\n","page_name":" 3340 ","page_number":372},
  {"content":"\r\n\r\nمىنمود ، صلاح الدّين خود بر كنار نهر اسود فرود آمده سپاه را حكم فرمود كه به ولايت ارمنى درآمده در نهب و غارت و اسير كردن زن و فرزند ايشان و آنچه از دست ايشان برآيد ، تقصير جايز ندارند . و چون سپاه صلاح الدّين به آن ولايت درآمد و دست به نهب و غارت دراز كرد ، ابن ليون را چون طاقت مقاومت سپاه صلاح الدّين نبود ، به خود قرار آن داد كه قلعه خود را كه از ميان جميع قلاع او به استحكام و متانت امتياز داشت و هرگاه كسى آن قلعه را متصرّف مىشد جميع قلاع آن ولايت به‌آسانى به دست مىتوان آورد ، سوخته و خراب ساخته ، ذخاير و نفايس خود را از آنجا برداشته و به كوهستان درآمد تا صلاح الدّين تاخت و تاراج كرده بازگردد .\r\nچون اين خبر به سمع صلاح الدّين رسيد ، پيش از آنكه قلعه را خراب كند و نفايس و ذخاير را از آنجا بيرون برد ، ايلغار كرده خود را به آن قلعه رسانيد و آن ذخاير را به تصرّف خود درآورده چندان اموال و اسباب از آن قلعه به دست صلاح الدّين افتاد كه از حساب بيرون بود .\r\nو چون ابن ليون اين حالت را مشاهده نمود ، كسان در ميان انداخته به عرض رسانيد كه « آنچه از تركمانان گرفته همه را بازگرداند اسيران ايشان را خلاص كند و بعد از اين هرگز بر چنين امرى اقدام ننمايد . » و در اين باب تضرّع و زارى بسيار كرد . بنابراين ، ملك صلاح الدّين ملتمس او را مبذول داشته ، در ماه جمادى الآخر از آنجا به جانب دمشق مراجعت نمود .\r\nو هم در اين سال برادر ملك صلاح الدّين ، شمس الدّين تورانشاه ، صاحب يمن ، در اسكندريه مصر - كه در سال سابق از برادر به اقطاع خود گرفته بود - وفات يافت . او مردى شجاع و كريم ؛ چه ، باوجود آنكه خراج ولايت يمن سال‌به‌سال از براى او مىآوردند و اينجا نيز اقطاعات لايقه داشت و حكمش در ولايت و بلاد برادرش ، صلاح الدّين ، بر همه نافذ و جارى بود ، روزى كه فوت شد مبلغ دويست‌هزار دينار مصرى دين بر وى مانده بود كه صلاح الدّين ، برادرش ، ادا نمود . و چون خبر فوت او در دمشق به سمع صلاح الدّين رسيد برادرزادهء خود ، فرخشاه بن شاهنشاه را به نيابت خود در دمشق گذاشته خود در ماه شعبان به مصر درآمد و چنانچه لايق به شأن سلاطين باشد به مراسم عزاى برادر خود قيام نمود و قرض‌داران او را تسلّى فرمود .\r\nو از جمله وقايع اين سال آنكه پسر عبد المؤمن ابو يعقوب يوسف به‌واسطهء عصيان بعضى از امراى او در مراكش متوجّه افريقيّه شده مهمّات آن حدود را صورت داده مراجعت نمود . و تفصيل اين مجمل آنكه علىّ بن معزّ بن معتز كه از قبل ابو يعقوب ، والى مدينهء قفصه « 1 » بود ،\r\n\r\n\r\n","description":"","footnote":"\r\n( 1 ) . شهرى كوچك در افريقيه مغرب از اعمال زاب كبير كه با قيروان ، 3 روز راه فاصله دارد - ياقوت ، معجم البلدان .\r\n","page_name":" 3341 ","page_number":373},
  {"content":"\r\n\r\nچون ديد كه جمعى از اتراك قراقوش تركمان را امير خود ساخته ، بر ولايت افريقيّه استيلا يافت و به مقاومت جمعى كثير از معارفان ديار دم از استقلال و استبداد مىزد ، او را نيز هوس استقلال و استبداد بر اين داشت كه پاى از دايرهء اطاعت و انقياد ابو يعقوب بيرون بايد نهاد و سكّه و خطبه را به نام خود ساخت . و چون اهل قفصه از وى اين معنى استفسار نمودند همه با وى همداستان شده علم عصيان و تمرّد برافراشتند و جمعى كثير از موحّدين ابو يعقوب را در آن شهر به قتل رسانيدند .\r\nوالى مدينهء بجايه حقيقت حال را به عرض ابو يعقوب نوشته معروض داشت كه « هرچه زودتر تدارك اين مهم كرده شود بهتر ، و الّا مبادا به جايى رسد كه اصلاح‌پذير نباشد . » بنابراين ابو يعقوب اوّلا ثغور و حدود مراكش را به مردم معتمد خود سپرده و خاطر از رهگذر آن حدود جمع ساخته با لشكرى بىكران عنان عزيمت به صوب ولايت افريقيه منعطف داشت . و اوّلا مدينهء قفصه را محاصره كرده [ 143 ب 
  ] و مدّت سه ماه متوالى آن شهر را محاصره داشت . و چون كار بر اهالى آن شهر به اضطرار رسيد والى آن بلده ، علىّ بن معزّ صورت خود را تغيير داده آن‌چنان از شهر بيرون آمد كه هيچ‌كس او را نشناخت و بر بيرون رفتن آن اطّلاع نيافت و راست آمد بر در بارگاه يوسف بن عبد المؤمن . و حاجب را گفت كه « برو به عرض امير المؤمنين يوسف برسان كه علىّ بن معزّ بيرون ايستاده رخصت حضور مىطلبد . » يوسف بن عبد المؤمن چون اين كلمه را از حاجب شنيد ، بسيار متعجّب شد . فى الحال گفت كه او را به اندرون آورند .\r\nعلىّ بن معزّ چون به اندرون درآمد فى الحال پيش رفت و پاى يوسف بن عبد المؤمن را بوسيده عفو گناه خود درخواست نمود . يوسف بن عبد المؤمن ذيل عفو بر گناهان او كشيده او را احترام و اكرام بسيار كرده فرمود كه او با اهل و اولاد به مراكش رود و او را در آن ولايت جاگير لايق ارزانى داشت كه از حاصل آن فارغ البال زندگانى مىنمود . و در مدينهء قفصه جمعى از معتمدان موحّدين خود را گذاشته از آنجا متوجّه مهديّه گشت .\r\nو چون مهم علىّ بن معزّ به اين نوع صورت يافت ، مسعود بن زمام كه امير مغاربه بود و در آن حدود به‌اتّفاق قراقوش تركمان علم عصيان برافراشته ، نيز ، آمده يوسف بن عبد المؤمن را ملازمت كرد و به عنايات پادشاهانه سرافراز شد و متكفّل مهمّات اتراك گشت كه ايشان را از آن ولايت بالكلّيه بيرون كند .\r\nو چون يوسف به مهديّه آمد از ملك افرنج ، والى صقليه ، كس به طريق ايلچىگرى پيش او آمده التماس مصالحه نمود . يوسف ابن عبد المؤمن ملتمس او را نيز مبذول داشته مدّت ده سال با يكديگر مصالحه و مهاونه قرار دادند . و چون حاصل ولايت مهديّه به اكثريت سپاه\r\n\r\n","description":"","footnote":"","page_name":" 3342 ","page_number":374},
  {"content":"\r\n\r\nيوسف بن عبد المؤمن برابرى نمىكرد و عليق مراكب بسيار بد به‌هم مىرسيد ، يوسف بن عبد المؤمن در آنجا چندان توقّف نفرموده عنان عزيمت به صوب مراكش منعطف داشت .\r\nو در اين سال از مشاهير علماى ادب ، خصوصا علم لغت ، علىّ بن عبد الرحيم كه به ابن عصار « 1 » اشتهار داشت و از اصحاب جواليقى بود ، وفات يافت .\r\n\r\n\r\n","description":"","footnote":"\r\n( 1 ) . متن : عضايرى . وى ابو الحسن على بن عبد الرحيم بن حسن بن عصار ( 508 - 576 ق . ) از لغويان و نحويان بوده است . - ذهبى ، سير اعلام النبلاء ، ج 20 ، ص 578 .\r\n","page_name":" 3343 ","page_number":375},
  {"content":"\r\n . \r\n","description":"","footnote":"","page_name":" 3344 ","page_number":376},
  {"content":"\r\n\r\n\r\nذكر وقايع سال پانصد و شصت و هفتم از رحلت خير البشر « 1 »\r\nاز جمله وقايع اين سال آنكه پرنس ارباط ، « 2 » صاحب ولايت كرك « 3 » ، كه ميانهء اهل فرنگ به شدّت عداوت اهل اسلام مشهور بود ، در مقام جمع سپاه برآمده قصد زمين يثرب نمود كه مدينهء طيّبه را ، على ساكنها التّحيّة و السّلام ، خراب كند و در آن زمين شعار نجرانيه را رواج دهد . چون اين خبر به فرخشاه ، پسر شاهنشاه ، برادرزادهء صلاح الدّين - كه از قبل او والى دمشق بود - رسيد ، او نيز سپاه جمع آورده پيش از آنكه پرنس ارباط روانهء آن صوب گردد متوجّه بلاد او شد و شروع در نهب و غارت بلاد او كرده اكثر بلاد او را خراب كرد . و چون پرنس بر اين حال اطّلاع يافت ترك آن عزيمت نموده درصدد دفع فرخشاه شد و مدتى مديد هردو سپاه دربرابر يكديگر نشسته بودند و هيچ‌كدام در جنگ پيش‌دستى نمودند . آخر الأمر ، پرنس چون ديد كه فرخشاه را غرض آن است كه من به جانب مدينه نروم ، لشكرهاى خود را متفرّق ساخت . فرخشاه نيز بازگشته به دمشق آمد .\r\nو از جمله وقايع اين سال آنكه صلاح الدّين به گفتهء بعضى حسّار ، سيف الدّوله مبارك بن كامل بن منقذ كنانى ، « 4 » كه نايب شمس الدّين تورانشاه بود در بلاد يمن ، او را گرفته محبوس گردانيد . آخر الأمر ، چون بر وى ظاهر شد كه سعايتى كه اين جماعت در حقّ سيف الدّوله كرده بودند محض از حسد بود ، مبلغ هشتاد هزار دينار مصرى غير آنچه او به تورانشاه داده بود از وى گرفته او را از بند خلاص گردانيد و باز به مرتبهء امارتش رسانيد .\r\n\r\n\r\n","description":"","footnote":"\r\n( 1 ) . ق : عليه و آله التحية من الملك الاكبر .\r\n( 2 ) . الكامل : پرنس ارناط . شايد : ارنووط .\r\n( 3 ) . ق : كركوك .\r\n( 4 ) . م ، ق : كتابى .\r\n","page_name":" 3345 ","page_number":377},
  {"content":"\r\n\r\nو كيفيت گرفتن او بر اين منوال بود كه چون تورانشاه از يمن به شام آمد و سيف الدّوله مذكور را حاكم زبيد ساخت ، بعد از مدّتى سيف الدّوله را بنابر حبّ وطن ميل ولايت شام شده از اين جهت كس پيش تورانشاه فرستاده رخصت آمدن شام طلبيد . و چون به آمدن مرخص شد ، برادر خود حطّان بن كامل را به نيابت خود حاكم زبيد گردانيده خود به شام آمد و در ملازمت تورانشاه مىبود تا آنكه تورانشاه فوت شد و بعد از آن صلاح الدّين مىبود . و چون حطّان هميشه از يمن براى او زر و نفايس مىفرستاد ، جمعى كثير از امراى صلاح الدّين با او در مقام حسد شده هميشه در خلوت به عرض صلاح الدّين مىرسانيدند كه « سيف الدّوله به مجرّد يمن رفتن و ياغى شدن يكى خواهد بود ؛ چه ، او اموال بسيار به‌هم رسانيده و داعيهء استقلال به خاطر خود [ 144 الف 
  ] قرار داده . »\r\nامّا صلاح الدّين در اين باب تغافل داشت ، تا آنكه روزى سيف الدّوله جميع امراى صلاح الدّين را در قريهء عدويّه ، كه از آنجا تا به شهر مصر دو فرسخ بيشتر نيست ، ضيافت كرده مردم خود را به شهر جهت خريدن بعضى ضروريّات مهمانى فرستاد . و خود با مهمانان فارغ البال نشسته صحبت مىداشت كه جمعى از حسّاد رفته به عرض صلاح الدّين رسانيدند كه « اينك سيف الدّوله گريختن به جانب يمن را استعداد مىنمايد . » و صلاح الدّين چون اين خبر شنيد ، فى الحال جمعى را فرستاده كه به آن ديه رفته سيف الدّوله را گرفته به شهر درآورده محبوس گردانيدند . امّا چون بعد از تحقيق و تفتيش ظاهر شد كه او از اين تهمت خبر نداشت ، صلاح الدّين مبلغ مذكور را از وى گرفته ، او را به اعزاز و اكرام تمام باز به مرتبهء خود رسانيد و حساد او روسياه شده به گوشه [ اى 
  ] خزيدند .\r\nو از جمله وقايع اين سال آنكه چون خبر فوت تورانشاه به يمن رسيد ، ميان نوّاب او در يمن مخالفت و مخاصمت ظاهر گرديد . از آن جمله ميانهء حطان بن كامل ، والى زبيد ، و ميانهء عزّ الدّين عثمان ، نايب عدن ، مهم به محاربه انجاميد و جمعى كثير از جانبين كشته شدند . و چون اين خبر به صلاح الدّين رسيد انديشهء آن كرد كه « مبادا به‌واسطهء مخالفت امراى ما اهالى يمن را طمع در گرفتن آن بلاد پيدا شود و اتفاق كرده امراى ما را بيرون كنند . » بنابراين ، صارم الدين قتلع أبه را سپاه گران داده به آن ولايت فرستاد و حكومت آن ديار را به وى ارزانى داشت . و چون صارم به آنجا رفت در زبيد به حكومت قرار گرفت . امّا بعد از چند روز صارم فوت شد و باز حكومت زبيد بر حطّان بن كامل قرار گرفت ؛ چه مردم او را به‌واسطهء شجاعت و سخاوت بسيار خواهان بودند .\r\nو از جمله وقايع اين سال فوت ملك صالح بن ملك نور الدّين بود در سنّ نوزده سالگى .\r\nولايت حلب را در وقت وفات خود به عزّ الدّين مسعود ، كه پسر عمّ او بود ، وصيّت كرد . و در\r\n\r\n","description":"","footnote":"","page_name":" 3346 ","page_number":378},
  {"content":"\r\n\r\nتاريخ ابن اثير جزرى مسطور است كه چون مرض او اشتداد يافت ، اطبّا او را شراب فرمودند . او در آن سن آن‌قدر به شريعت مقيّد بود كه گفت : « تا علما فتوا ندهند من مرتكب شرب خمر نمىشوم . » و چون فقها فتوا به خوردن آن دادند ، او گفت : « امّا اگر حق سبحانه تعالى اجل مقدّر من در اين وقت تقدير كرده باشد ، به خوردن شراب تأخيرى خواهد شد ؟ » گفتند : « نى » گفت :\r\n« پس شايد كه اجل من رسيده باشد و من نمىخواهم چيزىكه محرم شريعت باشد ارتكاب آن نموده به درگاه حق سبحانه تعالى بروم . » آخر نخورد و در آن مرض وفات يافت . « 1 »\r\nو در تاريخ ابن اثير آورده كه فهم ملك صالح در امور ملكى در آن سنّ نوزده سالگى به مرتبه‌اى بود كه در حالت شدّت مرض آن‌چنان‌كه او ولايت حلب را به پسر عمّ خود وصيت مىكرد ، شخصى به او گفت : « عزّ الدّين مسعود از حدود موصل تا به همدان ولايت داد . او را چه احتياج به اين ولايت است ؟ مناسب آن است كه ملك حلب را به برادر او ملك عماد ارزانى دارد كه هم پسر عمّ است و هم داماد خواهر ملك ، و غير از ولايت سنجار هيچ ندارد .\r\nمع هذا تربيت‌كردهء ملك مغفور نور الدّين محمود و بزرگترها در ميان فرزندان عمّ شما نيز اوست . » ملك صالح گفت : « تو خيال مىكنى كه من اين خصوصيات ملك عماد را نمىدانم ؟\r\nامّا غرض من باوجود اين اولويت كه ملك عماد دارد از حوالهء اين ولايت به عزّ الدّين مسعود آن است كه ملك صلاح الدّين جميع ولايات پدر مرا گرفته و همين حلب و نواحى آن را به من گذاشته . اكنون اگر اين ولايت به ملك عماد تعلّق يابد او از مقاومت صلاح الدّين بنابر قلّت سپاه عاجز خواهد بود ، به‌خلاف عزّ الدّين مسعود كه او چون ولايت و سپاه بسيار دارد اگر ملك صلاح الدّين طمع در ولايت حلب كند ، به دفع او قيام تواند نمود . بنابراين من مىخواهم كه نوعى شود كه اين ولايت از سلسلهء ما بيرون نرود . »\r\nپس همگنان اين خيال او را پسنديده و مستحسن داشتند . بعد از فوت ملك صالح امرا و اعيان دولت او كس پيش عزّ الدّين مسعود فرستاده او را از موصل به حلب طلبيدند . چون عزّ الدّين مسعود به حلب درآمد « 2 » جمعى از مفسدان او را بر گرفتن ولايت شام از دست نوّاب صلاح الدّين كه در آن تاريخ در مصر بود ، ترغيب و تحريص بسيار نمودند كه « آن‌چنان ملك موروثى را گذاشتن ، باوجود آنكه رعاياى آن ولايت همه خواهان شما باشند و از تسلّط صلاح الدّين ناراضى ، بسيار بىوجه مىنمايد . » و هرچند آن جماعت در اين باب به عزّ الدّين مسعود تحريك نمودند ، وى قبول اين معنى نكرد و گفت : « ميانهء ما و صلاح الدّين عهد و پيمان\r\n\r\n\r\n","description":"","footnote":"\r\n( 1 ) . از اين پس صلاح الدّين حكومت خود را در حلب و موصل گسترش داد و فرمانرواى پيروز غرب آسيا گرديد و صليبىها به‌وسيلهء نيروهاى متحد وى از شمال ، جنوب و شرق محصور شدند . - ابن خلّكان ، وفيات الاعيان ، ج 6 ، ص 171 .\r\n( 2 ) . بيستم شعبان 577 هجرى .\r\n","page_name":" 3347 ","page_number":379},
  {"content":"\r\n\r\nاست و شكستن پيمان بر همه كس شوم است ، خصوصا بر سلاطين ؛ چه ، هرپادشاهى كه بر خلف‌عهد [ 144 ب 
  ] و پيمان اقدام نمود ، سعى در زوال دولت خود كرد و اين معنى مكرّرا تجربه كرده شده و در هيچ‌جا تخلّف نيافته . »\r\nالقصّه ، عزّ الدّين مسعود چند روز در حلب توقّف نموده كه مهمات آن را نظم و نسق داد ، بعد از آن حلب به رقّه رفت و در رقّه بود كه برادرش ، ملك عماد كس فرستاده از وى التماس آن كرد كه سنجار كه پهلوى ولايت او واقع است از وى بگيرند و عوض آن حلب را به وى گذارند . و چون فرستادهء ملك عماد اداى اين رسالت نمود ، عزّ الدّين قبول آن معنى نكرده و گفت : « اگر اين معقوليت مىداشت ملك صالح بىمنّت وى عوض سنجار مىكرد . نهايتش اين امر هيچ معقوليت ندارد ؛ چه ، او را با صلاح الدّين همسايه بودن غير از آن معنى ندارد كه ولايت را از دست بدهد . » و ملك عماد در اين باب لجاج به جايى رسانيد كه « اگر حلب به عوض سنجار به من دادى فهو المراد ، و الّا دانسته باش كه من سنجار را به صلاح الدّين مىدهم و خود نيز مىروم و با او مىباشم . »\r\nچون اين نغمه به گوش عزّ الدّين مسعود رسيد ، بسيار انديشه‌ناك شده در اين باب با امرا و دولت‌خواهان خود مشورت نمود . جمعى از امرا خصوصا مجاهد الدّين قايماز كه مدبّر امور عزّ الدّين مسعود و مدار حلّ و عقد مهمات ملكى و مالى او بود ، به عرض رسانيدند كه « حلب را به وى بايد داد كه مبادا فتنه روى نمايد كه تدارك‌پذير نباشد . » پس عزّ الدّين مسعود التماس برادر خود را مبذول داشت و حلب را به وى ارزانى داشت و سنجار را به عوض آن متصرّف گشت . آخر الأمر ، همچنانكه ملك صالح گفته بود به مجرّد آنكه صلاح الدّين شنيد كه حلب را ملك عماد گرفته همان‌روز از مصر روى به جانب ولايت شام نهاد و پيشخانه بيرون كرد . و حال آنكه در وقتى كه به او رسيده بود كه حلب را ملك صالح به عزّ الدّين داده ، از رهگذر نگاه‌داشتن ولايت شام بسيار انديشه داشت ؛ چه ، عزّ الدّين باوجود كثرت سپاه در شجاعت بر ابناى روزگار امتياز تمام داشت . و چون بعد از آن شنيد كه حلب را به ملك عماد دادند ، اين را حمل بر اقبال دولت خود نموده متوجّه آن صوب گشت - چنانچه تفاصيل آن عن‌قريب در وقايع سنوات آينده مذكور خواهد شد ، ان شاء اللّه تعالى .\r\nو از جمله وقايع اين سال آنكه صاحب ماردين سپاه جمع آورده بر سر قلعهء بيره كه كنار فرات واقع شده ، آمده آن قلعه را محاصره نمود . صاحب آن قلعه در آن‌وقت پسر شهاب الدّين ارتقى بود . چون او را طاقت مقاومت صاحب ماردين نبود ، كس پيش صلاح الدّين فرستاده از وى استمداد خواست و خود را در سلك ملازمان او منسلك گردانيد . و صلاح الدّين در مقام امداد شده ، اوّلا او را از تعرّض به ملك پسر شهاب الدّين منع نمود . امّا\r\n\r\n","description":"","footnote":"","page_name":" 3348 ","page_number":380},
  {"content":"\r\n\r\nچون در آن زمان صلاح الدّين را با فرنگ مهمّى پيش آمده بود ، صاحب ماردين مطلقا ملتفت بر سخن او نشده همچنان در محاصرهء آن شهر جدّ و اهتمام داشت . آخر الأمر ، چون از گرفتن آن نااميد شد خايب و خاسر بازگشت . و پسر شهاب الدّين بعد از مراجعت او قلعه را به معتمدان خود سپرده خود را به ملازمت صلاح الدّين رسانيد .\r\nو از جمله عجايب امورى كه در اين سال در بغداد روى نمود آن بود كه چون اهل معاصى و ملاهى در بغداد بسيار شدند ، صاحب دار الخلافه به اشارهء خليفه كسان خود را حكم كرد كه در بغداد بگردند و هرجا كه شراب يابند بريزند و عورات فاحشه را اگر از ارتكاب آن امور تايب نگردند از شهر بيرون كنند . اتفاقا در اثناى اين كار روزى كسان حاجب به موضعى رسيدند كه يكى از عورات كه مشهور و معروف بود در آنجا حاضر بود . چون آن عورت شنيد كه كسان حاجب دار الخلافه رسيدند ، خود را فى الحال بيمار ساخته بنياد ناله و فرياد بيمارانه برآورد . تا آنكه چون آن جماعت رسيدند و آن عورت را بيمار يافتند هيچ به او نگفته بازگشتند . و چون آن جماعت رفتند ، هرچند آن عورت خاست كه از جاى خود برخيزد ، نتوانست . آن‌چنان اضطراب و درد در اندرون او حادث شده بود كه بهانهء بيمارى به حقيقت پيوست ، تا آنكه آخر الأمر ، بعد از چند روز به همان بيمارى كه ابتدا به طريق تصنّع و دروغ به خود راه داده بود ، فوت شد .\r\nو در شعبان اين سال از مشاهير علماى نحو ابو البركات عبد الرحمان بن محمّد بن ابى سعيد « 1 » كه به ابن انبارى اشتهار داشت وفات يافت . او در نحو تصانيف بسيار دارد و منظومهء نحو او - كه دو بيت از آن ابن حاجب در ابتداى مبحث غيرمنصرف در موضعى كه تعداد اسباب منع صرف در كافيه نموده - آورده ، در ميان عرب مشهور و معتمد است ، و اللّه اعلم .\r\n[ 145 ب 
  ]\r\n\r\n\r\n","description":"","footnote":"\r\n( 1 ) . م : ابى سعد .\r\n","page_name":" 3349 ","page_number":381},
  {"content":"\r\n . \r\n","description":"","footnote":"","page_name":" 3350 ","page_number":382},
  {"content":"\r\n\r\n\r\nذكر وقايع سال پانصد و شصت و هشتم از رحلت خير البشر « 1 »\r\nدر پنجم ماه محرّم اين سال صلاح الدّين از مصر به عزيمت شام بيرون آمد و در روز وداع هر يكى از شعراى مصر در مجلس صلاح الدّين از اشعار مناسب وقت شعرى مىخواندند و صلاح الدّين مجلسى پادشاهانه آراسته ، در كمال انبساط و خوشحالى نشسته بود كه به يكباره معلّم فرزندانش شعرى خواند مشعر بر آن‌كه « بعد از اين او را مراجعت به مصر نخواهد بود . « 2 » » صلاح الدّين از شنيدن آن بسيار آزرده‌خاطر گشت و از مجلس برخاست و خوشحالى او مبدّل به منكر و كرب خاطر او گشت . امّا آخر الأمر ، همچنان شد كه ملك صلاح الدّين ديگر مصر را نديد .\r\nو چون همراه اردوى صلاح الدّين از مصر تجّار بسيار همراه شده بودند كه نزديك ايله رسيد ، خبر آمد كه اينك فرنگان بسيار جمع شده قصد آن دارند كه خود را به اين تجّار - كه همراه اردوى صلاح الدّين شدند - رسانيده دستبردى نمايند . و چون اين خبر به صلاح الدّين رسيد ، فرمود كه برادرش ، تاج الملوك بورى [ آنها را 
  ] « 3 » برداشته راه دمشق پيش گرفت و صلاح الدّين خود با مردان جنگى در آنجا توقّف نموده سپاه را به تاخت و تاراج بلاد فرنگان حكم فرمود ؛ خصوصا بلاد كرك و شوبك « 4 » را . امّا از فرنگان هيچ احدى بيرون نيامدند و مردم\r\n\r\n\r\n","description":"","footnote":"\r\n( 1 ) . ق : عليه و آله التحية من الملك الاكبر .\r\n( 2 ) . وى اين شعر را خواند :\r\n تمتعّ من شميم عرار نجد * فما بعد العشيّة من عرار \r\nيعنى : از بوى خوش گل‌هاى شب‌بو نجد بهره‌مند شو ، زيرا بعد از امشب ديگر شب‌بويى نيست .\r\n( 3 ) . جاى يك كلمه خالى است ، قياسا اضافه شد .\r\n( 4 ) . هرسه نسخه : شوكب . شوبك قلعه‌اى است كه صليبىها آن را در سال 509 هجرى در شرق عربه ، در كوه‌هاى « شراة » برپا نمودند . ياقوت آن را « در ميان عمّان و ايله ، نزديك كرك » شناسانده است . - معجم البلدان .\r\n","page_name":" 3351 ","page_number":383},
  {"content":"\r\n\r\nصلاح الدّين غنايم بسيار به‌هم رسانيده و در يازدهم شهر صفر صلاح الدّين به دمشق درآمد . و در وقت مراجعت به جانب حرّان و نصيبين عبور نموده ، اهالى نصيبين از ظلم و تعدّى ابو الهيجا شكايت بسيار كردند . صلاح الدّين از ابو الهيجا رنجيده ، او را از ايالت آن ولايت عزل نمود و با خود به حرّان همراه برد و يكى ديگر از امراى خود را كه به عدالت و نيك‌ذات مشهور و معروف بود والى آن ديار گردانيد . و چون به حرّان آمد سپاه خود را رخصت داد كه به منازل خود رفته استراحت نمايند و خود با جمعى از مخصوصان خود در حرّان بماند .\r\nو از جمله وقايع اين سال آنكه شاه ارمن و عزّ الدّين مسعود با يكديگر ملاقات كرده متوجّه دفع صلاح الدّين شدند . امّا آخر الأمر ، به مجرّد آنكه شنيدند كه صلاح الدّين متوجّه ايشان است ترك آن عزيمت كرده ، هريكى به جاى خود رفتند . و تفصيل اين مجمل آنكه چون صلاح الدّين قصد ولايت عزّ الدّين مسعود كرد ، عزّ الدّين مسعود كس پيش شاه ارمن ، صاحب اخلاط ، فرستاده ، از وى در دفع صلاح الدّين امداد خواست . بنابراين شاه ارمن چند نوبت كسان خود را پيش صلاح الدّين فرستاده از وى درخواست آن كرد كه از ولايت عزّ الدّين مسعود دست بازداشته ، متعرّض او نشود و صلاح الدّين مطلقا التفات به سخنان شاه ارمن نكرد ، بلكه با مردم او درشتى بسيار كرد و تهديدات نمود كه « شما بايد فكر ولايت خود كنيد نه آنكه شفاعت ديگرى . » و چون اين حكايت به گوش شاه ارمن رسيد ، نوبت آخر غلام خود ، سيف الدّين بكتمر « 1 » را پيش صلاح الدّين فرستاد و او را گفت كه « اوّلا از وى از روى ملايمت التماس آن كن كه وى دست از ولايت عزّ الدّين مسعود بازدارد . اگر قبول كرد فهو المراد ، و الّا بايد كه تو تهديدات سپاهيانهء مرا به گوش وى رسانيده بازگردى . »\r\nاتفاقا سيف الدّين بكتمر وقتى رسيد كه صلاح الدّين مدينهء سنجار را محاصره داشت . و چون رسالت شاه ارمن رسانيد ، صلاح الدّين مطلقا ملتفت جواب او نشد . پس سيف الدّين از مجلس او برخاست و تهديدى چند كه شاه ارمن به او گفته بود به گوش صلاح الدّين رسانيد و بيرون رفت .\r\nالحال چون صلاح الدّين به حرّان رفته ، سپاه خود را متفرّق ساخته [ بود 
  ] ، عزّ الدّين مسعود باز كس پيش شاه ارمن فرستاد و او را بر دفع صلاح الدّين با خود متّفق گردانيد . بنابراين ، شاه ارمن سپاه خود را جمع كرده از اخلاط متوجّه ماردين گشت . والى ماردين ، قطب الدّين بن فخر الدّين « 2 » - كه خواهرزادهء شاه ارمن و پسر خال عزّ الدّين و پدرزن او نيز بود - نيز ، همراه شاه ارمن شد و دولتشاه ، صاحب بدليس « 3 » و ارزن « 4 » نيز به ايشان ملحق شد . و از موصل عزّ الدّين\r\n\r\n\r\n","description":"","footnote":"\r\n( 1 ) . ق : سيف الدّين بكتمز ؛ مقايسه شود با راحة الصدور ، ص 44 .\r\n( 2 ) . الكامل : قطب الدّين بن نجم الدّين البى .\r\n( 3 ) . شهرى در ارمينيه در نزديكى اخلاط .\r\n( 4 ) . ارزن : شهر قديم رومى است در قسمت شرقى آناطولى . نبايد آن را با شهر ديگرى به همين نام در نزديكى ارزروم اشتباه كرد .\r\n","page_name":" 3352 ","page_number":384},
  {"content":"\r\n\r\nمسعود به حركت آمده در حوالى ماردين به يكديگر ملحق شدند .\r\nو چون صلاح الدّين خبر جمعيت ايشان شنيد ، برادرزادهء خود ، تقى الدّين را كه حاكم حمات بود ، طلب داشت و او ايلغار كرده خود را به صلاح الدّين رسانيد . صلاح الدّين پيشتر او را روانهء آن جانب ساخته ، خود بعد از وى از حرّان برآمد و متوجّه دفع ايشان شد . و چون به موضع رأس العين رسيد ، ايشان به مجرّد آنكه خبر توجّه صلاح الدّين شنيدند مانند بنات النعش متفرّق شدند . شاه ارمن به جانب اخلاط رفت و عزّ الدّين به موصل آمد و باقى هريكى نيز در گوشه‌اى رفته خزيدند . و صلاح الدّين چند روز در مرغزار حرزم « 5 » در [ 145 ب 
  ] ماردين توقّف نموده باز به جانب حرّان بازگشت .\r\nو از جمله وقايع اين سال آنكه پرنس فرنگى ، صاحب بلاد كرك ، چون ديد كه در خشكى با سپاه صلاح الدّين بس نتوانند آمد ، كشتىهاى جنگى به‌هم رسانيده ، مهياى اسباب كرده ، به درياى ايله فرستاد و ايشان را دو قسم ساخت . جمعى را بر سر ايله تعيين نمود كه از راه دريا رفته آن شهر را محاصره كردند و مردم را از تردّد به كنار آب مانع شدند . و از اين رهگذر مردم بسيار به تنگ آمدند . و چند كشتى ديگر به جانب عيذاب « 6 » رفته ، دست به نهب و غارت در سواحل آن بلاد دراز كرده بسيار كشتىهاى مسلمانان را به دست آوردند و تجّار را اسير ساخته ، به بلاد خود فرستادند . و چون تا آن زمان به آن حدود كشتى فرنگان نرسيده بود و هميشه تجار اهل اسلام فارغ‌البال در آنجا تردّد مىكردند ، اكنون ناگاه كشتىهاى پرنس در آنجا پيدا شده بسيار دست‌درازى كردند و قصد آن كردند كه به حدود بنادر مكّه و مدينه رفته ، مردم را از تردّد به آن دو بلدهء طيّبه ، حرسهما اللّه تعالى من طوارق الحدثات ، مانع آيند . و بعد از آن به جانب يمن رفته ، آن ولايت را نيز متصرّف شوند .\r\nو چون اين خبر به نايب صلاح الدّين در مصر - كه برادرش ابو بكر بن ايّوب بود - رسيد ، او فى الحال كشتى [ ى 
  ] چند مهيّا ساخته و امير حسام الدّين لؤلؤ را بر جمعى كثير از شجاعان سپاه اسلام كه به طوع و رغبت ميل جهاد داشتند ، به دفع ايشان نامزد كرد . امير حسام الدّين اوّلا خود را به آن جماعت كه بلدهء ايله را محاصره داشتند و اهالى آن بلده را از رهگذر آب بسيار به تنگ آورده بودند رسانيد و بعد از محاربه‌اى عظيم ، بر ايشان ظفر يافت و اكثر ايشان را به\r\n\r\n\r\n","description":"","footnote":"\r\n( 5 ) . قصبهء كوچكى است در جزيره ، ميان ماردين و دنيسر . بيشتر اهالى آن ارمنى هستند . - لغتنامه .\r\n( 6 ) . ق ، م : عذاب . عيذاب به گفتهء ياقوت شهركى است بر ساحل درياى قلزم ، و لنگرگاه كشتىهايى است كه از عدن به سوى صعيد حركت مىكنند . - معجم البلدان .\r\n","page_name":" 3353 ","page_number":385},
  {"content":"\r\n\r\nقتل رسانيد و باقى اسير و دستگير گشتند و تمام كشتىهاى ايشان را به دست آورده متوجّه آن جماعت كفّار نگون‌سار كه در ساحل عيذاب بسيار بيداد كرده بودند گشت . [ چون 
  ] به ساحل عيذاب رسيد ، اثرى از آثار ايشان نيافت . چون نيك تحقيق كرد چنين معلوم شد كه ايشان به كرانهء جوزاء درآمده متوجّه حرم يثرب‌اند . پس امير حسام الدّين لؤلؤ ايشان را تعاقب نموده در نواحى جوزاء به ايشان رسيد . جنگ درگرفت . چون فرنگان آثار عجز در خود مشاهده كردند ، خود را از كشتىها بيرون انداخته ، پناه به شعب كوه‌هاى آن ساحل بردند . امير لؤلؤ جمعى از شجعان را در عقب ايشان فرستاد كه در آن غارها رفته كلانان ايشان را بالتّمام به قتل رسانيدند و جوانان را كه لايق خدمت بودند اسير كرده پيش امير حسام الدّين آوردند . و اهالى حرمين از آن ترس ، امن و مطمئن شدند . و امير حسام الدّين لؤلؤ مظفّر و منصور با غنايم بسيار و تمام كشتىهاى فرنگان به جانب مصر مراجعت نمود . و اين شكستى عظيم بود بر فرنگان و غايت تقويت اسلام .\r\nو در ماه جمادى الاول اين سال برادرزادهء صلاح الدّين ، عزّ الدّين فرخشاه ، كه نايب او در دمشق بود و صلاح الدّين را آن‌مقدار به وى اعتماد كه بر هيچ‌يك از برادران و برادرزادگان نداشت ، وفات يافت . او باوجود شجاعت و كرم ، در علم و فضيلت از ابناى روزگار ممتاز بود .\r\nشعر بسيار خوب گفتى . و الحال شعر او در ولايت شام اشتهار دارد و بلغاى آن ديار شعر او را بر شعر اكثر فصحا و شعرا ترجيح مىدهند . چون خبر فوت او به عمّش ، صلاح الدّين ، رسيد ، بسيار متأثّر و متألّم گرديد و زارزار قطرات عبرات بر وجنات خود روان گردانيد . بعد از آن در ساعت شمس الدّين محمّد بن مقدّم را به ايالت ديار شام فرستاد و خود متوجّه آمد كه به قراحميد « 1 » مشهور است گرديد - چنانچه تفصيل آن در وقايع سال آينده مذكور مىشود .\r\nو هم در اين سال ابو منصور هاشم پسر خليفه مستضيئى بامر اللّه وفات كرده و در پهلوى پدر مدفون شد .\r\nو هم در اين سال فخر الدّين ابو المظفّر بن الحسن بن هبة اللّه بن المطّلب كه پدرش وزير خليفه بود و برادرش استاد الدار ، و او خود در زمان كودكى به زىّ صوفيّه درآمده درويشى اختيار كرده بود ، وفات يافت . از بقاع خير مدرسه و رباطى و مسجد جامعى در بغداد از آثار او مانده .\r\nو از مشاهير اهل حديث خلف بن عبد الملك كه به قرطبى « 2 » اشتهار دارد نيز در اين سال وفات يافت . وى را تصانيف بسيار است .\r\n\r\n\r\n","description":"","footnote":"\r\n( 1 ) . رجوع شود به پاورقى 3 ، صفحهء 2948 كتاب .\r\n( 2 ) . در متن : قرطى . وى ابن بشكوال اندلسى قرطبى ( 494 - 578 ق ) ، محدث و مورخ كه كتاب الصلة او داراى شهرت فراوان است .\r\n","page_name":" 3354 ","page_number":386},
  {"content":"\r\n\r\n\r\nذكر وقايع سال پانصد و شصت و نهم از رحلت خير البشر « 1 »\r\nو در ماه محرّم اين سال صلاح الدّين مدينهء آمد را محاصره نمود . و باعث بر رفتن او بر سر شهر آمد ، نور الدّين محمّد بن قرا ارسلان بود ؛ چه ، ملك صلاح الدّين به او وعده كرده بود كه « آمد را گرفته به تو خواهم داد . » بنابراين ، او در اين باب بواعث مىانگيخت و ترغيبات از براى رفتن [ 146 الف 
  ] صلاح الدّين به آن صوب مىگفت ، تا آنكه در اين سال سلطان صلاح الدّين متوجّه آن صوب گرديد . اگرچه از تاريخ ابن اثير جزرى چنين معلوم مىشود كه سلطان صلاح الدّين در هفدهم شهر ذيحجهء سال سابق در دور آن قلعه مسمّى به آمد نزول نمود ، امّا به هر تقدير تسخير آن از جمله وقايع اين سال بود .\r\nو چون سپاه صلاح الدّين استحكام آن قلعه را ملاحظه كردند با يكديگر گفتند كه گرفتن اين شهر مقدور بشر نيست . سلطان صلاح الدّين خود نيز بعد از مشاهدهء آن يقين كرده بود كه گرفتن آن به جنگ ممكن نيست . امّا چون بخل والى آن بلده ، ابن نيسان « 2 » ، زياده از آن بود كه سخاوت حاتم طى . پس سپاه او از وى بسيار ناراضى بودند و همه ميل آن داشتند كه سلطان صلاح الدّين شهر را متصرّف شود و ابن نيسان به دست وى گرفتار آيد . لهذا چون سلطان صلاح الدّين شهر را محاصره كرد و جنگ انداخت ، سپاه ابن نيسان از وى مرسومات خود را مطالبه نمودند . او در جواب ايشان گفت كه « سپاه بيگانه شهر شما را محاصره نموده ، براى خلاصى خود از جنگ ، از من مرسوم براى چه مىخواهيد ؟ » ايشان در جواب او گفتند كه « اين كسى كه شهر را محاصره نموده كافر نيست كه ما از براى استخلاص خود جنگ كنيم ، بلكه\r\n\r\n\r\n","description":"","footnote":"\r\n( 1 ) . ق : عليه و آله التحية من الملك الاكبر .\r\n( 2 ) . م : ابن بنيان ؛ ق : ابن سنان . وى بهاء الدّين بن نيسان بود .\r\n","page_name":" 3355 ","page_number":387},
  {"content":"\r\n\r\nپادشاهى است مسلمان عادل باذل . و ما نيز مسلمانيم و از وى هيچ بيم و انديشه نداريم . اگر تو رسوم ما دهى براى تو جنگ مىكنيم ، و الّا به حال خود نشسته‌ايم . تو دانى و صلاح الدّين . »\r\nابن نيسان باوجود اين حالت باز قرار نتوانست داد كه به سپاه چيزى از مرسوم بدهد . حال آنكه آن‌مقدار ذخاير از جميع اقسام چيزها در آن قلعه داشت كه اگر با سپاه خود مىپرداخت بيست سال آزوقه داشت و هيچ‌كس را ياراى گرفتن آن نبود . امّا چون دولت او برگشته روى به زوال داشت ، به سپاه خود نپرداخت ، تا آنكه سپاه او مطلقا از ممانعت لشكر صلاح الدّين دست بازداشته به حال خود قرار گرفتند . نقّابان نقب‌ها از بيرون به ميان قلعه زدند . باوجود اين حال سلطان صلاح الدّين هرروز مىفرمود كه بر تير وعدهء رعايت و عنايت پادشاهانه نسبت به امرا و اعيان شهر نوشته مىانداختند .\r\nچون ابن نيسان دولت برگشته اين حالت را مشاهده نمود ، دانست كه الحال كار از دست رفته . بنابراين ، قاضى « 1 » شهر را به خدمت صلاح الدّين فرستاد و از براى خود و متعلّقان خود امان طلبيد و سه روز مهلت خواست كه اموال و اسباب خود را از شهر آمد بيرون برد . سلطان صلاح الدّين ملتمس او را مبذول داشته امان‌نامه‌اى جهت او فرستاد و سه روز او را مهلت داد كه آنچه از اموال و اسباب خود خواهد بيرون برد . و چون مردم شهر آمد ، از سپاه و رعايا ، از وى بسيار به تنگ آمده بودند ، به مجرّد آنكه دانستند وى از آن شهر بيرون مىرود ، هيچ‌كس او را در حمل مال و اسباب يارى نمىكرد ، مضطرب و سراسيمه شده ، باز كس پيش سلطان صلاح الدّين فرستاده از وى در حمل اسباب امداد خواست . سلطان چند استرى از سر كار خود به او فرستاد كه قليلى از اسباب او را بيرون برند . امّا چون سه روز گذشت و او را از نقل باقى منع كردند ، آن دولت برگشته در آن سه روز چون كسى نداشت كه براى او دلسوزى كند ، چيزىكه گرامند باشد بيرون نتوانست برد و غصّه خورد ؛ بخيلان غم سيم و زر مىخورند . » « 2 »\r\nالقصّه ، چون بعد از سه روز سلطان صلاح الدّين به شهر آمد درآمد ، « 3 » ديد كه چندان اسباب و اموال در آن شهر هست كه از حدّ شمار بيرون است . پس روى به نور الدّين محمّد قرا ارسلان آورده گفت كه « اين ذخاير داخل وعدهء ما نبود . » نور الدّين محمّد گفت : « بنده نيز طمع در آن ندارم و آن تعلّق به سلطان دارد . به هركه خواهد ارزانى فرمايد . » سلطان صلاح الدّين فرمود تا اكثر آنها را بر سپاه قسمت نمودند ، مگر آنچه تعلّق به محافظت قلعه داشت ؛ از آلات حرب و امثال آن‌كه آن را جهت صلاح الدّين محمّد گذاشت .\r\n\r\n\r\n","description":"","footnote":"\r\n( 1 ) . ابن اثير مىنويسد كه ابن نيسان ، « قاضى فاضل » ، وزير صلاح الدّين ، را پيش او فرستاد و درخواست امان كرد .\r\n( 2 ) . ق : مصرع را ندارد .\r\n( 3 ) . دههء محرّم 579 هجرى .\r\n","page_name":" 3356 ","page_number":388},
  {"content":"\r\n\r\nروز ديگر نور الدّين محمّد مهمانى صلاح الدّين كرده در آن مجلس پيش‌كش‌هاى لايق كشيد و به هريكى از امراى سلطان صلاح الدّين آنچه فراخور حال او بود تكلّف كرد . و بعد از فراغ از مهمّات آمد ، سلطان صلاح الدّين در همين ماه نور الدّين محمّد را در آمد گذاشته ، خود عنان عزيمت به جانب شام منعطف داشت . امّا در اثناى راه در همين يك ماه چند قلعهء نامى را گرفت . يكى از آن جمله تل خالد كه از اعمال حلب بود و در استحكام و متانت از مشاهير قلاع آن ديار . و ديگر عين‌تاب « 1 » كه آن نيز شهرى عظيم و قلعه‌اى در كمال استحكام داشت و والى آن شهر ناصر الدّين محمّد بود ، برادر شيخ اسماعيل ، كه خازن ملك نور الدّين محمود بن زنگى و نديم او بود . و آن از زمان حيات ملك نور الدّين [ 146 الف 
  ] محمود تا اين زمان در دست ايشان مىبود .\r\nاكنون چون صلاح الدّين آن را محاصره نمود ناصر الدّين محمّد كس پيش صلاح الدّين فرستاد و به عرض رسانيد كه « اگر سلطان اين شهر و قلعه را باز به من ارزانى دارد ، من فرود آمده در سلك ساير بندگان سلطان در ملازمت مىباشم . » صلاح الدّين التماس او را قبول كرده مجدّدا منشور ايالت آن ناحيه به او عنايت فرمود و ناصر الدّين با پيشكش لايقه از قلعه فرود آمده به ملازمت سلطان صلاح الدّين رسيد و به اصناف الطاف پادشاهانه سرافراز گرديد .\r\nمجمل كلام آنكه در يك ماه قلعهء آمد و قلعهء تل خالد و قلعهء عين‌تاب بر صلاح الدّين مفتوح گشت كه هريكى از اين سه قلعه ، خصوصا قلعهء آمد ، در استحكام و متانت آن مرتبه را دارند كه پادشاهان عظيم الشأن مدت‌هاى مديد جدّ و اهتمام ورزند تا آن را به دست آورده به آن فتح افتخار كنند .\r\nالحمد للّه و المنّة كه با حضرت خلافت پناهى ، ظلّ اللهى ، اكبر شاه غازى « 2 » ، خلّد اللّه ملكه و افاض على كافّة البرايا احسانه ، در يك يورش ولايت كابل را كه پايتخت شاهان ذوى الاقتدار مىباشد ، و ولايت كشمير را كه به صعوبت آن در ربع مسكون ولايتى ديگر نتواند بود ، و همچنين ولايت سند را بىآنكه خود متوجّه گرفتن آن شوند ، هريكى از آن ولايات را يكى از كمترين بندگان ايشان در حوزهء تصرّف خود درآورده ، « 3 » الحال كه تاريخ اين تاريخ سنهء نه‌صد و نود و پنج « 4 » است ، از روى استقلال در آن ولايت كامرانى مىكنند . اميد از حضرت واهب\r\n\r\n\r\n","description":"","footnote":"\r\n( 1 ) . ق : عين ناشر . رجوع شود به پاورقى 2 ، صفحهء 3083 كتاب .\r\n( 2 ) . وى اكبر شاه ، ابو الفتح جلال الدين محمد ( 5 رجب 949 - 1014 ق / 15 اكتبر 1542 - 1605 م ) سومين و بزرگ‌ترين فرمانرواى تيمورى هند است .\r\n( 3 ) . شرح جامعى از اين فتوحات را شيخ ابو الفضل علّامى ، وزير و مورّخ اكبر شاه ، در كتاب گران‌سنگ خود اكبرنامه آورده است .\r\n( 4 ) . سال تأليف كتاب حاضر .\r\n","page_name":" 3357 ","page_number":389},
  {"content":"\r\n\r\nالعطايا آن است كه عن‌قريب مفاتيح هفت اقليم و اقبال به توجّه محض ايشان به دست دولت‌خواهان آن حضرت در قبضهء اقتدار درآيد و هريك از بندگان مخلص ايشان به مراتب سلاطين رسانيده ، مساعى جميلهء اخلاص را بر درگاه عرش اشتباه ايشان به ظهور رسانند ، انّه على ذلك قدير و بالإجابة جدير .\r\nو چون صلاح الدّين از قلعهء عين‌تاب خاطر جمع ساخت ، متوجّه حلب شد و آن شهر را محاصره نموده شروع در جنگ كرد . در پاى آن قلعه برادر كوچك صلاح الدّين ، تاج الملوك بورى ، كه به سن بيست سال رسيده بود - و بعضى بيست و دو سال نيز گفته‌اند - زخم خورده بعد از چند روز در همان موضع فوت شد . سلطان صلاح الدّين از فوت وى بسيار متأثر گشت ؛ چه ، او باوجود آن سنّ كمال شجاعت و فضيلت داشت و شعر نيكو گفتى ؛ چنانچه الحال ديوان او در ولايت مصر و شام مشهور و معروف است .\r\nو چون صلاح الدّين ديد كه اهالى حلب در محاربه كمال اهتمام دارند و هرروزه جمعى كثير از مردم او كشته مىشوند ، از پاى قلعه كوچ كرده دور تر رفت و بر بالاى كوه جوشن فرود آمد و شروع در عمارت كرد و گفت : « ما در همين موضع مىباشيم تا حلب را فتح كنيم . » و چون اهالى حلب اين حالت را ديدند ، دانستند كه ملك صلاح الدّين اين نوبت بىآنكه شهر را بگيرد فايده ندارد و مع هذا والى حلب ، عماد الدّين زنگى بن مودود ، در كمال بخل نمىخواهد كه به سپاه خود چيزى بدهد . تا آنكه ميانهء او و سپاهش كار به جايى رسيد كه در حضور او گفتند : « هركه خواهد كه مثل حلب شهرى را نگاه‌دارد به سپاهى بايد زر بدهد ، اگرچه زر و زيورش بايد فروخت . » بنابراين ، عماد الدّين زنگى از نگاه‌داشتن حلب مأيوس گرديد و كس پيش صلاح الدّين فرستاد و گفت كه « اگر به عوض حلب ، سنجار به من مىدهى ، من حلب را مىگذارم . » صلاح الدّين بسيار خوشحال شد و سنجار را با خاپور و نصيبين به وى ارزانى داشت . « 1 » و عماد الدّين از حلب بيرون آمده به ملازمت صلاح الدّين رسيد . تعزيهء برادرش را پرسش نمود و صلاح الدّين وى را اعزاز و اكرام تمام نموده به جانب سنجار فرستاد و خود به شهر حلب درآمد و قلعه را متصرّف شد . اين واقعه در ماه صفر اين سال واقع شد .\r\nو از جمله وقايع اين سال آنكه صلاح الدّين پسر كوچك خود ، ملك ظاهر غازى ، را در حلب گذاشته ، امير سيف الدّين يازكش « 2 » را كه از عظماى امراى اسديه بود ، به اتابكى قرار داده\r\n\r\n\r\n","description":"","footnote":"\r\n( 1 ) . بعدها صلاح الدّين درخصوص اين معامله گفته بود « ما در حقيقت در اين معامله دينار گرفتيم و درهم داديم ؛ يعنى طلا گرفتيم و نقره داديم . و قريه‌ها را داديم و پايتخت‌ها را گرفتيم . » زيرا « به عماد الدّين جاهايى را داديم كه در حقيقت از دست نرفته است » يعنى هروقت كه دلمان خواست دوباره مىتوانيم آن‌ها را بازپس گيريم .\r\n( 2 ) . ق ، م : ارح ؟ ؟ ؟ ( بدون نقطه‌گذارى ) در ديگر منابع به‌صورت « يازكوخ » هم آمده است . تصحيح براساس الكامل .\r\n","page_name":" 3358 ","page_number":390},
  {"content":"\r\n\r\nخود متوجّه دمشق گرديد . چون به دمشق رسيد حكم كرد كه سپاه جهت غزو فرنگ مستعد شوند و در نهم شهر جمادى الآخر از دمشق برآمده از نهر اردن « 1 » عبور نمود . فرنگان آن نواحى چون توجه صلاح الدّين را شنيدند اكثر رعايا ولايت را خالى گذاشته به شهر بيسان « 2 » درآمدند . صلاح الدّين چون در نواحى رسيد هيچ غنيمت نيافت . عنان عزيمت به صوب مدينهء بيسان منعطف داشت و آن شهر را آن‌چنان نهب و غارت كرد كه فوق آن متصوّر نبود . سپاه اسلام غنايم بىشمار به دست آورده معمور گشتند .\r\nو چون آن فرنگان بر اين حال اطّلاع يافتند ايشان نيز از اطراف و جوانب سپاه به‌هم رسانيده متوجّه محاربهء صلاح الدّين شدند . امّا چون بر كثرت سپاه اطّلاع يافتند ، بر جنگ اقدام نتوانستند نمود . بالضّروره خود را در دامنهء كوه كشيده دور خود [ 147 الف 
  ] خندق كنده در آنجا توقّف كردند و سپاه از سه طرف ايشان را احاطه كرده به شپهء تير گرفتند . سه چهار روزى اين نوع جنگ در ميان ايشان گذشت . چون سپاه اسلام ديدند كه فرنگان مطلقا از خندق بيرون نمىآيند از دور ايشان كوچ كرده بازگشتند . و غرض ايشان آن بود كه شايد فرنگان از عقب ايشان درآيند . امّا فرنگان چون صرفهء خود در بيرون آمدن نمىديدند ، مطلقا بر آن معنى اقدام نكردند . بنابراين ، باز سپاه اسلام بازگشته دور آنها را محاصره نموده به زخم بسيار از ايشان به قتل رسانيدند . و جمعى كثير از سپاه اسلام هلاك شدند . آخر الأمر ، چون غنايم بسيار و اسير بىشمار به دست سپاه اسلام افتاد ، صلاح الدّين مناسب آن ديد كه اين نوبت به همان اكتفا نموده بازگردد . بنابراين ، فرنگان در همان خندق گذاشته به جانب دمشق مراجعت نمودند .\r\nو باز در همين سال استعداد گرفتن مدينهء كرك - كه اعظم بلاد فرنگان بود و در استحكام از جميع بلاد آن طايفه ، كه در آن حدود بودند ، امتياز تمام داشت - كرده ، متوجّه آن صوب گرديد و به ملك عادل ، يعنى ابو بكر بن ايّوب كه نايب او بود در مصر نوشت كه « با عساكر مصريّه متوجّه كرك شود . » و قبل از آنكه صلاح الدّين برادر خود را از مصر طلب نمايد ، كس او پيش صلاح الدّين آمده از وى التماس حلب و قلعهء آن نمود و صلاح الدّين ملتمس او را مبذول داشته فرمود كه « تو با اهل و عيال از مصر بيرون آمده ، حلب را به تو ارزانى داشتيم . » بنابراين ، ملك عادل از مصر برآمده با سپاه گران در حوالى مدينهء [ كرك 
  ] « 3 » به ملازمت برادر خود ، صلاح الدّين ، رسيد و چند روز آن شهر را محاصره داشته هفت منجنيق در دور آن نصب نموده و شب و روز جنگ مىكرد . آخر الأمر ، چون استعداد اهل آن شهر بيش از آن بود\r\n\r\n\r\n","description":"","footnote":"\r\n( 1 ) . م : نهر ارزن .\r\n( 2 ) . ق : بسان .\r\n( 3 ) . هرسه نسخه جاى يك كلمه خالى است . از روى متن الكامل اضافه شد .\r\n","page_name":" 3359 ","page_number":391},
  {"content":"\r\n\r\nكه ملك صلاح الدّين به اين وضع كه آمده بود بر ايشان دست تواند يافت ، بالضروره بازگشته متوجّه دمشق گرديد ؛ به قصد آنكه آلات و ادوات قلعه‌گيرى مهيا ساخته متوجّه محاربهء ايشان گردد . و از همانجا برادرزادهء خود ، تقى الدّين ، را به حكومت مصر فرستاد و ملك عادل را به حلب و پسر خود ملك ظاهر غازى را به دمشق طلب داشت . و در ماه شوّال اين سال ملك عادل به حلب درآمد .\r\n\r\n","description":"","footnote":"","page_name":" 3360 ","page_number":392},
  {"content":"\r\n\r\n\r\nذكر وقايع سال پانصد و هفتادم از سنوات رحلت خير البشر « 1 »\r\nاز جمله وقايع اين سال آنكه عزّ الدّين مسعود ، صاحب موصل ، مجاهد الدّين قايماز را از بند بيرون آورده پيش شمس الدّين محمّد پهلوان ، والى همدان و ساير بلاد عراق فرستاد و از وى در دفع و تسلّط و نزاع صلاح الدّين و انتزاع اكثر ولايات او امداد خواست ؛ چه ، در تازگى صلاح الدّين دندان طمع در اربل و جزيرهء ابن عمر [ بسته 
  ] و به‌واسطهء آنكه مجاهد الدّين بعد از گرفتن او از اطاعت عزّ الدّين تمرّد نموده خود را به صلاح الدّين متعلّق داشته بود فروبرده . و در اين معنى هرچند خليفه ناصر باللّه كس پيش صلاح الدّين فرستاده از وى التماس كرد كه دست از اربل و جزيرهء ابن عمر بازداشته آن را به عزّ الدّين مسعود بگذارد ، صلاح الدّين سخن او را در آن باب گوش نمىكرد . بنابراين ، عزّ الدّين مسعود ناچار مجاهد الدّين قايماز را از بند درآورده پيش شمس الدّين پهلوان - كه ميانهء او و قايماز دوستى و مودّت بود - فرستاد .\r\nاتفاقا چون مجاهد الدّين قايماز به تبريز رسيد ، قزل [ ارسلان 
  ] ، برادر پهلوان ، كه والى آذربايجان بود ، مجاهد الدّين را از رفتن نزد برادر بزرگش ، شمس الدّين پهلوان ، مانع آمد و گفت « احتياج آن نيست كه تو به عراق رفته و از برادرم در دفع تسلّط صلاح الدّين لشكر برى .\r\nاز همين‌جا آن‌مقدار لشكر همراه تو مىكنم كه شما را كافى باشد . » پس سه‌هزار سوار چيده همراه مجاهد الدّين قايماز كرد و به جانب اربل فرستاد .\r\nچون سپاه آذربايجان به حدود ولايت اربل رسيدند شروع در نهب و غارت و بندى گرفتن از اهل اسلام كردند و هرچند مجاهد الدّين ايشان را منع مىكرد ، به سخن او ممتنع نمىشدند\r\n\r\n\r\n","description":"","footnote":"\r\n( 1 ) . ق : عليه و آله التحية من الملك الاكبر .\r\n","page_name":" 3361 ","page_number":393},
  {"content":"\r\n\r\nو او را مطلقا نمىكردند . و او هميشه از ايشان كناره داشت و با مردم مىگفت كه « من تا اين جماعت را نديده بودم هرگز تعقّل آن نكرده بودم كه هيچ مسلمانى نسبت به مسلمانان اين نوع افعال قبيحه كه ايشان مىكنند تجويز تواند نمود . » و مىگفت كه « مرا يقين است كه عن‌قريب حق سبحانه تعالى ايشان را به قهر خود گرفتار مىكند . » اتفاقا چون حاكم زين الدّين يوسف شنيد كه سپاه عجم به اين ولايت درآمده شروع در تاخت و تاراج و اسير گرفتن زن و فرزند مسلمانان هستند و مجاهد الدّين - كه ايشان را آورده - بسيار نادم و پشيمان است و هرچند ايشان را منع مىكند ممتنع نمىشوند و سخن او را نمىشنوند ، و الحال هر فوجى از ايشان در ديهات متفرّق گشته به تاخت و تاراج و فسق و فجور مشغول‌اند ، زين الدّين يوسف [ 147 ب 
  ] اين معنى را غنيمت دانسته با سپاه اربل مستعد شده از شهر بيرون آمده خود را به جماعتى از سرداران و طايفه‌اى كه در آنجا بودند رسانيد .\r\nو چون اكثر ايشان به تاخت و تاراج رفته بودند و جماعتى قليل با سرداران همراه بودند ، زين الدّين يوسف به مجرّد رسيدن ايشان را از پيش برداشته و اكثر را به قتل رسانيد و بقيّة السّيف روى به گريز نهاده راه آذربايجان پيش گرفتند . و اربليان به اطراف و جوانب درآمده ايشان را تعاقب كردند و در هرديهى جماعتى را به قتل رسانيدند و اسباب و اموال و مراكب و سلاح ايشان را مىگرفتند . بعد از آن رعاياى آن ولايت كه تا اين زمان آن جماعت بىباك ايشان را غارت مىكردند و زن و فرزند ايشان را مىكشتند ، در مقام انتقام شده هرجا كه يكى از ايشان را مىيافتند به قتل مىرسانيدند و آنچه داشتند آنها را متصرّف مىشدند .\r\nالقصّه ، از سه‌هزار نفر معلوم نيست كه هزارى به آذربايجان رسيده باشند . باقى همه به شومى فسق و فجور و بيداد هلاك شدند و اربليان مظفّر و منصور با غنايم بسيار بازگشته به اربل مىآمدند . و مجاهد الدّين قايماز باوجود آنكه مقصد آن پيش نرفت ، امّا از بس‌كه از آن جماعت آزرده بود و از حركات ناپسنديدهء ايشان انفعال داشت ، از وقوع اين واقعه بسيار خوشحال گشته به موصل رفت .\r\nو در ماه ربيع الآخر اين سال باز صلاح الدّين استعداد حرب بر اصل نموده متوجّه مدينهء كرك شد . و اين نوبت نور الدّين محمّد قرا ارسلان ، حاكم آمد و ديار بكر نيز همراه بود ، و شهر كرك را محاصره كرد و كار بر اهالى ايشان به تنگ آوردند و شهر و حصار را گرفتند ، امّا قلعه به حال خود مانده بود ؛ چه ، فرنگان در دور آن قلعه خندقى كه عمقش شصت گز بود كنده بودند و سپاه صلاح الدّين از ترس تفنگ و تير نزديك آن خندق نمىتوانستند رفت . آخر الأمر ، صلاح الدّين فرمود كه تخته‌ها با هم وصل كرده سپرى بزرگ كه در سايهء آن دويست و سىصد كس راه مىرفتند ، ساختند و سپاه صلاح الدّين آن را بر سر\r\n\r\n","description":"","footnote":"","page_name":" 3362 ","page_number":394},
  {"content":"\r\n\r\nگرفته خود را به خندق رسانيدند و شروع در پر ساختن خندق كردند .\r\nچون فرنگان اين حالت را مشاهده كردند ، دانستند كه از بيرون اگر مددى نرسد عن‌قريب است كه خندق را پر كرده قلعه را نيز مىگيرند . بنابراين ، كس پيش ملك فرنگ فرستاده او را بر عجز و ضعف خود از نگاه‌داشتن قلعه اطّلاع دادند . چون اين خبر به ملك فرنگ رسيد لشكرى بسيار از ساحل به‌هم رسانيده به امداد ايشان فرستاد . صلاح الدّين چون از آن حال خبر يافت از دور قلعهء كرك برخاسته متوجّه محاربهء آن جماعت شد . و غرضش آن بود كه ايشان را دفع نموده باز بر سر قلعهء كرك آيد . چون نزديك به اين جماعت رسيد ، ايشان ميل به جنگ نكرده در زمين سنگلاخ فرود آمدند كه اسب سپاه صلاح الدّين مطلقا در آن زمين يك قدم راه نمىتوانست رفت . بنابراين ، چند روز صلاح الدّين دور تر از ايشان فرود آمده انتظار آن مىكشيد كه شايد ايشان از آن سرزمين بيرون آيند كه بر ايشان دستى توانند يافت . فرنگان خود اين معنى فهميده در آنجا ماندند . آخر الأمر ، صلاح الدّين به تنگ آمده از آنجا كوچ كرده ، يك دو منزل دور تر رفت و جماعتى را به طريق جاسوس گذاشت كه هرگاه ايشان از آنجا بيرون آيند صلاح الدّين را خبردار كنند .\r\nاتفاقا قبل از آنكه خبر به صلاح الدّين رسد ايشان از آنجا ايلغار كرده خود را به قلعهء كرك رسانيدند . چون صلاح الدّين اين را شنيد از گرفتن قلعهء كرك مأيوس شده عنان عزيمت به جانب مدينهء نابلس - كه از بلاد معظم فرنگان بود - نهاده آن شهر را سوخته و تاراج كرده ، زن و فرزند فرنگان را بسيار اسير گرفت و به جانب دمشق بازگشت .\r\nو در اين سال از سلاطين عظيم الشأن يوسف بن عبد المؤمن كه مدينهء شنترين « 1 » را كه از عظام بلاد فرنگ است محاصره داشت ، بيمار شده در همانجا وفات يافت . و چون او از براى هيچ‌يك از فرزندان خود وصيت نكرده بود ، امرا و اعيان دولت اتّفاق كرده يعقوب بن يوسف بن عبد المؤمن را كه به حيلهء عقل و شجاعت و مروّت و ساير اخلاق حميده آراسته بود ، بر سرير سلطنت نشانيده ، همه با او بيعت كردند . و يعقوب آن‌چنان مهمّات را رواج و رونق داد كه باوجود آن سعت و بزرگى ولايت ، از هيچ‌جا خللى ظاهر نشد و در هرجا كه خوف فتنه و فساد بود مردان كارى فرستاده جميع سرحدها را مضبوط ساخت و پدر خود را در اشبيليه - از بلاد اندلس - مدفون ساخته خود به جانب مراكش كه دار السّلطنهء ايشان بود مراجعت نموده با اصناف خلايق از سپاه و رعايا آن‌چنان سلوك هموار كرد كه همه پدرش يوسف را كه از خيار ملوك [ 148 الف 
  ] بود ، فراموش كردند .\r\n\r\n\r\n","description":"","footnote":"\r\n( 1 ) . در متن : سنبرين . رجوع شود به پاورقى 1 ، صفحهء 3046 كتاب .\r\n","page_name":" 3363 ","page_number":395},
  {"content":"\r\n\r\nو از جمله وقايع اين سال آنكه ابن غانيه « 1 » - كه از جمله بقاياى ملوك ملاثمه بود - بر مدينهء بجايه « 2 » استيلا يافت . و تفصيل اين مجمل آنكه چون خبر وفات يوسف بن عبد المؤمن به اطراف و جوانب رسيد ، امراى سرحدّ از براى آنكه در بيعت يعقوب بن يوسف داخل شوند ، سرحدّها را مضبوط ساخته متوجّه مراكش شدند . از آن جمله والى مدينهء بجايه نيز روانهء مراكش شده بود . چون او را گمان دشمن از هيچ طرف كه قصد شهر وى توانند كرد نبود ، چندان لشكرى در بجايه نگذاشته بود . اتّفاقا چون بجايه از سپاه موحّدين خالى شد ، جمعى از اهل فتنه و فساد كه در دولت ملاثمه اعتبارى داشتند و الحال در دولت موحّدين بىاعتبار و خوار و زار مىبودند ، كس پيش علىّ بن اسحاق كه به ابن غانيه اشتهار داشت و در جزيرهء ميورقه « 3 » مىبود فرستاده او را بر گرفتن بجايه تحريص و ترغيب نمودند . بنابراين ، ابن غانيه با جمعى كثير از سوار و پياده از مردم آن جزيره در كشتى نشسته روى به مدينهء بجايه نهاد . و چون شهر از سپاه موحّدين خالى بود و اكثر اهالى آن بلده به ابن غانيه متّفق ، فى الحال ابن غانيه به شهر بجايه درآمده خلقى بسيار بر وى جمع شده . و اين واقعه در ماه شعبان اين سال وقوع يافت .\r\nو هنوز والى بجايه به مراكش نرسيده بود كه در راه اين خبر به او رسيد . او فى الحال با سىصد سوار موحّدين كه همراه داشت بازگشته عنان عزيمت به صوب بجايه منعطف داشت .\r\nو در راه از قبايلى كه در آن حدود مىنشستند جمعى كثير به‌هم رسانيده ، تا آنكه هزار سوار بر وى جمع شدند و پياده قريب به چهارهزار . و چون ابن غانيه اين خبر شنيد ، او نيز سپاه بسيار به هم رسانيده از شهر بجايه به جنگ وى بيرون آمد . و والى بجايه را همان سىصد نفر موحّدين بماند . و چون اين حالت را مشاهده نمود ، جان خود را مفت دانسته روى به گريز نهاد و تا مراكش در هيچ‌جا توقّف نكرد و ابن غانيه در شهر بجايه قرار گرفت و بعد از اندك روز سپاه جمع آورده از براى ضبط ولايت بجايه و بلادى كه در حوالى آن مىبود بيرون آمد و دو برادر خود ، يحيى و عبد اللّه ، را در بجايه گذاشت و اكثر اهل ولايت بجايه بىجنگ و جدل اطاعت او كردند ، الّا اهل قسنطينة الهواء « 4 » كه ايشان آن شهر را مضبوط كرده در مقام ممانعت و مدافعت درآمدند ؛ و ابن غانيه آن را محاصره نموده درصدد تسخير آن شد و سعى تمام در آن مبذول داشت كه در اوايل سال آينده بيست هزار سوار جرّار و قريب به سى هزار پياده از راه دريا متوجّه بجايه شدند .\r\nچون اين لشكر به حوالى بجايه رسيد ، برادران ابن غانيه ، يحيى و عبد اللّه ، گريخته نزد\r\n\r\n\r\n","description":"","footnote":"\r\n( 1 ) . نام اصلىاش علىّ بن اسحاق است .\r\n( 2 ) . م : نجابه .\r\n( 3 ) . متن : سورته . اين جزيره در شرق اندلس واقع است .\r\n( 4 ) . متن : قسطنطين هرى . تصحيح براساس متن الكامل و معجم البلدان .\r\n","page_name":" 3364 ","page_number":396},
  {"content":"\r\n\r\nبرادر خود رفتند و والى بجايه با لشكرى عظيم ، كه از پيش يعقوب بن يوسف آورده بود ، به شهر بجايه درآمد و اكثر آن جماعت مفسدان را كه به ابن غانيه متفق شده بودند و او را به اين شهر آورده ، به سياست هرچه تمام‌تر به قتل رسانيده متوجّه ابن غانيه شد . چون وى اين خبر شنيد ، از دور قسطنطنيه برخاسته به جانب افريقيّه رفت و ولايت بجايه باز به دست موحّدين افتاد .\r\nو در اين سال صاحب ماردين ، قطب الدّين ايلغازى وفات يافت . و چون پسرش ، حسام الدّين در آن‌وقت ده ساله بود ، شاه ارمن ، صاحب انطاكيه - كه خال قطب الدّين بود - در مقام تربيت او شده يكى از غلامان قطب الدّين را كه او را نظام الدّين البقش « 1 » گفتندى به اتابكى حسام الدّين قرار داده و دختر خود را در سلك ازدواج حسام الدّين كشيد و نظام الدّين البقش مهمات را از پيش خود گرفته در آن ولايت استيلا يافت ، تا آنكه چون حسام الدّين بزرگ شد ، مطلقا او را در امور ملكى خود دخلى نبود ، بلكه مدار مهمات بر غلام نظام الدّين كه او را لؤلؤ گفتندى قرار گرفته بود . و اين لؤلؤ با حسام الدّين بسيار عداوت داشت و هميشه نظام الدّين البقش را براين مىداشت كه حسام الدّين مطلقا دخل نبايد كرد ، و الّا قصد تو كند .\r\nاتّفاقا در اين اثنا حسام الدّين وفات يافت و برادر كوچك او ، قطب الدّين ، را به جاى وى قرار داده ، همچنان مهمات را لؤلؤ ، غلام نظام الدين از پيش خود گرفته سامان و سرانجام مىداد . تا آنكه در سنهء احدى و ستمائه [ - 601 
  ] هجرى قطب الدّين به مرتبهء عقل و كياست رسيده از تسلّط و تغلّب لؤلؤ بسيار به تنگ بود . اتفاقا روزى در همين سال نظام الدّين بيمار شد و قطب الدّين به عيادت او آمد . و چون عيادت كرده بيرون آمد ، ديد كه لؤلؤ ايستاده . خنجرى كه در ميان داشت آن‌چنان بر شكم لؤلؤ زد كه روده‌هاى او بيرون افتاد . [ 148 ب 
  ] بعد از آن بازگشته به خانهء نظام الدّين درآمده و او را بر همان فراش به قتل رسانيد و در ولايت پدر خود استقلال پيدا كرد و قلعهء ماردين و بارعيه « 2 » و حارم « 3 » ولايات پدر خود را متصرّف شد .\r\n\r\n\r\n","description":"","footnote":"\r\n( 1 ) . م : نظام الدّين النقش .\r\n( 2 ) . متن : بارعه .\r\n( 3 ) . الكامل : صور .\r\n","page_name":" 3365 ","page_number":397},
  {"content":"\r\n . \r\n","description":"","footnote":"","page_name":" 3366 ","page_number":398},
  {"content":"\r\n\r\n\r\nذكر وقايع سال پانصد و هفتاد و يكم از رحلت خير البشر\r\nدر اين سال صلاح الدّين از حلب باز مرتبهء ديگر به قصد موصل از آب فرات عبور نموده متوجّه آن صوب گرديد . و چون به حرّان رسيد مظفّر الدّين [ كوكبرى 
  ] « 1 » بن زين الدّين را كه هميشه او را تطميع ولايت جزيره مىكرد و اكثر آن ولايت به سعى و اهتمام او در دست صلاح الدّين افتاده بود به‌واسطهء آنكه او مبلغ پنجاه هزار دينار تقبّل نموده بود كه هرگاه صلاح الدّين بار ديگر متوجّه گرفتن موصل شود آن مبلغ را ادا نمايد ، و چون الحال صلاح الدّين باز به آنجا رسيده آن مبلغ را طلب داشت ، مظفر الدين منكر شد كه « من قبول نكرده بودم . » بنابراين ، صلاح الدّين او را گرفته محبوس گردانيد . و آخر الأمر ، چون ديد كه مردم به‌واسطهء گرفتن او از وى بسيار متنفر مىشوند و او را به عذر و بىوفايى نسبت مىكنند ؛ چه ، مظفر الدّين بسيار دولتخواهى كرده بود ، باز او را از بند بيرون آورده ، مدينهء حرّان و رها را به وى ارزانى داشت .\r\nو در اين وقت عزّ الدّين مسعود مادر و دختر نور الدّين محمود بن زنگى را با جمعى از اعيان خود از علما و امرا پيش صلاح الدّين فرستاد كه او را از اين اراده بازگردانند و با يكديگر مصالحه نموده از سر جنگ و جدال درگذرند . و گمان جميع مردم آن بود كه اگر دختر نور الدّين محمود از صلاح الدّين ولايت شام را بطلبد مضايقه نخواهد كرد چه جاى آنكه در باب موصل شفاعت مىكرده باشد ؛ چه ، نور الدين محمود ولىنعمت صلاح الدّين و صاحب او بود .\r\n\r\n\r\n","description":"","footnote":"\r\n( 1 ) . افزوده براساس متن الكامل .\r\n","page_name":" 3367 ","page_number":399},
  {"content":"\r\n\r\nاتفاقا اين عورات به اردوى صلاح الدّين رسيدند . صلاح الدّين ايشان را در منزل نيكو فرود آورد و امراى خود را جمع آورده در باب گذاشتن ولايت موصل به شفاعت دختر نور الدّين محمود ، والدهء عزّ الدّين مسعود ، مشورت نموده جميع امرا و اركان دولت صلاح الدّين چنين به عرض رسانيدند كه « مصلحت در آن است كه سلطان شفاعت اين جماعت را ، خصوصا دختر نور الدّين محمود را كه مخدوم و ولىنعمت ما بود ، قبول فرموده از سر اين ولايت درگذرد كه موجب ذكر جميل و نيكنامى سلطان خواهد بود . و سلاطين را از گرفتن ولايت غرض تحصيل نيكنامى است . »\r\nغير از فقيه عيسى و علىّ بن محمّد مشطوب « 1 » - كه هردو از كردان هكّارى « 2 » بودند و مرتبهء بلند در نزد صلاح الدّين داشتند - با جميع امرا و اركان دولت مخالفت ورزيده گفتند :\r\n« عزّ الدّين اين عورات را به‌واسطهء اين فرستاده كه خود از نگاه‌داشتن ولايت عاجز است ، و از عقل دور است كه كسى موصل را به‌واسطهء عورتى چند بگذارد . » و صلاح الدّين سخن ايشان را قبول كرده آن عورات را نااميد بازگردانيد و شفاعت ايشان را قبول نكرده ، متعاقب ايشان روانهء موصل شد . و چون به يك فرسخى موصل رسيد عامهء خلايق موصل از شهر بيرون آمده با مقدمه سپاه صلاح الدّين آن‌چنان جنگ كردند كه بر همگنان ظاهر شد كه فرستادن عزّ الدّين مسعود اين عورات را نه از روى عجز بود چنانچه آن دو كرد احمق فهميده بودند ، بلكه غرض او اطفاى نايرهء فتنه و فساد بود .\r\nالقصّه ، يك ماه صلاح الدّين در دور موصل نشست و روزبه‌روز مردم موصل دليرتر برمىآمدند و جنگ مىكردند ، و كار به آنجا رسانيدند كه سپاه صلاح الدّين از ايشان بسيار ملاحظه مىكردند و دلير پيش نمىرفتند . و صلاح الدّين دانست كه بازگردانيدن آن عورات نااميد مصلحت نبود ؛ چه ، موصل گرفتن محال مىنمايد و نيكنامى نيز حاصل نشد . بنابراين ، آن دو كرد را بسيار ملامت فرموده از نظر عنايت انداخت .\r\nو در اين اثنا ، يكى از بغداديان كه در موصل ساكن بود پيش صلاح الدّين آمده به عرض رسانيد كه « اگر خواهى كه موصل به دست تو افتد بايد كه دجله را از فلان موضع ببندى تا آب از ايشان قطع شود و از تشنگى به تنگ آمده شهر را بىجنگ و جدل به تو تسليم نمايند . » و صلاح الدّين در باب بستن دجله درآمد و هرچند سعى مىكرد ميسّر نمىشد . آخر الأمر ، از آن حركت نيز منفعل و نادم گشته ، در اين اثنا ، فوت شاه ارمن ، صاحب اخلاط ، اشتهار يافت . و صلاح الدّين امراى خود را طلب نموده در باب رفتن به جانب ولايت شاه ارمن - كه او را\r\n\r\n\r\n","description":"","footnote":"\r\n( 1 ) . الكامل : علىّ بن احمد مشطوب .\r\n( 2 ) . رجوع شود به پاورقى 1 ، صفحهء 2870 كتاب .\r\n","page_name":" 3368 ","page_number":400},
  {"content":"\r\n\r\nفرزندى نبود و غلامى بكتمر نام كه به سيف الدّين ملقّب شده بود بر آن ولايت استيلا يافته - با توقّف نمودن در محاصرهء موصل مصلحت نمود . جمعى كثير چنين گفتند كه « ولايت اخلاط بيش از موصل است [ 149 الف 
  ] و بىصاحب افتاده . او را به دست آوردن بهتر است از اين ولايت كه مثل عزّ الدّين مسعود جاى دارد ، و گرفتن آن موجب بدنامى نيز نخواهد بود . » و جمعى ديگر كه با عزّ الدّين مسعود سعهء خاطر داشتند ، گفتند كه « اين دويم نوبت است كه ما بر سر موصل آمده بازمىگرديم . اين بسيار بىناموسى است . »\r\nالقصّه ، صلاح الدّين در اين باب متردّد خاطر بود كه از امراى شاه ارمن مكتوبات متواتر رسيد كه « صلاح الدّين بايد كه بىتوقّف متوجّه مدينهء اخلاط گردد كه همهء ما بنده و فرمانبرداريم . » و حال آنكه اين مكتوبات همه از روى مكر و فريب بود ؛ چه ، محمّد پهلوان ، صاحب آذربايجان ، به‌واسطهء آنكه شاه ارمن باوجود كبر سن دختر او را خواسته بود كه بعد از وى به اين بهانه ولايت اخلاط به وى بماند ، متوجّه آن ولايت شده بود و امراى شاه ارمن مىخواستند كه صلاح الدّين را روكش او كرده دست او را از طلب آن ولايت كوتاه گردانند و بعد از آن با صلاح الدّين مصالحه نمايند كه آن ولايت را به ايشان بگذارد و ايشان در مقام اطاعت و انقياد ظاهرى به او بوده باشند .\r\nالقصّه ، چون اين مكاتيب پياپى به صلاح الدّين رسيد ، وى عنان عزيمت به آن صوب منعطف داشت و بر مقدّمهء لشكر ، پسر عمّ خود ، ناصر الدّين محمّد [ بن شيركوه 
  ] « 1 » را تعيين نمود . و هنوز صلاح الدّين به ميّافارقين نرسيده بود كه محمّد پهلوان به اخلاط درآمد و آن ولايت را متصرّف شد ، و امراى ارمن شاه را چنانچه خاطرخواه ايشان بود تسلّى نموده با خود متّفق گردانيد ، و صلاح الدّين از گرفتن آن ولايت نيز نااميد شد ؛ « ريش خام طمع بر كون مفلس » « 2 » و به ميّافارقين رفت كه بعد از فوت قطب الدّين صاحب آن بلده ، در دست پسر كوچك او مانده بود و تدبير امور او را بر نقش - كه لقبش اسد الدّين بود - مىنمود . وى مردى شجاع و عاقل بود .\r\nچون صلاح الدّين به آنجا رسيد شهر را محاصره نموده آن‌چنان در ضبط شهر كوشيده بود كه به‌هيچ‌وجه صلاح الدّين بر گرفتن او قدرت نمىيافت . آخر الأمر ، چون به جنگ از گرفتن او نااميد شد شروع در مكر و حيله كرده كس پيش خواهر نور الدّين محمّد بن قرا ارسلان ، كه او نيز در همين ماه فوت شده بود و اين خواهر او زن قطب الدّين ، صاحب ميّافارقين ، بود و از وى دخترى چند داشت و اين پسرى كه به جاى پدر حاكم شده بود از زن\r\n\r\n\r\n","description":"","footnote":"\r\n( 1 ) . افتادگى براساس الكامل تكميل شد .\r\n( 2 ) . م : مثل را ندارد .\r\n","page_name":" 3369 ","page_number":401},
  {"content":"\r\n\r\nديگر بود ، فرستاده به او پيغام داد كه « من به خاطر برادر تو ، فخر الدّين محمّد كه از امراى عظيم الشأن من بود و كمال اخلاص داشت ، مىخواهم كه اين شهر را براى تو بگيرم و دختران تو را به پسران خود نكاح كرده بدهم تا حكومت اين ولايت بر تو قرار گيرد . » و كس ديگر نزد اسد الدّين فرستاد كه « اينك زن قطب الدّين ، كه صاحب تو بود ، مىخواهم كه دختران خود را به پسران من دهد و امراى اخلاط كس پيش من فرستاده اخلاط را به من پيشكش مىكنند . » و شخصى از مردم اخلاط به اندرون ميّافارقين فرستاده كه اسد الدّين را خاطرنشان كند كه « من از اخلاط آمده‌ام و مكتوبات اعيان آن ولايت را آورده . » بنابراين ، اسد الدّين در مقام اطاعت شده ميّافارقين را به صلاح الدّين داد و دختران قطب الدّين را به پسران او نكاح كرد .\r\nو در همين سال صلاح الدّين بعد از انتظام مهمّات ولايت ميّافارقين باز به جانب موصل مراجعه نمود و چون به نواحى آن ولايت رسيد ، مجاهد الدّين قايماز جماعتى را در ميان انداخته التماس مصالحه نمود و هنوز رسل و رسايل ايشان آمدورفت داشتند كه صلاح الدّين بيمار شد و به‌واسطهء بيمارى روى بحران نهاد . و امر مصالحه بر آن قرار يافت كه عزّ الدّين مسعود ولايت شهرزور « 1 » و قرابل را به نوّاب و عمّال صلاح الدّين گذارد و خطبه و سكّه به نام او كند . پس بر اين قرارداد نايرهء فتنه فرونشست و مردم موصل قدرى آسايش گرفتند . و مرض صلاح الدّين روزبه‌روز اشتداد مىكرد ، تا آنكه كار به جايى رسيد كه مردم از حيات وى نااميد شدند .\r\nدر اين وقت از خويشان و فرزندان او يكى ملك عادل ، برادرش ، صاحب حلب ، پيش او بود ، و از پسرانش ملك عزيز عثمان . و در اواخر ماه رمضان چون مرض صلاح الدّين بسيار قوّت گرفت و اطبا از معالجهء آن عاجز آمدند ، پسر عمش ، ناصر الدين محمّد بن شيركوه از اردوى وى بىرخصت برآمده روى به حمص - كه جاگير او بود - نهاد و چون به حلب رسيد جمعى از اوباش حلب را به انواع عنايات و رعايات سرافراز گردانيده به ايشان وعده‌ها كرد كه بعد از فوت صلاح الدّين حلب را از ملك عادل بازداشته به او سپارند .\r\nچون به حمص رسيد كس به دمشق پيش اهالى آنجا فرستاده ايشان را مطيع و منقاد خود گردانيد [ 149 ب 
  ] و قرار به آن داد كه بعد از فوت صلاح الدّين كه عن‌قريب است كه واقع شود ، دمشق را به وى سپارند . و همچنين اكثر ارباب آن ولايت را با خود متّفق گردانيده منتظر فوت صلاح الدّين بود كه به يكباره خبر رسيد كه مرض صلاح الدّين روى به انحطاط نهاده روز به\r\n\r\n\r\n","description":"","footnote":"\r\n( 1 ) . ياقوت بناى اين شهر را به زور بن ضحّاك نسبت داده . و بعضى معتقدند كه چون حكومت اين شهر بيشتر اوقات در دست زورمندان قبايل كرد بوده ، بدين اسم ناميده شده است .\r\n","page_name":" 3370 ","page_number":402},
  {"content":"\r\n\r\nروز بهتر مىشود . تا آنكه صلاح الدّين بالكلّيه از آن مرض خلاصى يافت و در اواخر اين سال متوجّه دمشق گرديد و در اوّل سال آينده به دمشق درآمد . و ناصر الدّين محمّد كه منتظر مرگ صلاح الدّين بود در همين سال در شب عيد اضحى شراب بسيار خورده به خواب رفته بود و صباح او را مرده يافتند .\r\nو در تاريخ ابن اثير جزرى مسطور است كه چون مرض صلاح الدّين روى به تخفيف نهاد حالات ناصر الدّين محمّد را به عرض او رسانيدند . بنابراين ، صلاح الدّين شخصى كه به ناصح اشتهار داشت پيش او فرستاده كه كار او را به اتمام رساند . و لهذا ناصح در حمص با او مىبود تا آنكه در آن شب كه فردا ناصر الدين محمّد را مرده خواهند يافت نيز شريك در مجلس شراب ، بلكه ساقى مجلس بود . و على الصباح كه او را طلب كردند ، معلوم شد كه وى همان لحظه كه از مجلس برخاسته ، روى به دمشق نهاده . از اين جهت مردم را يقين شد كه ناصح به اشارهء صلاح الدّين او را زهر داده . و اللّه أعلم بحقايق الأمور .\r\nعلى اىّ حال چون ناصر الدين محمّد وفات يافت ، صلاح الدّين حمص را به پسرش ، شيركوه ، كه در آن‌وقت در سنّ يازده سالگى بود ارزانى داشت . و امّا جميع اموال و اسباب سلطنت كه از وى مانده بود ، همه را صلاح الدّين متصرّف شد و از براى او از متروكات پدر چيزى كارآمدنى نگذاشت .\r\nو به صحّت رسيده كه بعد از يك سال از فوت ناصر الدّين پسرش ، شيركوه در روز عيد به ديدن صلاح الدّين آمده ، و صلاح الدّين از وى پرسيد كه « چيزى مىخوانى ؟ » گفت : « آرى ، قرآن مىخوانم . » گفت : « تا به كجا رسيده‌اى ؟ » پسر فى الحال اين آيه را خواند  « إِنَّ الَّذِينَ يَأْكُلُونَ أَمْوالَ الْيَتامى ظُلْماً إِنَّما يَأْكُلُونَ فِي بُطُونِهِمْ ناراً وَ سَيَصْلَوْنَ سَعِيراً »  « 1 » يعنى : « آنانى كه مىخورند اموال يتيمان را از ظلم ، هرآينه نمىخورند مگر آتش را ، و سرانجام در روز جزا ايشان را به آتش تفتان عذاب خواهد بود . » صلاح الدّين چون اين آيه بشنيد ، بسيار منفعل شد و حاضران مجلس از ذكا و حدّت فهم آن پسر تعجّب كردند .\r\nو در اين سال ميانهء تركمانان و كردان در ديار بكر و اخلاط و شام و شهرزور و آذربايجان - حاصل آنكه هرجا كه تركمانان و كردان بودند - فتنه و فساد به‌هم رسيد و مهم به آنجا رسيد كه به‌واسطهء محاربه ميانهء اين دو طايفه ، تردّد تجّار بر طرف شد و راه‌ها مسدود گرديد . و باعث اين فتنه آن بود كه روزى يكى از تركمانان عروسى كرده از قبيله . زن خود را با جماعتى از عورات و خويشان به قبيلهء ديگرى مىبرد كه گذر ايشان به پاى قلعهء زوزان « 2 » كه از آن كردان\r\n\r\n\r\n","description":"","footnote":"\r\n( 1 ) . قرآن ، نساء : 10 .\r\n( 2 ) . رجوع شود به پاورقى 2 ، صفحهء 2870 كتاب .\r\n","page_name":" 3371 ","page_number":403},
  {"content":"\r\n\r\nبود افتاد . جمعى از كردان سر راه بر تركمانان گرفته از ايشان چيزى طلب مىداشتند و تركمانان نمىدادند ، تا آنكه صحبت به جنگ رسيد و آن تركمانان نوداماد در ميان كشته شد .\r\nاز اين جهت تركمانان ديگر كه همراه بودند ، جمعى كثير از آن اكراد را به قتل رسانيدند .\r\nو چون اين خبر به اهالى قلعه رسيد ، ايشان فرود آمده از آن تركمانان هركه را يافتند به قتل رسانيدند و اموال و اسباب ايشان را به غارت بردند . بنابراين ، عداوت در ميان ايشان قايم شد .\r\nو چون اين خبر اشتهار يافت هرجا كه تركمانى بود كمر عداوت كرد در ميان بست و كردان نيز همچنان . تا آنكه كار به جايى رسيد كه به‌واسطهء خصومت و عداوت آن دو طايفه ، مردم تجّار از تردّد بازماندند و راه‌ها مخوف گشت . آخر الأمر ، مجاهد الدّين قايماز بزرگان هردو طايفه را نزد خود طلبيده ميانهء ايشان مصالحه نمود و همه را خلعت‌هاى فاخر داده مادهء آن فتنه را بالكلّيه منقطع گردانيد .\r\nو از جمله وقايع اين سال آنكه محارباتى كه ميانهء يعقوب بن يوسف بن عبد المؤمن و علىّ بن اسحاق ( ابن غانيه ) ، از « 1 » بقاياى ملوك ملاثمه ، واقع شده بود تا به سنهء اربع و ثمانين و خمسمائه [ - 584 
  ] كشيد كه قريب به چهار سلطان آن‌چنان فتنه و فساد در ولايت افريقيهء مغرب به‌هم رسيد كه اكثر ولايات خراب شد و رعايا هلاك شدند و و با و طاعون به‌هم رسيد .\r\nو تفصيل اين مجمل آنكه چون سابقا قلمى شد كه علىّ بن اسحاق اوّلا بر مدينه بجايه استيلا يافته بود ، آخر الأمر ، چون يعقوب بن يوسف سپاه موحّدين را فرستاده او را از آن ولايت بيرون كردند ، او روى به افريقيه نهاد . و چون به افريقيه درآمد جمعى كثير از تركمانان شرق كه همراه قراقوش به آنجا آمده بودند - چنانچه سابقا اشاره به آن شد - بر وى جمع شدند و جمعى ديگر از فتنه‌جويان كه در دولت موحّدين اعتبارى نداشتند به ايشان يار شده او را به « امير المسلمين » ملقب گردانيدند و بوزابه نام [ 150 الف 
  ] يكى از غلامان ترك ملك عادل ، برادر سلطان صلاح الدّين نيز از مصر به افريقيه آمده به ايشان ملحق شد . و كار علىّ بن اسحاق بالا گرفت ، و اكثر بلاد افريقيه را متصرّف شدند و خطبهء اولاد عبد المؤمن را از آن ديار برانداخته به نام ناصر الدّين ، خليفهء عباسى خطبه خواندند و كس پيش وى فرستاده از وى رايات سياه عباسى طلب داشتند .\r\nو از قبل يعقوب بن يوسف در آن‌وقت حاكم افريقيه ، عبد الوهاب بن عبد اللّه هنتابى « 2 » بود .\r\nو چون وى از مقاومت علىّ بن اسحاق عاجز آمد ، خود را در مدينهء تونس « 3 » مضبوط نمود و\r\n\r\n\r\n","description":"","footnote":"\r\n( 1 ) . متن : كه از .\r\n( 2 ) . ق . عبد الوهاب بن عبد اللّه الهانى ؛ ش : عبد الواحد بن عبد اللّه الهابى . الكامل : هنتابى .\r\n( 3 ) . متن : بونس .\r\n","page_name":" 3372 ","page_number":404},
  {"content":"\r\n\r\nكس پيش يعقوب بن يوسف فرستاده حقيقت حال را به عرض او رسانيد . علىّ بن يونس به جزيرهء باشرا كه نزديك به مدينهء تونس بود آمده آن جزيره را محاصره نمود . اهالى آن جزيره از وى امان خواسته او را به جزيره درآوردند . و چون آن جماعت به جزيرهء باشرا درآمدند دست به نهب و غارت دراز كرده تمامى اموال و مواشى ، حتى جامه‌ها را از بدن ايشان كندند و مردم آن جزيره را برهنه و عريان گذاشتند . بنابراين ، اكثر اهالى آن جزيره جلاى وطن شده بعضى به مدينهء تونس و بعضى به مواضع ديگر رفتند . و چون سرما نزديك بود ، اكثر مردم آن جزيره هلاك شدند از سرما ، چنانچه از اهل جزيره در شهر تونس دوازده هزار كس از گرسنگى و سرما هلاك شدند ، على هذا القياس در باقى بلاد .\r\nالقصّه ، چون يعقوب بن يوسف بر حقيقت حال اطّلاع يافت با بيست هزار سوار از موحّدين متوجّه ولايت افريقيه شد . و چون به‌واسطهء گرانى و خرابى ولايت قحط و گرانى به مرتبه‌اى بود كه عليق مراكب هم به‌هم نمىرسيد ، يعقوب بن يوسف آهسته‌آهسته مىآمد كه غلّه از عقب وى به مردم مىرسيده باشد . تا آنكه در اواخر سال آينده به مدينهء تونس - كه عبد الوهاب داشت - رسيد و از آنجا شش‌هزار سوار همراه برادرزادهء خود كرده بر سر علىّ بن اسحاق ملثمى فرستاد . و در آن‌وقت علىّ بن اسحاق در مدينهء قفصه مىبود . و چون هردو سپاه برابر يكديگر شدند ، جمعى از تركمانان شرق كه همراه برادر يعقوب بودند با تركمانان علىّ بن اسحاق همزبان شده از صف موحّدين برآمده به صف علىّ بن اسحاق پيوستند ، بنابراين ، وهنى عظيم در سپاه موحّدين پيدا شد و برادرزادهء يعقوب روى از معركه برتافته بيرون رفت ، و علىّ بن اسحاق ايشان را تعاقب كرده جمعى كثير را از سپاه ايشان به قتل رسانيد و بقيّة السّيف گريخته پيش يعقوب رفتند . و اين واقعه در ماه ربيع الأوّل سنهء ثلث و ثمانين و ستّمائه [ - 683 
  ] هجرى بود .\r\nو چون يعقوب بر اين حال اطّلاع يافت و در مقام تهيهء سپاه شده به تاريخ پانزدهم شهر رجب سال مذكور از مدينهء تونس برآمده متوجّه ملاثمه شد . در نواحى مدينهء قابس « 1 » هردو طايفه به‌هم رسيده نايرهء جدال و قتال ميانهء ايشان اشتعال گرفت . آخر الأمر ، نسيم فتح و ظفر بر پرچم علم يعقوب وزيد و اكثر سپاه علىّ بن اسحاق به قتل رسيدند و جمعى معدود روى به بريّهء آن ولايت نهادند و خود را از دست موحّدين خلاص كردند . و يعقوب مظفّر و منصور متوجّه مدينهء قابس شده ، آن شهر را به تصرّف خود درآورده و اهل و عيال قراقوش را از آن شهر برآورده به مراكش فرستاده . و از آنجا عنان عزيمت به صوب مدينهء قفصه - كه نيز در\r\n\r\n\r\n","description":"","footnote":"\r\n( 1 ) . شهرى بين طرابلس و سفاقس در سمت دريا . اين شهر در 3 منزلى طرابلس واقع است . - ياقوت ، معجم البلدان .\r\n","page_name":" 3373 ","page_number":405},
  {"content":"\r\n\r\nتصرّف ايشان بود - منعطف داشته ، بعد از محاصرهء سه ماه على الاتصال و خرابى بسيار در سواد آن بلده - به حيثيتى كه جميع باغات آن را بريدند و زراعت‌ها را خراب كرده - آخر الأمر ، اهالى مدينهء قفصه امان خواسته آن شهر را نيز تسليم يعقوب نمودند . و يعقوب باز تمام ولايت افريقيّه را از سر نو به دست آورده در هر شهرى يكى از امراى موحّدين نصب نمود . پس متوجه مراكش شد و جميع تركان شرق را كه در آن ولايت درآمده فتنه و فساد مىكردند ، همراه برده در سرحدّى كه ميانهء او و فرنگان بود مكانى تعيين نمود و جاگيرهاى مناسب به ايشان داد ، و بعد از آن از علىّ بن اسحاق ملثمى نام و نشانى پيدا نشد .\r\nو از جمله وقايع اين سال آنكه « 1 » تقى الدّين ، برادرزادهء صلاح الدّين ، از مصر شكايت ملك افضل ، پسر صلاح الدّين ، به پدرش صلاح الدّين نوشت كه « هرگاه من به‌واسطهء خيانت از اهالى مصر خواهم كه چيزى بگيرم كه موجب سياست ايشان شود تا بعد از آن بر امور ناشايسته اقدام ننمايند ، ملك افضل از كمال شفقت و مرحمت كه به عامهء خلايق دارد ، در آن باب مانع مىآيد و اين معنى موجب غرور در رعايا مىشود و ايشان را بر حركات شنيعه دلير مىگرداند . »\r\nصلاح الدّين چون بر مضمون مكتوب تقى الدّين اطّلاع يافت ، كس به طلب پسرش ، ملك افضل ، فرستاد و آن را پس از سرزنش بسيار به جانب شام طلب داشت . و تقى الدّين را از طلب ملك افضل و سرزنش وى اين به خاطر رسيد [ 150 ب 
  ] كه غرض صلاح الدّين آن است كه وى در مصر مستقل شود ، تا آنكه بعد از فوت او مصر را داشته باشد . و چون آثار اين خطور به درجهء ظهور رسيد و صلاح الدّين را بر خيال او اطّلاع حاصل شد ، برادر خود ، ملك عادل را با پسرش ، ملك عزيز عثمان ، از حلب طلب داشته روانهء مصر گردانيد و كس به طلب تقى الدّين فرستاده وى را از مصر به دمشق طلبيد .\r\nو چون تقى الدّين براين حال واقف شد ، سپاه خود را جمع آورده متوجّه افريقيّه مغرب شد و به‌اتفاق غلام خود قراقوش ، كه مكرّر به او نوشته بود كه آن ولايت نهاده متوجّه اين صوب بايد شد و تمامى آن ولايت را از دست اولاد عبد المؤمن بايد گرفت ؛ و از آن غافل كه قراقوش را چه پيش آمده .\r\nالقصّه ، چون صلاح الدّين بر ارادهء وى مطّلع شد ، كس پيش او فرستاده كه « غرض از طلبيدن آن فرزند آن است كه به او وصيّتى كرده شود كه محلّ سفر آخرت نزديك است و بر عمر اعتمادى نيست ، و در ميان اهل بيت من كسى كه حمايت حوزهء اسلام تواند كرد غير از آن فرزند ديگرى را نمىبينم . » حاصل كه چندان ملايمت به تقى الدين كرد كه او ترك آن اراده\r\n\r\n\r\n","description":"","footnote":"\r\n( 1 ) . ابن اثير اين واقعه را در حوادث سال 582 ه . ق . آورده است .\r\n","page_name":" 3374 ","page_number":406},
  {"content":"\r\n\r\nكرده متوجّه ملازمت صلاح الدّين گرديد . و چون به دمشق رسيد ، صلاح الدّين مدينهء حمات و منبج و معرّه النّعمان « 1 » و كفرطاب و ميّافارقين و جبل جور « 2 » را - كه مجموع اين ولايات در حاصل دوبرابر ولايت مصر مىباشد - به او ارزانى داشت و ملك عادل را با پسرش ، ملك عزيز ، به مصر فرستاد .\r\nو در اوايل اين سال پهلوان محمّد بن ايلدگز كه صاحب بلاد جبال « 3 » و رى و اصفهان و آذربايجان و ارانيّه تا حدود شروان بود ، وفات يافت . « 4 » و رعايا از وى بسيار آسودگى و رفاهيت داشتند . بعد از فوت او در بلدهء اصفهان ميانهء شافعيه و حنفيه فتنه به جايى رسيد كه جمعى كثير از جانبين به قتل رسيدند . و رياست شافعيهء آن بلده به ابن خجندى متعلّق بود و رياست حنفيّه به قاضى اصفهان . و همچنين در رى ميانهء شيعه و سنّى محاربات واقع شد كه از جانبين مردم بسيار هلاك شدند . و چون در زمان پهلوان محمّد خطبه و سكّه به نام سلطان طغرل بن محمّد بن ملكشاه سلجوقى بود و اگرچه او را مطلقا اختيارى نبود ، اكنون بعد از فوت پهلوان محمّد چون برادرش ، قزل ارسلان بن ايلدگز به جاى وى قرار گرفت ، سلطان طغرل مذكور با جمعى از امرا اتفاق كرده به سر خود بعضى ولايات را متصرّف شد و ميانهء او و قزل ارسلان محاربات بسيار واقع شد ، چنانچه عما قريب تفاصيل آن مذكور مىگردد ان شاء اللّه تعالى .\r\nو در اين سال ميانهء فرنگانى كه در ساحل شام مىبودند مخالفت و منازعت به‌هم رسيد و مهم به آنجا رسيد كه قمص ، صاحب طرابلس ، ميل به اطاعت صلاح الدّين كرد ، و اين معنى را صلاح الدّين از براى استيصال آن طايفه غنيمت دانسته او را در حوزهء حمايت خود جاى داد و به او وعده كرد كه « ان شاء اللّه اعداى تو را زير كرده مملكت اين بلاد را استقلالا بر تو مسلّم مىدارم . »\r\nو تفصيل اين مجمل آن است كه اين قمص ، صاحب طرابلس ، كه او را ريموند بن ريموند صنجيلى « 5 » گفتندى ملكهء صاحب طبريه ، بصر نام ، را بعد از فوت شوهرش به عقد خود\r\n\r\n\r\n","description":"","footnote":"\r\n( 1 ) . شهرى كهن از اعمال حمص ، ميان حلب و حمات . - ياقوت ، معجم البلدان .\r\n( 2 ) . ناحيه وسيعى از ارمينيه كه تا ديار بكر امتداد دارد . - منبع پيشين .\r\n( 3 ) . جبال يا بلاد الجبال يا قهستان ( معرّب كوهستان ) در اصطلاح جغرافيانويسان قديم اسلامى ، عنوان ناحيه‌اى است كوهستانى در ايران كه بعد به‌عنوان « عراق عجم » مشهور شد . اين ناحيه از شرق به كوير خراسان و فارس ، از غرب به آذربايجان و از شمال به كوه‌هاى البرز و از جنوب به عراق عرب و خوزستان محدود بود . ناحيهء شمال ، جز دشت ممتد از همدان تا رى و به جانب قم ، بقيه كوهستانى است و وجه تسميهء آن به جبال نيز همين است . نام « عراق عجم » را ايرانىها - ظاهرا در قرن ششم هجرى - براى تميز از « عراق عرب » در دورهء سلاجقه به اين ناحيه دادند و پس از حملهء مغول عنوان جبال متروك گرديد . - دايرة المعارف مصاحب .\r\n( 4 ) . ابن اثير اين واقعه را در حوادث سال 582 ه . ق . آورده است .\r\n( 5 ) . متن : شمند بن ريمند صنجيلى . تصحيح براساس متن الكامل . مقايسه شود با صفحهء 3303 كتاب .\r\n","page_name":" 3375 ","page_number":407},
  {"content":"\r\n\r\nدرآورده و از آن جهت ولايت طبريه را نيز متصرّف شد . اتفاقا در اثناى آنكه ملك فرنج بلاد شام به‌علّت جذام فوت شد ، از وى پسرى كوچك بماند . و چون در ميانهء امراى فرنگ اين حدود كسى به شأن و عظمت قمص طرابلس نبود ، تربيت اين ملك‌زاده به وى تعلّق گرفت و از اين رهگذر قمص را طمع در آن مملكت پيدا شد و با خود قرار استقلال و استبداد مىداد . تا آنكه بنابر ضعف طالع او آن ملك‌زاده فوت شد و ملك بنابر قاعدهء ايشان به مادرش انتقال يافت . و مادر آن ملك‌زاده با يكى از امراى فرنگ كه در اين اوقات از جانب مغرب درآمده و در حسن و جمال مشهور آن زمان بود و او را كى گفتندى ، محبّت و دوستى پيدا كرد و صحبت عاشقى ميانهء ملكه ، مادر آن پسر ، و كى به جايى رسيد كه ملكه ، گى را شوهر خود كرد و تاج سلطنت را بر سر وى نهاده جميع اصناف فرنگ از بطريق « 1 » و قسّيس « 2 » و رهبان و اسبتاريه « 3 » و بارونيه را طلب داشته بعد از رعايت پادشاهانه ، هريكى از اين اصناف را از خود راضى گردانيد . و در حضور ايشان ملك را به شوهر تازهء خود ، گى ، بخشيد . و ايشان تمام گواهى خود بر اقراريه نوشته به اطاعت و انقياد كى درآمدند .\r\nو قمص طرابلس چون اين صحبت مشاهده نمود آن خيالى كه او به خود قرار داده بود محض پوچ برآمد و كى از وى طلب حساب ايّام وكالت پسر ملكه را طلب داشت و مبلغ كلّى از وى مطالبه نمود و او در جواب مىگفت كه « من آن را خرج سپاه كرده‌ام . » بنابراين ، ميانهء ايشان نزاع و خصومت [ 151 الف 
  ] پيدا شد و قمص مذكور ناچار التجا به صلاح الدّين آورد ، و صلاح الدّين وى را بسيار مشفقانه پيش‌آمد و در مقام امداد او شد . آخر الأمر ، به همين وسيله بيت المقدّس را از دست فرنگان خلاص كرد - چنانچه عن‌قريب به تفصيل مذكور مىگردد .\r\nو از جمله وقايع اين سال « 4 » آنكه پرنس ارباط ، صاحب كرك ، كه قبل از اين به‌واسطهء ضعف و عجز ، مردم در ميان انداخته به هزار التماس با صلاح الدّين مصالحه نمود ، از اين جهت قوافل تجّار از دمشق به مصر هميشه آمدورفت داشت . و بنابر مصالحه ، پرنس ارباط بىدغدغه آن را مسلوك و مربوط داشته در اين وقت نقض عهد و پيمان كرده قافله‌اى عظيم را كه از مصر به شام مىآمد غارت كرد و اموال و اسباب مسلمانان را متصرّف شد و جمعى مردم را گرفته محبوس گردانيد .\r\nو چون اين خبر به سمع صلاح الدّين رسيد كس پيش او فرستاده بر نقض عهد و پيمان او را\r\n\r\n\r\n","description":"","footnote":"\r\n( 1 ) . متن . به ترك . يونانى شدهء پاتريارك به معنى بطريق ؛ مجتهد ترسايان . - لغتنامهء دهخدا .\r\n( 2 ) . رتبه‌ايست بعد از اسقف و قبل از شماس ( مقامى پايين‌تر از كشيش ) - پيشين .\r\n( 3 ) . رجوع شود به پاورقى 2 ، صفحهء 3333 كتاب .\r\n( 4 ) . ابن اثير اين واقعه را در حوادث سال 582 ه . ق . آورده است .\r\n","page_name":" 3376 ","page_number":408},
  {"content":"\r\n\r\nملامت كرد و در باب گذاشتن آن جماعت و ردّ اموال و اسباب ايشان بسيار مبالغه كرد . امّا آن كافر سنگدل مطلقا به سخن صلاح الدّين التفات نكرد و همچنان بر گرفتن اموال و اسباب و حبس صاحبان مال مصرّ بود . بنابراين ، صلاح الدّين نذر كرد كه اگر حق سبحانه تعالى پرنس را بر دست او اندازد بر قتل او اقدام نمايد و به‌هيچ‌وجه او را زنده نگذارد . و باقى احوال ايشان در وقايع سال آينده مذكور خواهد شد ، ان شاء اللّه .\r\nو از جمله امور عجيبيه كه در اين سال روى نمود « 1 » آن بود كه جميع منجّمين حكم كرده بودند كه در روز نوزدهم شهر جمادى الآخر يا ماه شعبان - على اختلاف الروايتين - به واسطهء آنكه ستارهء سبعهء سياره در برج ميزان جمع مىشوند ، آن‌چنان طوفان باد پيدا شود كه عالم را خراب كند و اكثر ، بلكه تمام بلاد در زير خاك فروروند . و در اين باب منجّمين آن مقدار مبالغه كردند كه اكثر مردم كه به احكام اهل نجوم اعتقاد داشتند ، براى خود زيرزمين‌ها ساخته بودند و در آنجا اسباب معيشت از مأكول و مشروب مهيا گردانيد بودند . اتفاقا در آن سال آن‌چنان گذشت كه به‌واسطهء بىبادى خرمن‌هاى غلّه از گندم و جو پاك ناكرده ماند ، و در بعضى بلاد در آن شب چراغ‌ها بر بالاى عمارات بلند مثل مناره و غير آن نهاده بودند و آن قدر باد به‌هم نرسيد كه آن چراغ را فرونشاند . و از اين جهت شعراى عرب و عجم در هجو منجّمان اشعار بلاغت آثار گفتند . و آنچه در اين باب از حكيم انورى نقل مىكنند كه او اين چنين حكم كرده و در آن شب مطلقا بادى كه چراغ را بالاى مناره مزاحمت و اطفا نمايد به‌هم نرسيد ، همانا نيز در اين وقت خواهد بود . ليكن آنچه در باب اين حكم تصديق كرده‌اند كه اگر چه در اين حكم طوفان باد به‌هم نرسيد ، امّا ولادت چنگيز خان در آن شب روى نمود كه او در هلاك ساختن خلايق كم از هيچ طوفانى نبود مشعّر بر آن است كه حكيم انورى حكم به ظهور آن طوفان در وقت ديگر كرده بود ؛ چه ، ولادت چنگيز خان در اين سال واقع نشده بود .\r\n\r\n\r\n","description":"","footnote":"\r\n( 1 ) . ابن اثير اين واقعه را در حوادث سال 582 ه . ق . آورده است .\r\n","page_name":" 3377 ","page_number":409},
  {"content":"\r\n . \r\n","description":"","footnote":"","page_name":" 3378 ","page_number":410},
  {"content":"\r\n\r\n\r\nذكر وقايع سال پانصد و هفتاد و دويم از رحلت خير البشر « 1 »\r\nاز جمله عجايب امور اين سال آنكه روز نوروز فرس موافق افتاد به اوّل سال روم و اول سال عرب ؛ يعنى نوروز اوّل محرّم بود و نيرين ، يعنى آفتاب و ماه در اوّل به برج حمل به مقارنه واقع شده بودند و روز اوّل هفته نيز بود . و نوع اتّفاق كم واقع شده .\r\nو در ماه محرّم اين سال « 2 » صلاح الدّين از اطراف و جوانب ولايات خود لشكرها جمع آورده از دمشق به قصد انتقام پرنس ارباط « 3 » - كه از طوايف فرنگ هيچ‌كس در عداوت اهل اسلام و ايذاء ايشان آن‌مقدار غلظت و شدّت نداشت و هميشه همّت او بر آن مصروف بود كه بر حرمين استيلا تواند يافت كه مشاعر اسلام را بالكلّيه مستأصل و منهزم گرداند - بيرون رفته چند روز در موضع رأس الماء دمشق توقّف نمود تا از اطراف و جوانب لشكرها به او رسيدند .\r\nو در اين اثنا ، به سمع صلاح الدّين رسيد كه پرنس ارباط مىخواهد كه خود را بر قافلهء حاج كه از راه بصرى « 4 » مصر متوجّه حرمين شده‌اند رسانيده بعد از نهب و غارت ايشان سر راه را مضبوط سازد تا سپاه مصر به امداد نتوانند رسيد . بنابراين ، صلاح الدّين پسر خود ، ملك افضل على را در آنجا گذاشته خود با جمعى از سواران دلاور جريده راه يثرب را پيش گرفت و در آن حدود آن‌مقدار توقّف نمود كه قافلهء حاجّ به سلامت گذشته رفتند . و پرنس چون شنيد كه صلاح الدّين به حمايت قافلهء حاج آمده از كرك بيرون نيامد ، و صلاح الدّين بعد از رفتن\r\n\r\n\r\n","description":"","footnote":"\r\n( 1 ) . ق : عليه و آله التحية من الملك الاكبر .\r\n( 2 ) . ابن اثير اين واقعه را در حوادث سال 583 ه . ق . آورده است .\r\n( 3 ) . الكامل : پرنس ارناط .\r\n( 4 ) . محلى در شام از نواحى دمشق ، كرسىنشين ايالت حوران كه در نزد عرب ، از قديم و جديد ، مشهور بوده است . - ياقوت ، معجم البلدان .\r\n","page_name":" 3379 ","page_number":411},
  {"content":"\r\n\r\nقافلهء حاج روى به كرك نهاد . و از آن جانب ملك افضل على با سپاه گردون‌پناه ، خود را به پدر رسانيده كرك را محاصره كردند و كار به پرنس ارباط « 1 » به تنگ آوردند . و صلاح الدّين افواج خود را در [ 151 ب 
  ] ولايت پرنس ارباط فرستاد كه در تاخت و تاراج هيچ دقيقه از دقايق فروگذاشت نكرده در باب خرابى ولايت و اسير گرفتن زن و فرزندان آن طايفه آنچه از دست ايشان آيد به تقصيرى راضى نشوند ، و پسر خود ملك افضل على را با مظفّر الدّين كوكبرى ، صاحب حرّان و رها ، و قايماز نجمى و دلدرم ياروقى « 2 » كه از امراى عظيم الشأن صلاح الدّين بودند بر سر مدينهء عكا - كه نيز از بلاد پرنس بود - فرستاد كه آن شهر را به دست آورده جميع متعلقان و منسوبان پرنس را كه در آن شهر باشند به قتل رسانند .\r\nو در آخر ماه صفر اين سال ملك افضل با سپاه به موضع صفوريه « 3 » كه در نواحى عكا واقع است رسيدند . فرنگان آن سرحدّ جمعيت كرده از داويه « 4 » و اسبتاريه كه از دلاوران آن طايفه‌اند ، جمعى كثير بر سر ملك افضل آمدند و نايرهء جدال و قتال ميانهء ايشان اشتعال يافت و كارزارى كردند كه كودكان از مشاهدهء آن پير مىشدند . آخر الأمر ، نسيم نصرت و ظفر بر پرچم علم مسلمانان وزيد و اكثر كفّار به قتل رسيدند و جمعى كثير از اشراف و بزرگان ايشان اسير گشتند و سردار اسبتاريه در اين جنگ كشته شد . و او از مشاهير فرنگان بود و در شجاعت و دليرى او را عديم النظير مىدانستند .\r\nالقصّه ملك افضل اين‌چنين فتح نمايان كرده با غنايم و اسير بسيار از راه طبريه معاودت نمود . قمص طبريه ( كنت ريموند ) بنابه صلح و التجايى كه به صلاح الدّين آورده بود ، مطلقا متعرّض سپاه ملك افضل نشد ، بلكه ظاهرا تحسين نمود و اگرچه باطنا متفطن شده بود كه ضعف فرنگان مستلزم ضعف او نيز خواهد بود . امّا چون بالفعل اگر او در حمايت صلاح الدّين نباشد از ملك كى نكايت بسيار به وى رسد ، غلبهء مسلمانان را مىخواست .\r\nو چون خبر اين فتح ملك افضل به صلاح الدّين رسيد از كرك كوچ كرده متوجّه لشكرگاه ملك افضل گرديد و در آنجا رفته سپاه خود را عرض نمود . از ده هزار سوار كه نام ايشان در دفتر بود و همه جايگير و اقطاعات داشتند در آن روز حاضر بود و پياده و متطوّعه - كه عبارت از سپاه بىمواجب و به‌اصطلاح عوام ايشان را « لوت‌مال » گويند - از حد حصر و شماره بيرون بودند . و ملك صلاح الدّين سپاه خود را به قلب و جناح و ميمنه و ميسره ، و ساقه ترتيب داده هرجا را به يكى از امراى معتمد خود سپرده متوجّه ولايت فرنگ\r\n\r\n\r\n","description":"","footnote":"\r\n( 1 ) . العبر : پرنس رينالد .\r\n( 2 ) . متن : ليد درياروتى . به قياس العبر و الكامل تصحيح شد .\r\n( 3 ) . نام قريهء بزرگى است در قضاى ناصره از سنجاق عكا ، تابع ولايت از فلسطين ، در پنج‌هزار گزى شمال غربى ناصره .\r\n- قاموس الأعلام تركى .\r\n( 4 ) . رجوع شود به پاورقى 1 ، صفحهء 3333 كتاب .\r\n","page_name":" 3380 ","page_number":412},
  {"content":"\r\n\r\nشدند و به اقحوانه « 1 » كه نزديك به طبريه بود فرود آمدند .\r\nو چون فرنگان اين حال را مشاهده نمودند بسيار رعب بر ايشان استيلا يافت و از مخالفت قمص طبريه و التجاى او به صلاح الدين بسيار انديشه نموده ، ملك كى را بر آن داشتند كه جمعى از قسّيسان و رهبانان پيش قمص فرستاده او را نصيحت كنند كه از التجاى به صلاح الدّين و موافقت او بازگشته با فرنگان متّفق شود . القصّه قسّيسان و رهبانان به طبريه آمده زبان ملامت بر قمص دراز كرده گفتند كه « يقين ما است كه تو از دين نصرانيه برگشته به دين اسلام درآمده‌اى ، و الّا چه معنى داشت كه مقدّم اسبتاريه با جمعى كثير از فرنگان كشته شوند و مسلمانان چندين زن و فرزند نصارا را اسير كرده از پيش طبريه برده باشند و تو باوجود قدرت بر ايشان انكار نكنى و در مقام انتقام نشوى . الحال در دين ما نكاح تو با زنت فاسد شده ، تو از دين ما بيگانه شدى . » رهبانان و علماى آن طايفه كار به جايى رسانيدند كه تمامى سپاه طبريه و طرابلس از قمص برگشتند . و چون قمص اين حالت مشاهده كرد ، بر خود بترسيد و شروع در اعتذار و توبه كرد . و انابت او را رهبانان قبول كرده او را برداشته پيش ملك كى برده با يكديگر در باب جنگ صلاح الدّين متفق گشته از عكّا لشكر جمع كرده متوجّه صفوريّه شدند .\r\nو در همين ماه « 2 » قلعهء بلاطنس « 3 » كه از قلاع مستحكم ايشان بود و والى آن به مجرّد آنكه شنيد كه قلعهء صهيون « 4 » را به جنگ گرفتند ، جان خود را مفت دانسته بيرون رفت . آن قلعه به دست صلاح الدّين افتاد . همچنين قلعهء جماهريه « 5 » و قلعهء عيذو نيز در همين ماه مفتوح گشت و اكثر بلاد شمال ساحل شام را نيز از دست فرنگان انتزاع نمود و به تصرّف خود درآورد . باز در همين سال بعد از فتح قلعهء صهيون عنان عزيمت به صوب قلعهء بكاس « 6 » و قلعهء شغر كه هردو آن قلعه در استحكام و متانت در ربع مسكون عديم النظير بودند ، خصوصا قلعهء شغر كه هرگز تسخير آن به خيال هيچ احدى نگذشته بوده ، منعطف داشت و در سيم ماه جمادى الآخر به پاى قلعهء بكاس رسيدند . اتفاقا از بس‌كه رعب و هيبت صلاح الدّين در دل‌هاى فرنگان كارگر شده بود پيش از آمدن او قلعهء بكاس را خالى كرده همه پناه به قلعهء شغر برده بودند . [ 152 الف 
  ] بنابراين ، قلعهء بكاس بىجنگ و مزاحمت به دست صلاح الدّين افتاد و وى بىتوقّف در آنجا يكى از معتمدان خود را گذاشته روى توجّه به قلعهء شغر آورد .\r\nو چون به پاى آن قلعه رسيد و ملاحظه كرد به‌هيچ‌وجه او را قابل گرفتن نيافت ؛ چه ، از\r\n\r\n\r\n","description":"","footnote":"\r\n( 1 ) . ناحيه‌اى در اردن مشرف بر طبريه .\r\n( 2 ) . ابن اثير اين واقعه را در حوادث سال 584 ه . ق . آورده است .\r\n( 3 ) . متن : بلاد طبس .\r\n( 4 ) . متن : صهون .\r\n( 5 ) . متن : جماهرتين .\r\n( 6 ) . بكاس ، قلعه‌اى از نواحى حلب در كنار نهر العاصى كه قلعهء شغر برابر آن است و ميان اين دو ، درّه‌اى است چون خندق . هردو دژ نزديك انطاكيه قرار دارد . - ياقوت ، معجم البلدان .\r\n","page_name":" 3381 ","page_number":413},
  {"content":"\r\n\r\nهيچ‌جا سنگ منجنيق به وى نمىرسيد و جنگ پيش بيرون نيز ميسّر نبود . صلاح الدّين باوجود اين حال فرمود كه منجنيق بسيار نصب كردند . و چون اهالى قلعه را خاطر از ممرّ سنگ منجنيق به آنها جمع بود ، مطلقا پيرامن جنگ نمىگشتند و از نهايت بلندى كه آن قلعه داشت تير نيز به وى نمىرسيد . و فرنگان بالاى آن قلعه برآمده تمسخّر مىكردند . صلاح الدّين چند روز در پاى آن قلعه معطّل مانده بود . آخر الأمر ، روزى امرا و اركان دولت خود را طلب داشته در باب حيلهء گرفتن آن قلعه مشورت مىپرسيد و هريكى چيزى مىگفتند ، چنانچه يكى از امرا به صلاح الدّين گفت كه « گويا اين قلعه مصدوقهء كريمهء »  « فَمَا اسْطاعُوا أَنْ يَظْهَرُوهُ وَ مَا اسْتَطاعُوا لَهُ نَقْباً »  « 1 » است كه در حقّ سدّ اسكندر وقوع يافته . نه جاى برآمدن بر اين قلعه است و نه موضع نقب زدن . » و صلاح الدّين در جواب او گفت كه « اميدوارم كه حق سبحانه تعالى كه آسان‌كنندهء مشكلات است ، محض به كرم خود اين قلعه را بر من مفتوح گرداند . » و هنوز صلاح الدّين اين سخن به اتمام نرسانيده بود كه يكى از حجاب بارگاه به اندرون درآمده به عرض رسانيد كه « جمعى از فرنگان اين قلعه آمده رخصت ملازمت مىطلبند . » پس صلاح الدّين فرمود كه زود ايشان را حاضر سازند .\r\nچون آن جماعت به اندرون بارگاه درآمدند بعد از اداى مراسم عبوديت ، يكى از رهبانان ايشان پيش آمده معروض داشت كه « والى اين قلعه كه نايب بيموند « 2 » ، صاحب انطاكيه ، است ، بعد از عرض بندگى معروض مىدارد كه سلطان سه روز ما را مهلت دهد كه بعد از سه روز قلعه را تسليم ايشان مىنماييم . » صلاح الدّين از شنيدن اين خبر بسيار خوشحال گرديد و در ساعت امان‌نامه‌اى نوشته . جهت نايب قلعه با جميع متعلقان او فرستاد .\r\nو غرض ايشان از مهلت سه روزه آن بود كه ايشان كس به انطاكيه فرستاده امداد خواسته بودند . و چون هنوز از آن جانب مددى به ايشان نرسيده بود و رعب آن‌چنان بر دل‌هاى ايشان استيلا يافته بود كه گويا كه ديوارهاى قلعه قصد ايشان مىكند ، بنابراين ، به اميد آنكه شايد در اين سه روز انطاكيه به مدد ايشان جماعتى و آذوقه‌اى برسد . اگر رسيد فهو المراد ، و الّا بالضّروره قلعه را تسليم نموده خود را از چنگ اجل خلاص ساخته به انطاكيه روند . اتفاقا آن سه روز گذشت و از هيچ‌جا مددى به ايشان نرسيد و ايشان نااميد شده قلعه را در روز جمعه شانزدهم « 3 » جمادى الآخر تسلم نوّاب سلطان صلاح الدّين نمودند و خود به جانب انطاكيه رفتند . و صلاح الدّين يكى از امراى معتمد خود را كه به قلج مشهور بود در آن قلعه گذاشته متوجّه قلعهء سرمين « 4 » شد .\r\n\r\n\r\n","description":"","footnote":"\r\n( 1 ) . قرآن ، كهف : 97 .\r\n( 2 ) . متن : بيمند . العبر : بوهموند ؛ الكامل : بيموند .\r\n( 3 ) . م : آدينه ششم .\r\n( 4 ) . متن : سرمانيه . العبر : سرمين ؛ الكامل : سرمينيه . شهر و قلعه‌اى در حلب .\r\n","page_name":" 3382 ","page_number":414},
  {"content":"\r\n\r\nمقدّمهء سپاه او در اين وقت تعلّق به پسرش ، ملك ظاهر « 1 » ، صاحب حلب ، داشت . و پيش از آنكه سپاه صلاح الدّين به آنجا رسد ، ملك ظاهر سبقت نموده با سپاه حلب قلعه را محاصره نمود و اهالى قلعه جزيه قبول كرده از قلعه فرود آمدند . و ملك ظاهر فرمود كه آن قلعه را خراب كردند كه با زمين برابر نمودند و بر رعاياى آن جزيه قرار داده از آنجا درگذشتند .\r\nچون صلاح الدّين شنيد كه قلعهء سرمين نيز فتح شد ، « 2 » از همانجا عنان عزيمت به صوب قلعهء برزويه « 3 » - كه حاكم آن شوهر خواهر بيموند ، صاحب انطاكيه ، بود - منعطف داشت « 4 » و در بيست و چهارم شهر جمادى الآخر به حوالى آن قلعه رسيده دور آن را ملاحظه نمود كه نه از جانب شمال و نه از جانب جنوب و نه از جانب شرق توان به آن قلعه درآمد ؛ چه ، از اين هرسه جانب كوهى بلند بود كه به‌هيچ‌وجه از آن كوه بالا رفتن متصوّر نبود ، امّا از جانب مغرب آن قلعه جاى منجنيق نصب كردن و جنگ انداختن ميسّر بود . بنابراين ، صلاح الدّين با جمعى از مخصوصان خود به ناتنگى جا در آن موضع فرود آمد و فرمود كه منجنيق‌ها نصب كرده شروع در سنگ انداختن كردند .\r\nو صاحب كامل التواريخ آورده كه من در اين يورش همراه صلاح الدّين بودم . در اين وقت كه منجنيق‌ها بر جانب غربى قلعهء برزويه نصب كرده ، من از بالاى كوه بلند ملاحظه مىكردم كه از اندرون قلعه به هريكى ايستاده‌اى منجنيق مىزد .\r\nالقصّه چون چند روزى به اين منوال گذشت و صلاح الدّين ديد كه از منجنيق كار از پيش نمىرود و ايشان را چندان از اين منجنيق اذيّت نمىرسد ، لشكر خود را به سه قسمت ساخته فرمود كه هر قسم نوبت به نوبت هجوم آورده خود را به فصيل شهر رسانيده و [ 152 ب 
  ] نوعى كنند كه به اندرون درآيند . اوّل نوبت عماد الدّين زنگى جماعتى را كه به او سپرده بودند علىالصبّاح پيش آورده شروع در جنگ كرد و قريب به يك پهر « 5 » و نيم آن‌چنان جنگ كرد كه همه بر وى آفرين كردند . امّا چون فرنگان از بالا سنگ‌هاى بزرگ مىغلطانيدند كه به يك سنگ در پايين چندين كس هلاك مىشدند ، هيچ كارى از پيش نرفت .\r\nو ابن اثير آورده كه در اين روز در اثناى جنگ عماد الدّين يكى از سپاه او بالاى كوه مىدويد كه ناگاه سنگى كلان از بالاى قلعه به جانب او غلطانيدند . و چون وى از آن سنگ غافل بود جمعى از سپاه اسلام فرياد برآوردند كه او را خبر رسانند . او بنابر فرياد ايشان در\r\n\r\n\r\n","description":"","footnote":"\r\n( 1 ) . الكامل : ظاهر غازى .\r\n( 2 ) . روز آدينه بيست و سوّم جمادى الآخر .\r\n( 3 ) . متن : برزيه . تصحيح براساس معجم البلدان .\r\n( 4 ) . ابن اثير اين واقعه را در حوادث سال 584 ه . ق . آورده است .\r\n( 5 ) . يك حصّه از چهار حصّه روز و چهار حصّه شب ، و بيشتر در تداول مردم هندوستان باشد . - برهان قاطع .\r\n","page_name":" 3383 ","page_number":415},
  {"content":"\r\n\r\nاثناى دويدن روى بازگردانيد كه نگاه كند ، كه ناگاه پايش بلغزيد و راست بر زمين افتاد ، و در اين وقت آن سنگ كلان نزديك به او رسيده به سنگى ديگر كه در پهلوى او در زمين محكم بود خورد ، آن‌چنان برجست كه خيلى مسافت از آن شخص درگذشت و بر زمين افتاد . و اگر آن شخص ايستاده مىبود به ضرب سنگ همچو آرد خمير مىشد .\r\n گر نگهدار من آن است كه من مىدانم * شيشه را در بغل سنگ نگه مىدارد \r\nاتفاقا آن افتادن او او را از آن بليه خلاص ساخت .\r\nو چون تخمينا يك پهر و نيم گذشت ، مردم عماد الدّين زنگى از كثرت تردّد و تشنگى مانده شده بازگشتند . نوبت تقى الدّين برادرزادهء صلاح الدّين رسيد . او نيز در عين گرما قريب به يك پهر تردّد كرد . آخر الأمر ، چون ايشان نيز مانده شدند ، صلاح الدّين سلاح در پوشيد و چماقى در دست گرفته بانگ بر قسم ثالث كه تعلّق به او داشت بزد و فرياد كرد . و ايشان در حضور صلاح الدّين چون شير گرسنه‌وار خود را به فصيل قلعه رسانيدند . و در اين وقت مردم عماد الدّين زنگى نيز استراحت كرده با سپاه صلاح الدّين متّفق شده هجوم آوردند . و فرنگان چون صباح تا قريب به آخر روز در گرما سلاح پوشيده جنگ كرده بودند و الحال در آخر روز بسيار مانده شوند و آثار ضعف از ايشان ظاهر بود . صلاح الدّين خود دامن بر ميان زده پيش افتاد . و سپاهيان او چون وى را آن‌چنان به جدّ يافتند ، دست از جان خود شسته در يك لحظه خود را به فصيل قلعه رسانيده ، آواز اللّه اكبر برآوردند . و چون فرنگان ديدند كه سپاه اسلام به اندرون فصيل درآمدند ، همه پناه به قلعهء اندرون برده در آنجا متحصّن شدند ، و سپاه اسلام شهر را تاراج كردند و اكثر خانه‌ها را آتش زدند .\r\nو صلاح الدّين نقّابان را فرمود تا شروع در نقب زدن آن قلعه كردند . فرنگان چون ديدند كه ايشان قلعه را نقب مىزنند ، و اتّفاقا آن نقب مقابل جمعى افتاده كه در آنجا جمعى كثير از مسلمانان محبوس بودند . فرنگان از ترس آنكه مبادا ايشان در آن قلعه زندانخانه از اين طرف نيز در نقب كندن معاونت نمايند ، ايشان را همچنان مقيّد به زنجير از آن خانه بيرون برده بر بالاى قلعه در آفتاب نگاه‌داشتند . و آن جماعت را مطلقا خبر از محاصره نبود ؛ چه ، در بنديخانه هيچ‌كس را ياراى آن نبود كه با ايشان حرف تواند زد . اكنون چون ايشان را بالاى قلعه بردند و در موضعى نگاه داشتند كه مرور هيچ احدى به آنجا نمىبود و آنها نيز كسى را از آنجا نمىتوانستند ديد ، ناگاه روز ديگر على الصباح صلاح الدّين سوار شده به درون آن قلعه آمد و سپاه را فرمود كه به قلعه نخسبند . مجاهدان راه خدا شروع در دويدن كرده نعرهء « اللّه اكبر » برآوردند . چون آواز اللّه اكبر به گوش آن جماعت كه در بالاى قلعه محبوس بودند رسيد ، ايشان نيز بىاختيار اللّه اكبر گفتند . و فرنگان چون از بالاى قلعه آواز اللّه اكبر شنيدند ، يقين\r\n\r\n","description":"","footnote":"","page_name":" 3384 ","page_number":416},
  {"content":"\r\n\r\nكردند كه سپاه صلاح الدّين در بالاى قلعه برآمده‌اند ، و چون هيچ به خاطر ايشان ، از بسيارى اضطراب كه داشتند ، نرسيد كه اين آواز از محبوسان باشد . بالضّروره دست از جنگ بازداشته ، سلاح را دور انداخته ، مانند كه در تل خطين سلاح دور انداخته ، دست‌بسته نشسته بودند .\r\nچون مسلمانان ديدند كه بر بالا و بر ديوار آن هيچ فرنگى ممانعت نمىكند ، در ساعت دليرانه بىزحمت و مانع و مدافع به بالا رفتند . اوّلا آن مسلمانان را از قيد خلاص ساخته به اندرون قلعه درآمدند و صاحب برزويه را با زنش و جميع فرزندان اسير كردند و دختر او را با دامادش اوّل نوبت جماعتى برده بودند . آخر الأمر ، چون اين معنى را به عرض صلاح الدّين رسانيدند ، تفحّص و تفتيش بسيار فرمود [ 153 الف 
  ] و ايشان را پيدا كرد و از آن جماعت خريده همراه مادر و پدر يك جا ساخت .\r\nو چون برزويه مفتوح شد ، صلاح الدّين آن را به يكى از امراى خود سپرد و متوجّه انطاكيه شد . و چون به نواحى انطاكيه رسيد ، صاحب انطاكيه را با زن و فرزندانش از بند اطلاق فرموده رخصت داد كه به انطاكيه روند . و اين نيكى به‌واسطهء آن بود كه زن صاحب برزويه ، كه خواهر بيموند ، صاحب انطاكيه ، بود هميشه جانب صلاح الدّين داشت و فرنگان را از مخالفت او تا توانست منع مىفرمود و اكثر اوقات حقايق احوال فرنگان را به صلاح الدّين مىنوشت و جانب او را بسيار داشت ، چنانچه در ميانهء آن طايفه متهم به اسلام بود . بنابراين ، در اين وقت صلاح الدّين كه آن عورت با شوهر و فرزندانش اسير شده ، خدمات سابقهء او را ملحوظ داشته نهايت مراعات به جاى آورد و از اسباب و اموال آنچه به آن عورت متعلّق بود مطلقا يك دينار در آن تصرّف ننموده او را به عنايات پادشاهانه سرافراز گردانيده و با فرزندان و شوهر و ساير متعلقان پيش برادر خود ، صاحب انطاكيه ، فرستاد و خود در موضعى كه به جسر الحديد اشتهار دارد توقّف فرمود تا سپاه از عقب تمام به او ملحق شدند . و مردمى كه به اطراف و جوانب ولايت برزويه متفّرق شده بودند همه جمع آمدند .\r\nبعد از آن از همان موضع عنان عزيمت به صوب قلعهء درب‌ساك « 1 » كه محلّ خزاين فرنگ بود و هرچه از نفايس داشتند در آن قلعه نگاه مىداشتند و آن قلعه در استحكام و متانت به حدّى بود كه آرزوى تسخير آن به‌خاطر هيچ‌كس خطور نمىكرد ، « 2 » منعطف داشت . « 3 » و چند روز در پاى آن قلعه كارزارها واقع شد و هرچند كه نقّابان صلاح الدّين مكرّر نقب زده پاره‌اى\r\n\r\n\r\n","description":"","footnote":"\r\n( 1 ) . م : دربسال ؛ ق : دربسام ؛ النجوم الزاهرة : دربساك .\r\n( 2 ) . به تصريح ابن خلدون و ابن اثير اين واقعه پايگاه استوار داويه بود كه به هنگام سختى به آن پناه مىبردند . - العبر ، ترجمهء آيتى ، ج 4 ، ص 479 ؛ الكامل ج 12 ، ص 17 .\r\n( 3 ) . ابن اثير اين واقعه را در حوادث سال 584 ه . ق . آورده است .\r\n","page_name":" 3385 ","page_number":417},
  {"content":"\r\n\r\nاز ديوار آن قلعه مىانداختند ، از عقب آن ديوار مستحكم‌تر از آن مهيّا بود . آخر الأمر ، چون از مقاومت سپاه اسلام عاجز شدند ، كس پيش بيموند ، صاحب انطاكيه ، فرستادند و پيغام دادند كه « يا براى ما مددى بفرست كه دفع اين جماعت كند ، يا در تسليم قلعه ما را معذور دار كه ما را طاقت مقاومت اين جماعت نيست . »\r\nالقصّه چون اهالى قلعه را مشخص شد كه از جانب انطاكيه كسى به فرياد ايشان نخواهد رسد و او نيز مانند ايشان عاجز و حيران است ، بالضّروره كس پيش صلاح الدّين فرستاده امان خواستند . و چون آن قلعه محلّ خزاين و نفايس فرنگان بود و صلاح الدّين نمىخواست كه از آن خزاين و دفاين هيچ‌چيز بيرون برود ، بنابراين ، فرمود كه « اهالى قلعه را به‌شرط آن امان مىدهم كه هيچ‌كس غير از جامه‌اى كه پوشيده چيزى ديگر حتّى سلاح را و اسب را بيرون نبرد . و هركه چيزىكه به يك دينار ارزد غير از لباس كه پوشيده بيرون آورد در امان من است . » « 1 »\r\nپس فرنگان از براى حفظ جان خود قبول كردند و هريكى دست اهل و عيال خود را گرفته با يك دست رختى كه پوشيده بود بيرون آمده راه انطاكيه پيش گرفتند . و صلاح الدّين قلعهء درب‌ساك را كه مملو از خزاين و دفاين چندين سالهء فرنگان بود ، متصرّف شد .\r\nو اين واقعه در تاريخ نوزدهم شهر رجب اين سال وقوع يافت . « 2 » بعد از آنجا عنان عزيمت به صوب قلعهء بغراس كه در نواحى انطاكيه واقع بود و در بلندى و ارتفاع دعوى تفوّق بر آسمان مىكرد ، منعطف داشت . و چون به حوالى آن قلعه رسيد ، جمعى از امرا به عرض رسانيدند كه گرفتن اين قلعه از جملهء محالات است . صلاح الدّين پرسيد كه « به چه واسطه ؟ » آن امير در جواب گفت كه « محاصرهء اين قلعه بىآنكه ما اكثر سپاه خود را بر سر راه انطاكيه نفرستيم كه عقب ما را نگاه‌دارند و با صاحب انطاكيه مقاومت توانند نمود ، متصوّر نيست . و هرگاه كه اكثر سپاه خود را به آن كار فرستيم با بقيّه سپاه ، گرفتن اين قلعه محال است . » صلاح الدّين به سخن وى اصلا التفات نكرده ، اوّلا عمدهء سپاه خود را براى محافظت راه انطاكيه و تاخت و تاراج آن ولايت فرستاد « 3 » و خود با جمعى قليل در پاى قلعهء بغراس آمده فرمود كه منجنيق‌ها نصب كرده شروع در سنگ انداختن از منجنيق كردند . امّا از كمال ارتفاع و بلندى كه آن قلعه داشت ، سنگ منجنيق به ثلث ديوار آن نمىتوانست رسيد ، و مع هذا چون در حوالى آن قلعه آب نبود سپاه اسلام از آن رهگذر بسيار ايذا داشتند و از تشنگى فرياد برآوردند . صلاح الدّين فرمود كه در ساعت حوضى چند كنده از رود آب آوردند و آن حوض‌ها را پر ساختند .\r\n\r\n\r\n","description":"","footnote":"\r\n( 1 ) . كذا فى المتن . شايد جملهء « . . . در امان من نيست » صحيح باشد .\r\n( 2 ) . ابن اثير اين واقعه را در حوادث سال 584 ه . ق . آورده است .\r\n( 3 ) . به گزارش ابن اثير ، صلاح الدّين قبل از اعزام لشكر به‌عنوان پيشرو به‌سوى انطاكيه ، نخست با قرآن استخاره كرد .\r\n","page_name":" 3386 ","page_number":418},
  {"content":"\r\n\r\nو چون اهالى قلعه آن حالت را از وى ملاحظه كردند ، رعبى عظيم بر دل ايشان استيلا يافت و با خود گفتند كه « مردى كه همّتش در اين مرتبه باشد كه در اين نوع جايى در يك روز بفرمايد كه كوهى اين‌چنين بكنند و چند حوض بزرگ مهيا ساخته و از دو فرسخى آب آورده [ 153 ب 
  ] آن حوض‌ها را پركند تا سپاه او آسوده‌حال باشند ، هزار مثل اين قلعه در پيش همّت او چه نمايد ؟ » پس با يكديگر قرار به آن دادند كه غير از امان طلبيدن و قلعه تسليم نمودن چارهء ديگر نيست .\r\nبنابراين ، بعد از چند روز ، روزى كه صلاح الدّين دربرابر دروازهء قلعه در خيمهء كوچكى كه از براى او نصب كرده بودند تكيه زده در فكر گرفتن آن قلعه مىبود ، يكباره ديد كه دروازهء قلعه گشوده شد و مردى با هيبت بزرگانه بيرون آمده به دست اشاره مىكند و كسى را از سپاه اسلام مىطلبد . صلاح الدّين چون اين حالت را مشاهده كرد فى الحال دو كس را دوانيد كه پيش آن فرنگى رفته تحقيق كنند كه غرض وى چيست و كه را مىخواهد . چون آن دو كس رفتند ، آن مرد گفت كه « من امان مىخواهم كه در نزد سلطان صلاح الدّين رفته در باب مهمّ اين قلعه حرفى به وى رسانم . » صلاح الدّين او را پيش خود طلب داشت . و چون آن مرد حاضر شد ، از براى مردم قلعه امان طلبيد . صلاح الدّين او را نيز مانند قلعهء درب‌ساك ، كه غير از جامه‌اى كه پوشيده‌اند هيچ‌چيز بيرون نبرند ، امان داد . و آن شخص جمعى از سپاه صلاح الدّين را با علمش به اندرون قلعه برده ، علم را بر بالاى قلعه نصب نمودند ، و فرنگان شروع در بيرون آمدن كرده ، همه پياده به انطاكيه رفتند . و صلاح الدّين فرمود كه آن قلعه را خراب كردند .\r\nو بعد از فتح قلعهء بغراس و ويران كردن آن ، عنان عزيمت به صوب انطاكيه منعطف داشت . « 1 » ( و چون بيموند ) « 2 » صاحب انطاكيه خبر توجّه صلاح الدّين يافت كس پيش صلاح الدّين فرستاده اظهار مصالحه نمود . و صلاح الدّين التماس او را قبول نموده به شرط آنكه جميع اسيران اهل اسلام را خلاص كند ، بيموند قبول آن كرد . و صلاح الدّين جماعتى را به انطاكيه فرستاد كه بيموند را سوگند دهند كه هيچ‌كس از مسلمانان را نگاه‌ندارد . و چون بناى مصالحه ميانهء ايشان قرار يافت و جميع اسيران اهل اسلام خلاص شدند ، صلاح الدّين متوجّه حلب شد و در سيم ماه شعبان به حلب درآمده چند روز توقّف نموده و امراى خود را رخصت فرمود كه هركس به جايگير خود رفته چند روز استراحت نمايند و بعد از آن باز وقت كار حاضر شوند .\r\nو خود در آخر همين ماه از حلب روى به دمشق آورد و در راه به زيارت ابو زكرياى\r\n\r\n\r\n","description":"","footnote":"\r\n( 1 ) . ابن اثير اين واقعه را در حوادث سال 584 ه . ق . آورده است .\r\n( 2 ) . ق : ندارد .\r\n","page_name":" 3387 ","page_number":419},
  {"content":"\r\n\r\nمغربى - كه به كرامات و خوارق عادات شهرت داشت - رفته ، « 1 » در اوّل شهر رمضان به دمشق درآمد . و از امراى عظيم الشأن [ عزّ الدّين ابو فليته 
  ] قاسم بن مهناى علوى حسينى كه امير مدينهء طيبّه بود همراه صلاح الدّين بود . « 2 » و صلاح الدّين او را بسيار عزّت مىداشت و به صحبت او تيمّن و تبرّك مىجست .\r\nالقصّه چون سلطان صلاح الدّين به دمشق درآمد ، جمعى از امرا به عرض او رسانيدند كه « مناسب آن است كه ملك سپاه را رخصت فرموده در اوطان خود چند روزى استراحت فرمايد . » صلاح الدّين در جواب ايشان گفت كه « معلوم نيست كه از عمر چه مقدار مانده و اين سه چهار قلعه ، كه عبارت از قلعهء صفد و كوكب و كرك و تبنين « 3 » باشد ، در ميان بلاد اسلام در دست فرنگان گذاشتن و استراحت كردن از شعار مسلمانى دور مىنمايد . » بنابراين ، در دمشق پنج شش روز توقّف فرموده روى توجّه به قلعهء كرك آورد . و چون مدتى مديد كه سپاه صلاح الدّين آن قلعه را محاصره داشتند به‌هيچ‌وجه نمىگذاشتند كه آزوقه به ايشان برسد ، در اين وقت كه صلاح الدّين به آن نواحى رسيد ، فرنگانى كه در آن قلعه بودند از كمى آزوقه به تنگ آمده كس به طلب امان نزد صلاح الدّين فرستادند . صلاح الدّين التماس ايشان را مبذول داشته همه را امان داده به جانب صور فرستاد و قلعه كرك را به معتمدى از خود فرستاده متوجّه قلعهء صفد گرديد . و بعد از اندك روز اهالى قلعه امان خواسته آن را تسليم صلاح الدّين نمودند و قلعهء شوبك « 4 » نيز مفتوح شد .\r\nامّا چون فرنگان صور خبر يافتند كه قلعهء صفد به دست صلاح الدّين درآمد ، با يكديگر گفتند كه « اكنون قلعهء كوكب اگر به آسمان رسيده كه او را سلطان صلاح الدّين خواهد گرفت ، و اگر آن قلعه را گرفت ديگر ما را دندان طمع از آن ولايت بالكلّيه بايد كند . پس مصلحت آن است كه ما جماعتى به امداد اهالى قلعهء كرك فرستاده از حال ايشان غافل نباشيم و هميشه به زاد و آلات حرب ايشان را امداد بايد نمود تا آن قلعه از دست ما نرود . » بنابراين ، دويست سوار از سپاه خود چيده ، با آلات حرب و خزانهء لايق روانهء قلعهء كرك ساختند . و امير اين جماعت كه در ميانهء فرنگان باوجود بزرگى نسب كمال حسب و عقل داشت ، در وقتى كه از قلعهء صور بيرون آمد با سپاه خود گفت [ 154 الف 
  ] كه « ما را نوعى بايد كرد كه خود را به قلعهء\r\n\r\n\r\n","description":"","footnote":"\r\n( 1 ) . ابن اثير مىگويد قبل از رفتن به زيارت مرقد ابو زكرياى مغربى ، صلاح الدّين « خود را بر آرامگاه عمر بن عبد العزيز انداخت و آرامگاه او را زيارت كرد . »\r\n( 2 ) . علّت همراهى وى با صلاح الدّين ، زيارت قبور بزرگان دين و ديدن پيروزىهاى صلاح الدّين بود .\r\n( 3 ) . تبنين : شهرى است در كوه‌هاى بنى عامر و مشرف بر شهر بانياس ، بين دمشق و صور . - معجم البلدان .\r\n( 4 ) . رجوع شود به پاورقى 4 ، صفحهء 3351 كتاب .\r\n","page_name":" 3388 ","page_number":420},
  {"content":"\r\n\r\nكوكب رسانيم . و اكنون چون صلاح الدّين قلعهء صفد را محاصره دارد و جمعى از امراى او قلعهء كوكب را نيز مدتى مديد است كه محاصره دارند و در آن صحرا و دشت تمام از سپاه ايشان پر است ، پس روز روشن ما به‌هيچ‌وجه خود را به قلعهء كوكب نمىتوانيم رسانيد . مصلحت آن است كه شب‌ها راه برويم و روزها در بيشه و غارها پنهان باشيم . »\r\nآخر الأمر ، هم‌چنين سلوك نموده از صور تا به حوالى قلعهء كوكب رسيده . اتفاقا آن روز كه ايشان در حوالى قلعهء كوكب آمدند و منتظر آن بودند كه چون شب درآيد خود را به قلعه رسانند ، يكى از سپاهيان آن اميرى كه آن قلعه را محاصره داشت با جمعى از خدمتكاران خود به شكار بيرون رفت . و چون به آن صحرا درآمد شخصى از دور در نظر ايشان به‌صورت فرنگى بازنمود . چون نيك تفحّص نمودند ، فرنگى [ ى 
  ] بود كه او نيز در آن صحرا به قصد شكار مىگشت . اين جماعت خود را به آن فرنگى رسانيده دستگيرش كردند . چون از وى به ضرب كتك و شكنجه حقيقت حال پرسيدند ، مشخص شد كه دويست سوار در اين كوه‌ها پنهان است كه مىخواهند كه تا امشب خود را به اين قلعه رسانند و آزوقه و آلات حرب به ايشان رسانند و خود نيز ممدّ و معاون ايشان باشند .\r\nآن شخص آن فرنگى را گرفته نزد امير قايماز نجمى - كه امير و سردار آن لشكر بود - آورد . امير قايماز به مجرّد شنيدن آن خبر سپاه خود را جمع آورده و آن فرنگى را پيش انداخته آن‌چنان خود را به آن غار كه ايشان به خاطرجمع در آنجا خوابيده بودند رسانيد ، كه مطلقا ايشان خبردار نشدند ، مگر وقتى كه مجاهدان راه خدا با شمشيرهاى برّان دور ايشان گرفته بودند . پس آن دويست سوار را بالتمام به قتل رسانيدند ، غير از سه نفر . يكى آن فرنگى كه ايشان را به آنجا آورد ؛ چه ، امير قايماز نجمى او را امان داده بود ، و سرداران طايفه را كه از قبيلهء اسبتاريه بودند نكشت ، بلكه ايشان را محبوس گردانيد و با آن سرها پيش صلاح الدّين كه هنوز در پاى قلعهء صفد بود فرستاد .\r\nچون نظر صلاح الدّين بر آن دو شخص افتاد پرسيد كه « از كدام طايفهء فرنگ‌ايد ؟ » معلوم شد كه از اسبتاريه‌اند . صلاح الدّين چون به‌واسطهء آنكه دو طايفه از فرنگ را كه عبارت از دوايه و اسبتاريه‌اند بسيار شديد العداوت با اهل اسلام يافته بود ، از اين دو طايفه هيچ‌كس را زنده نمىگذاشت . بنابراين ، ايشان را حكم به قتل كرد . و در اين وقت كه ايشان را مىخواستند كه بيرون برده به قتل رسانند ، يكى از ايشان روى به صلاح الدّين آورده گفت : « ما را گمان آن بود كه ما را به مجرّد نظر بر طلعت تو افتد از قتل خلاص خواهيم شد ؛ چرا كه از براى تقويت دين كسى شمشير مىزنى كه به اعتقاد شما رحمة للعالمين است . » و چون صلاح الدّين اين كلمه شنيد از قتل هر دوى ايشان درگذشت .\r\n\r\n","description":"","footnote":"","page_name":" 3389 ","page_number":421},
  {"content":"\r\n\r\nو در اين اثنا ، قلعهء صفد مفتوح گشت و صلاح الدّين متوجّه قلعهء كوكب شد و آن را محاصره كرد . و اوّلا كس پيش اهالى آن قلعه فرستاد و ايشان را تخويف و تهديد بسيار نمود كه « اگر قلعه را بىجنگ تسليم من مىنماييد جان و مال شما را امان مىدهم ، و الّا بعد از فتح كه بىشكّ به عنايت الهى به وقوع خواهد انجاميد ، يك نفس را از شما زنده نخواهم گذاشت . » و اهالى قلعهء كوكب اعتماد بر استحكام آن قلعه كرده مطلقا از سخنان صلاح الدّين متأثر نشده شروع در جنگ كردند . و در اين اثنا ، باران به‌هم رسيد . بنابر كثرت باران سپاه صلاح الدّين چنانچه بايستى پيش نمىتوانستند رفت . آخر الأمر ، روزى كه باران بر طرف شد صلاح الدّين خود سوار شده تيرانداز و سرداران پيش انداخته بر قلعهء كوكب هجوم آورده حصار او را فرو گرفتند . فرنگان چون آن هجوم ديدند ، به قلعه درآمده دست از نگاه‌داشتن قلعه بازداشتند . و چون از مدد نيز مأيوس شده بودند ، بالضّروره كس پيش صلاح الدّين فرستاده امان خواستند .\r\nدر امان دادن ايشان اكثر امراى صلاح الدّين مصلحت نمىديدند ، امّا صلاح الدّين بنابر عادتى كه داشت كه هركه از وى زنهارى مىخواست اصلا متعرّض وى نمىشد ، فى الحال جهت ايشان امان‌نامه فرستاد . و در پانزدهم شهر ذيقعده فرنگان از قلعهء كوكب فرود آمده و قلعه را تسليم صلاح الدّين كردند و خود به جانب صور رفته با فرنگان خود ملحق شدند .\r\nو در صور چندان جمعيت به‌هم رسيده بود كه از حدّ شمار و احصا بيرون بود ؛ چه ، فرنگان را صلاح الدّين با مال ايشان امان داده به قلعهء صور مىفرستاد ، و هرچند امراى او در آن باب منع مىكردند ، فايده نمىداد . آخر الأمر ، دانست كه آن همه اهمال خوب نبود ، امّا ندامت [ 154 ب 
  ] سودى نداشت ؛ چه ، جمعيت ايشان در مدينهء صور به جايى رسيد كه صلاح الدّين از دفع ايشان عاجز آمد . باز شروع در ولايت گرفتن كردند ، چنانچه عن‌قريب تفاصيل آن مذكور مىگردد ، ان شاء اللّه تعالى .\r\nو بعد از فتح قلعهء كوكب صلاح الدّين بازگشته به بيت المقدّس آمده نماز عيد اضحى را در آن بلدهء معظّمه ادا نمود و از آنجا رفته [ به عكّا رسيد 
  ] « 1 » و تا آخر سال آنجا اقامت نمود .\r\nو از جمله وقايع اين سال آنكه در نهم شهر جمادى الاوّل ملك انگلتير « 2 » حصن داروم را از دست سپاه صلاح الدّين گرفته خراب ساخت و بعد از آن به جانب بيت المقدّس رفت . « 3 » و سبب طمع وى اين نوبت در بيت المقدّس آن بود كه به ايشان رسيده بود كه صلاح الدّين به‌واسطهء\r\n\r\n\r\n","description":"","footnote":"\r\n( 1 ) . محلى كه صلاح الدّين تا آخر سال آنجا بماند در متن نيامده است . از روى متن الكامل تكميل شد .\r\n( 2 ) . ق : ملك ملكينار . تصحيح براساس النجوم الزاهرة ( ج 6 ، ص 47 ) . وى پادشاه انگلستان « ريچارد شيردل » است .\r\n( 3 ) . ابن اثير و ابن تغرى بردى اين واقعه را در سال 588 ه . ق . ضبط كرده‌اند . و ياقوت انهدام اين قلعه را توسط صلاح الدّين در 584 ه . ق آورده است .\r\n","page_name":" 3390 ","page_number":422},
  {"content":"\r\n\r\nزمستان تمام لشكر خود را متفّرق ساخته و خود با جمعى مخصوص در بيت المقدّس مانده . و چون در آخر شهر جمادى الآخر به موضع قلونيه « 1 » رسيد - كه از آنجا تا بيت المقدّس دو فرسخ بود - مردم صلاح الدّين از بيت المقدّس برآمده شروع در تاخت و تاراج فرنگان كرده آن چنان ايشان را عاجز آوردند كه فرنگان بسيار از آمدن خود پشيمان شده بازگشتند .\r\nو در همين سال « 2 » ملك افضل ، پسر صلاح الدّين به جانب بلاد جزيره و موصل رفت و بعد از وى عمش ملك عادل عنان عزيمت به آن صوب منعطف داشت . و منشأ رفتن به جانب ولايت جزيره آن بود كه چون تقى الدّين ، برادرزادهء صلاح الدّين ، كه صاحب آن ولايت بود ، فوت شد ، پسر او ، ناصر الدّين محمّد ، بر آن بلاد مستولى گشت و كس پيش صلاح الدّين فرستاده التماس آن نمود كه آنچه از ولايت شام به پدرش تعلّق داشت آن را با ولايت جزيره بر وى مسلّم دارد . و صلاح الدّين مصلحت نمىدانست كه آن طفل را بر جاى پدرش مقرّر داشته و جميع ولايات تقى الدّين را به وى گذارد . چون ناصر الدّين محمّد ديد كه صلاح الدّين با فرنگ درمانده ، شروع در افعال و اعمالى كه نامرضى صلاح الدّين بود كرده به خود خيال خام سلطنت مىپخت .\r\nو چون اين خبر در اردوى صلاح الدّين اشتهار يافت ، ملك افضل از پدر التماس آن نمود كه ولايت تقى الدّين را به او ارزانى دارد تا وى به آنجا رفته ناصر الدّين را گرفته به اردو فرستد . صدر الدّين التماس ملك افضل را مبذول داشته او را روانهء آن صوب گردانيد و فرامين به اطراف و جوانب نوشت كه امراى آن حدود مثل صاحب سنجار و صاحب جزيره و صاحب ديار بكر همه لشكر به مدد ملك افضل فرستند . و چون بر اين حال اطّلاع يافت ، دانست كه او را قوّت ممانعت و مدافعت ملك افضل نيست . بنابراين ، سراسيمه و مضطرب شده كس پيش ملك عادل ، عمّ پدرش فرستاده از وى التماس آن نمود كه « نوعى شود كه صلاح الدّين را از سر گناه من درگذرانيد كه آنچه ارباب غرض و اصحاب حسد به سمع ايشان رسانيده‌اند محض افترا و بهتان بود ، و مرا غير از بندگى و فرمانبردارى چاره‌اى ديگر نيست . »\r\nچون ملك عادل از صلاح الدّين گناه او را درخواست نمود ، وى التماس او را مبذول داشته از سر زلات « 3 » او درگذشت ، امّا به‌شرط آنكه او دست از ولايت جزيره بازداشته به آنچه پدرش از ولايات شام داشت اكتفا كند . و آن بلاد جزيره را كه عبارت از حرّان و رها و سيمساط و ميّافارقين باشد به اقطاع ملك عادل ارزانى داشت و او را رخصت فرمود كه به آن بلاد رفته ناصر الدين محمّد ، ولد تقى الدّين ، را همراه خود به ملازمت صلاح الدّين بياورد و\r\n\r\n\r\n","description":"","footnote":"\r\n( 1 ) . ق : فلونيه .\r\n( 2 ) . ابن اثير اين واقعه را در حوادث سال 588 ه . ق . آورده است .\r\n( 3 ) . خطا و لغزش .\r\n","page_name":" 3391 ","page_number":423},
  {"content":"\r\n\r\nملك افضل را به هرجا كه به او رسد بازگرداند . بنابراين ، ملك عادل نيز متوجّه آن صوب گرديد و در حلب به ملك افضل رسيده او را بازگردانيد ، و خود از آب فرات گذشته تمام ولايات تقى الدّين را به تصرّف خود درآورد و نوّاب و عمّال خود را در آن بلاد نصب نمود ، و ناصر الدّين محمّد را همراه خود برداشته متوجّه اردوى صلاح الدّين شد ، و در آخر ماه جمادى الآخر به ملازمت صلاح الدّين رسيد .\r\nو چون ملك عادل با سپاه موصل و جزيره به اردو ملحق شد فرنگان بازگشته به عكّا رفتند و قصد گرفتن بيروت داشتند . و چون صلاح الدّين بر ارادهء ايشان اطّلاع يافت ، ملك افضل را براى محافظت بيرون فرستاد . وى پيش از فرنگان به مرج عيون رسيد و انتظار ايشان مىكشيد و از اطراف و جوانب سپاه بىشمار بر وى جمع آمده بود . و فرنگان چون بر اين حال اطّلاع يافتند ترك عزيمت بيروت كرده در عكّا قرار گرفتند . و صلاح الدّين از بيت المقدّس برآمده به جانب ياقا رفت و در بيستم شهر رجب آن شهر را جبرا و قهرا به ضرب شمشير از دست فرنگان [ 155 الف 
  ] انتزاع نمود و چندان از فرنگان در شهر به قتل رسيد كه از شماره بيرون رفت .\r\nو چون در وقت غارت كردن مدينهء يافا جمعى از غلامان صلاح الدّين بر سر دروازه‌هاى شهر جمعيت كرده بودند و ايستاده هركه از سپاهيان چيزى مىآورد به ضرب چماق مىگرفتند ، از اين جهت سپاهيان بسيار آزرده‌خاطر در دل كينه داشتند تا آنكه از قلعهء شهر يافا فرنگ با بطريق بزرگ « 1 » - كه والى آن شهر بود و بعد از گرفتن شهر به قلعه درآمده استعداد جنگ كرده و بيرون آمد و شروع در جنگ كرد و مردم او بسيار بيدل شده بودند - دانست كه كار او به جنگ پيش نمىرود ، بنابراين ، بازگشته ، به قلعه درآمده ، و سپاهيان صلاح الدّين از كينهء غلامان دست از جنگ بازداشته ، گذاشتند تا ايشان به سلامت به قلعه درآمدند . و بطريق بزرگ با خود قرار آن داد كه فردا خود كس پيش صلاح الدّين فرستاده امان بطلبد .\r\nاتفاقا على الصباح از عكّا ملك انگلتير « 2 » لشكرى انبوه به امداد بطريق فرستاد و متعاقب آن لشكر ملك انگلتير ، خود نيز ، ايلغار كرده خود را به ايشان رسانيد . و تا صلاح الدّين خبردار شد كه ملك انگلتير به شهر درآمد ، هركه از مسلمانان در آن شهر بود ، آنها را بيرون كرد . بعد از آن سپاه خود را آراسته بيرون آمد . و هردو سپاه چون برابر يكديگر شدند ، ملك انگلتير تنها بر صف صلاح الدّين تاخت و از سپاه صلاح الدّين هيچ‌كس دست دراز نكرده ، تا آنكه ملك انگلتير بازگشت و در ميان هردو صف فرود آمد و طعام از مسلمانانى كه از شهر بيرون كرده بود طلبيده در همان‌جا نشست و تناول نمود .\r\n\r\n\r\n","description":"","footnote":"\r\n( 1 ) . ق : به ترك بزرگ . رجوع شود به پاورقى 1 ، صفحه 3376 كتاب .\r\n( 2 ) . م : انكيار ؛ ق : انگلار .\r\n","page_name":" 3392 ","page_number":424},
  {"content":"\r\n\r\nو در اين وقت هرچند صلاح الدّين سپاه خود را مىگفت بر وى حمله آورده مردم را از شرّ آن كافر خلاص كنيد ، هيچ‌كس به سخن او التفات نمىكرد . تا آنكه يكى از امراى او كه به امير جناح اشتهار داشت ، پيش آمده از روى تعرّض هرچه تمام‌تر گفت كه « اى صلاح الدّين ! امروز آن غلامان خود را كه ديروز از سپاهيان به ضرب چماق‌ها آنچه ايشان غنيمت گرفته بودند مىگرفتند ، بفرماى تا بر ملك انگلتير حمله كنند ، و الّا سپاهيان را هيچ ضرورتى نيفتاده كه در وقت جنگ جان‌هاى خود را در معرض تلف درآورند و در وقت غنيمت گرفتن از دست غلامان تو كتك خورند . »\r\nصلاح الدّين چون اين كلمات درشت‌آميز از امير جناح شنيد ، عنان مركب خود را بازگردانيده متوجّه خيمه‌گاه شد ، و آن‌مقدار در آنجا توقّف نمود كه پسرش ، ملك افضل ، و برادرش ، ملك عادل ، به وى ملحق شدند . امّا از بس‌كه حليم بود مطلقا در مقام اهانت و ايذاى امير جناح نشد . و فرنگان باز يافا را به تصرّف خود درآوردند و صلاح الدّين به جانب رمله رفت .\r\nو در بيستم ماه شعبان ملك انگلتير از جنگ به تنگ آمده در مقام صلح شد و كس پيش صلاح الدّين فرستاد و پيغام داد كه « مدتى مديد است كه از جانبين سپاه كشته مىشود و رعيت خراب شده . صلاح در آن است كه با يكديگر صلح كنيم و از سر اين منازعت درگذريم . » صلاح الدّين اوّلا اين معنى را بر مكر و فريب او حمل نمود . چون مشخص شد كه ملك انگلتير ميل رفتن به مغرب دارد ، صلاح الدّين نيز به مصالحه راضى شد . مدّت سى سال و هشت ماه با يكديگر مصالحه كردند كه در اين مدّت هيچ‌يكى بر ولايت ديگرى نروند . و اين سجلّات به خطوط و توقيعات علما و رهبانان رسانيده از سر نزاع درگذشتند .\r\nو از جمله وقايع اين سال آنكه صلاح الدّين از آب فرات گذشته اكثر ولايات موصل و جزيره را متصرّف شد . و منشأ اين آن بود كه در حين آنكه صلاح الدّين بيروت را محاصره داشت ، مظفّر الدّين محمّد بن زين الدّين - كه از امراى معتمد عزّ الدّين مسعود بود و قلعهء بيره را كه از مشاهير قلاع ديار موصل بود داشت - كس پيش صلاح الدّين فرستاده اظهار اطاعت و انقياد نمود و صلاح الدّين را بر گرفتن موصل و جزيره ترغيب و تحريص مىكرد . بنابراين ، صلاح الدّين از بيروت كوچ كرده متوجّه آن صوب شد . امّا اظهار چنان مىكرد كه به قصد حلب مىرود . و عزّ الدّين مسعود و مجاهد الدّين قايماز در اين وقت لشكرها جمع آورده در نصيبين مىبودند . و غرض ايشان آن بود كه اگر صلاح الدّين قصد حلب كند ممانعت و مدافعت نموده او را در گرد حلب نگذارند .\r\nو صلاح الدّين خود از بيروت برخاسته به رسم ايلغار از حلب گذشته به كنار آب فرات رسيد . و مظفّر الدّين ، صاحب قلعهء بيره ، كه در آن طرف ، يعنى شرقى فرات واقع بود ، فى الحال\r\n\r\n","description":"","footnote":"","page_name":" 3393 ","page_number":425},
  {"content":"\r\n\r\nاز قلعه برآمده و از آب فرات عبور نموده به استقبال صلاح الدّين آمد . صلاح الدّين وى را اعزاز و اكرام بسيار كرد و قلعهء بيره را بىمانع و مدافع به تصرّف خود درآورد . و چون اين خبر به سمع عزّ الدّين مسعود و مجاهد الدّين قايماز رسيد ، مضطرب و سراسيمه‌وار به جانب موصل بازگشتند و مسرعان [ 155 ب 
  ] به رها فرستاده طلب سپاه كردند . و صلاح الدّين نيز به اطراف و جوانب آن ديار مكتوبات مشتمل بر استمالت و وعدهء ولايات نوشته و همه را به جانب خود دعوت نمود . و اوّل كسى كه اجابت او كرد و در اطاعت وى درآمد ، نور الدّين محمّد بن قرا ارسلان ، صاحب حصن‌كيفا ، بود ؛ چرا كه ، صلاح الدّين در وقتى كه نور الدّين محمّد در شام پيش او به‌واسطهء شكايت از دست قلج ارسلان ، پدرزنش ، رفته [ بود 
  ] ، به او وعده كرده بود كه « آمد را گرفته به تو خواهم داد . »\r\nالقصّه ، چون نور الدّين محمّد مذكور و جمعى ديگر از امراى آن حدود به وى ملحق شدند ، در ماه جمادى الأول صلاح الدّين متوجّه مدينهء رها گشت و آن را محاصره كرده شروع در جنگ كرد . و از قبل عزّ الدّين مسعود ، حاكم مدينهء رها ، فخر الدّين مسعود بن زعفرانى بود و او جنگ مردانه مىكرد ، امّا كار به جايى رسيد كه صلاح الدّين چندان هجوم آورده بود كه در غلاف نيزهء يكى از مردم فخر الدّين چهارده تير بند شده بود . چون فخر الدّين مسعود آن حالت را مشاهده كرد و از امداد صاحب خود ، عزّ الدّين مسعود ، نااميد شد ، ناچار كس پيش صلاح الدّين فرستاده از براى خود و متعلّقان خود امان خواست . و صلاح الدّين ملتمس او را مبذول داشته جهت او امان‌نامه فرستاد . و فخر الدّين مسعود شهر رها را تسليم صلاح الدّين نمود و در سلك امراى او انتظام گرفت . و قلعهء رها هنوز به دست نيامده بود ؛ چه ، دژداران قلعه هنوز در مقام مدافعت بودند . آخر الأمر ، چون شدّت اهتمام صلاح الدّين و عجز صاحب خود مشاهده نمود ، قلعه را نيز تسليم كرد . امّا از صلاح الدّين مبلغى كلّى به عوض قلعه گرفت و صلاح الدّين رها را با قلعه به مظفّر الدّين على سپرده خود عنان عزيمت به صوب حرّان منعطف داشت . و او را نيز به‌آسانى گرفته به مظفّر الدّين على مذكور حواله نمود و از آنجا متوجّه رقّه شد .\r\nوالى آن ، قطب الدّين ينال ، چون خبر توجّه صلاح الدّين شنيد شهر را گذاشته نزد صاحب خود ، عزّ الدّين ، رفت . صلاح الدّين رقّه را نيز بىممانع و مدافع به دست آورد و از آنجا عنان عزيمت به صوب خابور منعطف داشت و آن بلده را نيز به تصرّف خود درآورد . و از آنجا به جانب نصيبين رفت و آنجا را نيز به‌آسانى گرفت . امّا قلعهء نصيبين را بعد از جنگ چند روز به تصرّف خود درآورد و چند روزى از جهت مرمّت شكست‌هاى آن در آنجا توقّف نمود . و چون قلعه استحكام يافت و شكست‌هاى او درست شد آن را به ابو الهيجا سپرد .\r\nو در اين وقت به او خبر رسيد كه « فرنگان به اشارهء عزّ الدّين مسعود و نايبش ، مجاهد الدّين\r\n\r\n","description":"","footnote":"","page_name":" 3394 ","page_number":426},
  {"content":"\r\n\r\nقايماز ، بر بلاد شام هجوم آورده‌اند ، و غرض ايشان از اين تدبير آن است كه شما به مجرّد شنيدن اين خبر ترك آن ولايت كرده متوجّه آن صوب گرديد . » و صلاح الدّين چون از اين ممرّ به‌واسطهء فرخشاه ، برادرزادهء خود ، خاطرجمع داشت ، مطلقا به آن التفات ننموده با امراى خود گفت كه « نهايت كارى كه فرنگان در سواد شام توانند كرد آن است كه دهات آن ولايت را به تاخت و تاراج خراب كنند و ما به عوض آن دهات ، اينجا شهرهاى معمورآباد آن مىگيريم ، و آنچه ايشان خراب خواهند كرد ، در وقت مراجعت همه را به اندك توجّه آبادان خواهيم كرد . »\r\nدر اين اثنا متعاقب خبر رسيد كه فرنگان به مدينهء دارا « 1 » رسيده مىخواستند كه جامع آن شهر را خراب كنند كه از عمارات رفيعهء آن ديار بود . چون فرخشاه ، برادرزادهء صلاح الدّين ، بر ارادهء ايشان اطّلاع يافت ، جمعى از نصارا را نزد ايشان فرستاد كه « اگر شما اين جامع را خراب مىكنيد تعمير آن بر ما آسان است ، امّا يقين شما باشد كه جميع كنايس شما را كه در اين بلاد واقع است ، همه را ويران خواهيم كرد كه بعد از آن هيچ‌كس را قدرت بر تعمير آن نخواهد بود . » فرنگان چون اين پيام شنيدند دست از خراب « 2 » آن بازداشتند .\r\nو ملك صلاح الدّين امراى خود را جمع آورده در باب آنكه اوّلا به سر موصل رود يا به سنجار يا به جزيرهء ابن عمر مشورت نمود . آراى امرا در آن باب مختلف شد . مظفّر الدّين بن زين الدّين به عرض رسانيد كه « مناسب آن است كه اوّلا موصل را كه دار السّلطنه ايشان است به دست آورده ؛ چه ، هرگاه موصل را گرفتيم اهالى شهرهاى ديگر بىجنگ اطاعت و انقياد خواهند نمود . » و پسر عمّ ملك صلاح الدّين ، ناصر الدّين محمّد بن اسد الدّين شيركوه نيز آن رأى را پسنديده داشت و مبلغى عظيم به ملك صلاح الدّين قبول كرد ؛ براى آنكه چون موصل را بگيرد ايالت آن را به وى ارزانى دارد . بنابراين ، قرار به موصل داده متوجّه آن صوب گشتند . و مجاهد الدّين قايماز از اطراف و جوانب لشكرها جمع نموده خزاين خود و عزّ الدّين را بر سپاه [ 156 الف 
  ] قسمت نمود . و صلاح الدّين بسيار بخشش نموده آن‌چنان استعداد به‌هم رسانيد كه زياده بر آن متصوّر نبود .\r\nو چون صلاح الدّين به نواحى موصل رسيد ، خود با ناصر الدّين محمّد ، پسر عمّش ، و مظفّر الدّين ، ولد زين الدّين پيش رفته ملاحظه شهر و وضع آن كردند . باوجود استحكام حصار چندان سپاه غير از عامّهء خلايق مشاهده نمود كه عقل از سر ايشان بيرون رفت ، و ملك\r\n\r\n\r\n","description":"","footnote":"\r\n( 1 ) . به گزارش ياقوت در معجم البلدان ، دارا شهرى بوده در دامنهء كوه ميان نصيبين و ماردين .\r\n( 2 ) . در متن : تعمير .\r\n","page_name":" 3395 ","page_number":427},
  {"content":"\r\n\r\nصلاح الدّين را يقين شد كه گرفتن آن شهر به جنگ از جمله محالات است . پس روى به ناصر الدّين محمّد آورده گفت : « اكنون بايد كه آن مبلغ را حاضر كنى كه ما بر همان قول خوديم كه هرگاه موصل را بگيريم ، حكومت آن را به تو ارزانى مىداريم . » ناصر الدين گفت كه « من از آن تقبّل پشيمانم ؛ چه ، گرفتن اين شهر متصوّر نيست . » ملك صلاح الدّين چون اين كلمه شنيد بسيار آزرده‌خاطر شده به ايشان گفت كه « اين مصلحت شما بود كه ما را بر امرى كه پيش نمىرفت بازداشتيد . اگر ما بازگرديم ، ناموس ما ضايع مىشود و شوكت ما در نظر خلايق كمتر مىگردد . و اگر اوّلا به سنجار يا جزيره مىرفتيم ، به‌آسانى آن ولايت را مىتوانستيم گرفت و آوازه بلند مىشد كه ايشان را اضطراب حاصل مىگرديد ، و مردم از ايشان بازمىگشتند . »\r\nالقصّه ، باوجود اين حال ملك صلاح الدّين به دروازهء كنده فرود آمد و مظفّر الدّين ، صاحب حصن‌كيفا ، دربرابر دروازهء خسرو ، و برادرش دربرابر دروازهء عماديه و همچنين جميع امرا دورادور شهر را فروگرفتند و شروع در جنگ كردند . و مجاهد الدين قايماز مطلقا لشكر خود را از حصار بيرون نمىفرستاد ، بلكه اهل موصل از اوباش و رنود ايشان بيرون مىآمدند و آن‌چنان سپاه صلاح الدّين را خدمتكارى به جاى مىآوردند كه از هيبت ايشان مطلقا شجعان سپاه صلاح الدّين قدم جرئت پيش نمىتوانستند نهاد ، چنانچه روزى يكى از اوباش موصل كفش خود را كه در ته آن ميخ زده بود از پاى برآورده آن‌چنان بر سينهء يكى از سرهنگان ملك صلاح الدّين زد كه او از الم آن بيهوش گشت . بعد از آن كفش را برداشته پيش صلاح الدّين آمد و گفت : « كمال احمقى ماست كه به جماعتى كه رعاياى ايشان به كفش جنگ مىكنند و به ضرب كفش آدمى را مىتوانند كشت ، جنگ مىكنيم . »\r\nآخر الأمر ، صلاح الدّين چون ديد كه او را بودن در آنجا هيچ فايده ندارد ، از آنجا كوچ كرده به سنجار رفت ، و آن بلده را بعد از جنگ بسيار به موافقت يكى از امراى كرد كه در اندرون شهر سنجار بود ، گرفت و به سعد الدّين بن معين الدّين انر ، كه از امراى عظيم الشأن او بود داده ، باز به جانب حرّان رفت .\r\nو در تاريخ ابن اثير جزرى مسطور است كه مصالحه ميانهء صلاح الدّين و عماد الدّين مردود بر آن قرار گرفت كه عماد الدّين حلب را به ملك صلاح الدّين بدهد و به عوض آن سنجار و نصيبين و خابور و رقّه بستاند . مردم حلب را بسيار تعجّب بود كه آيا عماد الدّين را چه پيش آمده كه مثل حلب و قلعهء او كه جاى سلاطين ذوى الاقتدار است مىگذارد و به عوض آن مزرعه و ديهى چند مىستاند و اين‌همه را به‌واسطهء آن است كه زر به سپاه نمىتواند داد ، و الّا اگر وى زر به سپاه و اوباش حلب دهد صلاح الدّين را چه ياراى آن‌كه گرد حلب تواند گشت ؟\r\n\r\n","description":"","footnote":"","page_name":" 3396 ","page_number":428},
  {"content":"\r\n\r\nو چون اين معنى مشخّص شد و عماد الدّين اسباب و اموال خود را از حلب بيرون فرستاد ، جمعى از ظرفاى حلب خم پر آب نهاده بر سر راه عماد الدّين نهادند . و چون به آنجا عبور كرد ، فرياد برآوردند كه « تو لايق سلطنت و حكومت نيستى . تو را مناسب آن است كه از اين خم‌گازران جهت مردم جامه مىشسته باشى . » و امثال اين امور بسيار مىگفتند و او چاره غير از تحمّل نداشت . و قبل از آنكه معاملهء حلب مشخّص نشده بود ، صلاح الدّين به پرسش برادر خود ، تاج الملوك بورى ، رفته بود . بعد از آن به منزل او رفته وى را تسلّى مىداد كه « اينك حلب از براى تو گرفتم . » تاج الملوك در جواب برادر بزرگ گفت : « اگر من زنده باشم ، حلب به كار من خواهد آمد . امّا اين زخمى كه من دارم به شدن از آن مشكل مىنمايد ، و حلب به عوض من بسيار گران است . » و لهذا روزى كه صلاح الدّين به ديدن عماد الدّين آمده بود ، در اثناى صحبت شخصى آمده به گوش صلاح الدّين گفت كه « تاج الملوك فوت شد . » و صلاح الدّين مطلقا در مجلس اظهار آن نكرد و مجلس را به آخر رسانيد ، چنانچه آن‌كس ديگر در مجلس اطّلاع نيافت . و همانا آنچه ابن كثير شامى آورده كه عماد الدّين به تعزيه‌پرسى برادر صلاح الدّين رفته ، بعد از اين مجلس مرتبهء ديگر بود ، باشد .\r\nو در همين سال بعد از فتح حلب ، صلاح الدّين لشكرى بر سر قلعهء حارم - كه از اعمال حلب بود و از زمان نور الدّين محمود تا اين زمان در دست يكى از غلامان ملك نور الدّين محمود زنگى ، كه او را سرخك گفتندى ، مانده بود و بعد از فوت ملك صالح از اطاعت عماد الدّين تمرّد و عصيان [ 156 ب 
  ] ورزيده به حال خود مىبود - فرستاده آن قلعه را نيز متصرّف شد .\r\nو از تاريخ ابن اثير جزرى چنين ظاهر مىشود كه ملك صالح الدّين قلعهء حارم را از سرخك به جنگ نگرفته ، بلكه كيفيت گرفتن آن قلعه در آن تاريخ به اين طريق آورده كه چون صلاح الدّين از مهمات حلب خاطرمطمئن گردانيد ، كس پيش سرخك فرستاده به او پيغام داد كه « آن قلعه به تو مناسبت ندارد . مصلحت تو در آن است كه قلعه را به من تسليم نمايى و به عوض آن هرجا كه خاطر تو مىخواهد جاگير لايق به تو مىدهم . » سرخك در مقام ابا و امتناع شده ، خفيه كس پيش فرنگان فرستاده به ايشان پناه آورد . و چون جماعتى از سپاه نوريه كه در آن قلعه بودند بر آن حال اطّلاع يافتند و يقين ايشان شد كه سرخك در مقام آن است كه به فرنگان قلعه را دهد . پيش از آنكه او قلعه را به فرنگان دهد و ايشان به مدد او آيند ، آن جماعت اتفاق نموده سرخك را گرفته محبوس ساختند . و كس پيش ملك صلاح الدّين فرستاده بعد از اعلام حقيقت حال از براى خود امان خواستند و بر گرفتن سرخك كه مفتن بىباك بود ، جايزه طلب داشتند .\r\n\r\n","description":"","footnote":"","page_name":" 3397 ","page_number":429},
  {"content":"\r\n\r\nصلاح الدّين همه را امان‌نامه با جايزهء شاهانه فرستاد و سرخك را به حلب آورده قلعه را به يكى از معتمدان خود سپرد و باقى قلاع حلب مثل قلعهء عين‌تاب و قلعهء تل خالد و قلعهء تل باشر هريكى را به يكى از امراى خود سپرد . امّا قلعهء عين‌تاب را - چنانچه سابقا قلمى شد - به همان والى اوّل كه در سلك ملازمان او انتظام يافته بود ، ارزانى داشت ؛ و قلعهء تل خالد را به دلدرم ياروقى داد ؛ و قلعهء اعزاز را چون عماد الدّين خراب كرده بود ، الحال امير صلاح الدّين به امير سليمان حكم فرمود كه باز او را عمارت كرده آبادان گرداند .\r\n\r\n","description":"","footnote":"","page_name":" 3398 ","page_number":430},
  {"content":"\r\n\r\n\r\nذكر وقايع سال پانصد و هفتاد و سيم از رحلت خير البشر « 1 »\r\nدر دهم محرّم اين سال كشتى [ ى 
  ] چند از مصر به ساحل شام مىآمدند و در راه به كشتى فرنگ كه سىصد فرنگى داشت رسيده ميانهء ايشان محاربه‌اى عظيم روى نمود . آخر الأمر ، مسلمانان غالب آمده كشتى فرنگان را به دست آوردند و اكثر ايشان را به قتل رسانيدند و بقيّه را بند كرده به جانب مصر بازگشتند .\r\nو هم در اين سال طايفه‌اى از سپاه فرنگ از نواحى داروم به قصد نهب و غارت نواحى مصر آمده شروع در تاخت و تاراج كردند . و چون اين خبر به مصر رسيد جمعى از سپاه مصر مستعد شده متوجّه دفع ايشان شدند . اتّفاقا فرنگان بعد از تاخت و تاراج ناصيه از سواد مصر روى به بريّه نهاده پيش از آنكه مسلمانان به ايشان رسند سرچشمهء غسيله را گرفته و نشستند و مسلمانان در روز گرم در عقب ايشان ايلغار كرده به آنجا رسيدند ، از تشنگى به هلاكت رسيده بودند و آب را فرنگان داشتند . و چون اضطرار و تشنگى مسلمانان از حدّ گذشت و با خود يقين كردند كه از تشنگى بايد هلاك شد ، حق‌تعالى ابرى فرستاد كه بر همان‌جا كه مسلمانان فرود آمده بودند شروع در باريدن كرد و آن‌مقدار باريد كه مسلمانان خود و اسبان خود را سيراب گردانيدند . و اين را علامت ظفر و نصرت دانسته متوجّه حرب فرنگان شدند . آخر الأمر ، بعد از كشش و كوشش بسيار نسيم ظفر و نصرت بر پرچم علم اهل اسلام وزيد و تمامى آن فرنگان به قتل رسيدند مگر يكى يا دو كه خود را بر آن بريّه زده به جانبى به‌دررفتند و مسلمانان غنايم بسيار از اموال و اسباب و اسب\r\n\r\n\r\n","description":"","footnote":"\r\n( 1 ) . ق : عليه و آله التحية من الملك الاكبر .\r\n","page_name":" 3399 ","page_number":431},
  {"content":"\r\n\r\nو سلاح به دست آورده سالم و غانم به جانب مصر مراجعت نمودند .\r\nو از جمله وقايع اين سال آنكه چون مجاهد الدّين قايماز ، نايب عزّ الدّين مسعود ، صاحب موصل ، كمال استيلا و استقلال به‌هم رسانيد و عزّ الدّين مسعود غير از اسم سلطنت چيزى ديگر نداشت ؛ چرا كه ، در اكثر ولايات نوّاب و عمّال مجاهد الدّين قايماز مىبودند و غير از حكم او سخن هيچ‌كس نمىشنيدند ، چه در اوايل جزيرهء ابن عمر و شهرزور و دقوقا و قلعهء عقر حميديه همه‌جا را مجاهد الدّين قايماز حاكم بود و عزّ الدّين مسعود را بعد از آنكه سنجار و حرّان و رقّه و آن نواحى را صلاح الدّين گرفت ، غير از شهر موصل جاى ديگر نبود ، بنابراين ، زلف‌اندار و شرف الدّين احمد بن ابى الجبر - كه پدرش صاحب عراق بود - عزّ الدّين مسعود را بر اين داشتند كه « مجاهد الدين را بايد گرفت تا تو را اعتبارى و وقعى در نظر خلايق حاصل گردد ، و الّا هيچ‌كس تو را اعتبارى نمىكند و مدار بر وى است . »\r\nو چون اين معنى خاطرنشان شد ، درصدد گرفتن مجاهد الدّين گشت . امّا به‌هيچ‌وجه بر وى دست نمىيافت ؛ چه ، او آن‌قدر شوكت و عظمت داشت كه اگر اشاره مىكرد عزّ الدّين مسعود را در ساعت مىگرفتند . بنا [ 157 الف 
  ] براين ، عزّ الدّين خود را به بهانهء بيمارى انداخته چند روز سوار نشد . و مجاهد الدين خالى الذهن به پرسش آمد . و چون او خواجه‌سرايى بود به حرم عزّ الدّين مسعود مىرفت و كسى مانع او نمىشد . امروز چون به عادت معهود به حرم رفت جماعتى را كه عزّ الدّين مسعود نگاه‌داشته بود ، فى الحال از كمينگاه برآمده او را گرفته محبوس كردند . و عزّ الدّين در حال سوار شده به قلعهء موصل رفت و خزاين و دفاين او را متصرّف شد .\r\nو چون اين خبر اشتهار يافت نايب مجاهد الدّين كه در اربل بود ، قدم از دايرهء اطاعت عزّ الدّين مسعود بيرون نهاد و كس پيش ملك صلاح الدّين فرستاده اظهار اطاعت و انقياد او كرد .\r\nهمچنين نايب جزيرهء ابن عمرو خليفهء بغداد لشكرى بر سر دقوقا فرستاده آن شهر را محاصره نمود . و چون مهمّ اين صورت پيدا كرد ، عز الدّين مسعود دانست كه در باب گرفتن مجاهد الدّين مسعود غلط كرده . فى الحال شرف الدّين و زلف‌اندار را گرفته عقوبت نمود و مجاهد الدّين قايماز را از بند بيرون آورده به كار خود بازداشت .\r\nو از جمله وقايع اين سال آنكه فرخشاه برادرزادهء صلاح الدّين كه از قبل وى حاكم دمشق بود ، قلعهء شقيف « 1 » - كه به جيش جلدل اشتهار داشت ، از اعمال طبريه - از دست فرنگان انتزاع نمود و نفايس مخزونات فرنگ بسيار از آن قلعه به دست وى افتاد . و كيفيت گرفتن\r\n\r\n\r\n","description":"","footnote":"\r\n( 1 ) . ق : سقيف . رجوع شود به پاورقى 1 ، صفحهء 2947 كتاب .\r\n","page_name":" 3400 ","page_number":432},
  {"content":"\r\n\r\nفرخشاه آن قلعه را از آنها آن بود كه چون در ماه محرّم اين سال صلاح الدّين از مصر متوجّه دمشق شد ، فرنگان از اطراف و جوانب بلاد خود هرجا كه سوار و پياده بود جمع آورده بر سر راه صلاح الدّين رفته ، منتهز فرصت بودند كه شايد در اين راه وقتى دستى بر وى توانند يافت . و چون فرخشاه بر اين حال اطّلاع يافت كه فرنگان بلاد خود را از سپاه كارآمد خالى گذاشته تماما بر سر راه صلاح الدّين رفته‌اند . او اين فرصت را غنيمت دانسته فى الحال با سپاه دمشق عنان عزيمت به صوب بلاد فرنج منعطف داشته بلدهء نوريه و اعمال او را نهب و غارت نمود و زن و فرزند آنها را اسير گرفت و قلعهء شقيف را كه مسلمانان از رهگذر آن بسيار آزار داشتند ، فتح نمود .\r\nو چون اين خبر در اثناى راه به صلاح الدّين رسيد ، بسيار خوشحال و خرّم گرديد ، و مسلمانان از فتح آن قلعه آن‌مقدار قوّت يافتند كه زياده بر آن متصوّر نبود . و پشت فرنگان از گرفتن آن قلعه شكست و آتش فتنهء ايشان فرونشست .\r\nو از جمله وقايع اين سال آنكه چون عزّ الدّين عثمان ، حاكم عدن يمن ، در باب انقلاب و اختلاف احوال ولايت يمن فصلى نوشته معروض داشت كه « حطّان بن منقذ را داعيهء استقلال پيدا شده ، اگر زود تدارك آن كرده شود فهو المراد ، و الّا آخر الأمر كار به جايى خواهد رسيد كه اصلاح آن بسى مشكل گردد . » بنابراين صلاح الدّين برادر خود ، سيف الاسلام ، را به حكومت ولايت يمن فرستاد . و چون سيف الاسلام به نواحى زبيد رسيد حطان بن منقذ از وى انديشيده خود را به بعضى از قلاع آن ولايت كشيد و متحصّن گشت . و سيف الاسلام در زبيد نشسته با حطان در مقام تلطّف و ملايمت درآمده و آن‌مقدار تلطّف و ملايمت كرد كه حطان از آن قلعه فرود آمده سيف الاسلام را ملاقات كرد ، و سيف الاسلام زياده از آنچه حطان را توقّع بود اكرام و احترام نمود و او را معتمد و مصاحب خود گردانيد و روزبه‌روز در باب تعظيم و تكريم او مبالغه نمود .\r\nامّا حطان باوجود اين حال در خاطر خود از وى مىترسيد و با او بودن را بر خود قرار نمىتوانست داد . بنابراين ، از وى رخصت رفتن به ملازمت صلاح الدّين طلبيد و سيف الاسلام از نهايت پختگى و دنيادارى چون نام رخصت از او شنيد ، بسيار آزردگىخاطر ظاهر گردانيد و گفت : « چه معنى دارد كه حطان اين اراده ظاهر كرده ؟ مرا همزبان و مصاحب و در مهمات ملكى معاون و ممدّ غير از وى كسى نيست . » امّا حطان در باب اين رخصت به جدّ شد ، تا آنكه سيف الاسلام رخصت داد . و حطان اين معنى را غنيمت دانسته فرمود تا اموال و اسباب او را از زبيد بيرون بردند و خود مجرّد در زبيد مانده بود كه بعد از آنكه از مردم و متعلقان او را در زبيد كارى نماند ، همه با اموال و اسباب بيرون رفته به راه درآيند ، از عقب رفته به ايشان ملحق شود .\r\n\r\n","description":"","footnote":"","page_name":" 3401 ","page_number":433},
  {"content":"\r\n\r\nو در اين چند روز كه حطان اموال و اثقال بيرون مىفرستاد ، سيف الاسلام هميشه او را با خود مىداشت و اوقات به عيش و صحبت مىگذرانيد . و چون سيف الاسلام را مشخص شد كه ديگر هيچ‌چيز از نقد و جنس حطان را در زبيد نمانده و هرچه داشت بيرون فرستاد و فردا مىخواهد كه خود نيز وداع كرده متوجّه شام گردد ، در وقت وداع فرمود كه او را گرفته [ 157 ب 
  ] و محبوس گردانيد ، و يكى از معتمدان خود را فرستاد كه به آن منزلى كه مردم حطان و اموال و اسباب بود رفته ، تمامى را بازگردانيد ؛ چنانچه سر سوزن « 1 » از اموال حطان بيرون نشد و پنهان نماند . و سيف الاسلام به اين نوع تدبير اموال او را متصرّف شد .\r\nو چون اين معامله به سمع عزّ الدّين عثمان كه حاكم عدن بود رسيد ، وى بسيار بر خود بترسيد و درصدد آن شد كه پيش از آنكه سيف الاسلام او را نيز مانند حطان بعد از اخذ جميع اموال معدوم گرداند ، به شام رود . بنابراين ، تمامى اموال و اسباب را از راه دريا روانهء مصر گردانيد و خود جريده از عدن متوجّه شام شد . اتفاقا اقبال دولت سيف الاسلام آن كار كرد كه كشتىهاى عزّ الدّين عثمان در راه به كشتىهاى سيف الاسلام كه از مصر به زبيد مىآمدند برخوردند . مردم سيف الاسلام چون خبر از معاملهء حطان داشتند ، دانستند كه عزّ الدّين عثمان اموال خود را گريزانيده است . ايشان كشتىها را گردانيده نزد سيف الاسلام آوردند و اموال حاكم عدن بالتمام نيز به دست سيف الاسلام افتاد ، و اهل زبيد و عدن و ساير بلاد يمن او را مطيع و منقاد گرديدند و سلطنت او در آن ولايت استقلال گرفت .\r\nو اين سيف الاسلام در ميانهء ملوك آن زمانه به حسن تدبير مشهور و معروف بود . وى ما فى الضمير خود را به كسى اظهار نمىكرد ، چنانچه در مهم حطان مدتى مديد بود كه با وى ملايمت مىنمود و گرفتن او مركوز خاطرش بود . و حطان نيز از روى قياس اين معنى را مىدانست ، امّا هرچند از مردم و خدمتكاران مقرّب او از زن و مرد و خرد « 2 » و بزرگ اين معنى را خواست كه تحقيق نمايند كه در وقتى از اوقات كلمه‌اى سر زده باشد كه از آن استنباط حال توان گرفت ، ميسّر نشد ؛ چه ، هيچ‌كس از وى چيزى كه مشعر به آن باشد كه سيف الاسلام خيال گرفتن حطان دارد صريحا و ايماء در اين مدّت از وى نشنيده بود ، بلكه هميشه در خلوت و مجلس « 3 » تعريف وى مىشنيدند تا آنكه در آخر كار آنچه در خاطر داشت ، ظاهر كرد .\r\nو لهذا حكما گفته‌اند « اعظم امرى در امور ملكى كه سلاطين را رعايت آن واجب است ، نگاه‌داشتن اسرار خود از غير خود است ، هرچند او معتمد باشد ، بايد كه او را بر سرّ و ارادهء خود مطّلع نگرداند ( الحذر من الخصم مرّة و من المحبّ مرّتين ) « 4 » و نوعى نكند كه حواشى\r\n\r\n\r\n","description":"","footnote":"\r\n( 1 ) . م : يك سوزن .\r\n( 2 ) . متن . خورد .\r\n( 3 ) . ق : خلوات و مجالس .\r\n( 4 ) . از اضافات « م » است .\r\n","page_name":" 3402 ","page_number":434},
  {"content":"\r\n\r\nو خدم را در اين باب از درجهء اعتبار ساقط دانسته در خلوت كلمه [ اى 
  ] گويد كه ايشان بر آن اطّلاع يابند ، و اگرچه به طريق كنايه باشد ؛ چه ، اگر آن كنايه را خدمتكاران نفهمند و ايشان خود از آن كلمه راه به ارادهء پادشاه نبرند و بر سرّ او اطّلاع نيابند . امّا چون جماعتى از ارباب ذكا و فهم كه در ملازمت ايشان مىباشند و از براى جلب منافع دنيوى پيوسته در مقام احوال پادشاه و اطّلاع بر ارادهء ايشان از خدمتكاران نزديك سلاطين به مجرّد آنكه از ايشان بشنوند كه پادشاه امروز يا امشب در خلوت چه حرف زده و ايشان بنابر نفهميدن خود همان كلمه را نقل مىكنند بعينه ، و آن جماعت از آن كلمه راه به مقصد خود مىبرند و بر سراير سلاطين اطّلاع مىيابند . و بسيار است كه از اين رهگذر چندين مفاسد حاصل شود كه اصلاح آن ممكن نباشد .\r\nو لهذا در اين باب ارسطو فصلى دور و دراز جهت اسكندر نوشته و او را بر حفظ اسرار خود مبالغهء تمام فرموده و گفته « بدان اى اسكندر ! كه هر سرّى كه از دو كس تجاوز نمود ، فاش و شايع است . » و بعد از آن باز ارسطو خود در بيان اين كلمه مىفرمايد كه « اى اسكندر ! زينهار ! خيال نكنى كه مراد من از اين دو كس ، دو شخص است ، و از آن جهت مغرور شده با ديگرى بگويى ، بلكه اين دو كس اشاره به دو لب است . يعنى هر سرّى كه از دو لب تجاوز نمود ، شايع است . »\r\nو از جمله وقايع اين سال آنكه چون صلاح الدّين به دمشق آمد ، بعد از استراحت چند روزه سپاه مستعدّ كرده عازم تسخير طبريهء فرنگ شد . چون به ظاهر طبريه فرود آمد ، فرنگان از اطراف و جوانب روى به طبريه نهادند و جمعيت عظيم كردند . امّا باوجود آن كثرت ، رعبى از صلاح الدّين در دل ايشان افتاده بود كه دلير به جنگ وى پيش نمىتوانستند آمد . و چون اكثر سپاه فرنگ در طبريه جمع شدند ، صلاح الدّين برادرزادهء خود را بر سر مدينهء نيئان فرستاد .\r\nوى به آنجا رفته ، آن شهر را نهب و غارت نمود و اكثر مردان آن بلده را به قتل رسانيد و زن و فرزند ايشان را اسير كرده بازگشت . و چون فرنگان بر اين حال اطّلاع يافتند ، به شوكت هرچه تمام‌تر از طبريه بيرون آمده در دامنهء كوه كوكب [ 158 الف 
  ] فرود آمدند . و صلاح الدّين فوجى از تيراندازان سپاه خود را فرستاد كه ايشان را به ضرب تير از دامنهء آن كوه به حركت درآورند . امّا هرچند اين جماعت تير انداختند ، فرنگان از جاى خود حركت نكردند . بنابراين ، صلاح الدّين ، فرخشاه و برادرش ، تقى الدّين ، را فرمود كه بر ايشان حمله آورند . در اين مرتبه نايرهء جدال و قتال ، ميانهء ايشان اشتعال يافت و فرنگان بسيار به قتل رسيدند و بقيّة السّيف از معركه روى گردانيده به قلعهء عفربلا « 1 » درآمدند . و سپاه صلاح الدّين غنايم بسيار به دست آورده به جانب دمشق بازآمدند .\r\n\r\n\r\n","description":"","footnote":"\r\n( 1 ) . شهرى در اردن در نزديكى بيسان و طبريه . - ياقوت ، معجم البلدان .\r\n","page_name":" 3403 ","page_number":435},
  {"content":"\r\n\r\nو از جمله وقايع اين سال آنكه صلاح الدّين بعد از فتح قلعهء بيروت عنان عزيمت به صوب عسقلان منعطف داشت و آن شهر را محاصره نمود . « 1 » و اهل آن بلده در مقام ممانعت درآمده جنگ‌هاى مردانه مىكردند . بنابراين ، صلاح الدّين ، يوسف كس به دمشق فرستاده ملك كى را به آنجا طلب داشت و گفت : « اگر خلاصى خود مىخواهى ، عسقلان را به ما بسپار . » ملك فرنگ هرچند به فرنگانى كه در عسقلان مىبودند كس فرستاد و از ايشان التماس آن مىكرد كه شهر عسقلان را بدهند و او را خلاص كنند ، ايشان مطلقا التفات به سخن وى نمىكردند ، بلكه سخنان درشت به او گفته مىفرستادند كه « به شومى ملكى تو تمام ولايات از دست ما رفت و مسلمانان بر ما استيلا يافتند . اكنون به اين حال قبيح گرفتارى و از ما اطاعت و انقياد گمان دارى . »\r\nالقصّه ، هرچند ملك كى مكرّر پيش ايشان كس فرستاد و ايشان را نصيحت كرد كه « اگر من از دست ايشان خلاص شوم ، باز آتش بر ايشان مىافروزم ، و تا جان در بدن دارم در آن باب مىكوشم . » مطلقا مفيد نيفتاد . آخر الأمر ، چون صلاح الدّين ديد كه ايشان عسقلان را به گفتهء ملك كى نمىدهند ، در باب گرفتن آن سعى و اهتمام نموده از اطراف و جوانب سپاه اسلام بر ايشان هجوم آورده .\r\nدر اين اثنا ، در اندرون ميانهء طايفهء مهرانيه و ديگر طوايف مخالفت و منازعت روى نمود و صحبت به آنجا كشيد كه امير مهرانيه به قتل رسيد . بنابراين ، فرنگان ترسيدند كه مبادا مهرانيه از براى انتقام با صلاح الدّين متفق شده شهر را به وى تسليم نمايند و ما را به عوض امير خود به قتل رسانند ؛ چه ، مهرانيه بعد از كشته شدن بزرگ ايشان دست از جنگ بازداشته خود را به گوشه‌اى گرفته بودند . و چون جماعتى كثير بودند ، بىمعاونت ايشان مقاومت با صلاح الدين ممكن نبود . بنابراين ، جمعى از اعيان آن شهر را پيش صلاح الدّين فرستاده امان خواستند .\r\nصلاح الدّين ملتمس ايشان را مبذول داشته از براى ايشان امان‌نامه با شرايطى كه ايشان التماس كرده بودند فرستاد ، و ايشان شهر را تسليم صلاح الدّين نموده با اهل و عيال و اموال خود به جانب بيت المقدّس رفتند و صلاح الدّين به عسقلان درآمده ، سپاه خود را به اطراف و جوانب فرستاده بلادى كه در حوالى عسقلان بود ، مثل : رمله و غزّه و داروم « 2 » و مشهد ابراهيم خليل اللّه و بيت اللحم و بيت جبرين « 3 » و آنچه در آن سرحدّ در تصرّف راديه و بطرونيه بود همه را وى متصرّف شد .\r\nو فرنگان از همه‌جا به بيت المقدّس رو نهادند ؛ چه ، ايشان را در آن ساحل غير از\r\n\r\n\r\n","description":"","footnote":"\r\n( 1 ) . ابن اثير اين واقعه را در حوادث سال 583 ه . ق . آورده است .\r\n( 2 ) . رجوع شود به پاورقى 1 ، صفحهء 3390 كتاب .\r\n( 3 ) . متن : بيت جبرئيل . بيت جبرين شهركى در بين بيت المقدس و غزه .\r\n","page_name":" 3404 ","page_number":436},
  {"content":"\r\n\r\nبيت المقدّس - كه بطريق اعظم كه نزد ايشان حكم امام مفترض الطاعه داشت و جميع ملوك و حكّام ايشان او را اطاعت و انقياد مىنمودند ، داشت . و باليان بن بيزران ، ملوك صاحب رمله ، كه او نيز مرتبهء ملوك داشت نيز در بيت المقدّس بود ، و غير از بلدهء صور كه مركيس تاجر « 1 » او را متصرّف شده بود - نمانده . بنابراين ، در بيت المقدّس آن‌مقدار جمعيت فرنگ به‌هم رسيد كه غير از زنان و اطفال و خدم و حشم ، شصت هزار فرنگى كه داخل سپاه بودند در آنجا به قلم آمده بود .\r\nو چون صلاح الدّين خاطر از رهگذر بنادر شام و مصر مثل عسقلان فارغ گردانيد ، كس به مصر فرستاده ، امير لؤلؤ را كه به شجاعت و مردانگى امتياز داشت ، مير بحرى داده ، حكم فرمود كه تا چند كشتى جنگى استعداد كرده در حدود درياباره بوده باشد كه هرجا كه جهاز فرنگان كه از مغرب مىآمده باشد او را بگيرد و نگذارد كسى به مدد ايشان تواند آمد . و چون امير لؤلؤ به موجب فرموده عمل نمود و راه دريا را مضبوط ساخت ، صلاح الدّين از روى جمعيت خاطر عنان عزيمت به صوب استخلاص بيت المقدس كه مطلب اقصى او بود - كه از تاريخ سنهء چهارصد و نود و يك هجرى تا اين زمان « 2 » در دست فرنگ بود - منعطف داشت .\r\nامّا فرنگان با خود قرار داده بودند كه در باب حمايت بيت المقدّس آنچه مقدور و ممكن باشد سعى نمايند و تا جان و رمقى دارند در آن باب بكوشند . [ 158 ب 
  ] چه ، اگر صلاح الدّين بر اين شهر استيلا يافت از فرنگان نام و نشان نخواهد گذاشت ، چه الحال فرنگان اين ساحل در اين‌جا با اهل و عيال متحصّن شده‌اند .\r\nالقصّه چون در منتصف شهر رجب صلاح الدّين به حوالى بيت المقدّس رسيد ، ملاحظهء حصار و خندق او نمود . آن‌چنان متانت و استحكام داشت كه از هيچ طرف جاى جنگ انداختن نمىنمود ، آن‌مقدار فرنگى بر سر برج‌وباره مكمّل و مسلّح درآمده كه سپاه صلاح الدين از مشاهدهء آن بسيار انديشيدند ، و از كثرت خلايق آن‌چنان غوغا و شورى به سمع سپاه اسلام رسيد كه همه متحيّر و متعجّب ماندند و خود را نسبت به ايشان حكم قطره با دريا مىيافتند . باوجود اين حال ، صلاح الدّين در روز اوّل پيش از آمدن خود يكى از امراى بزرگ خود را با جمعى از سپاه فرستاده بود كه وضع آن شهر را ملاحظه نموده جاى فرود آمدن هر كسى را تعيين نمايد .\r\nاتفاقا به مجرّد رسيدن وى ، جمعى از شجعان فرنگ از قدس مستعد شده بيرون آمدند و\r\n\r\n\r\n","description":"","footnote":"\r\n( 1 ) . حاشيهء ق : پانصد و هفتاد و سه . كه هشتاد و دو سال در دست فرنگان بود بيت المقدّس .\r\n( 2 ) . الكامل : مركيش . منظور « ماركى دومون فرا » و يا « ماركيز » است .\r\n","page_name":" 3405 ","page_number":437},
  {"content":"\r\n\r\nسر راه بر وى گرفته او را با اكثرى از سپاهش به قتل رسانيدند . و اين معنى بسيار بر صلاح الدّين گران آمد و سپاه اسلام از آن دليرى ايشان بسيار اعتبار گرفتند . على اىّ حال چون صلاح الدّين هرچند ملاحظه كرد ، جايى كه از آنجا جنگ تواند انداخت نيافت . پنج روز على الإتّصال خود با جمعى دور آن شهر را مىگشت و ملاحظه مىنمود . تا آنكه از جانب شمال دو موضع را كه يكى باب غمود بود و ديگرى كنيسهء صهيون ، قابل آن بود كه از آنجا جنگ توان كرد .\r\nبنابراين ، به تاريخ بيستم شهر رجب به جانب شمال قدس فرود آمده شروع در جنگ كرد . و فرنگان بر ديوار حصار منجنيق‌ها نصب نمودند . و از طرفين آتش جدال اشتعال يافت و هر روز جماعتى از دلاوران نامى آن طايفه از اندرون حصار بيرون مىآمدند و با مجاهدان فى سبيل اللّه نبرد و كارزار مىكردند و از طرفين كشته مىشدند . تا آنكه از جانب سپاه اسلام ، امير عزّ الدّين عيسى بن مالك - كه از اعيان امراى صلاح الدّين بود و پدرش صاحب قلعهء جعبر ، و وى در شجاعت و مردانگى يگانه روزگار بود - به قتل رسيد .\r\nو چون خبر قتل عزّ الدّين به صلاح الدّين رسيد ، از جاى برجست و سپاه اسلام را نهيب داد ، و خود نيز سوار شده غيرت و حميّت سلاطين ذوى الاقتدار را به ظهور رسانيد و آن‌چنان هجوم آورد كه يك لحظه سپاه اسلام از جان‌هاى خود گذشته پيش خندق خود را رسانيدند . و چون صلاح الدّين از عقب نهيب مىداد و با شوكت و عظمت هرچه تمام‌تر عقب ايشان مىراند ، سپاهيان شيرشكار از خندق گذشته خود را به حصار رسانيدند . و فرنگان چون اين حالت را مشاهده كردند ، رعب بر ايشان مستولى شد و بسيار سراسيمه و مضطرب شدند . و صلاح الدّين تيراندازان را فرمود كه دربرابر ديوار حصار منتظر و مترصّد بوده نگذارند كه از بالاى برج‌وباره احدى سر به درآورد . همچنين منجنيق بسيار را تعبيه نموده ، هركس از بالا سر به‌درمىآورد ، به ضرب سنگ منجنيق و زخم تير راه عدم پيش مىگرفت . و نقّابان را فرمود كه در ساعت پاى حصار را نقب زدند و مىخواستند كه آن نقب را پر باروت كرده آتش زنند كه فرنگان جمعى از اعيان و اكابر خود را بيرون فرستاده التماس امان كردند .\r\nصلاح الدّين التماس ايشان را اجابت ننمود و در جواب ايشان گفت كه « چنان كه شما در وقت گرفتن بيت المقدّس مسلمانان را امان نداده بوديد و زياده از هفتاد هزار مسلمان را در اين شهر به قتل رسانيديد ، اكنون من شما را امان نمىدهم . تا انتقام آن جماعت از شما گرفته باشم . » « 1 »\r\nچون فرنگان اين حكايت از صلاح الدّين شنيدند ، خبر پيش بطريق بردند . وى در كار خود\r\n\r\n\r\n","description":"","footnote":"\r\n( 1 ) . متن : نگرفته باشم .\r\n","page_name":" 3406 ","page_number":438},
  {"content":"\r\n\r\nمتحيّر و متعجّب ماند . آخر الأمر ، باليان بن بيزران ، صاحب رمله كه از اعيان آن طايفه بود ، كس پيش صلاح الدّين فرستاده از براى خود امان خواست كه نزد صلاح الدّين آمده در اين باب چند كلمه به او بازگويد . صلاح الدّين التماس او را مبذول داشته ، امان داد . و چون باليان به خدمت صلاح الدّين رسيد ، در باب شفاعت و امان خواستن از براى هريك سخن شروع كرد .\r\nسلطان صلاح الدّين مطلقا به سخن او التفات ننمود و هرچند وى در آن باب تضرّع و زارى بسيار كرد ، مطلقا فايده‌اى بر آن مترتّب نمىشد و صلاح الدّين به ايشان امان نمىداد .\r\nچون باليان از صلاح الدّين مأيوس شد و دانست كه به او اين معنى قرار نمىتوان داد ، گفت :\r\n« اكنون مرا با ملك يك سخن مانده . مىخواهم آن سخن را در خلوت به عرض او رسانم . [ 159 الف 
  ] صلاح الدّين او را در خلوت طلبيده از وى استفسار نمود . باليان گفت : « اى ملك ، هرچند من در باب اين فرنگان كه الحال مردان ايشان در اين شهر زياده از صد هزار نفس خواهند بود ؛ چه ، از قبيل سپاهى آنچه هستند شصت هزار مردم به قلم مىآيند و تخمينا چهل هزار از ساير اصناف مردم نيز خواهند بود و زنان و فرزندان را نيز بر اين قياس بايد كرد .\r\nاكنون چون بر ايشان يقين شده كه شما امان نمىدهيد ، ايشان نيز از سر جان خود مىگذرند و كارى مىكنند كه به تو از اين شهر غير از تودهء خاكستر چيز ديگر نمىرسد . »\r\nصلاح الدّين پرسيد كه « چه‌كار خواهند كرد ؟ » باليان گفت : « ايشان اوّلا زنان و فرزندان خود را بالتّمام به قتل مىرسانند ، بعد از آن آنچه از اموال و اسباب دارند همه را آتش مىزنند ؛ چنانچه يك دينار از آن به دست كسى حاصل نشود . بعد از آن بيت المقدّس را خراب كنند و صخره را قطعه‌قطعه مىسازند . بعد از آن تمام شهر را آتش زده به هيئت مجموعى مردان روى به بيرون مىنهند و از سر جان خود گذشته ، يك جنگ مىكنند تا آنكه تمام كشته شوند . اينك آخر فكر ايشان است كه به عرض تو رسانيدم ، باقى تو مىدانى . خواه امان دهى ، خواه بكشى . »\r\nصلاح الدّين چون اين فصل سخن از باليان شنيد ، بسيار انديشه‌ناك گشت . بنابراين ، قرار به آن داد كه « ايشان بر سر هريك مرد ، خواه فقير و خواه غنى ، ده دينار بدهند ، و از سر هر زنى پنج دينار ، و از اطفال خواه پسران و خواه دختران باشند دو دينار . و بايد كه اين را در عرض چهل روز ادا نمايند ؛ چه ، هركه در عرض چهل روز اين را داد ، خلاص شد ، و الّا داخل غلامان و كنيزان ما خواهد بود . » باليان قبول اين معنى كرده ، خود از قبل بعضى فقرا سى هزار دينار داد . همچنين اغنيا از جانب فقرا آنچه توانستند امداد كردند ، و روز جمعه بيست و هفتم شهر رجب بيت المقدّس را تسليم صلاح الدّين نمودند . و صلاح الدّين با كوكبه و حشمت هرچه تمام‌تر با رايات ظفر آيات محمّدى ، صلوات اللّه عليه و آله ، به شهر درآمد ، و فرمود كه\r\n\r\n","description":"","footnote":"","page_name":" 3407 ","page_number":439},
  {"content":"\r\n\r\nبر سر هر دروازه جمعى از مردم معتمد رفته از سر مرد و زن و طفل هركه از فرنگان بيرون مىرفته باشد ، آن وجه مقرّر را گرفته او را با اموال و اسبابش بگذارند ، و هركه از اداى وجه مقرّر عاجز باشد او را داخل مملوك ساخته نگاه‌دارند .\r\nآخر الأمر ، غير از آنچه از امرا و عمّال شفاعت كردند و جمعى كثير را به لباس اهل اسلام بيرون بردند ، شانزده هزار نفر از مرد و زن و طفل كه از اداى وجه مقرّر عاجز شدند به قلم آورده داخل مماليك سلطان صلاح الدّين ساختند . صلاح الدّين فرمود كه جمعى بر بالاى قبّهء بيت المقدّس رفته ، صليب اعظم را كه تمام آن را از ساختن به طلا به انواع جواهر مرصّع بود ، « 1 » پايين انداختند . و چون آن صليب از بالاى قبّهء بيت المقدّس پايين افتاد ، از مسلمانان و نصارا فرياد برآمد . امّا مسلمانان از روى خوشحالى فرياد اللّه اكبر برآوردند و نصارا از روى اندوه و تأسف آه‌هاى سرد كشيدند . و در شهر آن‌چنان شورى برآمد كه مدتى مديد هيچ احدى را معلوم نبود كه باعث بر اين غوغا چيست . و زنان اكثر اكابر فرنگ كه شوهران ايشان مرده بودند و آنها به بيت المقدّس آمده اختيار عبادت و رهبانيت كرده و اموال و اسباب بسيار داشتند ، مثل زن قمص طرابلس و غير آن ، علاحدّه پيش صلاح الدّين تحف و هداياى لايقه فرستاده خود را با متعلّقان خود خلاص كردند .\r\nو همچنين ملكه فرنگ ، كه زن ملك كى شده بود ، زر بسيار جهت صلاح الدّين فرستاد و از وى رخصت خواست كه پيش شوهر خود ، كه در آن‌وقت در قلعهء نابلس محبوس بود ، رفته او را ببيند . به آن قلعه رفت . و زن پرنس ارناط ، صاحب كرك ، چون شفاعت پسر خود كه در بند بود كرد ، صلاح الدّين گفت : « اگر شهر كرك را به من دهى پسر تو را به تو مىسپارم ، و الّا خلاصى وى صورتى ندارد . » و آن عورت هرچند پيش نوكران شوهر خود ، كه شهر كرك را داشتند ، فرستاد و از ايشان التماس آن نمود كه شهر كرك را بدهند ، كه پسر او از بند خلاص شود ، آن جماعت قبول نكردند . بنابراين ، پسر او همچنان در بند بماند و مادرش اموال و اسباب و متعلقان خود را خلاص كرده به جانب كرك رفت .\r\nبعد از همه بطريق بزرگ كه او را بطرك نيز گويند ، با اموال و اسباب بىنهايت ، خصوصا اموال كنايس و بت‌خانه‌هاى ايشان بيرون آمد . و چون امراى صلاح الدّين آن اموال را مشاهده كردند ، به عرض صلاح الدّين رسانيدند كه « اين كافران آن‌مقدار اموال و خزاين به سلامت برداشته بيرون مىبرند . مصلحت آن است كه اين مال را از ايشان بگيريد و بر سپاه قسمت كنيد كه موجب تقويت دين محمّدى است . » صلاح الدّين گفت كه « من هرگز خلف‌عهد نمىكنم ، و\r\n\r\n\r\n","description":"","footnote":"\r\n( 1 ) . جمله مشوّش است . مراد صليب مطلّاى مرصّع به انواع جواهر است .\r\n","page_name":" 3408 ","page_number":440},
  {"content":"\r\n\r\nاگر مىكردم هرگز در هيچ‌جا ظفر نمىيافتم . و دين محمّدى ، صلّى اللّه عليه و آله ، از آن منزّه است كه او را [ 159 ب 
  ] به خلف‌عهد - كه مذموم است - عقلا و شرعا تقويت كرد . »\r\nالقصّه ، چون جمعهء ديگر كه چهارم ماه شعبان باشد ، صلاح الدّين بيت المقدّس را از آثار كفر و نجاست شرك پاك ساخت ، به اقامت جماعت حكم فرمود . خود نيز به مسجد رفته با ديگران به نماز جمعه قيام نمود . و خطابت آن بلدهء طيبه بر محى الدّين بن زكى ، قاضى دمشق ، تعلّق گرفت . و چون فرنگان بسيار از اصل بيت المقدس از آن حدودى كه حضرت سليمان ، على نبينا و عليه السّلام ، بنا نهاده بود ، عمارت كرده ، بردند ، در باب عمارت بيت المقدّس صلاح الدّين سعى بسيار نمود . تا آنكه زود به اتمام رسيد . بعد از آن فرمود كه از براى آنجا منبرى راست كنند . جماعتى به عرض رسانيدند كه « ملك مغفور نور الدّين محمود چون همّت بر استخلاص بيت المقدّس مصروف مىداشت ، قبل از اين به بيست سال ، بلكه زياده از بيست سال ، استادان حلب را جمع نموده منبرى براى بيت المقدّس ساخت كه مثل آن منبر ساختن بسيار مدّت مىطلبد . امّا چون او را اجل امان نداد ، اين آرزو در دل او بماند . اكنون آن منبر در حلب مانده . اگر ملك امر فرمايند ، همان منبر را بياورند . » سلطان صلاح الدّين بسيار خوشحال گرديد .\r\nدر ساعت كسان تعيين فرمود كه از حلب آن منبر را حمل نموده به بيت المقدّس رسانيدند .\r\nو قريب به يك ماه صلاح الدّين در بيت المقدّس توقّف نمود ، تا آنكه آن خانه زيب و زينت تمام يافت و منبر را از حلب آورده در آنجا نصب فرمود ، و خانه‌هاى بزرگ كه امراى فرنگ ساخته بودند اكثر را مدارس ساخت ، مثل خانهء امراى اسبتاريه كه مدرسهء شافعيه گردانيد و مثل آن عمارت در هيچ‌جا نشان نمىدهند . همچنين عمارات ديگر كه در آن شهر فرنگان در اين مدّت ساخته بودند بعضى را مدارس و بعضى را رباط و بعضى را خانقاه جهت صوفيه و درويشان تعيين نمود و از براى هريكى موقوفات مقرّر ساخت . و در بيست و هفتم ماه شعبان از آن بلدهء طيّبه كوچ كرده عنان عزيمت به صوب تسخير مدينهء صور - كه مركيس تاجر آن را مضبوط ساخته بود - منعطف نمود .\r\nو چون مركيس خبر توجّه صلاح الدّين به جانب آن بلده شنيد ، فرمود كه خندق آن بلده را كه در عمق و عرض حكم دريايى داشت ، پر آب ساختند ، چنانچه آن شهر حكم جزيره پيدا كرد كه از هيچ‌جا راه خشكى نداشت . صلاح الدّين در تاريخ نهم ماه رمضان به ظاهر بلدهء صور رسيده در كنار رودخانه كه از آنجا به‌آسانى اگر جنگى ميانهء سپاه او و اهل قلعه واقع شود توانستى كرد ، فرود آمد و سپاه خود را از براى جنگ به نوبت تقسيم نمود . امّا چون شهر در ميان آب بود ، پيش رفتن سپاه اسلام از هيچ طرف متصوّر نبود ، تا آنكه بعد از تفحّص و تفتيش بسيار معلوم شد كه يك راه دارد كه از خشكى به شهر توان رفت ؛ چه ، صورت مدينهء صور را\r\n\r\n","description":"","footnote":"","page_name":" 3409 ","page_number":441},
  {"content":"\r\n\r\nبه عينه اين‌چنين تصوّر بايد كرد كه مانند كف دست در ميان دريا واقع شده و يك راه باريك مانند صاعد متصل است به آن كف .\r\nالقصّه چون مسلمانان بر آن راه اطّلاع يافتند ، هجوم آورده خود را از آن راه باريك نزديك به حصار رسانيده جنگ مردانه كردند . امّا فرنگان در كشتى و غرابه‌ها سوار شده در دو طرف آن صاعدمانند آمده به ضرب تير تفنگ بسيار از سپاه اسلام را هلاك گردانيدند . و چون صلاح الدّين اين حالت مشاهده نمود ، امير لؤلؤ ميربحر را ، كه در حوالى عسقلان با كشتى و غراب از براى محافظت راه دريا را نگاه‌داشته بود ، طلب فرمود تا آنكه از بيرون آمدن فرنگان را از دو طرف مانع آيد و سپاه اسلام به فراغت خاطر از آن راه تردّد توانند كرد . و چون امير لؤلؤ آمد ، فرنگان بسيار متحيّر و مضطرب شدند و كار به جايى رسيد كه آثار فتح بلدهء صور هويدا گرديد ؛ چه ، از جميع اطراف برّ و بحر جنگ پيش برده اهالى آن بلده را عاجز گردانيده بودند كه اتفاقا امرى واقع شد كه در گمان هيچ‌كس نبود ، و آن موجب ضعف سپاه اسلام گرديد .\r\nو آن‌چنان بود كه هرشب به نوبت پنج غراب محافظت آن راه مىكردند و نمىگذاشتند كه كسى از شهر بيرون تواند آمد ، ناگاه يك شبى بعد از آنكه تمام شب اهل آن غراب‌ها بيدار بودند ، وقت سحر همه به خواب رفتند ؛ به گمان آنكه در اين وقت هيچ‌كس بيرون نمىتواند آمد ، و فرنگان بر اين حال اطّلاع يافته فى الحال خود را مستعد ساخته به آن غراب‌ها رسانيده اكثر مردم را به قتل رسانيدند و مقدّم ايشان عبد السّلام را با جمعى ديگر بند كرده به شهر صور فرستادند ، و در همان كشتىها سوار شده باز دو طرف راه را گرفتند .\r\nو چون صلاح الدّين اين حالت را شنيد از گرفتن مدينهء صور ملول شده ، امراى خود را طلب داشته در باب ماندن و كوچ كردن مشورت نمود . و چون [ 160 الف 
  ] امراى صلاح الدّين عادت او را مىدانستند كه هر شهرى كه در گرفتن توقّف واقع شود و به‌آسانى كارى از پيش نرود صلاح الدّين را ملالت مىگيرد و آن را گذاشته نوبت ديگر بر سر او مىرفت ، اكثر به مقتضاى خاطر او گفتند : « صلاح در آن است كه اين نوبت چون زمستان رسيده و آزوقه سپاه نيز آخر شده به عكّا رفته آسايشى كنيم ، و چون زمستان بيرون رود و زمان بهار درآيد بازگشته در مقام گرفتن اين شهر درآييم . »\r\nو اين جماعتى از امرا ملاحظه‌اى ديگر نيز داشتند ؛ چرا كه ، قاعدهء صلاح الدّين آن بود كه هرگاه آزوقه سپاه او در سفرها به آخر مىرسيد و در خزانه زر حاضر نبود ، از امراى بزرگ خود زر مىگرفت و به سپاه ماهيانه‌ها به تمام مىرسانيد . اكنون اين جماعت امراى زردار از آن مىترسيدند كه باز از ايشان مطالبهء زر شود .\r\n\r\n","description":"","footnote":"","page_name":" 3410 ","page_number":442},
  {"content":"\r\n\r\nو جماعتى ديگر كه راه سپاهيگرى را نيك مىدانستند به عرض صلاح الدّين رسانيدند كه « چون اين شهر بنابرآن است كه ملك تمام فرنگ را امان داده به اينجا فرستاده ، اكنون اكثر فرنگان كه در بلاد اين ساحل متفرّق بودند همه با جمعيت و اسباب در اين شهر جمع شده و قوّت گرفته‌اند . ما تا اين شهر را از دست ايشان نگيريم طمع ايشان از ولايت ساحل بالكلّيه منقطع نمىگردد و عن‌قريب است كه اگر ايشان اين شهر را داشته باشند از فرنگان مدد بسيار به ايشان برسد و قوّت تمام گرفته باز در مقام ولايت گرفتن باشند . پس مناسب آن است كه در اين زمستان به خود مشقّت قرار داده هرنحوى كه باشد اين شهر را از دست ايشان بگيريم ، تا طمع ايشان بالكلّيه منقطع گردد ، امّا به‌شرط آنكه ملك باز ايشان را امان ندهد و مال و جان ايشان به سلامت نگذارد ، كه اين معنى آخر موجب قوّت ايشان و ضعف سپاه اسلام مىگردد . »\r\nو فى الواقع چنين بود كه آن جماعت مىگفتند كه امان دادن‌هاى صلاح الدّين بسيار از خرم سلاطين دور بود ؛ چنانچه عن‌قريب در سنوات آينده حقيقت آن امر ظاهر خواهد شد ان شاء اللّه تعالى .\r\nالقصّه ، چون اكثر امراى بزرگ ميل آن داشتند كه در اين زمستان در شهرى رفته به فراغت گذرانند و صلاح الدّين خود نيز بسيار ملول شده بود ، در آخر ماه شوّال از پاى مدينهء صور كوچ كرده متوجّه مدينهء عكّا شدند . و فرنگان كس به فرنگستان فرستاده از پرتكال امداد خواستند . و در وقت كوچ كردن صلاح الدّين از آنجا خبر موحش ديگرى رسيد كه صلاح الدّين از آن رهگذر بسيار آزرده‌خاطر شد .\r\nو تفصيل اين مجمل آنكه وقتى كه ملك صلاح الدّين از مهم عسقلان فارغ شده فتح حطّين « 1 » او را روى نمود ، جمعى از فرنگان كه از آن معركه بيرون رفته بودند پناه به دو قلعه از قلاع محكم خود - كه يكى قلعهء كوكب كه بر بلدهء اودن مشرف بود ، و ديگر قلعهء صفد كه بر مدينهء طبريه مشرف بود - برده بودند و آن راه را بر مردم متردّدين بسته . بنابراين ، صلاح الدّين دو نفر از امراى بزرگ خود را با سپاه بسيار بر سر آن دو قلعه فرستاد كه تا آن دو قلعه را نگيرند از آنجا برنخيزند . و مقدّم آن جماعتى را كه به قلعهء كوكب فرستاده بود امير سيف الدّين اسدى گفتندى . و او مردى بود باوجود شجاعت و مردانگى ، هميشه به عبادت الهى و تلاوت قرآن اشتغال داشت ، و اكثر شب‌ها را به وظايف نماز و سنن و نوافل احيا مىداشت ، و او در باب گرفتن آن قلعه مساعى جميله به ظهور رسانيده بود ، و نزديك به آن شده بود كه قلعه به دست آيد ؛ چرا كه ، آزوقه فرنگان آخر شده بود و از هيچ‌جا اميد امداد نداشتند .\r\n\r\n\r\n","description":"","footnote":"\r\n( 1 ) . قريه‌اى است ميان طبريّه و عكا ، كه از آنجا تا طبريه دو فرسنگ راه است . - لغتنامهء دهخدا .\r\n","page_name":" 3411 ","page_number":443},
  {"content":"\r\n\r\nاتفاقا شبى از شب‌ها كه برق و رعد و باران بسيار شده بود و جمعى از سپاه سيف الدّين كه نوبت‌به‌نوبت پاس اردوى او مىداشتند ، از روى غفلت و اعتماد كه در اين نوع شب‌ها هيچ كس از قلعه بيرون نمىتواند آمد ، به خواب رفتند و ساير سپاه به اعتماد ايشان به فراغت در خواب بودند كه جاسوس فرنگان خبر رسانيد كه « هيچ‌كس از سپاه مسلمانان در اين شب بيدار نيست . » فرنگان فى الحال مستعد شده از قلعه بيرون آمده خود را به اردوى امير سيف الدّين رسانيدند و تمامى مردم را اوّل به قتل آورده جميع اموال و اسباب و آزوقه يك ساله ، بلكه زياده از يك سال به قلعه بردند و قوّت تمام گرفتند .\r\nو چون اين خبر به صلاح الدّين رسيد ، بسيار محزون و مخزوم گرديد ؛ اگرچه آخر الأمر ، آن قلعه را در سال آينده فتح كرد و اكثر فرنگان را به سياست تمام به قتل رسانيد ، چنانچه در وقايع آن سال مذكور خواهد شد ان شاء اللّه تعالى .\r\nو از جمله وقايع اين سال است كشته شدن ابن مقدم « 1 » كه از امراى عظيم الشأن صلاح الدّين بود . « 2 » و شمّه‌اى از احوال او در وقايع سنوات سابقه قلمى شد ، و كشته شدن وى در عرفات بود .\r\nو كيفيّت اين واقعه را ابن اثير جزرى چنين آورده كه چون صلاح الدّين بيت المقدّس را فتح كرد ، ابن مقدم به عرض او رسانيد [ 160 ب 
  ] كه من مىخواهم در يك سال زيارت قدس خليل را با زيارت كعبهء معظّمه و زيارت روضهء مطهّر حضرت رسالت پناه ، صلّى اللّه عليه و آله و سلّم ، جمع كنم . » صلاح الدّين وى را رخصت فرمود .\r\nو ابن مقدم به شام آمده به زيارت جميع انبيا كه در آن سرزمين مدفون بودند مشرّف شد و با حاج شام متوجّه حرمين گرديد . و امارت حاج شام به او متعلّق شد . و چون به عرفات رسيد اداى مناسك نموده مىخواست كه به جانب مشعر الحرام بازگردد ، بنابراين ، فرمود كه نقارهء كوچ زدند . چون آواز طبل رحيل به گوش امير مجير الدّين طاشتكين كه امير حاج عراق بود رسيد ، كس پيش ابن مقدم فرستاده او را از كوچ كردن پيش از خود منع كرد . ابن مقدم در جواب او فرستاد كه « تو امير حاج عراقى و من امير حاج شام . ما را با يكديگر هيچ مهم و رجوعى نيست . هروقتى كه مىخواهيم كوچ مىكنيم و شما هم هروقتى كه مىخواهيد كوچ كنيد . »\r\nالقصّه [ ابن 
  ] مقدم حرف او نشنيده متوجه مشعر الحرام شد و مجير الدّين طاشتكين چون بر اين حال اطّلاع يافت با مردم خود سوار شده از عقب تاخت كه او را بازگرداند . غوغاى عام عراقيان با او يار شد . و چون حاج شام رسيدند ، شروع در نهب و غارت ايشان كردند . ابن مقدم چون\r\n\r\n\r\n","description":"","footnote":"\r\n( 1 ) . متن : ابن منقذ . موضوع سخن شمس الدين محمد بن عبد الملك ابن مقدم است .\r\n( 2 ) . اين واقعه را ابن اثير در حوادث سال 583 ه . ق . آورده است .\r\n","page_name":" 3412 ","page_number":444},
  {"content":"\r\n\r\nمحرم بود ، مردم خود را از جنگ بسيار منع كرد . آخر الأمر ، در ميان غوغاى عام به قتل رسيد .\r\nو در اين سال سلطان طغرل سلجوقى قوّت گرفت و اكثر بلاد عراق عجم و آذربايجان را از دست قزل ارسلان بن ايلدگز انتزاع نمود . « 1 » بنابراين قزل ارسلان كس پيش خليفه ناصر باللّه عباسى فرستاد و از وى امداد خواست و او را از تسلّط طغرل بسيار ترسانيد . مقارن اين حال سلطان طغرل نيز كس به بغداد نزد خليفه فرستاد و پيغام داد كه « دار السلطنه را بايد عمارت نمود تا وقتى كه رايات ما به آن حدود رسد در آنجا توان بود . » خليفه ناصر باللّه فرستادهء قزل ارسلان را بسيار عزّت نمود و التماس او را مبذول داشت و فرمود كه « براى امداد تو عن‌قريب لشكرى بسيار مىفرستيم « 2 » و ديگر نيز آنچه در كار باشد تقصير نخواهم كرد . بايد كه تو در دفع طغرل تغافل و تساهل نورزى . » و فرستادهء طغرل را مطلقا جواب نگفت غير از آنكه هنوز وى در بغداد بود كه خليفه گفت دار السّلطنهء سلجوقيه را آن‌چنان خراب كردند كه از وى اثرى باقى نماند .\r\nو از جمله وقايع اين سال آنكه در آخر اين سال شهاب الدّين غورى عنان عزيمت به صوب بلاد اجمير هند - كه معروف به ولايت سوالك است - منعطف داشت ، و ملك آن ولايت را در آن‌وقت سورى « 3 » مىگفتند . و چون شهاب الدّين به آن ولايت درآمد اوّلا مدينهء نيرهند « 4 » را كه قلعه‌اى مستحكم داشت فتح نمود . بعد از آن بلدهء موسى « 5 » را مسخّر گردانيد . بعد از آن كوه زام « 6 » را به تصرّف خود درآورد . و چون راجه تيور بر اين حال اطّلاع يافت سپاه خود را جمع آورده متوجّه حرب شهاب الدّين غورى شد . و بعد از التقاء فريقين نايرهء جدال و قتال ميانهء ايشان اشتعال يافت و ميمنه و ميسرهء شهاب الدّين غورى هردو پريشان شده روى به گريز نهاد ، چنانچه غير از سپاه قلب با شهاب الدّين كسى نماند .\r\nدر اين وقت يكى از مقرّبان به او گفت كه « آرى محلّ توقّف نيست ؛ چه ، از ميمنه و ميسرهء\r\n\r\n\r\n","description":"","footnote":"\r\n( 1 ) . منابع ، سلطان طغرل را كه آخرين پادشاه سلجوقى در ايران بود ( 24 ربيع الأوّل 590 ) به‌واسطهء استعدادهاى گوناگون وى در علم و دانش و نيز سلحشورى مىستايند . - تاريخ ايران كيمبريج ، ج 5 ، ص 178 . ولى قزل ارسلان از اين بابت به طراز طغرل نمىرسيد . به گزارش مؤلف اخبار الدولة السلجوقية ( ص 181 ) « چون قزل ارسلان را ميل به غلامان بود ، خاتون او ( كه همسر برادرش اتابك محمد بود و پس از فوت وى به اجبار همسرى قزل ارسلان را قبول كرده و تنها يك شب هم‌بستر وى شده بود ) بعضى از غلامان را برانگيخت تا او را در حال مستى كشتند » . - نيز ر ك :\r\nراوندى ، راحة الصدور ، ص 367 .\r\n( 2 ) . و سپاهى متشكل از پانزده هزار مرد جنگى به فرماندهى جلال الدّين عبيد اللّه بن يونس به كمك وى فرستاد . - بندارى ، زبدة النصرة ، ترجمهء فارسى ، ص 361 . به گفتهء باسورث ، اگرچه طغرل نيروهاى خليفه را در داىمرگ نزديك همدان شكست داد ، امّا به دليل اعمال خودسرانه و اعدام مخالفانش در همدان ، پشتيبانان خود را از دست داد . - تاريخ ايران كيمبريج ، ج 5 ، ص 179 .\r\n( 3 ) . الكامل : كولة .\r\n( 4 ) . الكامل : تبرنده .\r\n( 5 ) . الكامل : شرستى .\r\n( 6 ) . الكامل : رام .\r\n","page_name":" 3413 ","page_number":445},
  {"content":"\r\n\r\nما اثرى نمانده . مصلحت آن است كه سلطان ذات شريف خود را بيرون برد كه مبادا چشم زخمى برسد . » شهاب الدّين غورى چون اين كلمه شنيد غيرتش بر آن داشت كه در ساعت نيزهء خود را برداشته روى به سپاه راجه نهاد . و چون سپاه شهاب الدّين غورى اين حالت را مشاهده نمود ، ايشان نيز بالضّروره در عقب او تاختند . و شهاب الدّين خود را به فيل برادر راجه - كه او را كندراى مىگفتند - رسانيده آن‌چنان نيزه در بيخ گوش آن فيل خلايند كه فرياد برآورد . در اين وقت كندراى آن‌چنان حربه بر ساعد شهاب الدّين زد كه شهاب الدّين از اسب درافتاد و مردم هند هجوم آوردند كه او را بگيرند . و سپاه اسلام نيز از براى استخلاص او هجوم آوردند ، و آن‌چنان محاربه و كارزارى به‌هم رسيد كه گوش هيچ شنونده‌اى نشنيده بود چه جاى ديدن آن . آخر الأمر ، سپاه غور آن‌مقدار سعى كردند كه شهاب الدّين را برداشته بر اسب سوار كردند و روى به گريز نهادند . و سپاه هند ايشان را تعاقب نكردند ، و همانجا توقّف كردند .\r\nچون قريب به يك فرسخ از معركه دور شدند ، از بسيارى خونى كه از شهاب الدّين رفته بود ، حال بر وى متغيّر و بىقوّتش كرد . پس او را در محفه نشانده گريختند و در يك شب بيست فرسخ راه قطع نمودند تا آنكه شهاب الدّين به اين وضع خود را به لاهور رسانيد و فرمود تا در [ 161 الف 
  ] امراى ميمنه و ميسره كه ثبات ناورزيده از پيش هنديان گريخته بودند ، توبره‌هاى كاه آويخته ، ايشان را به شهر لاهور درآوردند . و در اين سال در لاهور نيز توقّف ننموده به جانب غزنين رفت . و باقى احوال شهاب الدّين و انتقام گرفتن او از راجهء مذكور در احوال سنهء ثمان و ثمانين و خمسمائه [ - 588 هجرى 
  ] مذكور خواهد شد ان شاء اللّه تعالى .\r\nو در ماه ربيع الأوّل اين سال خليفه ناصر باللّه به‌واسطهء غمّازى عبد اللّه بن يونس ، مجد الدّين ابو الفضل بن صاحب الدار را - كه در دولت ناصر باللّه آن‌مقدار رشد يافته بود كه بىحكم او در عراق عرب هيچ مهم پيش نمىرفت ، حتى آنكه خليفه ناصر باللّه نيز امرى كه مجد الدّين به آن راضى نبود از پيش نمىتوانست برد - به قتل رسانيد و اموال و اسباب او را كه زياده از آن بود كه در حوصلهء ارباب ثروت گنجد ، همه را خليفه متصرّف گشت و منصب وزارت خود را به عبد اللّه بن يونس ارزانى داشت و او را به « جلال الدّين » ملقّب گردانيد .\r\nو هم در اين سال ابو الحسن علىّ بن جلال الدّين ابى جعفر بن محمّد بن علىّ بن ابى منصور ، كه وزير صاحب موصل بود و پدرش نيز وزير بود و او را جواد بن جواد گفتندى ، وفات يافت ، و از موصل بنابر وصيّت او به مدينهء طيّبه برده در آنجا مدفون ساختند .\r\n\r\n","description":"","footnote":"","page_name":" 3414 ","page_number":446},
  {"content":"\r\n\r\n\r\nذكر وقايع سال پانصد و هفتاد و چهارم از رحلت خير البشر\r\nاز جمله وقايع اين سال آنكه چون صلاح الدّين از سر حصار صور به‌واسطهء زمستان كوچ كرده به عكّا آمد و سپاه را رخصت داد كه هركس به منزل خود رفته و اوّل ربيع حاضر شود ، چند روز با جمعى قليل در عكّا توقّف نموده بعد از آن خاطر او از ممرّ آنكه چون جانب جنوبى مدينهء [ ؟ 
  ] و تمام ولايت ساحل از فرنگان گرفته بود غير از سه قلعه ، يكى قلعهء كرك و يكى قلعهء صفد و يكى قلعهء كوكب ، كه اين سه موضع را در ميان ولايت فرنگان داشتند بسيار آزرده مىبود ؛ چه ، رعاياى آن ولايات از دست آن فرنگان ايذاى بسيار داشتند ، بنابراين ، در اثناى زمستان با آن جماعت قليل كه همراه او در عكّا مانده بودند متوجّه قلعهء كوكب شد ، به اعتقاد آنكه آن قلعه را به‌آسانى توان گرفت .\r\nو چون به حوالى آن قلعه رسيده وضع او را كه بر كوهى بلند افتاده و از هيچ ممر راه ندارد ملاحظه نمود ، دانست كه گرفتن آن قلعه با آن جماعت محال است . بنابراين ، امير قايماز نجمى را در پاى آن قلعه گذاشته خود متوجّه دمشق شد . اهالى دمشق از آمدن او خوشحالىها كردند و از اطراف و جوانب ملوك تهنيت فتح‌هاى پياپى و استيصال فرنگ از ديار اسلام ، سيّما بيت المقدّس ، نزد او كسان خود فرستاده و اظهار انقياد و اخلاص نمودند و به بزرگى و عظمت شأن سلطان صلاح الدّين مقرّ و معترف گشتند .\r\nو در اوّل بهار صلاح الدّين باز بر عزيمت جهاد فرنگ از دمشق بيرون آمده بر كنار بحيرهء قدس « 1 » خيمه زد و از اطراف و جوانب سپاه گردون اشتباه متوجّه ملازمت او شدند . و اوّل\r\n\r\n\r\n","description":"","footnote":"\r\n( 1 ) . درياچهء قدس در مغرب حمص قرار داشت .\r\n","page_name":" 3415 ","page_number":447},
  {"content":"\r\n\r\nكسى كه در اين مرتبه به ملازمت او رسيد عماد الدّين زنگى بن مودود بن آقسنقر ، صاحب سنجار و نصيبين و خابور بود . بعد از آن باقى امرا و ملوك متعاقب يكديگر رسيدند ، و صلاح الدّين با سپاه گردون پناه متوجّه بلاد فرنگ شد . و اوّلا [ زير 
  ] حصن اكراد را كه از مشاهير قلاع ايشان بود ، محاصره كرد . چون دو روز در آن موضع توقّف نمود ، بنه و اردوى خود را با جمعى از امراى صاحب وجود در آنجا گذاشته ، خود جريده سوار شده به ولايات فرنگان درآمده ، سپاه خود را در تاخت و تاراج و بندى گرفتن ايشان امر فرمود . و در اين يورش بسيار ولايت ايشان را خراب كرد . از جمله بلاد معمورهء ايشان ، بلدهء صافيثا « 1 » و عريمه و يحمور « 2 » تا نزديك به طرابلس رسيد و مداخل و مخارج آن ولايت را خاطرنشان خود گردانيده در آخر ماه ربيع الآخر بازگرديده به اردوى خود ملحق شد .\r\nدر اين وقت ( منصور بن نبيل ) قاضى بلدهء جبله « 3 » - كه از شهرهاى بزرگ آن ديار بود و فرنگان چند سال متعاقب جنگ‌ها كرده و جان‌ها كنده ، آن شهر را به دست آورده بودند - به ملازمت صلاح الدّين رسيده به عرض رسانيد كه « اگر ملك متوجّه جبله شوند ، اهالى آن شهر با نواحى و حوالى بىجنگ و جدل مسخّر و منقاد مىگردند . » صلاح الدّين چون اين كلمه را از قاضى مذكور - كه اعتبار او نزد اهالى آن شهر پدر بر پدر زياده از آن بود كه توان تصوّر كرد ؛ چه ، تمام آن ولايت در حكم آبا و اجداد آن قاضى مىبود و الحال آن قاضى نيز نزد بيموند فرنگى ، صاحب انطاكيه و جبله ، اعتبار تمام داشت [ 161 ب 
  ] امّا غيرت دين او را براين مىداشت كه آن بلاد را از دست فرنگان انتزاع نموده به صلاح الدّين سپارد - شنيد ، بنابراين ، پيش صلاح الدّين آمده فتح تمام بلاد شماليه را تا حدود لاذقيه متعهد شد . و صلاح الدّين بر سخن قاضى اعتماد كرده در اوّل جمادى الأوّل از پاى قلهء اكراد كوچ كرده متوجّه ولايات شماليهء ساحل گشت و در چهارم ماه مذكور در حوالى شهر انطرطوس « 4 » فرود آمده محاصره نمود .\r\nو چون فرنگان انطرطوس طاقت مقاومت ملك صلاح الدّين نداشتند ، بالضّروره شهر را گذاشته در دو برج قلعهء آن شهر ، كه بسيار متانت و استحكام داشتند ، متحصّن شدند . و صلاح الدّين هردو برج را محاصره نمود و اموال و اسباب فرنگان را كه در شهر انطرطوس بود ، متصرّف شد . آخر الأمر ، فرنگان چون در آن برج‌ها مضطرب شدند ، امان طلبيدند . و صلاح الدّين قبول كرد . امّا چون از آن برج‌ها فرود آمدند ، صلاح الدّين آن برج‌ها را فرمود با\r\n\r\n\r\n","description":"","footnote":"\r\n( 1 ) . متن : صافشاه .\r\n( 2 ) . كذا در الكامل . شايد يحمول ، از قراى حلب .\r\n( 3 ) . كه لاتينى آن گابالاست و فرانسوىها آن را « ژيبل » يا « زيبل » خوانند ، شهر و بندرى است در سوريه ، كه در سى كيلومترى جنوب لازقيه واقع است كه در سال 17 هجرى به تصرّف اسلام درآمد .\r\n( 4 ) . شهرى در سواحل درياى شام در بخش انتهايى اعمال و توابع دمشق و اول اعمال حمص .\r\n","page_name":" 3416 ","page_number":448},
  {"content":"\r\n\r\nزمين برابر كردند و سنگ‌ها را به دريا انداختند ، و انطرطوس را نيز به تصرّف درآورد . و از آنجا به مدينهء مرقيّه روانه گرديد . فرنگان ، مرقيه را پيش از آمدن صلاح الدّين گذاشته بيرون رفته بودند ، لهذا چون صلاح الدّين به آنجا آمد بىتوقّف آن موضع را به يكى از معتمدان خود سپرده روى به قلعهء مرقب - كه استحكام و متانت آن‌چنان مرتبه داشت كه كسى را آرزوى گرفتن آن نمىشد - نهاد ؛ چه ، آن قلعه بر كوهى بلند واقع شده بود و از دست چپ راه جبله آن قلعه بود و از راست دريا ، و آن كوه راه آن‌چنان باريك بود كه دو كس به پهلوى يكديگر نمىتوانستند رفت ، و اگر مردم قلعه كسى را مانع گذشتن آن راه مىشدند ، چون مشرف بود ، كسى را عبور از آن متصوّر نبود .\r\nالقصّه ، چون صلاح الدّين به حدود آن قلعه رسيد ، جمعى از فرنگان كه در آن تازگى از صقليهء مغرب آمده بودند از آن قلعه برآمده در غراب‌ها درآمدند و مردم را از عبور از آن راه مانع شدند . و چون صلاح الدّين اين حالت را مشاهده كرد ، سپرهاى بزرگ بزرگ را بر پياده‌ها قسمت نمود ، و همچنين تخته‌ها بر هم وصل كرده كنار آن راه را از جانب دريا آن‌چنان به سپر و تخته پوشيدند كه سپاه صلاح الدّين به سلامت گذشتند . فرنگان را از اين دليرى ايشان رعبى عظيم در دل پيدا شد . و سپاه صلاح الدّين از آن تنگنا گذشته به جبله رسيدند و آن قلعهء مرقب را به حال خود نهادند ؛ چه ، گرفتن آن به‌هيچ‌وجه ممكن نبود .\r\nو در تاريخ هجدهم شهر ربيع الأوّل رايات ظفر آيات سلطان صلاح الدّين به حوالى جبله رسيد . قاضى جبله پيش از رسيدن صلاح الدّين به جانب شهر رفته تمامى اكابر و اهالى آن بلده را به استقبال سلطان صلاح الدّين بيرون آورده شهر را بىجنگ و جدل تسليم صلاح الدّين نمود . والى جبله ، كه از جانب حاكم انطاكيه در آنجا بود ، چون اين حالت را مشاهده نمود و از مقاومت اهل شهر عاجز بود ، بالضّروره با اهل و عيال و متعلقان در قلعهء جبله متحصّن شد .\r\nآخر الأمر ، قاضى در ميان درآمده از براى ايشان امان گرفته ايشان را از آن قلعه فرود آورد . و چون قلعه نيز به تصرّف صلاح الدّين درآمد ، قاضى جمعى كثير از اعيان فرنگ را پيش خود نگاه‌داشته ، كس پيش حاكم انطاكيه فرستاد كه « خلاصى ايشان موقوف است به آنكه تو همهء مسلمانان را كه در بند و قيد تواند خلاص كنى ، تا ما نيز اين جماعت را با اهل و عيال بگذاريم . »\r\nبنابراين ، صاحب انطاكيه جميع آن مسلمانان را از بند بيرون آورده به جبله فرستاد . و قاضى نيز آن جماعت را به سلامت نزد او فرستاد . و چون صلاح الدّين جبله گرفت ، قاضى را به انواع نوازشات پادشاهانه سرافراز ساخته مرتبهء او را بلند گردانيد . و قاضى كس پيش رؤساى كوهستان جبله - كه هميشه ايشان به سر خود مىبودند و اطاعت هيچ حاكم نمىكردند ؛ چه ،\r\n\r\n","description":"","footnote":"","page_name":" 3417 ","page_number":449},
  {"content":"\r\n\r\nهيچ‌كس را استيلا بر آن كوهستان متصوّر نبود و ايشان در آن كوهستان قلعهء سكسرائيل « 1 » را داشتند كه تا اين زمان هيچ بيگانه بر وى دست نيافته بود و آن قلعه را ثانى قلعهء مرقب گفتندى - فرستاده ايشان را طلب داشت . و آن جماعت همگى به سخن قاضى آمده صلاح الدّين را ملازمت كردند و آن قلعه را نيز به صلاح الدّين دادند .\r\nو [ صلاح الدّين 
  ] حكومت جبله را به امير سابق الدين عثمان بن دايه ، صاحب شيزر ، ارزانى داشته و او را سفارش قاضى جبله و احوال بسيار فرمود ، و از آنجا عنان عزيمت به صوب مدينهء لاذقيه منعطف داشت ، و در بيست و چهارم شهر جمادى الأوّل به ظاهر لاذقيه [ 162 الف 
  ] فرود آمده محاصره نمود ؛ و فرنگان لاذقيه بىجنگ و جدل شهر را گذاشته پناه به دو قلعه‌اى كه بر كوه داشتند بردند . صلاح الدّين بلدهء لاذقيه را نيز بىممانع و مدافع متصرّف شد و بعد از آن شروع در گرفتن آن دو قلعه نمود . و چون يك دو جنگ ميانهء سپاه صلاح الدّين و اهالى قلعه واقع شد ، باز قاضى جبله به اندرون قلعه رفته فرنگان را امان داده بيرون آورد . و هر دو قلعه نيز به تصرّف صلاح الدّين درآمد .\r\nو آنچه از تواريخ معتبره معلوم مىشود آن است ، كه در ربع مسكون هيچ شهرى به اعتبار خوبى عمارات و زيب و زينت شهر لاذقيه به‌هم نمىرسد ؛ چه ، تمامى عمارات آن بلده از سنگ رخام بود . و در اين مرتبه اكثر آن عمارات را خراب ساخته سنگ‌هاى آن را به دمشق فرستادند . و چون صلاح الدّين لاذقيه را به برادر خود ، تقى الدّين ارزانى داشت ، تقى الدّين بعد از آن مانع شده هيچ‌كس را نگذاشت كه عمارتى را خراب كند .\r\nو از جمله وقايع اين سال است احوال كشتى [ ى 
  ] كه از صقليه به لاذقيه آمده بود و مناظرهء فرنگى [ ى 
  ] كه مقدّم آن كشتى بود با صلاح الدّين و تهديد او صلاح الدّين را . كيفيّت اين واقعه در تواريخ ، خصوصا [ در 
  ] تاريخ ابن اثير ، چنين مسطور است كه در اين وقت كه صلاح الدّين فرنگان را در قلعهء لاذقيه محاصره داشت ، از جانب صقليه مغرب جهازى بزرگ به لاذقيه رسيد . و چون اين حالت را مشاهده نمود ، دور از ساحل لنگر كرده ، مقدّم ايشان كس خود را نزد صلاح الدّين فرستاده از وى امان خواست كه به ملازمت وى رسيده چند كلمه به عرض او رساند . صلاح الدّين وى را امان داده به مجلس خود طلب داشت . و چون آن فرنگى به مجلس درآمد ، بعد از تقبيل زمين ادب روى به صلاح الدّين آورد و گفت كه « اى ملك ، تو پادشاه مهربانى ، و آنچه خواستى و توانستى با فرنگان كردى و آنها را زبون و خوار ساختى . اكنون ايشان را به حال خود در اين ولايت بگذار كه ايشان نيز در سلك بندگان تو انتظام يافته بلاد\r\n\r\n\r\n","description":"","footnote":"\r\n( 1 ) . الكامل : بكسرائيل .\r\n","page_name":" 3418 ","page_number":450},
  {"content":"\r\n\r\nبيگانگان را از براى تو فتح كنند . و اگر اين كار نمىكنى ، عن‌قريب است كه از پرتكال آن مقدار لشكر به اين حدود آيد كه كار بر تو مشكل شود . » و چون اين كلمه را صلاح الدّين شنيد آن چنان عضبناك شد كه باوجود آنكه هرگز او در مدّت عمر خود ارادهء خلف‌عهد و پيمان بر خاطر خود نگذرانيده بود ، مىخواست كه آن مرد كه را گردن زند . آخر الأمر ، آن غضب را فرو خورد و او را اهانت كرده از پيش خود دور كرد . و آن مرد كه از گفتهء خود پشيمان شده بازگشت .\r\nو صلاح الدّين در بيست و هفتم شهر جمادى الأوّل خاطر از ولايت لاذقيه و قلاع آن من كل الوجوه فارغ ساخته متوجّه گرفتن قلعهء صهيون شد كه در استحكام و متانت مشكل‌تر از جميع قلاع آن ديار بود ؛ چه ، از هيچ‌جا منجنيق به آن نمىرسيد ، و آن قلعه باوجود آنكه بر قلّه كوهى واقع شده بود در دور او آن‌چنان خندقى كنده بودند كه ته آن خندق مطلقا نمايان نمىشد . و چون صلاح الدّين آن قلعه را محاصره نمود و چند روز از محاصره گذشت و هيچ اثر فتحى ظاهر نمىشد ، چون از هيچ‌جا جنگ پيش نمىرفت ، آخر الأمر ، از يك جانب پسر صلاح الدّين ، ملك طاهر ، صاحب حلب ، با حلبيان هجوم آورده ، تخته‌ها بر خندق تعبيه نموده خود را به ديوار قلعهء اوّل رسانيدند . و آن را از دست فرنگان گرفته ، ايشان در قلعهء اندرون متحصّن شدند و كس پيش صلاح الدّين فرستاده امان خواستند . صلاح الدّين ايشان را امان نداده جبرا و قهرا آن قلعه را نيز از ايشان گرفته تمام فرنگان آن قلعه را به قتل رسانيد ، و آن قلعه را به امير ناصر الدّين منكوبرس ، صاحب قلعهء ابو قبيس « 1 » ، سپرده سپاه خود را فرمود كه اطراف و جوانب قلعهء صهيون را تاخت و تاراج كنند .\r\nو چون خبر جمعيّت فرنگان به صلاح الدّين رسيد ، امراى خود را جمع كرده در باب ايشان مشورت كرد . جمعى از آن امرا گفتند كه « ما را جنگ نبايد كرد ؛ چه ، عاقبت جنگ معلوم نيست . پس مناسب آن است كه ما ايشان را به نهب و غارت بلاد آنها ، متفرّق و مضطرب سازيم و هرروز جمعى به يك طرفى رفته ولايت ايشان را خراب كنيم . » و جمعى گفتند كه « رأى آن است كه ما با [ آنها 
  ] جنگ كنيم ؛ چه ، اگر ما به نهب و غارت مشغول گرديم ، لشكر ما متفرّق مىشوند ، مع هذا سلاطين اسلام خواهند گفت كه ملك صلاح الدّين ترك جهاد كفّار كرده به نهب و غارت مشغول است . »\r\nو صلاح الدّين اين رأى را پسنديده داشت و گفت : « غير از جنگ معنى ندارد ؛ كه باقى عمر ما معلوم نيست كه چه‌قدر خواهد بود . همانا اگر در جهاد كشته شويم ، بهتر از آنكه بر فراش بميريم . » پس قرار بر جنگ داده ، از اقحوانه « 2 » كوچ كرده متوجّه طبريه شد و طبريه را نيز در\r\n\r\n\r\n","description":"","footnote":"\r\n( 1 ) . متن : بورقيس .\r\n( 2 ) . م : اقحوانيه . رجوع شود به پاورقى 1 ، صفحهء 3381 كتاب .\r\n","page_name":" 3419 ","page_number":451},
  {"content":"\r\n\r\nپس پشت گذاشته بالاى كوهى كه در پيش طبريه افتاده بود ، برآمده ديدند كه آن طرف كوه فرنگان در صحرايى وسيع [ 162 ب 
  ] فرود آمده‌اند . امّا هيچ‌كس از خيمه‌هاى خود بيرون نمىآمدند . صلاح الدّين در همانجا فرود آمده و آب طبريه را فروگرفت .\r\nو اين در روز پنجشنبه بيست و سيم شهر ربيع الآخر بود . و چون شب درآمد ، صلاح الدّين در اردوى خود آن‌مقدار جماعتى كه اگر فرنگان بر سر ايشان ريزند مقاومت توانند نمود ، گذاشته ، خود اوّل شب جمعه جريده سوار شد و روى به طبريه نهاد و در نصف شب يكى از برج‌هاى حصار شهر را نقب زده ، همان شب به اندرون شهر درآمد و شروع در نهب و غارت كرد ، و اكثر جاىهاى طبريه را آتش زدند . و زن قمص با فرزندان خود به قلعهء طبريه متحصّن شد .\r\nو چون اين خبر به فرنگان رسيد ، جمع شده با يكديگر گفتند كه در اين باب چه بايد كرد ؟\r\nجمعى كثير مثل پرنس ارناط ، [ صاحب 
  ] كرك ، و امثال آن گفتند كه « غير از اين كارى ديگر نمانده كه سوار بايد شد و او را كه هنوز در طبريه است دور او را فروگرفت . » قمص صاحب طرابلس گفت كه « طبريه از آن من است و الحال زن و فرزند من با جميع خزاين و دفاين در قلعهء طبريه محصورند ، و من باوجود اين حالت راضى به جنگ نيستم ؛ چه ، الحال قريب به صد سال شده كه طايفهء ما ، يعنى فرنگان ، بر ساحل اين ولايت استيلا دارند و در اين مدّت هميشه ميانهء طايفهء ما و ايشان محاربات و مخاصمات بود ، امّا هرگز در هيچ وقتى اين‌چنين لشكرى كه الحال صلاح الدّين آورده كسى نداشت . بنابراين ، من راضىام كه زن و فرزند مرا با جميع اموال و اسباب اسير شده به جانب دمشق بازگردد ؛ چه ، بودن او در طبريه محال است . پس يقين اگر چند روزى توقّف كند بازخواهد رفت ، و آن زمان هركه را در طبريه بگذارد ما را از وى انتقام گرفتن در كمال آسانى است . امّا جنگ كردن با اين لشكر بسيار از عقل دور است . »\r\nچون قمص طبريه اين‌چنين سخنان گفت ، پرنس ارناط روى به وى كرد و گفت : « الحال معلوم شد كه تو هنوز به مسلمانان ميل دارى و با ما از روى نفاق و ترس درآمده‌اى ، و الّا كسى كه دين نصرانى داشته باشد و در آن كيش مستقيم بود چگونه تجويز آن تواند نمود كه زن و فرزند او و چندين اهل و عيال نصاراى او را مسلمانان اسير برند ؟ » قمص در جواب او گفت : كه « اى پرنس ! من اين كلمه را از براى دولتخواهى دين نصارا و دوام دولت ايشان در اين حدود گفته‌ام . اكنون كه شما آن را بر اين معنى حمل مىكنيد ، من يكى از شمايم . اگر پيش مىرويد ، من پيش مىروم و اگر بازمىگرديد ، با شما بازمىگردم و از متابعت شما قدمى بيرون نمىنهم .\r\nو اگر همانا جنگ كنيد ، در آن‌وقت معلوم خواهد شد كه ما بر دين خود ثابت‌قدم‌ايم . يا نى . »\r\nالقصّه اين‌چنين كلمات از جانبين مذكور شده و فرنگان قرار بر جنگ داده متوجّه اردوى صلاح الدّين شدند . چون غرض صلاح الدّين از رفتن به طبريّه محض آن بود كه آنها را به\r\n\r\n","description":"","footnote":"","page_name":" 3420 ","page_number":452},
  {"content":"\r\n\r\nحركت درآورد ، به مجرّد آنكه شنيد ايشان مستعد جنگ و قتال شدند و متوجه اردوى وى گشتند ، از روى سرعت از طبريّه برآمده متوجّه لشكرگاه خود شد . و چون به آنجا رسيد جمعى كثير از دلاوران را به ضبط كنار آب فرستاده در آب باب بسيار مبالغه فرمود ، كه نوعى نشود كه فرنگان به آب توانند رسيد ؛ چرا كه ، زمان تابستان بود و در كمال گرمى ، و فرنگان در آن صحرا در كنار چاه‌ها فرود آمده بودند ، اكنون چون از آنجا دور شدند و به اردوى صلاح الدّين رسيدند ، مراكب ايشان كمال تشنگى به‌هم رسانيده و كنار آب طبريه را سپاه اسلام گرفته بودند . مع هذا صلاح الدّين جمعى را به موضعى كه اوّل فرنگان فرود آمده بودند فرستاد كه هرجا كه در آن صحرا چاه‌ها باشد ، آن را به خاك پر سازند .\r\nالقصّه ، آخر روز جمعه آن‌چنان تشنگى بر سپاه فرنگ غالب شد كه از هول تشنگى نزديك به هلاكت رسيدند . و آن شب هردو سپاه دربرابر هم فرود آمده تمام شب استعداد محاربه مىنمودند و على الصباح صفوف قتال و جدال از طرفين آراسته شد و نايرهء محاربه و مقاتله شعله كشيد و تيراندازان سپاه اسلام به شپهء تير جمعيت فرنگان را پريشان مىساختند . و چون تشنگى بر ايشان بسيار غالب شد ايشان در اثناى جنگ ميل به بحيره طبريه مىكردند و مىخواستند كه خود را به كنار آب رسانند .\r\nو چون صلاح الدّين بر ارادهء ايشان اطّلاع يافت جمعى ديگر بر سر راه ايشان فرستاد كه آنها را به ضرب تير از آن صوب بازگردانيدند . و فرنگان را در اين وقت مشخص شد كه غير از آنكه به هيئت مجموعى حمله آورند چاره نيست ؛ شايد كه كارى از پيش برند . بنابراين ، بالاتفاق روى از آن جانب بازگردانيده متوجّه حرب شدند . و در اين وقت يكى از غلامان صلاح الدّين ، كه به سنّ بيست سال نرسيده بود و در كمال حسن و زيبايى بر اسب تازىنژاد سوار بود ، نيزه در دست گرفته بر صف فرنگان حمله آورده آن‌چنان نبرد مردانه كرد كه شجاعان هردو طايفه بر وى آفرين‌ها [ 163 الف 
  ] كردند و از شجاعت و مردانگى آن پسر متحيّر و متعجّب ماندند . آخر الأمر ، چون چند كس از ابطال فرنگ را به زخم نيزه از پشت اسب غلطانيد ، از اطراف و جوانب بر وى هجوم آورده او را به قتل رسانيدند . و چون سپاه اسلام او را كشته ديدند ، جمعى كثير از مجاهدان راه خدا بر ايشان حمله آوردند و آنها را از جاى خود برداشتند . و در اين وقت قمص طبريه كه بر ميمنهء ايشان مىبود ، با سپاه خود بر ميمنهء « 1 » سپاه اسلام كه برادرزادهء صلاح الدّين ، تقى الدّين ، داشت حمله آورد .\r\nو از تقى الدّين منقول است كه مىگفت كه من چون شدّت و صولت او را مشاهده كردم با\r\n\r\n\r\n","description":"","footnote":"\r\n( 1 ) . اصولا بايد حملهء ميمنهء سپاه فرنگ بر ميسرهء سپاه اسلام باشد نه بر ميمنهء آن !\r\n","page_name":" 3421 ","page_number":453},
  {"content":"\r\n\r\nخود جزم كردم كه با او مقابله كردن غير از ويران كردن ميمنه و شكستن خود صورتى ندارد .\r\nبنابراين ، با مردم خود گفتم كه « آنها را از ميان خود راه دهيد . » تا آنكه چون قمص به آنجا رسيد سپاه من دو نصف شد . از ميان ، راه فرار گذاشتند . و آن جماعت از ميان برق‌وار گذشتند . و چون به آن طرف رفتند ، من باز صف خود را درست كرده از عقب او درآمدم .\r\nاتفاقا در اين اثنا جماعتى از متطوعه - يعنى لوت مال - زمين پرخارى را به‌واسطهء كثرت علف خاردارش آتش زده بودند . قمص بىاختيار به آن زمين درافتاد و بسيارى از مردم وى در آن آتش هلاك شدند ، و خود با جمعى معدود بازگشته روى به ما نهاد . اين نوبت نيز سپاه من او را راه دادند و جمعى از سپاه او را در عقب او به قتل رسانيدند . باوجود اين حال چون فرنگان از تشنگى و حرارت تردّد با حرارت آفتاب و حرارت آتش كه از اطراف و جوانب ايشان زده بودند ، مرگ خود را مشاهده نمودند ، دو سه نوبت آن‌چنان حمله آوردند كه نزديك بود كه سپاه اسلام را منهزم گردانند ، امّا صلاح الدّين در دور سپاه خود مىگرديد و ايشان را دلدارى مىداد و هرجا كه فرنگان زور مىآوردند ، خود را به آنجا مىرسانيد .\r\nو ابن اثير آورده كه پسر صلاح الدّين ، ملك افضل ، به من احوال اين جنگ را نقل مىكرد و مىگفت كه اين اول معركه بود كه من حاضر شده بودم و پيش از آن مطلقا هيچ جنگ نديده بودم . بعد از آنكه از صباح تا نماز پيشين روز شنبه اين‌چنين جنگ كرده بودند و سپاه اسلام صليب اعظم - كه آن را صليب الصلبوت « 1 » گويند و اعتقاد ايشان آن است كه آن صليب پاره‌اى از آن چوبى است كه عيسى روح اللّه را در آن دار كشيده بودند - گرفته بودند ، و اين بر ايشان مصيبتى بود كه بالاتر از آن ممكن نبود ، ديدم كه فرنگان همه يك‌جا جمع شده روى به تلّى كه در آن حوالى بود نهاده فى الحال بر بالاى آن تل رفته خيمهء اطلس زدند . و در اين وقت چون من به جانب پدر خود نگاه كردم ، او را بسيار محزون و ملول يافتم و ديدم كه رنگش بسيار تغيير يافته و محاسن خود را به دست گرفته متفكر است . و در اين اثنا ، ديدم كه فرنگان به هيئت مجموعى از آن بالا روى به سپاه اسلام آورده آن‌چنان به‌شدّت و شوكت بر سپاه اسلام زدند كه در يك لحظه ايشان را زده زده آوردند تا به پدرم رسانيدند . پدرم فرياد « كذّب الشيطان » يعنى : « دروغ گفت شيطان . » برآورده ، بانگ بر سپاه زد . تا آنكه سپاه اسلام بازگشته آن جماعت را به ضرب نيزه و شمشير باز بر سر تل بردند . و من بنياد فرياد كردم كه « هزمناهم ، هزمناهم » يعنى : ما شكست داديم ايشان را ، كه باز ايشان برگشته به سپاه اسلام زور آوردند . اين نوبت نيز ايشان را زده زده به پدرم رسانيدند . و باز پدرم به فرياد درآمد و سپاه را بر جنگ\r\n\r\n\r\n","description":"","footnote":"\r\n( 1 ) . متن : صليب الصلوت .\r\n","page_name":" 3422 ","page_number":454},
  {"content":"\r\n\r\nتحريص نمود . اين نوبت نيز سپاه اسلام هجوم آورده ايشان را بازگردانيده تا به پاى تل رسانيدند . چون اين نوبت من فرياد « هزمناهم ، هزمناهم » برآوردم . پدرم به جانب من نگاه كرد و فرمود كه « اى پسر چه فرياد مىكنى ؟ » « 1 » هزيمت وقتى خواهد بود كه آن خيمه كه فرنگان براى ملك خود برپا كرده‌اند ، بيفتد . »\r\nالقصّه ، سه نوبت فرنگان از بالاى تل سپاه اسلام را زده زده تا به قلب رسانيدند ، و باز سپاه اسلام ايشان را بازگردانيدند و به بالاى تل بردند . نوبت چهارم به يك بار ديدم كه آن خيمه افتاد .\r\nو چون پدرم ديد كه خيمه فرود آمد ، فى الحال خود را از اسب بر زمين انداخته سجدهء شكر به جاى آورده ، روى به بالاى تل نهاد . و چون به بالاى تل برآمده ديديم كه جميع فرنگان سلاح را از خود دور كرده ، روزانو ، بر زمين ، دست بسته نشسته‌اند . پدرم فرمود كه همه را گرفته پايين آوردند ، و از براى پدرم خيمه در بالاى آن تل برپاى كردند .\r\nو چون ملك كى را آوردند ، پدرم او را بر پهلوى خود جاى داد و فرمود كه آب يخ آورده به وى دادند . ملك كى آب خورده بيضهء آن را به پرنس ارناط داد . و چون پرنس ارناط آن آب خورد ، پدرم از روى اعراض گفت : « اى حرام‌زاده ! به‌غير رخصت من آب خوردى . [ 163 ب 
  ] به تو امان من نمىرسد . » بعد از آن شروع كرد و غدرهاى او را بر وى شمرد كه « چون نقض عهد و پيمان كرده و قافله تجار را زدى و هرچند من در باب ايشان شفاعت كردم قبول ننمودى ، مع هذا هميشه در مقام آن بودى كه بر حرمين استيلا يافته شعائر اسلام خراب كنى . اكنون من بنابر وفا آنچه دوبار با خداى خود نذر كرده بودم كه اگر بر تو ظفر يابم تو را گردن زنم ، همين لحظه تو را به جهنم مىرسانم . يكى در وقتى كه تو به جانب حرمين متوجّه شده بودى و ديگر در اين وقت كه نقض عهد و پيمان كرده قافلهء مسلمانان را تاراج كردى . »\r\nپس در همان مجلس پدر من برخاست و او را به دست خود گردن زد . و چون ملك كى آن حالت را مشاهده نمود لرزه بر اندام وى افتاد . پدرم او را تسليت داده از آن خوف و ترس بيرون آورد . پس از آن حكم فرمود كه او را با جمعى از اعيان امرا كه به دست او افتاده بودند به دمشق برده نگاه‌دارند ، و هركه از طايفهء داويه و اسبتاريه باشد ، او را به قتل رسانند . و آن مقدار فرنگ به دست افتاده بودند كه هركه ايشان را مىديد خيال مىكرد هيچ‌كس از ايشان كشته نشده ، همه اسير شده‌اند . و از كثرت كشتگان هركه ايشان را مىديد يقينش مىشد كه جميع فرنگان به قتل رسيده‌اند و هيچ‌يك از ايشان زنده بيرون نرفته .\r\nدر اين وقت به عرض صلاح الدّين رسانيدند كه جمعى كثير از داويه و اسبتاريه به دست\r\n\r\n\r\n","description":"","footnote":"\r\n( 1 ) . الكامل : « خاموش باش ! »\r\n","page_name":" 3423 ","page_number":455},
  {"content":"\r\n\r\nسپاه اسلام افتاده‌اند و ايشان به كشتن رضا نمىشوند ، و مىگويند كه مبلغى زر از ما فوت مىشود . صلاح الدّين فرمود كه به عرض هريكى از آنها پنجاه دينار مصرى به آن سپاهى دهند و آنها را به قتل رسانند . و به نايب دمشق نوشت كه « هركه از اين دو طايفه به دمشق درآيد بايد كه او را در ساعت به قتل رسانى ؛ چرا كه ، از اين دو طايفه به مسلمانان بسيار ايذاء و اهانت مىرسد . »\r\nالقصّه ، بقيّهء آن روز و شب يكشنبه صلاح الدّين در همانجا توقّف داشت و على الصباح روز ديگر صلاح الدّين از آنجا كوچ كرده روى به طبريه نهاد . و چون به شهر درآمد ، زن قمص كه در قلعهء طبريه متحصّن شده بود كس پيش صلاح الدّين فرستاده از براى خود و فرزندان و متعلّقان خود امان طلبيد . و تحف و هداياى لايقه جهت صلاح الدّين فرستاد . صلاح الدّين او را با جميع اسباب و اموال و متعلّقان و آنچه توانست برداشت و امان داد كه از قلعه بيرون رود . امّا قمص ، شوهرش ، چون در آن معركه گرفتار نشده بود بلكه با جمعى از ملازمان خود از معركه بيرون رفته به جانب صور رفت و از صور به طرابلس رفته بود ، بعد از چند روز از غصّه بمرد .\r\nو صلاح الدّين دو روز در طبريه بود و روز سيم كوچ كرده عنان عزيمت به صوب مدينهء عكّا منعطف داشت ، و روز چهارشنبه در ظاهر آن بلده فرود آمد . و چون اهالى فرنگان عكّا ديدند كه ملك فرنگ و ساير اعيان و امراى ايشان را اسير و دستگير نموده به دمشق بردند ، روز پنج‌شنبه همه از روى تضرّع و زارى پيشكش‌هاى لايق برداشته به خدمت صلاح الدّين آمده از براى خود امان خواستند . صلاح الدّين التماس ايشان را مبذول داشته حكم فرمود كه « هركه از نصارا ميل بودن عكّا دارد بايد كه به نوعى كه در شهر ما مقرّر است جزيه مىداده باشد و به حال خود بوده باشد . و هركه ميل بودن آنجا ندارد در امان من است . اسباب و اموال با فرزندان خود برداشته هرجا كه خاطرش خواهد برود كه هيچ‌كس را ياراى آن نيست كه متعرّض كسى شود . »\r\nپس جميع فرنگان و نصارا روى به بلاد فرنگ نهاده آنچه از اموال و اسباب خود توانستند برداشته ، بار كرده ، بيرون رفتند . و روز جمعه صلاح الدّين به شهر عكّا درآمده به مسجد جامع - كه از تاريخ چهارصد و نود و يك هجرى ، كه فرنگان بر ساحل شام استيلا يافته بودند [ و تا 
  ] امسال آن مسجد مانند ساير بت‌خانه‌هاى فرنگ بود - رفته ، به اداى مراسم نماز جمعه قيام نمود . و در جميع بلاد اسلام از اين جهت بشارت‌ها زدند خوشحالىها كردند .\r\nو صلاح الدّين مدينهء عكّا را به پسر خود ، ملك افضل ، داد و جميع اقطاعات طايفهء داويه و ضياع ايشان را به فقيه عيسى عنايت كرده او را نزد ملك افضل گذاشت . و سپاه اسلام را چندان غنايم از آن شهر به دست افتاد كه از حدّ احصا و شماره بيرون بود ؛ چه ، فرنگانى كه از شهر بيرون مىرفتند از هزار حصّه اموال ، يك حصّه نتوانستند برداشت ، باقى را تمام سپاه اسلام\r\n\r\n","description":"","footnote":"","page_name":" 3424 ","page_number":456},
  {"content":"\r\n\r\nمتصرّف شدند . چون مدينهء عكّا بندرى بود كه از اقصى بلاد فرنگ سوداگران آن طايفه به آنجا آمده ساكن شده بودند و از غايت استحكام [ 164 الف 
  ] آن بلده هرگز به‌خاطر ايشان نرسيده بود كه بيگانه بر آن شهر دست خواهد يافت ، و اكثر اغنياى ايشان اموال و اسباب خود را در آنجا نگاه‌مىداشتند . اكنون همه به دست مجاهدان راه خدا افتاد .\r\nبعد از اين فتح ، صلاح الدّين به برادر خود ، ملك عادل ، كه نايب مصر بود ، نوشت كه « الحال بايد تو از آن جانب با سپاه مصر متوجّه بلاد فرنگ شده [ هر 
  ] آنچه به آن حدود نزديك است ، همه را به تصرّف خود درآورى و نوّاب و عمّال خود را در آنجا نصب نمايى كه من بعد ، ايشان را قدرت و قوّت آن نيست كه به مقابله و محاربهء سپاه اسلام قيام توانند نمود . » بنابراين ، ملك عادل از مصر برآمده قلعهء مجدليابه « 1 » را ، كه از مشاهير قلاع آن بلده است گرفته ، غنايم بسيار و اسير بىشمار به دست آورده و قلعه را به نوّاب و عمال خود سپرد .\r\nو در اين چند روز كه صلاح الدّين در عكّا توقّف داشت سپاه او در اطراف بلاد فرنگ متفرّق شده بسى از قلاع ايشان را مثل قلعهء ناصريّه و صفوريّه و قيساريّه و حيفا و معليا « 2 » و قلعه شقيف و فوله « 3 » را فتح نموده ، و از اين قلاع چندان غنايم به دست ايشان افتاد كه توان گفت كه حرص ايشان به جمع اموال باقى نماند .\r\nو هم در اين سال ملك عادل قلعهء يافا را ، كه بر ساحل درياى طبريه واقع بود ، به تصرّف خود درآورد . و در همين سال صلاح الدّين قلعهء تبنين را ، كه بر كوهى بلند واقع بود ، گرفت . و پيش از رفتن خود بر سر آن قلعه يكى از برادرزاده‌هاى خود را فرستاده بود ، و چون وى از گرفتن آن به‌واسطهء استحكام و متانتى كه داشت عاجز آمده بود ، كس پيش عمّ خود ، صلاح الدّين ، فرستاده او را از حقيقت حال اعلام بخشيد و بر دشوارى تسخير آن قلعه مطّلع گردانيد . بنابراين ، صلاح الدّين در اوايل جمادى الأوّل عنان عزيمت به صوب آن قلعه منعطف داشت و در يازدهم آن شهر ، آن را محاصره نمود و كار بر اهالى آن به تنگ آورد . و چون فرنگانى كه در آن قلعه بودند از نگاه‌داشتن آن قلعه و مقاومت صلاح الدّين - كه رعب او در دل‌هاى ايشان بسيار اثر كرده بود - مأيوس و نااميد شدند ، اوّلا صد نفر از مسلمانان را كه مدت‌هاى مديد در آن قلعه محبوس بودند از بند خلاص ساخته بيرون فرستادند . و چون آن جماعت بيرون شدند صلاح الدّين ايشان را به حضور طلبيده هريكى را لباس و خرجى آن مقدار كه ايشان را به وطن خود رساند داده به وطن خود فرستاد .\r\n\r\n\r\n","description":"","footnote":"\r\n( 1 ) . متن : محمد لبانا . شهرى و قلعه‌اى نزديك رمله .\r\n( 2 ) . متن : مغلبا . از نواحى اردن .\r\n( 3 ) . متن : قوام . فوله شهرى در فلسطين .\r\n","page_name":" 3425 ","page_number":457},
  {"content":"\r\n\r\nو بعد از پنج روز اهالى قلعه كس پيش صلاح الدّين فرستاده از وى امان طلبيدند . و صلاح الدّين التماس ايشان را مبذول داشته همه را امان داد تا به فراغت خاطر از قلعه بيرون آمدند . و صلاح الدّين آن قلعه را به يكى از معتمدان خود سپرد و روز ديگر متوجّه مدينهء صيدا شد كه از شهرهاى بزرگ ساحل شام بوده . و چون والى آن بلده خبر توجّه صلاح الدّين به آن جانب شنيد ، پيش از آمدن او اهل و عيال خود را برداشته از آنجا بيرون رفت . صلاح الدّين به مجرّد رسيدن به آن شهر آن را نيز متصرّف شد ، بعد از آن عزيمت بيروت ، كه قلعه‌اى بود در كنار درياى شام و در متانت و استحكام عديل و نظير نداشت و شهرش به اعتبار آب و هوا و بسيارى ميوه از ساير بلدان آن حدود ممتاز بود ، مصمّم گردانيده متوجّه آن صوب شد . و چون به حوالى آن شهر رسيد اهالى آن شهر مستعد جنگ گشته بر سر ديوار حصار برآمده اظهار جلدى و جلادت و كثرت آلات و استعداد جنگ بازنمودند . و هشت روز هرروز جنگ كردند ، و مردم بسيار از سپاه صلاح الدّين در پاى آن قلعه به قتل رسيد . آخر الأمر ، روز نهم در اثناى آنكه فرنگان به جدّ مشغول بودند ، از عقب ايشان از ميان شهر آواز غوغايى برخاست . فرنگان از شنيدن آن آواز مضطرب و متحيّر شده كس فرستادند كه تحقيق احوال نموده از حقيقت حال آن غوغاى بىمحلّ ايشان را مطّلع گرداند . پيش از آنكه آن شخص بازگردد ، از السنه و افواه شنيدند كه مسلمانان از عقب شهر نقب زده به اندرون شهر درآمدند .\r\nاين خبر فرنگان را بسيار مضطرب نمود . آخر الأمر ، محقّق شد كه در آمدن سپاه صلاح الدّين غلط بود . امّا آن شور و غوغا ميانهء عامهء خلايق آن شهر همچنان باقى بود ، و هرچند فرنگان منع ايشان مىكردند فايده نمىداد . بنابراين ، فرنگان دانستند كه مقاومت با صلاح الدّين نمىتوانند كرد . پس كس پيش او فرستاده از براى خود امان خواستند . صلاح الدّين همه را امان داد تا از آن شهر بيرون رفتند . و در روز سلخ شهر جمادى الأوّل صلاح الدّين به شهر بيروت درآمد .\r\nو مدينهء جبل قبل از فتح بيروت مفتوح شد . و كيفيّت فتح آن شهر چنين بود كه صاحب آن در معركهء طبريه كه به « جنگ حطّين » اشتهار دارد - چه ، نام آن تلّى كه [ 164 ب 
  ] فرنگان بر آن خيمه زده بودند حطّين بود - افتاده بود به دست مسلمانان ، در اين وقت كه صلاح الدّين بيروت را محاصره داشت ، به نايب دمشق گفت كه « اگر ملك صلاح الدّين مرا از بند خلاص كند ، من شهر جبل را مىدهم . » و چون نايب دمشق اين معنى را به عرض صلاح الدّين رسانيد ، ملتمس او قبول شد و صلاح الدّين صاحب جبل را از دمشق به اردوى خود طلب داشته بعد از اخذ شهر جبل او را اطلاق فرمود . و آخر الأمر ، از وى بسيار ايذاء به مسلمانان رسيد ، چنانچه عن‌قريب در سنوات آينده مذكور خواهد شد ان شاء اللّه تعالى .\r\nو از جملهء وقايع اين سال است تصرّف نمودن مركيس فرنگى ، تاجر مدينه صور ، را و\r\n\r\n","description":"","footnote":"","page_name":" 3426 ","page_number":458},
  {"content":"\r\n\r\nمحافظت آن نمودن . و تفصيل اين مجمل آنكه چون در روز معركهء حطين ، قمص طرابلس از معركه خود را به سلامت بيرون برده به مدينهء صور رسانيده چند روز در آنجا توقّف نمود ، آخر الأمر ، شنيد كه صلاح الدّين متوجّه آن ديار است . از بس‌كه از صلاح الدّين ترسيده بود ، در مدينهء صور باوجود آن استحكام قرار نگرفت و به جانب طرابلس رفت و در آنجا - چنانچه سابقا مذكور شد - بمرد ، و چند روز صور بىحامى و ممانع افتاده بود كه اگر صلاح الدّين يا يكى از امراى زبون او مىرفت فى الحال آن شهر را متصرّف مىشد . امّا چون ارادهء الهى به گرفتن آن شهر تعلّق نگرفته بود ، صلاح الدّين اوّلا متوجّه بلادى كه در حوالى آن بلده واقع بودند مثل صيدا و بيروت و امثال آن شده به خاطر خود قرار آن داد كه چون گرفتن آن بسيار اشكال دارد ، اوّلا اين بلاد و قلاع را به دست بايد آورد تا اهالى صور را رعبى حاصل شود ، تا او را بعد از آن به‌آسانى توان گرفت .\r\nاتفاقا پيش از آنكه صلاح الدّين از مهمات آنها فارغ شود يكى از تجار فرنگ كه او را مركيس گفتندى ، از جهت تجارت ، اموال و اسباب بسيار برداشته متوجّه بندر عكّا گشته . و او از گرفتن اين بلاد از دست فرنگان خبردار نبود ، تا آنكه به عكّا رسيد . توپى كه متعارف بود انداخت . و چون دربرابر آن از عكّا چنانچه مقرّر ايشان است كه آنها نيز توپى بيندازند كه مشعر به رخصت ايشان باشد ، توپى نينداختند . مركيس را شكّى در دل پيدا شد . بنابراين ، در همانجا جهاز را لنگر كرده متفحّص گشت . اتفاقا باوجود آنكه از آنجا كه جهاز مركيس لنگر شده تا بندر عكّا آن‌مقدار مسافت بود كه شهر درست به نظر مىآمد ، امّا آدمى را درست مشخّص نمىتوانستند نمود . مركيس از وضع و طرح [ خبر 
  ] يافت كه ( شهر در دست فرنگان نيست ) « 1 » امّا چون يقين بر حقيقت حال و اطّلاع نداشت متحيّر و متعجّب مانده بود . و چون مردم شهر جهاز فرنگ را ديدند خوشحال گشتند ؛ چه ، خيال ايشان آن بود كه همين لحظه جهاز پيش مىآيد و در دست ايشان گرفتار مىشود . چون ديدند كه جهاز در همان‌جا لنگر كرده ، ملك افضل ، پسر صلاح الدين ، كه والى عكّا بود ، جمعى را در كشتى كوچك سوار كرده نزد ايشان فرستاد كه حقيقت حال معلوم نمايند كه اينها چه كسانىاند و از كجا مىآيند ؟\r\nو چون مردم ملك افضل به آنجا رسيدند حقيقت گرفتن ولايات ساحل به مركيس فرنگى گفتند ، و وى از بس‌كه صاحب تدبير بود ، مطلقا از آن رهگذر اظهار ندامت و پشيمانى ننمود و در جواب كسان ملك افضل گفت كه « من مردى سوداگرم و خرج و باج خود مىدهم ، خواه حاكم اين بنادر فرنگان باشند ، خواه مسلمانان . اكنون چون پسر صلاح الدّين حاكم اين بندر\r\n\r\n\r\n","description":"","footnote":"\r\n( 1 ) . م : ( اين شهر فرنگى ندارد . )\r\n","page_name":" 3427 ","page_number":459},
  {"content":"\r\n\r\nاست و ما از اقصى بلاد فرنگ به اين بندر آمده‌ايم ، از براى من قولى بايد آورد تا به جمعيت خاطر به بندر ايشان درآمده باز هم چنان كه اين شهر اوّلا از آمدورفت تجار معمور بود ، معمور گردانم . »\r\nمردم ملك افضل برگشته اين خبر به وى رسانده ، از وى قولى گرفته باز پيش مركيس آمدند .\r\nمركيس چون شنيده بود كه غير از صور جميع بلاد و بنادر در تحت تصرّف صلاح الدّين درآمده و صور هنوز در دست فرنگان است اما سردارى كه محافظت آن تواند نمود در آنجا نمانده و قمص طرابلس نيز از ترس صلاح الدّين از آنجا گريخته به طرابلس رفته ، به خاطر خود قرار داد كه خود را به صور رسانده آن شهر را به دست بايد آورد . امّا چون باد نبود ، بالضّروره جهاز را لنگر كرده به طلب قول معطّل مانده انتظار او مىكشيد . و چون كسان ملك افضل قول پيش او آوردند او در آنجا دقّت كرد كه « اين‌چنين و آن‌چنان قول مىخواهم . »\r\nالقصّه سه چهار نوبت ايشان را به حيله بازگردانيد كه با يك ناگاه نوبت چهارم كه ايشان [ 165 الف 
  ] رفته بودند ، بادى موافق پيدا شد . مركيس لنگر جهاز برداشته روى به صور نهاد .\r\nچون به مدينهء صور درآمد ، از اطراف و جوانب فرنگان بر وى جمع شدند و او را به سردارى قبول كردند . و اموال بسيار به سپاه داده شهر را محافظت نمود ، و حكومت آن شهر از پرتكال به وى تعلّق گرفت .\r\nو از جمله وقايع اين سال آنكه در مصر دوازده نفر از هواداران علويه اتفاق كرده هرشب به كوچه‌هاى مصر فرياد مىكردند كه « يا آل على » و غرض ايشان از اين فرياد كردن به شعار علويه آن بود كه شايد جماعتى از اهل مصر با ايشان متّفق شوند تا ايشان از بقاياى علويه كه در حبس گماشتگان صلاح الدّين مىبودند يكى را بيرون آورده باز دولت علويه را رواج و رونق دهند . اتفاقا چند شب پياپى ايشان اين‌چنين فرياد كردند ، امّا هيچ‌كس از اهالى مصر متوجّه جواب ايشان نشد . بنابراين ، متفرّق شده رفتند .\r\nو چون اين خبر به صلاح الدّين رسيد بسيار آزرده‌خاطر گشت ؛ چه ، باوجود اشتغال به مهمات فرنگ و جهاد ايشان ، اين امر نزد او عظيم بود . و چون اثر انقباض و آزردگىخاطر در بشرهء او بسيار ظاهر گشت ، قاضى فاضل كه بر حقيقت حال اطّلاع داشت با وى گفت كه « ايّها السّلطان ! بايد كه تو از شنيدن اين خبر خوشحال باشى . مىدانى كه خوشى در اين خبر چيست ؟ » پرسيد كه « در اين خبر چه خوشحالى است ؟ » قاضى به عرض رسانيد كه « هيچ خوشحالى برابر آن نيست كه رعاياى تو آن‌چنان دولتخواه تواند كه هرچند جماعتى مىخواستند كه احياى دولت علويه - كه چندين سال حكومت آن ديار داشتند - نمايند ، هيچ‌كس با ايشان اتّفاق ننمود و با آنها موافقت نورزيد . و همانا تحقيق بواطن رعايا و اخلاص ايشان بر تو ظاهر شد . »\r\n\r\n","description":"","footnote":"","page_name":" 3428 ","page_number":460},
  {"content":"\r\n\r\nصلاح الدّين چون اين كلمات از قاضى فاضل ، كه ركن دولت او بود شنيد ، اثر قبض و گرفتگى از بشرهء وى بر طرف شد و خوشحال و خندان شد .\r\nو از جمله وقايع اين سال آنكه خليفه ناصر لدّين اللّه وزير خود ، جلال الدّين عبد اللّه بن يونس ، را با لشكرى گران از بغداد به امداد قزل ارسلان بن ايلدگز فرستاد كه به اتفاق او يك جا شده دست طغرل سلجوقى را از آن بلاد كوتاه گرداند . و چون سپاه بغداد به حوالى همدان رسيدند پيش از آنكه به قزل ارسلان ملحق شوند ، طغرل سپاه جمع آورده بر سر ايشان رفت و در نواحى همدان ميانهء هردو سپاه آتش قتال و جدال اشتعال گرفت . آخر الأمر ، سپاه بغداد طاقت مقاومت نياورده روى به هزيمت نهادند ، و بندگان وزير خليفه از كمال ساده‌لوحى مصحفى و شمشير خليفه را نزد خود نگاه‌داشته در معركه توقّف نمود . و گمانش آن بود كه آن مصحف او را از دست تركان نگاه خواهد داشت .\r\nالقصّه چون لحظه‌اى چند از آن حال گذشت ، فوجى از سپاه طغرل به او رسيده با مصحف و شمشير خليفه او را محبوس گردانيدند و نزد طغرل آوردند . و چندان اسباب و اموال از سپاه بغداديان به سپاه طغرل رسيد كه از حدّ شمار بيرون بود .\r\nابن اثير جزرى در كامل التواريخ آورده كه من در دمشق نزد صلاح الدّين بودم كه دو جمازه سوار از بغداد نزد صلاح الدّين خبر رسانيدند كه خليفه اين‌چنين لشكرى مستعد بر سر طغرل فرستاد . صلاح الدّين بىتوقّف ، فرمود كه « عن‌قريب است كه خبر شكست لشكر خليفه مىرسد . » جمعى از امرا از وى پرسيدند كه « شكست لشكر خليفه از كجا معلوم توان نمود ؟ » صلاح الدّين در جواب ايشان گفت كه « مرا يقين است كه سپاه من در مهمّات جنگ داناتر و دليرتر از سپاه خليفه‌اند ، و هرگاه من يكى از فرزندان يا برادران خود را به جايى مىفرستم ، با وجود آنكه مىدانم كه لشكر ايشان اطاعت برادران و فرزندان بيش از اطاعت سپاه خليفه به وزير او مىكنند ، و مع هذا هميشه خاطر من پريشان مىباشد ، و اكثر اوقات وهنى و چشم‌زخمى به آن سپاه راه مىيابد . اكنون كه وزير خليفه جوانى جنگ‌ناديده در مقابل طغرل ، كه مدت‌هاى مديد است كه معارك حرب ديده و سرد و گرم روزگار چشيده و لشكر روبه‌روى وى مىباشد ، به جنگ درآيد ، معلوم است كه غير از شكست و رسوايى كار ديگر نخواهد شد . »\r\nاتفاقا بعد از اين حكايت خبر رسيد كه وزير خليفه دستگير شد و از سپاه بغداد جمعى معدود پياده به حال ابتر خود را به بغداد رسانيدند و باقى همه هلاك شدند .\r\nو در اين سال حرم خليفهء بغداد ، سلجوقيه خاتون بنت قلج ارسلان بن مسعود بن قلج ارسلان وفات يافت و خليفه از آن رهگذر بسيار متألم گشت .\r\nو نيز در همين سال امير خالص كه از مقرّبان خليفه و مطاع اهل بغداد بود ، وفات يافت .\r\n\r\n","description":"","footnote":"","page_name":" 3429 ","page_number":461},
  {"content":"\r\n . \r\n","description":"","footnote":"","page_name":" 3430 ","page_number":462},
  {"content":"\r\n\r\n\r\nذكر وقايع سال پانصد و هفتاد و پنجم از رحلت خير البشر\r\nاز جمله وقايع اين سال آنكه در ماه ربيع الأوّل اين سال صلاح الدّين بر قلعهء شقيف ارنون « 1 » كه از مشاهير قلاع فرنگ بود رفت . و چون به مرج عيون رسيد ، ارناط ، صاحب آن قلعه ، امان خواسته ، پيش صلاح الدّين آمد و اظهار [ 165 ب 
  ] اطاعت و انقياد كرد و بسيار اخلاص و دولتخواهى صلاح الدّين را ظاهر ساخت و به عرض رسانيد كه « من از مركيس ، صاحب صور ، مىترسم ؛ به‌واسطهء آنكه فرزندان من در صورند . اگر او داند كه من پيش تو آمدم فرزندان مرا ايذا و اهانت بسيار مىرساند ، بلكه احتمال غالب آن است كه ايشان را بكشد . اكنون ملتمس من آن است كه دو ماه مرا مهلت دهى تا من به هر حيله كه باشد فرزندان خود را از مدينهء صور بيرون آورده در ماه جمادى الآخر قلعهء شقيف را تسليم سلطان نمايم و آنچه سلطان به من از اقطاعات داده به آن راضى شده در سلك ساير نوكران منتظم باشم . »\r\nصلاح الدّين سخن او را باور كرد و التماس او را مبذول داشت او را رخصت داد كه برود و به هر حيله كه باشد فرزندان خود را از دست مركيس خلاص كرده قلعه را در ماه جمادى الآخر تسليم نمايد . بنابراين ، صلاح الدّين در موضع مرج عيون توقّف نمود ، امّا از رهگذر بيموند ، صاحب انطاكيه ، كه موعد مصالحهء او به آخر رسيده بود بسيار متأمل و متفكّر مىبود و توهّم آن داشت كه مبادا وى بر سر بلاد اسلام رفته جايى را متصرّف شود . همچنين از جانب جمعيت فرنگان در صور بسيار متردّد خاطر بود ؛ چه ، جمعيت ايشان در آن بلده زياده از حدّ شده بود ، و الحال به‌تازگى ميانهء ملك فرنج ، كه صلاح الدّين او را بعد از فتح بيت المقدّس خلاص كرده\r\n\r\n\r\n","description":"","footnote":"\r\n( 1 ) . م : شقيف رارنون ؛ ق : سقيف رانون .\r\n","page_name":" 3431 ","page_number":463},
  {"content":"\r\n\r\nبود و با مركيس صاحب صور مصالحه واقع شد ، هردو متّفق شده در مقام انتقام درآمده بودند .\r\nبنابراين ، صلاح الدّين برادرزادهء خود ، تقى الدّين ، را با سپاه موصل بر سر راه انطاكيه فرستاد كه آن حدود را محافظت نمايد و نگذارد كه بيموند ، صاحب انطاكيه اراده در آمدن به بلاد اسلام نمايد .\r\nمع هذا صلاح الدّين هميشه به‌واسطهء آنكه خبر متواتر مىرسيد كه از جانب دريا به فرنگان صور متعاقب و متواتر مدد مالى و سپاه مىرسد و كشتى در عقب كشتى مىآيد ؛ چه ، رهبانان و قسّيسان بعد از گرفتن بيت المقدّس سياه‌پوش شده و صورت عيسى روح اللّه را ملطخّ « 1 » به خون كرده روى به اقصى بلاد فرنگ نهادند و ملوك و سلاطين ايشان را تحريص و ترغيب مىنمودند و مىگفتند كه « اينك محمّد عرب ، عيسى روح اللّه را آن‌چنان زده كه خونى شده . » و از اين جهت در فرنگان آن‌چنان شورش و فتنه به‌هم رسيد كه بسيار زنان به عزيمت جهاد با مسلمانان بيرون رفته در معركهء جنگ مسلّح و مكمّل شده كارزارها كردند - چنانچه تفصيل اين معارك مذكور خواهد شد - بسيار متأمّل و متفكّر مىبود و پشت دست خود را از اعراض مىگزيد كه چرا اين‌همه فرنگان را امان داده و با اموال و اسباب ايشان را به صور فرستاد ، و هرچند امرا و دانايان او را مانع بودند قبول چرا نمىكرد ، الحال ندامت مىورزيد و سودى نداشت .\r\nالقصّه صلاح الدّين آن‌مقدار زمان در مرج عيون بود كه به وعدهء صاحب شقيف ، ارناط ، سه روز مانده ، در اين وقت سوار شده به حوالى آن قلعه رفته كس پيش ارناط فرستاد و او را طلب داشت و گفت « اينك وعدهء تو نيست ؟ قلعه را تسليم كن . » و او بنياد معذرت نمود كه « هنوز فرزندان من نيامده‌اند و چند روزى مهلت مىخواهم . » صلاح الدّين دانست كه غرض او مكر و فريب است . « 2 » بنابراين در حال فرمود كه او را زنجير كرده و به شام فرستادند و قلعهء شقيف را محاصره نمود و كار بر اهالى ايشان تنگ كرد كه خبر رسيد فرنگان از صور برآمده متوجّه مدينهء صيدا شده‌اند . و چون صلاح الدّين اين خبر شنيد جمعى از امراى خود را بر سر قلعهء شقيف گذاشته و خود جريده ايلغار كرد و متوجّه دفع فرنگان شد . چون به آنجا رسيد امراى او كه ايشان را در حوالى صور گذاشته بود آن‌چنان جنگ كرده كه فرنگان را زير كرده بودند . و جمعى كثير از اكابر و اعيان فرنگ را اسير كرده به ملازمت او رسانيدند . اگرچه از\r\n\r\n\r\n","description":"","footnote":"\r\n( 1 ) . ملطخ - ملتخ : شوريده‌عقل ، درهم شده عقل و بيهوش - ناظم الاطباء . مراد ، آغشته و آلوده به خون است .\r\n( 2 ) . ابن اثير مىگويد ارناط كشيشى را نام برد و او را خواست تا به‌وسيلهء وى براى ساكنان شقيف ارنون پيغام فرستد كه شقيف را تسليم كند . كشيش را به نزد او آورد . ارناط با وى نجوا كرد و حرفى زد كه مسلمانان از آن چيزى نفهميدند .\r\nكشيش به شقيف رفت و چيزى نگذشت كه ستيزه‌جويى و سركشى مردم شقيف آشكار گرديد .\r\n","page_name":" 3432 ","page_number":464},
  {"content":"\r\n\r\nسپاه صلاح الدّين نيز جمعى كثير از مردم خوب او به قتل رسيده بودند ، امّا چون غلبه از جانب ايشان بود ، هريكى از امرا كه در آن باب مساعى جميله به ظهور رسانيده بودند به عنايات پادشاهانه سرافراز ساخت .\r\nو در نوزدهم شهر جمادى الأوّل اين سال باز ميانهء فرنگان صور و جمعى كثير از متطوعهء عرب و عجم محاربه واقع شد . و در اين واقعه كه ميانهء مورّخين عرب به « واقعهء متطوعه » اشتهار دارد . جمعى كثير از اعيان اهل اسلام به قتل رسيده . و كيفيت اين واقعه چنين آورده‌اند كه چون صلاح الدّين از مرج عيون جريده ايلغار كرده به مردم خود ، كه دربرابر مدينهء صور گذاشته بود ، ملحق شد و پيش از رسيدن وى امراى او فتح نمايان كرده بودند . صلاح الدّين در همان‌جا توقّف نموده منتظر آن بود كه شايد فرنگان برگردند تا از ايشان انتقام جماعتى كه از سپاه او كشته شدند بگيرد . و چون روزى چند [ 166 الف 
  ] گذشت و فرنگان به جنگ اقدام نمىنمودند ، صلاح الدّين با جمعى از سپاه خود سوار شده بر بالاى كوهى كه ميانهء اين دو طايفه واقع بود برآمد . و غرضش آن بود كه اردوى فرنگ را ملاحظه نمايد كه چه‌قدر مردم‌اند ، و متوجّه دفع ايشان شود .\r\nاتفاقا چون متطوعهء عرب و عجم از براى جهاد جمع شده ، ديدند كه صلاح الدّين سوار شده بر بالاى كوه برآمد ، ايشان به اعتقاد آنكه صلاح الدّين به قصد جنگ رفته ، تحقيق‌ناكرده روى به خيمه‌هاى فرنگ نهادند و از اطراف و جوانب مردم پياده بىسروپا دويده مانند مور و ملخ و از صلاح الدّين گذشته بسيار پيش رفتند . صلاح الدّين چون اين حالت را ديد جمعى از امراى خود را فرستاد كه ايشان را بازگردانند . هرچند ايشان سعى كردند ، آن جماعت سخن نشنيده همچنان دلير بر سر فرنگان مىرفتند . و فرنگان را اوّلا گمان آن بود كه در عقب ايشان صلاح الدّين با سپاه مىآيد . چون نيك تحقيق كردند معلوم شد كه صلاح الدّين از بالاى كوه فرود نيامده . فرنگان اين معنى را غنيمت دانسته بر متطوعهء بىسروپا حمله آوردند و اكثر ايشان را به قتل رسانيدند . « 1 »\r\nو چون صلاح الدّين از بالاى كوه اين حالت را مشاهده نمود غيرت سلطنت او به حركت آمده از اطراف و جوانب سپاه را فرستاد و خود نيز از روى سرعت هرچه تمام‌تر از كوه فرود آمده متوجّه جنگ با فرنگان شد و جمعى كثير از شجاعان سپاه خود را فرستاد كه سر راه پل صور را بر ايشان گرفتند و از اطراف و جوانب مجاهدان راه خدا فرنگان را به ضرب شمشير بىدريغ و سنان نيزه و زخم تير جگردوز آن‌چنان سراسيمه و مضطرب ساختند كه راه گريز\r\n\r\n\r\n","description":"","footnote":"\r\n( 1 ) . نهم جمادى الأولى .\r\n","page_name":" 3433 ","page_number":465},
  {"content":"\r\n\r\nنتوانستند يافت . آخر الأمر ، اكثر خود را در آب انداخته ، چندان فرنگى در آن معركه به قتل رسيد كه از حدّ حساب و شمار بيرون بود . و چون جماعتى به جانب صور گريختند ، از پيش سپاه اسلام را ديدند كه سر راه را مضبوط ساخته . فرنگان چون اين حالت را مشاهده كردند ، قرار بر مرگ خود داده بر ايشان حمله آوردند . ميانهء هردو طايفه در آن موضع محاربه‌اى عظيم روى نمود . آخر الأمر ، مركيس از اندرون شهر صور سپاه بسيار فرستاد . و چون ايشان از عقب سپاه اسلام برآمدند ، سپاه اسلام سر پل را گذاشته كناره كردند كه شايد كه آن جماعت نيز بيرون آمده به ايشان ملحق شوند تا جنگ را يك روى بيش نباشد . امّا اين فرنگان به مجرّد آنكه سر پل را خالى يافتند ، هجوم آورده از پل گذشتند و با آنها داخل مدينهء صور شدند . و صلاح الدّين باز جماعتى را در حوالى صور گذاشته خود به جانب قلعهء تبنين و عكّا رفت . چون صلاح الدّين به حدود قلعهء تبنين رسيد ، امراى صور معروض داشتند كه فرنگان صور باز شوخى مىكنند و از شهر بيرون مىآيند و هيمه و كاه به فراغت مىبرند ، و مردم از بس‌كه ايشان در جميع جوانب بسيارند ، مانع ايشان نمىتوانند شد .\r\nو چون اين خبر به صلاح الدّين رسيد ، كس به عكّا فرستاده حكم كرد كه سپاه آن بلد مستعد شده منتظر باشند كه هرگاه رايت نصرت آيات ما از آن حدود گذرد ، ايشان بىتوقّف همراهى توانند نمود . و به امراى صور نوشت كه « روز دوشنبه هشتم شهر جمادى الآخر « 1 » منتظر باشيد كه ما به آن حدود خواهيم رسيد . »\r\nالقصّه روز موعود صلاح الدّين با سپاه انجم اشتباه خود را به نواحى صور رسانيده در جايى كه فرنگان جهت هيزم و كاه مىآمدند . جمعى را به كمين نگاه‌داشت و آن جماعت را كه هميشه در آنجا مىبودند فرمود كه « امروز شما سوار شده به جنگ ايشان رويد و نوعى كنيد كه با ايشان جنگ گريز كرده ايشان را از حوالى شهر و كشتىها بيرون آوريد تا ما يك بار بر ايشان حمله آورده اين مهم را بالكلّيه فيصل دهيم . »\r\nپس بنابراين قرارداد آن جماعت پيش رفتند . و فرنگان چون ايشان را ديدند كه مستعد جنگ شده‌اند ، ايشان نيز مسلّح و مكمّل شده بيرون آمدند . بين الفريقين نايرهء جدال و قتال اشتعال يافت و آن جماعت به‌واسطهء آنكه اسم گريختن بر ايشان گفته نشود ، مطلقا بر قرارداد صلاح الدّين عمل نكرده در جنگ ثبات‌قدم ورزيدند و به‌هيچ‌وجه از جاى خود نمىجنبيدند . بنابراين ، آتش جنگ اشتعال يافت ؛ و آن جماعت را كه صلاح الدّين در كمين\r\n\r\n\r\n","description":"","footnote":"\r\n( 1 ) . متن : جمادى الأول . با توجّه به تاريخ كشته شدن متطوعه عرب و عجم در هشتم جمادى الأوّل ، تاريخ مذكور در متن اشتباه است . با رجوع به ابن اثير و العبر تصحيح شد .\r\n","page_name":" 3434 ","page_number":466},
  {"content":"\r\n\r\nنگاه‌داشته بود ، چون انتظار از حدّ گذشت ، از كمينگاه بيرون آمده خود را به معركه جنگ رسانيدند ، و آتش حرب بيشتر از پيشتر مشتعل شد ؛ و از جانبين جنگ‌هاى مردانه مىكردند و هيچ‌كدام از جاى خود قدم به عقب نمىنهادند .\r\nو از جملهء [ 166 ب 
  ] اصحاب كمين چهار امير بزرگ از امراى ربيعه و [ بنى طىّ بودند كه 
  ] چون ايشان انتظار بسيار كشيدند ، به تنگ آمده خواستند كه خود را به معركه رسانند . اتفاقا در آن وادى راه غلط كرده به جانب فرنگان افتادند و يكى از غلامان صلاح الدّين كه در شجاعت مانند نداشت نيز همراه ايشان افتاد . تا آنكه قدرى از آن وادى رفتند ، فوجى از فرنگان كه از شهر صور بيرون آمده به امداد اهل معركه مىرفتند به ايشان برخوردند . ميانهء ايشان در آن وادى محاربه‌اى عظيم واقع شد . امّا چون سپاه اسلام بالنسبه به آن فوج فرنگ كم بودند ، تمام به قتل رسيدند ، غير از آن غلام كه چون ديد كه همراهان او همه كشته شدند و هيچ كس از ايشان خلاصى نيافت ، او فى الحال از اسب فرود آمده خود را به پناه سنگى گرفت و زياده از بيست فرنگى را به ضرب تير هلاك گردانيد . آخر الأمر ، از اطراف و جوانب او درآمده آن‌مقدار شمشير بر وى زدند كه ظاهر بدنش مانند قيمه زره‌زره شد « 1 » و ايشان او را همچنان گذارده ، سر [ هاى 
  ] امراى اربعه را بر نيزه‌ها كرده روانهء معركه شدند .\r\nاتفاقا قبل از رسيدن ايشان به معركهء جنگ فرنگان مغلوب شده برگشته بودند و سپاه اسلام در معركه قرار گرفته به جمع اسب و سلاح فرنگان مشغول بودند . و چون روز ديگر صلاح الدّين خبر كشته شدن آن چهار امراى ربيعه و بنى طىّ شنيد ، فوجى را به آن موضع فرستاد كه تحقيق كنند با ايشان چه كسانى كشته شده‌اند . چون به آن موضع رسيدند ، ديدند كه جمعى كثير از نوكران آن امرا به قتل رسيده‌اند ، و آن غلام صلاح الدّين نيز در آنجا افتاده ، امّا از بس‌كه زخم خورده و خون از وى رفته و شب تمام شب در آنجا سرما خورده ، حالش به جايى رسيده كه اميد حيات در وى نمانده . ايشان بر سر او آمده وى را كلمهء شهادت گفته و بشارت شهادت و مراتب عاليهء آخرت بر وى دادند . آن غلام را از شنيدن آن كلمات قوّتى پيدا شد . در وقتى كه ايشان مىخواستند بازگردند ، اين‌قدر قوّت پيدا كرد كه اشاره كرد « آب مىخواهم » به مجرّد آب خوردن ، او را قوّت پيدا شد ، و آخر از آن مهلكه خلاصى يافت . بعد از آن در هر معركه كه او مىبود ، البته ظفر مىيافت . « 2 »\r\nو از جمله وقايع اين سال آنكه رهبانان و قسّيسان - كه قبل از اين قلمى شد - صورت عيسى ( ع ) را خون‌آلوده ساخته و خود سياه پوشيده به اقصى بلاد فرنگ رفته آن‌چنان شورش\r\n\r\n\r\n","description":"","footnote":"\r\n( 1 ) . م : مانند زره شد .\r\n( 2 ) . شايد به اين معرفت رسيده بود كه تا مرگ كسى مقدّر نباشد ، نخواهد مرد .\r\n","page_name":" 3435 ","page_number":467},
  {"content":"\r\n\r\nو فتنه در ميان فرنگان انداخته بودند ؛ چه ، در كوچه و بازار فرياد مىكردند كه « اينك محمّد عرب ، عيسى روح اللّه را اين‌چنين مجروح ساخته و قوم از امداد اين تغافل دارند . » بنابراين ، غيرت فرنگان به جايى رسيد كه هركه را قدرت آمدن بود متوجّه ساحل شام شد و هركه را قدرت نبود يكى ديگر را به عوض خود اجاره مىگرفت . تا آنكه يكى از عورات فرنگ يك پسر داشت و قدرت آن نداشت كه استعداد رفتن او به جنگ صلاح الدّين تواند كرد . آخر الأمر ، به آن كلمهء واهيهء رهبانان خانهء خود را فروخته ، از جهت پسر خود اسباب و سلاح جنگ خريد . اتّفاقا آن پسر به بند افتاد و اين حكايت در باب جدّ و اهتمام ايشان به مسلمانان نقل مىكرد .\r\nالقصّه در اواسط اين سال رهبانان سپاه بسيار جمع آورده به قصد معركهء بيت المقدّس آمدند . و وقتى به مدينهء صور رسيدند كه صلاح الدّين معركهء سابق را گذرانيده بازگشته بود . و چون اهالى صور را باوجود آن قوّت و كثرت كه داشتند اين مدد رسيد ، دليرانه از صور برآمده متوجّه تسخير بلدهء عكّا شدند كه بعد از فتح آن روى به بيت المقدّس آورده آن را نيز از دست اهل اسلام انتزاع نمايند . در هشتم رجب از مدينهء صور برآمده و روز پانزدهم شهر مذكور عكّا را محاصره كردند .\r\nو چون صلاح الدّين خبر توجّه فرنگان از صور به جانب عكّا شنيد ، امراى خود را جمع نموده در باب آنكه در اين راه پيش از رسيدن ايشان به عكّا ، خود را به ايشان زده مهمّ ايشان را فيصل دهد ، يا از راه ديگر پيش از ايشان خود را به عكّا رسانده و در آن سرزمين تمامى ايشان را از پيش بردارد ، مشورت نمود . امرا اتفاق كرده به عرض رسانيدند كه « ما را هيچ ضرورى نيست كه در تنگناى راه به ايشان جنگ كرده باشيم ، كه لشكر ما متفرّق مىشوند . مناسب آن است كه ما پيش از ايشان به عكّا رفته منتظر ايشان باشيم تا آنكه به مجرّد رسيدن ايشان ما استعداد جنگ كرده باشيم ، و لشكر ما آسوده شده باشد . » و صلاح الدّين هرچند خواست كه در اين راه از اطراف و جوانب ايشان سپاه خود را متفرّق ساخته كار ايشان را فيصل دهد ، امرا به هيچ‌وجه راضى نشدند . بنابراين ، صلاح الدّين نيز بالضّروره به رأى ايشان قرار داده متوجّه عكّا شد .\r\nامّا جمعى از شجعان را فرستاد كه از عقب سپاه فرنگ در كمين بوده هرگاه فرصت يابند دستبردى نموده باشند . [ 167 الف 
  ] و آن جماعت باوجود آن قلّت در راه آن‌چنان سپاه فرنگ را با آن حشم و كثرت عاجز كرده بودند و چندان اموال و اسباب از ايشان گرفتند كه همچنان‌كه صلاح الدّين مىگفت اگر همهء سپاه او در راه متوجّه استيصال فرنگان مىشدند ، يك نفس از آن طايفه بيرون نمىرفت . امّا چون ارادهء الهى به آن تعلّق نگرفته بود ، آن جماعت\r\n\r\n","description":"","footnote":"","page_name":" 3436 ","page_number":468},
  {"content":"\r\n\r\nمطلقا به سخن پادشاه خود كه غير صلاح ايشان بود عمل نكردند . آخر الأمر ، چندان پشيمانى خوردند ، و امّا سودى نداشت .\r\nالقصّه چون صلاح الدّين بنابر صوابديد امرا از راه كيفركا « 1 » متوجّه عكّا گشت ، فرنگان پيش از ايشان به آنجا رسيده ، از راه راست آمده شهر را محاصره كرده بودند و كنار دريا را فرو گرفته . صلاح الدّين چون به آنجا رسيد بر همه مشخّص شد كه خلاف رأى صلاح الدّين نمىبايست كردن . اكنون چون كار از دست رفته بود ، صلاح الدّين فرمود تا خيمهء او را بر تلّ كيسان « 2 » زدند و ميمنهء او تا به تلّ غياظيه « 3 » رسيد ، و ميسرهء او تا به كنار نهر جارى « 4 » ، و عقب اردوى او به صفوريّه كشيده بود . و از اطراف و جوانب روزبه‌روز سپاه بر صلاح الدّين جمع مىشدند ، و از موصل و ديار بكر و سنجار و ساير بلاد جزيره مردم بسيار به ملازمت صلاح الدّين آمدند . و مظفّر الدين بن زين الدّين ، صحاب حرّان و رها با لشكرى آراسته به ملازمت رسيد . همچنين برادرزادهء صلاح الدّين ، تقى الدّين ، نيز لشكر بسيار همراه آورده به ملازمت عمّ خويش سرافراز گرديد . و تا غزّهء ماه شعبان هردو طايفه دربرابر يكديگر فرود آمده بودند و نبردى مردانه مىكردند . و گاه بودى كه فوجى از طرفين برآمده به يكديگر مىتاختند و دستبردى مىنمودند ، تا آنكه غرّهء شعبان ، صلاح الدّين مستعد شده به ميدان درآمد ، و ميمنه و مسيره و قلب و جناح آراسته متوجّه حرب گشتند . و از آن جانب نيز مركيس با امراى فرنگ آراسته متوجه حرب گشتند .\r\nو بعد از تلاقى فريقين ، نايرهء قتال و جدال اشتعال يافت . ميمنهء صلاح الدّين ميمنهء فرنگ را برداشته خود را به شهر عكّا رسانيد و حسام الدّين ابو الهيجاء « 5 » [ سمين 
  ] كه از امراى بزرگ كردان حكميه بود ، به حكم صلاح الدّين به عكّا درآمده قرار گرفت . و از جانب ميمنهء فرنگ راه شهر عكّا باز شد و مانع از ميان برخاست ، و سپاه اسلام تمام اردوى فرنگانى را كه از جانب ميمنهء شهر فرود آمده بودند غارت كردند و اسباب و اموال بسيار به دست آوردند . امّا اگر همچنان تا شام با ميسره و باقى قشون‌هاى ايشان جنگ مىكردند ، بالكلّيه كفار را مستأصل مىكردند . امّا مسلمانان به مجرّد اينكه از طرف ميمنه راه شهر عكّا را از دست فرنگان گرفته متصرّف شدند ، دست از جنگ داشتند و به تاخت و تاراج مشغول شدند ، و فرنگان اين معنى را غنيمت دانسته مجروحان خود را جمع كرده روى به جانب دست چپ شهر عكّا رفته در خندقى كه كنده بودند ، فرود آمدند . و نصف شهر در محاصرهء ايشان بود و نصف ديگر در\r\n\r\n\r\n","description":"","footnote":"\r\n( 1 ) . شايد كفركنّا . شهرى در فلسطين .\r\n( 2 ) . منطقه‌اى در دشت عكا .\r\n( 3 ) . متن : عياضيه .\r\n( 4 ) . م : نهر جارحى ؛ ق : نهر جارمى .\r\n( 5 ) . ق : ابو الهيجا حسام الدّين .\r\n","page_name":" 3437 ","page_number":469},
  {"content":"\r\n\r\nدست سپاه اسلام . و صلاح الدّين ذخيرهء بسيار از آزوقه و سلاح به اندرون فرستاد و محافظت آن به امير حسام الدّين ابو الهيجا حواله نمود . و آن روز هريكى از اين دو طايفه بازگشته به جاى خود قرار گرفتند .\r\nاگرچه غلبهء تمام از جانب مسلمانان بود و جمعى كثير از بزرگان فرنگ به قتل رسيده بودند ، امّا هنوز بالكلّيه مغلوب نشده بودند ، و در خندقى كه كنده بودند ، درآمده ، اطراف خود را مستحكم نموده نشستند . تا آنكه بعد از پنج روز - كه ششم شهر شعبان باشد - امراى صلاح الدّين جمعى با سپاه خود سوار شده روى به اردوى فرنگان نهادند . هرچند در بيرون خندق ايشان شوخىها كردند مطلقا فرنگان از اندرون خندق قدم بيرون ننهادند و از خيمه‌هاى خود بيرون نمىآمدند ، و مسلمانان دليرى نمىكردند كه به اندرون خندق توانند رفت . بنابراين ، ناچار جنگ نكرده بازگشتند .\r\nبعد از آن خبر رسيد كه فرنگان از آن طرف اردوى خود ، اكثر اوقات بيرون مىآيند و كاه و هيزم فراوان براى خود [ از 
  ] بيرون مىبرند . جمعى از عربان چون اين خبر شنيدند ، بىرخصت صلاح الدّين با يكديگر متّفق شده شباشب از اردوى خود بيرون رفته جاسوس خود را پيش انداخته ، راست به همان موضعى كه جاسوس خبر آورده بود رفته ، در كمينگاه‌ها پنهان شدند . تا آنكه بعد از دو سه ساعتى فرنگان به عادت خود بيرون آمده پياده‌ها را به علف و هيزم جمع كردن متفرّق ساختند و خود از پشت مراكب خود پايين آمده به خواب رفتند .\r\nعربان از كمينگاه برآمده تمامى فرنگان را به قتل رسانيده سرهاى ايشان را با مال و اسباب و اسب و سلاح ايشان برداشته ، پيش صلاح الدّين آوردند . چون آن سرها را ديد بسيار خوشحال گرديده [ 167 ب 
  ] هريكى از آنان را به عنايات شاهانه سرافراز گردانيد .\r\n\r\nذكر واقعهء كبرى و محاربهء عظمى كه نوبت دويم ميانهء صلاح الدّين و فرنگان در ظاهر شهر عكّا واقع شد\r\nو تفصيل اين واقعه در تواريخ معتبره چنين آورده‌اند كه چون مسلمانان از نصف شهر عكّا فرنگان را دور ساختند ، راه براى آمدوشد خود به شهر عكّا پيدا كردند و آزوقهء بسيار به شهر بردند . و از امراى كبار امير حسام الدّين ابو الهيجا نيز به اندرون رفت و صلاح الدّين قدرى خاطرجمع ساخته پارهء لشكر خود را بر سر راه انطاكيه فرستاد كه مبادا بيموند فرنگى ، صاحب انطاكيه ، به مدد ايشان رسد . و پارهء ديگر بر سر راه مدينهء صور فرستاد كه اگر امداد به ايشان مىآمده در راه منع او كرده نگذارند كه به اين جماعت قوّت تازه برسد ، هنوز سپاه مصر به صلاح الدّين نرسيده بود . بنابراين ، فرنگان جمع شده با يكديگر مشورت كردند و گفتند :\r\n\r\n","description":"","footnote":"","page_name":" 3438 ","page_number":470},
  {"content":"\r\n\r\n« اكنون كه لشكر مصر به صلاح الدّين نرسيده بر ما اين‌چنين غلبه كرده . فردا يا پس‌فردا كه سپاه مصر با برادرش ، ملك عادل ، با لشكر خود به او ملحق شوند ، يك كس ما را زنده نخواهند گذاشت . پس مصلحت ما آن است كه پيش از آنكه ملك عادل با لشكر خود به او ملحق گردند به او يك جنگ ديگر بكنيم ؛ خصوصا در اين وقت كه وى اكثر سپاه خود را به اطراف و جوانب فرستاده و راه امداد ما بسته و الحال خود با جمعى معدود در مقابل ما نشسته . »\r\nالقصّه فرنگان بر اين قرار داده به تاريخ بيستم شهر شعبان على الصباح مسلّح و مكمّل شده زياده از مور و ملخ بيرون آمدند . سپاه صلاح الدّين را بر اين حال اطّلاع نبود . هريكى به ضروريات خود متفرّق شده بودند و به ديهات حوالى آنجا رفته بودند . و صلاح الدّين چون بر اين حال اطّلاع يافت ، ميمنه را به برادرزادهء خود ، تقى الدّين ، سپرده و ميسره را به جمعى از امرا حواله كرد و خود با لشكر ديار بكر و جزيره در قلب قرار گرفت . و از براى صلاح الدّين بر بلندى [ اى 
  ] كه در آن صحرا واقع بود خيمه‌اى كوچك زده بودند و صلاح الدّين به خود نشستن در خيمه قرار نتوانست داد . بالضّروره سوار شده پيش خيمه بايستاد كه به يك بار فرنگان بر ميمنهء صلاح الدّين حمله آوردند . و چون همراه تقى الدّين در ميمنه بسيار جماعت نبود ، تقى الدّين جنگ گريز مىكرد « 1 » و اندك از جاى خود كبيده « 2 » شد .\r\nصلاح الدّين چون ديد كه فرنگان تقى الدّين را زير كرده عن‌قريب است كه ميمنه را بالكلّيه از پيش برمىدارند و به مجرّد روى گردانيدن ايشان هزيمت صورت خواهد يافت ، جمعى از سپاه قلب را به مدد تقى الدّين فرستاد . و چون فرنگان ديدند كه صلاح الدّين قلب را خالى كرده سپاه را به ميمنه فرستاد . فوجى عظيم از ايشان مانند سيل روى به قلب نهاده سپاه قلب را درهم شكستند و نزديك به خيمهء صلاح الدّين درآمدند . در اين وقت چون حق سبحانه تعالى حامى آن پادشاه ذىجاه بود ، فرنگان چون از عقب خود بازگشته ديدند كه از فوج خود بسيار دور افتاده‌اند . صلاح الدّين خيمه را گذاشته گريختگان را فرياد مىكرد و بر جنگ تحريص مىنمود كه در اين اثنا ، ميسرهء صلاح الدّين از عقب آن فوج فرنگان درآمده شروع در كشتن ايشان كرد . از آن جانب صلاح الدّين نيز جمعى كثير را كه مىگريختند بازگردانيده روى به آن كفّار نهاده آن‌چنان كشش و كوشش كردند كه از آن جماعت يك كس زنده بيرون نرفت .\r\nالقصّه ، اگرچه اوّل سپاه اسلام بسيار زبون و مغلوب ظاهر شده بودند ، امّا آخر الأمر ، تقى الدّين عمر ، صاحب ميمنه ، نيز غالب گشته و ميسرهء صلاح الدّين ، خود ، آن‌چنان كارى نكرد كه شرح آن به تحرير يا به تقرير توان بيان نمود . فرنگان روى به هزيمت\r\n\r\n\r\n","description":"","footnote":"\r\n( 1 ) . ق : جنگ در گريز مىكرد .\r\n( 2 ) . كبيدن : از جاى گشتن - برهان قاطع .\r\n","page_name":" 3439 ","page_number":471},
  {"content":"\r\n\r\nنهادند و زياده از ده هزار سوار فرنگ در آن معركه به قتل رسيدند ، و پيادهء ايشان خود از حساب بيرون بود ، و جمعى كثير از اعيان و امراى ايشان دستگير شدند . از آن جمله مقدّم داويه ، كه صلاح الدّين يك بار او را گرفته خلاص كرده بود ، در اين معركه باز گرفتار شد . اين نوبت چون نظر صلاح الدّين بر وى افتاد ، بىتوقّف حكم به قتلش فرمود .\r\nو از سپاه صلاح الدّين نيز جمعى كثير كشته شدند . از اعيان امراى او امير مجلّى بن مروان « 1 » و ظهير ، برادر فقيه عيسى هكّارى ، كه از امراى عظيم الشأن صلاح الدّين بود و شجاعت با علم جمع كرده و ايالت بيت المقدّس به وى تعلّق داشت . و حاجب خليل هكارى ، كه او نيز از مقرّبان صلاح الدّين بود . و بر بالاى آن تلّ كه خيمهء صلاح الدّين بر آن نصب كرده بودند ، شيخ جمال الدّين ابو على بن رواحهء حموى را - كه باوجود كثرت علم ، در شعر عرب سرآمد روزگار بود - به قتل رسانيدند . و جدّ او عبد اللّه بن رواحه از اصحاب رسول اللّه ( ص ) بود و در معركهء مؤته در دست روميان به قتل رسيده [ 168 الف 
  ] بود .\r\nالقصّه اگرچه مردم خوب صلاح الدّين بسيار كشته شدند ، امّا آخر نسيم ظفر و نصرت بر پرچم علم او وزيد . و از جملهء اسيران ، سه عورت فرنگيه مسلّح و مكمّل شده بر پشت اسب در معركهء كارزار آن‌چنان حرب مردانه مىكردند كه هيچ‌كس گمان آن نبود كه ايشان عورت باشند ، بلكه هرسهء ايشان را از جملهء شجاعان آن معركه مىدانستند ، و آخر الأمر بعد از گرفتارى ايشان ظاهر شد كه آنها عورات بودند .\r\nو چون اين‌چنين فتح روى نمود صلاح الدّين مىخواست كه گريختگان فرنگ را تعاقب نموده بالكلّيه ايشان را مستأصل سازد كه از عقب اردوى او فرياد برآمد و خبر رسيد كه رجال‌هاى پراكندهء فرنگ به تاراج اردوى اهل اسلام دست دراز كرده اموال و اسباب مردم را غارت مىكنند . بنابراين صلاح الدّين ترك تعاقب ايشان نموده به جانب اردوى خود بازگشت و جمعى كثير از آن پياده‌هاى بيكار را به قتل رسانيد و مردمى كه اوّل‌بار هزيمت يافته بودند ، بعضى از حدود طبريه و بعضى از نواحى بيت المقدّس و بعضى از حوالى دمشق بازگشته به اردو پيوستند . و از فرنگان آنچه از شمشير مجاهدان راه خدا خلاص شده بودند بازرفته در خندق خود جمع شدند و از روى ترس و بيم تمام آن شب گذرانيدند و گمان ايشان آن بود كه صلاح الدّين البته از عقب ايشان خواهد آمد ، امّا چون از آن ترس و بيم كه داشتند خلاص شدند ، صباح پاره‌اى از ترس و بيم ايشان كم گشت و باز در مقام استعداد و ضبط خود شده قرار به آن دادند كه بار ديگر نيز جنگ خواهيم كرد .\r\n\r\n\r\n","description":"","footnote":"\r\n( 1 ) . ق : محلى بن مروان .\r\n","page_name":" 3440 ","page_number":472},
  {"content":"\r\n\r\nو در اين وقت به‌واسطهء غفونت هواى آن موضع مزاج صلاح الدّين از اعتدال انحراف يافت ، و باوجود آنكه صلاح الدّين اكثر كشتىهاى فرنگ را فرموده بود كه در آب رودخانه كه از پيش خيمه‌گاه فرنگان مىگذشت انداخته بودند آن‌چنان هواى آن حوالى قريب به سه چهار فرسخ متعفّن شده بود كه نزديك بود كه در اردوى صلاح الدّين و با و طاعون به‌هم رسد و اكثر مردم بيمار شده ، و صلاح الدّين را نيز مرض قولنج روى به اشتداد نهاد . بنابراين ، جمعى از حكما و اطبّا كه در ملازمت او مىبودند به عرض رسانيدند كه « اصلاح مزاج پادشاه موقوف به آن است كه از اين موضع انتقال نموده به جايى فرود آيد كه شائبهء اين تعفّن در آنجا نباشد . » پس صلاح الدّين كس پيش امير حسام الدّين ابو الهيجا - كه در اندرون شهر عكّا بود - فرستاده او را در باب محافظت شهر و مدافعت كفّار مبالغهء بسيار نمود و آزوقهء بسيار جهت سپاه او فرستاده در بيست و چهارم شهر رمضان « 1 » از آن موضع كوچ كرده عنان عزيمت به صوب خروبه « 2 » منعطف داشت .\r\nو به مجرّد برآمدن و كوچ كردن صلاح الدّين ، فرنگان از خندق درآمده ، گرداگرد شهر عكّا را محاصره نموده شروع در خندق كندن و حصار ساختن اهتمام و سعى تمام نمودند . و چون اين خبر به سمع صلاح الدّين رسيد بسيار متأثر شد . امّا چون به‌واسطهء شدّت بيمارى قدرت بر آن نداشت كه متوجّه دفع ايشان تواند شد علاج غير از توقّف نبود . ( آخر الأمر ، چون كار از دست رفت و اهالى شهر عكّا كس فرستاده اظهار عجز خود نمودند ) « 3 » جمعى از امراى صلاح الدّين به عرض رسانيدند كه « چون پادشاه اسلام به‌واسطهء ضعف به دفع كفّار نمىتوانند پرداخت و آن جماعت روزبه‌روز قوّت پيدا مىكنند ، اگر همانا جمعى از امرا تعيين نموده شود كه دفع ايشان نمايند عين مصلحت خواهد بود . » صلاح الدّين گفت كه « مرا نيز اين معنى به خاطر مىرسد ، امّا از آن مىترسم كه ايشان بروند و كارى نسازند ، بلكه هزيمت يافته بازگردند و در آن مفسده بيشتر از پيشتر حاصل شود . »\r\nالقصّه چون صلاح الدّين تجويز گرفتن « 4 » آن را نمىكرد ، فرنگان فرصت غنيمت دانسته اهالى عكّا را به تنگ آوردند . و حصار در دور خود آن‌چنان به استحكام رسانيدند كه اگر صلاح الدّين نيز مىآمد خاطر ايشان از وى جمع مىبود . همچنين ميانهء حسام الدّين ابو الهيجاء - كه والى شهر عكّا بود - و فرنگان هرروز كارزار قايم بود . تا آنكه در منتصف شهر شوّال ملك عادل با لشكرى عظيم و استعداد تمام متوجه دفع فرنگان شد . و از آن جانب صلاح الدّين\r\n\r\n\r\n","description":"","footnote":"\r\n( 1 ) . الكامل : چهارم رمضان .\r\n( 2 ) . م ، ق : حزونه ؛ ش : خرونه . قلعه‌اى در شمال درياى شام مشرف بر شهر عكا .\r\n( 3 ) . مطلب بين ( ) از اضافات « ق » است .\r\n( 4 ) . ش : تجويز گرفتن و رفتن .\r\n","page_name":" 3441 ","page_number":473},
  {"content":"\r\n\r\nنيز سپاه شام و ديار بكر و جزيره و موصل را مهيا ساخته روانهء آن صوب گردانيد كه در ملازمت برادرش ، ملك عادل ، بوده در باب دفع شرّ كفّار فرنگ مساعى جميله به ظهور رسانند . و هنوز ملك عادل به نواحى عكّا نرسيده بود كه از راه دريا امير لؤلؤ ، كه كشتىهاى مصر حوالهء او بود ، با سپاه بسيار و آزوقهء بىشمار از راه دريا خود را به عكّا رسانيد ، و اهالى عكّا از آن ممرّ بسيار خوشحال گشتند و قوّت تمام گرفتند . و باقى [ 168 ب 
  ] احوال ايشان در وقايع سال آينده مذكور خواهد شد .\r\nو از جمله وقايع اين سال آنكه در ماه صفر خليفه ناصر لدين اللّه پسر خود را وليعهد خود ساخته در بغداد و ساير بلاد عراق عرب در خطبه اسم او را به ولايت‌عهدى داخل گردانيد . و در ماه شوّال اين سال خليفه نيز لشكرى انبوه بر سر تكريت - كه صاحب آن ، امير عيسى ، به دست برادران خود به قتل رسيده بود - فرستاده آن شهر را بعد از محاربه و كارزار بسيار جبرا و قهرا فتح نموده ، و برادران امير عيسى به بغداد آمده ملازمت خليفه اختيار كردند و اقطاعات لايقه گرفته در سلك ملازمان خليفه منتظم گرديدند .\r\nو هم در اين سال ضياء الدّين عيسى هكارى ، كه از امراى اسديّه بود و در پيش صلاح الدّين كمال اعتبار و شأن داشت ، ( در خروبه ) وفات يافت .\r\n\r\n","description":"","footnote":"","page_name":" 3442 ","page_number":474},
  {"content":"\r\n\r\n\r\nذكر وقايع سال پانصد و هفتاد و ششم از رحلت خير البشر\r\nدر اوايل اين سال صلاح الدّين از آن مرض بالكلّيه شفا يافت و مزاج وى به حالت اولى بازآمد .\r\nبنابراين ، در ماه صفر اين سال از خروبه به رسم شكار بيرون رفت و جمعى كثير از سپاه خود را به رسم قراولى و يزك « 1 » به جانب عكّا فرستاد . قبل از رسيدن قراول صلاح الدّين به حدود عكّا ، ميانهء فرنگان و يزك اسلام كه از قلعهء عكّا بيرون آمده بودند جنگ واقع شده بود و در آن جنگ چون تير لشكر اسلام آخر شده بود ، فرنگان هجوم آورده جمعى كثير از ايشان را به قتل رسانيدند و سپاه اسلام « 2 » طاقت مقاومت نياورده روى به گريز نهادند و خلقى بسيار در اين گريختن از ايشان به قتل رسيد و جمعى كثير اسير و دستگير شدند . و اين جنگ ميانهء ايشان از صباح تا وقت خفتن قايم بود . و چون ظلمهء شب عالم را فروگرفت هريكى به منازل خود بازگشتند .\r\nو چون اين خبر به صلاح الدّين رسيد از روى استعجال و سرعت هرچه تمام‌تر بعد از يك روز به آنجا رسيد و همان ساعت بر تل كيسان خيمه زد و ميمنه و ميسره به جاى خود فرود آمدند . و فرنگان مطلقا ملتفت جنگ صلاح الدّين نمىشدند ، و از آن جانب خندق و حصار بلند ساخته در مقام گرفتن شهر عكّا سعى و اهتمام مىكردند . و در اين وقت سه برج از چوب ساخته بودند كه هربرجى پنج طبقه داشت و در هر طبقه زياده از صد نفر قرار گرفته و اطراف و جوانب آن برج‌ها را به چرم‌هايى كه به‌واسطهء دبّاغت آن با رويه‌اى كه از تاثير آتش و سوختن آن مانع مىبودند پوشيدند . و آن برج‌ها را بر گردونه‌هايى بسته رو به شهر عكّا نهادند و از سه طرف آن شهر آن برج‌ها را به نزديك رسانيده بر شهر مشرف شدند ، و هرچند از\r\n\r\n\r\n","description":"","footnote":"\r\n( 1 ) . مقدمهء لشكر ، ديده‌ور . - فرهنگ معين .\r\n( 2 ) . متن : فرنگان .\r\n","page_name":" 3443 ","page_number":475},
  {"content":"\r\n\r\nاندرون شهر آتش و نفت بر آن برج‌ها مىانداختند مطلقا اثر نمىكرد . و فرنگان رقص‌كنان و فريادزنان برج‌ها را به جانب شهر مىكشيدند . و با خود يقين كرده بودند كه همين لحظه شهر را خواهند گرفت .\r\nمردم شهر و سپاه او از آن جهت كه هرچند آتش مىانداختند ، اثر نمىكرد بسيار نااميد شده كس پيش صلاح الدّين فرستاده معروض داشتند كه فرنگان اين‌چنين كارى كرده و از سه طرف شهر به اين نحو هجوم آورده‌اند و چون آتش ما بر ايشان درنمىگيرد ، ايشان دليرانه خود را به جانب شهر مىكشند و در هر برجى پانصد كس سوار شده آن‌چنان گردونه‌ها را تعبيه كرده كه به اندك اشاره چنان بر روى زمين مىدود كه هيچ اسبى تازى به آن سرعت نمىتواند دويد . غرض كه اگر در باب امداد ما فكر كردى اميد خلاص هست ، و الّا شهر را عن‌قريب مىگيرند و تمام مسلمانان را به قتل مىرسانند و زن و فرزند ما را اسير مىكنند .\r\nصلاح الدّين چون اين خبر شنيد ، فى الحال با جميع سپاه خود سوار شده روى به آن طرف نهاد ، و از اطراف و جوانب ايشان فوج‌ها تعيين كرد كه شايد ايشان دست از شهر بازداشته به دفع اينان پردازند . فرنگان اوّل حال مطلقا متوجّه ايشان نمىشدند و همچنان متوجّه گرفتن شهر بودند . آخر الأمر ، چون ديدند كه سپاه بيرون بيداد مىكنند و عن‌قريب است كه از خندق ايشان گذشته به اندرون درآيند ؛ چه ، آن جماعت قليل ايشان از براى محافظت خندق گذاشته بودند از مقاومت و مدافعت سپاه بيرون عاجز آمده ، فرياد برآوردند ، چنانچه فرنگان دانستند كه نگاهبانان خندق مغلوب شدند . بنابراين ، سپاه خود را به دو قسم ساخته ، قسمى را به دفع سپاه بيرون فرستادند و بعضى را همچنان بر برج‌ها كه مىكشيدند . تا آنكه به ديوار حصار شهر نزديك شدند . و مسلمانان اندرون قرار به آن دادند كه شهر را همين لحظه خواهند گرفت ؛ چه ، آنها را هيچ حيله در دفع آن برج‌ها نمانده بود . در اين وقت حق سبحانه تعالى سببى ساخت كه موجب زوال آن طايفه شد . [ 169 الف 
  ]\r\nو كيفيّت آن لطف الهى را چنين آورده‌اند كه شخصى از مردم دمشق كه هميشه اوقات را به شعبده‌بازى و اقسام آتش‌بازى و تركيب ادويه كه آتش را قوّت مىدهد صرف مىكرد در شهر عكّا بود ، و يكى از اهالى عكّا بر حقيقت احوال او اطّلاع داشت . او را طلب داشته گفت كه « اى مرد ! آدمى تو ، مسلمانى و مىبينى كه مسلمانان را چه روز پيش آمده . هرچند آتش در اين برج‌ها مىاندازند فايده نمىكند . عن‌قريب است كه كفّار اين شهر را مىگيرند و تمام مسلمانان را به قتل مىرسانند و زن و فرزند ايشان را به اسيرى مىبرند . اگر توانى كارى كرد كه اين برج‌ها سوخته شوند كمال حق بر اهل اسلام خواهى داشت . » آن شخص قبول كرد و گفت : « من آن برج‌ها را مىسوزانم . »\r\n\r\n","description":"","footnote":"","page_name":" 3444 ","page_number":476},
  {"content":"\r\n\r\nپس آن شخص به‌اتّفاق آن مرد برخاسته پيش امير قراقوش و امير حسام الدّين آمد و معروض داشت كه « اين مرد كه آتش به منجنيق مىاندازد حكم فرمايند كه آنچه من مىدهم در منجنيق نهاده بيندازند ، كه اميد چنان است كه آن برج‌ها سوخته شود . » اوّلا اعراض كرد كه « اين استادان و آتش‌بازان از همه‌چيزها انداخته هيچ اثر نكرد . الحال تو چه خواهى كرد كه تأثير كند ؟ » جمعى از حضار مجلس به امير قراقوش گفتند : « آنچه اين مرد مىگويد در آن هيچ قصورى به ما نمىرسد . حكم فرمايند كه آنچه وى مىدهد منجنيق به آنان بيندازند . شايد كه حق سبحانه تعالى در دست آن تأثيرى نهاده باشد . » امير قراقوش و امير حسام الدّين ابو الهيجا ، منجنيقيان را حكم فرمود [ ند 
  ] كه آنچه اين مرد به شما مىدهد نوعى كنيد كه در آن برج‌ها بيفتد .\r\nپس آن مرد اوّلا چند ديگچهء سفالى پر از ادويه ساخته بىآتش به ايشان داد كه بيندازند .\r\nچون انداختند آن ادويه در ميان برج مانند ريگ پراكنده شد . فرنگان از انداختن آن ريگ‌ها بسيار متعجّب گرديدند و خنده‌ها زدند و آن را حمل بر ريگ كرده با يكديگر گفتند كه الحال عجز ايشان به جايى رسيده كه ريگ در منجنيق مىاندازند . بعد از آن چون آن مرد دانست كه آن داروها در برج پهن شده ريگ پر آتش و نفت كرده در منجنيق بينداخت . به مجرّد رسيدن اين آتش به آن ادويهء آن برج آن‌چنان درگرفت كه به‌هيچ‌وجه فرونشاندن آتش آن به آب و خاك ممكن نبود . فرنگان چون آن حالت را مشاهده كردند آن برج را گذاشته گريختند و به برج ديگر برآمده او را بنياد كشيدن كردند . مىخواستند كه آن دو برج را به ديوار شهر رسانيده به اندرون درآيند كه آن مرد باز آن ادويه را بر آن برج‌ها ريخت و متعاقب آن آتش انداخت ، چنانچه در يك لحظه هرسه برج كه فرنگان در مدّت زياده از سه ماه ساخته بودند و چندين اسباب و آلات خرج كرده بودند ، آن‌چنان بسوختند كه اثرى از آثار آنها به‌غير از خاكستر نماند و جمعى كثير از فرنگان در آنجا هلاك شدند ، و باقى به حال ابتر و پريشان بازگشته به خيمه‌هاى خود درآمده متحيّر ماندند .\r\nامير حسام الدّين ابو الهيجا آن مرد را پيش صلاح الدّين فرستاده و صلاح الدّين به وى اموال و جايگير لايق داد . امّا آن مرد آزاده از كمال همّتى كه داشت يك دينار از آنچه صلاح الدّين به او ارزانى داشت نگرفت و جايگير او را نيز قبول نكرد و گفت : « من اين كار محض از براى خدا كردم ، نه از براى طمع از شما . »\r\nو در اين وقت از اطراف و جوانب امراى صلاح الدّين رسيدند . اوّلا امير عماد الدّين زنگى بن مودود ، صاحب سنجار و ديار جزيره ؛ و بعد از آن علاء الدّين ، پسر عزّ الدّين مسعود ، حاكم موصل ، و بعد از وى زين الدّين يوسف ، صاحب اربل . و هريكى از اين امرا كه به اردوى صلاح الدّين ملحق مىشدند . اوّلا با لشكر خود به كنار خندق فرنگان مىرفتند و جنگ مردانه\r\n\r\n","description":"","footnote":"","page_name":" 3445 ","page_number":477},
  {"content":"\r\n\r\nمىكردند . بعد از آن به ملازمت صلاح الدّين مىرسيدند . و هم در اين اثنا ، خبر رسيد كه از جانب مصر كشتى چند پر از آزوقه به عكّا مىآيند . فرنگان چون اين خبر شنيدند ، كشتىهاى جنگى خود را مستعد ساخته روى به آن كشتىها نهادند كه نگذارند آزوقه به شهر عكّا رسد .\r\nبنابراين ، صلاح الدّين چون بر اين حال اطّلاع يافت ، با جميع سپاه خود سوار شده روى به كنار دريا نهاد . و در بحر و برّ ميانهء ايشان كارزار درگرفت . آخر الأمر ، مسلمانان غالب آمده يك كشتى فرنگ را پر از مردم و سلاح گرفته كشتىهاى خود را به سلامت به پاى قلعهء عكّا رسانيدند .\r\nو از جمله وقايع اين سال آنكه جمعى كثير از رهبانان به‌واسطهء گرفتن بيت المقدّس نزد ملك آلمان « 1 » - كه در آن‌وقت از اعظم سلاطين فرنگ بود و از سلاطين آن طايفه هيچ احدى به شوكت و حشمت و كثرت سپاه به او نمىرسيد و همه اطاعت و انقياد او مىكردند - رفته ، او را بر گرفتن بيت المقدّس از دست صلاح الدّين ترغيب و تحريص نموده لشكرى فراوان به جانب بلاد اسلام بيرون آوردند . [ 169 ب 
  ] و چون خبر توجّه او به قيصر روم رسيد ، قيصر پيش صلاح الدّين فرستاده او را از توجّه ملك آلمان ، كه در نواحى شهر قسطنطنيه بود ، پيغام و اعلام داد كه « خاطر تو بايد از ممر ملك آلمان جمع باشد ، كه من او را نمىگذارم كه از ولايت من عبور كند . »\r\nامّا وقتى كه ملك آلمان به حدود قسطنطنيه رسيد ، آن‌مقدار لشكر و شوكت همراه داشت كه قيصر روم را قدرت ممانعت او نبود . بنابراين ، از ممانعت وى دست بازداشت ، تا آنكه ملك آلمان از خليج قسطنطنيه گذشت و به بلاد اسلام درآمد . قيصر روم در اين وقت كارى كه كرد اين بود كه رعاياى ملك آلمان را كه از عقب وى غلّه به اردوى او مىرسانيدند ، منع كرد و آن‌چنان در آن باب مبالغه نمود كه در اردوى ملك آلمان قحط پيدا شد .\r\nالقصّه چون ملك آلمان به آن ولايت درآمد و به ولايت قلج ارسلان « 2 » بن مسعود بن قلج ارسلان بن سليمان بن قتلمش بن سلجوق پا نهاد ، تركمانان از اطراف و جوانب اردوى وى به طريق قزاقى « 3 » درآمده هركس كه از اردوى او بيرون مىآمد مىربودند ، و شب‌ها آنچه ممكن و مقدور ايشان بود به دزدى از ايشان مىربودند و مردم ايشان را مىكشتند . و چون موسم سرما بود و در آن ولايت برف و سرما بيش از جميع ولايات مىباشد ، اكثر سپاه ملك آلمان از گرسنگى و سرما و دزدى تركمانان هلاك شدند ، چنانچه ثلث لشكر ملك آلمان ، بلكه زياده از آن ضايع گشت . مع هذا ملك آلمان را غيرت سلاطن بر اين داشت كه تا بيت المقدّس نگيرد\r\n\r\n\r\n","description":"","footnote":"\r\n( 1 ) . كنراد سوّم .\r\n( 2 ) . الكامل : ملك قطب الدّين ملكشاه بن قلج ارسلان .\r\n( 3 ) . ق : قراقى .\r\n","page_name":" 3446 ","page_number":478},
  {"content":"\r\n\r\nبازنگردد . تا آنكه به نزديك قونيه - كه دار السّلطنهء قلج ارسلان بود - رسيد .\r\nقلج ارسلان پسر خود ، قطب الدّين ملكشاه ، را با فوجى از سپاه فرستاد كه شايد ممانعت او توانند نمود . و چون قطب الدّين كثرت سپاه او ملاحظه نمود ، دانست كه از وى مقاومت و مدافعت او به‌هيچ‌وجه متصوّر نيست . بالضّروره بازگشت ، پيش پدر خود درآمد . و چون اكثر فرزندان قلج ارسلان از وى رويگردان شده هريكى ناحيه‌اى از ولايت او را متصرّف شده بودند « 1 » و قلج ارسلان خود از مدافعت ملك آلمان عاجز بود ، مع هذا قبل از آمدن او به صلاح الدّين مكرّر مىنوشت كه « خاطر شما بايد جمع باشد از ممر ملك آلمان كه ان شاء اللّه تعالى او را در همين ولايت مستأصل خواهيم ساخت . » اكنون چون ملك آلمان باوجود آنكه اكثر سپاه او از گرسنگى در سرما مرده بودند ، به حدود قونيه رسيده ، آن‌مقدار شوكت و عظمت داشت كه قلج ارسلان تعقّل مقاومت او نمىتوانست كرد .\r\nو چون حاكم آلمان به ظاهر قونيه رسيد ، تحفه‌اى چند جهت قلج ارسلان فرستاده به او پيغام فرستاد كه « غرض ما گرفتن ولايت تو نيست . مقصد ما بيت المقدّس است . اكنون چون ما مهمان توايم وظيفهء مهماندارى آن است كه رعاياى خود را بفرمايى كه از غلّه و عليق مراكب آنچه در اردوى ما به كار باشد به فروختن بياورند . و جمعى از امراى خود را همراه من بفرست كه در اين راه رعايا را منع كند كه دست خود از شب‌دزدى نگاه‌داشته آسيبى به مردم نرسانند . »\r\nقلج ارسلان چون قوّت ممانعت او نبود و يقين مىدانست كه اگر سخن او نشنود قونيه را به يك اشاره خراب مىكند و دمار از روزگار وى برمىآورد ، بنابراين ، جمعى از امراى خود را همراه او فرستاد « 2 » و رعاياى خود را حكم نمود كه به اردوى او غلّه و عليق و ساير ما يحتاج را گرفته برده بفروشند . پس ملك آلمان عنان به جانب بلاد ارمن منعطف داشت . و چون در ولايت قلج ارسلان رعايا به منع آن امرا ممتنع نمىشدند و هرشب از اطراف و جوانب اردوى ملك آلمان دزدى مىكردند و مردم ايشان را به قتل مىرسانيدند ، ملك آلمان فرمود كه امراى قلج ارسلان را گرفته محبوس گردانيدند و جمعى از آنها در حبس او هلاك شدند و جمعى خود را فدا « 3 » داده خلاص گردانيدند .\r\n\r\n\r\n","description":"","footnote":"\r\n( 1 ) . از معروف‌ترين پسران عزّ الدّين قلج ارسلان دوّم ، يكى شاهزاده ناصر الدّين بركيارق است كه پدرش هنگام تقسيم قلمرو خود در سال 584 ه . او را حاكم قيلو حصار و نكيسار كرد . شهاب الدّين سهروردى ( مقتول 587 ه ) مدتى از مقرّبان و معلم او بود . ديگرى ملك محيى الدّين مسعود شاه بود كه حاكميت انگوريّه به او رسيد و تا 600 ه . در آن ناحيه به استقلال حكومت كرد و در اين سال در جنگ با برادر ديگرش ، ركن الدّين سليمان دوّم شكست خورد و كشته شد . و كوچك‌ترين فرزند قلج ارسلان ، غياث الدّين كيخسرو اوّل بود كه زندگى و سلطنتش با حوادث و ماجراها گذشت .\r\n( 2 ) . ابن اثير مىنويسد قطب الدّين ، بيست و چند نفر از امراى خود را كه از آنها رضايت نداشت ، به‌عنوان گروگان ، ولى در ظاهر به‌عنوان راهنما همراه آلمانىها اعزام داشت .\r\n( 3 ) . تن‌بها .\r\n","page_name":" 3447 ","page_number":479},
  {"content":"\r\n\r\nالقصّه ، چون ملك آلمان به بلاد ارمن درآمد ، صاحب آن بلاد ، لئون بن استفان بن ليون « 1 » در مقام اطاعت و انقياد ملك آلمان درآمده ، آنچه مقدور و ممكن داشت در باب خدمتكارى او تقصير نكرد و غلّه فراوان در اردوى ملك آلمان براى فروختن فرستاد . و از آنجا ملك آلمان به جانب انطاكيه روان شد . در اثناى راه به موضعى رسيد كه نهر آب روان مىگذشت .\r\nملك آلمان آن موضع را پسنديده فرمود كه آن روز بارگاه او را در كنار آن رودخانه برپاى كردند . بعد از ساعتى جهت غسل كردن به آن رودخانه درآمد . ناگاه در موضعى كه آب به كمر مردى مىرسيد ، آن‌چنان غرق شد كه هرچه تفحّص و تفتيش نمودند ، اثرى از وى پيدا نشد ، و مسلمانان از شرّ او خلاص شدند .\r\nبعد از غرق شدن ملك آلمان اكثر امرا و اعيان دولت او اتفاق كرده پسر او را كه همراه داشت به جاى او بر سرير سلطنت نشانيده و متوجّه انطاكيه شدند . بيموند « 2 » ، صاحب انطاكيه ، مراسم استقبال به جاى آورده [ 170 الف 
  ] ايشان را به رفتن عكّا ترغيب و تحريص نمود . در اثناى توجّه به انطاكيه ميانهء امراى ملك آلمان مخالفت به‌هم رسيد . بعضى گفتند كه « الحال مصلحت در آن است كه ما به جانب ولايت خود بازگرديم . » و اكثر بر آن بودند كه « مناسب آن است كه ما خود را به فرنگان عكّا رسانيده كارى از پيش ببريم . » و آن جماعت كه ميل مراجعت داشتند ، به سلطنت اين پسر راضى نبودند بلكه پسر ديگر ملك آلمان را كه در ولايت خود مانده بود به سلطنت سزاوار مىدانستند . آخر الأمر ، اين پسر با چهل هزار نفر ، كه خواهان او بودند و به سلطنت او اتفاق داشتند ، به انطاكيه رفته بعد از چند روز از آنجا به صوابديد بيموند ، صاحب انطاكيه ، متوجّه جبله و لاذقيّه شده آن بلاد را به تصرّف خود درآوردند . اما آن‌چنان وبايى در ميان ايشان پيدا شد كه از آن چهل هزار نفر زياده از يك‌هزار كس نماند . « 3 » بنابراين ، آنها از ترس آنكه مبادا جمعى از سپاه اسلام بر اموال ايشان اطّلاع يافته بر سر ايشان ريزند ، فى الحال از لاذقيه در كشتى سوار شده روى به عكّا آوردند . [ مصراع : 
  ] « صيد را چون اجل آيد سوى صياد رود . » چون دربرابر عكّا رسيدند ، ديدند كه فرنگان در عين محاصرهء صلاح الدّين گرفتارند . قطع‌نظر از عكا كرده ، روى به بلاد خود نهادند . ناگاه بادى مخالف برآمد و كشتى ايشان را درهم شكست و يك نفر هم از آن طايفه بيرون نيامد .\r\n\r\n\r\n","description":"","footnote":"\r\n( 1 ) . م : افون بن اصطفانه بن بليون ؛ ق : لافون بن اصطفانه بن ليون ؛ الكامل : لافون بن استفان بن ليون . تصحيح براساس العبر .\r\n( 2 ) . روضة الصفا : همند .\r\n( 3 ) . بنابه گزارش ابن خلدون ، چهل هزار آلمانى پس از خروج از لاذقيّه به حلب رفتند و پس از دادن كلّى تلفات در اين شهر ، به طرابلس رسيدند ، و تا به طرابلس برسند اكثر آنها تلف شده بودند و تنها هزار نفرى از چهل هزار باقى مانده بود .\r\n- العبر ، پيشين ، ص 488 .\r\n","page_name":" 3448 ","page_number":480},
  {"content":"\r\n\r\nحاصل آنكه ملك آلمان با آن حشمت و شوكت و كثرت سپاه - اكثر مورّخين برآنند كه سىصد هزار سوار همراه داشت و بعضى پانصد هزار سوار گفته‌اند ، و آنچه از تاريخ عماد كاتب « 1 » ظاهر مىشود آن است كه سىصد هزار سوار و دويست هزار پياده سپاهى بود ، غير از پياده‌ها سپاهى كه براى خدمت بودند ، و اللّه اعلم بحقايق الامور - بالكلّيه آن‌چنان مستأصل گشت كه از وى و سپاهش اثرى نماند .\r\nو در تاريخ ابن اثير مسطور است كه چون خبر ملك آلمان و گذشتن او از ولايت قلج ارسلان به سمع صلاح الدّين رسيد ، امراى خود را جمع كرده در باب ملك آلمان مشورت نمود . اكثر مصلحت چنان ديدند كه « پيش از آنكه ملك آلمان به فرنگان عكّا برسد ، ما را به جنگ او بايد رفت ، و الّا بعد از آنكه اين هردو طايفه به يكديگر ملحق شوند ، جنگ كردن با ايشان ممكن و مقدور نخواهد بود . » و صلاح الدّين خود مصلحت چنان ديد كه « آن‌قدر توقّف بايد كرد كه او نزديك به حدود عكّا رسد ، در آن‌وقت پيش از ملاقات با يكديگر ما مستعد شده به جنگ او مىرويم ، و جمعى ديگر را در كمينگاه نگاه‌مىداريم كه اگر اين فرنگان عكّا از عقب برآيند آن جماعت از كمينگاه برآمده ايشان را به سزاى لايق رسانند . »\r\nپس قرار به آن دادند ، امّا صلاح الدّين سپاه حلب و جبله و لاذقيه [ و شيزر و جاهاى ديگر 
  ] را فوج‌فوج ساخته به جانب ملك آلمان فرستاد كه هرشب بر اردوى او از اطراف و جوانب شبيخون مىزده باشند ، و از هرطرف كه ممكن نباشد تاخت و تاراج مىكرده باشند . و چون غير از مركيس ، صاحب صور ، هيچ احدى از فرنگ به آمدن ملك آلمان به اين حدود راضى نبود - چه ، همه از وى ملاحظهء آن داشتند كه اگر او در اين حدود استيلا يافت ديگر ايشان را مطلقا اعتبار نخواهد بود - قبل از آمدن به عكّا فرنگان آنجا با يكديگر اتفاق كرده سوار و پيادهء ايشان زياده از آنچه شمار توان كرد از خندق بيرون آمده روى به قشون مصر كه با ملك عادل بن ايّوب ( برادر صلاح الدّين ايّوبى ) در جانب ميمنه فرود آمده بودند نهادند . و چون مصريان دريافتند كه فرنگان متوجّه ايشان‌اند ، آنها نيز مستعد گشته صفوف قتال را آراسته و به فرمودهء ملك عادل با فرنگان به جنگ گريز كردن كشان‌كشان در ميان خيمه‌هاى خود درآمدند . و چون مصريان خيمه‌هاى خود را گذاشته قدرى به عقب رفتند ، فرنگان را يقين شد كه چون ايشان طاقت مقاومت نداشتند ترك اسباب و خيمه‌هاى خود كرده گريختند . بنابراين ، بالضّروره فرنگان ترك حزم كرده روى به خيمه‌هاى مصريان آورده به تاخت و تاراج\r\n\r\n\r\n","description":"","footnote":"\r\n( 1 ) . محمد بن محمد صفى الدين ، عماد كاتب اصفهانى ( 519 - 597 ه . ق . ) مورخ و اديب . او صاحب آثارى است همچون خريدة القصر ، البرق الشامى ، الفتح القسى فى الفتح القدسى .\r\n","page_name":" 3449 ","page_number":481},
  {"content":"\r\n\r\nدرآمدند . و مصريان در ساعت از اطراف و جوانب درآمده در ميان خيمه‌ها ايشان را به ضرب نيزه هلاك گردانيدند .\r\nو در آن روز از صباح تا پيشين قريب به ده هزار فرنگى كشته شد ، و از اين واقعه مطلقا ميسرهء سپاه صلاح الدّين خبر نيافت ، بلكه مردم ميسره به حال خود و به فراغت خاطر هريكى به عيش و عشرت خود مشغول بودند . و چون جانب ميمنهء علاء الدّين خرمشاه ، پسر عزّ الدّين مسعود ، صاحب موصل ، نزديك به اردوى ملك عادل فرود آمده بود ، سپاه مصريان نيز امداد مصريان بسيار نمودند .\r\nالقصّه ، فرنگان از اين شكست بسيار زبون شدند و شعلهء آتش فتنهء ايشان فرونشست . و مقارن اين حال روز ديگر كه تاريخ بيست و يكّم شهر جمادى الآخر باشد ، مكتوبات مشتمل بر خبر فوت ملك آلمان به اردوى صلاح الدّين و فرنگان نيز رسيد . مسلمانان از شنيدن اين خبر مسرّت‌اثر بسيار خوشحال و خرّم گشتند و با خود يقين كردند كه ديگر [ 170 ب 
  ] فرنگان را قوّت و استطاعت نمانده كه پيرامن جنگ گردند ، بلكه امروز يا فردا از سر محاصرهء شهر عكّا برمىخيزند . اتفاقا بعد از دو روز از جانب دريا كنتى بزرگ « 1 » از كنت‌هاى فرنگ « 2 » كه او را كنت هانرى « 3 » گفتندى ، و وى برادر پدرى ملك افرنسيس « 4 » بود ، كه از سلاطين عظيم الشأن فرنگ است و برادرزادهء ملك انگلتير « 5 » با اموال و اسباب بسيار و سلاح فراوان به امداد آن طايفه رسيد . ايشان به رسيدن كنت هانرى آن‌مقدار قوّت و شوكت به‌هم رسانيدند كه زياده بر آن متصوّر نبود و كنت هانرى به مجرّد رسيدن فرمود كه از اطراف شهر عكا منجنيق‌ها نصب كردند ، امّا اهالى عكّا تمكين آن نكرده ، فى الحال هجوم آورده تمامى منجنيق‌هاى ايشان را گرفته به اندرون شهر بردند . و بعد از آن هرچند كه خواستند منجنيق نصب كنند ، مردم عكّا نمىگذاشتند و دليرانه بيرون آمده جنگ مىكردند . و هرچه ايشان تعبيه مىكردند سپاه اسلام آن را رفته خراب كرده اسباب و ادوات و آلات را به درون مىبردند .\r\nو همچنين صحبت قايم بود كه روز بيست و هفتم صلاح الدّين به‌واسطهء كثرت عفونت هوا از تل كيسان كوچ كرده باز به خروبه رفت و آزوقهء اهالى عكّا به آخر رسيد . و امير ابو الهيجا و امير قراقوش مكتوبات به صلاح الدّين نوشته معروض داشتند كه « آزوقهء مردم شهر عكّا به نهايت رسيده در اين باب فكرى بايد كرد . » صلاح الدّين حقيقت آن مكتوب را به هيچ‌كس\r\n\r\n\r\n","description":"","footnote":"\r\n( 1 ) . متن : كندى بزرگ .\r\n( 2 ) . متن : كنود فرنگ .\r\n( 3 ) . متن : كند هرى . در العبر نيز به‌صورت كندهرى و در الكامل به‌صورت كنت هرى آمده است .\r\n( 4 ) . م : اقرنسيس ؛ ش : اقرسيس ؛ العبر : پادشاه افرنسيس . مراد فيليپ پادشاه فرانسه است .\r\n( 5 ) . م : انكيار ؛ ق : انگليار .\r\n","page_name":" 3450 ","page_number":482},
  {"content":"\r\n\r\nنگفت . به امير بحر ديار مصر فرمان داد كه « به مجرّد رسيدن فرمان ، چند كشتى از آزوقه و ساير ما يحتاج پر ساخته بىتوقّف مردانه خود را به عكّا رسانى . »\r\nاتّفاقا كشتىهاى مصر از ترس فرنگان قدرى تأخير كردند . بنابراين ، صلاح الدّين فرمانى ديگر به نايب بيروت نوشت كه « بايد بىتوقّف آنچه ممكن و مقدور تو باشد از آزوقه و ساير ما يحتاج به اهالى عكّا رسانيده ، كه حالت ايشان به اضطرار رسيده . » و نايب بيروت در ساعت كشتى [ ى 
  ] كلان پر از غلّه و پياز و قديد « 1 » و چهارصد قالب پنير و ساير آنچه محتاج اليه تواند بود پر كرده اهل كشتى را ملبّس به لباس فرنگان مغرب ساخته و ريش‌هاى ايشان را تراشيده و زنّارها به طرز فرنگان در ميان بسته ، روانهء عكّا گردانيد .\r\nچون كشتى از دور پيدا شد ، خوك‌ها را كه نايب بيروت از براى تدبير در آن كشتى در آورده بود بر بالاى كشتى آورده و در آفتاب نگاه‌داشتند . و چون فرنگان را نظر بر آن كشتى افتاد و تمامى مردم كشتى را به لباس فرنگان مشاهده كردند ، بسيار خوشحال گشتند . و يقين ايشان شد كه اين كشتى [ ى 
  ] است كه از مغرب به امداد ايشان برآمده . بنابراين ، مطلقا كشتىهاى خود را مستعد نساخته و به حال خود ايستاده نظاره مىكردند ، كه به يك بار آن كشتى به جانب ايشان آمده چون نزديك به شهر عكّا رسيد و به كنارى كه فرنگان ايستاده بودند محاذى گشت و بادى موافق وزيدن گرفت ، فى الحال بادبان را راست كرده روى به شهر عكّا نهادند .\r\nهرچند فرنگان فرياد مىكردند ، اهل كشتى اشاره و اظهار آن مىكردند كه « ما را باد بىاختيار مىبرد . »\r\nالقصّه ، به اين حيله خود را به شهر عكّا رسانيدند و به مردم آنجا آزوقهء يك ساله رسيد . و مقارن اين حال كشتى ديگر از جانب مغرب زمين به امداد فرنگان رسيد و در آن كشتى مكتوبى از جانب امام ايشان كه او به زبان آن طايفه « پاپ » « 2 » مىگويند و قول او نزد ايشان حكم نبىّ ايشان دارد و او در روميهء كبرى « 3 » مىباشد ، رسيد . مضمون مكتوب آنكه « بايد كه از محاصرهء عكّا دست بازندارند و از جنگ مسلمانان و كشته شدن به تنگ نيايند ، كه كشتهء شما را در آخرت مراتب بلند است . و من در تمام بلاد فرنگان مسرعان فرستاده سپاه گرم كرده‌ام ، بايد كه خاطر خود جمع داشته باشيد كه مدد به شما پياپى خواهد رسيد . » بنابراين ، به فرمودهء امام خود بار ديگر به تاريخ يازدهم شهر شوّال مستعد جنگ شده از خندق خود بيرون آمدند .\r\nو چون صلاح الدّين بر اين حال اطّلاع يافت ، در ساعت سپاه خود را مسلّح و مكمّل كرده\r\n\r\n\r\n","description":"","footnote":"\r\n( 1 ) . گوشت پاره كرده يا گوشت به درازا بريدهء خشك شده . گوشتى كه در تابستان از گوسفندان پروار جهت استفاده در زمستان آماده مىكنند و در آذربايجان آن را « قوورما » گويند . « قوورما شورباسى » سال‌ها غذاى دلچسب و لذيذ ايّام زمستان مردم اين ديار بوده است .\r\n( 2 ) . متن : پايان .\r\n( 3 ) . امپراتورى روم غربى .\r\n","page_name":" 3451 ","page_number":483},
  {"content":"\r\n\r\nمتوجّه دفع ايشان شد . ميمنه را به برادرش ملك عادل حواله فرمود ، ميسره را به عماد الدّين [ زنگى بن مودود 
  ] ، صاحب سنجار ، و تقى الدّين ، صاحب حمات ، و معزّ الدّين سنجر شاه ، والى جزيرهء ابن عمر ، سپرد . و چون ساعتى در قلب توقّف نمود چون الم قولنج بر وى زور آورد ، پسران خود را ، ملك على افضل ، و ملك ظاهر « 1 » [ غازى 
  ] و ملك ظافر [ خضر 
  ] را در قلب سپاه گذاشته خود به آن خيمهء كوچك كه از براى او بر تلّى كه در آن صحرا بود ، نصب كرده بودند رفت و مشاهدهء جنگ مىكرد ، و سپاه را بر جنگ تحريص مىنمود .\r\nو چون صفوف ابطال از جانبين همه آراسته شدند ، اوّلا فرنگان همه به يكباره متوجّه سپاه [ 171 الف 
  ] و آهسته‌آهسته به جانب شرقى رودخانه‌اى خشك كه ميانهء هردو لشكر واقع بود آمده ، ساعتى توقّف نمودند و دلير پيش نمىآمدند . صلاح الدّين چون آن توقّف را ديد پياده‌هاى تيرانداز را فرمود كه پيش رفته با ايشان بكاوند كه شايد ايشان پيش آيند و مهمّ بالكلّيه فيصل يابد . بنابراين هرچند پياده‌ها تير انداختند فرنگان پيش نيامدند ، بلكه جانب شرقى رودخانه را گذاشته به هيئت مجموعى متوجّه غربى رودخانه شدند . و تيراندازان صلاح الدّين همچنان ملازم ايشان بودند و تير در ميان ايشان مىانداختند ، و بسيار مردم ايشان را مجروح ساختند .\r\nالقصّه ، آن روز فرنگان دست به جنگ دراز نكردند و مهما امكن محافظت خود مىنمودند ، تا آنكه شب در ميان آمد و فرنگان از ترس آنكه مبادا اگر بازگردند مسلمانان بر ايشان هجوم آورند ، آن شب همچنان در صحرا ماندند و تمام شب بيدار بودند . صبح چون اندك سپاه اسلام را غافل ديدند ، خود را باز به خندق خود رسانيدند . و در اين روز اگرچه مردم بسيار از فرنگان كشته شده بودند ، امّا ايشان آن روز اصلا كشتهء خود را در معركه نگذاشتند ، بلكه در آن باب سعى بسيار مىكردند ، تا آنكه او را از ميان معركه بيرون مىبردند .\r\nبعد از اين سه روز در سيزدهم « 2 » شهر شوّال فوجى از سپاه صلاح الدّين به قصد دستبردى مستعد شده متوجّه اردوى فرنگان شدند . و چون به نواحى خندق ايشان رسيدند ، سرور آن فوج با جمعى از دلاوران در كمينگاه توقّف كرده جمعى قليل را فرستادند كه نزديك خندق رفته بر ايشان تيرباران كنند ، تا ايشان بيرون آيند . و چون اين جماعت تيراندازان رفته شوخى بسيار كردند و فرنگان هرچند ملاحظه نمودند ، در عقب ايشان سپاه ديگرى نمىديدند .\r\nبنابراين ، تا چهارصد سوار فرنگ مكمّل و مسلّح شده از خندق بيرون آمده روى به آن تيراندازان نهادند . و آن جماعت پاره‌اى تيراندازى كرده روى به گريز نهادند و بر بالاى\r\n\r\n\r\n","description":"","footnote":"\r\n( 1 ) . متن : ملك طاهر .\r\n( 2 ) . الكامل و العبر : بيست و سوّم .\r\n","page_name":" 3452 ","page_number":484},
  {"content":"\r\n\r\nبلندى [ ى 
  ] كه سردار ايشان در عقب آن پنهان بودند ، رفتند . و فرنگان دلير بر آن بلندى تاخته از عقب ايشان درآمدند ، كه به يك ناگاه از اطراف و جوانب ايشان سواران و پيادگان اسلام فروگرفتند و از آن چهارصد سوار يك كس نيز زنده بيرون نرفت و همهء ايشان را سرها بريده پيش صلاح الدّين بردند .\r\nباوجود اين حال ، در ميان فرنگان آن‌چنان قحطى پيدا شد كه يك جوال شترى گندم به صد دينار سرخ پيدا نمىشد . امّا ايشان باوجود اين حال صبر مىكردند . و بعضى از امراى صلاح الدّين بنابر نفاقى كه در طايفهء مسلمانان مىباشد ، خصوصا با صاحب خود ، نهانى براى ايشان غلّه مىفرستادند . از جملهء امرا يكى امير اسامه ، والى بيروت ، بود و يكى سيف الدّين [ علىّ بن احمد مشطوب 
  ] ، والى صيدا و همچنين از عسقلان نيز جهت ايشان غلّه مىآمد .\r\nآخر الأمر ، به‌واسطهء همان نفاق ، باوجود غلبهء لشكر اسلام ، فرنگان شهر عكّا را گرفتند و چندين از مسلمانان و امراى صلاح الدّين به دست ايشان افتاد .\r\nو كيفيّت گرفتن ايشان شهر عكّا را - بعد از اين همهء سعى و اهتمام صلاح الدّين در باب محافظت آن - چنين آورده‌اند كه چون بعد از اين محاربات و منازعات فصل زمستان رسيد و بادهاى عظيم پيدا شد و امداد فرنگان از جانب دريا بالكلّيه منقطع گشت ، حتى آنكه كشتىهاى ايشان كه در ساحل عكّا بازداشته بودند از شدّت بار به آنجا رسيدند كه همه را باد بر كمرهاى كوه زده ذرّه‌ذرّه گردانيد ، بنابراين ، ايشان كشتىها را از ساحل عكّا به جانب صور فرستادند كه در خور « 1 » آن بندر رفته از آفت و آسيب طوفان محفوظ باشند . و چون كشتىهاى ايشان از ساحل عكّا به صور رفتند ، اهالى شهر عكّا به عرض امراى خود مثل امير قراقوش و امير حسام الدّين ابو الهيجا رسانيدند كه « مدتى مديد است كه ما شب و روز در اين شهر جنگ مىكنيم . اكنون كه ما از كثرت بيدارى و گرسنگى به تنگ آمده‌ايم ، مناسب آن است كه به عوض ما به طريق نوبت چند روز جمعى ديگر بيايند ، تا ما بيرون رفته آسايشى بكنيم . »\r\nو چون اين مضمون را سرداران قلعه كه خود نيز از محاصره به تنگ آمده بودند شنيدند و به عرض صلاح الدّين رسانيدند ، جمعى از امرا كه با فرنگان زبان داشتند ، اين را عين دولتخواهى دانسته معروض داشتند كه « اگر جمعى تازه‌زور به قلعه روند در اين وقت كه كشتىهاى فرنگ از ساحل دريا دور رفته‌اند بسيار مناسب مىنمايد . » و حال آنكه اين تغيير و تبديل عين نادولتخواهى بود ؛ چه ، آن جماعت كه مدتى مديد در قلعه بودند احوال شهر و قلعه را به واجبى احوالش مىدانستند و به اين شدّت و محنت [ 171 ب 
  ] محاصره عادت كرده بودند\r\n\r\n\r\n","description":"","footnote":"\r\n( 1 ) . خور : لنگرگاه . - لغتنامه .\r\n","page_name":" 3453 ","page_number":485},
  {"content":"\r\n\r\nبه خلاف اين جماعت تازه كه بر نيك و بد احوال قلعه اطّلاع نداشتند و چون هميشه در بيرون به فراغت مىگذرانيدند ، اكنون به مجرّد اندك گرسنگى دست از پاى گم كرده شهر و قلعه را به فرنگان دادند . چه ، اوّل در شهر عكّا شصت امير بودند و الحال به عوض آنها بيست امير تازه زور به اندرون فرستادند . از آن جمله يكى سيف الدّين [ علىّ بن احمد 
  ] مشطوب بود ، كه هميشه با فرنگان زبان داشت و جهت ايشان غلّه مىفرستاد . و ديگر [ عزّ الدّين 
  ] ارسلان ، مقدّم طايفهء اسديّه بود ، بعد از جاولى و پسرش . مع هذا نوّاب و عمّال براى فرستادن آزوقه بسيار اهمال و تغافل مىورزيدند ، و هرچند صلاح الدّين در آن باب مبالغه مىنمود ، اثرى بر آن مترتّب نمىشد . بنابراين ، در ماه جمادى الآخر سال آينده فرنگان شهر عكّا را به تصرّف خود درآوردند - چنانچه تفصيل آن در وقايع سال مذكور خواهد آمد ، ان شاء اللّه تعالى .\r\nو از جمله وقايع اين سال آنكه در هجدهم شهر رمضان زين الدّين يعقوب بن زين الدّين على ، صاحب اربل ، كه از امراى بزرگ صلاح الدّين بود ، در لشكر صلاح الدّين ، وفات يافت .\r\nو از جمله وقايع اين سال آنكه يكى از ملوك فرنج مغرب كه او را ملك بن الرنك گفتندى ، لشكرى انبوه به‌هم رسانيده بر سر مدينهء شلب « 1 » ، كه از بلاد غربى اندلس و در تحت تصرّف امير يوسف بن يعقوب « 2 » رسيد ، بىتوقّف سپاه فراوان جمع كرده عنان عزيمت به آن صوب منعطف داشت و او را محاصره نمود و كار بر فرنگان به تنگ آورد . آخر الأمر ، فرنگان مردم در ميان انداخته امان خواستند ، و امير يوسف ملتمس ايشان را قبول كرده امان داد و باز شهر شلب را متصرّف شد و خود در آن شهر توقّف نموده افواج خود را بر سر بلاد فرنگ فرستاد . و موحّدين در آن يورش چهار شهر بزرگ را كه قبل از اين تاريخ به چهل سال فرنگان از دست اهل اسلام گرفته بودند ، از دست فرنگان انتزاع نموده به تصرّف خود درآوردند و مساجد و معابد را عمارت كرده ، كنايس و بتخانه‌هاى فرنگ را خراب كردند .\r\nو چون اين خبر به ملك طليطله ، كه از اعظم سلاطين فرنگ بود ، رسيد ، از صولت سپاه موحدين انديشيده ، كس پيش امير يوسف فرستاد و مدّت پنج سال با يكديگر مصالحه نمودند .\r\nو جمعى از فرنگان اگرچه اظهار مخالفت ملك طليطله نمىتوانستند كرد ، امّا در خاطر خود به اين مصالحه راضى نبودند . آخر الأمر ، بعد از سه سال ايشان شروع در بىاندامى مىكنند و مخالفت ميانهء ايشان با موحّدين به‌هم مىرسد ، چنانچه در وقايع سنهء تسعين و خمسمائه [ - 590 
  ] هجرى مذكور خواهد شد ان شاء اللّه تعالى .\r\n\r\n\r\n","description":"","footnote":"\r\n( 1 ) . شهرى است در غرب اسپانيا و از آن تا باجه سه روز است و در غرب قرطبه واقع است . لغتنامهء دهخدا .\r\n( 2 ) . منظور ، امير ابو يوسف يعقوب بن يوسف بن عبد المؤمن فرمانرواى غرب و اندلس است .\r\n","page_name":" 3454 ","page_number":486},
  {"content":"\r\n\r\nو از جمله وقايع اين سال آنكه چون خليفه در سنهء خمس و ثمانين و خمسمائه [ - 585 
  ] هجرى لشكرى بر سر مدينهء حديثهء عانه « 1 » فرستاده بود و ايشان تا اين زمان شهر را محاصره داشتند ، در اين سال آزوقهء اهالى آن بلد به آخر رسيد و كار ايشان به اضطرار انجاميد .\r\nبنابراين ، كس پيش خليفه فرستاده التماس اقطاعات خود كردند . و چون خليفه ملتمس ايشان را مبذول داشت ، در آن شب شهر را تسليم گماشتگان خليفه ناصر لدين اللّه نموده به اقطاعات خود قانع شدند . آخر الأمر ، بعد از چند روز آن اقطاعات را نيز از ايشان گرفتند و حال آن جماعت به آن مرتبه رسيد كه به گدايى و سؤالى از مردم معيشت مىكردند . نعوذ باللّه من زوال النعمة و وصول الغمة .\r\n\r\n\r\n","description":"","footnote":"\r\n( 1 ) . شهرى در جزيرهء ابن عمر . ميان رقه و هيت .\r\n","page_name":" 3455 ","page_number":487},
  {"content":"\r\n . \r\n","description":"","footnote":"","page_name":" 3456 ","page_number":488},
  {"content":"\r\n\r\n\r\nذكر وقايع سال پانصد و هفتاد و هفتم از رحلت خير البشر « 1 »\r\nدر دويم ماه ربيع الأوّل اين سال ملك افرنسيس « 2 » كه به اعتبار شرافت نسبت در ملوك فرنگ در آن زمان از وى بزرگ‌تر نبود با شش بطشه ، يعنى كشتى بزرگ پر از سپاه و صليب‌ها به مدد فرنگانى كه عكّا را محاصره داشتند ، رسيد . و به مجرّد آمدن او هيچ‌يك از امرا و ملوك فرنگ را مجال دم‌زدن نماند ؛ چه ، همه مطاع و منقاد او گشته هرچه او مىگفت به آن عمل مىكردند . و در وقتى كه ملك افرنسيس از كشتى فرود مىآمد ، در دست خود بازى اشهب بزرگ داشت . همين‌كه بر روى زمين قدم نهاد آن باز از دست او پريده روى به شهر عكّا نهاد و بر كنگرهء آن شهر نشست . اهالى آن فى الحال باز را گرفته نزد صلاح الدين فرستادند . ملك افرنسيس كس پيش صلاح الدّين فرستاده به عوض آن باز هزار مثقال طلا با تحف و هداياى چند ديگر از فرنگستان به‌تازگى آمده بود ، قبول كرد . سلطان صلاح الدّين قبول آن معنى نكرده باز را نزد خود نگاه‌داشت .\r\nبعد از [ 172 الف 
  ] ملك افرنسيس ، ملك كنت فرير ، كه وى نيز از اكابر ملوك فرنگ بود ، با سپاه خود به امداد ايشان آمد . و بعد از وى به چند روز پنج كشتى پر از آزوقه و سپاه از جانب ملك انگلتير ، كه از سلاطين عظيم الشأن فرنگ بود و خود در آن‌وقت جزيرهء قبرس را محاصره داشت و ميانهء روميان بر سر آن جزيره محاربه واقع بود ، به امداد عكّاييان مىآمدند .\r\nچون اين خبر به صلاح الدّين ، كه در آن‌وقت در شفرعم « 3 » بود رسيد ، به امير اسامه ، والى\r\n\r\n\r\n","description":"","footnote":"\r\n( 1 ) . ق : عليه و آله التحية من الملك الاكبر .\r\n( 2 ) . فيليپ پادشاه فرانسه .\r\n( 3 ) . متن : شفرغم . شفرعم ، شهر بزرگى در فاصلهء 3 روزه از عكّا ، بر ساحل شام .\r\n","page_name":" 3457 ","page_number":489},
  {"content":"\r\n\r\nبيروت ، فرمان نوشت كه « چنين معلوم مىشود كه ملك انگلتير چند كشتى پر از آزوقه و سپاه و سلاح كرده روانهء عكّا ساخته كه موجب امداد و اعانت آن لشكر گردد . وظيفهء اخلاص و تقويت اسلام آن است كه درحال بىتوقّف لشكرى مستعد ساخته در كشتى [ ى 
  ] چند درآورده بر سر راه آن كشتىهاى ملك انگلتير فرستاده به هرنحوى كه باشد ايشان را به دست آورده باشند . »\r\nامير اسامه در ساعت به موجب فرمودهء صلاح الدّين عمل نموده چند غراب را مستعد كرده بر سر راه آنها فرستاد . اتّفاقا به مجرّد رسيدن ايشان آن پنج كشتى پيدا شد و در ميان ايشان نايرهء جدال و قتال اشتعال يافت . آخر الأمر ، نسيم نصرت و ظفر بر پرچم علم امير اسامه وزيد و هر پنج كشتى را گرفته ، مردم سپاهى را به قتل رسانيد و اموال و اسباب بسيار به دست آورده جهت صلاح الدّين فرستاد .\r\nامّا ملك افرنسيس و ملك كنت [ فرير 
  ] حكم كردند كه در چهارم شهر جمادى الأوّل هفت منجنيق بر سر شهر عكّا نصب نموده شب و روز به ضرب آن مشغول شدند . و چون صلاح الدين بر اين حال اطّلاع يافت ، از شفرغم سوار شده روى به خندق فرنگان نهاده و از اين طرف بر ايشان هجوم آورد كه شايد مردم شهر پاره‌اى آسايش توانند كرد . همچنين يك هفته ميانهء ايشان جنگ قايم بود . به اين طريق كه هرگاه فرنگان بر سر شهر عكّا هجوم مىآوردند ، اهالى شهر از براى اعلام صلاح الدين كوس مىزدند و نفير مىكشيدند ، و صلاح الدّين به مجرّد شنيدن آواز كوس با مردم خود سوار مىشد و از اين طرف روى به فرنگ مىآورد . تا آنكه ايشان بالضّروره دست از مردم فرنگ بازداشته به محافظت خندق خود مىپرداختند ، تا آنكه در سيزدهم شهر جمادى الأولى ملك انگلتير بعد از فتح جزيرهء قبرس و انتزاع آن از دست روميان ، با بيست و پنج بطشهء كلان پر از سپاه و خزاين آمده به فرنگان عكّا ملحق شد .\r\nچون صلاح الدّين از آمدن وى خبر شد ، يك بطشهء كلان را از بيروت مستعد ساخته و هفت‌صد مرد مردانه در آنجا سوار كرده بر سر راه ملك انگلتير [ فرستاد 
  ] . ملك انگلتير [ چون 
  ] آن بطشه را ديد شروع در جنگ كرد و سپاه صلاح الدّين نيز داد مردى و مردانگى دادند . امّا چون ايشان بيست و پنج بطشه داشتند و ايشان يك بطشه ، از مقاومت عاجز آمدند .\r\nامّا باوجودآن چون يقين ايشان شد كه عن‌قريب است كه فرنگان بر كشتى ايشان مستولى شده و ايشان را به قتل رسانند ، ايشان قطع‌نظر از زندگانى خود كرده ، فى الحال كشتى خود را از چندجا سوراخ كرده ، تا آنكه همهء ايشان با كشتى غرق شدند « 1 » و فرنگان از آن كشتى بر هيچ\r\n\r\n\r\n","description":"","footnote":"\r\n( 1 ) . فرمانده اين كشتى مردى بود به نام يعقوب الحلبى ، معروف به غلام ابن شقتين . - العبر و الكامل .\r\n","page_name":" 3458 ","page_number":490},
  {"content":"\r\n\r\nچون اين خبر به صلاح الدّين رسيد ، بسيار محزون و غمناك گرديد .\r\nالقصّه ، چون در سيزدهم شهر جمادى الأولى ملك انگلتير با سپاه بسيار به ايشان ملحق شد ، فى الحال فرمود كه در گرفتن شهر عكّا بيش از اين توقّف نبايد كرد . پس در روز جمعه هفدهم شهر جمادى الأولى باز برجى چهار طبقه از چوب و طبقه دويم از قلع و طبقهء سيم از آهن و طبقهء چهارم از مس ترتيب داده آن برج دمانه صورت را بر گردون بسته روى به شهر عكا نهادند و شروع در پر ساختن خندق كردند . مسلمانان نيز داد مردى و مردانگى داده هرچند ايشان به كشته‌ها و مرده‌هاى خود « 1 » خندق پر مىكردند ، اهل اسلام جلد و چالاك ( آن جيفه « 2 » ها را از آنجا مىكشيدند ) « 3 » و آتش مىزدند و يا به دريا مىانداختند ، و آن برج ايشان را نيز آتش زده سوختند .\r\nو در اين اثنا ، ملك انگلتير بيمار شد و ملك افرنسيس در جنگ زخم خورده صاحب فراش گشت ، و مركيس ، صاحب صور ، از ايشان جدا شده به صور رفت . مع هذا ايشان مطلقا دست از جنگ بازنمىداشتند ، بلكه ساعت‌به‌ساعت در آن باب سعى و اهتمام بيشتر مىورزيدند . و اين جدّ در هيچ طايفه از طوايف سكّان هفت اقليم كسى مشاهده نكرده ؛ چه ، از ابتداى محاصرهء ايشان شهر عكّا را تا آنكه آن را به دست آوردند ، دو سال و هفت ماه گذشته بود و زياده از پنجاه هزار فرنگى در دور شهر عكّا به قتل رسيدند ، امّا ايشان را به‌هيچ‌وجه فتور و سستى [ 172 ب 
  ] در طلب آن ظاهر نشد . و مسلمانان غير از نفس نفيس صلاح الدّين آن چنان به تنگ آمده بودند كه راضى بودند كه چه جاى عكّا ، بلكه بيت المقدّس و ساير بلاد ساحل كه از ايشان گرفته بودند ، باز ايشان داده از اين تشويش و محنت بازرهند .\r\nالقصّه ، چون بيمارى ملك انگلتير امتداد يافت و ضعف او به‌واسطهء نايافتن گوشت در اردوى ايشان قوّت گرفت ، كس پيش صلاح الدّين فرستاده بهانهء آنكه چند روز است كه بازهاى شكارى ايشان كه جهت صلاح الدّين آورده بودند گوشت نيافته‌اند و از آن جهت بسيار لاغر و زبون شده‌اند ، چند مرغ از جهت طعمهء ايشان طلبيدند كه بعد از آنكه آن بازهاى مغربى قوّت گيرند به خدمت سلطان فرستاده مىشوند . صلاح الدين باوجود آنكه مىدانست غرض از مرغ طلبيدن از براى مزوّرهء « 4 » خود است و باز بهانه است ، فرمود كه چند مرغ جهت او فرستادند . بعد از آن ، نوبت ديگر كس فرستاده نمك و ميوه طلبيد . صلاح الدّين در اين باب مطلقا به ايشان مضايقه نمىداشت و هرچه مىطلبيدند جهت ايشان مىفرستاد . و آن بىمروّت همين‌كه از آن\r\n\r\n\r\n","description":"","footnote":"\r\n( 1 ) . م : مردگان خود .\r\n( 2 ) . جيفه : هرچيز پست و ناپايدار . مرده .\r\n( 3 ) . م : ندارد .\r\n( 4 ) . مزوّره : نوعى آش كه به بيماران دهند . - يادداشتهاى قزوينى ، ج 7 ، ص 28 به نقل از لغتنامهء دهخدا .\r\n","page_name":" 3459 ","page_number":491},
  {"content":"\r\n\r\nبيمارى صحّت يافت و ضعفش به قوّت مبدّل شد ، باز شروع در جنگ كرده ، اهالى عكّا را شب و روز در محاصره گرفت .\r\nو چون فرنگان از جميع حيله‌هايى كه از براى قلعه گرفتن به‌هم رسانيدند و [ از 
  ] دبابه « 1 » و كبس « 2 » راست كردن عاجز شدند - چه ، هرچه ايشان راست مىكردند اهالى قلعه آن را مىسوختند يا هجوم آورده آن را مىگرفتند - در اين وقت فكرى پيش آوردند كه به‌هيچ وجه حيلهء مسلمانان و آتش ايشان در آن اثر نمىكرد . و آن‌چنان بود كه چند عرّابه را با يكديگر به‌هم پيوسته بر بالاى ايشان خاك مىريختند تا آنكه آن‌مقدار آن خاك بلند شد كه در عقب آن به فراغت مىرفتند و هيچ آسيبى از اهالى قلعه به ايشان نمىرسيد . بعد از آن ، آن توده خاك را كه زياده از مسافت پايين دو برج شهر بود از عقب آن‌چنان تعبيه كردند كه به اندك روزى رو به قلعه روان شد و فرنگان در پناه او مىرفتند ، تا آنكه روز جمعه هفدهم شهر ربيع الآخر فرنگان آن تلّ خاك را به پهلوى قلعه رسانيدند . و مسلمانان چون از مقاومت ايشان عاجز شدند ، امير سيف الدين مشطوب بىمشورت امراى ديگر از شهر بيرون آمده كس پيش ملك افرنسيس فرستاده پيغام داد كه « من در باب اين مهمّات كلمه [ اى 
  ] چند دارم . مىخواهم كه شما را ملاقات كرده آن مهمّات را صورت بدهم . »\r\nملك افرنسيس قبول آن معنى نموده امير سيف الدّين را طلب داشت . چون امير سيف الدّين به او ملاقات نمود از وى التماس آن كرد كه « اينك من شهر را تسليم شما مىنمايم ، امّا به‌شرط آنكه جميع اهالى اين شهر را امان دهى كه رفته به سلطان خود ملحق شوند . » ملك افرنسيس قبول نكرد و گفت : « الحال كه ما ديوار قلعه را خراب كرده‌ايم و شما از نگاه‌داشتن آن عاجز شده‌ايد ، امان دادن وجهى نداد . » امير سيف الدّين چون اين حكايت شنيد ، از روى نااميدى و اعراض تمام برخاسته به شهر درآمد . و مردم را از اطّلاع بر اين واقعه بسيار سراسيمگى حاصل شد .\r\nو اين اوّل وهنى بود كه در اهالى قلعهء عكّا ظاهر شد . مع هذا چون شب شد جمعى از امرا مثل عزّ الدّين ارسل اسدى و پسر عزّ الدّين جاولى و امثال ايشان « 3 » ، كشتى [ ى 
  ] كوچك به‌هم رسانيده به نوعى كه هيچ احدى را اطّلاع به‌هم نرسيد از شهر عكّا بيرون رفته ، همان شب خود را به اردوى صلاح الدّين رسانيدند . و چون اين خبر صباح در شهر عكا شايع شد ، مردم بالكلّيه نااميد شدند ، و فرنگان كس پيش صلاح الدّين فرستاده پيغام دادند كه « شهر را ما خود گرفته‌ايم ، اكنون اگر تو مىخواهيم مردم تو را بالتمام تشويش نرسانيده پيش تو فرستيم ، بايد كه به عدد\r\n\r\n\r\n","description":"","footnote":"\r\n( 1 ) . دبابه : ابزارى جهت ايجاد نقب در پاى حصار . - لغتنامهء دهخدا .\r\n( 2 ) . كبس : انباشتن و پركردن چاه و جوى دور حصار كه به‌صورت خندق كنده شده است .\r\n( 3 ) . از جمله سنقر ارجانى .\r\n","page_name":" 3460 ","page_number":492},
  {"content":"\r\n\r\nهريك از اين مردم يك شخص فرنگ خلاص كرده پيش ما فرستى و صليب الصلبوت « 1 » نيز بازدهى ، و مبلغ صد هزار دينار نقد جهت ما بفرستى . »\r\nصلاح الدّين از جهت استخلاص مردم خود اين‌همه قبول كرده ، مال را با صليب الصلبوت حاضر ساخت و از اسيران فرنگ سىصد نفر حاضر بود . و فرنگان در روز شنبه هجدهم شهر جمادى الآخر به شهر عكّا درآمده اعلام و رايات خود را بر بالاى شهر نصب كردند . و آواز ناقوس تمام صحرا را فروگرفت . و سلطان صلاح الدّين را آن روز آن‌چنان حالتى پيش آمده بود كه اگر جمعى قليل از سپاه با او متفق مىبودند ، او به هرنحوى كه بود خود را به فرنگان مىزد . امّا چون هيچ‌كس در آن باب اطاعت او نمىكرد ، بالضروره چاره غير از صبر و تحمّل و اندوه خوردن نداشت . و چون در باب استخلاص اهالى قلعهء عكّا ، صلاح الدّين كس پيش ايشان فرستاده پيغام داد كه « اينك مبلغ مزبور با شش‌صد [ 173 الف 
  ] نفر فرنگى با صليب الصلبوت حاضر است . » فرنگان گفتند كه « اوّلا صليب الصلبوت را زود به ما بنماييد تا ما را يقين شود . » صلاح الدّين فرمود كه از دور صليب الصلبوت را به ايشان بنمايند . چون نظر فرنگان بر وى افتاد ، همه از دور به سجده افتادند . بعد از آن‌كس فرستاده كه « شما صليب الصلبوت و زر و مردم ما را بفرستيد كه ما مردم شما را مىفرستيم . » صلاح الدّين فرمود كه « اوّل شما آن جماعت را با جماعتى از بزرگان خود پيش ما بفرستيد ، كه ما اين چيزها را بفرستيم . بعد از آنكه مردم ما بالتّمام آمدند ، ما نيز اين جماعت را مىفرستيم . » ايشان قبول نكرده گفتند كه « شما به مجرّد قول ما را معتمد دانسته آن چيزها را بفرستيد كه ما بعد از آن مردم شما را خلاص مىكنيم . »\r\nالقصّه ، هيچ‌يك بر قول يكديگر اعتماد نكردند . و از اوضاع فرنگان ظاهر بود كه ايشان مكر و غدر در خاطر دارند . بنابراين ، صلاح الدّين آن بندىها را با صليب الصلبوت به جانب دمشق فرستاد و فرنگان نيز روز ديگر سه‌هزار نفر از مسلمانان را از شهر عكّا بيرون آورده در صحرا گردن زدند . و چون صلاح الدّين اين خبر شنيد ، بسيار متأثر گرديد و فرمود . . . « 2 »\r\nو از تاريخ ابن اثير جزرى چنين معلوم مىشود كه چون نوبت اوّل فرنگان بر سخن امير سيف الدّين مشطوب ملتفت نشده به امان دادن اهل شهر راضى نشدند ، وى در شهر درآمده مهما امكن در نگاه‌داشتن آن سعى نمود و مردم را دلدارى مىداد . آخر الأمر ، چون كار از آن گذشت كه با فرنگان مدافعت و مقاومت توان نمود ، بار ديگر بيرون آمده دويست‌هزار دينار زر نقد و استخلاص پانصد نفر از مشاهير ايشان كه در بند مسلمانان‌اند قبول كرد و چهارده\r\n\r\n\r\n","description":"","footnote":"\r\n( 1 ) . صليب صليب‌ها .\r\n( 2 ) . دنباله مطلب نيامده است .\r\n","page_name":" 3461 ","page_number":493},
  {"content":"\r\n\r\nهزار دينار ديگر جهت مركيس ، صاحب صور ، قبول نمود . و به اين‌طور قرار داده از جانبين سوگند ياد كردند . و امير يوسف چون بر سوگند ايشان اعتماد نمود و خاطر خود جمع كرد و شهر را تسليم ايشان نمود ، مىخواست كه مردم را بيرون فرستد كه فرنگان مطلقا ملتفت سوگند خود نشده شروع در تاخت و تاراج اموال مردم گرديدند ، و مردم را نگاه‌داشته كس پيش صلاح الدّين فرستادند و آنچه امير سيف الدّين قرار داده بود از وى طلب داشتند . و صلاح الدّين مىخواست كه آنها را بفرستد ، امّا يكى از معتمدان به او رسانيد كه « تو در باب فرستادن صليب الصلبوت و اموال توقّف كن كه آنچه از اوضاع فرنگان ظاهر مىشود ، [ آن 
  ] كه ايشان خيال كرده‌اند كه بعد از گرفتن اين اشيا جمعى از مفاليك را جهت تو بفرستند و امرا و اغنيا را نگاه‌داشته ديگر چيزها از تو طلب كنند . » « 1 » بنابراين ، صلاح الدّين در فرستادن اهمال ورزيد ، تا آنكه روز ديگر صحبت به آنجا رسيد كه ايشان جميع مردم فقير را به قتل رسانيدند و جمعى را كه اعتبار داشتند نگاه داشتند . و اللّه اعلم .\r\n\r\nذكر توجّه فرنگان به جانب عسقلان\r\nدر تاريخ ابن اثير مسطور است كه فرنگان بعد از فتح عكّا به تاريخ بيست و هشتم شهر رجب اين سال عكّا را محفوظ ساخته متوجّه عسقلان شدند و در رفتن ، از كنار دريا دور نمىشدند . و چون صلاح الدّين بر اين حال اطّلاع يافت در ساعت كوچ كرده متوجّه عسقلان گرديده و پسر خود ، ملك افضل ، را با سيف الدّين يازكش « 2 » و عزّ الدّين خوردبك به طريق قراولى پيش فرستاد كه در راه هرجا كه فرصت يابند ، دستبردى مىنموده باشند . و ملك افضل در تنگىهاى راه آن‌چنان ايشان را به تنگ آورد كه بىاختيار فرياد و فغان از نهاد ايشان برخاست . امّا چون جماعتى قليل همراه ملك افضل بودند روبروى آنها نمىتوانست شد .\r\nبنابراين ، كس پيش پدر خود ، صلاح الدّين ، فرستاد و از وى امداد خواست كه در اين راه بالكلّيه مهم آن طايفه فيصل داده شود . صلاح الدّين هرچند مردم را به رفتن آنجا تكليف مىنمود ، در جواب مىگفتند كه « ما بىاستعداد بيرون آمده‌ايم و گمان ما اين نبود كه در اين راه جنگ خواهد شد . بنابراين ، سلاح خود را پيشتر فرستاديم . »\r\nالقصّه ، هرچند صلاح الدّين در آن باب سعى نمود قبول نكردند . و چون ملك افضل از عقب سپاه فرنگ را بسيار مجروح و خسته گردانيد و جمعى كثير از فرنگان به قتل رسانيد و\r\n\r\n\r\n","description":"","footnote":"\r\n( 1 ) . و نيز امرا از صلاح الدّين خواستند كه فرنگان را « سوگند دهد و قول بگيرد كه يارانش را آزاد كنند و فرقهء داويه نيز عهد و سوگندشان را تضمين نمايد ؛ چه ، اين فرقه اهل دين و ايمان و مقيّد به صداقت است . »\r\n( 2 ) . متن : سيف الدّين انار كوير . وى از امراى بزرگ اسديه بود . رجوع شود به پاورقى 2 ، صفحهء 3358 كتاب .\r\n","page_name":" 3462 ","page_number":494},
  {"content":"\r\n\r\nطايفه‌اى را زنده اسير گرفت و پيش پدر فرستاد و كار به آن رسيد كه از ترس او فرنگان در آن تنگناىها راه نتوانستند رفت . ملك انگلتير با فوجى از سپاه خود بازگشته خود را به عقب سپاه خود رسانيد و ايشان را از دست ملك افضل خلاص كرده از آن تنگناىها گذرانيد و به موضعى ، كه به حيفا « 1 » مشهور است ، رسانيده در آنجا توقّف نمود . « 2 » و كسان را به عكّا فرستاده عوض آن جماعتى كه به دست ملك افضل كشته شده بودند [ 173 ب 
  ] طايفه‌اى ديگر آورد . و بعد از آن از حيفا كوچ كرده رو به قيساريّه « 3 » رفت و در آنجا كسى از سپاه اسلام نمانده بود . به مجرّد رسيدن ، قيساريّه را متصرّف شد و از آنجا به ارسوف « 4 » رفت . و چون سپاه اسلام پيش از ايشان به ارسوف درآمده بودند ، جمعى را بازگردانيده بر سر راه فرنگان فرستادند . و ميانهء آن طايفه و فرنگان محاربه‌اى عظيم شد . در اين محاربه اوّلا مسلمانان غالب آمده فرنگان را ذره ذره به دريا رسانيدند . امّا چون سواران فرنگ ديدند كه از آن طرف درياست و از اين طرف سپاه اسلام و راه گريز غير از دريا جاى ديگر نيست ، بالضّروره قرار به مرگ خود داده به هيئت مجموعى بر سپاه اسلام حمله آوردند ، و مسلمانان طاقت مقاومت نياورده روى به گريز نهادند . و جمعى كثير از ايشان به قتل رسيد و بقيّة السّيف گريزان گريزان خود را به قلب سپاه ، كه صلاح الدّين در آنجا بود ، رسانيدند . فرنگان اگر همچنان تعاقب مىكردند ، از هول آن طايفه جميع سپاه صلاح الدّين هزيمت مىيافتند . امّا چون در اثناى گريختن بيشه‌اى پردرخت پيش‌آمد و جمعى از سواران اسلام خود را به آن بيشه درآوردند ، فرنگان را از مشاهدهء آن حالت گمان شد كه مسلمانان از روى مكر و فريب گريخته خود را به آن بيشه رسانيدند و جمعى ديگر به راه راست گريخته مىروند ، و غرض ايشان آن است كه اگر ما در عقب گريختگان برويم ، ايشان از پس درآمده دستبردى نمايند . بنابراين ، فرنگان حزم را كار فرموده عنان خود نگاه‌داشتند و از همان موضع بازگشتند . و در اين جنگ يك كنت بزرگ « 5 » از كنت‌هاى فرنگ « 6 » به قتل رسيد و از غلامان صلاح الدّين ، اياز دراز كه به شجاعت و مردانگى از ابناى روزگار امتياز تمام داشت ، كشته شد .\r\nو صلاح الدّين به رمله رفته ، امراى خود را طلبيد و در باب نگاه‌داشتن عسقلان از ايشان مصلحت طلبيد . امرا تمام مصلحت چنان ديدند كه « قلعهء عسقلان را خراب بايد كرد ، و الّا باز فرنگان آن را از دست ما مىگيرند و شوكت ايشان به جايى خواهد رسيد كه به‌هيچ‌وجه\r\n\r\n\r\n","description":"","footnote":"\r\n( 1 ) . متن : حنفا . حيفا شهرى و قلعه‌اى در نزديك يافا .\r\n( 2 ) . به گزارش ابن اثير ، مسلمانان نيز در قيمون - كه قريه‌اى در آن نزديك بود - فرود آمدند .\r\n( 3 ) . شهرى در ساحل شام ، از اعمال فلسطين و در نزديكى طبريه .\r\n( 4 ) . شهرى بين قساريه و يافا .\r\n( 5 ) . متن : كيد بزرگ .\r\n( 6 ) . متن : كنود بزرگ .\r\n","page_name":" 3463 ","page_number":495},
  {"content":"\r\n\r\nمقاومت ايشان ممكن نباشد . » صلاح الدّين چون اين كلمات از ايشان شنيد ، بسيار متأثر گرديد ؛ چه ، شكستن [ قلعه‌اى 
  ] مثل قلعهء عسقلان عين ضعف و زبونى او بود . امّا هريكى از امراى خود را كه تكليف نگاه‌داشتن مىكرد ، قبول نمىكردند . و همه در جواب او مىگفتند كه « اگر غرض كشتن ماست ، به وجه ديگر متصوّر است . لازم نيست كه ما را به بند فرنگ بايد انداخت . و اگر عسقلان مىخواهى ، يا خود به اندرون آن شهر بايد رفت ، يا يكى از فرزندان بزرگ خود را بايد فرستاد كه ما در ملازمت ايشان باشيم و هر خدمتى كه مىفرمايند به تقديم رسانيم . »\r\nالقصّه ، چون صلاح الدّين ديد كه هيچ‌يك از امرا جرئت بر نگاه‌داشتن عسقلان نمىكنند و او را خود به شهر درآمدن مناسب نيست - چه ، هرگاه كه فرنگان او را محاصره كردند ديگر كار تمام شد - بالضّروره حكم كرد كه قلعهء عسقلان را خراب كرده ويران نموده ، سنگ‌هاى او را در دريا افكندند . در اندك روز آن قلعه را آن‌چنان خراب كردند كه مطلق از وى اثرى نماند . « 1 »\r\nو در اين ايّام كه صلاح الدّين در عسقلان بود و او را خراب مىفرمود ، برادرش ، ملك عادل ابو بكر بن ايّوب ، با سپاه مصر سر راه بر فرنگان داشته ايشان را از رفتن به جانب عسقلان مانع بود . و چون ملك انگلتير خبر شد « 2 » كه عسقلان را خراب كردند طمع از وى بريده در همان موضع بماند . و مركيس ، صاحب صور ، چون بعد از گرفتن عكّا از مكر و خدعهء انگلتير انديشه نموده به صور رفته بود ، اكنون چون خبر خراب ساختن عسقلان شنيد ، كس پيش ملك انگلتير فرستاده او را بر اهمال از رفتن عسقلان سرزنش نمود و گفت : « اى جاهل ! تو اين‌قدر نمىدانستى كه صلاح الدّين تا از نگاه‌داشتن عسقلان عاجز نشده بر خرابى او اقدام نمىنمود ؟\r\nبه حق عيسى روح اللّه كه اگر من به جاى تو مىبودم ، به مجرّد آنكه مىشنيدم كه ايشان شروع در خراب كردن عسقلان كرده‌اند ، آن‌چنان خود را به ايشان مىرساندم كه ندانند . نهايت كار ايشان آن بود كه يك برج را خراب كرده باشند . » و در اين باب چندان سرزنش و نكوهش به ملك انگلتير نمود كه فوق آن و زياده بر آن متصوّر نبود .\r\nو صلاح الدّين بعد از خراب كردن عسقلان در دويم ماه رمضان متوجّه رمله شده آن را نيز مانند عسقلان خراب گردانيد . « 3 » و از آنجا عنان عزيمت به صوب بيت المقدّس منعطف داشت ، و آن شهر را ملاحظه نموده ، آنچه از سلاح و آلات حرب و آزوقه در كار داشت مستعدّ و مهيا نموده و مردم را جابجا تعيين كرد ، و در هشتم شهر رمضان بازگشته به اردوى خود ملحق شد .\r\nو فرنگان همچنان در لب دريا مانده بودند .\r\n\r\n\r\n","description":"","footnote":"\r\n( 1 ) . نوزدهم شعبان 587 هجرى .\r\n( 2 ) . وى در اين ايّام در يافا بود .\r\n( 3 ) . كنيسهء لد نيز در عسقلان ويران گرديد .\r\n","page_name":" 3464 ","page_number":496},
  {"content":"\r\n\r\nدر اين [ 174 الف 
  ] اثنا روزى ملك انگلتير با جمعى از سپاه خود از يافا بيرون آمده در آن نواحى مىگشت كه به يك ناگاه فوجى از سپاه اسلام كه در آن حدود به عزم دستبرد رفته بودند به ايشان رسيده ، دانستند كه اين ملك انگلتير است كه با جمعى معدود در اينجا شكار مىكند . پس ايشان روى به آن جانب آورده ميانهء هردو طايفه جنگ درگرفت ، و مسلمانان غالب آمدند . و جمعى از ايشان خود را به ملك انگلتير رسانيدند كه او را بگيرند . و چون فرنگان در اثناى گريختن آن جماعت را ديدند ، ملك انگلتير را در ميان سپاهيان درآورده شخصى ديگر را كه به او مشابهت داشت ، به جاى وى بازداشته و به طرق ملوك با وى سلوك مىكردند ، و در راه رفتن آن‌چنان جانب او را عزيز مىداشتند كه اين جماعت را يقين شد كه ملك انگلتير اوست . بنابراين ، در گرفتن او سعى و اهتمام به جاى آورده او را به دست آوردند . و ملك انگلتير را به اين حيله بيرون بردند .\r\nو در تاريخ ابن كثير مسطور است كه باز در اين ايّام روزى ملك انگلتير با هفده سوار و چند پياده بيرون آمده شكار مىكرد كه صلاح الدّين در آن حدود رسيده بر حقيقت حال اطّلاع يافت ، و هرچند جمعى را مىخواست كه به او اتّفاق كرده بر سر ايشان رفته او را به دست آورد ، مطلقا سخن او را نشنيدند و مىگفتند كه « او البتّه كمين كرده و خود را با اين جماعت قليل بازمىنمايد ، و الّا فرنگان در باب حزم سپاهيگرى اين نوع غافل نمىباشند . »\r\nالقصّه ، چون اكثر اوقات امرا و سپاه صلاح الدّين سخن او نمىشنيدند ، باز اكثر جاهايى كه او گرفته بود ، فرنگان از دست ايشان مىگرفتند .\r\n\r\nذكر رفتن صلاح الدّين به‌سوى ماطرون « 1 »\r\nچون صلاح الدّين ديد كه فرنگان از يافا بيرون نمىآيند و در مقام عمارت آن شده به تعمير مشغول‌اند ، در سيزدهم ماه رمضان از آن منزل كوچ كرده به ماطرون آمد . در اين وقت ملك انگلتير [ رسولى پيش صلاح الدّين 
  ] فرستاد كه « از بس‌كه ميانهء ما و شما جنگ‌ها شده هردو طايفه هلاك شديم . شما بايد يقين دانيد كه ما بىآنكه صليب الصلبوت را و بلاد ساحل شام ، سيّما بيت المقدّس ، را بازنستانيم ، دست از اين معامله بازنخواهيم داشت . اكنون مناسب آن است كه شما صليب الصلبوت را براى ما بفرستيد و دست از ولايات ساحل كوتاه داشته بيت المقدّس را نيز به ما بگذاريد . »\r\nصلاح الدّين در جواب او گفت كه « مرد آن است كه همچنانكه من اين ولايت را با صليب\r\n\r\n\r\n","description":"","footnote":"\r\n( 1 ) . متن : بطرون . تصحيح براساس معجم البلدان و النجوم الزاهرة . ماطرون ناحيه‌اى در شام در نزديكى دمشق .\r\n","page_name":" 3465 ","page_number":497},
  {"content":"\r\n\r\nالصلبوت به ضرب شمشير آبدار از شما گرفتم ، باز آنها را به زور شمشير بگيرد . و به گرفتن شهر عكّا غرور به خاطر شما نرسد كه بعد از سه سال محاصره آخر آن شهر را به بىقولى و مكر و حيله گرفتيد ، و جمعى از نامردان در آن باب بازىخورده آن شهر را به شما دادند ، و تا الحال به سزاى آن فعل شنيع گرفتارند . »\r\nو چون ملك انگلتير ديد كه سخنان او در سلطان صلاح الدّين مطلقا تأثيرى نمىكند ، كس پيش برادرش ، ملك عادل ، فرستاد . بعد از رسل و رسايل بسيار قرار به آن دادند كه خواهر ملك انگلتير را ، كه ملكهء بلاد ساحل بود ، به ملك عادل بدهند و قدس خليل با متعلّقات او از آن مسلمانان باشد و ساير بلاد ساحليه با آن ولايت كه در مغرب دارد از آن ملكه ، خواهر ملك انگلتير .\r\nچون اين معنى را ملك عادل به عرض برادرش ، صلاح الدّين ، رسانيد ، صلاح الدّين قبول كرد و كار به آنجا رسيد كه اين نزاع از ميان برخيزد و ملكه را به خانهء ملك عادل بفرستند ، كه به يك بار رهبانان و قسّيسان و اسقفان ، حاصل كلام آنكه علماى جوان‌مرگ شدهء ايشان خبر شده اين معنى را بسيار مستبعد دانستند . و چون از اوضاع و اطوار ملك و ساير امراى فرنگ چنين مشاهده نمودند كه ايشان همه به اين مصلحت راضى شده‌اند ، از منع ايشان مأيوس شده بالاتّفاق پيش ملكه خواهر انگلتير رفتند و او را تهديدات اخروى - چنانچه قاعدهء فقها مىباشد - كردند و آن‌مقدار چيزها گفتند كه آن احمق به سخن ايشان در آن باب فريفته شد و از قبول آن معنى كه با برادر قرار داده [ بود 
  ] ابا و امتناع ورزيد « 1 » و مهمّ مصالحه باز برهم خورد . و فرنگان باز در مقام گرفتن بيت المقدّس شده « 2 » مىخواستند كه از يافا به صوب بيت المقدّس رفته آن بلده را محاصره نمايند .\r\nو چون صلاح الدّين بر ارادهء ايشان اطّلاع يافت ، پيش از ايشان سوار شده به بيت المقدّس درآمد « 3 » و حصار و خندق او را درست فرمود . و در اين اثنا ، زمستان رسيد و برف و باران متوالى شد ، و صلاح الدّين اكثر سپاه خود را رخصت فرمود كه به اوطان خود رفته در اين زمستان استراحت كنند و بعد از انقضاى آن در اوّل بهار بايد كه استعداد خود كرده متوجّه ملازمت شوند . و فرنگان در ثالث ماه ذيحجة الحرام [ 174 ب 
  ] به ماطرون آمدند . و صلاح الدّين حصار بيت المقدّس را بر امراى خود قسمت نموده هر برجى را به يكى از آنها سپرد ، و هرجا كه شكسته داشت درست ساخت . و خندق او را آن‌چنان عميق گردانيد كه آب\r\n\r\n\r\n","description":"","footnote":"\r\n( 1 ) . به تصريح ابن خلدون ، پادشاه انگليس نيز مانع از فيصله يافتن اين مهمّ شد .\r\n( 2 ) . سوّم ذيقعده .\r\n( 3 ) . و در الأقسا ، نزديك كليساى قمامه ، اقامت گزيد . - الكامل ، ج 12 ، ص 74 .\r\n","page_name":" 3466 ","page_number":498},
  {"content":"\r\n\r\nظاهر شد . و در حوالى بيت المقدّس هرجا كه چاه آب بود فرمود تا او را از خاك پر كردند .\r\nو فرنگان مدتى مديد در ماطرون توقّف نمودند و امراى صلاح الدّين آن‌چنان حصار بيت المقدّس را تعمير نمودند و هريكى براى خود برجى زينت دادند كه تمام حصار آن ، حكم خانهء آراسته پيدا كرد . و چون سنگ جهت عمارت پيدا نمىشد ، صلاح الدّين خود از دامنهء كوه سنگ‌ها را پيش قربوس « 1 » زين خود نهاده به شهر مىآورد . و چون مردم آن را مشاهده كردند ، جميع امرا و رعايا و فقها و صوفيان و فقرا به سنگ آوردن سعى و اهتمام مىنمودند ، و در يك روز آن‌مقدار سنگ آورده بودند كه چند روز جهت عمارت حصار كافى بود .\r\nو فرنگان در ماطرون مانده بودند و يزك صلاح الدين هميشه به اطراف و جوانب فرنگان مىرفتند و تاخت و تاراج مىكردند ، چنانچه در اردوى ايشان قحطى عظيم پيدا شد . آخر الأمر ، انگلتير با امراى فرنگ كه بيت المقدّس را ديده بودند گفت كه « من بيت المقدّس را نديده‌ام . شما صورت آن شهر و حوالى آن را كشيده پيش من بياوريد تا من بدانم كه گرفتن آن شهر چگونه متصوّر است . » چون فرنگان صورت شهر را كشيده نزد ملك انگلتير بردند ، ملك انگلتير گفت كه « اين شهر را چگونه محاصره مىتوان كرد كه از جميع اطراف اين‌چنين وادى ، احاطهء آن كرده غير از جانب شمال كه آن جهت اندك جايى هموار دارد . » بعد از آن پرسيد كه عمق اين وادى چه مقدار است ؟ » گفتند : « آن‌مقدار عمق دارد كه اگر تيراندازى پرزور از ته وادى تير اندازد معلوم نيست كه به كنار تواند رسيد . و باوجود اين عمق اندرون او آن‌چنان ناهموار است كه پياده را تردّد در آن بسيار مشكل است چه جاى آنكه سوار از آنجا عبور تواند نمود . »\r\nو چون ملك انگلتير تعريف آن وادى شنيد ، بنياد سرزنش كرد و امراى فرنگ را كه صلاح الدّين بيت المقدّس را از ايشان گرفته بود كه « آن‌چنانكه شما تعريف اين شهر مىكنيد ، اگر آن شهر داشته باشد به اندك جماعتى هيچ احدى را مقدور گرفتن آن نخواهد بود ، و هر پادشاهى كه اين‌چنين شهر را از دست سپاهيان ، خصوصا فرنگان تواند گرفت ، مقاومت آن پادشاه كردن كار هركس نيست ؛ چه ، هركسى كه اين‌چنين شهر را تواند گرفت نهايت بلندهمّت و مردانه است ، و هركسى كه اين شهر از دست او گرفته باشد به غايت پست‌فطرت و كم‌همّت است . »\r\nالقصّه ، چندان فرنگان را سرزنش و نكوهش كرد كه زياده بر آن متصوّر نبود . بعد از آن گفت كه « محاصرهء اين شهر بىفايده است ؛ چه ، اگر ما با تمام لشكر به جانب شمالى آن قلعه كه به شهر متصل و وادى ندارد فرود آييم ، ايشان را هيچ آزردگى نخواهد بود ؛ چه ، اين‌جانب چنانچه از تصوير شما معلوم مىشود چندان كارى ندارد ، بلكه آنچه ضروريّات ايشان است از\r\n\r\n\r\n","description":"","footnote":"\r\n( 1 ) . قربوس . كوههء زين .\r\n","page_name":" 3467 ","page_number":499},
  {"content":"\r\n\r\nآن جوانب ديگر خواهد رسيد به ايشان ، و اگر ما لشكر خود را پراكنده نماييم و پاره‌اى را به آن جانب شمال فرود آوريم و پاره‌اى ديگر را به آن كنار وادى ، در اطراف و جوانب ديگر ، صلاح الدّين هرروز جمعيت كرده بر يك جانب رفته ، كار ايشان را بر اصل مىسازد و از جوانب ديگر امداد به ايشان نمىتواند رسيد چرا كه از اين وادى گذشتن متصوّر نيست . »\r\nو چون فرنگان اين كلمات را از ملك انگلتير شنيدند ، همه تصديق او نموده گفتند كه « يقين ماست كه گرفتن بيت المقدّس به محاصره ممكن نيست . » بنابراين ، در بيستم شهر ذيحجه ترك آن عزيمت نموده به رمله بازگشتند ، و افواج صلاح الدّين ايشان را تعاقب نموده و بسيار مردم فرنگ را به قتل رسانيده احمال و اثقال بسيار از ايشان گرفتند .\r\nو از جمله وقايع اين سال آنكه قزل ارسلان ، پسر ايلدگز ، صاحب ولايت ارّان و آذربايجان و همدان و اصفهان و فارس و خوزستان را در ماه شعبان اين سال در فراش خود كشته يافتند و هرچند تفحّص كردند ، قاتل او معلوم نشد . و اين قزل ارسلان ازبس كه در مذهب حنفى تعصّب داشت بسيارى از اعيان شافعيه را گرفته بر دار كشيد . و نام خليفه را از خطبه انداخته سكّه و خطبه به نام خود كرده بود .\r\nو هم در ماه رمضان اين سال معزّ الدّين قيصر شاه بن قلج ارسلان سلجوقى ، صاحب قونيه ، به‌واسطهء استيلاى برادرش ، قطب الدّين ملكشاه « 1 » و ارادهء گرفتن ملطيه را از وى ، به خدمت صلاح الدّين آمده شكايت برادر كرد . صلاح الدّين او را به عنايات پادشاهانه سرافراز گردانيد و دختر برادر خود ، ملك عادل ، را در سلك ازدواج وى كشيد و به برادرش ، قطب الدّين ملكشاه ، تهديدات نوشت . و در ماه ذيحجّة معزّ الدّين قيصر شاه معزّز [ 175 الف 
  ] و مكرّم بازگشته به ملطيه ، شهر خود ، رفت ، و برادرش از ترس صلاح الدّين دست از وى بازداشته مطلقا پيرامون ولايت او نگشت .\r\nاز جمله وقايع اين سال آنكه خواهرزادهء سلطان صلاح الدّين در شب جمعه نوزدهم ماه رمضان وفات يافت . و در روز همين جمعه برادرزادهء او ، تقى الدّين « 2 » ، فوت شد . صلاح الدّين چون خبر فوت برادرزاده و خواهرزاده - كه هردو از امراى كبار و پشت و پناه او بودند - شنيد ، بسيار متأثر گرديد .\r\nو در ماه رجب اين سال صفى ابن قابض ، كه از قبل صلاح الدّين نايب دمشق بود و صاحب سرّ او بود ، وفات يافت . حكم او در جميع قلمرو سلطان صلاح الدّين نافذ بود .\r\n\r\n\r\n","description":"","footnote":"\r\n( 1 ) . زمانى كه قلج ارسلان مايملك خود را در سال 588 هجرى بين پسران خود تقسيم كرد ، فرمانروايى سيواس در اختيار قطب الدّين ملكشاه قرار گرفت .\r\n( 2 ) . تقى الدين عمر بن شاهنشاه بن ايوب .\r\n","page_name":" 3468 ","page_number":500},
  {"content":"\r\n\r\n\r\nذكر وقايع سال پانصد و هفتاد و هشتم از رحلت خير البشر « 1 »\r\nدر ماه محرّم اين سال فرنگان به عسقلان رفته شروع در عمارت آن كردند ، و صلاح الدّين در قدس مىبود . و هميشهء ميانهء يزك فرنگ و قراول صلاح الدّين محاربات و منازعات واقع مىشد و گاهى غلبه از جانب ايشان بود و گاهى غلبه از جانب آنها .\r\nو از جمله وقايعى كه در اين وقت ميانهء اين هردو طايفه روى نمود يكى آن بود كه فارس الدّين ميمون قيصرى كه از غلامان صلاح الدّين به مرتبهء امارت رسيده بود و پيشوايى جميع غلامان صلاح الدّين به وى تعلّق گرفته ، با قافله‌اى عظيم از مصر به شام مىآمد ، فرنگان سر راه بر وى گرفته تمام آن قافله را تاراج كردند .\r\nو در ماه صفر اين سال جمعى از بنى عامر شهر بصره را تاراج كردند . و تفصيل اين مجمل آنكه امير عميره كه بزرگ بنى عامر بود ، خلقى بسيار از قبيلهء خود جمع آورده روى به بصره آورد . و در آن‌وقت حاكم بصره ، محمّد بن اسماعيل بود و از قبل امير طغرل ، مملوك خليفه ناصر الدّين الله . و چون اين امير عميره به حوالى بصره رسيد ، محمّد بن اسماعيل سپاه خود را جمع آورده با خلقى انبوه از اهالى بصره متوجّه دفع امير عميره گشت و در صبح روز شنبه ششم صفر در موضعى كه به درب ميدان اشتهار دارد نايرهء جدال و قتال اشتعال گرفت ، و تا آخر روز ابطال هردو طايفه داد مردى و مردانگى دادند . آخر الأمر ، بنى عامر غالب آمده از چند موضع حصار بصره را نقب زده به اندرون درآمدند و بعضى محلّات بصره را تاراج كردند . در اين اثنا ، خبر به ايشان رسيد كه « اينك قبيلهء خفاجه [ و منتفق 
  ] « 2 » اتفاق نموده متوجّه\r\n\r\n\r\n","description":"","footnote":"\r\n( 1 ) . ق : عليه و آله التحية من الملك الاكبر .\r\n( 2 ) . متن : منفق . تصحيح براساس الكامل .\r\n","page_name":" 3469 ","page_number":501},
  {"content":"\r\n\r\nجنگ شما شده‌اند . » امير عميره چون اين خبر شنيد بىتوقّف از بصره بيرون آمده روى به آن طرف نهاد ، و روز يكشنبه ميانهء بنى عامر و [ بنى 
  ] خفاجه آتش قتال و جدال بالا گرفت .\r\nآخر الأمر ، در اين معركه نيز نسيم ظفر و نصرت بر پرچم علم بنى عامر وزيد و خفاجه و منتفق ، هردو ، هزيمت يافته بازگشتند ، و بنى عامر اموال و اسباب بسيار از آن دو قبيله به دست آورده ، روز دوشنبه باز روى به بصره نهادند . محمّد بن اسماعيل اين نوبت نيز طاقت مقاومت ايشان نياورده ، بعد از جنگ و جدال بسيار شهر را گذاشته بيرون رفت ، و بنى عامر به شهر بصره درآمده ، دو روز على الاتّصال شهر بصره را غارت كردند و انواع فساد در آن شهر به فعل آوردند . و در روز پنج‌شنبه از شهر بيرون آمده به جانب قبيلهء خود رفتند ، و اهالى بصره باز به شهر آمده قرار گرفتند .\r\nاز جمله وقايع اين سال آنكه مركيس فرنگى در سيزدهم شهر ربيع الأوّل « 1 » بر دست دو باطنى از فدويان امير سنان ، كه سردار اسماعيليه بود - كه در ولايت شام قرار داشت - به قتل رسيد . و كيفيت كشته شدن مركيس فرنگى ، صاحب صور ، در تواريخ معتبر چنين آورده‌اند كه چون صلاح الدّين از دست محاربات پياپى فرنگ به تنگ آمد ، جمعى او را بر اين داشتند كه فكر اين جماعت غير از اين نيست كه جمعى از فدويان اسماعيليه را زر بايد داد تا ملك انگلتير و مركيس را به قتل رسانند . صلاح الدّين اوّلا قبول اين معنى نمىكرد و در جواب ايشان مىگفت كه « اين نوع قصد سلاطين كردن ، از سلاطين بسيار دور است و بدنما ، و قطع‌نظر از آن هر پادشاهى كه خصم خود را به دزدى قصد كرد مطلقا از دولت بهره نبرد . »\r\nو مدّتى اين سخن در ميان بود . آخر الأمر ، جمعى از امرا و فقها صلاح الدّين را خاطرنشان كردند كه « اينها كافرند و قصد زن و فرزند مسلمانان مىكنند و چندين هزار مسلمان را به قتل رسانيده‌اند . اگر دفع ايشان كنى ، به هرنحو كه توانى ، يقين كه فوايد ارجمند بر آن مترتّب خواهد شد . » بنابراين ، صلاح الدّين كس پيش امير سنان ، پيشواى اسماعيليهء شام ، فرستاد و پيغام داد كه « اگر جمعى از فدويان خود را تعيين نمايى كه ملك انگلتير را به قتل رساند ، بيست هزار دينار به شما مىدهم . و اگر مركيس ، صاحب صور ، را بكشند ده هزار دينار . » امير سنان با خود فكر كرد كه اگر ملك انگلتير را بكشند ، صلاح الدّين بالكلّيه خاطر از ممرّ فرنگان فارغ ساخته متوجّه بلاد ما خواهد شد ، و مع هذا قتل او خالى از اشكال نيست ؛ چه ، پادشاه مستقل فرنگان است [ 175 ب 
  ] و ايشان در محافظت او نهايت سعى مىداشتند . بنابراين ، قتل او را قبول نكرده و در جواب صلاح الدّين گفت كه « قتل ملك انگلتير بسيار مشكل است ، امّا شرّ مركيس از شما دفع مىكنيم . »\r\n\r\n\r\n","description":"","footnote":"\r\n( 1 ) . الكامل : ربيع الآخر .\r\n","page_name":" 3470 ","page_number":502},
  {"content":"\r\n\r\nپس دو فدوى خود را به زىّ رهبانان فرنگ ساخته جهت قتل مركيس تعيين نمود . و ايشان هردو اوّلا به صيدا رفته به حوالى آن بلده آشنا شدند ، و هميشه به عبادات شاقّه اشتغال داشتند .\r\nو چند روز كه در صيدا بودند ، فرنگان آن بلده به ايشان اعتقاد تمام پيدا كردند . بعد از آن از صيدا به رمله رفته به ابن بارزان « 1 » ، صاحب رمله ، پيوستند . و اكثر اوقات او با مركيس در صور مىبود . چون ابن بارزان عبادت و زهد آن دو رهبان مشاهده كرد ، بسيار اعتقاد پيدا كرد به آنها . تا آنكه آن‌مقدار انس و الفت به ايشان گرفت كه ايشان را همراه خود به صور برد . و مدّت شش ماه ايشان در صور آن‌چنان عبادت كردند كه مركيس و ساير اهالى صور از اكابر و اعيان فرنگ را نسبت به ايشان اعتقاد عظيم پيدا شد . و هميشه اسقف صور ايشان را طلب مىكرد و از صحبت آنها تيمّن و تبرّك مىجست و گاهى به ديدن ايشان مىآمد . تا آنكه بعد از شش ماه در سيزدهم ماه ربيع الآخر اسقف صور مهمانى [ ى 
  ] براى مركيس ترتيب داده او را به خانهء خود طلب كرد ، و آن دو رهبان نيز در آن مجلس حاضر بودند . و مركيس به ايشان اعتقاد تمام داشت .\r\nاتفاقا چون طعام خوردند و شروع در شراب كردند ، آن دو رهبان از مجلس برخاسته در گوشه‌اى نشسته ، انتظار بيرون شدن مركيس مىكشيدند . چون مركيس بيرون آمد ، هردو ايشان خود را به او رسانيده چند كارد به وى زدند ، چنانچه مركيس بيهوش شده درافتاد . يكى از ايشان گريخته در كنيسهء اسقف درآمد و ديگرى به جانب بيرون گريخت . فرنگان درپى آن شخص كه به جانب بيرون گريخت ، رفته ، او را به قتل رسانيدند و جمعى ديگر مركيس را برداشته به همان كنيسه كه يك باطنى ديگر در آن پنهان شده ، رفتند كه زخم‌هاى او را ببندند .\r\nاتفاقا مركيس را چون در آنجا نهاده شروع در بستن زخم او كردند ، او چشم باز كرده به حال خود درآمد ، كه به يك بار آن باطنى رند از گوشهء تاريك كنيسه برآمده خود را به وى رسانيد و او را به قتل رسانيد و خود نيز در آنجا به قتل رسيد . و اكثر فرنگان قتل مركيس را به ملك انگلتير نسبت مىكردند .\r\nو بعد از فوت مركيس ، ملك انگلتير حكومت مدينهء صور را به خواهرزادهء مادرى خود و خواهرزادهء حقّى ملك افرنسيس ، كنت هانرى ، داد . و كنت هانرى همان شب كه مركيس كشته شد ، زن او را ، كه از وى حامله بود ، به نكاح خود درآورد و به او دخول كرد ؛ چه ، در شرع ايشان حمل مانع نكاح نيست . و چون ملك انگلتير بعد از مصالحه با صلاح الدّين به جانب بلاد\r\n\r\n\r\n","description":"","footnote":"\r\n( 1 ) . متن : ابن بازران .\r\n","page_name":" 3471 ","page_number":503},
  {"content":"\r\n\r\nخود بازگشت ، جميع بلاد ساحل را به تصرّف خود درآورد ، « 1 » چنان كه تفصيل آن عن‌قريب مذكور شود ان شاء اللّه تعالى .\r\nو از جمله امراى فرنگ كه در وقت مصالحه نزد صلاح الدّين آمده بودند يكى باليان بن بارزان ، « 2 » صاحب رمله ، بود . در تاريخ ابن اثير جزرى مسطور است كه چون امر مصالحه ميانهء صلاح الدّين و فرنگان قرار گرفت ، باليان روى به صلاح الدّين آورد و گفت : « اى صلاح الدّين ، از آن زمان كه ميانهء مسلمانان و نصارا محاربات واقع شده ، هيچ‌يك از سلاطين اسلام اين‌قدر سعى و كوشش در اين باب نكرد و آنچه در اين محاربات از ما و فرنگان هلاك شدند ، هرگز در هيچ زمان اين‌مقدار نشان نمىدهند ؛ چه ، غير از اين جماعت فرنگ كه در اين ساحل هميشه مىبودند ، شش‌صد هزار نفر از فرنگ به اينجا آمدند و از آن مجموع معلوم نيست كه صد هزار كس بازگشته باشند . و اكثر ايشان از دست سپاه شما كشته شده‌اند و بعضى به مرگ خود مردند ، و بعضى در دريا غرق شدند . »\r\nو چون باليان مبانى صلح را قرار داد ، به عرض صلاح الدّين رسانيد كه « الحال بايد كه هركه از طوايف فرنگ به زيارت بيت المقدّس آيد ، آن را مانع نشوند . » و صلاح الدّين التماس او را مبذول داشت . و ملك انگلتير ، كنت هانرى را والى تمام ولايات ساحل گردانيد و خود به جانب ديار مغرب رفت و آن فتنه و شورش فرونشست . و صلاح الدّين به بيت المقدّس آمده فرمود كه حصار او را عمارت كنند و كنيسهء صهيون فرنگ را كه مقدار دو تير پرتاب از حصار بيت المقدّس دور بود ، داخل حصار بيت المقدّس گردانيد و عزّ الدّين جوردبك را والى آن بلدهء طيبهء گردانيد و خود متوجّه شام شد . و در بيست و پنجم شهر شوّال به شهر دمشق درآمد .\r\nمردم ، شهر را آيين بسته ، چند روز پياپى جشن‌ها كردند و خوشحالىها نمودند ؛ چرا كه ، صلاح الدّين چندى شده بود كه از دمشق بيرون رفته بود .\r\nو از جمله وقايع اين سال آنكه در منتصف شهر شعبان اين سال سلطان قلج ارسلان [ 176 الف 
  ] بن مسعود بن قلج ارسلان بن قتلمش ، صاحب مدينهء قونيه و آقسرا « 3 » و سيواس و ملطيه و نواحى آن در قونيه وفات يافت . وى در ايّام پيرى تمام ولايت خود را بر فرزندان خود قسمت نمود ، مع هذا فرزندان او با وى در مقام ايذا و اهانت مىبودند ، حتّى يكى از پسران او ،\r\n\r\n\r\n","description":"","footnote":"\r\n( 1 ) . و مقدّمات صلح و مذاكره با صلاح الدين را پىافكند . حتّى به صلاح الدين پيغام فرستاد « تو مىدانى كه پوشيدن قبا و سرپوش مسلمانان براى ما عيب است ، ولى من چون تو را دوست دارم ، قبا و سرپوشى را كه تو بفرستى ، مىپوشم . » - الكامل .\r\n( 2 ) . متن : بيزران .\r\n( 3 ) . نام صحيح اين شهر آق‌سراى است كه در آناتولى مركزى ، در 135 كيلومترى شمال شرقى قونيه و 182 كيلومترى شهر آنكارا قرار دارد . نام اين شهر در منابع عربى به‌صورت « آقصرا » يا « آقصراى » آمده است . - دايرة المعارف بزرگ اسلامى ، ج 1 ، ص 489 .\r\n","page_name":" 3472 ","page_number":504},
  {"content":"\r\n\r\nقطب الدّين ، او را محبوس‌گونه ساخته در هيچ امرى او را اختيار نمىداد . و اختيار الدّين ، نايب مملكت پدر خود ، را به قتل رسانيد ، بعد از آن پدر را برداشته بر سر برادرش ، كه حاكم قيساريه بود رفته ، برادر خود را در آن شهر محاصره نمود .\r\nدر اين اثنا قلج ارسلان فرصت يافته از اردوى قطب الدّين گريخته خود را به اندرون قيساريّه پيش آن پسر ديگر رسانيد . و چون قطب الدّين بر اين حال اطّلاع يافت ، ترك آن محاصره نموده به جانب قونيه و آقسرا بازگشت . قلج ارسلان چون از آن پسر [ نيز 
  ] مهربانى و اخلاص نيافت ، از قساريه نيز بيرون آمده نزد پسر ديگر رفت . او نيز چنانچه حقوق خدمتكارى پدر مىباشد به جاى نياورد . بنابراين ، قلج ارسلان از وى نيز جدا شده ، خود را به پسر كوچك ، غياث الدّين كيخسرو « 1 » ، صاحب مدينهء برغلو ، رسانيد . او قدم پدر را غنيمت دانسته چنانچه رعايت و خدمت بود به آن قيام نمود و در ملازمت پدر بزرگوار خود سپاه جمع آورده بر سر قطب الدّين رفت و قونيه را از وى جبرا و قهرا بازگرفت و از آنجا عنان عزيمت به جانب آقسرا منعطف داشت .\r\nو در اثناى محاصرهء آقسرا ، قلج ارسلان بيمار شده روزبه‌روز بيمارى وى روى به ازدياد نهاد . بنابراين ، غياث الدّين كيخسرو پدر خود را برداشت و به جانب قونيه بازگشت . و چون به قونيه رسيد ، در منتصف شهر شعبان اين سال داعى حق را اجابت كرد . و غياث الدّين كيخسرو قونيه را متصرّف شد . تا آنكه برادرش ، ركن الدّين از وى بازگرفت ، چنانچه تفصيل آن مذكور خواهد شد ان شاء اللّه تعالى .\r\nاز جمله وقايع اين سال آنكه سلطان شهاب الدّين غورى به هندوستان رفته بلاد اجمير را فتح نمود و راجهء هندوستان را كه در سنهء پانصد و هشتاد و سه [ هجرى 
  ] از وى شكست يافته بود ، گرفته به قتل رسانيد . و تفصيل اين مجمل آن‌كه از آن زمان كه سلطان شهاب الدّين از هند شكست يافته بود هميشه مغموم و محزون مىبود و با امراى غوريه كه در آن معركه فرار بر قرار اختيار نموده بودند در اين مدت مطلقا صاف نشده ايشان را به كورنش خود نمىگذاشت ، تا آنكه در اين سال بىمشورت با كسى سپاه را از اطراف و جوانب جمع آورد و از غزنى بيرون آمده و چون به پيشاور رسيد ، يكى از پيران غور نزد وى آمده بعد از اداى مراسم دعا معروض داشت كه « هيچ معلوم نمىشود كه سلطان به كجا مىرود و چه اراده دارد . » سلطان گفت : « اى فلان ، تو به تحقيق بدان كه از زمان كه من از راجهء هندوستان هزيمت يافتم با زن\r\n\r\n\r\n","description":"","footnote":"\r\n( 1 ) . سلطان غياث الدين كيخسرو دوبارا 588 تا 597 و از 601 تا 607 ه . ق . سلطنت روم را داشت . وى حامى دانشمندان و شاعران بود . كتاب راحة الصدور راوندى به نام او تأليف شده است .\r\n","page_name":" 3473 ","page_number":505},
  {"content":"\r\n\r\nخود نزديك نشدم و جامه‌هاى خود را كه ملاحق بدن من‌اند ، تغيير ندادم . اكنون اعتماد بر حق تعالى كرده متوجّه آن بلاد شده‌ام و هيچ اعتماد بر سپاه غور ندارم . اگر حق سبحانه تعالى ما را ظفر داد آنچه از دست من آيد در اعلام معالم دين محمّدى تقصير نخواهم كرد ، و الّا در معركه كشته مىشوم و روى بازگشتن ندارم . »\r\nپير غورى چون اين حكايت شنيد گفت : « ان شاء اللّه تعالى تو اين نوبت از پسران عمّ خود آن‌چنان كارزار خواهى كرد كه دل تو خوشحال و خرّم خواهد شد . امّا الحال چون به بلاد دشمنان نزديك رسيدى مصلحت آن است كه با ايشان انبساط ورزى و ايشان را در مجلس خود راه دهى تا ايشان نيز تلافى گذشته نموده در جان‌سپارى كمال سعى به جاى آورده هيچ دقيقه نامرعى نگذارند . »\r\nشهاب الدّين قبول اين معنى كرده تمام امراى غوريه را به مجلس خويش طلبيد و با ايشان زبان عذر گشاده اظهار شرمسارى كردند و به عرض رسانيدند كه « آنچه سلطان از غم و اندوه خود اظهار كرد ، ما همه بندگان بر آن حال اطّلاع داشتيم ، امّا چون كار از دست رفته ، چارهء آن نتوانستيم نمود و هميشه از حق سبحانه تعالى درخواست اين معنى مىكرديم كه نوعى شود كه سلطان نوبت ديگر متوجّه ديار هندوستان گردد تا ما از شرمندگى بيرون آييم . اكنون چون حق سبحانه تعالى اين دعاى بندگان را مستجاب گردانيد ، اميد چنان است كه از روى ظفر بر كفّار نيز چهرهء مقصود نمايد و اين گره از دل ما بگشايد . »\r\nالقصّه سلطان شهاب الدّين همه را به عنايات پادشاهانه سرافراز ساخته از سلاآب « 1 » عبور كرده به ديار هند رسيدند ، و بعد از قطع مراحل و منازل چون به حوالى دهلى رسيدند ، راجهء هند عساكر خود را جمع كرده از روى دليرى متوجّه جنگ شهاب الدّين گشت . و چون به دو منزلى اردوى شهاب الدّين رسيد ، شهاب الدّين كوچ كرده از پيش او مانند . . . « 2 » گريخته بازگشت . [ 176 ب 
  ] و راجهء هندوستان حمل بر ترس و وهم ايشان نموده تعاقب او نمود . و چون شهاب الدّين چهار پنج منزل بازگشت و راجهء هند به عقب او مىرفت و به‌هيچ‌وجه از شهاب الدّين آثار جنگ يا مراجعت به جانب او بازنمود ، كس پيش شهاب الدّين فرستاده پيغام داد كه « اين نوع حركات لايق دزدان است كه به ولايت مردم درآيند ، و چون صاحب ولايت متوجّه دفع او مىشود مانند دزدان بگريزند . اكنون اگر قرار به آن مىدهى كه در ظاهر غزنه با ما جنگ كنى ، اينك من در عقب تو پياپى مىآيم ، و إلّا ديگر از سلطنت خود شرم دار و اين چنين حركات مكن . »\r\n\r\n\r\n","description":"","footnote":"\r\n( 1 ) . ق : نيلاب . اين نام شناخته نشد .\r\n( 2 ) . جاى يك كلمه خالى است .\r\n","page_name":" 3474 ","page_number":506},
  {"content":"\r\n\r\nشهاب الدّين در جواب او گفت : « مرا طاقت حرب تو نيست . » و همچنان شهاب الدّين كوچ بر كوچ مىرفت ، تا آنكه از لاهور گذشته به جايى رسيد كه ميانهء او و بلاد اسلام سه روز راه مانده بود . و راجهء هندوستان نيز منزل‌به‌منزل در عقب او مىرفت . در اين منزل شهاب الدّين امراى خود را طلب داشته فرمود كه « غرض من از اين بازگشتن آن بود كه چون سپاه من يك نوبت از اين كافر شكست يافته‌اند ، مبادا كه اين نوبت نيز از هيبت آن سستى از ايشان سرزند . و چون من به خود قرار آن داده‌ام كه زنده برآمدن من بىفتح ممكن و متصوّر نخواهد بود ، بنابراين ، انديشه داشتم كه مبادا اين شكست در ميان ولايت او واقع شود و هيچ‌كس از سپاه من بيرون نتوانند آمد .\r\nاكنون او را كشيده به اين حدود آوردم . و امشب بايد كه تمام سپاه مكمّل و مسلّح شده اوّل شب متوجّه اردوى كافران شويم ، چنانچه وقت صبح صادق دور اردوى او فروگرفته باشيم . »\r\nالقصّه ، نماز شام هفتاد هزار سوار مكمّل و مسلّح شده با سلطان شهاب الدّين متوجّه كفّار شد و وقت نماز از جميع اطراف آواز كوس حربى و ناى رزمى فروگرفت و راجه آن‌مقدار به خود مغرور بود كه مطلقا به آن آواز از جاى درنيامد ، تا آنكه سپاه اسلام از اطراف و جوانب درآمده شروع در قتل و كشش كرده خلقى بىشمار از كفّار به قتل رسيدند و بقيّة السّيف از همه طرف گريخته روى به بارگاه راجه نهادند .\r\nچون راجه بر اين حال خبر يافت ، از سراسيمگى و اضطراب خواست كه بر اسب سوار شده از ميان معركه بيرون رود كه جمعى از امرا عنان مركب او را گرفته نگذاشتند و گفتند كه « ميانهء ما و تو سوگندان غلاظ و شداد مقرّر شده كه از معركهء جنگ مسلمانان نگريزيم . اكنون اين چه خيال است كه ما را گذاشته مىگريزى ؟ » راجه چون اين كلمات از ايشان شنيد ، از اسب فرود آمده بر فيلى كوه‌پيكر سوار شده در معركه بايستاد . و تا نماز پيشين نايرهء جدال و قتال اشتعال داشت . آخر الأمر ، نسيم ظفر و نصرت بر پرچم علم شهاب الدّين وزيد ، و اكثر اعيان سپاه راجه به قتل رسيدند و راجهء مذكور زنده اسير گشت . چون او را پيش شهاب الدّين آوردند ، يكى از حاجبان بارگاه ، ريش راجه را كه بسيار دراز بود گرفته ، آن‌چنان كشيد كه پيشانى او بر زمين خورد . بعد از آن سلطان شهاب الدّين از وى پرسيد كه اگر تو مرا زنده مىگرفتى چه نوع با من سلوك مىكردى ؟ » راجه گفت : « من زنجير طلا راست كرده همراه داشتم ، و با خود قرار آن داده بودم كه هرگاه بر تو قادر شوم آن زنجير را در پاى تو كرده در حبس نگاه‌دارم . اكنون چون نوبت تو است آنچه به خاطر تو مىرسد به آن عمل نماى . امّا اگر ميل ولايت هندوستان دارى بىتوقّف در اين مقام متوجّه آن صوب بايد شد كه در آن ولايت الحال هيچ احدى نيست كه با تو مقاومت تواند كرد . و اگر ميل زر دارى مرا بگذار كه آن‌مقدار زر و مال كه خاطر تو مىخواهد من مىدهم . »\r\n\r\n","description":"","footnote":"","page_name":" 3475 ","page_number":507},
  {"content":"\r\n\r\nشهاب الدّين گفت « 1 » كه « مرا ميل ولايت است ، زر به چه كار آيد ؟ » و راجه را برداشته متوجّه قلعهء اجمير شد كه محل خزاين آن راجه بود و در استحكام و متانت از ساير قلاع امتياز تمام داشت . و آن قلعه را با ساير قلاع كه در آن نواحى بود فتح كرده ، حكومت تمام آن ولايت را به يكى از غلامان خود كه او را قطب الدّين ايبك گفتندى ، ارزانى داشت و به جانب غزنى معاودت نمود . و راجهء دردمند را بعد از گرفتن اجمير به قتل رسانيد .\r\n\r\n\r\n","description":"","footnote":"\r\n( 1 ) . « ولى ما براى تو ارزشى قائل نيستيم كه در بندت كنيم . » - الكامل .\r\n","page_name":" 3476 ","page_number":508},
  {"content":"\r\n\r\n\r\nذكر وقايع سال پانصد و هفتاد و نهم از رحلت خير البشر « 1 »\r\nاز اعظم وقايع اين سال فوت سلطان صلاح الدّين است . در تاريخ ابن اثير جزرى مسطور است كه قبل از آنكه صلاح الدّين به مرض موت بيمار شود ، پسر خود ، ملك افضل على ، و برادر خود ، ملك عادل ، را طلب داشته به ايشان گفت كه « الحال چون خاطر ما از رهگذر فرنگ جمع شد ، بايد كه وجههء همّت ذىنهمت را به يكى از اقاليم متوجه داريم ؛ چه ، سلاطين را [ 177 الف 
  ] به يك جاى نشستن مناسب نيست . اكنون هريكى از شما آنچه به خاطرش مىرسد بگويد كه به كدام جانب توجّه بايد نمود . »\r\nملك عادل بنابرآنكه صلاح الدّين مكرّر به او وعده كرده بود كه ولايت اخلاط را گرفته به او مىسپارد ، به عرض رسانيد كه « مصلحت در آن است كه اوّلا عنان عزيمت به صوب اخلاط منعطف داشته شود . » و ملك افضل گفت كه « قلج ارسلان در ميان فرزندان او با يكديگر در مقام نزاع و مخالفت‌اند ، و ولايت ايشان نسبت به اخلاط وسعت بسيار دارد ، مع هذا سر راه فرنگ مضبوط مىشود . مصلحت آن است كه اولا آن ولايت را متصرّف شويم . »\r\nصلاح الدّين گفت : « اين هردو رأى مقتضاى دون‌همّتى و پست‌فطرتى است . ما را عنان عزيمت به صوب بلاد روم و قسطنطنيه منعطف بايد داشت . » پس روى به ملك عادل آورد و گفت : « چون تو را ميل به ولايت اخلاط بسيار است ، تو را رخصت دادم و لشكرى لايق همراه تو مىكنم كه در ملازمت تو آمده آن شهر را فتح نمايند . و هنوز تو همان‌جا خواهى بود كه ما ولايت روم را فتح كرده به آن حدود خواهيم رسيد ، كه به‌اتّفاق يكديگر از آنجا متوجّه بلاد\r\n\r\n\r\n","description":"","footnote":"\r\n( 1 ) . ق : عليه و آله التحية من الملك الاكبر .\r\n","page_name":" 3477 ","page_number":509},
  {"content":"\r\n\r\nآذربايجان و عراق عجم شده آن ديار را نيز فتح نموده به جانب شام بازگرديم . »\r\nالقصّه ، قرار به اين داده ملك عادل را رخصت نمود كه او به كرك رفته استعداد كرده متوجّه اخلاط شود و خود در مقام استعداد رفتن روم بود كه در غرّهء ماه صفر برادرزادهء او ، سيف الدّوله ، كه حاكم يمن بود ، با قافلهء حاج از راه حرمين شريفين ، زادهما اللّه شرفا و تعظيما ، به ملازمت عمّ خود آمد . و چون صلاح الدّين خبر آمدن او شنيد ، از براى تعظيم حرمين به استقبال او رفته به اعزاز و اكرام تمام او را به شهر درآورد و در منزلى لايق فرود آورد ، و خود از باب الحديد ؛ يعنى دروازهء آهنين به قلعهء منصورهء دمشق درآمد .\r\nو در شب شنبه ششم شهر صفر او را تب صفراوى عارض شد ، و تمام شب از رهگذر آب تب ، بىقرار بود و خواب نكرد . على الصباح پسرش ، ملك افضل ، و قاضى فاضل - كه نهايت اعتبار را داشت و صلاح الدّين با وى مريدانه سلوك مىكرد - پيش وى آمده از احوال انحراف مزاج پرسيدند . او از حالت شب گذشته شكايت بسيار كرد و از ايشان حكايت‌ها مىپرسيد و خود را به شنيدن آنها مشغول مىداشت . تا آنكه نيم روز گذشت . باز اثر تب ظاهر شد و روزبه‌روز مرض اشتداد مىيافت . بنابراين ، در روز چهارشنبه دهم شهر صفر امرا و اركان دولت خود را جمع آورده فرمود تا همه به ملك افضل على بيعت كردند و او را ولىعهد و نايب خود گردانيد ، و در شب چهارشنبه هفدهم شهر مذكور مرض او بسيار قوّت گرفت . بنابراين شيخ ابو جعفر شيخ القرّاء را حاضر گردانيده فرمود كه در حضور او قرآن تلاوت كند . شيخ مذكور قرآن را بسيار خوب خواندى و آواز حزين داشتى . چون در اثناى قرائت به آيهء  « هُوَ اللَّهُ الَّذِي لا إِلهَ إِلَّا هُوَ عالِمُ الْغَيْبِ وَ الشَّهادَةِ »  « 1 » رسيد ، صلاح الدّين چند نوبت خود اين آيه را مكرّر خواند . و تمام آن شب شيخ ابو جعفر به تلاوت مشغول بود و صلاح الدّين از شنيدن محظوظ ، تا آنكه به اين آيه رسيد كه  « لا إِلهَ إِلَّا  « 2 »  هُوَ عَلَيْهِ تَوَكَّلْتُ وَ هُوَ رَبُّ الْعَرْشِ الْعَظِيمِ »  « 3 » يعنى : « آن ذات مقدّس در الوهيت بىانباز و شريك است . و بر وى است توكّل در جميع امور و مهمّات دنيوى و اخروى ، و احد و پروردگار عرش بزرگ است . » صلاح الدّين چون اين آيه را شنيد ، تبسّم نموده دو نوبت آن آيه را مكرّر كرد و مرغ روحش به عالم آخرت رحلت نمود . و مدّت حيات او پنجاه و هفت سال بود ؛ چه ، ولادت او در تكريت بود در سنهء ثنين و ثلثين و خمسمائه [ - 532 
  ] هجرى .\r\nو در تاريخ ابن اثير مسطور است كه صلاح الدّين هميشه همّتش به مرتبه‌اى بود كه باوجود آن وسعت ولايت ، بعد از فوت ، يك دينار صورى و حمايل درهم - كه عبارت از چهل مثقال\r\n\r\n\r\n","description":"","footnote":"\r\n( 1 ) . قرآن ، حشر : 22 .\r\n( 2 ) . متن :  هُوَ اللَّهُ الَّذِي لا إِلهَ إِلَّا *  .\r\n( 3 ) . قرآن ، توبه : 129 .\r\n","page_name":" 3478 ","page_number":510},
  {"content":"\r\n\r\nنقره باشد - هيچ‌چيز در ملك وى نبود . و در مدتى كه دربرابر فرنگ نشسته بود آنچه به قلم آمده بود كه او به سپاه داده ، هيجده هزار اسب تازى بود غير از شتر و استر كه آن در حساب نبود . همچنين زرى كه او در اين مدّت به سپاه مىداد كسى حساب او را نمىتوانست داشت . و در حلم و بردبارى مرتبه‌اى داشت كه بسيارى از مردم دربرابر او درشتى مىكردند و چيزهاى نالايق مىگفتند - چنان كه در معركهء يافا از امير جناح حكايتى قلمى شد - او باوجود قدرت انتقام و تأديب اصلا در مقام آن نمىشد ، لهذا در مرتبهء اوّل كه در حرّان بيمار شده بود و آوازهء فوت او به اطراف و جوانب شهرت يافت و چون از آن بيمارى صحّت يافته به حمّام رفت [ 177 ب 
  ] به‌واسطهء گرمى هواى حمّام تشنگى بر وى غلبه كرد . آب سرد طلبيد . غلام آبدار آب پيش آورد ، و آن‌چنان به دست صلاح الدّين داد كه قدرى از آن آب سرد بر بدن او ريخت . صلاح الدّين از كمال ضعفى كه داشت از آن رهگذر بسيار متألم شد ، امّا هيچ اظهار نكرد . بعد از ساعتى باز آب سرد طلبيد . اين نوبت چون غلام آب را پيش آورد كوزه از دست وى بيفتاد و آنچنان پيش صلاح الدّين شكست كه تمام آب سرد به بدن او رسيد . و چون بسيار آزرده شد ، روى به غلام آورد و گفت : « اى غلام ، اگر قصد تو كشتن من است ، به من بگوى تا بدانم . » و غير از اين چيزى ديگر نگفت .\r\nو نيز در آن تاريخ از حلم او نوشته كه روزى صلاح الدّين در ديوان نشسته بود . جمعى از غلامان او كه در عقب او مىبودند با يكديگر جنگ كردند . يكى كفش خود را برداشته به جانب آن ديگر انداخت . اتّفاقا آن كفش بر ستون خانه خورده ، بازگشته ، به پهلوى صلاح الدّين خورد . چون آن حالت را مشاهده نمود ، دانسته تغافل ورزيد و با شخصى ديگر به حكايت كردن مشغول شد .\r\nهمچنين ديگر آورده « 1 » كه روزى در مجلس آب طلبيد . هيچ‌كس آب جهت او نياورد . بار ديگر طلبيد . نيز كسى متوجّه نگرديد . تا آنكه پنج مرتبه اين طلب واقع شد . آخر الأمر چون تشنگى بر وى غالب شد ، گفت : « اى ياران ، و اللّه قد قتلنى العطش ! يعنى سوگند به خدا كه تشنگى مرا هلاك كرد . » تا آنكه جهت او آب بياوردند .\r\nو بر ارباب الباب مخفى و مستور نخواهد بود كه اين وضع نسبت به همه‌كس ناپسنديده است ، چه جاى سلاطين . و همانا جماعتى كه اين را داخل فضيلت و حلم دانسته‌اند ، از معنى حلم غافل‌اند ؛ چه ، آن مرحلهء واسطه است . و اين حكايت نهايت مرتبه تفريط - كه از رذايل است - مىتواند بود ، چنانچه از حكايت امير جناح ظاهر شد . هرگاه پادشاهى عظيم الشأن\r\n\r\n\r\n","description":"","footnote":"\r\n( 1 ) . الكامل ، ج 12 ، ص 96 .\r\n","page_name":" 3479 ","page_number":511},
  {"content":"\r\n\r\nبردبارى را به جايى رسانيده باشد كه در وقت برابر شدن با دشمن محارب سپاه او از او نترسند و بر سخن او اعتراض كنند و گويند كه « ما جنگ نمىكنيم ، غلامان خود را بفرماى تا جواب دشمن دهند . » اين مرتبه پسنديدهء عقلا نيست ؛ چه ، سياست كه ركن اعظم سلطنت است در اين صورت بالكلّيه مهمل و معطّل مانده . و همانا اگر صلاح الدّين با آن شجاعت و قدرتى كه داشت اگر سياست پادشاهانه با او مىبود و امرا و سپاه از وى ترس داشتند ، هرگز فرنگان بعد از مغلوب و منكوب شدن ، بر وى غلبه نمىگرفتند . « 1 »\r\nو بعد از فوت صلاح الدّين ، پسر بزرگش ملك افضل نور الدّين على ولايت شام و بلاد ساحل و بيت المقدّس و بعلبك و صرخد « 2 » و بصرى « 3 » و بانياس و هونين « 4 » و تبنين و جميع اعمال روم را متصرّف شد . و پسر ديگرش ، كه به ملك عزيز اشتهار داشت و نامش عثمان بود ، چون از نيابت پدر حكومت مصر به وى متعلّق بود ، بر آن بلاد استيلا يافت . و پسر ديگرش ، ملك ظاهر غازى « 5 » ، كه در حلب مىبود ، آن ولايت را به حوزهء تصرّف خود درآورده در مقام ضبط آن درآمد ، و قلعهء تل باشر و حارم و عزاز و برزويه و منبج نيز به او تعلّق گرفت . و پسر تقى الدّين عمر ، ناصر الدّين محمّد كه در حمات مىبود نيز به اطاعت ملك ظاهر غازى درآمد و خود را در سلك دوستان وى منتظم گردانيد .\r\nو [ شيركوه بن 
  ] محمّد بن شيركوه ، والى حمص ، طوق اطاعت و انقياد ملك افضل نور الدّين على را در گردن انداخته در سلك امراى وى انتظام يافت . و ملك عادل ابو بكر برادر صلاح الدين همچنان در كرك بماند ، و ملك افضل كس پيش او فرستاده وى را طلب داشت . چون او در آمدن اهمال كرد ، بنابراين ملك افضل نوبت ديگر كس پيش او فرستاده پيغام داد كه « اگر تو پيش من مىآيى فهو المراد ، و الّا يقين تو باشد كه به برادر خود ، ملك عزيز ، مىنويسم كه از مصر متوجّه كرك گرديده خواهى نخواهى تو را به دست آورد . و ديگر به اتابك عزّ الدّين حكم مىكنم كه ولايت جزيره را از دست عمّال و نوّاب تو انتزاع نموده متصرّف شود . اگر ترك اين لجاجت كرده پيش من آيى ، هم كرك از آن تو\r\n\r\n\r\n","description":"","footnote":"\r\n( 1 ) . آن‌گونه كه حسن ابراهيم حسن مىگويد ، دوران حكمرانى صلاح الدين ايوبى را از زمان به دست گرفتن زمام امور مصر به 3 دوره مىتوان تقسيم كرد : اوّل در مصر ، دوم در شام و سوم در فلسطين . دورهء اول دورهء دفاع ، دورهء دوم دورهء آمادگى و گردآورى نيرو ، و دورهء سوم دورهء هجوم بود . تمام كوشش صلاح الدين در همهء دوره‌هاى 3 گانه ، دفاع از اين ارادهء راستينش بود كه صليبىها را از شام بيرون راند و امپراتورى متحد اسلامى ايجاد كند . تا بتواند فرنگىها را به ساحل درياى مديترانه و دور تر از آن براند . - تاريخ سياسى اسلام ، ترجمه عبد الحسين بينش ، مؤسسه فرهنگى آرايه ، ص 117 .\r\n( 2 ) . متن : حرحد ؛ رجوع شود به پاورقى 1 ، صفحهء 2927 كتاب .\r\n( 3 ) . شهرى در جبل عامل در حدود مصر . - ياقوت ، معجم البلدان .\r\n( 4 ) . رجوع شود به پاورقى 2 ، صفحهء 3300 كتاب .\r\n( 5 ) . متن : ملك طاهر عادى .\r\n","page_name":" 3480 ","page_number":512},
  {"content":"\r\n\r\nخواهد بود و هم جزيره كه داشتى به تو متعلّق خواهد بود . »\r\nچون ملك عادل اين پيغام شنيد ، بسيار انديشه‌ناك شد ؛ چه ، ميان او و ملك عزيز ، صاحب مصر ، كمال عداوت بود . او يقين مىدانست كه به مجرّد اشارت ملك افضل ، ملك عزيز كمال سعى به جا خواهد آورد . همچنين اتابك عزّ الدّين نيز مشتاق آن ولايت موروثى خود است . و همانا اگر اين هردو جاى از دست من بيرون روند ناچار مرا پيش ملك افضل به شام بايد رفت .\r\nبنابراين ، مصلحت غير از آن نديد كه پيش ملك افضل برود .\r\nالقصّه ، چون ملك عادل به دمشق رسيد ، ملك افضل چنانچه بايستى در تعظيم و تكريم عمّ خود هيچ دقيقه‌اى نامرعى [ 178 الف 
  ] نگذاشت . و بعد از دو سه روز لشكرى عظيم همراه او كرد و وى را به جانب ولايت جزيره فرستاد و به صاحب حمص و حمات و برادرش ، ملك ظاهر غازى ، صاحب حلب ، نوشت كه در امداد ملك عادل لشكر خود را همراه او فرستاده اهمال نورزند كه مبادا صاحب موصل ولايت‌ها را كه از وى گرفته‌ايم ، بازبگيرد . و در اين باب به ملك ظاهر مبالغهء بسيار نوشت . از آن جمله يك فقره اين بود كه « اى برادر ، زينهار ! و هزار زينهار ! كه به حلب و اهل آن مغرور مشو و فريفته مگرد كه يقين تو باشد كه اگر صاحب موصل يك شهر از شهرهاى خود را بازگرفت ، همهء اهل شهرها كس پيش او مىفرستند و به‌اتّفاق او در مقام اخراج تو مىشوند . پس صلاح تو در آن است كه در باب تقويت عمّ خود ، ملك عادل ، تقصير نكرده نوعى كنى كه او آن ولايات خود را متصرّف شده ميانهء تو و صاحب موصل مانع باشد . »\r\nو قبل از آنكه ملك عادل متوجّه آن بلاد شود ، اتابك عزّ الدّين ، صاحب موصل ، به تحريك مجاهد الدّين قايماز از موصل به قصد گرفتن آن بلاد بيرون آمده ، كس پيش برادر خود ، عماد الدّين ، صاحب سنجار ، فرستاده او را با خود در اين باب متفق گردانيد . و اگرچه اكثر امراى او به اين معنى راضى نبودند ، امّا چون مجاهد الدّين در آن باب جدّ و اهتمام داشت ، هيچ‌كس بر خلاف ارادهء او جرئت نتوانست كرد . و هنوز ايشان در اين فكر بودند كه مكتوب ملك عادل به ايشان رسيد كه « سلطان صلاح الدّين به رحمت حقّ و اصل گشت و پسر بزرگ خود را ولىعهد خود گردانيد . و الحال تمام مردم با وى بيعت كردند ، و وى تدبير دولت خود را به من ارزانى داشته و مرا با لشكرى عظيم به آن جانب تعيين نموده . ان شاء اللّه تعالى عن‌قريب به آن ولايت رسيده صاحب ماردين را كه شنيده مىشود پاى از دايرهء خود بيرون نهاده و بعضى حركات ناشايسته از وى به ظهور رسيده ، گوشمال لايق داده خواهد شد . »\r\nو چون اين مكتوب به عزّ الدّين ، صاحب موصل ، رسيد ترك آن عزيمت نموده به جاى خود قرار گرفت ، كه در اين اثنا ، جاسوسان ايشان رسيده چنين خبر دادند كه ملك عادل با يك\r\n\r\n","description":"","footnote":"","page_name":" 3481 ","page_number":513},
  {"content":"\r\n\r\nصد خيمهء مفلوك در ظاهر حرّان فرود آمده . چون اين سخن شنيدند ، باز قوّت طامعهء ايشان به حركت آمده باز نوبت ديگر كس پيش برادر خود ، عماد الدّين ، صاحب سنجار ، فرستاده وى را طلب داشت . عزّ الدّين اتابك اين نوبت از موصل برآمده به نصيبين رفت و از آن جانب برادرش ، عماد الدّين ، بيرون آمده ، به‌اتّفاق يكديگر عنان عزيمت به صوب مدينهء رها منعطف داشت . در اين اثنا خبر رسيد كه ملك عادل با سپاه گردون اشتباه به مرج ريحان « 1 » رسيد .\r\nعزّ الدّين اتابك از شنيدن اين خبر بسيار آزرده‌خاطر گشت . و چون به تل موزن « 2 » رسيد ، مرض اسهال بر وى عارض شد . بنابراين ، بازگشته به موصل رفت . و در روز بيست و نهم شهر شعبان اين سال به آن مرض درگذشت .\r\nو در تاريخ ابن اثير جزرى آورده كه عزّ الدّين اتابك در زمان خود در صفت عدل و اشفاق بر زيردستان از ساير ملوك و سلاطين ممتاز بود ، چنانچه شبى از شبها آواز نوحه‌اى به گوش او رسيد . چون او مىدانست كه پسر يكى از رعاياى او كه به وى آشنايى داشت ، بيمار است ، گمان آن كرد كه مبادا اين نوحه در خانهء ايشان است . بنابراين ، چندان اضطراب و اندوه او را روى نمود كه خواب نتوانست كرد . تا آنكه شخصى در آن نصف‌شب فرستاده تحقيق نمود كه آن نوحه و زارى از كجاست . چون مشخص شد كه از خانهء آن آشنا نيست ، قدرى آن اضطراب تخفيف يافت .\r\nو در ماه جمادى الأوّل اين سال سيف الدّين بكتمر ، صاحب اخلاط « 3 » ، كشته شد . و عجب حالتى است كه چون سيف الدّين هميشه از رهگذر صلاح الدّين انديشه داشت كه مبادا اخلاط را از وى بگيرد ، خصوصا در اين وقت كه به گوش او رسيده بود كه ملك عادل را با لشكرى انبوه بر سر ولايت اخلاط تعيين كرده‌اند ، بسيار پريشان‌خاطر بود . بنابراين ، چون خبر فوت صلاح الدّين شنيد ، آن‌مقدار شماتت و خوشحالى نمود كه ( مضمون « بر تو همين ماجرا بود . » از يادش رفت ) « 4 » چنانچه فرمود تختى پركار « 5 » راست كرده در ديوان خانهء او نصب نمودند ، و او بر بالاى آن تخت قرار گرفت و جشنى عظيم كرد ، و خود را به « سلطان معظّم صلاح الدّين » ملقّب گردانيد و گفت : « من عبد العزيزم » يعنى : بندهء غالب . و چندان آثار ضبط از وى ظاهر شد در آن مجلس كه ذكر آن مناسب مقام نيست . و يكى از آن آثار كه فى الحال ظاهر شد ، آن بود كه لشكرى بر سر ميّافارقين تعيين كرده [ بود 
  ] .\r\nاتفاقا بعد از دو ماه هزار دينارى « 6 » نام شخصى ، كه وى نيز از ممالك شاه ارمن و\r\n\r\n\r\n","description":"","footnote":"\r\n( 1 ) . مرغزار ريحان .\r\n( 2 ) . متن : تل موزون . شهرى قديم بين رأس عين و سروج . - ياقوت ، معجم البلدان .\r\n( 3 ) . رجوع شود به پاورقى 2 ، صفحهء 3193 كتاب .\r\n( 4 ) . ق : ( فوق آن متصوّر نبود ) .\r\n( 5 ) . تركيب جمله قابل تأمل است .\r\n( 6 ) . م : هزار دينار .\r\n","page_name":" 3482 ","page_number":514},
  {"content":"\r\n\r\nداماد سيف الدّين بكتمر [ بود 
  ] ، طمع در [ 178 ب 
  ] ولايت پدرزن كرده شخصى را بر اين داشت كه او را به قتل رساند . و چون سيف الدّين به قتل رسيد ، بر تمام آن ولايت ، هزار دينار [ ى 
  ] استيلا يافت و حاكم مستقل آن ديار شد .\r\nو هم در اين سال سلطانشاه بن اتسز خوارزمشاه « 1 » وفات كرد و علاء الدّين تكش خوارزمشاه ولايت او را متصرّف شد و فتنه و فسادى كه به‌واسطهء نزاع اين دو برادر مدّتى امتداد يافته بود ، فرونشست .\r\n\r\n\r\n","description":"","footnote":"\r\n( 1 ) . فرمانرواى مرو .\r\n","page_name":" 3483 ","page_number":515},
  {"content":"\r\n . \r\n","description":"","footnote":"","page_name":" 3484 ","page_number":516},
  {"content":"\r\n\r\n\r\nذكر وقايع سال پانصد و هشتادم از رحلت خير البشر « 1 »\r\nدر اين سال ميانهء شهاب الدّين غورى و ملك بنارس كه بزرگ‌ترين راجه‌هاى هند بود محاربه واقع شد و راجهء بنارس به قتل رسيد . و تفصيل اين مجمل آنكه چون شهاب الدّين ولايت اجمير را به غلام خود ، قطب الدّين ايبك ، داد و به جانب غزنين مراجعت نمود ، زمستان در پيشاور توقف نمود و قطب الدّين ايبك با سپاه آراسته روى به اقصى بلاد هند نمود و بسيار بلاد ايشان را فتح كرد و زن و فرزند اهالى آن بلاد را اسير كرده به جانب غزنى فرستاد .\r\nو چون اين خبر به سمع راجهء بنارس رسيد ، عرق حميت او به حركت آمده از اطراف و جوانب ولايت خود سپاه جمع آورده با هفت‌صد فيل جنگى و صد هزار سوار روى به ديار اسلام نهاد . و چون اين خبر به سمع شهاب الدّين غورى رسيد ، از پيشاور به رسم ايلغار متوجه بلاد هند شد و در ساحل آب جهنه « 2 » تلاقى فريقين واقع گرديد و نايرهء جدال و قتال اشتعال يافت . اكثر سپاه هند به قتل رسيد و راجهء بنارس در ميان ايشان به نوعى كشته شد كه هيچ‌كس را بر كشته شدن او اطّلاع نبود . آخر الأمر ، به علامت آنكه دندان او را به‌واسطهء ضعف پيرى به ميخ‌ها استحكام داده بودند ، « 3 » او را در ميان كشتگان پيدا كردند .\r\nبعد از كشته شدن راجهء مذكور شهاب الدّين به بلاد بنارس درآمد و تمام بلاد هند را تا حدود چين متصرّف شد و از خزاين راجهء بنارس چهارهزار شتر از نفايس جواهر و زر و غير آن بار كرده به جانب غزنى معاودت كرد . و از هفت‌صد فيل جنگى ، نود فيل به دست\r\n\r\n\r\n","description":"","footnote":"\r\n( 1 ) . ق : عليه و آله التحية من الملك الاكبر .\r\n( 2 ) . الكامل : ماجون ، رود بزرگى در نزديكى دجله در موصل . - ج 12 ، ص 105 .\r\n( 3 ) . اين عمل را مىتوان به‌عنوان نمونه‌اى از دندان‌پزشكى در آن زمان به‌شمار آورد .\r\n","page_name":" 3485 ","page_number":517},
  {"content":"\r\n\r\nشهاب الدّين افتاد كه يكى از آنها فيل سفيد بود . باقى فيلان در معركه به زخم تير و نيزهء غوريان هلاك شدند . و آن نود فيل غير از فيل سفيد همه به اشارت فيلبانان بر شهاب الدّين سلام كردند ، امّا فيل سفيد را هرچند فيلبان سعى كرد ، بر سلام اقدام ننمود و چندان تندى و شوخى كرد كه نزديك بود كه فيلبان را هلاك كند .\r\nاز جمله وقايع اين سال بود كشته شدن سلطان طغرل سلجوقى و گرفتن خوارزمشاه ولايت وى را . و تفصيل اين مجمل آنكه چون در سنهء ثمان و ثمانين و خمسمائه [ - 588 
  ] هجرى ميانهء سلطان سلجوقى و قتلغ اينانج ابن پهلوان در حدود همدان محاربه واقع شد و قتلغ اينانج طاقت مقاومت نياورده از معركه گريخته به رى آمد و همدان و نواحى آن را سلطان طغرل متصرّف شد . بنابراين ، قتلغ اينانج كس پيش علاء الدّين تكش خوارزمشاه فرستاده از وى در دفع شرّ سلطان طغرل امداد خواست . خوارزمشاه ملتمس او را مبذول داشته با لشكرى انبوه عنان عزيمت به صوب رى منعطف داشت .\r\nو چون خوارزمشاه نزديك به حدود رى رسيد ، قتلغ اينانج از طلبيدن وى پشيمان شد و خوف بر وى مستولى گرديد . بنابراين ، پناه به قلعهء طبرك - كه از مشاهير قلاع آن بلاد است - برده در آنجا متحصّن شد . و چون خوارزمشاه بر اين اطّلاع يافت روى به قلعهء طبرك آورده در دو روز فتح آن قلعه نمود . و قتلغ اينانج گريخته به جانب كوهستان آن ولايت رفت . و چون سلطان طغرل خبر فتح رى شنيد ، كس پيش خوارزمشاه فرستاده با وى بساط موافقت گسترانيد و خوارزمشاه در مقام نسق و انتظام مهام رى شده حاكمى عادل از امرا در آنجا تعيين نمود ، و از رى به استعجال روى به خوارزم نهاد ؛ چرا كه در اين وقت كه خوارزمشاه رى را گرفته بود ، به وى خبر رسانيدند كه « برادرت ، سلطانشاه ، خوارزم را محاصره كرده ، در باب گرفتن آن سعى و اهتمام تمام مبذول مىدارد . » بنابراين ، خوارزمشاه به طريق ايلغار روى به خوارزم نهاد . و چون به نواحى آن ولايت رسيد معلوم شد كه خوارزميان تمكين سلطانشاه نداده او را خايب و خاسر بازگردانيدند . و خوارزمشاه زمستان سال مذكور در خوارزم توقّف نمود .\r\nو در اوايل سنهء تسع و ثمانين و خمسمائه [ - 589 
  ] هجرى - چنانچه سابقا مذكور شد - سلطانشاه وفات يافت و علاء الدّين [ 179 الف 
  ] خوارزمشاه را خاطر از ممرّ او جمع شده و ولايت او با ولايت رى در تحت تصرّف وى درآمد .\r\nو در اوايل اين سال طغرل از همدان با سپاه بىكران مستعد شده روى به رى نهاد . مردم خوارزمشاه را چون طاقت مقاومت او نمانده بود ، روى به گريز نهاده رفتند ، و سلطان طغرل رى را متصرّف شد . و قتلغ اينانج چون بر اين حال اطّلاع يافت اين نوبت باز كس پيش خوارزمشاه فرستاده التماس امداد نمود و عذر گناه كه اوّل‌بار از وى سر زده بود درخواست نمود .\r\n\r\n","description":"","footnote":"","page_name":" 3486 ","page_number":518},
  {"content":"\r\n\r\nو مقارن اين حال از بغداد كس خليفه نزد خوارزمشاه آمده شكوهء بسيار از طغرل كردند و منشور خليفه به نام خوارزمشاه كه بلاد طغرل را به وى ارزانى داشته‌اند همراه داشته و خوارزمشاه را به جنگ طغرل مستعد ساختند . بنابراين ، در اواخر صفر اين سال خوارزمشاه از نيشابور متوجّه رى شد . و چون سلطان طغرل بر اين حال اطّلاع يافت باوجود آنكه لشكر او متفرّق شده بود ملاحظهء جميع سپاه ناكرده ، با جماعتى قليل كه همراه او مانده بودند روى به جنگ خوارزمشاه آورد . و هرچند امرا او را منع كردند كه اوّلا سپاه خود را جمع بايد كرد بعد از آن از روى احتياط هرچه تمام‌تر متوجّه بايد شد ؛ چه ، خصم خوارزمشاه است نه قتلغ اينانج و قتلغ اينانج الحال داخل نوكران او شده و در سلك ساير امراى او منتظم است . » امّا سلطان طغرل ازبس كه بر شجاعت خويش اعتماد داشت ، گوش به سخنان امرا نكرده همچنان با جماعتى قليل در حدود ولايت رى به اردوى خوارزمشاه رسيد . و روز بيست و چهارم شهر ربيع الأوّل جانبين صفوف قتال آراسته مستعد جنگ شدند .\r\nو چون نظر سلطان طغرل بر قلب سپاه خوارزمشاه افتاد بىاختيار بر ايشان حمله آورده جمعى كثير را مجروح گردانيد . آخر الأمر ، از اطراف و جوانب بر وى هجوم آورده از اسبش فرود آوردند و سر او را از تن جدا ساخته پيش خوارزمشاه بردند . خوارزمشاه در ساعت سر او را به بغداد فرستاد . و چند روز بر دروازه نوبى بغداد آويخته بود . و خوارزمشاه بعد از كشته شدن طغرل به همدان آمد و خليفه ناصر لدين اللّه همراه وزير خود مؤيّد الدّين بن قصّاب خلعتى لايق جهت خوارزمشاه فرستاد . و چون مؤيّد الدّين چون به يك فرسخى همدان رسيد كس پيش خوارزمشاه فرستاده پيغام داد كه « چون خليفه خلعتى جهت شما فرستاده استقبال آن لازم است ، كه جميع سلاطين ماتقدّم جهت خلعت خلفا استقبال مىكردند . »\r\nو جماعتى به خوارزمشاه رسانيدند كه « مؤيّد الدّين در ضمن اين مطلب مكرى دارد و مىخواهد كه تو را بگيرد . اگر خلعت آورده اين‌مقدار لشكر كه او آورده هيچ در كار نبود . » بنابراين خوارزمشاه اوّلا از رفتن به استقبال خلعت تقاعد نمود . تا آنكه ميانهء مؤيّد الدّين و خوارزمشاه مكرّر رسل و رسايل شده ، و مؤيّد الدّين در جواب لشكر آوردن چنين مىگرفت كه « چون خليفه ما را قبل از آنكه طغرل كشته شود فرستاده بود ، اين لشكر را از براى امداد خوارزمشاه تعيين كرده . اتّفاقا چون من به همدان رسيدم خبر كشتن طغرل شنيدم . »\r\nالقصه بعد از گفتگوى بسيار خوارزمشاه سوار شده روى به منزل مؤيّد الدّين نهاد . و جمعى از مقرّبان خوارزمشاه كه با مؤيّد الدّين همزبان بودند به او خبر رسانيدند كه « خوارزمشاه قصد گرفتن تو دارد . تا دانسته باشى . » مؤيّد الدّين چون اين خبر شنيد ، پيش از آنكه خوارزمشاه به آنجا رسد از آنجا كوچ كرده به كوه‌هاى آن حدود درآمد و از شرّ خوارزمشاه خود را خلاص\r\n\r\n","description":"","footnote":"","page_name":" 3487 ","page_number":519},
  {"content":"\r\n\r\nگردانيد . و خوارزمشاه همدان را به قتلغ اينانج داده جمعى كثير از غلامان خود را در آن ولايت جايگير داد و مياجق « 1 » نام غلام را سردار آن غلامان ساخته به جانب خوارزم معاودت نمود . و مؤيّد الدّين بازگشته به بغداد رفت .\r\nو در ماه شعبان مؤيّد الدّين به عرض خليفه رسانيد كه بلاد خوزستان بىصاحب مانده ؛ چه ، شملهء تركمان ، كه والى آن بلاد بود ، فوت كرد و ميانهء برادران نزاع و خصومت به‌هم رسيد و پسر كلان او التماس امداد دارد و خود را در سلك بندگان دار الخلافه مىداند . خليفه التماس او را مبذول داشته ، مؤيّد الدّين را با سپاه گران به جانب خوزستان فرستاد . و وى در اوايل سال آينده به آن بلاد درآمده ، ميانهء او و اولاد شمله محاربات و منازعات بسيار واقع شد .\r\nآخر الأمر ، مؤيّد الدّين غالب آمد و مدينهء تستر ( شوشتر ) و قلعهء ناظر و قلعهء كاكرد و قلعهء لاموج را فتح نمود .\r\nو از جمله وقايع اين سال آنكه ملك عزيز بن صلاح الدّين سپاه مصر را جمع نموده به دمشق آمد و برادر بزرگ خود ، [ 179 ب 
  ] ملك افضل ، را محاصره نمود . ملك افضل كس به طلب عمّ خود ، ملك عادل و برادر ديگر خود ، ملك ظاهر غازى ، فرستاده ايشان را به امداد خواست . بنابراين ، ملك عادل و ملك ظاهر غازى و ناصر الدّين محمّد بن تقى الدّين ، صاحب حمات ، و اسد الدّين شيركوه بن محمّد بن شيركوه ، صاحب حمص ، و لشكر موصل به‌اتفاق يكديگر با شوكت هرچه تمام‌تر به دمشق آمدند ؛ چه ، همهء ايشان از تسلّط ملك عزيز متوهّم بودند و يقين ايشان بود كه اگر وى بر برادر بزرگ خود ، ملك افضل ، غالب شود تمام ولايت ايشان را متصرّف خواهد شد . بنابراين ، در مدافعت ملك عزيز نهايت سعى و اهتمام مبذول مىداشتند .\r\nو چون ملك عزيز جمعيت و اهتمام ايشان را اطّلاع يافت و دانست كه با ايشان كارى از پيش نمىرود ، بنابراين ، جماعتى در ميان افتاده ميانهء هردو برادر را به مصالحه قرار دادند ؛ به اين طريق كه بيت المقدّس و آنچه نواحى آن است از اعمال فلسطين ، تعلّق به ملك عزيز داشته باشد ، و دمشق و طبريه و اعمال غور « 2 » از آن ملك افضل بوده باشد ، و جبله و لاذقيه را بايد كه ملك افضل به ملك ظاهر غازى ، صاحب حلب ، بدهد و اقطاعاتى كه ملك عادل در مصر داشت همچنان به وى متعلّق بوده باشد .\r\nو چون مهمات بر اين منوال قرار يافت ، ملك عزيز به جانب مصر مراجعت نمود و هر يكى از امرايى كه در دمشق جمع شده بودند به ولايت خود مراجعت نمودند و آن فتنه از ميانهء اولاد صلاح الدّين بر طرف شد .\r\n\r\n\r\n","description":"","footnote":"\r\n( 1 ) . متن : فياجق . الكامل ، العبر و روضة الصفا : مياجق . جهانگشاى جوينى : ميانجق ، مياجق .\r\n( 2 ) . متن : نور .\r\n","page_name":" 3488 ","page_number":520},
  {"content":"\r\n\r\n\r\nذكر وقايع سال پانصد و هشتاد و يكم از رحلت خير البشر « 1 »\r\nدر اوايل اين سال ميانهء قتلغ اينانج و مياجق ، غلام خوارزمشاه ، در حدود زنجان محاربه واقع شد و قتلغ اينانج هزيمت يافته نزد خليفه ناصر لدين اللّه رفت . خليفه او را اعزاز و اكرام بسيار نموده از اسب و خيمه و ساير اسباب امارت آنچه در كار داشت به وى ارزانى داشت و مؤيّد الدين [ بن قصّاب 
  ] را حكم فرمود كه به‌اتفاق قتلغ اينانج ، رفته همدان را از دست خوارزميان انتزاع نمايد « 2 » و به او سپارد . بنابراين مؤيّد الدّين و قتلغ اينانج از خوزستان متوجّه كرمانشاهان شدند و از آنجا به عزم همدان بيرون رفتند .\r\nدر آن‌وقت در همدان پسر خوارزمشاه و مياجق مملوك او با جمعى قليل كه مقاومت با مؤيّد الدّين نتوانستند نمود ، مىبود . « 3 » چون خبر وصول ايشان به نواحى همدان رسيد ، همدان را گذاشته به جانب رى روان شدند . در ماه شوّال مؤيّد الدّين و قتلغ اينانج همدان را به تصرّف خود درآورده خوارزميان را تعاقب نموده ، مدينهء ساوه و آوه را نيز از عمّال و نوّاب خوارزمشاه انتزاع نموده روى به رى نهادند .\r\nو چون خوارزميان خبر ايشان در رى شنيدند ، رى را نيز گذاشته به دامغان رفتند .\r\nمؤيّد الدّين و قتلغ اينانج در رى توقّف نكرده به خوار « 4 » رى رفتند . در آنجا ميانهء قتلغ اينانج و\r\n\r\n\r\n","description":"","footnote":"\r\n( 1 ) . ق : عليه و آله التحية من الملك الاكبر .\r\n( 2 ) . ابن اثير مىنويسد كه قتلغ اينانج پس از شكست از امير مياجق ، در خوزستان به مؤيّد الدين ، وزير خليفه ، پناهنده شد نه به خود خليفه ، و خيمه و اسب و ملزومات جنگى را همين وزير به قتلغ داد نه خليفه .\r\n( 3 ) . در سال قبل ، تكش پس از شكست طغرل سلجوقى و ارسال سر وى به بغداد ، اصفهان را به قتلغ اينانج داد و رى را به پسر خود ، يونس خان ، داد و مياجق را اتابك او كرد . - تحرير روضة الصفا ، ج 4 ، ص 709 .\r\n( 4 ) . شهرى قديم در 20 فرسخى رى .\r\n","page_name":" 3489 ","page_number":521},
  {"content":"\r\n\r\nمؤيّد الدّين محاربه واقع شد . قتلغ طاقت مقاومت نياورده از پيش مؤيّد الدّين گريخت . مدينهء رى در دست مؤيّد الدّين افتاد . وزير ، عمّال خود را در رى گذارده متوجّه همدان شد . در اثناى راه خبر به وى رسيد كه قتلغ اينانج بر سر آوه رفته . مؤيّد الدّين نيز در عقب او روانهء آن صوب شد . و چون قتلغ اينانج خبر شنيد كه مؤيّد الدّين او را تعاقب كرده مىآيد و شحنهء آوه او را « 1 » به اندرون شهر نمىگذارد ، ناچار از آنجا متوجّه مدينهء كرج « 2 » شد و در اثناى راه در موضعى كه به دربند كرج اشتهار دارد فرود آمده بود كه مؤيّد الدّين رسيد ، و ميانهء ايشان نوبت ديگر نايرهء جدال و قتال اشتعال گرفت . اين نوبت نيز نسيم ظفر و نصرت بر پرچم علم مؤيّد الدّين وزيد و قتلغ اينانج به حال ابتر از معركه گريخته به جانبى بيرون رفت ، و مؤيّد الدّين مظفّر و منصور به همدان آمد .\r\nو در اين وقت ايلچى [ ى 
  ] از جانب خوارزمشاه به همدان رسيد و مؤيّد الدّين را از گرفتن ولايت خوارزمشاه سرزنش بسيار نمود و گفت : « اين‌چنين حركات از تو لايق نبود . اكنون چون صادر شده مناسب آن است كه از كرده پشيمان شوى و دست از ولايت بازداشته به بغداد روى ، و الّا هرچه مىبينى از خودخواهى ديد . » وزير مؤيّد الدّين ازبس كه دماغ او اختلال يافته بود ، در جواب فرستادهء خوارزمشاه درشتى و غلظت نمود و به سخنان او التفات نكرد . و چون فرستادهء خوارزمشاه بازگشت آنچه از مؤيّد الدّين شنيده و ديده بود به عرض او رسانيد . عرق حميت و غيرت سلطنت خوارزمشاهى به حركت آمد . فى الحال از خوارزم [ 180 الف 
  ] متوجّه همدان شد . اتّفاقا پيش از رسيدن خوارزمشاه به همدان ، در اوّل ماه شعبان سال آينده ، مؤيّد الدّين در همدان به مرض موت وفات يافت .\r\nدر نيمهء دوّم شعبان خوارزمشاه به همدان رسيد و ميانهء لشكر خليفهء ناصر لدّين اللّه و خوارزمشاه در ظاهر همدان جنگ عظيم شد و بغداديان در آن محاربه آثار مردى و مردانگى نمودند . امّا چون سردار نداشتند ، كارى نساخته اكثر كشته شدند و باقى روى به هزيمت نهاده به جانب بغداد رفتند ، و خوارزمشاه باز بر همدان استيلا يافت . و ازبس كه از حركات مؤيّد الدّين قصّاب آزرده‌خاطر بود ، فرمود تا او را بعد از ده دوازده روز از قبر بيرون آورده سرش از بدن جدا ساخته به خوارزم فرستادند كه وى در معركهء جنگ كشته شده . و چون دو سه روز خوارزمشاه در همدان توقّف نمود ، از جانب خراسان خبرى رسيد كه در ساعت به رسم ايلغار متوجّه آن صوب گرديد ؛ چنانچه تفصيل آن در وقايع سال آينده مذكور خواهد شد ان شاء اللّه تعالى .\r\n\r\n\r\n","description":"","footnote":"\r\n( 1 ) . مراد ، قتلغ اينانج است كه شحنهء آوه - كه شحنهء وزير خليفه بود - مانع از ورود وى به شهر شد .\r\n( 2 ) . متن : كوح .\r\n","page_name":" 3490 ","page_number":522},
  {"content":"\r\n\r\nو از جمله وقايع اين سال آنكه ميانهء ابو يوسف يعقوب بن يوسف بن عبد المؤمن و الفنش ملك فرنج « 1 » در بلاد اندلس ، در نهم شعبان اين سال در شمالى مدينه قرطبه ، نزديك به قلعهء رباح « 2 » - كه از قلاع مستحكم فرنگ بود - در موضعى كه به مرج الحديد اشتهار دارد ، نايرهء جدال و قتال اشتعال يافت . و اوّلا شكست بر مسلمانان اتفاق افتاد ، امّا يعقوب بن يوسف آخر الأمر با سپاه قلب ، بر فرنگان حمله آورده ايشان را هزيمت داد و آن‌چنان غلبه كرد كه - چنانچه در تاريخ ابن اثير جزرى مسطور است - يك لك « 3 » و چهل و شش هزار فرنگى به قتل رسيد و بيست هزار از مسلمانان . و يك لك و چهل و سه هزار خيمه از اردوى فرنگ به دست سپاه يعقوب افتاد ، و چهل و شش هزار اسب تازى ، و صد هزار استر بار ، و يك لك حز و چيزهاى ديگر بر اين قياس بايد كرد .\r\nو چون يعقوب اين‌چنين فتح [ ى 
  ] كرد ، فرمود تا منادى كردند كه هركه هر غنيمتى يافت از آن اوست غير از سلاح . پس آنچه از آلات جنگ از شمشير و نيزه و زره و امثال آن در آن روز پيش يعقوب آوردند ، زياده بر هفتاد هزار بود .\r\nو باعث اين جنگ ، اوّلا از الفنش ، ملك فرنج بود ؛ چه ، اوّلا كتابتى به يعقوب نوشته بود ، مضمون آنكه « تو پادشاه اهل اسلام و من پادشاه نصارا ، و كتابى كه بر نبىّ شما وارد شده در آنجا جهاد بر شما واجب است . به اين طريق كه يكى از شما را به ده كس از ما جنگ بايد كرد و يك كس شما را از ده نفر ما در كيش و دين شما روى گردانيدن حرام بود . باز اين جرح در شريعت شما از شما مرتفع شد . و الحال در شريعت شما آن است كه يك كس شما را با دو نفر از ما جنگ كردن واجب است و روى گردانيدن از دو كس ، حرام . اكنون كار شما به جايى رسيده كه يك نفر از ما با ده نفر از شما جنگ مىكند و ظفر مىيابد . اين چه اعتقاد است كه شما بر شريعت خود داريد ؟ الحال تو پادشاه بزرگى و من نيز در ميانهء نصارا پادشاه عظيم الشأن‌ام . مىشنوم كه تو هميشه آرزوى جنگ من دارى ، امّا جرئت نمىتوانى كرد . اكنون صلاح در آن است كه تو آنچه دارى از خزاين و سلاح و اموال ، تمام ، در كشتىها نهاده متوجّه اين‌جانب شوى . من نيز آنچه دارم برداشته در حدود ولايت تو هرجا كه اختيار كنى ، با تو جنگ مىكنم . اگر تو بر من ظفر يافتى به نهايت آرزوى خود رسيده باشى . اگر من ظفر يافتم ، استحقاق رياست هردو طايفه « 4 » را داشته باشم . » « 5 »\r\n\r\n\r\n","description":"","footnote":"\r\n( 1 ) . متن : فيش . منظور ، آلفونس پادشاه فرنگ است كه مركز فرماندهىاش شهر طليطله بود . تصحيح براساس الكامل .\r\n( 2 ) . متن : رياح ، رباح شهر و قلعه‌اى در اندلس از اعمال طليطله .\r\n( 3 ) . يك‌صد « لك » به تنهايى برابر صد هزار به كار مىرود .\r\n( 4 ) . يعنى مسلمانان و مسيحيان .\r\n( 5 ) . نامهء آلفونس فرنگى خطاب به يعقوب بن عبد المؤمن به‌طور مشروح در الكامل آمده است .\r\n","page_name":" 3491 ","page_number":523},
  {"content":"\r\n\r\nچون يعقوب بر مضمون مكتوب ملك الفنش اطّلاع يافت ، در جواب او بالاى خط او كه به زبان عربى نوشته بود ، آيهء  « ارْجِعْ إِلَيْهِمْ فَلَنَأْتِيَنَّهُمْ بِجُنُودٍ لا قِبَلَ لَهُمْ بِها وَ لَنُخْرِجَنَّهُمْ مِنْها أَذِلَّةً وَ هُمْ صاغِرُونَ »  « 1 » را نوشته فرستاد و ايشان را رخصت نمود . و مضمون آيه اين است كه « بازگرد به‌سوى ايشان و خبر ده كه اينك من با لشكرى كه نهايت آن پيدا نيست متوجّه بلاد شمايم ، و هرآينه شما را از ديار و بلاد شما خوار و زار بيرون خواهم كرد . » « 2 »\r\nالقصّه ، چون اوّل اظهار تكبّر و خواهش جنگ و شوكت و قوّت از جانب ملك الفنش بود ، اين چنين هزيمتى هرگز در فرنگ نشان نمىدادند ، يافت . و چون ملك الفنش از آن معركه بيرون رفت ، سر خود را تراشيد و سوارى اسب را ترك كرده بر خر سوار شده و ترك جميع لذّات و مشتهيات نمود ، و صليب خود را سرنگون كرده با خود قرار آن داد كه « مادام نصرانيت مرا نصرت ندهد ، هرگز بر اسب سوار نشوم . » پس به اطراف و جوانب ولايت فرنگ [ 180 ب 
  ] فرستاده ، سپاه بىنهايت جمع آورد .\r\nو چون ابو يوسف يعقوب « 3 » بر اين حال اطّلاع يافت او نيز به بلاد اسلام مسرعان فرستاده مردان جنگ را طلب نمود . مردم از بلاد بعيد حتى از مصر و حوالى آن محض از براى جهاد روى به ملازمت ابو يوسف نهاده چندان خلايق بر وى جمع شدند كه صحراها از گنجايش ايشان بماند . و در ماه ربيع الأوّل سال آينده باز ملك الفنش با سپاه زياده از حدّ احصا و شمار آمده دربرابر يعقوب صفوف قتال آراست . از اين‌جانب نيز صفوف قتال مستعد شده روى به ايشان نهادند و نوبت ديگر باز نايرهء قتال و جدال اشتعال يافت . و بعد از كشش و كوشش بسيار نسيم ظفر و نصرت بر پرچم علم يعقوب وزيد و ملك الفنش دولت برگشته ، باز به قبيح‌ترين احوال هزيمت يافته از معركهء قتال بيرون رفت . اين نوبت نيز چندان غنايم بر دست سپاه اسلام افتاد كه محاسب و هم از شمار آن عاجز بود .\r\nبعد از آن يعقوب عنان عزيمت به صوب طليطله - كه دار السّلطنهء ملك الفنش بود - منعطف داشت و آن شهر را محاصره نمود ، و باغات آن شهر را ويران كرد ، و چند قلعه مستحكم در آن قلعه فتح نمود . و چون فرنگان از مقاومت يعقوب عاجز آمدند ، كسان در ميان انداخته طلب صلح كردند . يعقوب اوّلا مىخواست كه صلح قبول نكرده بالكليه اندلس را از ايشان نزع كند ، كه در اين اثنا خبر رسيد كه باز علىّ بن اسحاق ملثّمى پيدا شده و جمعى كثير\r\n\r\n\r\n","description":"","footnote":"\r\n( 1 ) . قرآن ، نمل : 37 .\r\n( 2 ) . ترجمه سليس آن‌چنين است « به‌سوى آنان بازگرد [ و بگو 
  ] به سر آنان لشكرى آوريم كه تاب پايدارى دربرابر آن را نداشته باشند ، و آنان را خوار و زبون از آنجا آواره كنيم . » - قرآن ، چاپ خرمشاهى .\r\n( 3 ) . متن : ابو يعقوب يوسف .\r\n","page_name":" 3492 ","page_number":524},
  {"content":"\r\n\r\nبر وى جمع آمدند . بنابراين ، يعقوب به صلح راضى شده و مدّت يك سال با يكديگر مصالحه نمودند ، و در اواخر سنهء ثلاث و تسعين و خمسمائه [ - 593 
  ] هجرى به مراكش رفت .\r\n\r\nذكر آنچه از علىّ بن اسحاق ملثمى در ايّام ابو يوسف يعقوب ، صاحب مغرب ، به ظهور رسيده بود .\r\nچون مدّت سه سال ملك ابو يوسف يعقوب به جنگ ملك الفنش فرنگى اشتغال داشت و اخبار او از حدود ولايت افريقيه مطلقا مفقود نمىشد و اكثر سپاه آن حدود را خالى گذاشته به اندلس رفته بودند ، علىّ بن اسحاق را باز طمع در آن ولايت پيدا شد و جمعى كثير از مفسدان بر وى جمع شدند و شروع در فتنه و فساد كردند ، و اكثر بلاد را خراب نمودند ، و اسباب سلطنت به‌هم رسانيده ، روى به شهر بجايه نهاد و با خود قرار داد كه هرگاه بجايه را به دست آورد ، روى به مراكش بايد رفت .\r\nو چون اين خبر به ابو يوسف يعقوب رسيد ، با الفنش مصالحه نموده به جانب افريقيه آمد .\r\nهمچنانكه در سنهء احدى و ثمانين و خمسمائه [ - 581 هجرى 
  ] علىّ بن اسحاق را از آن ولايت بيرون كرده بود ، امسال نيز به مجرّد رسيدن به جمعيت ايشان را پريشان ساخت ، و علىّ بن اسحاق بازگريخته به كوهستان درآمد .\r\nو از جمله وقايع اين سال آنكه اهل اصفهان از جور خوارزميان بسيار به تنگ آمدند . در آن‌وقت رياست اصفهان به صدر الدّين خجندى - كه از اعاظم علماى شافعيه بود - تعلّق داشت . همهء اصفهانيان نزد او رفته از جور و ظلم خوارزميّه شكايت كردند . پسر خوارزمشاه ( يونس خان ) حاكم اصفهان بود . اما چون او كوچك بود اختيارى نداشت و اتابك او ( امير مياجق ) ظلم بسيار مىكردند . و هرچند صدر الدّين خجندى آنها را از ظلم و بيداد منع مىكرد ، فايده‌اى بر آن مترتّب نمىشد . بنابراين ، عريضه [ اى 
  ] به ديوان خلافت بغداد فرستاده معروض داشت كه « اگر خليفه در مقام عنايت و التفات به سكنهء اصفهان شده حاكمى عادل به اين‌جانب تعيين نمايند ، به مجرّد آمدن آن حاكم دفع خوارزميان تعلّق به اينجانب و تمامى اين بلاد متعلّق به ديوان مىگردد . »\r\nخليفه التماس آن را مبذول داشته ، يكى از غلامان خود را كه به شجاعت و مردانگى اشتهار داشت و او را سيف الدّين طغرل گفتندى « 1 » ، با سپاه بسيار به جانب اصفهان فرستاد . به مجرّد رسيدن سپاه خليفه ، اصفهانيان شروع در ناهموارى [ ى 
  ] كه لازمهء ذات ايشان است كردند\r\n\r\n\r\n","description":"","footnote":"\r\n( 1 ) . سيف الدّين در اين ايّام تيولدار شهر لحف بود .\r\n","page_name":" 3493 ","page_number":525},
  {"content":"\r\n\r\nو كار به جايى رسانيدند كه خوارزميان را يقين شد كه اگر ايشان در اين شهر توقّف ورزند همه را دست و گردن بسته به مردم خليفه خواهند سپرد . بنابراين ، پيش از آنكه سپاه خليفه به شهر درآيد ، خوارزميان از اصفهان برآمده راه خراسان پيش گرفتند . و سيف الدّين طغرل بىمزاحمت و ممانعت به اصفهان درآمده فوجى از سپاه خود را به عقب خوارزميان فرستاد تا از عقب ايشان رفته آنچه به دست ايشان رسيد ، از احمال و اثقال ، گرفته بازگشتند .\r\nو مقارن اين حال كوكجه نام شخصى ، كه از غلامان ترك امير پهلوان ولد ايلدگز بود و در اين وقت مماليك پهلوان اتّفاق كرده آن كوكجه را بر خود امير كرده ، رى را از دست خوارزميان گرفته متصرّف شدند ، به عزيمت آنكه اصفهان را از دست خوارزميان [ 181 الف 
  ] بگيرند به حوالى اصفهان رسيدند . و چون بر وى ظاهر شد كه اصفهان را سيف الدّين طغرل ، غلام خليفه ناصر لدين اللّه ، گرفته ، كس پيش سيف الدّين فرستاده اظهار اطاعت و انقياد خليفه نموده گفت كه « مرا خبر نبود كه شما اصفهان را گرفته‌ايد . من به قصد اخراج خوارزميه آمده بودم .\r\nاكنون خوب شد كه اصفهان داخل بلاد خليفه شد ، كه من نيز از جمله بندگان مخلص خليفه‌ام . »\r\nالقصّه ، كوكجه از آنجا بازگشته تا به طبس خوارزميان را تعاقب نموده ، « 1 » چنانچه آنچه را كه از دست سپاه بغداد برآورده بودند همه را از ايشان گرفتند ، و خوارزميان به حال ابتر و پريشان خود را به خراسان رسانيده ، از دست كوكجه خلاص شدند .\r\nو از جمله وقايع اين سال آنكه باز ملك عزيز عثمان بن صلاح الدّين نقض عهدى كه با برادر خود ، ملك افضل على ، كرده بود ، كرد و از مصر روى به دمشق نهاد . و چون ملك افضل بر اين حال اطّلاع يافت خود به قلعهء جعبر رفته از عمّ خود ، ملك عادل ، در باب دفع ملك عزيز امداد خواست . و از جعبر به حلب رفته ، ملك ظاهر غازى ، برادر [ ديگر 
  ] خود را نيز به مدد طلبيد . ملك عادل پيش از ملك ظاهر به دمشق رفت و متعاقب آن ملك افضل از حلب به دمشق آمد و در اين اثنا ملك عزيز با سپاه بسيار آمده دمشق را محاصره كرد .\r\nدر اين اثنا ، جمعى از امراى ملك عزيز مثل سيف الدّين يازكش « 2 » كه مقدّمهء طايفهء اسديه بود و ابو الهيجاء كه مقدّم كردان بود و امثال ايشان ، از ملك عزيز به‌واسطهء رعايت طايفهء ناصريّه - كه از مماليك صلاح الدّين بودند و تربيت ايشان به نوعى بود كه بر طايفهء اسديّه غالب گشته بودند - رنجيده ، كس پيش ملك افضل و ملك عادل فرستاده پيغام دادند كه « شما چرا در شهر مانده‌ايد ؟ بيرون آييد كه ما همه مطيع و منقاديم ؛ ملك افضل ، كه پسر بزرگ\r\n\r\n\r\n","description":"","footnote":"\r\n( 1 ) . و به‌گفته ابن اثير ، پس از آن به اصفهان حمله برد و از بغداد حكومت رى و خوار و ساوه و قم و كاشان را خواست .\r\nخليفه تمكين كرد و خلعتى نيز به وى فرستاد . بدين ترتيب مقام كوكجه بالا رفت تا اين‌كه غرور او را ضايع كرد و بر ياران خويش تكبّر ورزيد .\r\n( 2 ) . رجوع شود به پاورقى 2 ، صفحهء 3358 كتاب .\r\n","page_name":" 3494 ","page_number":526},
  {"content":"\r\n\r\nصلاح الدّين و ولىعهد اوست و مصر در دست ماست . ملك عزيز را گرفته در دست ملك افضل مىسپاريم . تا اين زمان كه ما به او اخلاص داشتيم ، بر همه غالب بود . اكنون چون وى ناصريّه را تربيت مىكند و از آن جماعت فخر الدّين اياز چركس « 1 » و سراسنقر و قراجه « 2 » را اختيار كرده به مرتبهء امارت رسانيده . بعد از اين معلوم خواهد شد كه از دست ايشان چه كار مىآيد . »\r\nچون ملك افضل بر مضمون اطّلاع يافت ، كس خود پيش ايشان فرستاده همه را به عنايات پادشاهانه سرافراز گردانيد و در مقام آن شد كه از دمشق بيرون آمده و ملك عزيز را به‌اتّفاق امراى اسديّه و كردان به دست آورد . اتّفاقا شخصى اين خبر را به ملك عزيز رسانيد . مقارن اين حال ملك افضل از دمشق بيرون آمد و ملك عزيز مضطرب و سراسيمه با ناصريّه روى به گريز نهاد و راه مصر پيش گرفت . ملك افضل تمام اسباب و اموال او را تصرّف نموده او را تعاقب نمود . و اكثر سپاه او به ملك افضل پيوستند و شوكت و عظمت ملك افضل به نهايت رسيد . و چون ملك افضل به قدس رسيد ، عمّال و نوّاب ملك عزيز را بيرون كرد و بيت المقدّس را داخل ولايت خود گردانيد .\r\nو در اين وقت ملك عادل از شوكت و شأن ملك افضل انديشه‌ناك شده با خود گفت كه « اگر ملك افضل استقلال پيدا كند ، معلوم نيست كه آنچه الحال بر آن قرار داده كه مصر را بگيرد و دمشق را به من بگذارد ، عمل كند ، بلكه تواند بود كه چون مصر به دست او درآيد و بر ملك عزيز دست يابد ، بىتوقّف همان ساعت مرا نيز بگيرد . » بنابراين انديشه ، كس پيش ملك عزيز فرستاده ، پيغام داد كه « تو چرا اين‌چنين زبون و سراسيمه شدى ؟ مردانه در مصر بنشين و يكى از امراى خود را به شهر بلبيس - كه سرحدّ است - بفرست ، كه من متعهّدم كه از ملك افضل به تو آسيبى نرسد . »\r\nملك عزيز به سخن عمّ خود اعتماد كرده ، فخر الدّين اياز چركس را با جمعى كثير به محافظت شهر بلبيس فرستاد . و چون ملك افضل به آنجا رسيد ، خواست كه آن شهر را بگيرد .\r\nملك عادل در مقام ممانعت شده به او گفت كه « اين‌همه لشكر پدر تو است كه به زور ايشان با فرنگان مقاومت مىنمود و اكثر اوقات از ايشان عاجز مىآمد . اكنون كه شما با يكديگر جنگ كرديد و لشكر خود را به كشتن داديد ، به كدام لشكر و استعداد جواب فرنگان خواهيد داد ؟\r\nالقصّه ، ملك عادل در اين باب چندان سخنان گفت كه ملك افضل از سر جنگ درگذشت و باز جماعتى در ميان افتاده صلح كردند . « 3 » به اين طريق كه بيت المقدّس و اعمال فلسطين - كه\r\n\r\n\r\n","description":"","footnote":"\r\n( 1 ) . متن : فخر الدّين اركش . الكامل : فخر الدّين چركس ؛ العبر : فخر الدّين اياز چركس .\r\n( 2 ) . الكامل و العبر : قراجا .\r\n( 3 ) . نقش قاضى فاضل - به‌خاطر مقام رفيعى كه پيش صلاح الدّين ايوبى داشت - در ايجاد اين جوّ دوستى و برادرى بسيار مؤثر و تعيين‌كننده داشت .\r\n","page_name":" 3495 ","page_number":527},
  {"content":"\r\n\r\nدر آن مرتبه ملك افضل به ملك عزيز داده بود - بدهد و ملك عادل به مصر رفته با ملك عزيز بوده باشد كه ديگر ميانهء ايشان مهمّ به فتنه و شورش نكشد . پس بر اين قرار ملك عادل به مصر رفت و ملك افضل به جانب دمشق مراجعت نمود ؛ و اگرچه رفتن [ 181 ب 
  ] ملك عادل به مصر براى ملك افضل خوب نبود ؛ چه ، آخر ملك عزيز با ملك عادل اتّفاق كرده تمام ولايت ملك افضل را گرفت و او را بيرون كرد ، چنانچه بالضّروره به خليفه ناصر لدين اللّه متوسل شد كه عن‌قريب تفصيل آن مذكور خواهد شد ، ان شاء اللّه تعالى .\r\n\r\n","description":"","footnote":"","page_name":" 3496 ","page_number":528},
  {"content":"\r\n\r\n\r\nذكر وقايع سال پانصد و هشتاد و دويم از رحلت خير البشر « 1 »\r\nدر ماه محرّم اين سال باز شهاب الدّين غورى از غزنى به هندوستان رفته قلعهء پهنگر را كه از قلاع مستحكم آن ولايت بود محاصره نمود و كار بر اهالى آن قلعه بسيار تنگ آورد . بنابراين راجهء آن قلعه كس پيش شهاب الدّين فرستاده امان خواست كه قلعه را تسليم كند . شهاب الدّين التماس او را مبذول داشته ، امان‌نامه [ اى 
  ] جهت ايشان فرستاد . پس ايشان با اهل و عيال از آن قلعه بيرون آمده و آن قلعه را منتظم ساخته يكى از امراى خود را با لشكرى آراسته در آن ولايت گذاشته ، خود عنان عزيمت به صوب قلعهء گواليار « 2 » منعطف داشت .\r\nچون به پايهء آن قلعه رسيد معلوم شد كه گرفتن آن قلعه از جمله محالات است ؛ چه ، بر كوه بلندى واقع است كه تير و منجنيق به ايشان كار نمىكند . شهاب الدّين باوجود اين حال در پاى آن قلعه فرود آمده امراى خود را گفت كه « چون جنگ كردن در اينجا چندان فايده ندارد ، مناسب آن است كه ما اينجا قرار به بودن داده ولايت ايشان را خراب كنيم تا ايشان خود به تنگ آمده قلعه را تسليم نمايند . »\r\nو چون راجهء گواليار ديد كه سپاه اسلام در دامنهء كوه خانه مىسازد بسيار مضطرب شده كس پيش شهاب الدّين فرستاده اظهار اطاعت و انقياد نموده معروض داشت كه « اين قلعه‌اى است كه پدران من بنا كرده‌اند ، و يقين است كه پادشاه اسلام بعد از گرفتن اين قلعه [ آن را 
  ] به يكى از بنده‌هاى خود خواهد داد . اينك من يكى از بندگان اين پادشاهم ، و هرسال اين مبلغ به خزانه مىرسانم اگر اين قلعه را به ما گذارند . »\r\n\r\n\r\n","description":"","footnote":"\r\n( 1 ) . ق : عليه و آله التحية من الملك الاكبر .\r\n( 2 ) . الكامل : كوالير .\r\n","page_name":" 3497 ","page_number":529},
  {"content":"\r\n\r\nشهاب الدّين التماس او را مبذول داشته و راجهء آن قلعه مبلغى عظيم با تحف و هدايا و نفايس به رسم پيشكش آورده شهاب الدّين را ملازمت كرد . و شهاب الدّين او را به عنايات پادشاهانه سرافراز گردانيده باز آن قلعه را تسليم آن نمود . و در اواخر ماه صفر بازگشته به غزنى رفت .\r\nو از جمله وقايع اين سال آنكه در بيست و هفتم ماه رجب باز ملك عزيز به‌اتّفاق عمّ خود ، ملك عادل ، وزير ملك افضل ، كه او را با خود متّفق ساخته بود ، متوجّه دمشق شدند ، و آن وزير حرام‌نمك - كه ملك افضل تمام اعتماد بر وى داشت - در مقام نفاق شده ، آن‌چنان سپاه را از ملك افضل گردانيد كه چون ملك عزيز و ملك عادل به حوالى دمشق آمدند اكثر سپاه ملك افضل رفته ايشان را ديدند . و چون ملك افضل اين حالت را مشاهده نمود ، دانست كه كار از دست رفته بالضّروره دمشق را گذاشته بيرون رفت . و آن وزير حرام‌نمك نيز چون كارش به ظهور انجاميده بود و همه‌كس مىدانست كه اين حركت از جانب او شده گريخته به جزيره - كه مولد او بود - رفت . و به مجرّد رسيدن به آنجا به جهنّم و اصل شد . اميد كه هر حرام‌نمك در هرجا كه باشد مثل اين زود به جهنم و اصل گردد .\r\nالقصّه ملك عزيز و ملك عادل دمشق را متصرّف شدند و ملك افضل با اهل و عيال خود به سرحدّ رفته متحصّن شد . برادر كوچك او ، قطب الدّين ، نيز با او بود . و در اواخر ماه شعبان ملك عزيز عمّ خود را به نيابت خود در دمشق گذاشته خود به مصر مراجعت نمود و خطبه و سكّه در مصر و شام به نام ملك عزيز خوانده شد .\r\nو در اين سال در اصفهان سنقر دراز « 1 » ، شحنهء بغداد از قبل خليفه ناصر لدين اللّه ، صدر الدّين محمود [ بن عبد اللطيف بن محمّد بن ثابت 
  ] خجندى را كه رئيس شافعيه بود ، به قتل رسانيد . و اين منشأ آن شد كه باز اصفهان از دست خليفه بيرون رفت ؛ چه ، به سعى صدر الدّين مذكور - چنانچه سابقا قلمى شد - اصفهان به دست خليفه افتاده بود . بعد از كشته شدن صدر الدّين خجندى باز ميانهء اصفهانيان و سپاه خليفه نزاع و مخالفت قايم شد ، و خوارزمشاه خاطر خود از رهگذر خراسان جمع ساخته متوجّه اصفهان شد . و چون به حوالى اصفهان رسيد ، منسوبان خليفه از ترس اصفهانيان و خوف خوارزمشاه چون بنات النعش متفرّق شده از اصفهان بيرون رفتند ، و خوارزمشاه به اصفهان درآمد . و خاقانى قصيده‌اى در مدح خوارزمشاه گفته به شرف ملازمت او مشرّف شد . و اين دو بيت از آن قصيدهء غرّاست : [ 182 الف 
  ]\r\n مژده كه خوارزمشاه ملك صفاهان گرفت * هردو عراقين را همچو خراسان گرفت « 2 »\r\nماهچهء چتر او قلعهء گردون گشاد * مورچهء تيغ او ملك سليمان گرفت \r\n\r\n\r\n","description":"","footnote":"\r\n( 1 ) . الكامل ، راحة الصدور : سنقر طويل .\r\n( 2 ) . ملك عراقين را همچو خراسان گرفت . - جوينى ، تاريخ جهانگشا ، ج 2 ، ص 39 .\r\n","page_name":" 3498 ","page_number":530},
  {"content":"\r\n\r\nو خوارزمشاه بعد از چند روز پسرزادهء خود اربوز خان بن تغان تغدى « 1 » را به حكومت اصفهان قرار داده و يبغو سپهسالار را به اتابكى او معيّن ساخت و به جانب خوارزم مراجعت نمود . و چون به خوارزم نزول اجلال كرد منشور ايالت خراسان را به ناصر الدّين ملكشاه فرستاده به او نوشت كه « اى فرزند ، زنهار ! كه به جانب مرو نروى كه هواى آن ولايت موافق مزاج تو نيست . »\r\nو بعد ناصر الدّين ملكشاه را آرزوى شكار غالب شد . و چون در ولايت خراسان در هيچ جا شكار مثل حوالى مرو نبود ، ناصر الدّين ملكشاه سخن پدر را فراموش كرد و بار ديگر عازم مرو گشت و چند روز در آن ولايت شكار كرد . در اثناى آن حالت بيمار شد و از ترس آنكه مبادا بيمارى آن امتداد كند ، فى الحال به جانب نيشابور مراجعت نمود . امّا مرض او روزبه‌روز اشتداد پيدا كرد و هرچند معالجه مىكردند مفيد نمىافتاد و ناصر الدّين ملكشاه به اطباء مىگفت كه « اى ياران اين مرض از مخالفت سخن پدر است كه ولىنعمت من است حاصل شده . اگر علاج‌پذير نباشد عجب نيست . » و در همان مرض در شب پنجم ماه ربيع الآخر سال آينده وفات كرد . و سلطان از اين سبب عزيمت غزوى كه در خاطر داشت ، مهمل گذاشت .\r\nو چون پسران ملكشاه « 2 » را انديشهء مخالفت در دل بود ، سلطان تكش ، نظام الملك صدر الدّين مسعود هروى را كه به شادياخ فرستاد او به تدبير صاحب هندو خان « 3 » ، پسر بزرگتر ملكشاه ، را به خوارزم فرستاد . و سلطان تكش در عقب نظام الملك مذكور پسر ديگر خود ، قطب الدّين محمّد ، را به خراسان فرستاد و نظام الملك وزير را به جانب خوارزم فرستاد و مهمّات خراسان انتظام تمام يافت و هرجا كه فتنه‌اى بود ، تنبيه بر اصل يافت . و در اين اثنا ميانهء قادربوقو « 4 » و برادرزادهء او ، آلپ‌درك « 5 » وحشتى و نزاعى به‌هم رسيد . و آلپ‌درك به جند آمده كس به خدمت خوارزمشاه فرستاد و معروض داشت كه « اگر از جانب سلطان مرا مددى شود من قادربوقو را از ميان برمىدارم و ولايت او را خاصهء سلطان مىگردانم . » و خوارزمشاه ملتمس او را مبذول داشت و از اطراف و جوانب سپاه طلب داشته و قطب الدّين محمّد را نيز از شادياخ به خوارزم طلب داشت .\r\n\r\n\r\n","description":"","footnote":"\r\n( 1 ) . متن : برادرزادهء خود درين هان‌تغدى . تصحيح براساس تاريخ جهانگشا ، ج 2 ، ص 39 .\r\n( 2 ) . م : پسر ملكشاه .\r\n( 3 ) . متن : هندر خان . تصحيح براساس منبع پيشين .\r\n( 4 ) . متن : قاين‌بوقو . تصحيح براساس روضة الصفا و جهانگشا .\r\n( 5 ) . تاريخ جهانگشا : الب‌درك .\r\n","page_name":" 3499 ","page_number":531},
  {"content":"\r\n . \r\n","description":"","footnote":"","page_name":" 3500 ","page_number":532},
  {"content":"\r\n\r\n\r\nو در ربيع الأوّل سال پانصد و هشتاد و سيم از رحلت خير البشر « 1 »\r\nخوارزمشاه با لشكرى انبوه متوجّه جند شد و قطب الدّين محمّد را يزك سپاه قرار داد و قادر بوقو به قصد آلپ‌درك به جند آمده بود كه مقارن اين حال قطب الدّين محمّد رسيد و ميانهء قادربوقو و قطب الدّين محمّد نايرهء جدال و قتال اشتعال يافت . آخر الأمر ، ظفر و نصرت بر پرچم علم قطب الدّين محمّد وزيد ، و قادربوقو هزيمت يافته روى به گريز نهاد ، و قطب الدّين او را تعاقب نمود . تا آنكه قادربوقو را با جمعى از امرا و اعيان دولتش گرفته به خدمت خوارزمشاه رسانيد ، و سلطان خوارزمشاه ، قادربوقو را مقيّد ساخته به خوارزم فرستاد و خود عنان عزيمت به صوب . . . « 2 » منعطف داشت .\r\nدرين وقت خبر رسيد كه بقاياى « 3 » قوم قادربوقو مثل از وى مأيوس و غير آن بر آلپ‌درك مجتمع شده نايرهء فتنه و فساد را مشتعل ساخت . « 4 » سلطان خوارزمشاه چون بر حقيقت حال اطّلاع يافت ، فى الحال فرمود كه قادربوقا را از بند درآورده به خدمت رسانيدند . خوارزمشاه او را اعزاز و اكرام تمام نموده بعد از استحكام عهود و مواثيق با لشكرى عظيم قادربوقو را بر سر آلپ‌درك فرستاد و خود عازم خراسان گرديد . و در اوايل ذيحجّهء اين سال به ظاهر شادياخ نزول كرد و سه ماه در آنجا توقف نمود .\r\n\r\n\r\n","description":"","footnote":"\r\n( 1 ) . ق : عليه و آله التحية من الملك الاكبر .\r\n( 2 ) . جاى يك كلمه در متن خالى است .\r\n( 3 ) . متن : با .\r\n( 4 ) . جمله مشوش است . اين بخش در تاريخ جهانگشاى جوينى چنين آمده است . « بقاياى قوم قادربوقو چون از او مأيوس گشتند بر كنار درك ( پاورقى همو : كفردرك ) مجتمع شدند و بر تشويق و التهاب نايرهء فساد محتشد گشتند . - ج 2 ، ص 41 .\r\n","page_name":" 3501 ","page_number":533},
  {"content":"\r\n . \r\n","description":"","footnote":"","page_name":" 3502 ","page_number":534},
  {"content":"\r\n\r\n\r\nدر ماه ربيع الأوّل سال پانصد و هشتاد و چهارم از رحلت خير البشر « 1 »\r\n[ خوارزمشاه 
  ] بر عزيمت عراق مصمّم شد . و منشأ رفتن عراق آن بود كه متواتر اخبار مىرسيد كه ميانجق « 2 » ، والى عراق ، به‌واسطهء اشتغال سلطان به مهمّات تركستان ، قدم از دايرهء اطاعت بيرون نهاده ، قلعهء فيروزكوه را از مردم سلطان به مكر و حيله گرفته ، تمام ايشان را به قتل رسانيده و الحال آن قلعه را به خزاين و ذخاير مملوّ ساخته جمعى از معتمدان خود را در آنجا گذاشته .\r\nالقصّه ، چون سلطان را يقين شد كه سوداى استقلال و استبداد بر دماغ ميانجق استيلا يافته ، عنان عزيمت به صوب عراق منعطف داشت ، و زمستان اين سال در مازندران توقّف نموده در اوّل بهار [ 182 ب 
  ] عزيمت مبارزت به امضا پيوست . و ميانجق با لشكر بسيار كه جمع كرده بود چون آوازهء وصول سلطان شنيد ، بسيار مضطرب و پريشان گرديد ؛ چه ، نه طاقت مقاومت داشت و نه ياراى ملازمت . بنابراين ، با آن‌مقدار لشكر برآمده روى به عراق نهاد ، و باز در گرد عراق از ترس خوارزمشاه نگرديد . آخر الأمر ، چون سپاه او دانستند كه او را طاقت مقاومت خوارزمشاه نيست ، جمعى از وى جدا شدند . و خوارزمشاه فوجى از دليران سپاه خود را در عقب او فرستاد . ايشان جاسوس به كار داشته ، وقتى كه او غافل بود خود را بر اردوى او رسانيده ، اكثر مردم او را به قتل رسانيدند ، ميانجق با جمعى معدود از آن معركه جان به سلامت برد و خود را به قلعهء فيروزكوه رسانيد . فوج خوارزمشاهى در عقب او رفته قلعه را محاصره نمودند و به ضرب سنگ منجنيق او را از آن قلعه بيرون آورده بر شتر برهنه سوار كردند و به\r\n\r\n\r\n","description":"","footnote":"\r\n( 1 ) . ق : عليه و آله التحية من الملك الاكبر .\r\n( 2 ) . متن : بنالجق .\r\n","page_name":" 3503 ","page_number":535},
  {"content":"\r\n\r\nخدمت خوارزمشاه رسانيدند . به او پيغام داد كه « اى بدبخت ! سزاى اين تربيتى كه تو را كرده بودم اين افعال بود كه از تو سر زد ؟ » آيا آن جماعت كه در فيروزكوه مىبودند چه گناه كرده بودند كه ايشان را به قتل رسانيدى ؟ » و همچنين يك‌يك افعال شنيعهء او را بر وى مىخواند و او سر در پيش انداخته شرمسار ايستاده بود . بعد از آن خوارزمشاه فرمود كه « اگرچه سزاى افعالى كه از اين بدبخت به ظهور رسيده آن است كه او را پاره‌پاره كنند ، امّا به‌خاطر برادرش محمّد - كه در اين مدّت هرگز از وى امرى كه موجب رنجش خاطر باشد سر نزده - جان او را بخشيدم . امّا يك سال محبوس باشد به مكافات آن اعمال . » و بعد از انقضاى يك سال ، بر ثغرى از ثغور دارابجرد او را تعيين كردند .\r\nمقارن اين حال خبر فتح قادربوقا و غلبهء او بر آلپ‌درك رسيد ، و از دار الخلافه رسولان با خلعت‌هاى فاخره و تشريفات لايقه و منشور سلطنت ممالك عراق و خراسان و تركستان رسيدند . خوارزمشاه مردم خليفه را اعزاز و اكرام نموده ، بعد از چند روز رخصت مراجعت فرمود ، و خود چون از هيچ‌جانب دغدغه‌اى نمانده بود متوجّه قطع مادهء ملاحدهء اسماعيليه شده قلعهء قاهره را ، كه سلطان ارسلان بن طغرل قبل از اين گشاده بود و بدان‌سبب به قلعهء ارسلان گشتاى اشتهار داشت ، محاصره نمود . مدّت محاصره به چهار ماه كشيد و اسماعيليه در اين مدّت در باب مدافعت و مزاحمت خوارزمشاه تقصير نكردند . آخر الأمر ، چون ديدند كه آن‌چنان پادشاه عظيم الشأن در باب گرفتن آن قلعه كمال جدّ و اهتمام دارد ، آهسته‌آهسته آن قلعه را خالى كرده با اموال و اسباب خود به قلعهء الموت رفتند .\r\nو اين قاهره كه نزديك به سرحدّ رودبار الموت است به دست خوارزمشاه آمد .\r\nخوارزمشاه يكى از امراى صاحب قدرت و تدبير را در آن قلعه گذاشت و پسر خود تاج الدّين عليشاه را والى عراق گردانيده اصفهان را از براى اقامت او تعيين نمود ، و خود به جانب خوارزم متوجّه گرديد ، و در دهم ماه جمادى الآخر سنهء ستّ و تسعين و خمسمائه [ - 596 
  ] هجرى به خوارزم رسيد . و چون ملاحده اين‌همه جدّ و سعى و اهتمام خوارزمشاه را در باب قلع و قمع ايشان از قبل نظام الملك صدر الدّين مسعود - كه وزير مملكت بود - مىدانستند ، هم در آن هفته جمعى از فداييان بر سر راه وزير رفته ، به ضرب كارد كار وى را تمام كردند .\r\nو از عجايب امورى كه در عالم به ظهور مىرسد ، يكى كشته شدن اين وزير بود ؛ چه ، ميانهء اين وزير و حاجب كبير شهاب الدّين مسعود خوارزمى ، و حميد الدّين عارض [ زوزنى 
  ] عداوت و دشمنى قديم بود و هميشه اين وزير در مقام آن بود كه ايشان را به نحوى از ميان بردارد . تا آنكه قبل از كشته شدن خودش به اندك روزى ، حميد الدّين عارض را به قتل رسانيدند و در مقام آن بود كه شهاب الدّين حاجب را نيز از عقب او روانه كند كه ناگاه زمانهء\r\n\r\n","description":"","footnote":"","page_name":" 3504 ","page_number":536},
  {"content":"\r\n\r\nكينه‌خواه آن‌چنان فتنه برانگيخت كه در همان سرايى كه عارض را گردن زده بودند ، فداييان او را به قتل رسانيدند . و چون خوارزمشاه خبر قتل وزير را شنيد ، بسيار متأثر گرديد و درصدد قمع اسماعيليه شد ، و پسر خود ، ملك قطب الدّين محمّد ، را حكم كرد كه با سپاه گردون اشتباه متوجّه ولايت قهستان شده از نهب و غارت آن بلاد هيچ دقيقه‌اى از دقايق فرونگذارد .\r\nبنابراين ، ملك قطب الدّين محمّد به استعداد هرچه تمام‌تر متوجّه آن صوب گرديد و ابتدا از ترشيز كرد ، و مدّت چهار ماه به محاصرهء آن اشتغال داشت كه چون خندق ترشيز را كه مثل غازى عميق بود پر ساختند و نزديك به آن رسانيدند كه در آن هفته به اندرون شهر درآيند كه خبر فوت خوارزمشاه [ 183 الف 
  ] رسيد . و كيفيّت آن‌چنان بود كه در اين وقت كه ملك قطب الدّين به محاصرهء ترشيز اشتغال داشت ، خوارزمشاه خود نيز ارادهء آن داشت كه با لشكر خوارزم متوجّه قهستان شود و از اسماعيليه اثرى نگذارد . اتّفاقا در آن اثنا مرض خناق عارض او شد و اطبّاء حاذق به معالجهء او پرداختند ، تا آنكه صحّت كامل يافت ، امّا هنوز در ايّام نقاهت بود كه از شدّت خشمى كه از كشتن وزير در خاطر او جا كرده بود از خوارزم متوجّه آن صوب گرديد . و هرچند اطبا او را از سفرى كه مستلزم تحريك مادهء خناق تواند بود منع كردند ، چون اجل رسيده بود ، به سخن اطبا التفات نكرد . از خوارزم بيرون آمد . چون به چاه عرب رسيد مرض او نكس « 1 » كرد و در همان منزل در نوزدهم ماه رمضان « 2 » سال پانصد و هشتاد و چهارم « 3 » از رحلت خير البشر وفات يافت .\r\nبعد از فوت خوارزمشاه اركان دولت او در حال مسرعان را نزد ملك قطب الدّين [ محمّد 
  ] كه به محاصرهء ترشيز مشغول بود فرستاده او را طلب داشتند . و چون خبر فوت پدر به ملك قطب الدّين رسيد ، بهانهء بيمارى كرده دست از جنگ بازداشت . ارباب ترشيز چون بر سر حال وقوف يافتند ، بسيار تحف و هدايا نزد ملك قطب الدّين فرستادند و مبلغ يك‌صد هزار دينار ديگر مواضعه نهادند . و ملك قطب الدّين ترشيزيان را به خلعت‌هاى پادشاهانه سرافراز ساخت و از روى سرعت هرچه تمام‌تر متوجّه خوارزم شد .\r\n\r\nذكر جلوس قطب الدّين محمّد بن علاء الدّين تكش بن [ ايل 
  ] ارسلان بن اتسز خوارزمشاه\r\nكه ششم از سلاطين خوارزمشاهيه بود . و او پيش از آنكه به منصب سلطنت قرار گيرد ، به قطب الدّين ملقّب بود و بعد از آنكه به جاى پدر خود قرار گرفت به « علاء الدّين » ملقّب شد « 4 » و\r\n\r\n\r\n","description":"","footnote":"\r\n( 1 ) . نكس : عود كردن مرض .\r\n( 2 ) . الكامل : در ماه ربيع الآخر .\r\n( 3 ) . م : پانصد و هشتاد و پنجم .\r\n( 4 ) . در حقيقت به‌گفته ميرخواند « لقب پدر خود را بر خود نهاد و به علاء الدّين محمّد موسوم گشت . »\r\n","page_name":" 3505 ","page_number":537},
  {"content":"\r\n\r\nدر روز پنج‌شنبه بيستم شهر شوّال سال مذكور به خوارزم درآمد و همان روز بر سرير حكومت قرار گرفت ، و جميع اعيان و اركان دولت با وى بيعت كردند و در مقام اطاعت و انقياد وى شدند .\r\nو در طبقات ناصرى آورده كه چون علاء الدّين تكش وفات يافت و پسرش ، قطب الدّين - كه باز به علاء الدّين ملقّب شده بود - به جاى او متمكن شد ، اوّل‌بار به سلطان غياث الدّين غورى مكتوبى مشتمل بر تواضع بسيار ، حتّى آنكه به نوعى كه صاحب طبقات ناصرى نوشته - و العهدة على الرّاوى - تملّق و تواضع در آن مرتبه بود كه « من محمّد بن تكش‌ام و آرزوى آن دارم كه سلطان غياث الدّين مرا به بندگى قبول كند . هرچه كه شايستگى فرزندى ايشان ندارم و مادرم را به حبالهء نكاح خود درآورد . » و امثال اين چيزها كه از عقل بسيار دور است كه پادشاه خوارزم به سلاطين غور - هرچند كه ايشان قوّت و شوكت داشته باشند - [ اين‌چنين 
  ] بنويسد .\r\nلهذا در هيچ تاريخ ديگر اين معنى به نظر نيامد . « 1 » و بعد از وصول اين مكتوب سلطان غياث الدّين در مقام آن شد كه ملتمسات او را قبول نمايد ، امّا رأى سلطان معزّ الدّين قبول آن نكرد و طمع در استخلاص خراسان كرده ، اوّل لشكرى سنگين همراه محمّد خرنگ - كه از وى بهتر اميرى نداشتند و در زور آن‌چنان بود كه ساق اسب يك ساله را به يك دست مىشكست و در شجاعت و تهوّر مرتبه [ اى 
  ] داشت كه به كرّات سلاطين غور او را با فيل و شير در حضور خود جنگ مىفرمودند و او بر هردو غالب آمده - [ به مصاف علاء الدّين محمّد خوارزمشاه فرستادند 
  ] .\r\nالقصّه ، محمّد خرنگ اوّل‌بار مرو را از دست خوارزميان گرفت و در آنجا قرار گرفت . و شهاب الدّين و غياث الدّين ، هردو ، با لشكر انبوه و نود سر فيل كه هريكى مانند كوه البرز بودند ، به حركت آمده ، اوّلا به ولايت طوس درآمده آن بلاد را نهب و غارت كردند و از آنجا به شادياخ « 2 » رفته . « 3 » در آنجا [ برادر 
  ] سلطان محمّد ، تاج الدّين عليشاه كه از عراق بازگشته بود و با جمعى ديگر از اقربا و خويشان سلاطين خوارزميه مىبودند ، چون سلطان غياث الدّين ، به ظاهر شادياخ رسيد از براى موضعى كه به جنگ انداختن مناسب باشد در دور آن سوار شده مىگرديد . ناگاه ميان دو برج را اختيار نمود و گفت « اين دو برج را به ضرب منجنيق بايد\r\n\r\n\r\n","description":"","footnote":"\r\n( 1 ) . ابن خلدون اگرچه به كينه و عداوت موجود بين سلاطين غور و خوارزمشاه اشاره مىكند ، ولى مىنويسد كه غياث الدّين غور به محض شنيدن مرگ تكش « به عزا نشست و از او تجليل كرد . » - العبر ، ج 4 ، 170 . و ميرخواند و شبانكاره‌اى ، هردو ، صحبت از جنگ بين دو طايفه دارند ، حتّى شبانكاره‌اى تأكيد بر اين دارد كه « اوّل كارى كه [ سلطان محمّد خوارزمشاه 
  ] در پادشاهى كرد آن بود كه مدتى به حرب ملوك غور مشغول گشت تا آن مملكت را با مملكت خود مضاف كرد . » - مجمع الأنساب .\r\n( 2 ) . متن : شادباخ .\r\n( 3 ) . رجب سال 597 هجرى .\r\n","page_name":" 3506 ","page_number":538},
  {"content":"\r\n\r\nشكست ، كه از اين آسان‌تر جايى در اين قلعه پيدا نمىشود . اتّفاقا مقارن اين حال همان‌قدر ديوار قلعه به خودى خود ، بىآنكه چيزى بلند بيندازند ، بيفتاد . و اين از جمله اقبالات سلطان غياث الدّين بود كه صاحب طبقات ناصرى آن را از كرامات او شمرده .\r\nعلى اىّ حال در همان روز شهر شادياخ را گرفتند و غوريان شروع در غارت كردند . امّا سلطان غياث الدّين جمعى از شحنگان را امر كرد كه « زينهار ! و دو هزار زينهار ! [ 183 ب 
  ] كه خانهء علما و صلحا و درويشان غارت مكنند و محافظت و رعايت ايشان نموده و بر همّت ذى نهمت خود واجب دانند . » و در آن باب مبالغهء بسيار نمود . و چون از اوّل صبح تا نيمروز غارت كردند ، سلطان غياث الدّين منادى نمود كه « بعد از اين هركه دست‌درازى بر رعايا و سكنهء شهر شادياخ نمايد به سياست رسانيده خواهد شد . » و چون غوريان از سياست غياث الدّين هراسان مىبودند بسيار كسان بودند كه چيزى نفيس از خانهء شخصى برداشته بودند كه آواز منادى بر گوش ايشان رسيد ، از ترس آنكه مبادا صاحب‌خانه به فرياد رود و بگويد كه بعد از شنيدن منادى خانهء مرا غارت كردند ، آن چيزها را همانجا گذاشته به راه خود مىرفتند .\r\nو چون شادياخ فتح شد ، تاج الدّين عليشاه با خويشان و برادران و آنچه از تخمهء خوارزمشاه در آنجا بودند همه را مقيّد و محبوس ساخته به جانب غور فرستادند و در باب اهانت و ايذاء آن جماعت تقصير نكردند . همچنين هركسى كه در آن شهر به عملى از اعمال خوارزمشاه منسوب بود او را تخته مىكردند و زر مىگرفتند . و داروغگان و شحنه‌ها را تا به بسطام و جرجان فرستاده تمامى آن ولايت به تصرّف خود درآوردند . و ملك ضياء ، عمّزادهء خود را به حكومت بلدهء نيشابور تعيين نموده ، سلطان غياث الدّين عنان عزيمت به صوب هرات منعطف داشت و شهاب الدّين قلع و قمع اسماعيليهء قهستان را وجههء همّت ذىنهمت خود ساخت و با لشكرى بسيار متوجّه آن صوب گرديد . و چون به حدود قهستان رسيد جمعى كثير از آن طايفه به ملازمت شهاب الدّين اظهار ايلى و اطاعت كردند . بنابراين ، قاضى تولك « 1 » را در قهستان گذاشته و عنان عزيمت به صوب هرات منعطف داشت .\r\nسلطان علاء الدّين محمّد خوارزمشاه چون خبر تشويش و اضطراب اهالى خراسان از دست جور و تعدّى غوريان شنيد ، چون شير خشمناك و برق سهمناك با لشكرى جرّار و حشمى بسيار از خوارزم متوجّه خراسان شد و در هفدهم ماه ذيحجه سنهء سبع و تسعين و خمسمائه [ - 597 
  ] هجرى به ظاهر شادياخ نزول نمود . غوريان اوّلا بيرون مىآمدند و جنگ مىكردند . آخر الأمر ، چون از سپاه خوارزمشاه چاشنى بر اصل چشيدند ، ترك بيرون آمدن\r\n\r\n\r\n","description":"","footnote":"\r\n( 1 ) . مقايسه شود با جوينى ، تاريخ جهانگشا ، ج 2 ، ص 49 .\r\n","page_name":" 3507 ","page_number":539},
  {"content":"\r\n\r\nكرده در پس ديوار حصار خزيدند . خوارزمشاه فرمود كه منجنيق‌ها نصب كردند و چند موضع از باروى شهر را سوراخ كردند و خندق‌ها را پر ساخته نزديك به آن رسانيدند كه شهر را جبرا و قهرا بگيرند كه غوريان جماعتى از علما و مشايخ را شفيع ساخته پيش خوارزمشاه فرستادند و امان خواستند . خوارزمشاه التماس ايشان را مبذول داشته جميع غوريان را امان داد و به شهر درآمد و هريكى از متعلّقان غوريان را به خلعتى كه لايق هريكى بود سرافراز ساخته نزد سلاطين غور فرستاد . و حال آنكه سلاطين غور وقت تسلّط بر شادياخ نسبت به تاج الدّين عليشاه ، برادر قطب الدّين خوارزمشاه ، و ساير خويشان و متعلقان او نهايت ايذا و اهانت رسانيده بودند . امّا چون ارادهء حق سبحانه و تعالى به آن تعلّق گرفته بود كه تمامى ملك و سلاطين غور به دست علاء الدّين خوارزمشاه درآيد ، از ايشان آن‌چنان افعال قبيحه ، كه جميع ارباب عقول سليمه نكوهش ايشان مىكردند ، سر مىزد و از خوارزمشاه كه دولت او روى به اقبال داشت ، به‌اختيار و بىاختيار افعال پسنديده و اعمال حميده به ظهور مىرسيد ؛ چه ، نزد حكما مقرّر است كه هرصاحب دولتى كه در وقت استيلا بر اقليمى يا شهرى ، امان خواستگان را امان ندهد و در مقام استيصال دودمان قديم شود ، غيرت الهى طبيعة مكافات را بر وى گمارد تا آن شخص يا فرزندان او در دست آن جماعت امان خواستگان گرفتار شوند و ملك ايشان به آنها منتقل گردد . و لهذا ارسطو مكرّر در وصاياى اسكندر در اين معنى مبالغه مىفرمود و در غيبت هميشه به او مىنوشت كه « اى اسكندر ، زنهار ! و هزار زينهار ! كه بر زيردستان خود در مقام شفقت و مرحمت باش و ملتمس امان‌جويندگان را مبذول دار ، و هميشه گوش به سخن كسى كن كه تو را بگويد كه از خداى تعالى بترس ، التفات به كلام كسى كه دربرابر تو گويد كه تو برگزيدهء خدايى و هرچه مىكنى مرضى خداست ، مكن ؛ كه كلام اوّل از روى اخلاص است و موجب بيدارى و هشيارى تو است در عواقب كارها و كلام آن ديگر اگر چه راست است كه سلاطين برگزيدگان خداىاند ، امّا موجب غرور و غفلت است . » نعوذ باللّه من ذلك  إِنَّ اللَّهَ لا يُغَيِّرُ ما بِقَوْمٍ حَتَّى يُغَيِّرُوا ما بِأَنْفُسِهِمْ  . « 1 »\r\nالقصّه ، چون سلطان محمّد خوارزمشاه شادياخ را از دست غوريان بازگرفت ، فرمود كه بارهء شادياخ و شهر نيشابور را خراب كرده با زمين [ 184 الف 
  ] برابر ساختند . و از آنجا عنان عزيمت به صوب مرو و سرخس منعطف داشت . والى آن ولايت در آن زمان هندو خان ، برادرزادهء سلطان محمّد خوارزمشاه بود كه از ظلّ حمايت عمّ خود گريخته در سلك امرا و سلاطين غوريهء منسلك بود . و چون هندو خان خبر توجّه عمّ خود به جانب آن ولايت شنيد ،\r\n\r\n\r\n","description":"","footnote":"\r\n( 1 ) . اشاره است به آيهء يازده از سورهء مباركهء رعد است .\r\n","page_name":" 3508 ","page_number":540},
  {"content":"\r\n\r\nباران غم بر وى باريدن گرفت و چون طاقت مقاومت خوارزمشاه نداشت ، « 1 » بالضّروره آن ولايت را گذاشته روى به غور نهاد . و متحصّن شد . پس خوارزمشاه جمعى را به محاصرهء آن قلعه گذاشت و خود به جانب مرو رفت و از آن راه عنان عزيمت به صوب خوارزم منعطف داشت و چند روز در آنجا توقّف نمود و در مقام تهيهء آلات و اسباب رزم مىبود . و آن جماعت در پنج شش روز قلعهء سرخس را فتح نموده كوتوال را به قتل رسانيدند .\r\nاز جمله وقايع اين سال ؛ يعنى سنهء ستّ و تسعين و خمسمائه [ - 596 
  ] هجرى فوت پادشاه مغرب ، ابو يوسف « 2 » يعقوب بن يوسف بن عبد المؤمن بود « 3 » كه در شجاعت و سخاوت از سلاطين زمان خود ممتاز بود . مدّت حكومت و سلطنت او پانزده سال بود . بعد از وى پسرش محمّد بن يعقوب به جاى او بر سرير حكومت متمكّن گشت . و او در ضبط ممالك خود زياده از پدر خود آثار مساعى به ظهور رسانيده بعد از وى دولت عبد المؤمن روى به زوال نهاد .\r\n\r\n\r\n","description":"","footnote":"\r\n( 1 ) . فرماندهى سپاه خوارزمشاه در اين يورش چقر تركى بود كه پس از تصرّف مرو ، به دستور سلطان محمّد ، هندو خان و مادر وى را با احترام و اعزاز به خوارزم گسيل داشت .\r\n( 2 ) . متن : ابو محمّد .\r\n( 3 ) . ابن اثير فوت ابو يوسف يعقوب را جزو حوادث سال قبل ؛ يعنى هيجدهم ربيع الآخر ( و به قولى بعضى جمادى الأوّل ) سال 595 هجرى ذكر كرده ، و ماجراى غلبهء سلطان محمّد خوارزمشاه بر هندو خان را جزو وقايع سال 596 هجرى . در اين قسمت توالى سنين رعايت نشده است .\r\n","page_name":" 3509 ","page_number":541},
  {"content":"\r\n . \r\n","description":"","footnote":"","page_name":" 3510 ","page_number":542},
  {"content":"\r\n\r\n\r\nذكر وقايع سال پانصد و هشتاد و ششم از رحلت خير البشر « 1 »\r\nو در همين سال ؛ يعنى سنهء خمس و تسعين و خمسمائه [ - 595 
  ] هجرى كه پانصد و هشتاد و ششم از رحلت آن سرور است ، ملك عزيز [ عثمان 
  ] بن صلاح الدّين حاكم مصر وفات يافت . و كيفيت فوت او را در تواريخ معتبره چنين آورده‌اند كه وى در ماه محرّم به شكار رفته بود و چند روز متعاقب آن شكار اشتغال داشت . در آخر روز يكشنبه بيست و يكم شهر محرم الحرام درپى گرگى اسب مىتاخت كه ناگاه اسب او سكندرى خورد و ملك عزيز از پشت اسب بر زمين افتاد ، و بعد از دو هفته وفات يافت . قاضى فاضل - كه از محرمان صلاح الدّين بود - بعد از فوتش تعزيهء او را به پسرش كه از قبل او نايب بلاد جزيره بود ، آن چنان نوشت كه عارف لغت عرب را از استماع آن بسيار رقّت و الم حاصل مىشود . و آن تعزيه‌نامه در ميانهء ترسّلات عرب به فصاحت و بلاغت امتياز تمام دارد .\r\nو در تاريخ ابن كثير مسطور است كه ملك عزيز را با حنبليان كدورت تمام بود . بنابراين چند روز قبل از وفاتش در باب اخراج حنابله از مصر كمال سعى و اهتمام مىنمود و با برادران خود به حلب و دمشق مكاتيب نوشته ارسال داشت كه ايشان نيز هرجا كه حنبلى باشد از آن ولايات اخراج نمايند . و هنوز حنابله از مصر بيرون نرفته بودند كه اجل مقدور ملك عزيز رسيد و خران مصر اين معنى را بر كرامات حنابله حمل نمودند و كار ايشان در مصر بالا گرفت و جمعى كثير از عوام به همين جهت مذهب حنابله اختيار كردند . حق سبحانه تعالى همگنان را از اعتقادات فاسد عوام كالانعام ( بل هم اضل ) « 2 » نگاه‌دارد .\r\n\r\n\r\n","description":"","footnote":"\r\n( 1 ) . ق : عليه و آله التحية من الملك الاكبر .\r\n( 2 ) . از اضافات « م » است .\r\n","page_name":" 3511 ","page_number":543},
  {"content":"\r\n\r\nو ملك عزيز را ده پسر بود كه بزرگ‌ترين ايشان را محمد نام بود . و چون او در آن‌وقت در ولايت جزيره بود ، اكثر امراى ملك عزيز كس به طلب او فرستادند ( و جمعى به جانب ملك افضل ، برادر بزرگ ملك عزيز ، كه در آن‌وقت در صرخد « 1 » مىبود ميل كرده نهانى كس به طلب او فرستادند ) « 2 » و جمعى از امرا ميل به عمّ ملك عزيز ، ملك عادل ، نمودند - كه صاحب دمشق بود و در آن وقت ماردين را محاصره داشت - و مسرعان نزد او فرستاده .\r\nالقصّه ، پيشتر از همه محمّد خود را به مصر رسانيده به جاى پدر خود بر سرير سلطنت مصر متمكّن شد و او را ملقّب به ملك منصور گردانيدند . ملك افضل باوجود اين حال چون به حوالى مصر رسيد ، اختلاف امرا را با يكديگر مشاهده نمود . بنابراين طمع وى قوى شد . امّا چون ملك منصور كس نزد او فرستاده اظهار انقياد و اطاعت نمود و خطبه و سكّه به نام او قبول كرد ، از آنجا بازگشته روى به دمشق آورد و غيبت عمّ خود از دمشق و محاصرهء ماردين در اين وقت [ را 
  ] غنيمت دانسته ، از روى سرعت تمام به دمشق رسيد و آن شهر را جبرا و قهرا از دست نوّاب و عمّال ملك عادل گرفت . و چون ملك عادل بر اين حال مطّلع شد پسر خود را بر سر محاصرهء ماردين گذاشت و خود را به دمشق رسانيد . چون به آن نواحى رسيد اكثر امرا و سپاه به جانب وى ميل كردند . ملك افضل اين معنى را فهميده باز به جانب صرخد رفت و ملك عادل به دمشق درآمده [ 184 ب 
  ] پسر خود ، ملك عيسى ، را والى دمشق گردانيد و خود به جانب مصر رفت و چند روز محمّد بن عزيز بن صلاح الدّين را به حال خود گذاشت و سكّه و خطبه به نام او بود . آخر الأمر ، فقها را طلب داشته ، در باب آنكه « آيا جايز است كه ولايت عامهء خلايق در دست طفل ده ساله باشد ، باوجود آنكه مردى بزرگ كه قادر بر سدّ ثغور و دفع جور ظلمه باشد ؟ » [ استفتا نمود 
  ] .\r\nفقهاى مصر چنانچه شيوهء ايشان است كه به هرجانب كه سلاطين و حكّام ميل كنند ايشان روايات پيدا مىكرده باشند ، چون دانستند كه غرض ملك عادل از اين استفتا عزل ولد ملك عزيز كه در سنّ ده سالگى است از سلطنت ، همه به‌خاطر او فتوا دادند كه ولايت طفل جايز نيست . غير از يكى از فقها كه او در خفيه از ملك عادل با بعضى از امرا گفته بود كه « وقتى ولايت طفل جايز نباشد كه تدبير امور در دست او باشد ، امّا اگر مدبّر جماعتى ديگر باشند ، او را به‌واسطهء حفظ اجتماع و رفع فتنه كه مردم به او اطاعت مىكنند به‌واسطهء آنكه او از تخمهء سلاطين است ، هيچ مانعى نيست . »\r\nالقصّه چون ملك عادل اين فتوا از فقهاى مصر قبول كرد ، امراى ملك عزيز را طلب داشته\r\n\r\n\r\n","description":"","footnote":"\r\n( 1 ) . رجوع شود به پاورقى 1 ، صفحهء 2927 كتاب .\r\n( 2 ) . م : مطلب بين ( ) را ندارد .\r\n","page_name":" 3512 ","page_number":544},
  {"content":"\r\n\r\nايشان را به بيعت خود مكلّف ساخت . بعضى از ايشان طوعا و رغبة با او بيعت كردند و بعضى گفتند كه « ما به پسر ملك عزيز بيعت كرده‌ايم ، چگونه نكث بيعت كنيم ؟ » ملك عادل به ايشان گفت كه « شما از دين محمّدى مىخواهيد بيرون رويد كه به مقتضاى فتوا عمل نمىكنيد . » و چون آن جماعت نام فتوا شنيدند و بر حقيقت آنچه فقها نوشته بودند مطّلع گرديدند ، ايشان نيز به بيعت ملك عادل درآمدند . ملك عادل بعد از آنكه بيعت خود از جميع امرا گرفت ، پسر خود ، محمّد كامل ، را ولىعهد خود ساخته از براى او نيز بيعت از تمام امرا گرفت و دمشق را به پسر ديگر خود ، ملك عيسى ، مسلّم داشت .\r\nو در اين سال راجه جسدير ، كه حاكم كشمير بود ، وفات يافت . وى مدّت هيجده سال سلطنت كرد و بعد از وى پسرش چكديو جاى پدر نشست .\r\n\r\n","description":"","footnote":"","page_name":" 3513 ","page_number":545},
  {"content":"\r\n . \r\n","description":"","footnote":"","page_name":" 3514 ","page_number":546},
  {"content":"\r\n\r\n\r\nذكر وقايع سال پانصد و هشتاد و هفتم از رحلت خير البشر « 1 »\r\nاز جمله وقايع اين سال آنكه در يمن مردى پيدا شد كه او را عبد اللّه بن حمزهء علوى مىگفتند ، و جمعى كثير از خلايق بر وى جمع شدند ، و او را داعيهء سلطنت پيدا شد . بنابراين ، بر بسى از ولايات مستولى شد و لشكر او به دوازده هزار سوار رسيد ، و پياده ، خود زياده از حساب بود .\r\nچون اين خبر به حاكم يمن ، معزّ بن اسماعيل بن سيف الاسلام بن طغتگين بن ايّوب رسيد آن چنان وهم و هراس بر وى غالب شد كه با خود زوال ملك يقين كرد ؛ چه از اوضاع اكثر امراى خود فهميد كه همه ميل به آن علوى دارند . در اين اثنا خبر رسيد كه « اينك علوى متوجّه محاربهء توست . » معزّ بن اسماعيل بسيار سراسيمه و پريشان‌حال شد ، امّا چاره غير از صبر و تحمّل نداشت و باوجود آن ظاهرا در مقام تهيّهء اسباب محاربه بود ، و اگرچه در باطن با خود عجز از مقاومت قرار داده بود .\r\nالقصّه كار به جايى رسيد كه ميانهء علوى و معزّ سه منزل در ميان بود كه ناگاه شبى بر اردوى آن علوى آن‌چنان صاعقه نازل شد كه يكى از لشكريان او سلامت نماند . و چون اين خبر به معزّ بن اسماعيل رسيد فى الحال سوار شده شش هزار هلاك‌شدهء صاعقه را سر بريد و به شهر آمد و از روى فراغت خاطر به سلطنت پرداخت .\r\nو در اين سال باز ملك افضل و برادرش ، ملك ظاهر ، صاحب حلب ، با يكديگر اتفاق كرده بر سر عمّ خود ، ملك عادل ، رفتند . آخر الأمر ، چون باز ميانهء برادران مخالفت ظاهر شد ، كارى نساخته بازگشتند .\r\n\r\n\r\n","description":"","footnote":"\r\n( 1 ) . ق : عليه و آله التحية من الملك الاكبر .\r\n","page_name":" 3515 ","page_number":547},
  {"content":"\r\n\r\nو در اين سال در ديار مصر آن‌چنان قحط شد كه اكثر مردم آن ديار از گرسنگى هلاك شدند . و در تاريخ ابن كثير شامى مسطور است كه در يك ماه ملك عادل دويست هزار كس را كه از گرسنگى هلاك شده بودند از خاصهء خود كفن داده بود ، و آنها كه احوال ايشان به ملك عادل نمىرسيد در حساب داخل نبود . و كار به جايى رسيد كه در تمام مصر سگ و گربه نماند ؛ چرا كه همه را مردم مىخوردند و بعد از آن كار به آنجا كشيد كه مردم فرزندان خود را خوردند . و چون فرزندان نيز نماند ، شروع در خوردن اطبا كردند ؛ چه ، به بهانهء بيمارى مىآمدند و طبيب را به خانهء خود مىبردند ، و به مجرّد آنكه طبيب بيچاره به منزل ايشان در مىآمد فى الحال جماعتى گرسنه از اطراف و جوانب آن خانه به‌در مىآمدند و طبيب بيچاره را پاره‌پاره مىكردند .\r\nو نيز در تاريخ ابن كثير شامى مسطور است كه روزى شخصى نزد طبيبى آمد و تضرّع بسيار كرد كه « بيمارى دارم كه به‌واسطهء ضعف پياده به آنجا نمىتواند آمد . اگر شما به آنجا مىآييد بىنفع كلّى نخواهد بود . » طبيب باوجود آن ترس كه مىدانست كه جمعى كثير از اطبّا را [ 185 الف 
  ] خورده‌اند ، چون نام زر شنيد متوجّه خانهء آن شخص گرديد . امّا در خاطر خود بسيار هراسان و لرزان بود . در اثناى راه توقّفى مىكرد و با خود انديشه داشت كه « مبادا در اين رفتن حيله و مكرى باشد . آن مرد چون اين معنى را از ناصيهء طبيب دريافت ، در راه به دو سه فقيرى كه افتاده بودند پولكى داد . طبيب چون آن فعل را ديد در خاطر خود گفت : « اين مرد صاحب اخلاق حميده است . بر فقرا ترحّم مىكند ، و از وى شرّى به‌وجود نخواهد آمد . » و مع هذا آن شخص در آن راه غير از تسبيح و تهليل هيچ حرفى ديگر نمىزد .\r\nالقصّه اشتغال آن شخص به تسبيح و تهليل و خير كردن به فقرا ، طبيب را بر رفتن همراه او به طمعى كه در خاطر خود قرار داده بود دلير ساخت . تا آنكه به در سراى خرابى رسيد ، و آن مرد به اندرون درآمد . طبيب بيچاره چون بر خرابى سرا نظر انداخت وهم بر وى غالب شد ، امّا چون آن مرد همراه است و طبيب بسيار راه آمده بود ، باز نمىتوانست گشت . به اندرون سرا درآمد . اتّفاقا چون طالع طبيب قوى بود به مجرّد آنكه ايشان به آن سرا درآمدند شخص ديگر از اندرون خانه - كه در ميان سرا بود - بيرون آمد و روى به آن مرد - كه طبيب را به فريب تسبيح و تهليل و به‌صورتى كه بر فقرا كرده به آنجا رسانيده بود - آورد و گفت كه « فلانى اگر چه بسيار دير كرد ، امّا شكر كه شكار تازه براى ما آورد . » طبيب بيچاره چون اين حكايت شنيد ، روى به گريز نهاد ، و آن شخص درپى او مىدويدند . آخر الأمر ، چون ايشان از گرسنگى بسيار بىقوّت شده بودند و طبيب قدرى قوّت داشت ، از پيش ايشان بيرون رفت و از آن مهلكه خلاص يافت .\r\n\r\n","description":"","footnote":"","page_name":" 3516 ","page_number":548},
  {"content":"\r\n\r\nو از جمله امور عجيبه كه در اين سال به ظهور رسيد يكى آن بود كه در ميانهء حجاز و يمن بيست ده آبادان و معمور بودند و در هرديهى از آن دهات زياده از دو هزار كس بودند به ناگاه وبايى حادث شد كه اهالى آن هيجده ده بتمامهم هلاك شدند ؛ به نوعى كه هيچ احدى از خرد و كلان ، و زن و فرزند و مرد از اهالى آن ديه‌ها به سلامت نماندند ، و مواشى و اسباب و اموال ايشان به حال خود مانده بود ، و هوا در آن دهات آن‌چنان سمّيت پيدا كرده بود كه هركه به آنجا گذر مىكرد راه آخرت پيش مىگرفت . بنابراين هيچ احدى جرئت نمىكرد كه به آن‌جا رفته آن مواشى و اموال و اسباب را متصرّف شود . و اهالى آن دو ده ديگر را مطلقا آسيبى نرسيد ، و يك كس از ايشان در آن‌وقت فوت نشد .\r\nو هم در اين سال آن‌چنان زلزله‌اى شد كه اكثر عمارات بلاد روم و شام و جزيره و عراق عرب روى به خرابى نهادند ، و حصار بلدهء عكّا در اين زلزله بالكلّيه خراب شد ، و در شهر نابلس غير از يك عمارت كه او را « جارة السامن » گفتندى ، عمارتى ديگر نماند . و سى هزار كس در شهر نابلس هلاك شدند ، و منارهء شرقى از جامع دمشق افتاد و خلقى بسيار در زير او هلاك شدند . همچنين مدرسه و دار الشفاى ملك نور الدّين و قلعهء بعلبك كه به استحكام آن هيچ قلعه نبود ، در اين زلزله خراب شد و درياى قبرص دو پاره شد و چندين كشتى را به ساحل انداخت و اهل آنها هلاك شدند ، و چندان عمارت به زور آب خراب شدند ؛ چنانچه در ذيل كتاب روضتين فقه شافعى از صاحب مراة الزمان نقل مىكند كه در اين سال به‌واسطهء اين زلزله هزار و صد هزار كس هلاك شدند ، و اللّه اعلم . ربّنا نعوذ بك من الحوادث و الآفات .\r\n\r\n","description":"","footnote":"","page_name":" 3517 ","page_number":549},
  {"content":"\r\n . \r\n","description":"","footnote":"","page_name":" 3518 ","page_number":550},
  {"content":"\r\n\r\n\r\nذكر وقايع سال پانصد و هشتاد و هشتم از رحلت خير البشر « 1 »\r\nاز جمله وقايع اين سال آنكه چون معزّ بن اسماعيل از دغدغهء علوى مذكور خاطرجمع نمود و در بلاد يمن هيچ منازع او را نماند ، خبط دماغ به‌هم رسانيده ، شروع در آن كرد كه خود را به بنى اميّه ملحق ساخته ، دعوى آن كرد كه او را « امير المؤمنين » مىگفته باشند . هرچند مردم او را از اين حركات منع كردند قبول نكرد . آخر الأمر ، دو برادر از امراى او اتّفاق كرده او را به قتل رسانيدند و برادر كوچك او را به جاى او نصب كردند و به ملك ناصرش ملقّب گردانيدند .\r\nو هم در اين سال خوارزمشاه با سپاه گردون اشتباه از خوارزم عنان عزيمت به صوب هرات منعطف داشت و تا به هرات رسيد در هيچ‌جا توقّف نفرمود . در اين وقت حاكم هرات از قبل سلاطين غور ، عزّ الدّين « 2 » مىبود . و وى به تجارب روزگار از ابناى زمان خود امتياز تمام داشت . و چون او از اوضاع و اطوار سلطان علاء الدّين خوارزمشاه چنان درمىيافت كه دولت او روزبه‌روز افزون خواهد بود ، اصلا با او در مقام جنگ و جدل نشد ، بلكه درصدد خشوع و خضوع [ 185 ب 
  ] و تضرّع و زارى درآمده متعاقب و متوالى از علما و صلحا و درويشان جماعتى را نزد خوارزمشاه فرستاد و التماس آن نمود كه « اگر سلطان اين نوبت شهر هرات را بر وى مسلّم دارد مبلغى معيّن به خزانه مىرساند و پسر خود را به خدمت سلطان مىفرستد . » و چون آن جماعت پيغام عزّ الدّين به عرض سلطان خوارزمشاه رسانيدند ، صورت غضب خوارزمشاه تسكين يافت و در مقام آن شد كه هرات را بر وى مسلّم داشته ، پسر او را در ملازمت خود نگاه‌دارد ، كه در اين اثنا خبر رسيد كه « اينك سلطان شهاب الدّين غورى با\r\n\r\n\r\n","description":"","footnote":"\r\n( 1 ) . ق : عليه و آله التحية من الملك الاكبر .\r\n( 2 ) . ابن خلدون او را عمر بن محمّد مرغنى ثبت كرده است .\r\n","page_name":" 3519 ","page_number":551},
  {"content":"\r\n\r\nلشكرى انبوه متوجّه جنگ خوارزمشاه است و عن‌قريب مىرسد . »\r\nو چون خوارزمشاه اين خبر شنيد ، مصلحت در آن ديد كه از ظاهر هرات كوچ كرده به استقبال او رود . پس از آنجا كوچ كرده روى به مرو رود - كه الحال به مرغاب اشتهار دارد - آورد . چون به كنار مرغاب رسيد شهاب الدّين غورى نيز به طالقان خراسان رسيده بود . در اين وقت امراى خوارزمشاهى دو فرقه شدند . فرقه‌اى بر اين شدند كه از آب مرغاب بايد گذشت و با شهاب الدّين جنگ كرد . و جمعى ديگر به آب گذشتن و جنگ كردن راضى نشدند . و چون خوارزمشاه اختلاف ميانهء امراى خود مشاهده نمود ، صلاح در گذشتن از آب نديد . و در اين وقت از طرفين رسل و رسايل در ميان آمد . و شهاب الدّين التماس آن نمود كه خوارزمشاه پاره‌اى از بلاد خراسان به او گذارد . و خوارزمشاه به‌هيچ‌وجه اين را قبول نمىكرد . پس بنابراين ميانهء ايشان مصالحه صورت نگرفت و خوارزمشاه باز عنان به صوب خوارزم منعطف داشت ، و شهاب الدّين بازگشته روى به ولايت طوس آورد و شروع در تاخت و تاراج آن ولايت نمود . و ظلم و تعدّى را به جايى رسانيد كه جميع مردم آن ولايت از وضيع و شريف زوال حكومت غوريان را از حق سبحانه تعالى درخواست مىنمودند و خوارزمشاه را شب و روز به دعاى خير و دوام دولت او ياد مىكردند . القصّه بقيّهء اين سال اهالى خراسان از دست ظلم و تعدّى غوريان ، سيّما سپاه شهاب الدّين نهايت ايذا و پريشانى كشيدند كه ناگاه خبر فوت سلطان غياث الدّين رسيد .\r\nو كيفيت وفات غياث الدّين را چنين آورده‌اند كه چون خوارزمشاه هرات را محاصره كرد و عزّ الدّين [ عمر بن محمّد 
  ] مرغنى « 1 » بنابر عدم طاقت و مقاومت عجز و انقياد درآمده مال و پسر مىفرستاد و [ سلطان محمّد خوارزمشاه 
  ] قبول مىكرد ، سلطان غياث الدّين از غور به ايلغار متوجّه هرات شد . غايتش پيش از آمدن شهاب الدّين به حدود طالقان رسيد و خوارزمشاه صلاح در جنگ نديده به جانب خوارزم رفته بود به سلطان غياث الدّين به هرات درآمده بيمار شد ، و مدّت بيمارى او امتداد يافت ، تا آنكه در روز چهارشنبه هفتم ماه جمادى الأوّل اين سال وفات يافت . مدّت عمر او شصت و سه سال بود ، و وسعت مملكت او از سرحدّ عراق تا اقصى بلاد هندوستان چون بنارس و دهلى ، و از جانب شرق به كنار درياى بنگاله ، و از جهت شكار خويش ميدانى كه طول آن چهل فرسخ بود ميانهء فيروزكوه - كه دار السلطنهء او بود - و ميانهء شهر دادر كه خانهء زمستان او بود ، ساخته ، در هر نيم فرسخى ميلى نهاده . و دو طرف اين ميدان درختان صنوبر كه سر به فلك كشيده بودند ، و در هردو سر اين\r\n\r\n\r\n","description":"","footnote":"\r\n( 1 ) . م : عز الدين مرعى ؛ ق : عز الدين مرغى .\r\n","page_name":" 3520 ","page_number":552},
  {"content":"\r\n\r\nميدان باغى عظيم مطرّح ساخته كه يكى را ارم مىگفتند و ديگرى را فردوس . و هرگاه كه ميل شكار مىفرمود از اطراف و جوانب شكار را رانده به آن ميدان جمع مىكردند . بعد از آن سلطان غياث الدّين بر قصر آن باغ مىآمد و مجالس مىآراست و از سپاهيان و امرا فوج‌فوج مىآمدند . و باقى احوال اين پادشاه بر اين قياس بايد نمود . اگر شروع در تفاصيل احوال او كرده شود سخن از انتظام تاريخ مىافتد ، و اگر كسى را ميل اطّلاع بر تفاصيل حالات او باشد به تاريخ سلاطين غور بايد رجوع نمايد .\r\nالقصّه چون شهاب الدّين خبر يافت كه برادرش ، غياث الدّين ، در هرات فوت شد ، از طوس طبل رحيل كوفته عنان عزيمت به صوب مرو منعطف داشت و غرضش آن بود كه به محمّد خرنگ « 1 » كه حاكم مرو بود از قبل او و عمده اركان دولت غوريه بود - چنانچه سابقا شمّه‌اى از احوال او مذكور شد - رسيده ، در باب مهمات ملكى صلاحى ديده شود . اتّفاقا چون دولت روى به هبوط داشت ، در اثناى راه خبر قتل محمّد خرنگ از دست فوج خوارزمشاه به او رسيد . شهاب الدّين از شنيدن خبر فوت [ 186 الف 
  ] محمّد خرنگ زياده از خبر فوت برادرش ، غياث الدّين ، متأثر گشت ، چنانچه آثار عجز و انكسار بر صفحات روزگار ظاهر گرديد .\r\nو كيفيت احوال محمّد خرنگ [ را 
  ] چنين آورده‌اند كه وى لشكرى بسيار جمع آورده هميشه از مرو به نسا و ابيورد تاخت مىآورد ، و از هراس او مردم آن نواحى قرار نداشتند و حكّام آن طرف مثل تاج الدّين خلج و غير آن ، همه از ترس او در مقام اطاعت و انقياد شده اكثر پسران خود را به خدمت او فرستاده از شرّ او ايمن شده بودند ، تا آنكه در اين وقت خوارزمشاه چون به خوارزم رفت فوجى از سپاه خود را بر سر مرويان فرستاد . و چون اين خبر به محمّد خرنگ رسيد او نيز لشكر بسيار جمع آورده از مرو بيرون رفت . سپاه خوارزم از راه بيابان كه بسيار راه نزديك است خود را به مرو رسانيده خبر شدند كه محمّد خرنگ با لشكر بسيار به دفع ايشان بيرون آمده .\r\nالقصّه در حدود مرو هردو طايفه به‌هم رسيدند و نايرهء قتال و جدال اشتعال يافت .\r\nخوارزميان غالب آمدند . و باوجود آنكه سپاه محمّد خرنگ اضعاف مضاعف سپاه خوارزم بودند كار به جايى رسيد كه محمّد خرنگ طاقت مقاومت نياورده روى از معركه بتافت .\r\nخوارزميان تعاقب او نموده خلقى بسيار به قتل رسانيدند و غنايم بىشمار از اسب و سلاح و خيمه و خرگاه به دست آوردند . محمّد خرنگ خود را به مرو رسانيد . دروازه‌ها بسته ، در مقام محافظت شهر و بارو درآمد . امّا خوارزميان بىفاصله از عقب او رسيده بىتوقّف جمعى خود\r\n\r\n\r\n","description":"","footnote":"\r\n( 1 ) . متن : محمد چرمك . رجوع شود به صفحهء 3506 كتاب .\r\n","page_name":" 3521 ","page_number":553},
  {"content":"\r\n\r\nرا از خندق گذرانيده فيصل شهر را سوراخ كردند و به شهر درآمدند و تا محمّد خرنگ « 1 » خبردار مىشد ، خوارزميان بر وى ريخته او را دستگير نمودند . و چون آوازهء شجاعت و قوّت وى بسيار بود ، يكى از امراى خوارزميان فى الحال حربه‌اى كه در دست داشت بر شكمش زد و ديگرى سرش را از تن جدا كرد . و چون سر او به خوارزم رسيد ، خوارزمشاه بسيار تأسف خورد و بر آن جماعت انكار فرمود . امّا چون كار از دست رفته بود ، تأسف سودى نداشت .\r\nو چون مرو به دست خوارزمشاه افتاد و محمّد خرنگ به قتل رسيد و شهاب الدّين در كار خود متحيّر ماند ، اركان دولت خوارزمشاه او را به دلايل معقوله خاطرنشان كردند كه الحال هرات مىبايد گرفت و در آن باب توقّف كردن وجهى ندارد . بنابراين ، خوارزمشاه با لشكرى آراسته از خوارزم به عزيمت تسخير هرات متوجّه خراسان شد . چون به ظاهر شهر هرات رسيد از اطراف و جوانب منجنيق‌ها نصب نمود . آلپ غازى كه از قبل سلاطين غور حاكم هرات بود ، كسان پيش خوارزمشاه فرستاد و تضرّع بسيار نموده گفت : « بعد از اين من ضامن كه هيچ احدى از مردم غور به تاخت و تاراج ولايت شما نيايد و بىاندامى نكند . » مع هذا مبلغى عظيم نعل بها نزد خوارزمشاه فرستاد . و چون فرستادگان آلپ غازى نزد خوارزمشاه رسيده سخنان او را به عرض رسانيدند ، خوارزمشاه ملتمسات او را مبذول داشته ، دست از محاصرهء شهر هرات كوتاه نمود . و آلپ غازى به خدمت خوارزمشاه آمده به عنايات پادشاهانه سرافراز گرديد ، و خوارزمشاه او را معزّز و مكرّم باز به هرات فرستاد و خود به جانب خوارزم مراجعت نمود .\r\nو در بعضى تواريخ عجم چنين آمده كه آلپ غازى مبلغى عظيم قبول كرده از پيش خوارزمشاه به هرى آمده ، آن وجه را به رعايا توجيه نمود و به ضرب كتك و شكنجه شروع در تحصيل آن كرد . و چون اين خبر به خوارزمشاه رسيد ، كس پيش او فرستاد كه « دست از رعايا بازدار و ايشان را ميازار كه ما آن مبلغ را بخشيده‌ايم . » و از اين رهگذر مردم خراسان بالتمام خواهان خوارزمشاه بودند و از ظلم غوريان پيش حق سبحانه تعالى در اوقات شريفه شكايت مىكردند ، تا آنكه دولت غوريه روى به زوال نهاد ، چنانچه عن‌قريب مذكور شود .\r\n تا دل مردِ خدا نايد به درد * هيچ قومى را خدا رسوا نكرد \r\nعلى اىّ حال چون خوارزمشاه از خراسان به خوارزم مراجعت نمود ، سلطان شهاب الدين از اطراف و جوانب سپاه به‌هم رسانيده متوجّه خوارزم شد . و چون اين خبر به سمع خوارزمشاه رسيد و به تحقيق پيوست كه شهاب الدّين ، صاحب غور ، با لشكرى زياده از ملخ و مور متوجّه\r\n\r\n\r\n","description":"","footnote":"\r\n( 1 ) . ق : پهلوان چرمك .\r\n","page_name":" 3522 ","page_number":554},
  {"content":"\r\n\r\nخوارزم است ، خوارزمشاه اهالى خوارزم را جمع آورده ايشان را از وصول سم ستور بيگانه در آن ولايت آگاه گردانيد . خوارزميان تمام از رعايا و سپاهى دل بر مقاتلهء غوريان نهاده در مقام تهيّهء آلات حرب شدند . مولانا شهاب الدّين خيوقى كه در آن‌وقت شيخ الاسلام آن ديار بود و تمامى مردم خوارزم [ 186 ب 
  ] و نواحى آن ولايت اعتقاد به او داشتند ، در آن روز بر منبر رفت و اين حديث نبوى ، عليه و آله شرايف التّحيّات ، را كه « من قتل دون نفسه و اهله و ماله فهو شهيد » يعنى « هركه كشته شود از براى حمايت نفس خود يا اهل و مال خود ، نزد حقّ سبحانه تعالى او در سلك و زمرهء شهدا - كه بىحساب به بهشت خواهند رفت - منتظم خواهد بود . » جهت عامهء خلايق بيان فرمود و ايشان را به امثال اين احاديث تحريص و ترغيب نمود ، تا آنكه شهاب الدّين با اسباب جهانگيرى و كشورگشايى از خزانه و فيل بسيار و لشكر بىشمار به حوالى خوارزم رسيده بر جانب شرقى آب خوارزم فرود آمد .\r\nخوارزميان چون كثرت و شوكت شهاب الدّين مشاهده نمودند ، متحيّر و متعجّب ماندند .\r\nروز ديگر سلطان شهاب الدّين به سرداران خود فرمود كه « گذرگاه پيدا كرده روز ديگر متوجّه جنگ بايد شد . » و ايشان در اين كار بودند . و جمعى سوار شده در كنار آب خوارزم تفحّص گذر مىكردند كه به يك ناگاه خبر رسيد كه تاينكو طراز « 1 » ، سپهدار گور خان ، با لشكرى چون سنان خان‌ستان به‌اتّفاق سلطان عثمان پادشاه سمرقند به امداد خوارزمشاه رسيدند . » و چون شهاب الدّين اين خبر شنيد دود از دماغ او بيرون رفت و بر خود بلرزيد و دهشت و وحشت آن چنان بر ضمير او استيلا يافت كه چون نماز شام رسيد فرمود كه آنچه از احمال و اثقال كه از برداشتن آن عاجز باشند همه را آتش زده روى به جانب خراسان نهادند .\r\nو خوارزمشاه چون صباح بر اين حال اطّلاع يافت او را تعاقب نمود و در راه بسى از احمال و اثقال او را به دست آورد ، و در حدود هزار اسب به يكديگر رسيدند . شهاب الدّين چون خبر شد خوارزمشاه از عقب ايشان ايلغار كرده خود را به ايشان رسانيده ، بالضّروره با وجود آن پريشانى كه به آنها راه يافته بود ، بازگشته ، صفوف قتال آراست . از اين‌جانب نيز خوارزمشاه مستعد محاربه شده دربرابر شهاب الدّين درآمده نايرهء جدال و قتال اشتعال يافت .\r\nآخر الأمر ، چون دولت شهاب الدّين غورى روى به ادبار داشت ، نسيم ظفر و نصرت بر پرچم علم خوارزمشاه وزيد و از امرا و اعيان دولت شهاب الدّين خلقى بسيار اسير و دستگير شدند ، و سلطان شهاب الدّين ابتر و پريشان از آن معركه بيرون رفت و خوارزمشاه ترك تعاقب او\r\n\r\n\r\n","description":"","footnote":"\r\n( 1 ) . متن : اينك طراز . تصحيح براساس روضة الصفا و تاريخ جهانگشا . به سبب اقامت تانيكو در شهر طراز ، نام وى را به آن شهر منسوب داشته‌اند .\r\n","page_name":" 3523 ","page_number":555},
  {"content":"\r\n\r\nكرده از آنجا به جانب خوارزم مراجعت نمود . و چون به خوارزم رسيد جشنى پادشاهانه ترتيب فرمود و در آن جشن مطربه‌اى كه از سمرقند به خوارزم آمده بود اين رباعى را بديهه خواند :\r\n شاها ! ز تو غورى به لباسات نخست * مانندهء حرمه از كفّ معات « 1 » بجست\r\nاز اسب پياده گشت و رخ پنهان كرد * فيلان به تو شاه داد و از تاب بجست \r\nالقصّه چون شهاب الدّين به حوالى اندخود « 2 » رسيد به مقتضاى آنكه « يك داغ نيك ناشده ، داغ دگر رسيد . » رسيد به او آنچه رسيد . و تفصيل اين مجمل آنكه بعد از آنكه از حدود اندخود لشكر قراختاى كه به مدد خوارزمشاه مىآمدند ، به سلطان شهاب الدّين غورى رسيده شروع در جنگ كردند . در اين جنگ چون دولت وى روى به زوال داشت از پنجاه هزار سوار كه همراه وى مانده بودند اكثرى در معركه هلاك شدند و جمعى قليل از اسبان پياده شده به جنگل‌ها گريختند . و شهاب الدّين با صد نفر به هزار حيله خود را بدان قلعه رسانيده در آنجا متحصّن شد ، و لشكر قراختاى در عقب او رفته شروع در نقب زدن آن قلعه كردند . و كار به جايى رسيد كه همين لحظه شهاب الدّين به دست خطاييان گرفتار مىشد كه سلطان عثمان ، پادشاه سمرقند ، پنهانى كس پيش شهاب الدّين فرستاد و پيغام داد كه « مرا غيرت مسلمانى نمىگذارد كه پادشاه اسلام به دست كفّار ختا گرفتار شود ، يا به اين جماعت قليل با ايشان جنگ كرده هلاك گردد . اكنون اگر به سخن من عمل مىكنى بايد كه از سر آنچه همراه تو است از نقد و جنس درگذرى ، تا من در مقام استخلاص تو شده به طمع مال تو را از دست اين جماعت خلاص كنم . »\r\nشهاب الدّين قبول اين معنى نموده در جواب سلطان عثمان چنين فرستاد كه « ما غير از اسب سوارى هيچ‌چيز همراه نمىبريم . آنچه همراه داشتيم همه را در اين قلعه مىگذاريم .\r\nمتوقّع چنان است كه در استخلاص ما سعى نمايى ، كه نيكويى هيچ‌كس ضايع نمىشود . » سلطان عثمان قبول آن كرده قراختاييان را از نقب زدن مانع آمد و جمعى از معتمدان ايشان را به اندرون فرستاد كه تحقيق نمايد كه سلطان غور هيچ‌چيز از ذخاير قلعه همراه خود نبرد . پس قراختاييان به سخن سلطان عثمان دست از وى بازداشتند و سلطان شهاب الدّين با قوافل اندوه [ 187 الف 
  ] و غم از قلعه اندخود روى به غزنين - كه دار السّلطنهء وى بود - نهاد و حكم كرد كه سپاه او استعداد سه سالهء يورش تركستان مهيا سازند . و در اين اثنا به سمع او رسيد كه جمعى از اهالى هند در نواحى كوه جود قدم از دايرهء اطاعت و انقياد بيرون نهاده علم طغيان و عصيان برافراشته‌اند . سلطان شهاب الدّين اوّلا روى به آن طرف آورده و خلقى بسيار از ايشان را به\r\n\r\n\r\n","description":"","footnote":"\r\n( 1 ) . شايد : ممات .\r\n( 2 ) . شهرى در بين بلخ و مرو . - ياقوت ، معجم البلدان .\r\n","page_name":" 3524 ","page_number":556},
  {"content":"\r\n\r\nقتل رسانيد و فتنه و فساد آن نواحى را بالكلّيه مرتفع نمود .\r\nو در روضة الصّفا مسطور است كه چون سلطان شهاب الدّين آن‌چنان شكست يافته به غزنى آمد ، خوارزمشاه ايلچى [ ى 
  ] نزد او فرستاده پيغام داد كه « بر همگنان ظاهر و روشن است كه غبار اين فتنه اوّلا از جانب ايشان برخاست ، و هرچند اينجانب در اطفاى نايرهء آن مىكوشيد مطلقا راضى نمىشدند تا آنكه غيرت الهى كار به اين حدّ رسانيد . اكنون هيچ قصورى ندارد . سلاطين عظيم الشأن را اين‌چنين قضايا بسيار پيش مىآيد . و الحال صلاح دولت در آن است كه با يكديگر در مقام دوستى باشيم و اين كدورت‌ها را از خاطرها بيرون كرده با دوستان يكديگر دوست و با دشمنان دشمن ، تا به يمن اتّفاق و دوستى مهمات ما رونق و سرانجامى داشته باشد . »\r\nسلطان شهاب الدّين را هرچند شنيدن اين پيغام در خاطر صعب‌تر از آن شكست بود ، امّا از آن معنى هيچ اظهار نكرد و با ايلچى خوارزمشاه بشاشت نمود و در باب موافقت و مصادقت يكديگر عهدنامه نوشته قواى دوستى را مستحكم گردانيدند . امّا چون دولت غوريان روى به ادبار داشت سلطان شهاب الدّين را در وقت مراجعت از هندوستان جمعى از فداييان هند در كنار آب نيلاب « 1 » به قتل رسانيدند . « 2 » اين واقعه در سنهء اثنى و ستمائه [ 602 
  ] هجرى « 3 » روى نمود . و چون او را فرزندى غير از يك دختر نبود بعد از فوت او غلامان ترك كه هميشه سلطان شهاب الدّين را به جاى فرزند تربيت كردى ، ولايت او را بر يكديگر قسمت كرده هر يكى طرفى را متصرّف شدند . مثل قطب الدّين ايبك « 4 » ( والى دهلى ) و تاج الدّين يلدوز « 5 » ( حاكم غزنين ) كه بعد از سلطان شهاب الدّين غزنه را متصرّف شده و كس پيش سلطان محمود ، پسر سلطان غياث الدّين - كه بعد از فوت پدرش به اشارهء عمّ خود ، سلطان شهاب الدّين ، حكومت بلدهء بست و نواحى آن به او تعلّق گرفته بود - فرستاد و منشور حكومت غزنى را براى خود حاصل نمود .\r\nو چون در ايّام حيات سلطان شهاب الدّين ، سلطان محمود ، پسر غياث الدّين ، بسيار ميل آن\r\n\r\n\r\n","description":"","footnote":"\r\n( 1 ) . رود سند .\r\n( 2 ) . روضة الصفا : « . . . در منزل دميك به دست فداييان كشته شد ، و اين در سوم شعبان سال ششصد و دو بود . »\r\n( 3 ) . م : سال 620 هجرى .\r\n( 4 ) . بازرگانى او را از تركستان به ايران آورد ، قاضى فخر الدين عبد العزيز كوفى در نيشابور او را خريد ، به دست بازرگانى ديگر در غزنين به سلطان شهاب الدين واگذار شد . وى در خدمت سلطان ، ميرآخور و سپس حاكم دهلى شد و از سوى سلطان غياث الدين ملقب به « سلطانى » و مفتخر به دريافت چتر شد ، و در هندوستان چهارده سال حكومت كرد .\r\n- روضة الصفا ، تحرير دوم ، ج 4 ، ص 791 .\r\n( 5 ) . متن : تاج الدين يلدر . سلطان شهاب الدين او را از كودكى تربيت كرد و چون بزرگ شد حكومت شهرهاى « كرمان » و سوران » هندوستان را به او داد . پس از مرگ سلطان شهاب الدين در غزنين به تخت نشست . - منبع پيشين . يولدوز در لغت ترك به‌معناى ستاره است .\r\n","page_name":" 3525 ","page_number":557},
  {"content":"\r\n\r\nداشت كه فيروزكوه را - كه دار السّلطنهء پدرش بود - به او بدهند و امّا شهاب الدّين صلاح در آن ديد كه فيروزكوه را به برادرزادهء خود ، كه داماد سلطان غياث الدّين بود ، ارزانى دارد ، بنابراين فيروزكوه را به علاء الدّين محمّد بن ابو علىّ بن حسن بن حسين داد و بلاد بست را به سلطان محمود ، پسر غياث الدّين . و چون شهاب الدّين وفات يافت ، سلطان محمود از بست لشكر آراسته متوجّه فيروزكوه شد . و چون به آن حوالى رسيد اكثر امراى خلج كه همه ميل او داشتند ، از علاء الدّين محمّد جدا شده به سلطان محمود ملحق شدند . بنابراين ، علاء الدّوله محمّد فيروزكوه را گذاشته به طرف غرجستان رفت و سلطان محمود به فيروزكوه درآمده ملك موروثى خود را متصرّف گشت و سپهسالار حسين عبد الملك را در عقب علاء الدّين محمّد فرستاد كه او را به دست آورده در قلعهء شار غرجستان محبوس كردند . اتّفاقا چون علاء الدّين محمّد به مرغاب رسيد ، سپهسالار حسين آنجا به وى ملحق گرديد و در ساعت او را دستگير نموده به جانب قلعهء شار غرجستان فرستاده آنجا او را محبوس گردانيد . و باقى احوال ايشان سال‌به‌سال مذكور خواهد شد ان شاء اللّه .\r\n\r\n","description":"","footnote":"","page_name":" 3526 ","page_number":558},
  {"content":"\r\n\r\n\r\nذكر وقايع سال پانصد و هشتاد و نهم از رحلت خير البشر « 1 »\r\nچون در اين تاريخ مسمّى به « الفى » كه به موجب مثال واجب الامتثال سلطان السلاطين ، ظل اللّه فى الأرضين ، قهرمان الماء و الطين ، ناشر امن و امان ، باسط عدل و احسان ، خلاصهء نوع انسان ، وارث سرير سليمان ، رافع لواى توحيد ربّانى ، درّ درياى عاطفهء الهى ، مصدر فيض نامتناهى ، مالك ممالك تحقيق ، سالك مسالك تدقيق ، شهنشاه اعدل جهانيان ، مالك رقاب انام ، پادشاه اسلام ، سايه إله ، الناصر لدين اللّه ، جلال الدّين محمّد اكبر پادشاه غازى ، خلّد اللّه ملكه و سلطانه و افاض على العالمين برّه و احسانه ، اين بندهء درگاه و مخلص بلااشتباه ، احمد بن نصر اللّه تتوى « 2 » به تأليف اين تاريخ بايد كه سرافراز گشته چند امر را به مقتضاى حكم لازم الاذعان التزام كرده باشد .\r\nيكى آنكه عبارت اين تاريخ خالى از عبارت منشيانه و تصنّفات مرسلانه و عارى از اقتباسات كلام عرب و اشعارى كه موجب انتشار فهم تواند شد ، باشد . و ديگر آنكه در ابتداى ظهور هر صاحب‌منصبى بايد كه مجملى [ 187 ب 
  ] از احوال آبا و اجداد و كيفيّت وصول او به مرتبهء سلطنت مذكور گردد . بنابراين اگر قبل از شروع ذكر وقايع حوادث اين سال ، شمّه‌اى از احوال پادشاه جهانگير ، چنگيز خان ، كه كوكبهء سلطنت او در اين سال از افق مشرق طالع گشته و ذكر آبا و اجداد ايشان مذكور گردد ، در نظر ارباب الباب از حليهء قبول عاطل نخواهد بود ، و من اللّه التوفيق .\r\n\r\n\r\n","description":"","footnote":"\r\n( 1 ) . ق : عليه و آله التحية من الملك الاكبر .\r\n( 2 ) . براى شرح حال ملا احمد تتوى رجوع شود به مقدمهء مصحح در جلد اول كتاب .\r\n","page_name":" 3527 ","page_number":559},
  {"content":"\r\n\r\nاكنون ببايد دانست كه اكثر اهل عالم از نسل نوح نجى اللّه ، صلوات اللّه عليه‌اند ، و لهذا او را « آدم ثانى » گويند . و آن جناب را چهار پسر بود : يافث ، سام ، حام و كنعان . آن سه پسر ايمان به نبوّت پدر آورده قدم از دايرهء اطاعت و انقياد او بيرون ننهادند و كنعان قبول دعوت پدر نكرده و نبوّت او را تصديق ننمود . تا آنكه در طوفان غرق شد .\r\nو كيفيّت ظهور طوفان در تواريخ معتبره چنين آورده‌اند كه چون از عمر جناب نوح چهل و پنج سال - و به روايتى دويست سال - گذشت ، از جانب حق سبحانه تعالى وحى بر وى نازل شد و مدّت نهصد و پنجاه سال قوم خود را دعوت كرد . و در اين مدّت هشتاد تن از مرد و زن به وى ايمان آوردند و باقى انواع اهانت و ايذا به آن جناب مىرسانيدند ؛ چنانچه تفاصيل آن در كتب قصص انبيا مسطور است . و چون نوح از اطاعت و انقياد قوم خود نااميد شد ، به درگاه حق سبحانه تعالى مناجات كرد كه  « رَبِّ لا تَذَرْ عَلَى الْأَرْضِ مِنَ الْكافِرِينَ دَيَّاراً »  يعنى « اى پروردگار من مگذار بر روى زمين از اين كفّار كه يك متنفّسى . » پس حق سبحانه تعالى به نوح وحى فرستاد كه « درخت ساج بنشان . و چون آن درخت برسد ، از وى كشتى بسيار بساز كه بر اين قوم عذاب مىفرستم كه همه غرق شوند . »\r\nالقصّه چون بعد از چهل سال درخت مذكور رسيد ، نجى اللّه از چوب آن كشتى [ ى 
  ] بساخت كه طول آن سيصد گز و عرض آن پنجاه گز و ارتفاع سى گز بود و سه طبقه داشت .\r\nيكى از براى آدميان ، يكى از براى حيوانات ، و يكى از جهت جانوران پرنده . و حضرت نوح به موجب امر الهى جسد آدم را همراه خود برداشته با آن هشتاد نفر به كشتى درآمد و هرچند پسر خود ، كنعان ، را با مادرش داغله نام مبالغه فرمود كه از عذاب الهى بترسند و نبوّت آن جناب را تصديق نموده به كشتى نجات درآيند ، در جواب نوح گفتند كه « ما بر بالاى كوهى مىرويم كه مطلقا آب به آنجا نتواند رسيد . »\r\nحق‌تعالى طوفان را فرستاد . اوّل ظهور آب از تنور آهنى [ ى 
  ] بود كه جبرئيل ( ع ) از بهشت جهت آدم ( ع ) آورده بود و به ميراث به نوح رسيده . بعد از آن به مقتضاى آثار فلكى كه عبارت از اجتماع سبعهء سياده باشد در برج آبى مدّت شش ماه از آسمان آب مىباريد و از زمين چشمه‌چشمه آب مىجوشيد . و طغيان آب به جايى رسيد كه چهل گز از كوهى كه در روى زمين از آن بلندتر نبود ، بلند شد و باوجود آن آب به زانوى عوج بن عنق - كه در آن وقت كوچك‌سال بود - نرسيد . و بعضى گويند كه از زانوى او گذشته بود . و علما را در باب اطفال صغار قوم نوح كه مكلّف نبودند ، اختلاف است . « 1 » بعضى برآنند كه پيش از ظهور طوفان\r\n\r\n\r\n","description":"","footnote":"\r\n( 1 ) . اين مبحثى است كلامى كه در سده‌هاى نخست هجرى در ميان اشاعره و معتزله درباره آن جدل مىشد .\r\n","page_name":" 3528 ","page_number":560},
  {"content":"\r\n\r\nبه چهل سال ، حق‌تعالى استعداد حمل از زنان كفّار بازگرفته بود ، چنانچه در اين مدّت هيچ زنى از زنان ايشان حامله نشد و در وقت طوفان در ميان ايشان اصلا كودكى نبود . و جمعى برآنند كه اطفال ايشان پيش از طوفان به مرگ طبيعى مرده بودند .\r\nو در بعضى از تواريخ معتبره مسطور است كه چون كشتى نوح ( ع ) به زمين حرم مكّه ، زادها اللّه شرفا و تعظيما ، رسيد هفت نوبت در گرد آن زمين گشت و از مشرق تا مغرب دو كرّت سير كرد و بعد از پنج ماه بر كوه جودى « 1 » - كه در حدود موصل است - قرار گرفت ، و يك ماه ديگر بر سر آن كوه ايستاده بود . و چون حضرت نوح ( ع ) دانست كه وقت بيرون آمدن از كشتى نزديك است ، كلاغى را فرستاد تا از كيفيّت آب و كميت حال چيزى بياورد . كلاغ در اثناى راه به مردارى رسيد و به خوردن آن مشغول شد و بازنيامد . حضرت نوح بر وى نفرين كرد كه « مردود خلايق شود و روزى او هميشه از جيفه و مردار باشد . » بعد از آن كبوتر را جهت آن مهم فرستاد . كبوتر در اندك زمان ورق « 2 » زيتون در منقار گرفته بازآمد . نوح ( ع ) از ورق زيتون دانست كه آب كم شده و درختان پيدا شده‌اند . بنابراين در حق كبوتر دعا كرد كه « پيوسته مقبول خلايق باشد . »\r\nو روز عاشورا حضرت نوح ( ع ) از كشتى بيرون آمده در دامنهء كوه ديهى بنا كرد و آن را « سوق الثمانين » يعنى بازار هشتاد كس نام نهاد . بعد از انقضاى اندك روز ، از آن هشتاد نفر غير از حضرت نوح ( ع ) و سه پسرش و زنان ايشان كسى ديگر نماند . حضرت نوح ( ع ) روى زمين را به سه قسم منقسم گردانيد و هريكى را به يكى از اولاد خود [ 188 الف 
  ] ارزانى داشت . سام را ، كه پسر كوچك بود و از ساير اولاد نوح به كثرت كياست و وفور فراست و صلاح نفس و نجابت ذات امتياز تمام داشت ، وصىّ خود گردانيد . وى نزد اكثر علماى مورّخان از جمله انبياى مرسل است . مادر سام عموريّه بنت سرافيل بن مخويل بن ادريس ( ع ) بود . و در تقسيم ربع مسكون زمين شام و جزيره و عراقين و فارس و خراسان را به وى داد .\r\nو سام را حق‌تعالى نه پسر ارزانى داشت . يكى ارفخشد كه پدر جميع انبياست . و كيومرث كه پدر ملوك عجم است . و اسوه كه به قول بعضى مورّخين بانى شهر نينوا و مداين است . و تغر كه شام و روم پسران اويند . و لودح كه از وى جز نامى در ميان مورّخين نماند . و لاود كه فراعنهء مصر از نسل اويند . و عيلم كه تعمير خوزستان به او منسوب است . و آدم كه قوم عاد از جملهء اولاد و احفاد اويند . و لورد كه به زعم بعضى از مورّخين چهار پسر داشت : آذربيجان و ارّان و ارمن و فرغان .\r\n\r\n\r\n","description":"","footnote":"\r\n( 1 ) . در برخى روايات برگرفته از عهد عتيق ، كوه آرارات .\r\n( 2 ) . برگ .\r\n","page_name":" 3529 ","page_number":561},
  {"content":"\r\n\r\nو در بعضى تواريخ مسطور است كه از ارفخشد در چهارم مرتبه قحطان و قالع به‌هم رسيد و قوم عبرى از تخم قالع‌اند ، و كثرت عرب از تخم قحطان . و از قحطان سيم پشت به سبا رسيد . و اعراب حميدى و لخمى و غانى و قضاعه « 1 » و اشعرى و ازدى و طائى از فرزندان سبااند . و عيلم كه او را عالم نيز گويند دو پسر داشت : يكى خراسان ، دويم تنيسال . و عراق پسر خراسان است . و كرمان و مكران هردو پسران تنيسال‌اند . و اسوه را دو پسر بود : اهواز و بهلو .\r\nو فارس پسر بهلو است . و تفاصيل [ احوال 
  ] ايشان در كتب معتبره مسطور است .\r\nامّا حام ابن نوح ( ع ) كه پسر ميانه است نيز در سلك انبيا انتظام داشت . امّا از فرزندان او هيچ احدى به مرتبهء نبوّت نرسيد . و سبب انقطاع نبوّت از نسل او در بعضى تفاسير معتبره چنين آورده‌اند كه چون نوح ( ع ) به كشتى درآمد به امر الهى فرزندان را از وطى « 2 » با زنان خود در كشتى منع فرمود ، و حام مخالفت به سخن پدر خود كرده با زن خود نزديكى كرد . از اين جهت پيغمبرى را از نسل او قطع گردانيد و چهرهء او را سياه نمود .\r\nو روايتى ضعيف در اين باب آن است كه روزى نوح ( ع ) خفته بود و عورت او ظاهر شده .\r\nحام بر وى بگذشت و او را نپوشيد ، بلكه خندهء بسيار كرد ، و حق سبحانه تعالى از اين جهت رنگ او سياه كرد و پيغمبرى را از نسل او منقطع ساخت .\r\nعلى اىّ حال حضرت نوح ( ع ) در حين تقسيم ربع مسكون ديار مغرب و زنج و حبشه و هند و سند و اراضى سودان را به حام ارزانى داشت . و حام را نيز حق‌تعالى نه پسر ارزانى داشت :\r\nهند ، سند ، زنج ، نوبه ، كنعان ، كوس ، قبط ، بربر ، حبش . و از مقدّمه ظفرنامه و بعضى تواريخ ديگر چنين معلوم مىشود كه حام را زياده از شش پسر نبود : زنگ ، كوس ، هند ، بربر ، و قبط ، و حبشه . و نوبه پسر حبشه است .\r\nامّا يافث بن نوح ( ع ) . بعضى برآنند كه وى از پيغمبران مرسل بود ، و واهب العطايا او را هشت پسر عنايت فرمود : اوّل ترك ، دويم خزر ، سيم سقلاب ، چهارم روس ، پنجم منسك ، ششم چين ، هفتم كمااى و او را كيمان نيز گويند ، هشتم باذخ كه اسكندر ذو القرنين از چهارم فرزندان او بود ، و هريكى از ولايات تركستان به نام يكى از اين هشت كس اشتهار دارد .\r\nو در بعضى از روايات چنين واقع است كه چون نوح نجى اللّه از كشتى بيرون آمد ، روى زمين مسخّر وى گرديد . توران زمين را به يافث داد ، كه پسر بزرگتر بود . ايران را به سام .\r\nهندوستان را به حام . و تمام خلايق فرزندان اين سه تن‌اند ، و لهذا يافث را « ابو الترك » و سام را « ابو العجم » و حام را « ابو الهند » خوانند . و چون يافث از پاى كوه جودى عزيمت سفر مشرق -\r\n\r\n\r\n","description":"","footnote":"\r\n( 1 ) . متن : قضائى .\r\n( 2 ) . وطى : جماع كردن .\r\n","page_name":" 3530 ","page_number":562},
  {"content":"\r\n\r\nكه عبارت از زمين توران است - مصمّم گردانيد ، از پدر خود درخواست كرد كه او را دعايى بياموزد كه هرگاه از حق سبحانه تعالى باران خواهد بىتوقّف دعاى او مستجاب شود و باران ببارد . حضرت نوح ( ع ) او را اسم اعظم بياموخت و آن را بر سنگى نقش كرد و به يافث داد .\r\nبنابراين ، هرگاه يافث باران خواستى ، بيامدى ، و اكنون آن سنگ در ميانهء اقوام ترك ، كه پسر اولاد بزرگ يافث است ، مىباشد و آن را « حجر المطر » خوانند و به تركى « حده‌تاش [ - داش 
  ] » گويند .\r\nو يافث در زمين توران و ناحيهء مشرق به طريق صحرانشينان ساكن شد و رسوم نيكو و آيين پسنديده نهاد ، و بعد از آنكه نسل او بسيار شد از دار فنا به دار بقا خراميد . و فرزندان او اتّفاق كرده ترك بن يافث را بر خود والى و حاكم ساختند و او را « يافث اغلان » گفتندى . وى بزرگ‌ترين فرزندان يافث بود و به غايت عاقل و اديب و هنرمند . در تمامى بلاد پدر مستولى شد ، و گرديده موضعى كه آن را سلنكانى گويند [ 188 ب 
  ] براى توطن خود جهت لطافت هوا خوش كرد . و اين سلنكانى در جايى واقع شده كه درياى كوچك و چشمه‌هاى آب گرم و سرد ( و كوه‌هاى پرميوه بسيار ) « 1 » دارد . و خرگاه از مخترعات اوست . و انعامى كه ميانهء تركان مانده نيز از اوست . و او در عدل و دادگسترى و رعيت‌پرورى بىنظير بوده . و در زمان او مردم بسيار به رفاهيت و عيش زندگانى مىكردند . و او را چهار پسر بود : تولك ، و چگل ، و برسخار ، و املاق . روزى تولك در شكارگاه طعام مىخورد ، لقمه از دست وى افتاد . چون آن لقمه را برگرفت و بخورد به دهانش نمكين و خوش آمد ، و رسم طعام در نمك كردن از آن زمان از وى ظاهر شد .\r\nو او بعد از سير و سياحت كنار نهر اتل « 2 » را از جهت توطّن خود خوش كرده در آنجا ساكن گشت . و ميانهء سقلاب و برادر ديگر او ، روس ، بر سر امرى آن‌چنان نزاع و خصومت واقع شد كه تا اين زمان آن خصومت ميانهء ايشان باقى است و هميشه با يكديگر جنگ و كارزار دارند . و هيچ طايفه از طوايف ترك از روس بىآزرم‌تر نيست . ايشان را دينى مخترع مىباشد كه هيچ طايفه از طوايف مخلوقات به ايشان شركت ندارند ، و الحال در ميان جزيره‌اى مىباشند كه اكثر اوقات هواى آن جزيره و با دارد و غير از ايشان كسى ديگر در آنجا نمىتواند زيست . و مدار ايشان برتاخت و تاراج است ، و زراعت مطلقا ندارند ، و اكثر تجارت ايشان كنيز فروختن است .\r\nو اين بىبضاعت بعضى از حالات ايشان را كه نقل كرده مىشود در رسالهء احمد بن فضلان\r\n\r\n\r\n","description":"","footnote":"\r\n( 1 ) . م : ندارد .\r\n( 2 ) . نام قديم رود « ولگا » در منابع اسلامى .\r\n","page_name":" 3531 ","page_number":563},
  {"content":"\r\n\r\nبن العباس بن راشد حماد « 1 » ، مولى محمّد بن سليمان - كه از قبل مقتدر باللّه عباسى پيش ملك صقالبه رفته بود و مدّتى مديد در ميانهء روس مانده و از روى تعجّب آنچه از احوال ايشان ديده به قيد كتابت درآورده بود - مطالعه نمود ، و العهدة على لرّاوى .\r\nخلاصه آن رساله اين است كه مىگويند كه روسيان سرخ و سفيد و بلندقد مىباشند . و لباس ايشان جامه‌اى دوخته نيست ، بلكه يك چادر دراز را مىپوشند و يك دست از آن بيرون مىآورند ؛ گويا مثل آنكه در هند كشتىگيران هند مىپوشند . و هريكى از ايشان شمشير و تبر و كارد هميشه همراه دارند . و هرگاه پسرى ايشان را متولّد مىشود شمشير در پهلوى او مىنهند و مىگويند كه « اينك هرچه مىخواهى به زور اين پيدا كن . » و از ميراث خود به پسر غير از شمشير چيزى ديگر نمىدهند . و سيّم بخش اموال ايشان به دختران و زنان ايشان مىدهند ؛ به نوعى كه در تفصيل خواهد آمد . و زنان ايشان بر هر پستان يك حقّه مىبندند ؛ بعضى از طلا و بعضى از نقره و بعضى از مس ، هريك به قدر حالت و استطاعت خود ، و بر هر حقّه يك كارد كوچك مىباشد . و هرگاه كه مال يكى از روسيان به ده هزار درم رسيد از براى زن خود طوقى طلا آراسته كرده در گردنش مىاندازند . و اگر بيست هزار درم داشته باشند ، دو طوق . و اگر صاحب سى هزار درم باشند ، سه طوق . همچنين به زيادتى هر ده هزار درم يك طوق در گردن زنان خود زياد مىكنند ، لهذا گاه مىباشد كه يك زن چندين طوق در گردن مىدارد .\r\nو بهترين پيرايه‌ها نزد ايشان صدف سبز است . آن را به مبالغهء تمام مىخرند و از براى زنان خود گلوبند راست مىكنند . و در ميان ايشان طهارت از بول و غايط و غسل جنابت نمىباشد .\r\nو در مباشرت زنان و كنيزان خود از يكديگر پرهيز نمىكنند . چنانچه ابن فضلان آورده - و العهدة على الراوى - جمعى از تجّار روس به كنار آب اتل مىآيند و از براى خود خانه‌هايى را از چوب مىسازند . و هريكى چندين كنيز همراه دارند كه از براى فروختن آورده . و ده دوازده يا زياده در يك خانه مىباشند ؛ و هريكى كرسى [ ى 
  ] جهت نشستن و خوابيدن همراه مىآورند . و در اين خانه ، هرگاه يكى را ميل شد ، بىملاحظه ، با هر كنيزى از كنيزان خود مىخواهد صحبت مىدارد ، « 2 » و ديگرى نيز همچنين ؛ تا آنكه گاه مىباشد كه جمعى از سوداگران جهت كنيز مىآيند و ايشان در عين صحبت مىباشند و سوداگران آن‌مقدار توقّف مىكنند كه ايشان از آن كار فارغ شوند .\r\nو در چركسيت اين حال دارند كه هر صباح يك كنيز برمىخيزد و كاسه كلانى را پر از آب\r\n\r\n\r\n","description":"","footnote":"\r\n( 1 ) . وى ابن فضلان صاحب سفرنامه است كه در نيمهء دوم سدهء 3 تا نيمهء اول سده 4 ه . ق مىزيسته است .\r\n( 2 ) . صحبت داشتن : مجامعت كردن .\r\n","page_name":" 3532 ","page_number":564},
  {"content":"\r\n\r\nساخته نزد صاحب خود مىآورد ، و آن مرد كه روى خود را در آب مىشويد و آنچه از دهن نجسش بيرون مىآيد همه را در آن آب مىاندازد ، و بعد از آن همان آب نزد مردى ديگر كه در پهلوى او بر كرسى ديگر نشسته مىبرد . و آن نيز سر و روى خود را به آن آب شسته ، هرچه از وى جدا شده در آن آب مىاندازد ، و آن آب پيش ديگرى مىبرد . تا آنكه تمامى آن جماعت كه در آن خانه مىباشند ، در يك كاسهء آب ، بىآنكه او را تغيير دهند ، خود را مىشويند .\r\nو چون قافلهء تجّار [ 189 الف 
  ] رسيد هريكى از ايشان قدرى نان و گوشت و پياز و شراب و شير برداشته متوجّه كنار آب مىگردند . و در آنجا از چوب كلان صورت آدمى ساخته بر زمين نصب كرده‌اند ، و چند صورت ديگر كوچك در دور آن صورت كلان از چوب تراشيده نهاده‌اند ، و در عقب آن صورت‌ها يك چوب كلان بر زمين فروبرده‌اند . بعد از آن ، هريكى از ايشان پيش آن صورت مىروند و انواع تضرّع و زارى مىكنند و مىگويند « اى خداى من ! بر تو ظاهر و روشن است كه من از راه دور آمده‌ام و اين‌قدر كنيزك همراه دارم ، و سمور آن مقدار . . . » همچنين هرچيزى كه از براى فروختن آورده همه را به تفصيل مىگويند و تضرّع و زارى بسيار مىكنند كه خريدارى براى متاع او پيدا شود كه بر وجه دلخواه از وى خريدارى نمايد . بعد از آن ، آن نان و گوشت و پياز و شمشير و نبيذ را پيش خداى خود كه به اعتقاد فاسد ايشان چوب كلان است ، مىريزند و بازمىگردند . و اگر نوبت اوّل متاع ايشان بر وجه دلخواه فروخته شد ، خوشحال و خرّم شده بار ديگر چند گاو و گوسفند و ذبح كرده گوشت آنها را نزد آن صورت‌ها مىاندازند و سرهاى ايشان را بر آن چوب ديگر كه در عقب ايشان در زمين فروبرده مىآويزند ، و شب تمامى آن گوشت‌ها و سرها را سگان و ساير سباع مىخورند ، و آن جماعت خوشحال مىگردند كه خداى ما هديهء ما را قبول كرد . و اگر همانا در نوبت اوّل خريدار بر وجه دلخواه ايشان به‌هم نرسيد ، بار ديگر باز همچنان نان و گوشت و پياز و شير و نبيذ مىبرند و تضرّع و زارى مىكنند . اگر مدعاى ايشان حاصل شد فهو المراد . به قربان كردن گاو و گوسفند مشغول مىشوند . و اگر نوبت دويم نيز مدعا حاصل نشود ، نوبت ثالث مىروند و ناله و زارى بسيار مىكنند . اگر مهم به انجام رسيد فهو المراد ، و الّا نوبت چهارم به تضرّع و زارى به آن صورت‌هاى كوچك - كه آنها را زن و فرزند خداى خود اعتقاد دارند - درمىآيند و پيش هريكى از آن صورت‌هاى كوچك چندان ناله و زارى مىكنند كه زياده بر آن متصوّر نيست . القصّه ، آن‌مقدار فرياد و ناله و هديه و نان و گوشت مكرّر مىآورند كه مراد آنها حاصل شود و متاع خود را بر وجه دلخواه فروخته بازمىگردند .\r\nو هرگاه يكى از ايشان بيمار شود ، او را از آبادانى بيرون مىبرند و در كنار آبادى خيمه يا خانه‌اى براى او علىحده راست كرده ، قدرى نان و آب پيش او مىگذارند و هرچند روز يك\r\n\r\n","description":"","footnote":"","page_name":" 3533 ","page_number":565},
  {"content":"\r\n\r\nبار اگر مردى صاحب حالت باشد از وى خبر مىگيرند و اگر فقير باشد اصلا به حال او متلفت نمىشوند تا از آن مرض صحّت يافته باز ميانهء ايشان درآيد ، و الّا همان‌جا مىميرد و سگان و گرگان گوشت او را مىخورند . و اگر شخصى باشد كه خويش و فرزندان و قرابت داشته باشد ، او را بعد از مردن مىسوزند . به اين طريق كه اوّلا او را ده روز در قبور مىنهند و مال او را به سه قسم منقسم مىسازند . يك قسم را از براى دختران و زنان او ، يك قسم را از براى جامه‌هايى كه از براى پوشش آن ميّت در روز سوختن بايد راست مىكنند ، و قسم سيم از جهت شراب خريدن نگاه‌مىدارند كه آن شراب را به كنيزكى با مولاى خود خواهد سوخت مىدهند كه در اين ده روز هميشه شراب مىخورده باشد . و روسيان ، زن و مرد ، هميشه شراب مىخورند ؛ چنانچه بسيارى از ايشان در اثناى آنكه پيالهء شراب در دست دارند ، جان مىدهند .\r\nالقصّه چون شخصى صاحب جاه و مال در ميانهء ايشان بمرد ، ايشان كنيزان و زنان او را مىپرسند كه كدام با صاحب خود مىسوزد . هريكى كه قبول كرد در كيش ايشان سوختن او واجب شود ؛ چه ، بعد از قبول ، خلاصى به‌هيچ‌وجه ممكن نيست . و چون يكى قبول كرد و كنيزك را بر وى موكّل مىدارند كه خدمت او مىكنند و از وى يك لحظه غافل نمىشوند . و يك پير زالى نيز بر وى موكّل مىباشد كه او را ترغيب مىنمايد و در نظر او سوختن را بسيار آسان مىگرداند . و آن پير زال را در اصطلاح ايشان « ملك الموت » مىگويند . جرى الحق على لسانهم . و آن دو كنيز را دختران ملك الموت . و بعد از آن در اين ده روز جامه‌هاى نفيس از هر جنس كه قدرت و استطاعت دارند جهت آن ميّت راست مىكنند و در روز نهم كشتى [ ى 
  ] كلان از آب بيرون مىآورند و در كنار نگاه مىدارند . و در ميان آن كشتى گنبدى از چوب به تكلّف تمام مىسازند و آن را به انواع قماش‌ها مىپوشانند ، و در دور آن كشتى هريكى از خويشان و نزديكان آن شخص كه مرده از براى خود يورتى مانند آن گنبد راست مىكنند .\r\nروز دهم على الصباح آن مرد را از گور بيرون آورده با لباس‌هاى [ 189 ب 
  ] فاخر و هرچه از تقطيع ممكن و مقدور ايشان است ملبّس ساخته به آن گنبد درمىآورند و او را در آن گنبد تكيه بر بالش‌ها داده مىنشانند .\r\nو ابن فضلان گويد كه آن شخص كه من ديدم كه از قبر بيرون آورده بودند ، چون ولايت ايشان نهايت سردى دارد در آن ده روز مطلقا تغيير نيافته بود غير از آنكه رنگ او به سياهى مايل شده . چون آن شخص را در آن گنبد به تقطيع هرچه تمام‌تر نشانيدند ، اوّلا نان و گوشت و شراب بسيار مىآورند و نزد آن شخص توده مىكنند ، و از اقسام گل و ريحان آنچه ممكن باشد در پيش او مىريزند ، و سلاح او را نيز در پهلوى او نگاه مىدارند . بعد از آن كنيزكى كه خود را خواهد سوخت ، آراسته ، آنچه از حلى و زيور [ آلات 
  ] داشته همه را [ مى 
  ] پوشد و\r\n\r\n","description":"","footnote":"","page_name":" 3534 ","page_number":566},
  {"content":"\r\n\r\nمتوجّه كشتى مىشود . و در اين راه غير از شراب خوردن هيچ كارى نمىكند . و خلايق بسيار از مرد و زن بيرون آيند و فرياد مىكنند و سازها مىنوازند . و چون كنيزك به آنجا رسيد اوّلا به هريكى از آن گنبدها كه خويشان و نزديكان صاحبش ساخته‌اند درمىآيد و به هر قبّه كه در مىآيد صاحب آن يورت با آن كنيزك صحبت مستوفى مىدارد . و چون از صحبت فارغ شد با وى بيرون مىآيد و به آواز بلند به او مىگويد كه « به صاحب خودخواهى گفت كه من حقّ يارى و دوستى را به جاى آورده‌ام . » بعد از آن كنيزك به يورت ديگر مىرود . صاحب آن يورت نيز با وى صحبت مىدارد و آن پيغام به صاحبش مىرساند . و همچنين تا تمام آن يورت‌ها را سير كرد و همه با وى صحبت داشتند و چون از آن كار فارغ شدند سگى را دو نصف كرده در ميان كشتىها مىاندازند ، و يك خروس را مىگيرند و سر او را مىكنند و در كشتى مىاندازند ، و يك ماكيان را نيز سرش كنده در آن كشتى مىاندازند . بعد از آن دو رأس اسب را مىآورند و در آب رودخانه غرق مىكنند . بعد از آن از آب بيرون آورده به شمشير هردو را پاره‌پاره كرده گوشت آنها را در كشتى مىاندازند . و بعد از آن جماعتى كه با كنيزك صحبت داشته‌اند و حقوق يارى و دوستى صاحبش را به‌جا آورده ، همه دست‌هاى خود بر روى زمين فرش مىكنند تا آن كنيزك پا بر كف دست ايشان نهاده بالاى كشتى برآيد . و چون به كشتى درآمد ، اوّلا ماكيانى به دست او مىدهند تا وى سر آن ماكيان كنده در كشتى اندازد .\r\nبعد از آن قدحى شراب به او مىدهند و او چيزى چند مىگويد . بعد از آن باز فرود مىآيد و باز پا بر كف دست آن جماعت نهاده بالا مىرود و چيزى چند مىگويد . همچنين سه مرتبه فرود مىآيد و بالا مىرود و به زبان خود چيزى مىگويد .\r\nاحمد بن فضلان گويد : من از ترجمان پرسيدم كه « وى چه مىگويد ؟ » ترجمان گفت كه « در مرتبهء اوّل گفت كه اينك پدر و مادر من حاضرند و من ايشان را مىبينم ، در مرتبهء دويم گفت اينك جميع خويشان و نزديكان ما كه مرده‌اند نشسته ، و در مرتبهء سيم گفت اينك پدر و مادر من بر در تهنيت سبز كه انواع حور و غلمان در آنجا سير مىكنند انتظار مىكشند و مرا مىطلبند . »\r\nبعد از آن پير زالى كه مسمّى به ملك الموت است ، با دو دختر خود او را به جانب قبّه صاحبش مىطلبند و ترغيبات مىنمايند . او آنچه در گردن و دست دارد از پيرايه‌ها ، بيرون آورده به پير زال مىدهد و خلخال‌هاى پاى خود را برآورده به آن دو دختر ملك الموت حواله مىنمايد و خود به قبّهء صاحب خود درمىآيد . در عقب او شش مرد ديگر از خويشان نزديك شوهر او در آن قبّه درمىآيند و در حضور آن مرده آن شش نفر با زن مجامعت مىكنند . و چون اين شش نفر از اداى حقوق يارى فارغ شدند ، پير زال او را در پهلوى شوهرش مىخواباند و دو كس از آن شش نفر پاى او را مىگيرند و دو ديگر دست‌هاى او را ، و\r\n\r\n","description":"","footnote":"","page_name":" 3535 ","page_number":567},
  {"content":"\r\n\r\nپير زال چادرى تاب‌داده در گردن او مىاندازد و به دست دو نفر ديگر مىدهد كه ايشان از عقب مىكشند تا جان از بدنش بيرون مىرود . در اين وقت فرياد مىكنند و صيحه مىزنند . و غرض ايشان از آن غوغا آن است كه مبادا از وى اضطرابى يا فريادى برآيد . و اين عوراتى كه حاضر بشوند از اقدام بر اين فعل امتناع نمايند ، در وقت كار خود را بسوزانند « 1 » . و در وقتى كه آن دو نفر او را خفه مىكنند ، آن پير زال يك پيكان استخوان پهن تيز كرده در دست مىدارد و او را در پهلوى او فرومىبرد به عوض پيرايه‌هايى كه به او داده .\r\nو چون اين كنيزك از هم گذشت ، يكى از خويشان نزديك آن ميّت كه از وى نزديك‌تر نباشد ، برهنه مىشود و يك چوب كه سرش از آتش شعله مىكشيده باشد در دست مىگيرد و چوب ديگر را در ميان البتين از پس مضبوط مىكند و از پيش و پس آن كشتى را آتش مىزنند . [ 190 الف 
  ] و چون آتش در او گرفت ساير مردم نيز از اطراف و جوانب آتش مىدهند تا آنكه تمام كشتى و آن شخص با كنيزك و هرچه در آنجا مىباشد همه خاكستر شوند . و اكثر اوقات اين است كه در آن‌وقت البتّه بادى عظيم پيدا مىشود كه آتش را تند مىسازد . و همانا اگر آن باد پيدا نشود ، آن مرده را مقبول درگاه نمىدانند و از جملهء اشقيا مىشمارند . بعد از آن خاكستر را جمع نموده يك تل خاكستر مىسازند مدوّر ، و چوبى كلان بر وى نصب مىكنند و نام آن مرد و نام ملك روس را كه در زمان حكومت او اين واقع شده بر آن چوب به خطّ خود مىنويسند .\r\nو ابن فضلان مىگويد : « در اين وقت كه كشتى در عين سوختن بود و من از افعالى كه مشاهده كرده بودم متعجّب و حيران ايستاده ، كه يكى از روسيان در پهلوى من ايستاده حرفى مىزند و نگاه به من و خندهء بسيار مىكند . من از آن ترجمان پرسيدم كه « اين مرد چه مىگويد ؟ » ترجمان گفت كه « اين مرد مىگويد كه عربان عجب جماعتى احمق و بىعقل‌اند كه دوست و عزيز خود را بعد از مردن در زمين دفن مىكنند تا گنده مىشود و كرم در وى مىافتد . و عزيزان خود را ، ما در آتش مىسوزانيم . چون خداى تعالى آن طريقه را مرضى مىدارد . فى الحال باد را حكم مىكند كه مرده‌ها را برداشته و بىتوقّف به بهشت رساند . »\r\nو نيز ابن فضلان آورده كه رسم ملوك روس آن است كه هميشه بالاى سرير خود كه در قصر دارند مىباشند و اصلا به‌هيچ‌وجه از بالاى سرير فرود نمىآيند . قضاىحاجت همانجا در طشت مىكنند . و چهل كنيزك آنجا با وى مىباشند . و چهارصد نفر از معتمدان ملك دائما با وى در آن قصر مىباشند و با هريكى يك كنيزكى خدمتكار مىباشد . و آن چهارصد\r\n\r\n\r\n","description":"","footnote":"\r\n( 1 ) . منظور آن است كه از فرياد وى ، ديگر زنان وحشت كنند و دربارهء مردگان خود ، تن به چنين كارى ندهند .\r\n","page_name":" 3536 ","page_number":568},
  {"content":"\r\n\r\nنفر هميشه در پاى سرير او مىخوابند و هرگاه كه ملك روس خواهد كه سوار شود مركب او را پيش سرير مىآورند تا پاى از سرير بر ركاب نهاده سوار شود . و در وقت فرود آمدن نيز پهلوى سرير مىرود و آن‌چنان فرود مىآيد كه پهلوى او نيز غير از تخت به جاى ديگر نرسد .\r\nو هريكى از آن چهارصد نفر را كه ميل مجامعت آن كنيزك را كه همراه دارد بشود ، در حضور ياران خود خدمت مىكند و هيچ ستر و پرده در كار نيست . و هرگاه ميانهء دو كس خصومت و نزاع به جايى رسيد كه پادشاه ايشان از اصلاح عاجز آمد ، حكم مىكند كه به شمشير با هم جنگ كنند . هركه غالب شود محقّ است . اين است حاصل آنچه ابن فضلان آورده ، و عهدهء صحّت آن بر وى است .\r\nامّا منسك كه در ميانهء فرزندان يافث به زيادتى مكر و حيله اشتهار داشت ، در كنار بلغار مقام كرد و غزان از نسل اويند ؛ چه ، غز پسر منسك بود و پسر غز ، يبغو . و الحال كه تركمانان خود را يبغو مىگويند به سبب آن است كه يبغو پسر غز ، پسر منسك ، پسر يافث بن نوح ( ع ) است . و غز را با عمّ كلان خود كه « ترك » باشد به‌واسطهء سنگ يده « 1 » محاربه افتاد و يبغو در آن محاربه به قتل رسيد و از اين جهت است كه ميانه تركان و تركمانان هميشه عداوت است .\r\nو سبب جنگ آن بود كه بعد از فوت يافث سنگ يده به دست منسك افتاده بود و بعد از وى در ميان فرزندان او كه عبارت از غزان‌اند مانده وقتى كه ترك را به باران احتياج شد . آن سنگ را از غز طلب كرد . غز از آن جهت كه از پدر خود مكر و حيله ياد گرفته بود ، سنگى ديگر مانند آن سنگ به‌هم رسانيد و جهت عمّ خود ، ترك ، فرستاد . و چون اين سنگ مزوّر خاصيت باران نداد ، ميانهء ايشان كارزار واقع شد و يبغو پسر غز به قتل رسيد .\r\nامّا چين نام از براى منزل و توطّن خود زمينى را كه الحال به چين شهرت دارد اختيار كرد .\r\nصورتگرى و ابريشم ساختن و جامه از مخترعات چين است . و چين را پسرى شد كه نام او را « ماچين » نهاد . چون ماچين بزرگ شد فرزندان او بسيار شد . او نيز براى خود زمينى كه الحال به ماچين « 2 » مشهور است اختيار كرد و در آنجا شهرها بنا نهاد و سنگ يشم پيدا كرد و مشك بيرون آورد .\r\nو امّا كيمال كه در ميانهء فرزندان هميشه عيش‌دوست بود و هميشه به شكار اشتغال داشت ، زمين بلغار « 3 » را جهت توطّن خود اختيار نمود . او را دو پسر بود : يكى بلغار و\r\n\r\n\r\n","description":"","footnote":"\r\n( 1 ) . يده : سنگى كه برف و باران به طريق افسونگرى بر وى نمودار شود . - ناظم الاطباء .\r\n( 2 ) . ماچين - ماها  Maha )  « سنسكريت » - بزرگ ) + چين ؛ يعنى چين بزرگ و چين اصلى .\r\n( 3 ) . براساس گفتهء عباس اقبال ، اين شهر ( بلغار ) را كه اكثر سكنهء آن مسلمان و در نزديكى غازان حاليه در روسيهء مركزى بوده ، نبايد با بلغارستان امروزى اشتباه كرد . - تاريخ مغول ، پانوشت صفحه 109 .\r\n","page_name":" 3537 ","page_number":569},
  {"content":"\r\n\r\nديگرى برطاس . پوستين سمور و سنجاب و روباه از مخترعات كيماست .\r\nو يافث اغلان ، يعنى ترك بن يافث در ميانهء تركان به منزلهء كيومرث بود در ملوك عجم . و رسوم جهانبانى در تركستان او نهاد . مدّت دويست و چهل سال زندگانى نمود و در حين وفات ، پسر خود اليجه خان را قايم‌مقام خود گردانيد .\r\nو در اكثر تواريخ معتبره اسم اليجه خان را ابولجه خان « 1 » تصحيح كرده‌اند . و در مقدّمه ظفرنامه آورده كه اليجه خان چون بر سرير حكومت قرار گرفت بر رسوم و قواعد پدر چيزى چند مىفرمود . او روش‌ها داد و « ياسا » او كرد ، و از عدل [ 190 ب 
  ] و داد او تمام رعيّت آسوده و مرفه الحال بودند . و چون سنّ او به پيرى رسيد ، سرير سلطنت را به پسر خود ديپ ياقوى « 2 » ارزانى داشت . معنى « ديپ » موضع تخت و جاه و منصب و « ياقوى » يعنى بزرگ تمام اقوام .\r\nالقصّه ، ابولجه خان در آخر عمر ترك سلطنت كرده در گوشه‌اى به عبادت الهى مشغول شد ، تا آنكه داعى حق را اجابت نمود و ديپ ياقوى بر سرير خانى قرار گرفت و رسوم نيكو نهاد ، و در عدل و داد كوشيد . و چون عمر او به آخر رسيد تخت خانى را به پسر خود ، گوك « 3 » خان ارزانى داشت . گوك خان در ايام سلطنت خود قدم از جادهء عدالت بيرون ننهاد و متابعت پدران در عدالت مىكرد . و چون حيات گوگ خان به انتها رسيد ، پسر ابولجه خان بر سرير خانى متمكّن شد و به مراسم جهاندارى و وظايف كشورگشايى قيام نمود . در زمان او تركان به واسطه غرور مال و نعمت از راه راست بازگشته دين و ملّت از دست دادند . و چون مدتى بر آن گذشت ، ابولجه خان را دو پسر به يك شكم آمد . يكى را تاتار نام كرد و ديگرى را مغول . و چون ابولجه خان به سنّ پيرى رسيد مملكت خود را بر پسران قسمت نمود . نصفى به تاتار داد و نصفى به مغول . ايشان بعد از وفات پدر خود با يكديگر برادرانه سلوك مىكردند و خلايق در زمان ايشان آسايش و رفاهيت داشتند . بعد از آن از هريك از اين دو برادر شعبه‌هاى بسيار پيدا شد كه مجملى از آن ذكر مىشود .\r\n\r\nذكر طبقهء تاتار :\r\nايشان هشت نفر بودند : تاتار خان بن ابولجه خان ، كه اوّل ملوك تاتار است ؛ دويم بو قلى خان پسر تاتار خان ، كه بعد از پدر در ميانهء تاتار بر سرير خانى قرار گرفت ؛ سيم ملنجه خان بن\r\n\r\n\r\n","description":"","footnote":"\r\n( 1 ) . ضبط برگزيده براساس متن جامع التواريخ رشيد الدين فضل الله ، چاپ محمد روشن .\r\n( 2 ) . ديپ به‌معناى اصل ، ريشه ، بن ، نژاد ، مركز ؛ در اين تركيب به‌معناى اصل و نژاد + ياقوى - يبغو ( - فرمانروا ) يك عنوان تركى در رده‌اى پايين‌تر از خاقان و خان و تكين ؛ به معنى يبغوى نخستين ، يبغوى اصل .\r\n( 3 ) . به‌معناى آسمان .\r\n","page_name":" 3538 ","page_number":570},
  {"content":"\r\n\r\nبوقلى خان ، كه بعد از پدر متصدّى امر حكومت شد ؛ چهارم ايلى خان پسر ملنجه خان ؛ پنجم اتسز خان پسر ايلى خان ؛ ششم اردو خان پسر اتسز خان . و تا حكومت اردو خان در ميانهء تاتار و مغول كمال الفت بود و با يكديگر برادرانه سلوك مىكردند ، و چون حكومت تاتاريه به اردو خان رسيد پسر وى باندرو خان كه هفتم از خوانين تاتار بود ميانهء او و الوس « 1 » مغول مخالفت و منازعت ظاهر شد . و در زمان سونچ خان بن باندرو خان كه هشتم از خوانين تاتار بود آتش فتنه و عداوت ميانهء تاتار و مغول آن‌چنان بالا گرفت كه اصلا اصلاح‌پذير نبود ، و لهذا الى يومنا هذا ميانهء آن دو طايفه عداوت قايم است . « 2 »\r\n\r\nذكر طبقهء مغول :\r\nايشان هشت نفر بودند ، بدين تفصيل : اوّل مغول خان ، دويم قرا خان ، سيم اغوز خان ، چهارم گون « 3 » خان ، پنجم آى « 4 » خان ، ششم يلدوز « 5 » خان ، هفتم منگلى خان ، هشتم ايلخان . و صاحب ظفرنامه ، طبقات سلاطين مغول را در نه منحصر دانسته . « 6 » هشت مذكور و نهم تور بن فريدون را - كه در زمان ايلخان با سونچ تاتار اتّفاق نموده به جنگ ايلخان رفته دمار از روزگار مغول برآورده بود ؛ چنانچه عن‌قريب تفصيل آن مذكور خواهد شد - نيز از طبقات سلاطين مغول شمرده و اين را تحقيق نام نهاده ، و وجه اين بر مسوّد اين اوراق به‌هيچ‌وجه ظاهر نشد . و بر هوشمندان صاحب‌خبرت پوشيده نماند كه آنچه از جامع التواريخ كه به « چنگيزنامه » اشتهار دارد ظاهر مىشود ، مخالفت تمام دارد با آنچه تواريخ ديگر ، سيّما در مقدّمهء ظفرنامه مسطور است ؛ چه در جامع التواريخ تصريح كرده به آنكه ابولجه خان عبارت از يافث بن نوح ( ع ) و ديپ ياقوى پسر ابولجه خان را چهار پسر بود : يكى قرا خان ، دويم اور خان ، سيم كر خان ، چهارم كز خان . « 7 » و اغوز خان پسر قرا خان است .\r\nو از كلام حافظ ابرو چنين معلوم مىشود كه تركان اگرچه يافث بن نوح را ابولجه خان مىخوانند ، امّا نزد ايشان محقّق نيست كه ابولجه خان پسر نوح ( ع ) است يا از اولاد او . آرى در اين متّفق‌اند كه از نسل نوح است و قريب العهد به وى و تمامت مغولان و اصناف و اتراك و صحرانشينان از نسل وىاند و شرح آن حال بر اين موجب تقرير مىكنند كه ابولجه خان\r\n\r\n\r\n","description":"","footnote":"\r\n( 1 ) . الوس : اين واژه كه ديگرشدهء واژهء دخيل « اولوش » تركى است به‌معناى مجموع تابعان يك فرمانروا ، ائتلافى از چند قبيلهء گوناگون ، ملت ، سلسله پادشاهى ، از زبان مغولى به فارسى وارد شده است .\r\n( 2 ) . آخرين فرد از قوم تاتار ، بايدو خان بود كه « در زمان او فتنه بالا گرفت و دولت تاتاريان به نهايت انجاميد . » - روضة الصفا ، نگارش مجدّد مرحوم زرياب خويى ، بخش 5 ، ص 817 .\r\n( 3 ) . به‌معناى خورشيد .\r\n( 4 ) . به‌معناى ماه .\r\n( 5 ) . به‌معناى ستاره .\r\n( 6 ) . صاحب روضة الصفا نيز اين رقم را نه ضبط كرده است . - روضة . . . ، پيشين .\r\n( 7 ) . متن : مسكز خان .\r\n","page_name":" 3539 ","page_number":571},
  {"content":"\r\n\r\nصحرانشين بود و ييلاق « 1 » او در اورتاق كه كوه‌هاى بسيار بلنداند مىبود ، و در آن حدود شهريست اينانچ نام ، و قشلاق ابولجه خان هم در آن حدود به مواضعى است كه نام آن بورسوق « 2 » و قاقيان و قساقوم است و آن را قراقرم نيز گويند . و شهر تلاس « 3 » و قارى صيرم « 4 » در نزديكى آن مواضع افتاده . و قارى صيرم شهرى بزرگ بوده ، چنانچه گويند چهل دروازه داشت .\r\nو اين ابولجه را پسرى بود ، ديپ ياقوى نام ، كه در شوكت و اسباب پادشاهى بر پدران بسيار زياده بود و او را چهار پسر بود به آن تفصيل كه گذشت . پس از فوت ديپ ياقوى پسر بزرگش ، قرا خان ، بر سرير خانى متمكن شد و در حدود اورتاق و كرتاق ( يا كزتاق ) جهت خويش ييلاق و قشلاق تعيين كرد . حقّ سبحانه تعالى او را پسرى كرامت فرمود در غايت حسن و جمال . و آن طفل سه شبانه‌روز پستان مادر در دهان [ 191 الف 
  ] نمىگرفت و مادرش از آن جهت مىگريست و تضرّع و زارى مىكرد . و چون مجموع آن قوم مشرك بودند ، مادر آن طفل در اين سه شب هرشب در خواب مىديد كه آن طفل با وى مىگفت كه « اى مادر ! اگر خواهى كه من شير از پستان تو بخورم ، خداپرست شو ، كه تا خداپرست و محبّ خدا نشوى من شير تو را نمىخورم . » زن به‌واسطهء آنكه شوهرش و تمام اقوام او مشرك بودند مىترسيد كه اگر اظهار خداپرستى كند او را با آن بچه هلاك كنند ، بنابراين در باطن ايمان به حق سبحانه تعالى آورد و از روى اخلاص مؤمنه‌اى موحّده گشت و آن طفل پستان او را گرفت و شير خورد .\r\nچون يك سال شد در حسن صورت و پاكيزگى كار او به جايى رسيد كه آثار رشد و هدايت از ناصيهء او ظاهر و لايح مىشد و انوار بزرگى و عظمت از جبين او مىتافت . پدرش چون آن احوال از وى مشاهده كرد با خود گفت كه « از قوم ما بدين شكل و صورت هيچ فرزندى در وجود نيامده . يقين كه اين پسر در ميان اقران و امثال خود معتبر و معظم گردد و به مراتب ارجمند برسد . » و چون رسم ايشان بود كه تا فرزند يك سال نمىشد نام نمىنهادند ، بعد از يك سال قرا خان جشنى ساخت و جميع اقوام خود را طلب داشته خواست كه پسر خود را نام بنهد . در اين باب با بزرگان و دانايان قوم مشورت مىديد كه مناسب باشد ؛ « 5 » كه آن طفل\r\n\r\n\r\n","description":"","footnote":"\r\n( 1 ) . متن : ايلاق .\r\n( 2 ) . متن : بورشوق .\r\n( 3 ) . متن : بلاس . ضبط تركى نام شهر طراز است كه گاه الغ‌تلاس نيز آمده است و آن شهرى است در تركستان شرقى در مرز چين نزديك فرغانه . از مراكز تمدن سعدى و سپس اقامتگاه تركان قارلق و تورگش  ( Turgesh )  بوده است . در عهد مغول شهرى به نام ينگى  Yangi )  - نو ) در كنار آن ساخته شد كه در منابع پس از آن « يتگى طراز » نيز ناميده شده است .\r\n- فرهنگ معين .\r\n( 4 ) . متن : قارصى حرام . در منابع فارسى به‌صورت سيرام نيز ضبط شده است . همان اسپيجاب يا اسفيجاب است از شهرهاى تركستان . مدتى در دست توركوها بود و بعد به دست سامانيان افتاد و هنوز برجاى است . - منبع پيشين .\r\n( 5 ) . آن‌گونه كه از داستان‌ها و افسانه‌هاى مغولى برمىآيد ، در ميان اوغوزها و قرقيزها رسم چنين بوده كه كودكان پسر -\r\n","page_name":" 3540 ","page_number":572},
  {"content":"\r\n\r\nدر انجمن به سخن آمد و به زبان فصيح آن‌چنان‌كه جميع حاضران مجلس شنيدند گفت « نام من اغوز « 1 » بايد نهاد . » حضّار مجلس از سخن آن طفل يك ساله بسيار متعجّب شده آن را اثر ارشاد الهى دانسته ، آن طفل مبارك را به اغوز نام كردند .\r\nچون اغوز به حدّ بلوغ رسيد پدرش ، قرا خان ، از برادرزادگان خويش دختر كر خان را كه در غايت جمال و حسن و پاكيزگى و خصال بود در سلك ازدواج او كشيد . اغوز در خفيه با آن دختر گفت كه « اگر تو خداپرست و حق‌ّشناس شوى من نيز تو را دوست دارم و با تو نزديكى كنم . » آن دختر سخن اغوز را قبول نكرد و از قبول آن ابا و امتناع ورزيد و گفت : « اين سخن با پدرت بگويم تا تو را هلاك كند . » اغوز از صحبت آن دختر اجتناب نموده مطلقا با وى آميزش نمىكرد . چون پدر اغوز ، قرا خان ، ديد كه وى را با آن دختر آميزش نشده ، دختر برادر ديگر كر خان را از براى او خواستگارى نموده در سلك صحبت او درآورد . اغوز او را نيز به وحدانيت و خداپرستى دعوت نمود . آن نيز مانند آن دختر سخن اغوز را قبول نكرده ، در مقام تهديد اغوز شد و از صحبت او نيز متنفّر و مجتنب مىبود . قرا خان چون ديد كه ميانهء اين دختر و اغوز نيز صحبت و محبّت درنگرفت ، از كمال شفقتى كه با اغوز داشت دختر برادر ديگر ، اور خان ، را از براى او خواستگارى نمود .\r\nو قبل از آنكه آن دختر را به خانهء اغوز بياورند ، روزى اغوز از شكارگاه مراجعت نموده ، در اثناى راه ديد كه آن دختر عمّ - كه نامزد او شده - با جمعى از كنيزكان خود كنار چشمه سير مىكند . اغوز آهسته اسب را به آن جانب تاخت و با وى گفت كه « هيچ دانى كه من به آن دو دختر عمّ خود چرا ميل ندارم و به ايشان آميزش نمىكنم ؟ » گفت : « من نمىدانم . » گفت :\r\n« سبب آن است كه خواستم كه ايشان خداپرست شوند و آفرينندهء زمين و آسمان را معبود بحقّ بدانند . چون سخن نشنيدند و منكر خداپرستى شدند ، من نيز از صحبت ايشان متنفّر و مجتنب گشتم . اكنون تو را نزد من نامزد كرده‌اند . اگر تو به يگانگى حق سبحانه تعالى اقرار مىكنى و او را دوست مىدارى و اوامر و نواهى او را به سمع اصغا مىشنوى ، من نيز تو را دوست\r\n\r\n\r\n","description":"","footnote":"\r\n- هنگام تولّد نام موقّت مىيافتند و آنگاه كه بالغ مىشدند و دلاورى و هنرى از خود نشان مىدادند ، ديگرباره طى مراحلى مراسم نامگذارى انجام مىپذيرفت ، و حتّى گاه پسران بىنام مىزيستند تا شايستگى نام‌گذارى مىيافتند .\r\nگذشته از اين ، گاه براى گريزان ساختن و انگيختن نفرت روان مرگ ، بر نوزادان نام بد مىنهادند و چنين مىانگاشتند كه بدين‌وسيله عامل مرگ از آنان دور خواهد شد ؛ مانند : كوپك ( - سگ نر - تركى ) و يا وانمود مىكردند كه او اصلا نامى ندارد ، مثل : آتسز ( - آت - آد « به معنى نام » + سيز « ندار » - بىنام ) و يا وجه دعايى به همراه داشت ؛ مانند : ياشار ( - زندگىكننده ، مانا ، زنده ) و اولمه زباى ( - باى بىمرگ ، باى مانا ) و يا نام اشياى سخت يا پرندگان شكارى يا جانوران وحشى بر نوزادان مىگذاشتند و گمان مىكردند اين‌گونه نام‌ها مايهء پايدارى و ايستادگى آنان دربرابر مرگ خواهد بود ، مثل : پولاد ، اسلان ( - شير ) ، بوقا ( - گاو نر جوان ) .\r\n( 1 ) . متن : اغور .\r\n","page_name":" 3541 ","page_number":573},
  {"content":"\r\n\r\nمىدارم . » دختر در جواب او گفت كه « من خدا را نمىشناسم و نمىدانم ، ليكن از سخن و فرمان تو تجاوز نمىكنم و هرچه تو مىفرمايى اطاعت و انقياد بر خود لازم مىدانم . » اغوز گفت :\r\n« خاطر من اين مىخواهد كه تو به خداى عزّ و جلّ ايمان بياورى و او را آفرينندهء عالم اعتقاد كنى . » دختر گفت : « من سخن تو را قبول كردم و به يگانگى حقّ سبحانه تعالى ايمان آوردم . »\r\nبعد از آن اغوز او را بستد و نهايت محبت و دوستى ميانهء ايشان پديد آمد ، چنانچه هميشه با يكديگر مىبودند ، و اغوز يك لحظه از وى جدا نمىشد . بنابراين تنفّرى كه از خويشان خود به‌واسطهء كفر ايشان داشت ، او همواره از ايشان دورى كردى و تنها به شكار رفتى . روزى قرا خان هرسه عروس خود را طلب داشت و هريكى را بنواخت و پرسيد كه « سبب چيست كه باوجود آنكه آن دو عروس در حسن و جمال بهتر از اين عروس‌اند ، اغوز خان با آنها دوستى ندارد و هميشه با عروس سيّمين مىباشد و او را بىحدّ دوست مىدارد ؟ » آن دو عروس چون بىالتفاتى اغوز بسيار ديده و آزرده‌خاطر بودند ، فرصت غنيمت دانسته به قرا خان گفتند « 1 » كه « اغوز خان دين ديگر گرفته و خداى آسمان و زمين را پرستش مىكند . خواست كه ما با او نيز در آن دين موافقت كنيم ، ما سخن او را نكرديم و اين عروس سيّمين قبول كرد [ 191 ب 
  ] خداپرست شد . بنابراين ، اغوز خان او را دوست مىدارد و از ما متنفّر است . »\r\nچون قرا خان اين حكايت از عروسان شنيد آتش شرك از اندرون وى شعله كشيد . در ساعت برادران و قرابتان و امرا را حاضر گردانيد و گفت : « پسرم اغوز در كودكى بسيار صاحب اقبال و مبارك و مستعدّى نمود و مرا با وى دلبستگى تمام بود . اكنون كار بد پيش گرفته و از دين بازگشته او را زنده نتوان گذاشت . » جميع حضّار مجلس قرا خان چون اين سخن شنيدند از اغوز رنجيده و به قرا خان گفتند كه « اگر همانا اغوز از دين ما برگشته باشد ، ابقاى او به‌هيچ‌وجه صورت ندارد . »\r\nعروس خداپرست چون بر ارادهء قرا خان و اتفاق او با جميع امرا بر قتل اغوز اطّلاع يافت ، فى الحال يكى از خدمتكاران خود را در شكارگاه پيش اغوز فرستاده او را بر حقيقت حال مطلع گردانيد . اغوز چون بر ارادهء پدر اطّلاع يافت او نيز مستعد جنگ شد و جميع نوكران و مخصوصان خود را جمع نموده در شكارگاه بماند . و پدرش با اعمام و خويشان سوار شده بر سر اغوز رفتند . و چون صفوف قتال از جانبين آراسته گرديد و نايرهء جدال اشتعال يافت ، بعد از ساعتى قرا خان زخم خورده و نسيم ظفر و نصرت بر پرچم علم اغوز خان و زيد و بسيارى از خويشان او در آن معركه به قتل رسيد ، و قرا خان به همان زخم وفات يافت . مدّت هفتاد و پنج\r\n\r\n\r\n","description":"","footnote":"\r\n( 1 ) . جامع التواريخ : « . . . فرصت يافتند و ايعاقى شوهر كردند و گفتند . . . » .\r\n","page_name":" 3542 ","page_number":574},
  {"content":"\r\n\r\nسال ميانهء اغوز و خويشان او محاربات و منازعات بود ، آخر الأمر ، اغوز بر همه غالب آمد و از تلاس و صيرم تا بخارا تمام ولايت را گرفت و بعضى از اعمام و عمزادگان كه هميشه با اغوز جنگ مىكردند ، چون طاقت مقاومت او را نداشتند ، گريخته به جانب مشرق رفتند . و نزد ايشان - به نوعى كه حافظ ابرو نقل مىكند - اين است كه مجموع مغولان از نسل ايشان‌اند . و ايشان مدتى مديد مشرك بودند ، آخر الأمر ، به مرور ايّام همه موحّد شدند .\r\nو چون اغوز اكثر ، بلكه تمام ولايت تركستان و ماوراء النهر را مسخر گردانيد و پادشاهى بر وى مسلّم گرديد خرگاهى زرّين زد و طوى « 1 » بزرگ كرد و خويشان و امرا را به تشريفات پادشاهانه سرافراز گردانيد و لشكريان را فراخور احوال هريكى بنواخت و اتراك را گرد كرده هريكى را به لغتى مناسب لقب نهاد ؛ به اين تفصيل كه جماعتى از اقوام و اعمام او كه در آن‌وقت كه ميانهء اغوز و پدر و اعمام به‌واسطهء خداپرستى محاربه شد ، جانب او را گرفته در مقام امداد و معاونت او شده بودند به وى پيوستند ايشان اويغور « 2 » نام كردى . معنى اين لفظ در پارسى « 3 » پيوستن به‌هم و مدد كردن است . و آن جماعت همواره با اغوز مىبودند . وقتى كه عزم ولايت ديگر كرد از حدود دربند بازگردانيد تا در آن حدود نشستند و محافظت مىكردند تا زمانى كه اغوز مراجعت نمود . و تمام اقوام اويغور از نسل آن جماعت‌اند .\r\nو جماعتى ديگر از اقوام و خويشان خود را قنقلى « 4 » نام كرد . و سبب اين آن بود كه در آن مدّت كه اغوز با پدر و اعمام محاربه داشت و چندگاه به طريق قزاقان تاخت و تاراج ولايت مىكرد ، جمعى از امرا از جهت برداشتن غنايم و آنچه از اوّل به‌هم رسانيد گردون اختراع كرده آن اموال و اسباب بر وى بار كردند ، ايشان را قنقلى نام كرد ؛ چه ، « قنقل » به تركى گردون را گويند . و تمامى قنقليان از نسل آن جماعت‌اند .\r\nو جماعتى را قيچاق نام كرد . و منشأ اين نام كردن آن بود كه وقتى كه اغوز با [ قوم 
  ] « ايت براق » جنگ مىكرد در جزيره‌اى ميان دو رودخانه مانده بود زنى حامله كه شوهر او را در جنگ كشته بودند در ميان درختى بزرگ پيدا شده ميان‌پوسيده رفته بچّه بياورد . و چون آن حال به اغوز گفتند ، بر وى ترحّم كرد و گفت : « چون شوهر اين عورت در تورهء « 5 » من كشته شده ، اين فرزند پسر من باشد . » و او را قپچاق نام نهاد ؛ چه ، لفظ « قبق » ( قبوق ) در تركى يعنى [ درخت 
  ] ميان\r\n\r\n\r\n","description":"","footnote":"\r\n( 1 ) . طوى : در منابع فارسى به‌صورت توى ، تو ، طو نيز آمده است . كهن‌ترين معناى طوى ، اردو ، اردوگاه و يا مجموعه‌اى از چادرها آمده است . اينجا به معنى جشن و سرور است .\r\n( 2 ) . ايغور يعنى « به ما پيوست »\r\n( 3 ) . جامع التواريخ : « . . . به تركى به‌هم پيوستن و مدد كردن است . . . » و « . . . لغت تركى است به پارسى آن است كه به ما پيوست و مدد و موافقت كرد . » - چاپ محمّد روشن ، ج 1 ، ص 52 .\r\n( 4 ) . ق : فسنفلى ؛ م : قسنقلى ؛ ش : قسقلى . در منابع فارسى قانقلى نيز آمده است .\r\n( 5 ) . توره : فرزند عزيز و گرامى را گويند . - برهان قاطع .\r\n","page_name":" 3543 ","page_number":575},
  {"content":"\r\n\r\nتهى . و تمامت اقوام قپچاق از نسل اين پسراند . و بعد از هفده سال اغوز تمام اقوام ايت براق را مستأصل گردانيد و متوجّه ايران‌زمين شد و آن ولايت را نيز به تصرّف خود درآورد . و در آن وقت ، باز به اغوز رسانيدند كه ايت براقيان باز جمعيّت كرده سر ياغيگرى دارند . اغوز اوروق قپچاق « 1 » را فرستاد تا ميانهء ايت براق و ياياق مقام كردند و به‌واسطهء ايشان خاطر از ياغيگرى ايت براقيان جمع شد . و از آن‌وقت باز ، ييلاق « 2 » و قشلاق قپچاقيان در آن حدود مانده .\r\nو جماعتى ديگر را قارلق « 3 » نام نهاد . و سبب اين لقب آن بود كه وقتى كه اغوز از ولايت غور و غرجستان عزم مراجعت وطن خود كرد ، در اثناى راه به كوهى بلند رسيد ، و در آن كوه برفى عظيم باريد ، و چند خانه به سبب بارندگى از اردوى اغوز تخلّف نموده در عقب مانده بودند . و چون ياساق « 4 » و حكم اغوز آن بود كه هيچ‌كس در عقب نماند ، آن چند خانهء عقب را [ 192 الف 
  ] قارلق نام نهاد ؛ يعنى خداوند برف . « 5 » و تمامت اقوام قارلق از نسل اين جماعت‌اند .\r\nو جماعتى ديگر را خلج « 6 » نام نهاد . و سبب اين لقب نهادن آن بود كه چون اغوز بعد از گرفتن اصفهان به جانب تركستان مراجعت نمود ، زنى از زنان سپاهيان اغوز در راه وضع‌حمل نمود ، و به‌واسطهء آنكه غذايى نداشت ، شير در پستان او نمانده بود ، و او و بچّهء او گرسنه مانده بودند . بنابراين ، شوهر آن عورت متحيّر و متعجّب در عقب مانده بود . اتّفاقا در اثناى اين حال شغالى تذروى را گرفته مىرفت كه آن ترك دويده چوبى را انداخت و آن تذرو را از آن شغال گرفت و جهت عورت خود كباب كرد . و چون آن عورت كباب تذرو را خورد شير از پستان او ظاهر شد و بچّه را سير گردانيد و بعد از چند روز به لشكر رسيد . و چون اغوز ياساق ، ينى حكم ، نموده بود كه به هيچ علّت كسى از او بازنماند ، از آن مرد رنجيد و گفت : « خلج » يعنى : بمان گرسنه . « 7 » بدان‌سبب اروق و فرزندان او را خلج گويند .\r\nو طايفه‌اى ديگر را آغاچرى لقب كرد . و منشأ اين لقب نهادن آن بود كه جمعى از تركان\r\n\r\n\r\n","description":"","footnote":"\r\n( 1 ) . جامع التواريخ : اروغ قپچاق .\r\n( 2 ) . متن : بايلاق . در منابع فارسى به‌صورت ييلا ، ايلاق ، ييلاغ ، ييلاق ، و يايلاغ نيز ضبط شده است . يايلاق به معنى تابستانگاه است .\r\n( 3 ) . نام اين قوم به‌صورت قارليق ، قرلغ و خرليق نيز آمده است .\r\n( 4 ) . ياساق : اين كلمه در كتب فارسى و عربى به اشكال مختلف از قبيل ياسا ، ياسه ، يساق ، يسق ضبط شده است . اصل كلمهء ياسا ، « ذراساك » است . از آنجا كه يك قسمت از ياسانامهء چنگيزى راجع به مجازات‌ها و سياست‌ها بوده و مجازات غالب تقصيرها و خطايا نيز قتل معين گرديده به تدريج يكى از معانى ياسا ، قتل و مرگ شده و عبارت « به ياسا رسانيدن » در منابع مغولى به معنى كشتن آمده است . - اقبال ، تاريخ مغول .\r\n( 5 ) . « قار » لفظ تركى است به معنى برف ، و قارلق به معنى منطقهء برفى . صاحب جامع التواريخ پسوند « لوق » را نشانهء دارندگى و نسبت دانسته و « قارلوق » را خداوند برف معنى كرده است .\r\n( 6 ) . متن : قلچ .\r\n( 7 ) . متن : بمان اى زن . اين لفظ در منابع فارسى و عربى به‌صورت‌هاى قلج ، خلچ ، خلنج ، جلنج ، و خلج آمده است .\r\nمعنى آن به‌درستى معلوم نيست . صاحب جامع التواريخ آن را مركب از دو واژهء « قال - بمان + آچ - آج - گرسنه » مىداند يعنى : گرسنه بمان . در اين خصوص - تعليقهء محمّد روشن بر جامع التواريخ ، ج 3 ، ص 2051 به بعد .\r\n","page_name":" 3544 ","page_number":576},
  {"content":"\r\n\r\nكه يورت خود را در حدود بيشه‌ها داشتند ، ايشان به لقب « آغاچ ايرى » « 1 » يعنى ، « مرد بيشه » موسوم گردانيد . مانند آنكه [ از 
  ] اقوام مغول « 2 » كسانى كه يورت ايشان نزديك بيشه بود ، ايشان را « هويين ارگان » « 3 » يعنى قوم بيشه نام نهاده بودند .\r\nو چون سلطنت اكثر اقاليم بر اغوز قرار گرفت و تاج پادشاهى بر سر نهاد و علم جهانگيرى و كشورستانى برافراشت ، در مدّت هفتاد سال ولايت تركستان را تا سرحدّ بخارا مسخّر گردانيد و به روايتى از جيحون عبور نموده بعضى ولايات ايران را نيز در قبضهء تصرّف خود درآورد . و او را شش پسر بود : گون ، آى « 4 » ، يولدوز « 5 » ، گوك « 6 » ، طاق « 7 » ، دينگگيز . « 8 » روزى اين پسران در شكار بودند ، و در آن صحرا كمانى و سه تير زرّين يافتند و آنها را پيش پدر آوردند . اغوز كمان را به سه پسر كلان داد و تيرها به سه پسر خرد . پسران بزرگ كمان را به سه قسم كردند و لقب ايشان « بوزوق » « 9 » شد و لقب كهتران « اوچق » ( اوچ اوق - سه تير ) « 10 » مقرّر گشت . و نزد تركان مرتبهء بوزوقى بلندتر است از مرتبهء اوچقى ؛ چرا كه كمان را حكم پادشاه مىدانند و تير را به جاى ايلچى .\r\n چو تير ايلچى آمد ، كمان پادشاه * بود ايلچى از شاه كمتر به راه \r\nو اغوز برانغار را كه در زبان عرب آن را ميمنه مىگويند به بوزوق داد و جوانغار را ، يعنى ميسره را ، به اوچق . تا هركس راه و جاى خود بشناسد . و هم اغوز قرار داد و فرزندان را وصيت كرد كه « بعد از من تخت سلطنت و خانى [ از آن 
  ] بوزوق خواهد بود و امارت و لشكركشى به اوچق تعلّق دارد . بنابراين ، بعد از وفات اغوز پسر كلانش گون خان « 11 » بر تخت سلطنت قرار گرفت و رعيّت و سپاه را به داد و عدل خوشحال گردانيد . و گون خان در ايّام حكومت خود در جميع مهمّات ملكى و مالى ارقيل خوجه « 12 » را ، كه وزير اغوز بود ، مستقل گردانيد . و چون ارقيل خوجه مردى دانا و دولتخواه بود ، روزى در خلوت به عرض گون خان رسانيد كه « اغور خان پادشاهى عظيم الشأن و حق سبحانه تعالى را به او نظر عنايت بود و لهذا\r\n\r\n\r\n","description":"","footnote":"\r\n( 1 ) . متن : آغاج ابرى .\r\n( 2 ) . متن : منول .\r\n( 3 ) . متن : هونيز اركان .\r\n( 4 ) . متن : ابى ؛ آى - ماه .\r\n( 5 ) . متن : يولدروز ؛ يولدوز - ستاره .\r\n( 6 ) . يعنى آسمان .\r\n( 7 ) . متن : داق . طاق - كوه .\r\n( 8 ) . متن : تنگز . به معنى دريا .\r\n( 9 ) . متن : بزروق . روضة الصفا : بزوق .\r\n( 10 ) . آن‌گونه كه مرحوم دكتر زرياب خويى گفته ، اين نوع تسميه كاملا افسانه است . احتمال مىرود در « اوچ - اوق » كلمهء « اوق » به معنى تيره و طايفه باشد . كلمهء « اوق » يا « اق » در نامگذارىهاى ديگر نيز به كار رفته است ؛ مانند : « ان - اق » به معنى « ده تيره » - تعليقه بر روضة الصفا ، تحرير دوم ، بخش 5 ، ص 820 .\r\n( 11 ) . متن : كن خان .\r\n( 12 ) . متن : قبل خواجه . ارق  ( Iry - )  در زبان تركى كهن به‌معناى فال است و كاشغرى آن را به‌معناى فال‌بينى و كهانت آورده است . ايرق به‌معناى فال هنوز در روستاهاى آناتولى تركيه به كار مىرود . از اين‌رو معلوم مىشود كه « ارقيل » لقب اين خواجه بوده است نه نام وى . - تعليقهء محمّد روشن بر جامع التواريخ ، ج 3 ، ص 2081 . در روضة الصفا هم به صورت ارقيل خواجه آمده است .\r\n","page_name":" 3545 ","page_number":577},
  {"content":"\r\n\r\nدر فرزندان و مال و مواشى او بركت كرده ، تا آنكه از شش پسر او بيست و چهار شعبه « 1 » به‌هم رسيدند ؛ چه ، هر پسر او چهار پسر دارد و هريكى از آنها لايق حكومت اقليمىاند . و همچنين خزاين او بيش از حدّ مانده و لشكر نيز بسيار است . اكنون من از آن ملاحظه دارم كه مبادا ميانهء اين اولاد اغوز بر سر مال و ملك خصومت و نزاعى به‌هم رسد و بيگانه‌ها را در ملك طمع پيدا شود . بنابراين ، مصلحت چنان مىبينم كه هريكى را راه‌ورسم لايق كه او به آن خوشحال و خرّم باشد تعيين كرده شود تا از دايرهء خود پا بيرون ننهند و جرئت بر فتنه و فساد ننمايند . »\r\nگون خان را اين سخن بسيار موافق افتاد و ارقيل خوجه را تحسينات نمود . پس ، ارقيل خوجه به حسن تدبير نشان و لقب و جانشين هريكى را از نبيرگان اغوز معيّن كرد و به يمن توجّه گون خان و اهتمام ارقيل خوجه ، ميانهء اولاد اغوز دوستى استحكام يافت و راه نزاع و خصومت بالكلّيه مسدود شد ، چنانچه در مجلس طوى و شيلان « 2 » هريك [ خود 
  ] را متوجّه ساورى « 3 » خود مىدانستند ، و در وقت طعام خوردن هريكى را قسمت از گوسفند معيّن بود ، على هذا القياس . بنابراين ، با يكديگر ادب كوچكى و بزرگى رعايت مىكردند و به بركت اين موافقت ، سلطنت در دودمان ايشان الى يومنا هذا باقى مانده . و چون از سلطنت گون خان مدّت هفتاد سال گذشت و بيمارى او را به سرحدّ هلاك رسانيد ، پسر خود آى خان را ولىعهد گردانيد .\r\n\r\n[ 192 ب 
  ] ذكر پادشاهى آى خان بن اغوز خان :\r\nوى پادشاهى بود مهربان و رعيت‌پرور خوشخوى . لهذا در زمان حكومت او مردم كمال عيش و آسايش داشتند . و چون مدّت حكومت آى خان به آخر رسيد ، پسر خود ، يلدوز خان ، را قايم مقام خود گردانيد . يولدوز خان نيز در ايّام حكومت خود قدم از دايرهء رسوم آبا و اجداد خود بيرون نمىنهاد و داد و عدل و انصاف مىداد . و چون اجل موعود رسيد ، پسر خود ، منكلى خان ، را ولىعهد خود گردانيد . خلايق در ايّام حكومت منكلى خان كمال رفاهيت و نهايت فراغت داشتند . بعد از فوت منكلى خان ، پسرش ، تنكز خان متصدّى امر حكومت\r\n\r\n\r\n","description":"","footnote":"\r\n( 1 ) . متن : شيعه . پسران اغوز خان هريك 4 پسر داشتند و او تمام قوم را ميان 24 نوادهء خويش بخش كرد و در نتيجه 24 قبيله به‌وجود آمد .\r\n( 2 ) . شيلان : لفظ تركى است به معنى مهمانى عامّ . - لغتنامهء دهخدا . اين واژه در زبان مغولى كهن ( ادبى ) به‌صورت شولن ، شولو ، سيلون نيز ثبت شده و در زبان مغولى معاصر ( گويش قبيله‌اى ) به‌صورت شول درآمده است . در اصطلاح ، هم به‌معناى ماليات خوراكى و هم به‌معناى آيين ضيافت سالانه آمده است .\r\n( 3 ) . ساورى : تحفه‌اى كه در ازاى خدمت مىدادند .\r\n","page_name":" 3546 ","page_number":578},
  {"content":"\r\n\r\nگشت « 1 » و مدّت صد و ده سال در مغولستان خانى كرد ، و چون پير ناتوان شد ، پسر خود ايلخان « 2 » را ولىعهد خود گردانيد . ايلخان پادشاهى عادل صاحب شوكت بود ، و در زمان او سلطنت تركستان و ماوراء النهر به توربن فريدون تعلّق داشت . و چون ميانهء او و مغول خصومت و نزاع به‌هم رسيد ، وى سونچ خان ، ملك تاتار ، را با خود متّفق گردانيد و متوجّه جنگ ايلخان گرديد .\r\nايلخان چون خبر توجّه آن جماعت شنيد ، از مغولستان لشكر فراوان به‌هم رسانيد و متوجّه حرب ايشان شد . بعد از تلاقى فريقين ، مغولان آن‌چنان كارزار كردند كه سپاه تور و تاتار از مقاومت ايشان عاجز گشته ، جنگ در گريز مىكردند . تا آنكه دو فرسخ از اردوى ايلخان دور رفته فرود آمدند و روز ديگر بىخبر بر سر ايلخان ريخته تمام مغول را به قتل رسانيدند تا به حدّى كه غير از قيان ، پسر ايلخان ، و نكوز « 3 » ، پسرخال او ، هردو با دو زن خود ، كسى ديگر از طايفهء مغول از آن معركه جان به سلامت بيرون نبرد . و قيان به‌اتّفاق نكوز ، هردو زنان خود را برداشته شب از آن معركه بيرون رفتند . و چون صبح بدميد خود را به دامنهء كوهى كه سر به فلك كشيده بود رسانيدند ، و چون نيك ملاحظه كردند راه برآمدن از كوه نه آن‌چنان صعب و دشوار بود كه به وصف توان آورد .\r\nالقصّه ، به سعى و اهتمام تمام خود را با هردو زن بر قلّه آن كوه رسانيده در آنجا قرار گرفتند . اتّفاقا در آن كوه - كه الحال مشهور به ارگنه‌قون « 4 » است - از اقسام ميوه و درختان بىشمار و علفزار بسيار و چشمه‌هاى آب خوشگوار آن‌مقدار بود كه زبان قلم از تحرير آن عاجز است .\r\nو اين واقعه بعد از فوت اغوز خان به هزار سال رونمود . و چون مدّتى مديد قيان و نكوز در آنجا ماندند ، حقّ سبحانه تعالى در نسل ايشان بركت كرد و فرزندان بسيار به‌هم رسانيدند ، و از مواشى و ماديان بىنهايت جمع كردند . تا آنكه قبايلى كه از نسل آن دو كس به‌هم رسيده بودند در كثرت به حدّى رسيدند كه آن كوه با آن كثرت آب و علف كفايت ايشان نمىشد ، و\r\n\r\n\r\n","description":"","footnote":"\r\n( 1 ) . وجود نام تنكز خان در اين ميان ، با آنچه مؤلف در صفحهء 3539 از كتاب آورده ، متفاوت است ؛ چه در آنجا اين نام به چشم نمىخورد .\r\n( 2 ) . ايلخان : بىگمان بخش دوّم اين نام همان « خان » مشهور به‌معناى فرمانروا و غيره است . امّا بخش نخست آن مبهم است . گروهى بخش نخست ايلخان را « ايل » مىدانند كه به‌معناى : قبيله ، سرزمين ، و دولت است و ايلخان را به معنى خان قوم ، خان كشور مىدانند . گروهى نيز « ايل » را كوتاه‌شدهء « ايلك » به معنى « نخستين » مىشناسند و ايلخان را « نخستين خان » يا « خان نخست » معنى مىكنند . و نيز گروهى « ايل » را كوتاه‌شدهء « ايلگ » مىانگارند كه لقبى است در زبان تركى به‌معناى حاكم و شاه و مادون خاقان .\r\n( 3 ) . متن : تكور .\r\n( 4 ) . متن : ارگنه . كمرتند ؛ براى پژوهش‌هايى دربارهء اين نام - دايرة المعارف بزرگ اسلامى ، ج 7 ، ص 662 - 663 .\r\n","page_name":" 3547 ","page_number":579},
  {"content":"\r\n\r\nاز رهگذر آب و علف بسيار تنگى مىكشيدند . بنابراين ، چون عزم بيرون آمدن از ارگنه‌قون با خود مصمّم گردانيدند ، متوجّه آن گشتند كه كوه آهنين را ، يعنى كوهى كه معدن آهن داشت ، در سر راه ايشان واقع بود از ميان بردارند تا به فراغت توانند از آن كوه فرود آمد . بنابراين ، هيزم بسيار جمع آورده و انگشت « 1 » بىشمار به آن منضم ساخته از چرم گوزن نهصد دم ساختند و به هريكى از آن دم‌ها پنجاه من آتش را برافروختند ، تا آنكه بعضى از آن كوه گداخته شد و راه فراخ جهت بيرون آمدن ايشان به‌هم رسيد . و از قبايلى كه در كوه ارگنه‌قون از قيان و نكوز حاصل شده بودند [ آنچه از قيان هستند « قيات » و 
  ] آنچه از نكوز [ هستند 
  ] « درلگين « 2 » » مىخوانند .\r\nالقصّه ، چون طايفهء درلگين از كوه ارگنه بيرون آمده روى به وطن خود نهادند ، اوّلا با تاتار و ساير اقوام ترك كه زمين ايشان را فروگرفته بودند جنگ كرده تمامى ايشان را مستأصل و نابود گردانيد و ولايت خود را كه طرف شرقى متصّل به حدّ ختاست و غربى تا زمين ايغور و شمالش تا قرقيز « 3 » و سلنكانى و جنوبش تا تبّت بالتمام متصرّف شدند . و اكثر قوت مغول از شكار بود و لباس از پوست بهايم و سماع .\r\nالقصّه ، چون قوم قيات « 4 » و درلگين بر ولايت خود استيلا يافتند ، يلدوزبن منكلى خواجه بن تمرتاش كه از نسل قيان بود ، بر تخت خانى و حكومت مغولستان قرار گرفت و به حسن تدبير الوس خود را معمور گردانيد و از اطراف و اكناف عالم هرجا كه مغول بود به وى پيوست . و او را پسرى بود ، چومنه نام . و حق‌تعالى چومنه را دخترى داد در غايت حسن و جمال و نهايت عفّت و كمال ، و نام آن دختر آلانقو - و در بعضى آلنقوا تصحيح يافته - و على اىّ حال آلان‌قوآ را به شوهرى دادند ، كه نام او دبون‌بايان « 5 » بود . و اين دبون‌بايان پسرعمّ آلان‌قوآست و والى قبيلهء مغول . و او را از آلان‌قوآ دو پسر شد [ 193 الف 
  ] يكى يلدكى و يكى بكندى . و چون بعد از مدتى دبون‌بايان وفات يافت آلان‌قوآ بانو به سردارى ايل و الوس و تربيت پسران مشغول شد . و در آن حالت شبى در اثناى خواب آن بانوى حميده خصال عفّت مآل مريم مثال ، ناگاه روشنى [ ى 
  ] ديد كه به آن خانهء تاريك درآمد ، و آن نور روشنى به كام و دهان آن خاتون درآمد . آلان‌قوا چون بيدار شد خود را آبستن ديد . شعر :\r\n حكايات مريم اگر بشنوى * به آلان‌قوآ هم‌چنين بنگرى \r\nالقصّه ، چون امرا و اقوام آلان‌قوآ اين حكايت شنيدند همه زبان طعن دراز كرده اقسام چيزهاى\r\n\r\n\r\n","description":"","footnote":"\r\n( 1 ) . انگشت : چوب سوخته كه سرد شده و سياه گشته است . - لغتنامه .\r\n( 2 ) . متن : درنگين .\r\n( 3 ) . متن : قرقز .\r\n( 4 ) . قيات : نسل مربوط به قيان - كه در لغت مغول به معنى سيل قوى است - را قيات گفته‌اند . - جامع التواريخ ، چاپ محمّد روشن ، ج 1 ، ص 148 .\r\n( 5 ) . متن : ديوبيان .\r\n","page_name":" 3548 ","page_number":580},
  {"content":"\r\n\r\nنالايق به آن بانوى پاك‌نژاد نسبت مىكردند . و چون اين زمزمه بلند شد آلان‌قوآ اكابر و اقوام خود را حاضر گردانيد و گفت كه « خداى تعالى بر من گواه و از عصمت و عفّت من آگاه است ، و اگر شما را دغدغه‌اى در خاطر است به خرگاه بياييد و نيك ملاحظه نماييد تا سرّ اين بر شما روشن شود . » چند روز پياپى مترصّد اين معنى مىبودند ، تا آنكه مكرّر مشاهده نمودند كه نورى از روزن خرگاه او درمىآيد و بيرون مىرود . و بدين‌سبب شكّى كه در خاطر ايشان بود بالكلّيه مرتفع شد و زبان ملامت و سرزنش كوتاه كرده در مقام تعظيم و تكريم آلان‌قوآ زياده از اوّل شد . و در زمان وضع‌حمل [ از او سه 
  ] پسر به‌وجود آمد : يكى را بوقون قتقى « 1 » نام نهاد كه قوم قتقين « 2 » از نسل اويند . و ديگرى را بوقاتو سالجى « 3 » نام كردند كه قبايل سالجيؤت از فرزندان اويند . و سيم بودنچرقاآن . « 4 » و مجموع خانان تركستان از نسل بودنچراند . و اولاد و احفاد اين سه پسر را كه از نور حاصل شدند به زبان مغولان نيرؤن گويند .\r\n\r\nذكر سلطنت بودنچر بن آلان‌قوآ\r\nو چون بودنچرقاآن به حد بلوغ رسيد ، به‌اتّفاق امرا و اعيان الوس در غرّهء ماه ربيع الأوّل بر سرير خانى قرار گرفت و ممالك مغولستان را كه بعد از وى به طريق ملوك طوايف زندگانى داشتند مسخّر و منقاد خود گردانيد ، و او را « قاآن » لقب دادند ؛ چه رسم مغول آن است كه هر كس كه بر تخت خانى نشيند يك نام ديگر مثل خان و قاآن بر نام اصلى او مىافزايند . و در طوايف مختلفهء آدمى هيچ لشكر مثل لشكر مغول نمىباشد ؛ چه ، آن طايفه در نعمت شاكر و در محنت صابرند و در اطاعت و فرمانبردارى پادشاه خود به مرتبه‌اى كه اگر يكى از امرا به ايشان صد هزار كس داشته باشند و به‌واسطهء صدور جريمه از وى پادشاه يك سوار به طلب او بفرستد ، يا آنكه فرمان شود كه او را همان‌جا به سياست رسانند ، او سرش از تن بردارد و هيچ احدى را ياراى منع نمىباشد ، و هيچ‌كس از هزاره و صده و دهه كه داخل جايى باشد به جاى ديگر نتواند رفت و ديگران نيز او را در ميان خود راه نمىدهند . و ديگر از رسوم نيك‌فعلى آن است كه در هرجا كه باشند يكى را بر سر خود امير و سردار مىسازند و در تعظيم و تكريم او نهايت مبالغه مىنمايند و از فرمودهء او به‌هيچ‌وجه تخلّف نمىورزند ، و بعد از وى تا كسى از نسل آن شخص مانده باشد ، ديگرى را به امارت و سردارى خود مطلقا تمكين نمىدهند .\r\nالقصّه بودنچر قاآن در ايّام سلطنت و حكومت خود رسوم و آيين نيكو نهاد و عدل و\r\n\r\n\r\n","description":"","footnote":"\r\n( 1 ) . متن : بوقوى قيقى .\r\n( 2 ) . متن : قيقين .\r\n( 3 ) . متن : برسقين سالجى . روضة الصفا : بواسو سالجى .\r\n( 4 ) . متن : بوزنجر . روضة الصفا : بوزنجر ( بودنجر ) .\r\n","page_name":" 3549 ","page_number":581},
  {"content":"\r\n\r\nاحسان را در مغولستان شايع گردانيد ، و از وى دو پسر ماند : يكى بوقا و ديگرى بوقتاى « 1 » . و از بوقتاى يك پسر ناچين « 2 » نام ماند ، و بعد از فوت بودنچر قاآن ، بوقا خان - كه جدّ هشتم چنگيز خان و قراچارنويان است - قايم‌مقام وى بر سرير خانى قرار گرفت و با خلايق به داد و عدل و احسان زيست مىنمود . « 3 » و چون بوقا خان را متقاضى اجل رسيد پسرش ، دوتوم منن ، به جاى وى قرار گرفت و آيين عدل و داد پيشنهاد خود ساخت . و او را خاتونى بود به غايت عاقله و دانا كه او را نومولون باتو « 4 » گفتندى ، و دوتوم منن را از وى نه پسر شده بود . و چون دوتوم منن از دنيا رحلت نمود ، نومولون باتو در كوهى كه او را افرش اركى گويند قرار گرفت و از براى پسران از هرقبيله دخترى خواستگارى نمود . و او را رمه و گلّه آن‌مقدار بود كه به هيچ‌وجه به‌شمار نمىآمدند .\r\nو در اين اثنا ، ميان ختاييان و اقوام جلاير محاربه واقع شد و كار به جايى رسيد كه ختاييان غالب آمده هفتاد كوران « 5 » جلاير را - كه هر كوران عبارت از هزار خانه باشد - به قتل رسانيده . و گروهى ديگر از جلاير كه دور تر از آن جماعت بودند چون بر استيلاى ختاييان وقوف يافتند ، از آنجا گريخته به كوه افرش اركى كه مقام نومولون بود ، آمدند و به جهت قوت ، سونفيسول « 6 » را - كه عبارت از پياز كوهى است - مىكنند و از آن جهت زمين و كوه‌ها ناهموار [ يها 
  ] پيدا مىكردند . نومولون ايشان را از آن حركت منع فرمود و گفت كه « اين دامنهء كوه كه شما ناهموار مىسازيد موضع چوگان [ 193 ب 
  ] باختن پسران من است . »\r\nالقصّه جلاير و نومولون را نزاع بسيار به‌هم رسيد . و جلاير كه از جان سير آمده بودند و از گرسنگى هلاك مىشدند ، اتفاق نموده و نومولون را با هشت پسرش به قتل رسانيدند و گله و رمهء او را متصرّف شدند ، غير از يك پسر نومولون ، قايدو نام - كه در آن‌وقت از جهت آنكه دخترى از قوم كنبئوت كه [ از 
  ] خويشان ناچين ، پسرعمّش ، بودند ، پيش ناچين رفته بود - كسى ديگر نماند . و چون ناچين بر قضيهء جلايريان اطّلاع يافت ، قايدو را نزد خود نگاه‌داشت و ايلچيان پيش بزرگان جلاير فرستاده ايشان را تهديدات بليغ فرمود . و كلانتران جلاير در مقام اعتذار شده گفتند كه « ما به جنگ ختاييان مشغول بوديم و اين جماعت نابكار كه از ايشان اين حركت شنيعه به ظهور رسيده از ما دور بودند و ما از اين معنى مطلقا خبر نداريم . »\r\nالقصّه ، بزرگان جلاير هفتاد تن از آن جماعت را گرفته به قتل رسانيدند و زن و فرزندان\r\n\r\n\r\n","description":"","footnote":"\r\n( 1 ) . متن : توقيا . در جامع التواريخ به‌صورت « بوقتى » نيز آمده است .\r\n( 2 ) . متن : ماچين .\r\n( 3 ) . بنابه تصريح خواجه رشيد الدين ، نسل چنگيز خان از دوتوم منن پسر بوقاست نه از نسل ناچين پسر بوقتاى . - جامع التواريخ ، ج 1 ، ص 228 .\r\n( 4 ) . متن ، منولون بانو .\r\n( 5 ) . متن : هفتاد كرن .\r\n( 6 ) . جامع التواريخ : سودوسون .\r\n","page_name":" 3550 ","page_number":582},
  {"content":"\r\n\r\nايشان را اسير نموده پيش قايدو فرستادند . و آن طايفهء جلاير از آن زمان حكم غلام و كنيز قايدو خان و فرزندان قايدو خان پيدا كردند ؛ و اگرچه در تورهء ايشان بعد از آن مراتب ارجمند يافتند و كارهاى نيكو كردند . بعد از اين واقعه قايدو خان به امداد پسرعمّ خود ، ناحيين ، بر سرير خانى متمكّن شد . و اين قايدو خان جدّ ششم چنگيز خان و قراچارنويان است . و او در ايّام حكومت خود ، جويى از رودخانه بيرون آورد و آن را جوالو نام نهاد ، و آن ولايت به آن جوى آن‌مقدار معمورى و آبادانى پيدا كرد كه زياده بر آن متصوّر نبود .\r\nو قايدو خان در ميانهء خوانين مغول به كثرت مال و اسباب سلطنت امتياز تمام داشت و با جلاير جنگ‌ها كرد و اكثر ايشان را مستأصل گردانيد . و از وى سه پسر ماند : باىسنگقور « 1 » ، چرقه لينگقوم « 2 » ، و جاؤچين . « 3 » قوم يموت از نسل چرقه لينگقوم‌اند و قوم محبوب از جاؤچين .\r\nو بزرگ‌ترين فرزندان چرقه‌لينگقوم ، سورقدوچينه « 4 » نام داشت كه بعد از پدر قايم‌مقام وى شد . سورقدوچينه را پسرى بود همبقاى « 5 » نام كه او را در اثناى شكار ، قومى از تاتار گرفته پيش آلتان خان « 6 » بردند ، آلتان خان به انتقامى كه از سلاطين مغول در خاطر داشت ، فرمود تا او را بر خر چوبين به ميخ آهنى بدوختند .\r\nو چون قايدو خان فوت شد باىسنگقور به جاى او بر سرير خانى متمكن گشت . و چون باىسنگقور را وقت رحلت و هنگام سفر آخرت نزديك رسيد پسر خود تومبنه خان « 7 » را كه آثار رشد و سلطنت از ناصيهء او هويدا بود ولىعهد خود گردانيد . و تومبنه خان بعد از فوت پدر آن‌چنان به مراسم سلطنت قيام نمود كه آوازهء سلطنت و جهاندارى او در تمام عالم اشتهار يافت و چند مملكت ديگر از آن حدود بر ملك موروثى خود اضافه نمود . و در زمان تومبنه خان در ملك تركستان هيچ پادشاهى به شوكت او نبود . و او را دو خاتون بود . از يكى هفت پسر داشت و از يكى دو پسر توأم به‌وجود آمد . يكى قبل خان كه جدّ سيّم چنگيز خان است و ديگرى قاچولى خان كه جدّ هشتم حضرت صاحبقرانى « 8 » است .\r\n\r\nقصّهء خواب ديدن قاچولى و تعبير كردن تومبنه خان\r\nدر تواريخ معتبره چنين آورده [ اند 
  ] كه شبى قاچولى به خواب ديد كه از جيب برادرش قبل خان ستاره‌اى برآمد و ساعتى به بالا رفت و بعد از آن تاريك شد . و باز ستاره‌اى ديگر بر آمد و بالا رفت ، و بعد از آن غروب نمود . نوبت سيم باز ستاره برآمد و غروب كرد . مرتبهء\r\n\r\n\r\n","description":"","footnote":"\r\n( 1 ) . متن : بايسنقور .\r\n( 2 ) . متن : حرفه لبكوم .\r\n( 3 ) . متن : خارچين .\r\n( 4 ) . متن : سروقد .\r\n( 5 ) . متن : هميقا .\r\n( 6 ) . ياآلتون خان ، نام عموى پادشاهان سلسلهء كين .\r\n( 7 ) . متن : تومنه خان .\r\n( 8 ) . مراد امير تيمور كورگانى است .\r\n","page_name":" 3551 ","page_number":583},
  {"content":"\r\n\r\nچهارم كوكبى پرنور هم از جيب قبل خان برآمد و آن‌چنان نور او در عالم انتشار يافت كه تمام اطراف و اكناف روى زمين از وى روشن شد و از آن اختر نورانى چند ستارهء ديگر پيدا شد كه شعاع هريكى طرفى از اطراف عالم را روشن و منوّر ساخت . و چون آن ستارهء اصل ناپديد شد ، اطراف و جوانب همچنين روشن بود . قاچولى از روى تعجّب بيدار شد . و چون هنوز از شب مقدار ثلثى مانده بود ، لحظه‌اى تأمّل در تعبير خواب كرد و باز به خواب رفت .\r\nاين نوبت به خواب ديد كه از جيب خودش ستاره برآمد و بعد از ساعتى غايب شد ، و باز ستاره‌اى ديگر طلوع كرد و ناپيدا شد ، و تا هفت نوبت همچنين ستاره‌هاى درخشنده يكى از پى ديگرى طلوع نمود و ناپيدا مىشد . و نوبت هشتم ستاره‌اى بزرگ برآمد كه تمامى اطراف و اكناف عالم از نور او روشن گرديد و از او چند ستارهء كوچك پيدا شد كه هريكى ناحيه‌اى از نواحى اقاليم سبعه را نورانى ساخت . و چون آن ستارهء بزرگ غروب كرد آن ستاره‌هاى بزرگ همچنان به حال خود روشن بود . قاچولى از هيبت اين خواب بيدار گرديد و على الصباح نزد پدر خود ، تومبنه خان ، رفت و هردو خواب را به عرض او رسانيد .\r\nتومبنه خان از شنيدن آن خواب بسيار خوشحال و خرّم شد [ 194 الف 
  ] و پسر بزرگ قبل خان را پيش خود طلب داشت . نوبت ديگر از قاچولى آنچه در خواب ديده بود ، در حضور برادرش پرسيد . چون قاچولى بار ديگر صورت هردو واقعه را تقرير كرد ، تومبنه خان گفت : « تعبير خواب اوّل آن است كه از فرزندان قبل خان سه نفر به ترتيب بر سرير خانى مىنشينند و در مرتبهء چهارم از فرزندان او پادشاهى عظيم الشأن پيدا شود كه اكثر ربع مسكون را در تحت تصرّف خود درآورده در ميان فرزندان خود قسمت نمايد و مدتى مديد هريكى از فرزندان او در اطراف عالم خانى كنند . و تعبير خواب دويم آن است كه از نسل قاچولى هفت نفر پيدا شوند كه حكومت و پيشوايى كنند ، امّا نوبت هشتم از نسل او كسى پيدا شود كه جهانگيرى نمايد و اكثر روى زمين را متصرّف شود و او را فرزندان شود و هريكى صاحب اقليمى باشند و والى ملكى . »\r\nو چون تومبنه از تعبير خواب فارغ شد ، فرمود تا هردو برادر با يكديگر بيعت كردند كه تخت خانى قبل خان را باشد و شمشير و حكمرانى قاچولى را . و مقرّر و وصيت كرد فرزندان خود را كه بعد از ايشان بايد كه بطنا بعد بطن همين شيوه مرعى مىداشته باشند و در اين باب سجلّى به خط ايغورى نوشته به تمغاى « 1 » پدر خود رسانيدند و خود نيز بر وى خطّ نهاده به\r\n\r\n\r\n","description":"","footnote":"\r\n( 1 ) . تمغا : در متون فارسى به‌صورت : تمقا ، تمغه ، طمغه و طمغا نيز ضبط شده است . تمغا در زبان تركى كهن به‌معناى داغى بود كه به‌عنوان نشان مالكيت بر تن اسبان ، گوسفندان و ديگر چهارپايان اهلى زده مىشد همانند نشان خانوادگى -\r\n","page_name":" 3552 ","page_number":584},
  {"content":"\r\n\r\nخازن تومبنه خان سپردند . و چون مدت حيات تومبنه خان به آخر رسيد ، قبل خان كه جدّ سيم چنگيز خان بود بر سرير خانى قرار گرفت . به زبان مغول او را « النجك خان » يعنى رعيت‌پرور گفتند . و چون آوازهء شوكت و عدالت او در عالم انتشار يافت و تمام خيل و اقوام مغول با او يك جهت شدند ، خان ختاى از وى انديشناك گشته ايلچى [ ى 
  ] نزد او فرستاده به رسم دوستى و يك جهتى او را طلب داشت . و قبل خان سخن او را رد نكرده برادر خود قاچولى خان را ، كه جدّ سيم قراچارنويان است ، قايم‌مقام خويش گردانيده خود به جانب خان‌ختاى روانه شد .\r\nچونبه حدود ختا درآمد ، آلتان خان او را معزّز و محترم داشته بر سرير خودش جاى داد و طوى بزرگ كرده او را شراب بخورانيد . قبل خان از شراب خوردن بسيار انديشه مىكرد و مىترسيد كه مبادا در شراب چيزى كرده باشند . امّا چون غير از خوردن چاره نداشت زمان زمان از مجلس برخاسته و به كنار رودى كه در آن نزديكى بود مىرفت و بهانهء شنا كردن سر در آب فرومىبرد و استفراغ مىكرد و باز در مجلس مىآمد و شراب مىخورد . و مردم بسيار متعجّب مىنمودند كه اين قوّت مزاج است كه اين‌مقدار شراب مىخورده باشد و اصلا آثار مستى بر وى ظاهر نباشد .\r\nامّا بعد از آن روزى قبل خان در خانهء خود شراب خورده مست افتاده بود كه آلتان خان به حالت هشيارى پيش او رفت . قبل خان در حالت مستى ريش آلتان را گرفته دشنام داد . آلتان از آن حركت بسيار آزرده‌خاطر شد و آن كينه را در دل نگاه‌داشت . و چون قبل خان به هوش آمد از كردهء خود نادم و پشيمان شد و در مقام عذرخواهى درآمد . آلتان خان از كمال مروّت آن معنى را درگذرانيد و قبل خان را تاج و كمر مرصّع داده رخصت مراجعت نمود . امّا چون قبل خان از پيش آلتان بيرون آمد ، امراى ختاى او را از رخصت كردن قبل خان پشيمان كردند و گفتند : « هرگز كسى مثل قبل خان را از دست داده ؟ » بنابراين آلتان خان در ساعت شخصى در عقب او فرستاده او را بازطلبيد كه « حرفى ضرورى دارم كه به تو بايدم گفت . » قبل خان گفت :\r\n« من به رخصت خان بيرون آمده‌ام . اكنون بازگشتن خود را شگون نمىدانم . »\r\nچون اين خبر به سمع آلتان رسيد ، آتش غضب او شعله كشيد و لشكرى گران در عقب قبل خان فرستاد . چون آن سپاه به قبل خان رسيد ، ايشان را فريب داد كه « اينك من همراه شما بازمىگردم . » و به خانهء دوست خود سالجيوتاى « 1 » نام كه در راه بود فرود آمد ، و در مقام آن بود كه بازگردد كه سالجيوتاى با وى گفت كه « تو را در اين بازگشتن هيچ خير نيست ؛ چه ، يقين\r\n\r\n\r\n","description":"","footnote":"\r\n- و نشان صليب در اروپا . تمغا در عهد مغول به مهرهاى گوناگون اطلاق مىشده است كه در دورهء متأخّر فرمانروايى ايلخانان نوعى از انواع ماليات را نيز تمغا مىگفتند .\r\n( 1 ) . متن : سالجوقى .\r\n","page_name":" 3553 ","page_number":585},
  {"content":"\r\n\r\nماست كه آلتان خان از رخصت كردن تو پشيمان شده و اين نوبت كه مىروى از دست او به هيچ‌وجه خلاصى ندارى . اكنون صلاح در آن است كه من اسبى دارم كه هيچ اسب در اين سرحدّ به او نمىتواند رسيد . آن اسب را به تو مىدهم . بر آن سوار شو و خود را خلاص كن از اين ورطهء هائله . »\r\nقبل خان سخن او را قبول كرد و در ساعت بر آن اسب سوار شده روى به راه نهاد . و چون سپاه آلتان خان خبر شد ، در عقب او تاختند . غير از آنكه قبل خان به خانهء خود فرود آمده بود از وى اثرى نيافتند . چون به خانهء قبل خان رسيدند ، قبل خان ايشان را بسيار عزّت نموده در [ 194 ب 
  ] منزلى نيكو فرود آورد و ضيافت ، چنانچه لايق ايشان بود ، ترتيب داد . بعد از آن كمر مرصّع را كه آلتان خان به وى داده بود به برادر خود ، قاچولى ، بخشيد و امراى خود را طلب داشته در باب مردم آلتان خان مشورت نمود . رأى همگنان بر آن قرار گرفت كه ايشان را به تيغ بىدريغ بايد گذرانيد . پس قبل خان به فرمودهء قاچولى و ساير امرا و اعيان الوس ، فرمود تا آن جماعت را بالتّمام به قتل رسانيدند .\r\nو قبل خان را زنى بود از قوم قنقرات كه آن را قراقرلق گفتندى . از وى شش پسر داشت .\r\nپسر بزرگ اوكين برقاق « 1 » ، و دويم قوتله قاآن « 2 » ، و سيم برتان بهادر . « 3 » اوكين برقاق در حسن و جمال و اعتدال قامت در ميانهء آن طايفه ، بلكه در ميانهء جميع طوايف بنى آدم ، ممتاز بود . اتّفاقا روزى به عزم شكار بيرون رفته در صحرا شكار مىكرد كه ناگاه جمعى از تاتار به وى برخوردند و او را دستگير نموده نزد آلتان خان بردند . و چون آلتان خان دانست كه او پسر قبل خان است ، فرمود تا او را نيز مانند همبقاى بر خر چوبين به ميخ دوختند و به زارى هرچه تمام‌تر او را هلاك كردند .\r\nو در اين اثنا ، قبل خان وفات يافت و قوتله بهادر بر سرير خانى قرار گرفت و در اوايل سلطنت ، لشكر مغول جمع آورده به قصد انتقام خون برادر خود ، اوكين برقاق ، متوجّه آلتان خان شد . آلتان خان چون اين خبر شنيد سپاه بىنهايت از ختا و تاتار جمع آورده روى به دفع قوتله خان نهاد . بعد از تلاقى فريقين و اشتعال نايرهء جدال نسيم ظفر و پيروزى بر پرچم علم قوتله خان وزيد و ختاييان طاقت مقاومت نياورده روى به گريز نهادند . و چندان اسباب و اموال به دست سپاه قوتله خان افتاد كه از حساب و شمار بيرون بود . و چون قوتله خان را اجل موعود رسيد ، به اتّفاق امرا و اعيان برادرش ، برتان بهادر ، را كه به‌واسطهء مردانگى و شجاعت لقب « خان » ى او به « بهادر » تبديل يافته بود ، بر سرير خانى قرار گرفت . در زمان حكومت او عمّش ، قاچولى ، وفات\r\n\r\n\r\n","description":"","footnote":"\r\n( 1 ) . وى جدّ اقوام قيات يوركين است .\r\n( 2 ) . متن : قوبله خان .\r\n( 3 ) . ق : برقان بهادر ؛ م ، ش : بوقان بهادر .\r\n","page_name":" 3554 ","page_number":586},
  {"content":"\r\n\r\nيافت . و جاى او را به پسرش ابرومچى ارزانى داشت و او را به لقب « برلاس » ملقّب گردانيد .\r\nبرتان بهادر را فرزندان بسيار بودند و امّا چون آثار سلطنت از ناصيهء ييسوگاى بهادر - كه پدر چنگيز خان است - لايح و روشن بود ، بعد از فوت برتان بهادر ، ييسوگاى « 1 » بهادر بر تخت خانى متمكّن شد . در ايّام حكومت او ابرومچى « 2 » برلاس وفات يافت و از وى بيست و نه پسر مانده بود . بزرگ‌ترين ايشان سوغوچيچن بود كه به عقل و مردانگى و فهم و فرزانگى سرآمد روزگار بود . و معنى چيچن عاقل است ، لهذا ييسوگاى بهادر او را به جاى پدر خود ابرومچى برلاس مقرّر داشته جميع مهمّات ملكى و مالى در كف كفايت او نهاد . و سوغوچيچن در اوايل حكومت ييسوگاى بهادر لشكرها جمع آورده به قصد استيصال تاتار كه هميشه ميانهء مغول و ايشان نزاع و خصومت قايم بود متوجّه آن صوب گرديد و چند نوبت بر تاتار تاخت آورده اموال و اسباب بىنهايت به دست آورده ، تموچين و قرابوقا « 3 » را - كه هردو حاكم و والى تاتار بودند - اسير و دستگير نموده به الوس خود آورد .\r\nالقصّه ، چون ييسوگاى بهادر را خاطر از رهگذر تاتار جمع شد ، از سر شوكت و استظهار تمام لشكرها جمع آورده عزم ديلون بولدوق « 4 » مصمّم گردانيد . چون به آن حدود رسيد منكوحهء ييسوگاى بهادر ، كه او را الون خاتون « 5 » ، گفتندى ، در آن موضع و وضع‌حمل نمود . شعر :\r\n در آن يورت فرخنده خاتون بزاد * به چنگيز خان شاه فرّخ‌نژاد\r\nمر آن طفل را بُد به مشت اندرون * به‌قدر يكى كعب افسرده خون\r\nكه بر كُشتنِ دشمنان بُد دليل * شد اندر كف او عزيزان ذليل \r\nو تاريخ ولايت جهانگير چنگيز خان بيستم شهر ذيقعدهء تنگوزييل مطابق سنهء تسع و اربعين و خمسمائه [ - 549 
  ] هجرى به طالع نيران كوكب سبعهء سيّاره در طالع رأس در سيم و ذنب در نهم . و چون نظر سوغوچيچن بر چنگيز خان افتاد با ييسوگاى بهادر گفت كه « اين آن ستاره است كه عالم را روشن و منوّر گردانيده بود . و چون در همين سال تموچين ، پادشاه تاتار ، وفات يافته بود آن را فال نيك دانسته چنگيز خان را تموچين نام نهاد ؛ چنانچه در مقدّمه ظفرنامه اين معنى را به لباس نظم آورده :\r\n چون آن سال زاد آن خجسته پسر * برآمد زمان تموچين به سر\r\nبه فالش نكو آمد و زين سبب * نهاد آن پسر را تموچين لقب \r\n\r\n\r\n","description":"","footnote":"\r\n( 1 ) . متن : سوكى .\r\n( 2 ) . اين نام شناخته نشد .\r\n( 3 ) . متن : قرنقا .\r\n( 4 ) . متن : ديون يولدوق . محلّى است در كنار رودخانهء اونون در سيبرى شرقى .\r\n( 5 ) . روضة الصفا : اولون ايكه . « ايكه » به معنى مادر است .\r\n","page_name":" 3555 ","page_number":587},
  {"content":"\r\n\r\nو ييسوگاى بهادر را از والدهء چنگيز خان سه پسر ديگر بود : يكى جوچىقسار « 1 » ، و قاچيؤن ، و تموگه اوتچگين . و ايشان را نسل بسيار است . و از خاتونى ديگر يك پسر داشت ، نام او ملكوتى كرده بودند . و او در بزم و رزم ملازم تموچين بوده به‌هيچ‌وجه از وى مفارقت نمىنمود . [ 195 الف 
  ] و چون در تنگوزييل « 2 » سنهء اثنى و ستّين و خمسمائه [ - 562 
  ] ييسوگاى بهادر از دار فنا به دار بقا رحلت نمود ، تموچين سيزده ساله بود . و هم در همين روزها سوغوچيچن نيز وفات يافت و فرزندان او كه عبارت از قراچارنويان‌اند نيز خرد بودند ، بنابراين قوم نيرؤن از ايشان روگردان شده هريكى به قبيله‌اى از قبايل پيوستند ؛ چه ، در آن وقت در قبايل مغول و تاتار هفتاد و يك حاكم بودند و هريك قبيله يا دو قبيله جايى جدا داشتند و با يكديگر هميشه محاربت و مخاصمت مىنمودند .\r\nو تموچين از حدّ طفوليت تا به درجهء رجوليت رسيد ، زحمت‌هاى بسيار كشيد ، و در بند و مهلكه‌ها افتاد . و چون او را دولتى مقرّر بود از جميع آن ورطه‌هاى مهلكه خلاص يافت و هرچند دشمنان سعى كردند ، بر وى دست نيافتند . او با قوم جاموقه و اقوام تايچيؤت « 3 » و قنقرات و جلاير و سوجى ييك چندان كارزار كرد كه زياده بر آن متصوّر نبود . تا آنكه كار به جايى رسيد كه قوم برلاس - كه از نسل ابرومچى بودند - نيز كمر عداوت تموچين در ميان بسته شروع در جنگ كردند ، و تموچين از دست ايشان به تنگ آمده بنابر قرب جوارى كه با اونگ خان « 4 » داشت ، قصد ملازمت او نمود . و در اين سفر از پسران سوغوچيچن ، قراجار نام پسرى ، كه به عقل و كياست از ساير فرزندان سوغوچيچن امتياز داشت با تموچين موافقت ورزيد .\r\nو چون تموچين پيش اونگ خان ، كه حاكم اقوام كرايت بود ، رفت ، اونگ خان حقوق دوستى قديم كه با ييسوگاى بهادر داشت . مرعى داشت ، مقدم تموچين را به اعزاز و اكرام تلقّى نمود ، تا آنكه چنگيز خان مدّت هشت سال پيش اونگ خان بماند و مرتبهء تقرّب او به جايى رسيد كه محسود جميع امراى اونگ خان گشت ، خصوصا جاموقه . لهذا جاموقه ، سنگون ، پسر اونگ خان ، را بر اين داشت كه چنگيز خان را به قتل رساند . امّا چون ارادهء الهى معيّن نيافته بود و بايد كه چنگيز خان بر همه غالب آيد ، سعى و اهتمام ايشان مطلقا اثرى نداد . اين روايت حاصل مقدّمه ظفرنامه است .\r\n\r\n\r\n","description":"","footnote":"\r\n( 1 ) . متن : چرخىقسار . صاحب جامع التواريخ ، قسار را « سبع » معنى كرده و مىنويسد « چون عظيم با قوّت و صولت بوده ، بدين صفت موصوف شده » - ج 1 ، ص 275 ؛ نيز ر ك : روضة الصفا ، تحرير مجدّد زرياب خويى ، بخش 5 ، ص 823 .\r\n( 2 ) . متن : اونجى .\r\n( 3 ) . متن : مانخوت .\r\n( 4 ) . ق : اورنك خان ؛ م : اورنك خان ؛ ش : اونى خان . روضة الصفا : ونگ خان ( اونگ خان ) .\r\n","page_name":" 3556 ","page_number":588},
  {"content":"\r\n\r\nامّا از تاريخ حافظ ابرو چنين ظاهر مىشود كه اونگ خان التجا به چنگيز خان آورد نه چنگيز خان به او ملتجى شد . خلاصهء كلام حافظ ابرو آن است كه سبب دوستى اونگ خان با ييسوگاى بهادر آن بود كه چون اونگ خان بعد از وفات پدرش ، به ورق خان ، چند برادر و برادرزادهء خود را به قتل رسانيده بود ، عمّ او گور خان با او مخالفت كرده بودند او را از ولايت پدرش بيرون كرد . و اونگ خان چون طاقت مقاومت عمّ نداشت چندگاه سراسيمه مىگشت .\r\nآخر الأمر ، پناه به ييسوگاى بهادر آورده . [ ييسوگاى 
  ] او را در كنف حمايت خود درآورد و با لشكرى فراوان بر سر گور خان رفته او را تا به قاشين دوانيد و ملك ختاى را گرفته باز به اونگ خان سپرد . بعد از آن برادر كوچك اونگ خان ، او كه قرا لشكرى بسيار به‌هم رسانيده بر سر اونگ خان رفت و او را از ولايت بيرون كرد . در اين وقت چون ييسوگاى و بهادر فوت شده بود تموچين چندان قوّت و شوكت نداشت ، اونگ خان روى به پادشاه بلاد تركستان نهاد .\r\nاتّفاقا چون در آن‌وقت نيز فتنه برخاسته بود ، اونگ خان روى آن نداشت كه التجا به گور خان ، پادشاه تركستان برد ، بالضّروره حيران و سراسيمه شده بازگشت و كار او به جايى رسيد كه سه شتر و پنج بز داشت كه به شير آنها قوّت مىگرفت و اوقات مىگذرانيد و قناعت مىكرد .\r\nو چون چند روز بر اين منوال گذرانيد ، آوازهء شوكت چنگيز خان و آثار اقبال او به گوش او رسيد . بنابراين ، در قوىييل موافق شهور سنهء اثنين و تسعين و خمسمائه [ - 592 
  ] هجرى در موسم بهار رو به اردوى چنگيز خان نهاد . و چون به موضعى رسيد كه او را كونىكونار ( ؟ ) گويند دو نوكر خود : طغاى و سواكى را پيش چنگيز خان فرستاد و از آمدن خود او خبردار گردانيد . چنگيز خان به استقبال او شتافت . و چون به يكديگر رسيدند ، اونگ خان گفت كه « من گرسنه و لاغر شده‌ام . » چنگيز خان را بر وى رقّت شد فى الحال از الوس خود از جهت او گلّه و رمه به‌هم رسانيد و او را در ميان كوران « 1 » و اردوهاى خود فرود آورده نهايت مراعات خاطر او مىنمود و او را پدر مىخواند . و تا آخر اين سال با يكديگر به عيش و نشاط گذرانيدند .\r\nو در اوايل سال موغاىييل « 2 » ، كه سال مار باشد ، موافق سنهء ثلاث و تسعين و خمسمائه [ - 593 
  ] چنگيز خان به قصد توقتاى ، امير قوم مرگيت لشكر كشيد و در موضع قراس موراس « 3 » ، در پيش كلورآن « 4 » ، نزديك آب سلنگه « 5 » ، ميانهء چنگيز خان و توقتاى مصاف روى نمود ، و بعد از كشش و كوشش بسيار نسيم ظفر و نصرت بر پرچم علم چنگيز خان وزيد و اكثر مرگيت كشته شدند و هرچه در آن جنگ چنگيز خان به دست آورده ، از گلّه و رمه و اسباب ، تمام را به\r\n\r\n\r\n","description":"","footnote":"\r\n( 1 ) . رجوع شود به صفحهء 3550 كتاب .\r\n( 2 ) . متن : مرغاييل .\r\n( 3 ) . متن : قراس موران .\r\n( 4 ) . متن : پيش كاوران .\r\n( 5 ) . نزديك به محلّى مشهور به « موروچه سئول » . - جامع التواريخ ، 1 ، 364 .\r\n","page_name":" 3557 ","page_number":589},
  {"content":"\r\n\r\nاونگ خان و نوكرانش بخشيد و اونگ خان باز قوّت گرفت و سپاه بر وى جمع شدند ، بنابراين ، در اين سال - كه سال اسب باشد - [ 195 ب 
  ] موافق سنهء اربع و تسعين و خمسمائه [ - 594 
  ] هجرى اونگ خان بىاستصواب چنگيز خان بر سر اقوام مرگيت رفت و در موضع « بوقره كهره » ايشان را بتاخت و [ پسر 
  ] توقتاى ، نكوز ، به قتل رسيد و دو دختر توقتاى كه يكى توتوقتاى و چاآرون « 1 » گفتندى ، اسير گرفت و دو برادر ايشان را نيز با خيل و حشم دستگير كرده بازآمد . و از اين اموال و اسباب كه گرفته بود مطلقا حصّه‌اى به چنگيز خان نداد . و از آن دو خواهر ، توتوقتاى بيكى ، از وى گريخته به موضعى كه آن را برقوجين گويند رفت .\r\nو در قوىئيل ، كه سال گوسفند باشد ، مطابق سنهء خمس و تسعين و خمسمائه [ - 595 
  ] چنگيز خان به‌اتفاق اونگ خان بر سر بويروق خان نايمان « 2 » رفته ايشان را در موضع « قيزيل باش » « 3 » مستأصل و نابود گردانيدند . بويروق خان گريخته به ولايت « كم‌كمچيؤت » « 4 » ( از توابع ولايت قرقيز ) رفت . و يكى از امراى بويروق خان كه نام او ييدى توبلوق « 5 » بود به قراولى بيرون آمده بود . در اثناى راه چنگيز خان به ايشان رسيد . چون نظر ييدى توبلوق بر علم چنگيز خان افتاد ، گريخته ، روى بر كوه نهاد . اتفاقا در بالاى كوه از پشت اسب درافتاده بندكان ايشان با زين از پشت اسب درغلطيدند . مردم چنگيز خان رسيده او را نزد چنگيز خان آوردند .\r\nدر اين اثنا ، يكى از امراى بويروق خان ، كه او را كؤكسؤسابراق « 6 » گفتندى ، با لشكرى بسيار از نايمان متوجّه چنگيز خان شد و در موضع « باىتراق بيلچيره » « 7 » نوبت ديگر ميانهء نايمان و چنگيز خان نايرهء جدال و قتال اشتعال يافت . در اين مرتبه اونگ خان ، چنگيز خان را گذاشته به ولايت خويش مراجعت نمود و برادران اونگ خان ، نيلقه سنگون « 8 » و جاگمبو « 9 » بر عقب او رفتند . امير باىتراق بيلچيره چون ديد كه اونگ خان از چنگيز خان جدا شده به جانب ولايت خود مىرود ترك جنگ چنگيز خان كرده ، نيز عقب اونگ خان روان شد و او را مغلوب و زبون خود گردانيد .\r\nاونگ خان چون طاقت مقاومت او نداشت ، باز كس پيش چنگيز خان فرستاده اين مرتبه نيز چهار امير معتبر كه عبارت از بورچى نويان و موقلى گويانگ « 10 » و بورغول نويان و چيلاؤقون بهادر باشند ، با لشكرى فراوان فرستاد . ايشان رفته خيل و حشم اونگ خان را از دست امير باى تراق بيلچيره و باقى امراى نايمان خلاص كردند .\r\n\r\n\r\n","description":"","footnote":"\r\n( 1 ) . متن : راجيل ادن .\r\n( 2 ) . متن : توترق خان نايمان .\r\n( 3 ) . م : قزلباش .\r\n( 4 ) . متن : كم بكحوت .\r\n( 5 ) . متن : بيدى نوفلوق .\r\n( 6 ) . متن : سكوسا براق .\r\n( 7 ) . متن : باىبراق سلحپر . خواجه رشيد الدين مىنويسد « مغولان . . . باىتراق را بادتراق مىگويند . »\r\n( 8 ) . متن : بيلغه مسكو .\r\n( 9 ) . متن : حكموبر .\r\n( 10 ) . متن : موقلى كوفابك .\r\n","page_name":" 3558 ","page_number":590},
  {"content":"\r\n\r\nبعد از آن باز در بهار پيچىييل ، مطابق شهور سنهء پانصد و نود و شش هجرى در سرحدّ « سآرى كهره چنگيز خان و اونگ خان به يكديگر رسيده مصلحت كرده ، به‌اتفاق يكديگر عزيمت استيصال قوم تايچيؤت مصمّم گردانيدند . و در آن زمان مقدّم تايچيؤت ، انكقوهوقوچو و قوريل قويلدار بودند . توقتا بيكى كه از اونگ خان گريخته به « برقوجين » رفته بود نيز ، دو برادر خود : قودو « 1 » و اورچانگ « 2 » را با لشكرى بسيار به مدد تايچيؤت فرستاد .\r\nالقصّه ، مجموع اقوام تايچيؤت در صحراى مغولستان به موضعى كه به « اونان » اشتهار دارد جمع شده بودند كه چنگيز خان و اونگ خان بر سر ايشان رفتند ، و نايرهء قتال و جدال اشتعال يافت . بعد از كشش و كوشش بسيار تايچيؤت هزيمت يافتند و لشكر چنگيز خان بر عقب تارقوتاى ، قيريلتوق و قويلدار دوانيده هرسه را در موضعى كه به « النكوت توداس » « 3 » اشتهار دارد به قتل رسانيد . و انكقوهوقوچو « 4 » و برادران توقتاى بيكى : قودو و اورچانگ به‌اتّفاق گريخته به « برقوجين » درآمدند ، و قوريل « 5 » در ميان قوم نايمان رفت .\r\nو چون اكثر اقوام تايچيؤت كشته شدند و بعضى گريخته در قبايل تركستان متفرّق شدند ، قوم قتقين « 6 » و تايچيؤت با يكديگر جمع شده اقوام دوربان « 7 » و تاتار و قنقرات را با خود متّفق گردانيده با همديگر سوگندى كه ميانهء مغولان متعارف است و از آن بزرگ‌تر سوگند در ميانهء ايشان نمىباشد ، خوردند . و طريق آن سوگند در ميانهء آن طايفه چنان است كه اسب ايغر « 8 » و گاو بوقا « 9 » و قوچ و سگ نر را به‌اتفاق به شمشير بزنند و گويند « اى خدا ! و اى آسمان و اى زمين ! بشنويد كه ما چنين سوگند مىخوريم . و اينها اصل حيوانات‌اند . « 10 » اگر ما با سخن خود نرويم و عهد بشكنيم ، مانند اين حيوانات شويم . »\r\nالقصّه ، آن قوم مذكوره اين‌چنين سوگند خورده متوجّه چنگيز خان شدند و پيش از آنكه ايشان بر سر چنگيز خان بيايند ، دىساچان نام شخصى از قوم قنقرات در خفيه كس نزد چنگيز خان فرستاده پيغام داد كه « اين جماعت با يكديگر سوگند خورده متوجّه جنگ تو شده‌اند . واقف كار خود باش . » چون اين خبر به چنگيز خان رسيد ، با اونگ خان اتفاق كرده روى به دفع آن جماعت كرده در موضعى كه آن را « بويرناؤور » « 11 » گويند تلاقى فريقين دست داد و نايرهء جدال و قتال اشتعال يافت . آخر الأمر ، نسيم ظفر و نصرت بر [ 196 الف 
  ] پرچم علم\r\n\r\n\r\n","description":"","footnote":"\r\n( 1 ) . متن : قردو .\r\n( 2 ) . متن : اوحايك .\r\n( 3 ) . متن : لنكرت بوراين .\r\n( 4 ) . خواجه رشيد الدين مىنويسد « معنى انكقوهوقوچو ، بسيار خشم است ؛ و مىگويند ابتداى فتنه و خصومت ميان چينگگيز خان [ - چنگيز خان 
  ] و تايچيؤت ، او آغاز نهاده بود . » - جامع التواريخ ، ج 1 ، ص 372 .\r\n( 5 ) . متن : قورين .\r\n( 6 ) . متن : قنقين .\r\n( 7 ) . متن : وونان .\r\n( 8 ) . متن : اسب الغر .\r\n( 9 ) . متن : قاد و بوقاد .\r\n( 10 ) . جامع التواريخ : « . . . و اينها اصول و فحل اين حيوانات‌اند . . . »\r\n( 11 ) . متن : بورنادر .\r\n","page_name":" 3559 ","page_number":591},
  {"content":"\r\n\r\nچنگيز خان وزيد و اكثر آن اقوام به قتل رسيدند و بقيّه السيف به متابعت چنگيز خان درآمده در سلك سپاه او انتظام يافتند .\r\nو در زمستان اين سال اونگ خان از جانب كلوران پيشتر كوچ كرده به راه قوبه‌قيا به جانب ولايت خود رفت و باقى سپاه و امراى او از عقب جوق‌جوق مىرفتند ؛ از جمله برادر اونگ خان ، جاگمبو « 1 » با امراى او آلتون آشوق « 2 » و ايل قوتور « 3 » و قول‌برى « 4 » گفته كه « اين برادر من ملول ، يعنى قزاق شده و در يك‌جا قرار ندارد ، و از بدخويى همه مردم را تلف كرد . ما را با او چگونه سلوك بايد كرد ؟ » آلتون آشوق اين حكايت را پنهان نداشته به عرض اونگ خان رسانيد . و چون اين خبر به سمع جاگمبو رسيد ، از ترس اونگ با چهار امير ديگر « 5 » از امراى اونگ گريخته پيش نايمان رفت ؛ چرا كه ميانهء نايمان و اونگ خان عداوت قديم بود . و به اتّفاق نايمان پيش تايانگ « 6 » خان رفتند . اونگ آن زمستان در موضع قوبه‌قيان « 7 » گذرانيد .\r\nو بعد از مفارقت اونگ خان ، چنگيز خان به جنگ بعضى از امراى مرگيت و تايچيؤت و تاتار ، كه مقدّم ايشان الاق اودور بود ، رفته و در موضع طالان نمورگس « 8 » ايشان را مقهور گردانيد . و در اين وقت قوم قنقرات مىخواستند كه پيش چنگيز خان رفته طوق اطاعت و انقياد در گردن كرده ايل شوند ، كه جبه ، جوچى قسار را تحريض نمود تا بر قنقرات تاخت آورد و ايشان به‌واسطهء آن حركت ترك آن عزيمت نموده شروع در مخالفت كردند . و چون اين خبر به چنگيز خان رسيد از جوچى رنجيده او را بازخواست نمود . و در اين وقت در ميانهء قوم باياؤت « 9 » پيرى دانا ، كه هميشه به رياضت سرمىبرد ، پيدا شد كه از وى خوارق عادت بسيار ظاهر مىشد ، و او به آواز بلند مىگفت كه « سچه بيكى « 10 » هوس پادشاهى دارد ، و ليكن كار نيست . و جاموقه ساچان كه همواره مردم را درهم مىاندازد نيز ، هوس خانى دارد ، امّا او را نيز ميسّر نمىشود ، جوچى قسار نيز در همين خيال مىباشد ، امّا آن خيال نيز باطل است ، ليكن اين تموجين استعداد آن دارد كه پادشاهى كند ، و همانا به مقام پادشاهى مىرسد . » و اين سخنان را به ايالغوى مغولى مسجّع و مصنوع گفته بود . آخر الأمر ، چنان شد كه بعد از آن در آق‌قوييل كه سال مرغ باشد ، مطابق سنهء پانصد و نود و هفت هجرى ، قوم قنقرات پيش جاموقه ساچان رفته چند قبيلهء ديگر را مثل قوم ايكيراس « 11 » و قورالاس و دوريان و قتقين و تايچيؤت را با خود متفق ساخته جاموقه را به خانى برداشته متوجّه جنگ چنگيز خان شدند .\r\n\r\n\r\n","description":"","footnote":"\r\n( 1 ) . متن : حاكمبو .\r\n( 2 ) . متن : النون اشوق .\r\n( 3 ) . متن : ايل قورى .\r\n( 4 ) . متن : قول بورى .\r\n( 5 ) . اين چهار امير عبارت بودند از : ايل قوتور ، ايل قونگقور ، نارين طغريل و آلين تايشى . - جامع التواريخ ، 1 ، 375 .\r\n( 6 ) . متن : باتابك .\r\n( 7 ) . متن : فوته‌قيا .\r\n( 8 ) . متن : تلان تمورتكين .\r\n( 9 ) . متن : بايارت .\r\n( 10 ) . متن : سحه بيكى .\r\n( 11 ) . متن : انكيراس .\r\n","page_name":" 3560 ","page_number":592},
  {"content":"\r\n\r\nاتّفاقا قوريداى نام مردى اين كنگاچ « 1 » را پيش از آمدن به چنگيز خان رسانيد . چنگيز خان لشكر خود را مستعد ساخته متوجّه دفع ايشان شد و در موضع ييدّى قورقان « 2 » تلاقى آن دو فريق واقع شد ، و جاموقه طاقت مقاومت نياورده روى به گريز نهاد ، و قوم قنقرات همه به ايلى چنگيز خان درآمدند . بعد از آن در نوقاىييل « 3 » ، مطابق سنهء پانصد و نود و هشت هجرى ، چنگيز خان از كنار رودخانهء اولقوى شيلوگلجيت « 4 » كوچ كرده به عزم جنگ آلچى تاتار « 5 » و چغان تاتار متوجّه آن صوب شدند و حكم فرمود كه « هيچ‌كس از سپاه من پيش از آنكه مهمّ ياغى صورت نگيرد ، او دست به اولجه « 6 » گرفتن دراز نكند كه بعد از شكست همه اولجه‌ها را يك جا جمع آورده به راستى قسمت خواهيم كرد . » و در اثناى جنگ چند كس ، مثل : آلتان پسر قوتله قاآن « 7 » و قوچر پسر نكون تاييشى « 8 » و داريتى اوتچگين ( عمّ چنگيز خان ) سخن چنگيز خان را منظور نداشته شروع در اولجه گرفتن كردند . چون اين خبر به چنگيز خان رسيد بسيار آزرده‌خاطر شده قوبيلاى و جبه ( هردو ) را فرستاد تا اولجه‌هاى ايشان را گرفته به حضور چنگيز خان آوردند . و ايشان از اين رهگذر از چنگيز خان رنجيده ، شروع در نفاق ميانهء چنگيز خان و اونگ خان كرده كار به جايى رسانيدند كه در جنگ اونگ با چنگيز خان از قبل اونگ خان به قتل رسيدند .\r\nو در همين سال برادر پادشاه نايمان ، بويروق خان و پادشاه مرگيت ، توقتا بيكى و اوقوچو بهادر و پادشاه اويرات ، قوتوقه بيكى اتّفاق نموده با لشكرى فراوان به جنگ چنگيز خان متوجّه شدند . بعد از تلاقى فريقين اكثر آن جماعت به قتل رسيدند و بقيّة السّيف متفرّق شده هر كدام به جانبى رفتند . چنگيز خان به‌اتّفاق اونگ خان آن زمستان در موضعى كه او را ابجيه كوتگر « 9 » گويند - و در قديم الايّام آن موضع قشلاق قوم قنقرات بود - به سر بردند . در آن قشلاق چنگيز خان دختر اونگ خان ، چاوور بيكى را از جهت جوچى خان مىخواست ، و اونگ خان ، دختر چنگيز خان ( قوجين بيكى ) را جهت پسر خود سنگون « 10 » . اتّفاقا آن كار از پيش نرفت . و ميانهء چنگيز خان و اونگ خان رنجش به‌هم رسيد .\r\nو در اين وقت جاموقه - كه هميشه در باطن با چنگيز خان نفاق داشت - فرصت يافته [ 196 ب 
  ] پيش سنگون ، پسر اونگ خان ، رفت و گفت : « آقاى من چنگيز خان را با تايانگ\r\n\r\n\r\n","description":"","footnote":"\r\n( 1 ) . كنگاچ : كنگاش فارسى است به معنى صلاح و مصلحت و مشورت كردن .\r\n( 2 ) . متن : مددى قورقان .\r\n( 3 ) . متن : بوقاىئيل .\r\n( 4 ) . متن : القوى سلحبوت .\r\n( 5 ) . متن : ايلچى تاتار .\r\n( 6 ) . اولجه گرفتن : غنيمت گرفتن .\r\n( 7 ) . متن : كون ؟ ؟ ؟ باسى .\r\n( 8 ) . متن : قوتله قاآن . پيداست كه مؤلّف اسامى پدران اين دو شخص را سهوا جابجا كرده است .\r\n( 9 ) . متن : لحيه كوبكر .\r\n( 10 ) . متن : سگول .\r\n","page_name":" 3561 ","page_number":593},
  {"content":"\r\n\r\nخان كه دشمن شماست زبان يكى است و هميشه ميانه ايشان ايلچى آمدوشد مىدارد ، و عن‌قريب است كه به‌اتّفاق او ملك را از دست شما مىگيرد . » سنگون سخن جاموقه را باور كرده در مقام گرفتن چنگيز خان شد و در اين باب كس پيش پدر خود فرستاده او را به سخن جاموقه اطّلاع داد . اونگ خان در جواب پسر گفت كه « سخن جاموقه را اعتبار نشايد ؛ چه ، او مردى حاسد است و صاحب غرض . چنگيز خان نه آن‌چنان ما را به مال و سر دستگيرى نموده كه با او بدى توان انديشيد . » القصّه ، هرچند اونگ خان در اين باب مبالغه مىكرد سنگون در باب گرفتن او مبالغه مىداشت ، تا آنكه اكثر امراى پدر را با خود متّفق ساخته و پدر را نيز از راه برد . و در اين اثنا ، پنهانى كسان فرستاد و علفزار چنگيز خان را بالتّمام بسوخت . چنگيز خان هرچند تأمّل كرد نيافت كه آن كار كيست .\r\nدر اين ايّام سنگون با چنگيز خان آن‌چنان آميزش داشت كه در وقت كوچ كردن و فرود آمدن لشكر ايشان با يكديگر فرود مىآمدند . و غرض سنگون از اين آميزش لشكرها آن بود كه شايد فرصت يافته بر وى دست يابد . اتّفاقا چون طالع چنگيز خان قوى بود و دولت او روى در اقبال داشت ، به‌واسطهء سوختن علفزار ، چنگيز خان دور تر از اردوى سنگون فرود آمد . در اين حال اونگ خان با امراى خود مشورت كرده به آن قرار داد كه حيله در گرفتن چنگيز خان آن است كه چون قبل از اين او دخترى از ما مىخواست و ما قبول آن نكرديم ، اكنون كس پيش او بايد فرستاد كه « ما دختر به تو مىدهيم و نمىخواهيم كه خاطر تو از ما رنجش داشته باشد . » و به بهانهء طوى چون وى حاضر شود او را دستگير بايد نمود .\r\nبنابراين اونگ خان بوكاؤل خود را كه به زبان مغولى او را « قيچات » « 1 » مىگويند پيش چنگيز خان فرستاده پيغام داد كه « چون خاطر تو به‌واسطهء خواستگارى دختر غبار گرفته ، پيش ما رنجش‌خاطر تو امرى عظيم است . اكنون قرار به آن داديم كه هرنوعى كه صلاح تو باشد در آن باب به تقديم رسانيده شود . »\r\nو چون قيچات پيغام اونگ خان را به چنگيز خان رسانيد ، چنگيز خان بسيار خوشحال شد و با معدودى چند سوار شده روانهء اردوى اونگ خان شد ، و در راه به خانهء منگليك ايچيگه « 2 » ( از قوم قونگقتان ) فرود آمده با وى در اين باب كنگاچ كرد . ايچيگه صلاح در رفتن چنگيز خان نديد . بنابراين ، چنگيز خان به صوابديد منگليك ايچيگه ترك آن عزيمت نموده در جواب اونگ خان فرستاد كه « الحال چهارپايان ما لاغرند ، اينها را فربه كرده ، متوجّه آن صوب خواهيم شد . » و چون فرستادهء اونگ خان مراجعت نمود ، چنگيز خان سوار شده به\r\n\r\n\r\n","description":"","footnote":"\r\n( 1 ) . متن : قيچاق . پيغام اونگ به چنگيز خان را بوقداى قيچات رسانيد .\r\n( 2 ) . متن : منكلبك ايجكه .\r\n","page_name":" 3562 ","page_number":594},
  {"content":"\r\n\r\nاردوى خود رفت ، امّا از حقيقت كار مطلقا آگاهى نداشت .\r\nو چون اين انديشهء اونگ خان پيش نرفت ، به‌اتّفاق سنگون قرار به آن داد كه غافل بر سر چنگيز خان رفته او را ضايع سازند . امّا چون بخت او بيدار بود و دولت او مقبل ، اين حكايت را شب يكى از امراى اونگ خان كه نام او چاران « 1 » بود با خاتون خود مىگفت به اين طريق كه « كاشكى انديشه و خيال اونگ را كس [ ى 
  ] به چنگيز خان مىرسانيد و نيكويى بسيار مىيافت . » خاتون گفت : « خاموش باش و اين‌چنين سخنان را بر زبان ميار كه مبادا كسى بشنود . » اتفاقا در اين وقت قيشليق نام ، گلّه‌بان چاران ، با يك نفر ديگر ، كه باداى نام داشت ، شير از براى چاران آورده بودند و در عقب خرگاه اين حكايت مىشنيدند و نارين كهن « 2 » ، پسر چاران بيرون خرگاه ايستاده تير را سوهان مىكرد . چون اين سخن از پدر شنيد ، فرياد برآورد كه « چه سخنان است كه اظهار مىكنيد . » قيشليق و باداى چون بر حقيقت حال آگاه شدند ، فى الحال از آنجا روى به اردوى چنگيز خان نهادند و او را بر حقيقت حال مطّلع گردانيدند .\r\nو چون [ چنگيز خان 
  ] بر حقيقت حال اطّلاع يافت ، فى الحال به مشورت قراچارنويان همان شب خيمه‌ها را به‌جا گذاشته با تمام توابع و لواحق خود به دامنه كوه در موضعى كه به آرال « 3 » اشتهار دارد رفته توقّف نمود و منتظر مىبود كه تا از پرده چه آيد برون . اتّفاقا مقارن آن حال كه چنگيز خان رود ، اونگ خان با لشكرى گران به خيمه‌گاه ايشان رسيده بود كه آتشى بسيار كرده‌اند - و آن آتش به فرمودهء چنگيز خان بود . اونگ خان به مجرّد رسيدن فرمود كه خيمه‌هاى ايشان را تيرباران كردند . چون از خيمه‌ها مطلقا آواز برنيامد ، معلوم شد كه چنگيز خان در اينجا نيست . بنابراين ، اونگ خان بسيار منفعل شده بر عقب چنگيز خان روان شد . قراول چنگيز خان خبر رسانيد كه « اينك اونگ خان مىرسد . »\r\nو چون اونگ خان در پيش كوه مؤاوندور « 4 » در موضعى كه هولان بورقات « 5 » ، يعنى [ 197 الف 
  ] [ موضعى كه چوب 
  ] بيد سرخ مىباشد رسيد ، نوكران و ايلچيان نويان ، كه اسبان به گلّه برده بودند ، ايشان را ديده خبر به چنگيز خان رسانيدند . چون چنگيز خان پيش از آن مستعد شده ، امّا بنابر آنكه لشكر او بسيار نسبت به سپاه اونگ خان كم بود ، در خاطر خود بسيار متحيّر مانده بود . بنابراين ، با كهتى نويان و قويلدار ساچان « 6 » در باب جنگ اونگ خان يا از پيش بيرون رفتن مشورت كرد . كهتى نويان تازيانه بر يال اسب مىماليد و از بسيارى فكر هيچ جوابى\r\n\r\n\r\n","description":"","footnote":"\r\n( 1 ) . جامع التواريخ : يكه‌چاران .\r\n( 2 ) . متن : بارى كهن .\r\n( 3 ) . متن : ازل .\r\n( 4 ) . متن : كوه سوادند !\r\n( 5 ) . متن : هولانى بوقات .\r\n( 6 ) . اين دو ، يكى از قوم اورؤت و ديگرى از قوم منگقوت ، كه خويش يكديگر نيز بودند ، آن زمان كه قبيله‌شان از چنگيز خان دل بريدند و او را ترك گفتند ، ايشان همچنان بر پيمان خود ماندند و در خدمت خان مغول ماندند .\r\n","page_name":" 3563 ","page_number":595},
  {"content":"\r\n\r\nمشخّص نمىگفت . قويلدار ساچان گفت كه « اى خان ، من مىدوانم . و بر آن پشته كه پس پشت ياغى است [ و نام آن كويتان 
  ] ، توق « 1 » خود بر زمين فرود مىآورم و مردى خود مىنمايم . « 2 » اگر بميريم ، خان ، فرزندان مرا انده « 3 » داند . » « 4 » القصّه ، قويلدار ساچان اين حرف بگفت و با توق بر بالاى آن پشته آمد و چنگيز خان توكّل بر حق سبحانه تعالى كرده با آن اندك جماعت بر اونگ خان حمله آورد .\r\nاتّفاقا ، در حملهء اوّل قوم جيرقين « 5 » - كه بهترين لشكر اونگ خان [ و از اقوام كرايت 
  ] بودند - روى گردانيده شروع در گريختن كردند . سپاه چنگيز خان مانند شيران گرسنه در عقب ايشان درآمده شروع در كشتن كرده كار به جايى رسانيدند كه ترغاقان « 6 » و كزيكتانان « 7 » خود را به اونگ خان رسانده مىخواستند كه كار او بسازند كه پسر اونگ خان ، سنگون حمله آورده ميانهء ايشان و پدر حايل شد ، و تيرى كه ايشان به قصد اونگ برآورده بودند نصيب سنگون شد .\r\nو چون سنگون تير بر روى خورد ، صولت لشكر اونگ خان شكست . و چون شب در ميان آمد ، چنگيز خان به جانب چشمهء بالجونه « 8 » - كه چندان آب نداشت - رفت . در آن چشمه مردم چنگيز خان گل را مىفشردند و آب گل مىخوردند . و در آن چشمه چنگيز خان به مشورت قراچارنويان فرمود كه نام جميع آن مردمى كه جنگ اونگ خان همراه بودند در دفتر ثبت نموده هريكى را منصبى معين كنند . و در آنجا آن دو كودك گلّه‌بان را كه عبارت از قيشليق و باداى باشند لقب « ترخانى » ارزانى فرمود . و ترخان آن كسى را گويند كه از همهء مؤنت‌ها ايمن و معاف بود و در هر لشكرى كه باشد حصّه‌اى از غنيمت او نگيرند و اولجهء او را بر وى مسلّم دارند ، و هرگاه كه خواهد ، [ به 
  ] درگاه بىاذن و دستورى درآيد ، و تا نه گناه [ ى 
  ] از طايفهء برقانيان صادر نشود از وى نپرسند . و فرمود كه نه بطن از نژاد ايشان از ساير تكاليف ايمن باشند .\r\n خردمند نيك‌اختر آن دو پسر * كه دادند از مكر دشمن خبر\r\nچنين داد فرمان كه تا نه نژاد * هر آن‌كس كه از تخم ايشان بزاد\r\nگناهانشان را ببخشند ابناى ما * كزين پس نشينند بر جاى ما \r\nو ترخانيان كه اين زمان هستند از نسل ايشان‌اند .\r\nالقصّه ، چون چنگيز خان در آن سرچشمه هريكى از ملازمان خود را كه در كنار آن كوهى بزرگ واقع است و اكثر اوقات طغاچار در آنجا مىبوده فرود آمده سان سپاه خود را ملاحظه\r\n\r\n\r\n","description":"","footnote":"\r\n( 1 ) . توق : در منابع فارسى به‌صورت توغ ، طوغ آمده است به معنى علامت و نشان .\r\n( 2 ) . متن : روى خود مىنمايم .\r\n( 3 ) . انده : يا اند ، لغت مغولى است به معنى دوست و رفيق .\r\n( 4 ) . م : فرزندان مرا پايدار دارد .\r\n( 5 ) . متن : جوقين .\r\n( 6 ) . متن : برقاقان .\r\n( 7 ) . متن : كرمك بايان .\r\n( 8 ) . متن ، ماتحبوه ؟ ؟ ؟ .\r\n","page_name":" 3564 ","page_number":596},
  {"content":"\r\n\r\nنمود مجموع چهار هزار و ششصد نفر بودند . از آنجا كوچ كرده متوجّه رودخانهء قالقا « 1 » شدند ، و از آنجا لشكر خود را به دو قسم ساخت و هزار و سيصد نفر با چنگيز خان از يك جانب رودخانه و دو هزار و سيصد نفر با قوم اورؤت منگقوت از جانب ديگر روانه شدند . و چون به حدود منازل ترگه امل ، از امراى قوم قنقرات ، رسيدند ، چنگيز خان كس پيش او فرستاده پيغام داد كه « ما پيش از اين انده‌قدا بوده‌ايم . اكنون اگر ايل شوند ما نيز دوست ايشان شويم ، و اگر خصومت و نزاع كنند ما نيز نزاع و خصومت كنيم . » و ايشان در جواب سخنان ، خوش گفته ، ايل شدند .\r\nبعد از آن چنگيز خان از موضع رودخانهء تورقان شخصى را كه نام او ارقى جيون « 2 » بود به ايلچيگرى نزد اونگ خان فرستاده او را از يورت و مقام خود خبردار گردانيد و آن امداد و سعيى كه در حقّ او كرده بود به ياد آورد . چون ارقى جيون پيغام چنگيز خان رسانيد ، اونگ گفت : « آنچه چنگيز خان مىگويد همه حقّ است ، امّا جواب او پسرم داند سنگون . » و سنگون شروع در درشتى كرد و گفت كه « اين كار به‌واسطهء آن به اينجا رسيده كه چنگيز خان با ما بىادبانه سلوك مىكرد . مرا انده نمىگفت ، بلكه هميشه مرا توقتو آبوه « 3 » مىخواند و پدرم را نيز خان نمىگفت ، بلكه هميشه او را كيديشى ابوگان « 4 » مىگفت . اكنون چون كار به اينجا رسيد ميانهء ما و چنگيز خان غير از جنگ كار ديگرى نمانده . اگر او بر ما فيروز آيد الوس ما ارزان او باشد ، و اگر ما غالب آييم الوس او از آن ما . »\r\nو چون اين جواب ايلچى به چنگيز خان رسيد ، وى نيز در مقام تهيّهء جنگ شده سپاه خود را مستعد مىساخت كه در اين اثنا ، جوچى قسار ، كه از چنگيز خان جدا شده بود ، آمد و زن و فرزندان او را در موضع قراؤن جيدون « 5 » ، لشكر اونگ خان ، گرفته پيش اونگ خان بردند ، و جوچى قسار خود به هزار فلاكت گريخته پيش چنگيز خان آمد . و چون چنگيز خان [ 179 ب 
  ] بر احوال جوچى قسار اطّلاع يافت بسيار حميّت و غيرت در وى اثر كرد . بنابراين ، در همين سال يعنى پانصد و هشتاد و نهم « 6 » از رحلت خير البشر درصدد آن شد كه با اونگ خان بار ديگر جنگ كند ، و در آن باب فكر و انديشه فرمود تا آنكه رأيش بر آن قرار گرفت كه دو نفر از نوكران جوچى قسار را كه نام يكى قاليؤدار و نام ديگرى چاورغان بود از زبان جوچى قسار پيش اونگ خان فرستاد و ايشان را تعليم كرد كه به وى بگويند كه ما را جوچى قسار فرستاده مىگويد كه « دل من از اماى « 7 » خود ، يعنى چنگيز خان ، سير شده و خشم او را كه تواند ديدن ؟ و هرچند راه خلاصى مىيابم ميسّر نيست . اكنون شنيده‌ام كه زن و فرزند من پيش خان پدر من\r\n\r\n\r\n","description":"","footnote":"\r\n( 1 ) . متن : قلان .\r\n( 2 ) . متن : اوارقىجون .\r\n( 3 ) . متن : بتوبتوه بو .\r\n( 4 ) . متن : كنديش ابو كان .\r\n( 5 ) . متن : قراوان سندون .\r\n( 6 ) . م : سال پانصد و نود .\r\n( 7 ) . اماء : جمع امه به معنى پرستار است . اينجا مراد سرپرست و پدر است .\r\n","page_name":" 3565 ","page_number":597},
  {"content":"\r\n\r\nاست . و مدتى است كه خانهء من از خاشاك و علف ، و بالين من از كلوخ و سنگ است . اكنون اعتماد بر كرم خان - كه به جاى پدر من است - كرده اين دو كس را به خدمت فرستادم . اميد كه عنايت فرموده قوم و زن و فرزند مرا بفرستيد ، تا چون من به خانمان و ايل مطيع شده ، به دل درست و اعتقاد راست به ملازمت ايشان رسم . »\r\nچون اونگ خان از ايلچيان جوچى اين سخنان شنيد ، و حال آنكه آنها از ديرگاه با يكديگر مخصوص بودند ، سخنان ايشان را راست پنداشت و ايشان را به اعزاز و اكرام بازگردانيده يكى از مخصوصان خود را ، اترگان « 1 » نام ، همراه ايلچى جوچى فرستاد و از براى سوگند قدرى خون در شاخى كه جهت سريشم گداختن نگاه دارند كرده به دست ايشان فرستاد ؛ چه ، عادت مغول آن است كه با همديگر سوگند به خون خورند .\r\nالقصّه ، ايشان هرسه به‌اتفاق روانه شدند و چنگيز خان نيز از آن جانب بر عقب ايلچيان مستعدّ شده روى به اردوى اونگ خان مىآمد كه ناگاه در اثناى راه از همه پيشتر چشم قاليؤدار بر توق چنگيز خان افتاد و از ترس آنكه مبادا اترگان توق چنگيز خان را بشناسد و به جانب اونگ خان بازگشته خبر رساند ؛ چه اسب او بسيار دونده بود به نوعى كه اسبان اين دو كس به او نمىتوانستند رسيد ، بالضّروره قاليؤدار به بهانهء آنكه در پاى اسب او سنگ فرورفته ، از اسب خود فرود آمد و اترگان ، ملازم اونگ خان ، را گفت كه « تو پايين بيا و پاى اسب مرا بگير تا من سنگ از وى بيرون آورم . » اترگان خالى الذهن فى الحال از اسب فرود آمده پاى [ اسب 
  ] قاليؤدار را گرفت . و قاليؤدار به گره‌گشايى او را پاك مىكرد و در آن باب حيل مىورزيد كه به يك ناگاه چنگيز خان رسيد و اترگان را گرفته با شاخ خون پيش جوچى فرستاد و خود همان دو ايلچى قاليؤدار و چاورغان را پيش انداخته روى به اردوى اونگ خان نهاد و آن‌چنان بر سر وى رسيد كه او را مطلقا خبر نبود .\r\nالقصّه اين نوبت نيز ميانهء ايشان جنگ شد و بعد از ساعتى سپاه اونگ خان طاقت مقاومت نياورده روى به گريز نهادند . اونگ با پسرش و معدودى چند به ولايت نايمان افتادند و در حدود آن ولايت دو امير از امراى تايانگ خان ، كه يكى قورى سؤباجو « 2 » و ديگرى را تاتيك شال « 3 » گفتندى ، به رسم قراولى فرود آمده بودند كه اونگ خان و پسرش به آنجا رسيدند . و آن جماعت فى الحال ايشان را دستگير نموده اونگ خان را به قتل [ رسانيدند 
  ] و پسرش ، سنگون ، گريخته به جانب ختن و كاشغر رفت « 4 » و در موضعى كه به كوشان ساركاشمه « 5 » اشتهار\r\n\r\n\r\n","description":"","footnote":"\r\n( 1 ) . ق : تركان ؛ م : ابتركان ؛ ش : ابتر خان .\r\n( 2 ) . متن : قورى ساحدو .\r\n( 3 ) . متن : باتنك شال .\r\n( 4 ) . در منابع مغولى آمده كه سنگون پس از عبور از ديهى به نام ايشيق بلغسون به ولايت بورى تبّت ( ولايت تبّت ) رفت .\r\n( 5 ) . متن : كوشابر حار كاشه .\r\n","page_name":" 3566 ","page_number":598},
  {"content":"\r\n\r\nدارد ، يكى از امراى [ قوم 
  ] قليچ‌قرا ، كه او را قراتا گفتندى ، گرفته و به قتل رسانيده و فرزند او را نزد چنگيز خان فرستاده اظهار ايلى و اطاعت نمودند ، و [ بدين‌وسيله 
  ] سلطنت از قوم كرايت منقطع شد .\r\nو در بعضى از تواريخ مسطور است كه قاتلان اونگ خان چون سر او را پيش تايانگ « 1 » خان آوردند وى بر ايشان اعتراض كرد كه « چرا چنين پادشاه بزرگ پير را به قتل رسانيديد ؟\r\nچرا او را زنده پيش من نياورديد ؟ » بعد از آن فرمود كه سر او را در نقره گرفته و مدتى حرمت آن مىداشت و او را بر تخت پهلوى خويش مىنهاد . گويند - و العهدة على الرّاوى - كه روزى با آن سر گفت كه سخن بگوى . آن سر زبان بيرون كرد . امراى تايانگ خان از مشاهدهء آن حال بسيار ترسيده با يكديگر گفتند كه محلّ زوال ملك تايانگ خان نيز رسيد .\r\nو بعد از كشته شدن اونگ خان و پسرش ، اكثر امراى بزرگ او كه با چنگيز خان سابقهء معرفت و حقوق آشنايى داشتند ، به ملازمت او رسيده در بندگى او به مراتب ارجمند سرافراز گشتند . از آن جمله يكى حرى ؟ ؟ ؟ « 2 » بهادر بود . و معنى اين لفظ ميوهء سرخ [ است 
  ] . و اين امير در وقتى كه جاموقه سخنان سبك در حقّ چنگيز خان گفتى بسيار بر وى انكار كرد و او را مانع آمدى . و ديگر امير كوتيمورد ، كه از امراى بزرگ اونگ خان بود ؛ به حيثيتى كه در مجلس او مقدّم بر چنگيز خان نشستى و با چنگيز خان بسيار دوستى ورزيدى و در مهمات او سعى فراوان مبذول داشتى .\r\nالقصّه ، چون اين [ 198 الف 
  ] امرا به ملازمت چنگيز خان آمدند ، چنگيز خان حقوق سابق را مرعى داشته ايشان را نهايت رعايت فرمود . خصوصا امير كوتيمورد را كه پير منحنى قامت بود . و اين امير كوتيمورد خواتين بسيار داشت ، امّا از آن ميان يكى از همه دوست‌تر داشتى .\r\nاتّفاقا در اين وقت كه اينها نزد چنگيز خان مىبودند ، خبر رسيد كه سنگون ، پسر اونگ خان ، در ولايت قرقيز باز قوّت گرفته . امير كوتيمورد به مجرّد شنيدن اين سخن زن و فرزند خود را در اردوى چنگيز خان آورده روى در ولايت قرقيز نهاد . و چون به آنجا رفت از سنگون اثر و علامتى نبود . بندگان پير شكسته قامت سرگردان و حيران بماند . چنگيز خان بعد از گريختن او آن زن محبوبش را به يكى از امراى خود كه او را بولوى حربى گفتندى داد كه از قوم كوتيمورد بوده . و او نيز خواتين بسيار داشت . و چون اين خاتون به خانهء امير بولوى رفت ، وى تمام زن‌ها را ترك داده و با اين خاتون به سر مىبرد .\r\nو امير كوتيمورد بعد از سرگردانى بسيار چاره غير از آن نديد كه باز به بندگى چنگيز خان\r\n\r\n\r\n","description":"","footnote":"\r\n( 1 ) . متن : بابايك .\r\n( 2 ) . اين نام به همين صورت و بدون نقطه‌گذارى آمده است كه شناخته نشد .\r\n","page_name":" 3567 ","page_number":599},
  {"content":"\r\n\r\nآمده تا او را متعرّض نشود . چون به آنجا رسيد [ چنگيز خان 
  ] گفت : « اين پير منحنى را چه توان گفت ؟ » بنابراين ، گناه او را بخشيد و باز به عنايت پادشاهانه او را سرافراز نمود . و چون از باس چنگيز خان امان يافت دلير شده نزد او آمده و زانو زده عرضه داشت نمود كه « چون جان گناهكارم را بخشيدى ، اگر خاتونى كه محبوب من مىبود نيز به من به سيور غاميشى فرمايى از غايت عنايت بىغايت و لطف بىنهايت دور نخواهد بود . » چنگيز خان به مولوى حربى گفت :\r\n« چه مىگويى آن خاتون را بازمىگذارى ؟ » مولوى حربى چون خاطر چنگيز خان را مايل آن ديد كه زن او را بازدهد ، به عرض رسانيد كه « هرچند من نيز اين خاتون را بسيار دوست مىدارم ، ليكن از فرمان چاره‌اى ندارم . » پس آنخاتون را باز به امير كوتيمورد داد و از آن خاتون پرسيدند كه « اين اميران چندين خواتين دارند ، چگونه است كه هركه تو را مىشناسد از همه تو را دوست [ تر 
  ] مىدارد . » وى در جواب گفت كه « همهء زنان را اندام به‌هم نزديك است ، امّا چون مرد حاكم و قادر است و زن محكوم ، بايد كه تفحّص نمايد كه شوهر را چه‌چيز خوش مىآيد به آن طريق عمل كند و بر خلاف رضاى شوهر نرود و ميل خاطر او را بر ميل خاطر خود مقدّم دارد . چون چنين كند البتّه شوهر او را بر همهء زنان عزيز و مكرّم دارد .\r\n\r\n","description":"","footnote":"","page_name":" 3568 ","page_number":600},
  {"content":"\r\n\r\n\r\nذكر وقايع سال پانصد و نودم « 1 » از رحلت خير البشر « 2 »\r\nاز جمله وقايع اين سال آنكه در ماه جمادى الآخر كه ابتداى سال قوىييل بود تايانگ خان ، پادشاه نايمان ، يكى از مخصوصان خود جوقونان « 3 » نام را به رسم ايلچيگرى نزد پادشاه انگقوت « 4 » الاقوش تيگين قورى « 5 » ، فرستاد و پيغام داد كه « چنين شنيده شد كه در آن حدود پادشاهى به نويى پيدا آمده - و غرض او چنگيز خان بود - و ما در آسمان مىدانيم كه ما و آفتاب دواند ، ليكن در زمين [ چگونه 
  ] دو پادشاه در ملكى باشند ؟ تو دست راست من باش و امداد كن تا كيش ؛ يعنى منصب سلطنت او ، بستانيم . » الاقوش چون اين پيغام شنيد ، يكى از مخصوصان خود توربيداش « 6 » نام را نزد چنگيز خان فرستاده حقيقت حال را اعلام و از دل و جان در سلك مطيعان چنگيز خان منتظم گشت .\r\nو چون چنگيز خان بر اين حال اطّلاع يافت در ابتداى اين سال لشكرى آراسته ، متوجّه حرب تايانگ خان شد . چون به موضع تمگه ين تولكينچؤت « 7 » رسيد ، امراى خود را جمع كرده در باب جنگ تايانگ خان مشورت نمود . امرا بالاتفاق گفتند كه « اسبان ما لاغرند ، آنها را فربه كرده متوجّه او شويم . » اوتچگين نويان ( عموى چنگيز خان ) گفت : « اى نوكران ! لاغرى اسب را چه بهانه مىسازيد ؟ مناسب دولت آن است كه پيش از آنكه خصم متوجّه ما شود ما به او جنگ رويم كه پيشدستى موجب هيبت خصمان مىباشد . » چنگيز خان را اين سخن بسيار خوش آمد . فى الحال به عزم جنگ او سوار شده به موضعى رفت كه آن را كلتكاى گفتند .\r\n\r\n\r\n","description":"","footnote":"\r\n( 1 ) . م : پانصد و نود و يكم .\r\n( 2 ) . ق : عليه و آله التحية من الملك الاكبر .\r\n( 3 ) . متن : حرماقان .\r\n( 4 ) . متن : انكقرت .\r\n( 5 ) . متن : لافوس كلين غورى . روضة الصفا : اولاقوش تگين .\r\n( 6 ) . م : قوربيداش ؛ ش : بوربيداش .\r\n( 7 ) . متن : عكه بدى لولكر جوت .\r\n","page_name":" 3569 ","page_number":601},
  {"content":"\r\n\r\nاتّفاقا در اين وقت ميانهء ايشان جنگ واقع شد ، تا آنكه در همين سال وقت پاييز رسيد و چنگيز خان باز لشكرها جمع آورده متوجّه جنگ تايانگ خان شد . تايانگ خان از پيش خود قوبيلاى و جبه را جهت تاختن به منقلاى فرستاد و خود در رودخانه آلتاى به حدود ولايت قنگقاى رسيده بود كه از امراى اونگ خان ، جمعى كه از معركه گريخته بودند مثل : الين تاييشى ، كه از امراى كرايت ، و توقتا ، پادشاه مرگيت به او پيوسته ، در اثناى [ حرب 
  ] اسبى خنگ زين باز بر شكم انداخته ، از لشكر چنگيز خان گريخته به اردوى تايانگ خان درآمد .\r\nچون تايانگ خان اسب لاغر را ديد ، با امراى خود از روى كنگاچ گفت كه « اسبان مغول بسيار لاغرند و الاغان ما فربه . صواب در آن است كه ما بازپس نشينيم كه ايشان از پى ما درآيند و اسبان ايشان ضعيف‌تر شوند و از آن ما براق گردند و بعد از آن از روى استظهار بايستيم [ 198 ب 
  ] و با ايشان جنگ كنيم . »\r\nچون تايانگ اين سخن بگفت اكثر امرا پسنديده داشتند مگر يكى از امراى او كه ممتاز بود و هميشه سخنان گستاخانه ، تايانگ را مىگفت و او را امير قورى سوباجو گفتندى . او در جواب تايانگ گفت كه « پدر تو اينانچ [ قاآن 
  ] « 1 » هرگز پس پشت [ خود 
  ] و كفل اسب به هيچ دشمن ننموده . تو را ميل عشرت خواتين از جنگ و ابقاى نام و ننگ بازمىدارد . و چون چنين است گورباسو خاتون - يعنى خاتونى را كه دوست مىدارى - بايستى همراه آورد » شعر :\r\n ترا دل به خاتون گرايد همى * ز تو بوى مردى نيايد همى \r\nالقصّه ، تايانگ خان چون اين سخن درشت شنيد نايرهء غضب و حميت او اشتعال يافت و بىتوقّف روى به جنگ چنگيز خان نهاد . چنگيز خان نيز لشكر خود را آراسته قول را به برادر خويش ، جوچى قسار ، يا به پسر خود جوچى - على اختلاف الروايتين - سپرده و جوانغار و برانغار لشكر آراسته دربرابر لشكر تايانگ برآمد . جاموقه ساچان را كه مادهء فتنه و فساد بود چون نظر بر آراستگى سپاه چنگيز خان افتاد ، با نوكران خود گفت : « اى ياران ! شما را معلوم باشد كه ترتيب و ياساميشى « 2 » تموچين - يعنى چنگيز خان - را آن‌چنان مىبينم كه يك تن از اين معركه بيرون نخواهد بود . و بر تقديرى كه نايمان ظفر يابد ، ايشان جماعتىاند كه پيوسته پوست و پاچهء بز به ديگر نمىگذارند . از براى ايشان جنگ كردن از عقل بسى دور است .\r\nاكنون مصلحت آن است كه سر خويش گيريم و راه گريز در پيش . » اين سخن بگفت و از معركه روى بتافت .\r\n\r\n\r\n","description":"","footnote":"\r\n( 1 ) . متن : امانج .\r\n( 2 ) . ياساميشى اسم مصدر كلمهء « ياسا » ى مغولى است . رجوع شود به پاورقى 4 ، صفحهء 3544 كتاب .\r\n","page_name":" 3570 ","page_number":602},
  {"content":"\r\n\r\nچون صفوف جانبين به‌هم پيوستند ، چنگيز خان به نفس خود مانند شير ژيان و پيل دمان بر اطراف و جوانب حمله مىكرد و مبارز مىانداخت ، و از طلوع نيّر اعظم و عطيه بخش عرصهء عالم تا هنگام غروب آن آسيا در كارزار گردش بود و خلقى ، بىشمار در آن معركه هلاك شدند . آخر الأمر ، نسيم ظفر و نصرت بر پرچم علم چنگيز خان وزيد و نايمان روى به هزيمت آورده متفرّق شدند ، و تايانگ خان زخم‌هاى منكر از تير و شمشير خورده در كمر كوه بيفتاد .\r\nقورى سوباچو و چند امير ديگر كه با او مانده بودند ، هرچند سعى و كوشش نمودند كه او را از جاى برخيزانند تا در معركه ساعتى توقّف نمايد شايد كه كارى از پيش توانند برد ، به‌هيچ‌وجه از شدّت الم جراحت‌ها حركت نمىتوانست كرد ، تا آنكه قورى سوباچو سخنان غيرت‌انگيز بسيار گفت . آخر الأمر ، به آنجا رسيد كه گفت : « اى [ تايانگ خان 
  ] ! خاتونان تو ، خصوصا گورباسو خاتون ، خود را به جامه‌اى ملوّن آراسته و به زيور حلى و حلل خويش را مزيّن ساخته انتظار قدوم مسرّت‌لزوم تو دارد . بايد برخاست تا برويم . » تايانگ خان از شنيدن اين سخن نيز حركتى نكرد . قورى سوباچو با امرا گفت كه « اگر او را جان در تن و رمقى در بدن بودى ، از اين طعنه‌هاى زهرآلود حركت كردى ، امّا چه كند كه از تندباد قهر چنگيزخانى آن‌چنان از مركب افتاده كه بعد از اين پايش به ركاب مراد و دستش به عنان كامرانى نرسد .\r\nاكنون اى ياران ، صواب آن است كه پيش از آنكه ما مرگ ولىنعمت خود را مشاهده كنيم ، برويم و دربرابر او با دشمنانش جنگ كرده تا كشته شويم تا او مرگ ما را مشاهده نمايد و داند كه در مدّت عمر آنچه مىگفتيم همه از رهگذر دولتخواهى بود ، و اگرچه ظاهر درشت مىنمود . »\r\nبنابراين ، آن جماعت با يكديگر اتفاق كرده از كمر آن كوه فرود آمده و شروع در جنگ كردند . و هرچند چنگيز خان مىخواست كه ايشان را زنده به دست آورد ، ميسّر نشد ، تا آنكه همه در معركه جان بدادند . و چنگيز خان از حال ايشان تعجّب‌ها نمود و آن ثبات و وفادارى ايشان را بسيار پسنديده داشت و فرمود كه « هر پادشاهى كه چنين نوكران داشته باشد غير از آنكه به تقدير الهى دولت او روى به زوال داشته باشد ، هيچ‌كس برابر او نمىتواند ايستاد ، امّا چون دولت كسى روى به ادبار نهاد ، صد هزار مثل ايشان يك سر موى فايده نمىرساند . »\r\nو كوشلوك « 1 » ، پسر تايانگ خان ، گريخته پيش عمّ خود ، بويروق خان ، رفت و تايانگ خان در همان چند روز از الم آن زخم‌ها درگذشت ، و اكثر قبايل تاتار و سالجيؤت [ و دوربان و قتقين 
  ] چون جانى نداشتند به ايل چنگيز خان درآمدند و كمر اطاعت و انقياد او را در ميان بستند ، الّا قوم مرگيت كه به‌واسطهء بىطالعى قدم از دايرهء اطاعت پادشاه جهانگير بيرون نهاده به سزاى\r\n\r\n\r\n","description":"","footnote":"\r\n( 1 ) . متن : كوسوك . روضة الصفا : كوچلوك .\r\n","page_name":" 3571 ","page_number":603},
  {"content":"\r\n\r\nخود رسيدند ؛ چنانچه عن‌قريب احوال ايشان مذكور مىگردد .\r\nو در اثناى اين حالت نوكران جاموقه بر وى شوريده ، دست و گردن او را بسته به درگاه چنگيز خان آوردند . و آن پادشاه وفادار با خود انديشه كرد كه « چون اين جماعت با صاحب خود وفا نكردند و او را مقيّد نزد من آوردند ، به ديگرى نيز [ 199 الف 
  ] چگونه وفا توانند كرد ؟ » بنابراين ، فرمود كه اكثر آن جماعت را به سياست هرچه تمام‌تر به قتل رسانيدند ، و جاموقه را به برادرزادهء خود سپرد و فرمود كه بندبند او را از هم جدا ساخت . و جاموقه در آن حالت هيچ اضطراب نكرد و گفت كه « در خاطر چنان بود كه اگر توفيق رفيق گردد و سعادت مساعدت نمايد من تو را پاره‌پاره سازم . چون دولت شما را يارى كرد هيچ توقّف مكنيد و مرا پاره سازيد . » بعد از آن مفاصل خود را به جلّادان مىنمود و مىگفت كه « از اين‌جا جدا كنيد . » و همچنين مىگفت تا آنكه روح از بدنش جدا شد . بعد از آن چنگيز خان كامياب و كامران به يورت اصلى خود مراجعت نمود و ايلچيان را به جميع قبايل فرستاده ايشان را به اطاعت و انقياد دعوت نمود . و هركه در ايلى او درآمد ، در سلك دولتخواهى او منتظم شده به انواع عنايات پادشاهانه سرافراز گرديد ، و هركه به‌واسطهء بىطالعى راه تمرّد و عصيان پيش گرفت ، به تازيانهء سياست آن‌چنان او را تأديب نمود كه دور و نزديك از وى عبرت گرفتند .\r\nو از جمله وقايع اين سال آنكه چنگيز خان به جنگ قوم مرگيت رفت و آنها را به‌واسطهء تمرّدى كه ورزيده بودند مطلقا مستأصل گردانيد . و اگرچه از روضة الصفا ظاهر مىشود كه اين واقعه از جمله وقايع سال آينده بود . على اىّ حال تفصيل اين مقال آنكه چون توقتاى بيكى با اقوام بسيار روى از معركهء تايانگ خان تافته ، پناه به قوم مرگيت « 1 » بردند ، و مقدّم آن قوم را داير ( طاير ) اوسون گفتندى ، و ايشان بر كنار آب تامرموران « 2 » فرود آمده بودند . و چون توقتاى بيكى به ايشان رسيد ، دايراوسون گفت : « مرا طاقت مقاومت چنگيز خان نيست . » اين را گفت و در ساعت دختر خود ، قولان خاتون ، را برداشته به خدمت چنگيز خان آمد . چنگيز خان او را اعزاز و اكرام نموده به الطاف پادشاهانه و عنايت خسروانه سرافراز گردانيد . بعد از آن داير اوسون به عرض رسانيد كه « جماعت ما را الاغ و چهارپايى نيست كه به ملازمت حضرت پادشاه توانند آمد . » چنگيز خان فرمود تا ايشان را بر صدها قسمت كردند و شحنه بر سر ايشان گماشته در اغروق‌ها بگذاشتند ، و خود روانهء يورت خود گشت . به مجرّد آنكه چنگيز خان به آن جانب روان شد ، ايشان ديگرباره ياغى شده آن اغروق‌ها را غارت كردند و جمعى كه\r\n\r\n\r\n","description":"","footnote":"\r\n( 1 ) . وى به شاخه‌اى از قوم مرگيت پناه برد كه آن را هزمرگيت گويند . - جامع التواريخ ، ج 1 ، ص 418 .\r\n( 2 ) . ق : نازموران ؛ م ، ش : نازصوران .\r\n","page_name":" 3572 ","page_number":604},
  {"content":"\r\n\r\nآنجا در اغروق‌ها مانده بودند ، آنچه ايشان گرفته بودند همه را بازگرفتند ، و مرگتيان گريخته رفتند . چنگيز خان چون بر حقيقت حال اطّلاع يافت به عزم استيصال و تأديب ايشان متوجّه آن صوب گرديد . از قبايل مرگيت قبيلهء اودويوت « 1 » را در قلعه [ اى 
  ] پيچيد ، كه آن را دايقال قورغان « 2 » گويند ، محاصره نموده به دست آورد و ديگر قبايل ايشان مثل قبيلهء مودان و قبيلهء توداقلين « 3 » و قبيلهء جيؤن « 4 » همه را دستگير نموده بازگشت .\r\nو توقتاى با پسران خود گريخته پيش برادر تايانگ ، بويروق « 5 » رفت و اقوام او از مرگيت و دايراوسون ، كه ديگرباره ياغى شده بودند ، در حدود رودخانهء سلنگه به قلعهء تايقال « 6 » درآمدند و آنجا مقام ساختند . چنگيز خان ، بورغول نويان « 7 » را و چيمباى « 8 » ، برادر چيلاؤغون بهادر ، « 9 » را با لشكر دست راست به دفع ايشان فرستاد و ايشان به آنجا رفته تمامى آن اقوام را از آن قلعه دستگير نموده به درگاه چنگيز خان آوردند .\r\nو از جمله وقايع اين سال آنكه سه پادشاه بود از پادشاهان فرنگ كه يكى را نام دوقس بنادقه « 10 » بود كه پيرى معمّر و هردو چشم از حليهء نور عاطل مانده بود ، و اسب او را به دست مىكشيدند . و دويم مركيس ( ماركيز ) افرنسيس « 11 » . سيم كنت افلند ، « 12 » كه در لشكر از آن هردو زياده بود . [ اين سه 
  ] با هم اتّفاق نموده به قصد گرفتن بيت المقدّس از دست مسلمانان متوجّه ديار اسلام گشتند . چون به نواحى قسطنطنيه رسيدند ، معلوم شد كه ميانهء سلاطين روم مخالفت و نزاع به جايى رسيده كه به اندك توجّه ولايت ايشان را توان گرفت . بنابراين ، اوّلا ترك عزيمت بيت المقدّس نموده شروع در محاصرهء قسطنطنيه كرده به اندك زمان آن را فتح نمودند و سه روز دست به قتل اهالى آن بلده دراز كرده ، خلايق بىشمار را به قتل رسانيدند . و در اين سه روز غير از آن جماعت كه در كنيسهء بزرگ قسطنطنيه - كه او را صوفيا « 13 » گفتندى - متحصّن شده بودند ، كسى را نگذاشتند . و روز چهارم متوجّه آن كنيسه شدند . چون اهالى كنيسه بر آن حال اطّلاع يافتند ، پريشان و مضطرب گشتند و چاره غير از آن نداشتند كه رهبانان و قسّيسان را بر آن داشتند كه انجيل را بر دست گرفته [ 199 ب 
  ] بيرون رفته ، شفاعت كنند ، شايد كه به حرمت انجيل فرنگان دست از قتل آنها بازدارند .\r\nالقصّه ، چون رهبانان و قسّيسان با كتاب انجيل بيرون آمدند فرنگان اوّلا ايشان را به قتل رسانيدند و بعد از آن به صوفيا درآمده تمامى مردم را به ضرب شمشير آبدار هلاك\r\n\r\n\r\n","description":"","footnote":"\r\n( 1 ) . متن : اودوقوت .\r\n( 2 ) . متن : وابقال غورقان .\r\n( 3 ) . متن : بوداقلين .\r\n( 4 ) . متن : جسون .\r\n( 5 ) . متن : توبروق .\r\n( 6 ) . متن : قورفه فنحان .\r\n( 7 ) . متن : بورقل نوريان .\r\n( 8 ) . متن : صمباى .\r\n( 9 ) . متن : جيلاوغان .\r\n( 10 ) . ق : دونس بنادقه .\r\n( 11 ) . متن : اقرينس .\r\n( 12 ) . متن : كند افكند .\r\n( 13 ) . متن : سوقيا .\r\n","page_name":" 3573 ","page_number":605},
  {"content":"\r\n\r\nگردانيدند . و چندان اموال از آن كنيسه به دست آوردند كه محاسب و هم از شمارهء آن عاجز بود .\r\nو چون ولايت روم به دست فرنگان آمد ، هرسه پادشاه از جهت قسطنطنيه قرعه انداختند كه به نام هركه بيايد قسطنطنيه از آن او باشد . اتّفاقا سه بار قرعه به نام كنت افلند آمده ، بنابراين ، قسطنطنيه را بر وى مسلّم داشته باقى ولايات را با يكديگر قسمت نمودند . روميان را غير از آن طرف خليج ، يعنى درياى قسطنطنيه ، جاى ديگر نماند . و بر آن ولايت يكى از ملوك روم ، كه او را شكرى « 1 » گفتندى مستولى شده بود .\r\nو در همين سال بعد از گرفتن قسطنطنيه متوجّه بلاد شام شده بلدهء عكا را محاصره نمودند ، و حوالى و نواحى آن بسى بلاد اهل اسلام را به تاخت و تاراج خراب كردند . از جانب اهل اسلام ملك عادل ، برادر صلاح الدّين با لشكرى جرّار متوجّه حرب و كارزار كفّار شده ميانهء ايشان محاربات بسيار روى نمود . آخر الأمر ، به مصالحهء يكديگر ، به اين طريق كه بعضى ولايات كنار دريا را ملك عادل به ايشان تسليم نمود ، از هم جدا شدند . « 2 »\r\nو از جمله وقايع اين سال آنكه ميانهء نور الدّين ، صاحب موصل و قطب الدّين محمّد بن عماد الدّين زنگى ، صاحب سنجار ، جنگ واقع شد ، و [ ملك 
  ] اشرف [ موسى 
  ] ، پسر ملك عادل ، صاحب حرّان ، در مقام امداد قطب الدّين محمّد شد . آخر الأمر ، مهمّ ميانهء ايشان به صلح انجاميد و خواهر نور الدّين اتابكيّه ، بنت عزّ الدّين مسعود بن مودود بن زنگى ، را در سلك ازدواج اشرف بن عادل درآوردند .\r\nو از جمله وقايع اين سال آنكه يكى از تجّار يمن ، كه او را محمود بن محمّد حميرى گفتندى ، بر بعضى از بلاد حضرموت ( از جمله مرباط و ظفّار ) غالب شد و مدّت نوزده سال در آن بلاد به استيلاء تمام حكومت نمود . « 3 »\r\nو هم در اين سال ملك ركن الدّين بن قلج ارسلان ، صاحب اكثر بلاد روم ، ما بين ملطيه و انطاكيه وفات يافت . او در شجاعت از ابناى زمان خود امتياز تمام داشت . او اعتقاد به حكما داشت ، لهذا در ولايت او فلاسفه را اعتبار و وقع تمامى بود و جمعى كثير از فضلا و فلاسفه در ملازمت وى مىبودند و رعايت‌ها مىيافتند . فوت [ ركن الدّين بن 
  ] قلج ارسلان را چنين آورده‌اند كه وى قبل از آنكه فوت شود ، به اندك زمان برادر خود را در انگوريه ( آنكاراى\r\n\r\n\r\n","description":"","footnote":"\r\n( 1 ) . الكامل : لكشرى .\r\n( 2 ) . بنابه گزارش ابن اثير ، ملك صالح جهت رسيدن به صلح علاوه‌بر اينكه « دمشق و توابع آن و هرچه از سرزمين شام در دست داشت به فرنگيان واگذاشت » از دريافت نيمى از درآمد صيدا و رمله نيز چشم‌پوشى كرد .\r\n( 3 ) . همو بود كه در سال 619 هجرى دو شهر مرباط و ظفّار را خراب كرد و به جاى آن دو ، در كنار دريا ، شهر جديدى بنا كرد كه آن را احمديه گويند . - ابن اثير .\r\n","page_name":" 3574 ","page_number":606},
  {"content":"\r\n\r\nحاليه ) محاصره نمود و كار بر وى به تنگ آورده بود . آخر الأمر ، جماعتى در ميان افتاده قرار به آن دادند كه انگوريه را برادرش به ركن الدّين « 1 » بدهد ، به‌شرط آنكه ركن الدّين بعضى از ولايات را بر وى مسلّم دارد . و چون اين معنى قرار يافت و انگوريه را متصرّف شد ، پنهانى جماعتى را فرستاد كه برادرش را با فرزندان به قتل رسانيدند . اتفاقا بعد از پنج روز از قتل ايشان ، بر وى قولنج مسلّط گشت كه در يك هفته به درد آن قولنج درگذشت .\r\nبعد از وى پسرش كه هنوز طفل بود ، مدّت يك سال به جاى پدر خود حكومت نمود .\r\nآخر الأمر ملك غياث الدّين كيخسرو ، عمّش ، ملك [ او 
  ] را متصرّف شد . و تفصيل احوال ملك غياث الدّين كيخسرو و گرفتن او ولايت از دست برادرزاده ، به اين نحو در تواريخ معتبره مسطور است كه غياث الدّين كيخسرو قبل از اين قونيه را داشت ، و ركن الدّين [ بن 
  ] قلج ارسلان بر سر او لشكر كشيد و او را از قونيه بيرون كرد . بنابراين ، ملك غياث الدّين كيخسرو به شام نزد ملك عادل رفت كه شايد به امداد و اعانت او باز ولايت خود را تواند گرفت . و چون پيش ملك عادل كار او پيش نرفت بالضّروره مأيوس شده به قسطنطنيه رفت و قيصر روم او را به اعزاز و اكرام تلقّى نموده ، و او در قسطنطنيه دختر يكى از امراى قيصر را خواستگارى نموده در آنجا بماند . تا آنكه در اين سال فرنگان قسطنطنيه را متصرّف شدند و ملك غياث الدّين در كار خود متحيّر بود و پيش پدرزن خود ، كه او در اعمال قسطنطنيه قلعه داشت ، رفت ، و او به ملك غياث الدّين گفت كه « اگر تو قناعت مىكنى آنچه حاصل اين قلعه است با يكديگر صرف مىكنيم تا ببينيم آخر كار ما به چه رسد . »\r\nملك غياث الدّين كيخسرو چند روزى در آن قلعه بماند ، تا آنكه برادرش ، قلج ارسلان ، فوت شد و پسرش ركن الدّين سليمان به جاى او قرار گرفت . اتّفاقا چون ركن الدّين سليمان طفل بود ، يكى از امراى پدرش كه قوم و قبيلهء بسيار داشت ، از متابعت آن طفل استنكاف ورزيده و گفت كه « باوجود آنكه ملك غياث الدّين كيخسرو صاحب ملك در حيات باشد ما چگونه [ 200 الف 
  ] متابعت اين طفل توانيم كرد . » بنابراين ، كس پيش ملك غياث الدّين فرستاده او را طلب داشت .\r\nو در ماه جمادى الأولى سال آينده ملك غياث الدّين به نواحى قونيه رسيد . و چون اين خبر به سپاه ركن الدّين سليمان رسيد ، غير از آن امير تمام مهيّا شده به جنگ ملك غياث الدّين برآمدند . و چون ملك غياث الدّين چندان لشكر نداشت ، بالضّروره طاقت مقاومت نياورده روى به گريز نهاد ؛ و از آمدن خود پشيمان شده متحيّر مانده بود كه كجا رود ، كه ناگاه اهالى\r\n\r\n\r\n","description":"","footnote":"\r\n( 1 ) . متن : قلج ارسلان .\r\n","page_name":" 3575 ","page_number":607},
  {"content":"\r\n\r\nبلدهء آقصرا ( آقسرا ) كه قصبهء كوچكى است به‌واسطهء آنكه از ظلم والى خود كه از قبل پسر قلج ارسلان بود به تنگ آمده آن والى را به قتل رسانيدند و همه بيرون آمده در مقام اطاعت و انقياد غياث الدّين كيخسرو شده او را به شهر آقصرا درآوردند .\r\nو چون اين خبر به اهالى قونيه رسيد و شمّه‌اى از عدل و شفقت بر رعيّت ملك غياث الدّين به آنها ظاهر شد ، ايشان نيز كس نزد او فرستاده اظهار اطاعت كردند . و ركن الدّين سليمان چون بر حقيقت حال اطّلاع يافت از ترس آنكه مبادا اهالى قونيه او را با متابعاتش گرفته به ملك غياث الدّين بسپارند ، از شهر بيرون شد و ملك غياث الدّين بىمنازع و مزاحم تمام ولايت را متصرّف شد و استقلال تمام يافت .\r\n\r\n","description":"","footnote":"","page_name":" 3576 ","page_number":608},
  {"content":"\r\n\r\n\r\nذكر وقايع سال پانصد و نود و يكم از رحلت خير البشر « 1 »\r\nدر ماه جمادى الآخر اين سال پادشاه جهانگير چنگيز خان ترتيب لشكرها نموده به قصد ولايت تنگقوت متوجّه آن صوب گرديد و در آن ولايت به قلعه‌اى رسيد كه آن را قلعهء ليبكى « 2 » گويند ، در استحكام از ساير قلاع آن ديار امتياز داشت . و چنگيز خان به عون و عنايت الهى به اندك زمان آن قلعه را گرفته فرمود تا او را آن‌چنان خراب كردند كه اثرى از وى باقى نماند . و از آنجا متوجّه شهر كلنكلوشى « 3 » - كه شهرى است در نهايت عظمت و بزرگى و سور محكم دارد - گشته ، آن شهر را نيز گرفته اكثر ولايت تنگقوت را تاخت و تاراج كرد و مظفّر و منصور به جانب يورت خود مراجعت نمود .\r\nو در اين سال خليفه ناصر باللّه عباسى پسر خود ، محمّد طاهر ، را از ولايت‌عهدى معزول ساخت ؛ بعد از آنكه مدّت هفت سال نام او را به ولايت‌عهدى بر منابر مىخواندند ، و پسر ديگر خود ، على نام ، را ولىعهد خود گردانيد . اتّفاقا بعد از اين قضيه به اندك روز ، علىّ بن نصار وفات يافت و محمّد طاهر ولىعهد شد .\r\nو هم در اين سال از بلاد گرجستان زكرى « 4 » نام ، حاكم گرجستان ، لشكرى عظيم به‌هم رسانيده متوجّه بلاد اسلام شد ، و اوّلا قدم به آذربايجان نهاد و تمام آن بلاد را خراب ساخت و زن و فرزند مسلمانان را به اسيرى بردند . بعد از آن به ولايت اخلاط و ارمينيه درآمد ، تا آنكه به بلازكرد « 5 » درآمده هرچه توانستند تقصير نمىكردند . و از حكّام هيچ‌كس به دفع ايشان\r\n\r\n\r\n","description":"","footnote":"\r\n( 1 ) . ق : عليه و آله التحية من الملك الاكبر .\r\n( 2 ) . ق : لسلكى ؛ م : ليبلكى ؛ ش : لسكى .\r\n( 3 ) . متن : كلنكوش .\r\n( 4 ) . م : وكرى ؛ ش : ركرى . الكامل : زكرى صغير .\r\n( 5 ) . م ، ش : بلارگرد ؛ ق : بلاد كرد . شهر بلازكرد كه در منابع بلاسكرد نيز آمده در ميان اربل و آذربايجان واقع است .\r\n","page_name":" 3577 ","page_number":609},
  {"content":"\r\n\r\nمتوجّه نمىشد ، تا آنكه بازگشته باز به اخلاط آمدند و قلعهء ارجيش « 1 » را خراب كرده متوجّه قلاع ديگر ولايت اخلاط شدند . و در اين وقت صاحب اخلاط لشكر خود جمع كرده كس پيش صاحب ارزن [ الروم 
  ] « 2 » فرستاد و از وى نيز امداد خواست . صاحب ارزن الروم تمام سپاه خود را به مدد او فرستاد . پس ، صاحب اخلاط با لشكرى بسيار به دفع ايشان قيام نمود . بعد از كارزار بسيار نسيم ظفر و نصرت بر پرچم علم اهل اسلام وزيد و زكرى ، سردار گرجيان ، در آن معركه به قتل رسيد و چندان غنايم به دست اهل اسلام افتاد كه زياده بر آن متصوّر نبود . اكثر گرجيان در معركه كشته شدند و بقيّة السّيف از معركه گريختند . چون بلاد ايشان دور بود ، اكثرى در راه كشته شدند .\r\nاز جمله وقايع اين سال آنكه ميانهء قتادهء حسنى ، امير مكّه ، و سالم بن قاسم الحسينى ، امير مدينه ، محاربه واقع شد ، و قتاده بر سر سالم به مدينه رفت و او را در مدينه محاصره نمود ، و سالم بعد از تأمّل و انديشهء بسيار به اندرون روضهء مطهره رفته دو ركعت نماز گزارده تضرّع و زارى بسيار نمود ، و بعد از آن از روى استظهار و اميدوارى تمام آمده با قتاده جنگ كرد . و قتاده طاقت مقاومت نياورده روى به گريز نهاد ، و سالم او را تعاقب نمود تا به مكّه آمد و او را در مكّه محاصره كرد . آخر الأمر ، قتاده در مقام حيله و مكر درآمده كس پيش امراى سالم فرستاده ايشان را به فريب و خدعه از سالم روىگردان نمود و با خود هم‌سوگند گردانيد . و چون سالم بن قاسم بر حقيقت حال اطّلاع يافت ، با جمعى از خواص خود برگشته روى به مدينهء طيّبه نهاد و به سلامت به آنجا رسيد .\r\nو در ماه شعبان اين سال امير زنگى بن مسعود « 3 » ، كه از امراى بزرگ سلاطين غوريه بود ، از خراسان لشكر بسيار برداشته متوجّه مرو شد كه خوارزمشاهيه داشتند . در اين وقت حاكم مرو از قبل خوارزمشاه ، امير جقر بود . و چون او خبر توجّه [ 200 ب 
  ] امير زنگى شنيد او نيز در مقام استعداد سپاه شده از مرو بيرون آمد و پاره‌اى از لشكر خود را در موضعى به كمين نگاه داشت و خود با جمعى قليل به مقابل امير زنگى درآمده شروع در جنگ كرد . و چون سپاه غوريان بسيار بودند جقر بيك جنگ در گريز كرد تا آنكه غوريان از كمينگاه گذشته و امير جقر را تعاقب كردند . ناگاه آن جماعت مستعد از كمينگاه برآمده بر ايشان زدند و اكثر ايشان را به قتل رسانيدند و امير زنگى را به دست آورده به گرسنگى كشتند و سر او را به دروازهء مرو آويختند .\r\n\r\n\r\n","description":"","footnote":"\r\n( 1 ) . شهرى قديم در نواحى ارمينيه در نزديكى اخلاط .\r\n( 2 ) . رجوع شود به پاورقى 3 ، صفحهء 3126 كتاب .\r\n( 3 ) . متن : امير سعدى بن مسعود .\r\n","page_name":" 3578 ","page_number":610},
  {"content":"\r\n\r\nو در ماه ذيقعدهء اين سال امير عماد الدّين عمر بن حسين غورى ، صاحب بلخ ، با لشكرى عظيم به عزم گرفتن ترمذ « 1 » ، كه در آن‌وقت در دست تركان ختا بود ، متوجّه آن صوب شد ، و بعد از محاربات بسيار آن شهر را متصرّف شد و چندان ختايى را به قتل رسانيد كه از حساب بيرون بود . و پسر بزرگ خود را به حكومت ترمذ معيّن كرد و جمع [ ى از 
  ] علويان ترمذ را از آنجا به بلخ آورد .\r\nو از جمله عجايب وقايع اين سال آنكه در بغداد سه كور با يكديگر مىبودند . اتّفاقا ، دو ، با يكديگر به گمان آنكه آن سيّم ، زر دارد ، او را به قتل رسانيدند . و چون پيش او زر نبود ، از ترس آنكه مبادا ايشان را به علّت خون بگيرند ، هردو به‌اتّفاق از بغداد راه موصل پيش گرفته مىرفتند . مردم بغداد صباح چون آن كور مقتول را ديدند ، متحيّر ماندند و به‌هيچ‌وجه قاتل او را نمىدانستند . اتّفاقا در اثناى راه شخصى از ملازمان شحنه از جهت خصوصيتى كه ميانهء آن دو شخص واقع بود ، به آنجا مىرفت . چون نظرش بر اين دو كور افتاد از روى خوش‌طبعى و مزاح گفت : « همانا آن كور را ايشان كشته‌اند ! » كوران چون اين كلمه شنيدند از روى اضطراب يكى به آن ديگرى گفت كه « تو او را كشتى ! من گناه ندارم ! » آن شخص فى الحال هردو كور را گرفته پيش شحنه برد . چون نيك تفحّص كردند ، معلوم شد كه قاتل ايشان بودند . پس هردو را به سياست هرچه تمام‌تر به قتل رسانيد .\r\n\r\n\r\n","description":"","footnote":"\r\n( 1 ) . رجوع شود به پاورقى 1 ، صفحهء 3019 كتاب .\r\n","page_name":" 3579 ","page_number":611},
  {"content":"\r\n . \r\n","description":"","footnote":"","page_name":" 3580 ","page_number":612},
  {"content":"\r\n\r\n\r\nذكر وقايع سال پانصد و نود و دويم « 1 » از رحلت خير البشر « 2 »\r\nدر اوايل اين سال پادشاه جهانگير چنگيز خان تهيهء اسباب قوريلتاى « 3 » ، يعنى جمعيتى عظيم و مهمانى عام فرمان داد تا اولاد نامدار و امراى كامگار و نوينان عالىمقدار از اطراف ولايت جمع شوند . بعد از آن حكم فرمود تا تختى بلند كه نه پايه داشت نصب كردند ، و پادشاه دوست‌نواز دشمن‌گداز از سر بهجت و اهتزاز ، تاج جهاندارى بر سر نهاده بر صدر سرير سرورى متمكّن شد . و در اين بزم يكى از متعبّدان مغول كه او را تب‌تنگرى « 4 » گفتندى حاضر گشت . و اين تب‌تنگرى دعوى آن مىكرد كه بر اسرار و ضماير خلايق اطّلاع دارد و مىگفت كه « خداى عزّ و جلّ با من سخن مىگويد و گاه‌گاه مرا بر آسمان عروج واقع مىشود . » القصّه اين نوع چيزها بسيار مىگفت و مغولان ساده‌دل به او اعتقاد تمام داشتند و مىگفتند كه « تب‌تنگرى خنگ سوار شده به آسمان مىرود . » و آنچه از وى به تواتر نقل مىكنند آن است كه وى از سرما و گرما متضرّر نشدى ، بلكه برهنه و شكم گرسنه در ميان برف و يخ نشستى ، تا آنكه يخ از شدّت حرارت [ بدن او 
  ] گداخته شدى .\r\nالقصّه ، تب‌تنگرى در آن انجمن پيش چنگيز خان - كه تا آن غايت او را تموچين گفتندى - آمده گفت كه « شخصى سرخ‌رنگ بر تكاورى خنگ نشسته بر من ظاهر شد و گفت : برو نزد پسر ييسوگاى بهادر و بر او بگو كه بعد از اين تو را تموچين نگويند بلكه خطاب تو\r\n\r\n\r\n","description":"","footnote":"\r\n( 1 ) . م : پانصد و نود و سيم .\r\n( 2 ) . ق : عليه و آله التحية من الملك الاكبر .\r\n( 3 ) . متن : فرساى . مقايسه شود با صفحهء 3582 متن كتاب .\r\n( 4 ) . لقب شخصى است به نام كوكجو پسر منگليك ايچيگه از قوم قونگقتان .\r\n","page_name":" 3581 ","page_number":613},
  {"content":"\r\n\r\nچنگيز خان ؛ يعنى شاه شاهان است . » « 1 » بعد از آن گفت كه « همان شخص به من گفت كه به چنگيز خان بگوى كه خداى جاويد اكثر ربع مسكون و عرصهء هامون به تو ارزانى داشت با فرزندان تو . » و روايتى ديگر آنكه بت‌تنگرى در آن محفل گفت كه « خداى تعالى با من گفت كه روى زمين را به تموچين و اولاد و اقرباى او دادم و اكنون من تو را چنگيز خان خواندم . »\r\nو چنگيز خان هرچند كه مىدانست كه تب‌تنگرى مردى است محيل و مكار ، امّا بنابر مصلحت متعرّض او نشد تا كار او نيز قوّت گرفت و حشم بسيار بر وى جمع آمد و در دماغش هوس ملكدارى و هواى استقلال پديد آمد ، تا آنكه روزى با برادر چنگيز خان ، جوچىقسار ، در امر ملك بحث مىكرد . جوچى حلق او را گرفته چنان بر زمين زد كه ديگر برنخاست .\r\nالقصّه ، چون چنگيز خان از قوريلتاى « 2 » فراغت يافت ، از روى فراغت و اطمينان خاطر مستعد جنگ بويروق خان « 3 » ، برادر تايانگ خان ، شد . و وى آن ممرّ مطلقا خبر نداشت و به فراغت خاطر به شكار مشغول بود كه ناگاه سپاه چنگيز خان در حدود الغ‌طاق « 4 » در موضعى كه او را آب سوجاوو گويند ، مانند شكارى در ميان گرفته ، در حال سر او را از بدن جدا كردند . و چون [ 201 الف 
  ] اين خبر به گوش برادرزادهء او ، كوشلوك خان « 5 » و توقتا بيكى ( پادشاه مرگيت ) ، رسيد دانستند كه كار از دست رفته ، بالضّروره گريخته پناه به موضعى بردند كه به ارديش « 6 » اشتهار داشت در سرحدّ ولايت نايمان . و احوال ايشان بعد از اين مذكور خواهد شد .\r\nو در محرّم اين سال در شهر هرات ميانهء آهنگران و مسكران جنگ به‌هم رسيد و غوغاى عام به جايى رسيد كه از جانبين جمعى كثير كشته شدند و بسى خانه‌هاى مردم را به تاراج خراب كردند . آخر الأمر ، امير هرات چون بر اين حال اطّلاع يافت ، خود سوار شده متوجّه دفع آن فتنه گشت . و چون به آنجا رسيد يكى از آن ميان آن‌چنان سنگى بر امير شهر زد كه از اسب درافتاد و بيهوش شد ، و غوغاى عام بر وى جمع شد . آخر الأمر به هزار حيله او را از آن ميان به قصر فيروزى بردند و چند روز بيرون نيامد تا آنكه آن فتنه بالكلّيه تسكين يافت .\r\nو از جمله وقايع اين سال قتل سلطان شهاب الدّين غورى بود . و اگرچه حكايت كشته شدن وى در سنوات گذشته به طريق اجمال بنابر اتمام وقايع آن سال مذكور شده بود ، امّا چون قتل او در غرّهء شعبان اين سال بود ، اگر مجملى از مفصّل آن اينجا ذكر كرده شود از عيب تكرار خالى خواهد بود .\r\n\r\n\r\n","description":"","footnote":"\r\n( 1 ) . در منابع اوليهء مغول ، چنگيز به‌صورت « چينگگيز » ضبط شده است . خواجه رشيد الدّين مىنويسد « معنى چينگ ، قوى و سخت باشد ، و چينگگيز جمع است ، مانند گور خان كه لقب پادشاهان بزرگ قراختاى بوده ، يعنى پادشاه قوى و معظّم . » - جامع التواريخ ، ج 1 ، ص 421 . و صاحب روضة الصفا مىنويسد : « . . . و معنى چنگيز خان شاهنشاه باشد . » - قسم پنجم ، ص 828 .\r\n( 2 ) . متن : قوبله‌آى .\r\n( 3 ) . متن : توبروق خان .\r\n( 4 ) . متن : اواخ‌طاق .\r\n( 5 ) . متن : كوسلك خان .\r\n( 6 ) . متن : ادلش .\r\n","page_name":" 3582 ","page_number":614},
  {"content":"\r\n\r\nطريق كشته شدن او را در تواريخ معتبره چنين آورده‌اند كه چون در حين انهزام شهاب الدّين از اتراك ختا وقت مراجعت از خوارزم - چنانچه تفصيل آن سابقا قلمى شد - در بلاد او چنين اشتهار يافت كه سلطان شهاب الدّين در معركهء جنگ غايب شده و معلوم نيست كه كشته شده يا زنده به جانبى بيرون رفته . بنابراين ، مفسدان ولايت او از اطراف و جوانب سر برداشته هريكى به افساد ناحيه‌اى از نواحى درازدستى كرده . از جملهء مفسدان دانيال « 1 » نام شخصى در ميان بلدهء لاهور و در كابل در كوهستان مىبود به‌اتّفاق كوكران « 2 » كه در آن ناحيه مىبودند و هميشه به خزانهء شهاب الدّين زر مىفرستادند ، پاى از دايرهء طاعت و انقياد بيرون نهاده شروع در تاخت و تاراج ولايت او كرده ، راه ميانهء لهاور ( لاهور ) « 3 » و غزنى را مسدود ساختند ؛ به نوعى كه هيچ احدى را مجال عبور نماند .\r\nو چون شهاب الدّين از آن معركه ، بر وجهى كه قبل از اين مذكور شد ، به صحّت و سلامت بازگشته به غزنى آمد و اين اخبار به سمع وى رسيد ، در مقام آن شد كه به جانب هندوستان رفته متمرّدان آن حدود را تأديب بليغ نمايد . بنابراين ، اوّلا به امير محمّد بن ابو على ، كه نايب او بود به لهاور و مولتان ، فرمان فرستاد كه « خراج سنهء ستّمائه [ - 600 
  ] و احدى ستّمائه [ - 601 
  ] را به استعجال هرچه تمام‌تر ارسال بايد داشت كه استعداد يورش ختا در كار است . » محمّد بن ابو على در جواب نوشت كه « خراج سنوات مذكوره مهياست ، امّا كوكران و دانيال ، صاحب جبل جورى ، راه ما بين غزنى و لهاور را آن‌چنان مسدود كرده‌اند كه هيچ احدى از آن راه تردّد نمىتواند . »\r\nچون اين معنى به سمع سلطان شهاب الدّين رسيد ، به غلام خود قطب الدّين [ ايبك 
  ] ، كه مقدّم سپاه هند بود ، نوشت كه « كس پيش كوكران فرستاده ايشان را از ارتكاب اين افعال شنيعه منع بنماى . » اگر از تمرّد و عصيان خود پشيمان گشته قدم در دايرهء اطاعت و انقياد نهاد ، پس ما نيز از گناهان گذشتهء ايشان درمىگذريم . »\r\nو چون قطب الدّين ايبك به مقتضاى فرموده عمل نموده كس پيش كوكران فرستاده ايشان را به اطاعت و انقياد دعوت نمود ، پسر كوكر در جواب فرستاده گفت كه « اگر شهاب الدّين زنده مىبود چرا پيش ما كس نمىفرستاد تا ما نيز خراج از براى او مىفرستاديم ؟ » آن ايلچى در جواب او گفت كه « شما را آن حالت نيست كه سلطان شهاب الدّين كس خود را بفرستد .\r\nالحال نهايت خاطر شما را ملاحظه كرده‌اند كه مرا كه ملازم غلام ايشان هستم پيش شما فرستاده . » پسر كوكر باز در جواب او گفت كه اين « اين‌همه ، حكايت است . شهاب الدّين در\r\n\r\n\r\n","description":"","footnote":"\r\n( 1 ) . متن : راسال .\r\n( 2 ) . الكامل : بنى كوكر .\r\n( 3 ) . الكامل : لاهور .\r\n","page_name":" 3583 ","page_number":615},
  {"content":"\r\n\r\nميان نيست . » « 1 » ايلچى در جواب گفت : « تحقيق اين امر آسان است . تو يكى از معتمدان خود را به غزنى بفرست تا به چشم خود ديده خبر آورد كه آيا شهاب الدّين هست يا نه . » القصّه پسر كوكر گوش به سخن او نكرد و همچنان بر عصيان و طغيان خود ثابت‌قدم بود .\r\nو چون فرستادهء قطب الدّين بازگشته آنچه ديده و شنيده بود به عرض رسانيد ، قطب الدّين حقيقت حال را معروض درگاه سلطان شهاب الدّين نمود . سلطان حكم فرمود كه قطب الدّين لشكرهاى هندوستان را جمع آورده به جنگ كوكران رود و آن قوم مفسد متمرّد را آن‌چنان مستأصل و نابود گرداند كه زياده بر آن متصوّر نتواند بود . و چون اين فرمان به قطب الدّين رسيد در مقام استعداد و جمعيت سپاه شد ، مىخواست كه بر سر آن طايفه رود . [ 201 ب 
  ] و سلطان شهاب الدّين خود درصدد آن شد كه سپاه به جانب ختا برد كه شكايت ظلم و تعدّى كوكران پياپى رسيد و از قوّت و شوكت ايشان آن‌مقدار چيزها به عرض رسانيدند كه بر وى لازم شد كه اوّلا دفع فساد ايشان نمايد و بعد از آن متوجّه به جانب ديگر شود . بنابراين ، ترك عزيمت ختا كرده خيمه به جانب هندوستان زد و در پنجم شهر ربيع الأوّل اين سال از غزنى متوجّه هندوستان شد . و چون به پيشاور رسيد معلوم شد كه كوكران با لشكرى فراوان ميانهء جيلم « 2 » و سودره فرود آمده‌اند .\r\nسلطان شهاب الدّين چون اين خبر شنيد از پيشاور ايلغار كرده در روز پنج‌شنبه بيست و پنجم ماه مذكور بر سر ايشان ريخت و از صبح آن روز تا نماز عصر نايرهء جدال و قتال اشتعال داشت ، و كوكران آن‌چنان جنگ مىكرد كه نزديك بود كه سلطان شهاب الدّين را با آن عظمت و جلال از جاى بكپاند « 3 » ، كه به يك ناگاه در آن اثنا قطب الدّين ايبك با لشكر هندوستان رسيده شروع در قتل و كشتن كوكران نمود . و چون قطب الدّين تازه‌زور بود ، كوكران طاقت مقاومت ايشان نياورده روى به گريز نهاد ، و سپاه اسلام ايشان را تعاقب نموده آن‌چنان قتل و كشتن كردند كه زياده بر آن متصوّر نبود ، و بقيّة السّيف آن جماعت گريخته در ميان بيشه درآمدند ، و مسلمانان اطراف و جوانب آن بيشه را آتش زدند . آن كفّار در آن‌وقت با يكديگر مىگفتند كه « زنهار ! خود را به دست مسلمانان ندهيد . » و خود را در آن آتش مىانداختند ، تا آنكه تمامى آن طايفه كه پناه به بيشه برده بودند خود را به آتش سوختند ، و خاطر سلطان شهاب الدّين از ممرّ آن فتنه فارغ شد و متوجّه لهاور گرديد و سپاه خود را رخصت مراجعت به منازل خود داد كه چند روز آسايش نموده متوجّه يورش ختا شوند .\r\n\r\n\r\n","description":"","footnote":"\r\n( 1 ) . و به « قطب الدّين ايبك بگو كه لاهور و توابع آن ، و همچنين پيشاور را به ما واگذارد تا با او آشتى كنيم . » - الكامل .\r\n( 2 ) . متن : جبلم .\r\n( 3 ) . كپيدن : قاپيدن ، ربودن ، مراد از جاى بركندن است .\r\n","page_name":" 3584 ","page_number":616},
  {"content":"\r\n\r\nو از جمله طوايف كوهيان كه در اين وقت به سلطان شهاب الدّين ياغى شده بودند ، جماعتى مشهور به تيراهيه بودند كه از دست ايشان مسلمانان بسيار در عذاب مىبودند ؛ خصوصا اهل پيشاور ، كه ايشان مطلقا از دست آنها يك لحظه آسودگى نداشتند ؛ چرا كه از جميع جوانب پيشاور را ايشان احاطه داشتند و هر مسلمانى كه به دست ايشان مىافتاد به انواع عذاب او را معذّب مىداشتند و ايشان را هيچ دينى و ملّتى نبود و عادت ايشان آن بود كه هرگاه كه يكى از ايشان را دخترى مىشد بر در خانهء خود مىايستاد و آن دختر را برداشته فرياد مىكرد كه « آيا هيچ‌كس هست كه اين دختر را به زنى قبول كند ؟ » اگر كسى قبول [ مى 
  ] كرد ، آن دختر را به وى مىداد ، و الّا در ساعت او را به قتل مىرسانيد . و در ميانهء ايشان يك زن چند شوهر مىداشت ، و هر شوهرى كه نزد آن زن مىآمد نشانهء خود را در بيرون خانه مىگذاشت كه اگر شوهر ديگرش بيايد ، آن نشانه را ديده بازگردد . و آن جماعت به همان وضع مىبودند و مسلمانان را بسيار آزار مىكردند ، تا آنكه در آخر ايّام سلطان شهاب الدّين غورى به شرف اسلام مشرّف شده دست از آزار مردم بازداشتند .\r\nو سبب اسلام آن طايفه آن بود كه يك مسلمانى را گرفته بودند و چندگاه در ميان خود نگاه‌داشته . چون آن مرد زبان ايشان ياد گرفت ، هميشه تعريف بلاد اسلام مىكرد ، تا آنكه در خاطر مقدّم آن طايفه از سخنان آن مرد تأثير پيدا شد . بنابراين ، به آن مرد گفت كه « اگر من پيش سلطان شهاب الدّين غورى رفته مسلمان شوم ، به من چه مىدهد ؟ » آن مرد گفت : « من متعهّد مىشوم كه شما را رعايت پادشاهانه كرده باز حكومت اين كوهستان را به شما مىسپارد . » ايشان قبول اين معنى كردند . آن مرد اين مضمون را نوشت و به عرض سلطان شهاب الدّين رسانيد ، و سلطان فى الحال ايلچى خود را با خلعت‌هاى فاخر و كمر مرصّع و غير آن جهت ايشان فرستاده به آن مرد كه در بند ايشان بود و ايشان را به اين راه ، اسلام دلالت نمود نيز چيزها فرستاده پيغام داد كه « بايد از روى اميدوارى تمام آن جماعت را برداشته متوجّه درگاه گردى كه ملتمسات ايشان به درجهء قبول خواهد رسيد ، و تو نيز به‌واسطهء اين سعى از جمله مقرّبان ما خواهى بود . »\r\nالقصّه ، آن مرد ايشان را برداشته به خدمت سلطان شهاب الدّين آمد و ايشان در حضور سلطان به شرف اسلام مشرّف شدند و به عنايات پادشاهانه سرافراز گشته با فرامين حكومت آن كوهستان بازگشتند . و من‌بعد هيچ مسلمانى را آزار نرسانيدند ، و الحمد للّه على ذلك .\r\nو چون سلطان شهاب الدّين از انتظام بلاد هندوستان فارغ شد ، در تاريخ شانزدهم شهر رجب [ 202 الف 
  ] اين سال متوجّه غزنى گشت . و فرمانى به اسم بهاء الدّين سام ، صاحب باميان ، صادر شد كه « با لشكرى آراسته متوجّه بايد شد . و قبل از رسيدن رايات نصرت آيات ما\r\n\r\n","description":"","footnote":"","page_name":" 3585 ","page_number":617},
  {"content":"\r\n\r\nبايد كه بر آب جيحون پل مهيّا شده باشد كه به مجرّد رسيدن سپاه بىتوقّف عبور نمايند . » [ و چون در روز غرّهء ماه شعبان اين سال سلطان شهاب الدّين به منزلى كه به دميك « 1 » اشتهار داشت در وقت نماز خفتن جمعى از كفّار كوكرى ، كه اكثر خويش و اقربا و فرزندان ايشان در آن معركه به قتل رسيده بودند ، خود را به خيمه‌گاه او رسانيده در اثناى نماز ، بيست و دو كارد بر وى زدند .\r\nو كيفيت آمدن ايشان به خرگاه سلطان شهاب الدّين را چنين آورده‌اند كه اوّلا يكى از آن طايفه پيش آمده دربان سراپردهء سلطان را زخم كاردى رسانيده ، و چون آن مرد زخم خورد ، فرياد برآورد و مردم از اطراف بر وى جمع شده در مقام تفحّص و تفتيش آن مرد شدند ، و حتّى آنكه خدمتكاران نزديك سلطان شهاب الدّين نيز به آن معركه درآمده مشاهدهء آن دربان زخم‌خورده را مىكردند ، كه در اين وقت آن جماعت فرصت يافته خود را به خرگاه سلطان رسانيده و كار خود را ساختند .\r\nو چون سلطان كشته شد ، تمام امرا پيش وزير مؤيّد الملك بن خواجه سجستان « 2 » جمع شده با يكديگر سوگند خوردند كه خزانهء سلطان را كه دو هزار شتر بود نگاه‌دارند تا آنكه يكى از وارثان ملك از تخمهء سلاطين غور بر سرير ملك قرار گيرد . و چون آن غلامان ترك سلطان شهاب الدّين شروع در فتنه و فساد كرده خواستند كه دست به خزانه دراز كنند ، امّا چون وزير و امرا متّفق بودند ، غلامان را قدرت و قوّت آن نبود كه با ايشان مقاومت نتوانند نمود .\r\nو جسد شهاب الدّين را در محفّه‌اى نهاده به حشمت هرچه تمام‌تر متوجّه غزنه شدند . و چون از سلاطين غور دو كس مانده بودند : يكى برادرزادهء شهاب الدّين ، كه عبارت از غياث الدّين محمود پسر سلطان غياث الدّين باشد ، و ديگرى خواهرزادهء شهاب الدّين كه عبارت از بهاء الدّين سام « 3 » صاحب باميان ، باشد و ميانهء ايشان خصومت و نزاع در مرتبهء اعلى روى نموده بود ، امراى سلطان شهاب الدّين دو فرقه شدند . وزير مؤيّد الملك را با جماعتى از اتراك ميل به جانب غياث الدّين محمود بود و امراى غوريه بالتّمام بهاء الدّين را مىخواستند .\r\nبنابراين ، چون محفّه شهاب الدّين به پيشاور رسيد ، ميانهء امرا مخالفت تمام ظاهر شد ؛ چه ، امراى غوريّه مىگفتند كه « ما از راه مكران به غزنى مىرويم . » و غرض ايشان آن بود كه چون مكران به باميان نزديك بود « از آن راه مىرويم تا بهاء الدّين سام آمده خزانه را متصرّف شود . » و خواجه مؤيّد الملك وزير مىگفت با امراى اتراك كه « ما از راه سوران « 4 » به غزنى\r\n\r\n\r\n","description":"","footnote":"\r\n( 1 ) . الكامل : دميل .\r\n( 2 ) . ق ، م : سحبان ؛ ش : سجسان .\r\n( 3 ) . وى پسر شمس الدّين محمد بن مسعود ، پسر عموى سلطان غياث الدّين غورى است كه پس از فتح باميان آن را در اختيار شمس الدّين گذاشت و خواهر خويش را نيز به عقد نكاح وى درآورد .\r\n( 4 ) . متن : سواران .\r\n","page_name":" 3586 ","page_number":618},
  {"content":"\r\n\r\nمىرويم . » و مقصود ايشان آن بود كه تاج الدّين يلدوز « 1 » ، كه يكى از غلامان شهاب الدّين و به مرتبهء امارت رسيده بود و چون در كرمان « 2 » است و او با غياث الدّين محمود اخلاص تمام دارد « از آن راه بايد رفت و او را با خود متّفق ساخته خزانه را به غياث الدّين محمود برسانيم . »\r\nالقصّه ، بر سر اين معنى صحبت ميانهء هردو طايفه به جايى رسيد كه نزديك بود كه با هم شمشير در ميان نهند . آخر الأمر ، وزير مؤيّد الملك پيش امراى غوريّه رفته به تملّقات بسيار از ايشان رخصت حاصل كرد كه به راه سوران روند . و در آن راه از دست قبايل تيراهيه و افغان « 3 » بسيار جفاها كشيدند . و چون به كرمان رسيدند تاج الدّين يلدوز به استقبال محفّهء سلطان شهاب الدّين بيرون آمد . و چون نظرش بر محفّهء سلطان افتاد همچنانكه در حال حيات او را تعظيم و تكريم به‌جا مىآورد ، از اسب فرود آمده زمين ادب ببوسيد . بعد از آن پيش آمده دامنهء محفّه را برداشته ملاحظه نمود . جسد شهاب الدّين به نظرش درآمد . فى الحال دست از او برداشت و پيراهن بدريد و گريه و زارى آغاز كرد ، و مردم از گريهء او بسيار بگريستند .\r\nآخر الأمر ، در تاريخ بيست و دويم شهر شعبان محفّهء شهاب الدّين را به غزنى رسانيده در مدرسه‌اى كه از براى دختر خود ساخته بود دفن كردند . وى پادشاهى بود محبّ اهل علم و مقيّد ارباب شريعت ، و شجاع و جواد .\r\nابن اثير در كامل التواريخ آورده كه روزى در اثناى سوارى شهاب الدّين يكى از اطفال پيش آمده فرياد كرد كه « اى سلطان ! من سيّدزاده‌ام ، و حال من آن است كه امروز سيّم روز است « 4 » كه چيزى به خوردن نيافته‌ام . » گويند كه چون اين كلمه به گوش شهاب الدّين رسيد ، فى الحال از اسب فرود آمده ، دست آن طفل را گرفت و به منزل خود رفت ، و او را در حضور خود طعام خورانيد . بعد از آن پدرش را طلب داشته رعايت بسيار نمود . و جميع علويه را موظّف گردانيد .\r\nو نيز ابن اثير آورده [ 202 ب 
  ] كه يكى از سوداگران پيش يكى از غلامان شهاب الدّين ده هزار دينار قرض داشت . اتّفاقا آن غلام در يكى از جنگ‌ها به قتل رسيد . سوداگر حال خود را به عرض سلطان رسانيد ، فرمود كه جاگير آن غلام را به سوداگر دادند تا آن مبلغ را تحصيل نمود . بعد از آن ديوانيان آن را متصرّف شدند .\r\nو امام [ فخر 
  ] رازى هرهفته يك‌بار در خانهء سلطان شهاب الدّين وعظ مىگفت . روزى در اثناى وعظ روى به شهاب الدّين آورد و گفت : « اى سلطان ! بدان و آگاه باش كه نه سلطنت تو باقى مىماند و نه تلبيس سيّد رازى . و بازگشت هردو به جانب حقّ سبحانه تعالى خواهد بود . »\r\n\r\n\r\n","description":"","footnote":"\r\n( 1 ) . الكامل : تاج الدّين الدز .\r\n( 2 ) . اين كرمان شهرى است ميان غزنه و لاهور ، نه آن كرمان ايران\r\n( 3 ) . ق : اوغان .\r\n( 4 ) . الكامل : « پنج روز است »\r\n","page_name":" 3587 ","page_number":619},
  {"content":"\r\n\r\nسلطان شهاب الدّين از شنيدن اين سخن بسيار متأثر شد و زارزار بگريست و مردم از گريهء او بسيار گريستند .\r\nو از تاريخ ابن اثير چنين ظاهر مىشود كه امام رازى در سفر هند كه سلطان شهاب الدّين در وقت مراجعت كشته شده بود ، همراه بود ، چرا كه ابن اثير آورده كه چون نعش شهاب الدّين به حوالى غزنى رسيد ، جمعى از مفسدان غزنه پيش داير آمده درصدد قتل امام فخر رازى شدند و به جمعى از غلامان ترك سلطان شهاب الدّين گفتند كه « صاحب شما سلطان شهاب الدّين را فخر رازى [ فتواى 
  ] كشتن داده ؛ چرا كه او با خوارزمشاه زبان دارد . و اين قضيّه به‌اتّفاق او و خوارزمشاه روى نمود . »\r\nالقصّه ، در اين باب چيزهاى چند راست كردند كه جمعى كثير از غلامان ترك شهاب الدّين بر قتل فخر رازى اتفاق كرده هم‌سوگند شدند . و چون اين خبر به فخر رازى رسيد گريخته به خانهء مؤيّد الملك وزير آمد و او را بر حقيقت حال اطّلاع داد . مؤيّد الملك درصدد حمايت فخر رازى شده او را از اردوى شهاب الدّين بيرون فرستاد و جماعتى از معتمدان خود همراه او كرد تا او را به سرحدّ خراسان رسانيده بازگشتند .\r\nو از جمله وقايع اين سال آنكه چون خبر فوت سلطان شهاب الدّين اشتهار يافت ، خواهرزادهء او ، بهاء الدّين سام ، كه حاكم باميان بود ، با لشكرى انبوه از باميان متوجّه غزنى شد و اهالى غزنى دو فرقه بودند . اتراك همه ميل به غياث الدّين محمود بن سلطان غياث الدّين داشتند و به آواز بلند در غزنى مىگفتند كه « ما غير از فرزندان سيّد و مولاى خود ، يعنى سلطان محمود بن غياث الدّين ، كسى ديگر را نمىگذاريم كه به شهر درآيد . » و امراى غوريه تمام ميل به بهاء الدّين سام داشتند و لهذا اميرداد « 1 » ، كه نايب غزنه بود از قبل سلطان شهاب الدّين ، خفيه كس پيش بهاء الدّين سام فرستاده او را به غزنه طلب كرد . و از آمدن بهاء الدّين چون اندك درنگ واقع شد ، اميرداد پسر خود را به طلب او فرستاد . و بهاء الدّين سام چون از باميان بيرون آمد مكتوبى به علاء الدّين محمّد بن ابو على ، ملك غور ، نوشته از وى سكّه و خطبه به نام خود طلب داشت . همچنين مكتوبى به والى هرات ، ابن خرميل « 2 » نوشت و او را نيز به اطاعت و انقياد خود دعوت نمود . و گمان بهاء الدّين سام آن بود كه از امراى شهاب الدّين هيچ‌كس قدم از دايرهء اطاعت او بيرون نخواهد گذاشت .\r\nالقصّه ، چون بهاء الدّين سام دو منزل از باميان بيرون آمد ، او را در اثناى راه سوارى\r\n\r\n\r\n","description":"","footnote":"\r\n( 1 ) . اميرداد : يا ميرداد ، كسى كه اجراى اوامر شاه در روز مظالم و يا تصدّى امور مظالم به عهدهء او بود . - معين .\r\n( 2 ) . ق : ابن حرميل ؛ م : ابن حرمل . وى حسين ابن خرميل نام داشت .\r\n","page_name":" 3588 ","page_number":620},
  {"content":"\r\n\r\nدردسر پيدا شد . از اسب فرود آمده در سايهء درختى استراحت نمود كه شايد تسكين يابد .\r\nاتّفاقا درد وى روى به اشتداد و ازدياد نهاد و حالت او به جايى رسيد كه بر وى يقين شد كه از اين درد وى را بهبودى نخواهد بود ، و اين دردسر نيست بلكه پيك اجل است كه به اين لباس درآمده . بنابراين ، هردو پسر خود : علاء الدّين محمّد و جلال الدّين محمّد را كه همراه داشت طلب نموده شروع در وصيّت كرد ، و علاء الدّين محمّد را كه بزرگ‌تر بود ولىعهد خود گردانيد و او را گفت كه « بايد به غزنى رفته بزرگان غور را به رفق و احسان مطيع و منقاد خود سازى ، همچنين رعايا را به شفقت و مرحمت مطيع خود گردانى . و با غياث الدّين محمود ، پسر سلطان غياث الدّين ، مصالحه كنى ؛ به اين طريق كه خراسان را به او واگذارى ، و غزنه با بلاد هند از آن تو باشد ، و باميان با نواحى آن از آن جلال الدّين باشد . »\r\nو چون بهاء الدّين وفات كرد پسرانش به‌اتّفاق يكديگر متوجّه غزنه شد [ ند 
  ] و در غرّهء ماه رمضان به شهر غزنه درآمدند . جمعى از اتراك ، كه خواهان غياث الدّين محمود بودند ، خواستند كه ايشان را نگذارند كه به غزنه درآيند ، امّا مؤيّد الملك وزير ، ايشان را مانع آمد و گفت : « الحال ممانعت ايشان را وجهى ندارد ؛ چرا كه غياث الدّين محمود مشغول مهمات خراسان ، خصوصا هرات است تا ببينيم كه مهم او با ابن خرميل چه صورت پيدا كند . اگر وى همانا خراسان را صاف كرد و هرى را از ابن خرميل گرفت ، ايشان را از غزنى گرفتن كمال آسانى است . » به‌هرحال وزير [ 203 الف 
  ] مؤيّد الملك مثل اين سخنان گفته و تركان را از ممانعت ايشان بازداشت . و ايشان به دار السّلطنهء غزنى قرار گرفته شروع در ملايمت و انواع احسان نسبت به امرا و رعايا و غير آن كرده اكثر مردم سپاهى را با خود هم‌سوگند كردند . امّا اكثر از اتراك در وقت سوگند خوردن با ايشان غياث الدّين محمود را در خاطر خود استثنا مىكردند .\r\nو چون علاء الدّين محمّد ، خاطر از رهگذر امراى غزنى جمع كرد و با خود آن قرار داد كه ايشان با وى همه يكدل و يكرو شده‌اند ، يكى از معتمدان خود را با خلعت‌هاى فاخره و وعده‌هاى زيادتى اقطاعات و جايگير ، نزد [ تاج الدّين 
  ] يلدوز « 1 » - كه از غلامان سلطان شهاب الدّين به زيادتى شوكت و شجاعت امتياز تمام داشت و در آن‌وقت نايب ولايت كرمان بود - فرستاد . اتّفاقا فرستادهء علاء الدّين در راه به تاج الدّين ملاقات كرده پيغام او را رسانيد . و تاج الدّين يلدوز به استعداد هرچه تمام‌تر متوجّه غزنى بود كه ايشان را از غزنى بيرون كند .\r\nچون ايلچى علاء الدّين به وى رسيد ، مطلقا التفات به وى ننمود ، و همين‌قدر از روى غلظت به او گفت كه « برو به صاحبان خود بگوى كه مناسب به حال شما آن است كه پيش از آمدن ما ، از\r\n\r\n\r\n","description":"","footnote":"\r\n( 1 ) . الكامل : الدز ؛ روضة الصفا ، العبر : يلدوز .\r\n","page_name":" 3589 ","page_number":621},
  {"content":"\r\n\r\nغزنى برآمده به جانب باميان رويد ، و الّا اينك من به امر صاحب خود مىآيم و ايشان را خواهى نخواهى از غزنى بيرون مىكنم . »\r\nو چون اين خبر به علاء الدّين رسيد ، در ساعت وزير خود را به جانب بلخ و باميان و ترمذ فرستاد كه پيش از آمدن تاج الدّين يلدوز لشكر آن حدود را جمع كرده خود را به غزنه رساند كه به قوّت آن سپاه ، دفع تاج الدّين يلدوز تواند نمود . و تاج الدّين يلدوز متعاقب ايلچى علاء الدّين مكتوب به امراى ترك ، كه در غزنه مىبودند و دم از دولتخواهى غياث الدّين محمود مىزدند ، فرستاد و ايشان را خاطرنشان كرد كه « من به امر غياث الدّين محمود متوجّه آن صوب شده‌ام . شما بايد كه در امداد خود را معاف نداشته آنچه مىتوانيد در دفع ايشان تقصير مكنيد . »\r\nچون اين مكتوبات به امراى ترك رسيد ، ايشان با يكديگر اتفاق كرده پيش پسر وزير علاء الدّين رفتند و به او گفتند كه « اينك تاج الدّين يلدوز با لشكرى گران نزديك رسيده شما را نيز بايد كه سلاح به سپاه پخش كرده كه در مقام استعداد حرب شوند . » پسر وزير سخنان ايشان را باور كرده در ساعت فرمود كه سلاح‌خانهء شهاب الدّين را گشادند . و چون سلاح‌خانه گشوده شد ، تركان هجوم آورده شروع در غارت كردند و عوام النّاس نيز با ايشان اتفاق كرده بر سلاح‌خانه هجوم آوردند و در يك لحظه سلاح‌خانه را خالى كرده هريكى به خانهء خود رفتند . پسر وزير چون اين حالت مشاهده نموده ، گريخت و نزد علاء الدّين رفت و حقيقت حال را معروض داشت . و علاء الدّين را چون قدرت منع تركان نبود ، هيچ نتوانست گفت . امّا مؤيّد الملك وزير چون اين خبر شنيد سوار شده به آن جانب رفت و خازن سلاح‌خانه را تأديب تمام نمود كه « چرا بىرخصت من كليد خزانه را به ايشان داده‌اى ؟ » بعد از آن از اكثر مردم سلاح بازگرفته در آن خانه مضبوط كرد . در اين اثنا ، خبر رسيد كه اينك تاج الدّين يلدوز به حوالى شهر غزنى رسيد .\r\nعلاء الدّين جمعى از امراى غوريّه و اتراك را با امير سونچ - كه پدرزن تاج الدّين يلدوز بود - به جنگ او بيرون فرستاد . ياران تاج الدّين يلدوز او را گفتند كه « تو را صلاح در آن است كه آن‌مقدار زمان توقّف كنى كه خبر از وزير او كه درپى لشكر جمع آوردن رفته ، بيايد . » تاج الدّين يلدوز به اين سخن التفات نكرده ، راست به جانب غزنى رفت و در پنجم شهر رمضان به بيرون غزنى رسيد ، و لشكر علاء الدّين به او مقابل شده . امّا امراى ترك كه هواخواه غياث الدّين محمود بودند ، به مجرّد آنكه نظر ايشان به تاج الدّين افتاد ، ترك علاء الدّين كرده پيش وى رفتند ، و به اين سبب تاج الدّين يلدوز دلير شده به باقى امراى غوريّه كه از جانب علاء الدّين بودند حمله آورده اكثر ايشان را به قتل رسانيد و محمّد بن علىّ بن حردون « 1 » را\r\n\r\n\r\n","description":"","footnote":"\r\n( 1 ) . متن : محمّد سپاه محمّد بن على بن خردون .\r\n","page_name":" 3590 ","page_number":622},
  {"content":"\r\n\r\nدستگير نموده ، جبرا و قهرا به شهر غزنى درآمد و فرمود كه خانه‌هاى امراى غوريان و باميان را تاراج كردند . و به اين واسطه اكثر غزنى به تاراج رفت و علاء الدّين و برادرش را در قلعهء غزنه محاصره نمودند . بعد از آن جلال الدّين ، برادر كوچك ، به علاء الدّين ، برادر بزرگ ، گفت كه « تو در قلعه آن‌مقدار زمان بمان كه من لشكر جمع آورده متوجّه دفع اين غلام گردم . » بنابراين ، جلال [ الدّين 
  ] با بيست سوار از قلعه بيرون آمده روى به باميان رفت .\r\nو در تواريخ معتبره مسطور است كه در وقتى كه جلال الدّين با آن بيست سوار بيرون مىرفت ، يك عورتى از زنان غزنى او را [ 203 ب 
  ] شناخت و از روى استهزا و مسخرگى به او گفت كه « اى جلال الدّين ! به كجا مىروى ؟ اگر توشه نداشته باشى اين يك [ قرص 
  ] نان را بگير كه كار بار سفر است . » جلال الدّين از اين سخن بسيار متأثر شد و به آن زن گفت كه « ان شاء اللّه تعالى تو خواهى ديد كه من چگونه بازخواهم آمد . بعد از اين بر تو يقين مىشود كه سلطنت من چگونه خواهد بود . »\r\nالقصّه ، چون جلال الدّين به اين نحو بيرون رفت ، تاج الدّين يلدوز كار بر علاء الدّين تنگ گرفته به نوعى كه علاء الدّين كس پيش او فرستاده امان خواست كه به باميان رود . تاج الدّين يلدوز قبول اين معنى نمود و امان‌نامه‌اى جهت او فرستاد . و چون امان‌نامهء تاج الدّين به علاء الدّين رسيد ، چاره غير از بيرون آمدن نديد . و چون علاء الدّين بيرون آمد ، تاج الدّين از دور قلعه كوچ كرده به جانب باغى كه سلطان شهاب الدّين در آنجا مدفون بود رفت ، و غرضش آن بود كه مبادا از سپاه او كسى به علاء الدّين يا اسبابش دست‌درازى نمايد . امّا باوجود اين حال ، جمعى از اتراك كمين كرده بعد از رفتن تاج الدّين اسباب علاء الدّين را بالتّمام تاراج كردند ، حتى آنكه وى را از اسب فرود آورده جامه‌هاى وى را نيز گرفته ، او را برهنه در يك ازار ، پياده ، در پاى قلعهء غزنى سر دادند .\r\nو چون اين خبر به سمع تاج الدّين رسيد ، بسيار متأثر گرديد . بنابراين ، فى الحال چند دست رخت [ براى 
  ] پوشيدن و چند مركب از براى سوارى ، از اسب و استر ، و مبلغى زر جهت او فرستاد . علاء الدّين غير از يك دست رخت و يك اسب سوارى ، چيز ديگر از آنچه او فرستاده بود نگرفت . و از آنجا سوار شده به جانب باميان رفت و در آنجا لباس سياه پوشيده بر خر سوار مىشد و هرچند كه مردم او را در آن باب منع مىكردند ، او قبول نمىكرد و مىگفت :\r\n« تا من انتقام خود از اهل غزنه نگيرم ترك اين لباس نمىكنم . » و اظهار اين معنى و اصرار بر آن مردم غزنه را در وهم مىداشت ، تا آنكه آخر الأمر با آنكه بر غزنى استيلا يافت ، او را فرصت نداده ، بر دست تاج الدّين يلدوز گرفتار ساختند - چنانچه عن‌قريب به تفصيل خواهد آمد ، ان شاء اللّه تعالى .\r\n\r\n","description":"","footnote":"","page_name":" 3591 ","page_number":623},
  {"content":"\r\n\r\nو چون علاء الدّين از غزنى بيرون رفت ، تاج الدّين يلدوز از روى استقلال در دار السّلطنه درآمد و به جاى سلاطين قرار گرفت و خزانهء شهاب الدّين را از دست خواجه مؤيّد الملك بيرون آورد و متصرّف شد . و ظاهرا اطاعت غياث الدّين محمود اظهار مىكرده ، امّا خطبه به نام او نمىخواند ، بلكه در خطبه بعد از نام خليفه ناصر باللّه عباسى اكتفا بر رحمت فرستادن به سلطان شهيد شهاب الدّين مىنمود . از اين جهت مردم را توهّم آن شد كه تاج الدّين خيال ديگر دارد ، نه تقويت غياث الدّين ، بلكه اظهار اطاعت او از براى آن مىكند كه مردم به او درآيند . و چون او اين معنى را از اوضاع مردم دريافت در مقام احسان و انعام ايشان شده دل اكثر مردم را به دام احسان در قيد خود درآورد ، مع هذا اكثر اولاد ملوك و سلاطين كه در ملازمت سلطان شهاب الدّين مىبودند از خدمت او به تنگ آمده ، از وى رخصت گرفته ، جدا شدند و اكثر ايشان نزد غياث الدّين محمود رفتند . و تاج الدّين به‌واسطهء آنكه خليفه ناصر باللّه عباسى با او در مقام امداد مىباشد ، شيخ مجد الدّين مدرّس مدرسهء نظاميه را ، كه از قبل خليفه ناصر باللّه به رسالت نزد سلطان شهاب الدّين آمده و هنوز از غزنى بيرون نرفته بود كه خبر كشته شدن سلطان شهاب الدّين رسيد ، بنابراين ، شيخ مذكور در غزنى مانده او را رعايت بسيار كرد و تعظيم و تكريم بسيار نمود .\r\nو در اين اثنا ، از نزد غياث الدّين محمود خلعت‌هاى فاخر جهت تاج الدّين آمد و مكتوبى مشتمل بر ستايش و دولتخواهى او ، خصوصا در باب بيرون كردن علاء الدّين محمّد ، او را تعريف بسيار نوشته بودند ، و در آخر مكتوب اظهار آن كرده بود كه « در باب خطبه به نام ما كردن توقّف را وجهى نمىدانيم . زنهار ! و هزار زينهار ! كه توقّف نورزيده به مجرّد رسيدن [ مكتوب 
  ] خطبه به نام ما بايد خواند . »\r\nو چون تاج الدّين بر مكتوب اطّلاع يافت ، بسيار اعراض و خشمگين گشت و با فرستادهء غياث الدّين محمود درشتى از حدّ گذرانيد . آخر الأمر گفت : « تا غياث الدّين محمود مرا از رقيّت و بندگى آزاد نكند و خطاب ملكى ندهد و دختر مرا از براى پسر خود نخواهد ، من خطبه به نام او نمىخوانم . »\r\nو چون اين جواب ، به غياث الدّين رسيد ، او مطلقا جواب او نداد و به مهمّ هرى كه اشتغال داشت اهتمام زياده كرد . و مقارن اين حال به تاج الدّين خبر رسيد كه « اينك سپاه علاء الدّين از باميان برآمده بر سر كرمان رفت و سوران را ، كه جايگير قديم او بود ، تاراج كرده هرچه يافتند بردند و ولايت تو را خراب ساختند . » [ 204 الف 
  ] تاج الدّين فى الحال پدرزن خود سونچ را با سپاه بسيار روانهء آن صوبه نمود . اتّفاقا سونچ غافل خود را بر ايشان رسانيد و اكثر باميانى را به قتل آورد و سرهاى ايشان را به غزنى فرستاد ، و دماغ تاج الدّين به اين فتح اختلال بيشتر از\r\n\r\n","description":"","footnote":"","page_name":" 3592 ","page_number":624},
  {"content":"\r\n\r\nپيشتر پيدا كرد ، و مؤيّد الملك ، وزير شهاب الدّين ، را خواهى نخواهى وزير خود گردانيد . بعد از آنكه خواجه مؤيّد الملك وزير او شد ، شخصى از آشنايان خواجه به تهنيت او رفت .\r\nخواجه در جواب او گفت كه « آيا شخصى كه قبل از اين بر اسب تازىنژاد سوار باشد و از پشت آن اسب فرود آمده ، بر جمّاز ناهموار سوار شده باشد ، آن را تهنيت بايد گفت ؟ » « 1 »\r\nاكنون شمّه‌اى از احوال غياث الدّين محمود بن سلطان غياث الدّين ، بعد از قتل عمّش ، سلطان شهاب الدّين ، در اين مقام ايراد نموده مىشود . در تواريخ معتبره به احوال غياث الدّين محمود بعد از فوت شهاب الدّين چنين آورده‌اند كه وقتى شهاب الدّين به جانب هندوستان مىرفت تمام بلاد غور خصوصا فيروزكوه را ، كه پايتخت سلاطين غوريّه بود ، به علاء الدّين محمّد بن ابو على كه از امراى كبار غوريّه بود و به اخلاق نيك معامله مىنمود سپرد ، و بست و اسفزاز « 2 » و ساير آن نواحى را به برادرزادهء خود ، غياث الدّين محمود ارزانى داشت ، و باميان را با بلخ و ترمذ به بهاء الدّين سام داده ، و اميرداد را بر غزنى والى گردانيده بود ، و على هذا القياس هر يكى از غلامان خود را جايى تعيين نموده به جانب هند رفت .\r\nاكنون چون خبر فوت او رسيد ، ملك علاء الدّين محمّد ، حاكم بلاد غور ، فى الحال از ترس آنكه مبادا غياث الدّين محمود سبقت نموده فيروزكوه را متصرّف شود ، به جانب فيروزكوه رفته تمام خزاين و دفاين سلاطين غوريّه را متصرّف شد . و او حسن سيرت ، امراى غور از خدمت او استنكاف ورزيده ، ننگ مىكردند و با يكديگر مىگفتند كه « تا پسر صاحب را ، يعنى غياث الدّين محمود ، نباشد ، چگونه كسى متابعت ملك علاء الدّين محمّد به خود قرار خواهد داد . » و ساير مردم به‌واسطهء آن با وى بد بودند كه وى مذهب كراميّه داشت و در آن باب نهايت تعصّب و غلوّ مىورزيد .\r\nالقصّه ، چون علاء الدّين محمّد بر فيروزكوه استيلا يافت ، اكثر امرا را جمع آورده بعد از رعايت بسيار ايشان را با خود هم‌سوگند گردانيد و بر جنگ خوارزمشاه و ابن خرميل ترغيب كرده و از بس‌كه غياث الدّين محمود را در نظر نمىآورد ، نام او را مطلقا نگرفت . و غياث الدّين محمود هنوز از بست بيرون نيامده بود و هيچ حركت نكرده ؛ به‌واسطهء آنكه غياث الدّين محمود با بهاء الدّين سام در ايّام حيات شهاب الدّين با خود قرار داده بودند كه بعد از فوت شهاب الدّين ، خراسان از آن غياث الدّين محمود باشد و غزنه و هندوستان از آن بهاء الدّين . و چون بهاء الدّين در شوكت و قوّت بر غياث الدّين محمود زياده بود ، وى رعايت\r\n\r\n\r\n","description":"","footnote":"\r\n( 1 ) . مؤيد الملك وزير ، اين جوابيه را در اين تك‌بيت داده بود :\r\n و من ركب الثور بعد الجوا * د انكر اضلافه و الغبب \r\n( 2 ) . ولايت اسفزار در جنوب هرات سر راه زرنج است . - لسترنج .\r\n","page_name":" 3593 ","page_number":625},
  {"content":"\r\n\r\nحال او مىكرد كه آيا بعد از فوت شهاب الدّين ، بهاء الدّين سام بر قرارداد خود عمل نموده خراسان را بر وى مسلّم خواهد داشت يا او در آن باب منازعت خواهد كرد ؟ تا آنكه خبر فوت بهاء الدّين سام رسيد و غياث الدّين محمود خاطر از آن رهگذر جمع كرده در دهم شهر رمضان اين سال در بست بر تخت سلطنت قرار گرفت و القاب پدر « 1 » را به نام خود بر خطبه خواند . و امرايى كه در ملازمت او مىبودند ، مثل : اسماعيل خلجى ، و سونچ ميرشكار ، و زنگى بن خرجوم ، و حسين غورى ، صاحب تكياباد ، همه را با خود هم‌سوگند كرده ، اوّلا به علاء الدّين محمّد نوشت كه « مناسب آن است كه تو نيز متوجّه ملازمت ما شوى تا در امور ملكى و مالى به رأى و رؤيت تو عمل نموده شود . » همچنين به [ حسين 
  ] بن خرميل ، والى هرات ، نيز مكتوب استمالت‌آميزى نوشته فرستاد .\r\nو چون علاء الدّين محمّد بر مضمون مكتوب غياث الدّين محمود اطّلاع يافت ، اعتماد بر خزاين و اموال كرده شروع در سفاهت كرده و سخنان درشت گفت و امرايى كه در ملازمت غياث الدّين محمود مىبودند همه را تهديدات فرستاد . و چون ايلچى غياث الدّين محمود بازگشته آنچه ديده و شنيده بود به عرض او رسانيد ، غياث الدّين محمود از بست متوجّه فيروزكوه گرديد . و چون به نواحى فيروزكوه رسيد ، علاء الدّين محمّد نيز پسر خود را با لشكرى بسيار به جنگ فرستاد . مقدّم سپاه محمّد مرغينى « 2 » بود و از جانب غياث الدّين محمود ، امير اسماعيل خلجى پيش‌پيش به رسم قراول مقرّر شده بود .\r\nالقصّه ، چون امير اسماعيل به سپاه پسر علاء الدّين محمّد رسيد ، فى الحال خود را از سر خود برداشته به آواز بلند گفت كه « الحمد للّه كه غلامان ترك سلطان غياث الدّين حقوق ولىنعمت خود نگاه‌داشته منازعان ملك را از جانب پسر ولىنعمت و صاحب خود از غزنه [ 204 ب 
  ] بيرون كردند - يعنى تاج الدّين يلدوز ، علاء الدّين محمّد پسر بهاء الدّين سام را از غزنه بيرون كرد - و امراى غور كه پدر بر پدر تربيت‌يافتهء اين دودمان‌اند ، حقوق ايشان را فراموش كرده اينك بر روى پسر صاحب خود شمشير مىكشند . » و امثال اين كلمات غيرت‌انگيز بسيار گفت .\r\nو چون محمّد مرغينى ، كه مقدّم سپاه پسر علاء الدّين محمّد بود ، اين كلمات شنيد ، در جواب اسماعيل خلجى گفت كه « اى امير اسماعيل ، اين چه ظنّ بد است كه در حقّ امراى غور مىدارى ؟ حاشا كه امراى غوريّه دربرابر صاحب‌زاده خيال جنگ توانند كرد . » اين گفت و فى الحال از اسب فرود آمده شمشير در گردن روى به جانب غياث الدّين محمود رفت و در\r\n\r\n\r\n","description":"","footnote":"\r\n( 1 ) . « غياث الدّين و الدنيا »\r\n( 2 ) . الكامل : محمّد مرغنى .\r\n","page_name":" 3594 ","page_number":626},
  {"content":"\r\n\r\nبرابر او زمين ادب ببوسيد . غياث الدّين محمود او را به عنايات پادشاهانه سرافراز ساخته ، بر مركب خاصّهء خود سوار كرد و در عقب او جميع امراى غوريه كه از فيروزكوه به قصد جنگ غياث الدّين محمود بيرون آمده بودند رفته ، اطاعت و انقياد او اختيار نمودند .\r\nو چون پسر علاء الدّين اين حالت را مشاهده نمود ، با جمعى از غلامان و خدمتكاران خود روى به گريز نهاد و به فيروزكوه رفت و پدر را از حقيقت حال مطّلع گردانيد . بندگان ايشان را در يك لحظه فرعونيت از سر بيرون رفت و به حال مفلوكان از فيروزكوه بيرون شد و روى به گريز نهاد و به آواز بلند به طريق تسبيح گفت : « مىروم كه مجاور مكّه شوم . » و غياث الدّين محمود بىمنازع و مدافع به فيروزكوه درآمده و جماعتى را به عقب علاء الدّين فرستاد كه او را گرفته آوردند . و او را در قلعهء فيروزكوه محبوس ساخته درصدد انتظام مهمات فيروزكوه شد و منصب وزارت خود را به عبد الجبّار بن محمّد الكيدانى ، كه وزير پدرش بود ، ارزانى داشت .\r\nدر هشتم ماه رمضان اين سال خبر فوت شهاب الدّين به ابن خرميل ، والى هرات ، رسيد . او چون اين خبر شنيد اكابر و اعيان هرات را ، مثل : قاضى صاعد بن فضل يسارى « 1 » كه در آن‌وقت منصب قضاى آن بلده به او تعلّق داشت ، و علىّ بن عبد الخلاق بن زياد ، مدرّس مدرسهء نظاميهء هرات ، و شيخ الاسلام رئيس هرات و نقيب النقباء علويه و ساير اعيان آن شهر را جمع آورده با ايشان گفت كه « سلطان شهاب الدّين از اين عالم سفر كرد و من از خوارزمشاه مىترسم . اكنون اگر شما با من سوگند ياد مىكنيد كه هركس كه قصد اين شهر كند در دفع و ممانعت او با من متّفق خواهيد بود فهو المراد ، و الّا من فكر خود آن‌چنان‌كه مىدانم مىكنم . »\r\nچون اعيان هرات اين كلمات از ابن خرميل شنيدند پيش از همه قاضى صاعد و علىّ بن عبد الخلّاق در جواب او گفتند كه « ما با تو سوگند مىخوريم كه غير از غياث الدّين محمود هر كه قصد اين شهر كند ما تا رمقى در جان داريم ، در دفع او مىكوشيم . » ابن خرميل چون استثناء غياث الدّين محمود شنيد ، بسيار ناخوش برآمد . امّا چون در آن مجلس چيزى نمىتوانست اظهار كرد ، صحبت بر طرف شد .\r\nدر اين اثنا ، مكتوبات غياث الدّين محمود كه به ابن خرميل نوشته بود و به بعضى اعيان و امراى هرات ، رسيد . و چون ابن خرميل ديد كه اهل هرات همه خواهان غياث الدّين محموداند ، خفيه كس پيش خوارزمشاه فرستاده پيغام داد كه « من شهر هرات را از براى تو نگاه داشته‌ام .\r\nاكنون مىترسم كه غياث الدّين محمود بيايد و اين شهر را متصرّف شود . اگر همانا قبل از آمدن غياث الدّين محمود لشكرى نامزد هرات شود - كه من شهر را به زور ايشان نگاه داشته‌ام - به\r\n\r\n\r\n","description":"","footnote":"\r\n( 1 ) . الكامل : سيارى .\r\n","page_name":" 3595 ","page_number":627},
  {"content":"\r\n\r\nهركه حكم شود تسليم نمايم و خود به ملازمت رسم بهتر خواهد بود . » خوارزمشاه در جواب نوشت كه « اگر تو در اطاعت من ثابت‌قدمى ، اوّلا بايد كه يك پسر خود را به ملازمت فرستى تا من لشكرى به امداد تو فرستم . » ابن خرميل در ساعت يك پسر خود را نزد خوارزمشاه فرستاد و خوارزمشاه نيز به سپاه نيشابور و غير آن از بلاد خراسان نوشت كه « به امداد ابن خرميل به هرى رفته از صوابديد تجاوز ننمايند و به هرچه او امر كند اطاعت نمايند . »\r\nو تا آمدن سپاه خوارزمشاه ، غياث الدّين محمود مكرّر كس پيش ابن خرميل فرستاده او را استمالت مىداد ، امّا او به‌هيچ‌وجه ميل اطاعت او نداشت و مخالفت او ظاهر نيز نمىساخت ، بلكه ميان خوف و رجا مانده بود و انتظار لشكر خوارزمشاه مىكشيد . و در اين اثنا غياث الدّين مىخواست كه از فيروزكوه متوجه هرات گردد كه بعضى از امرا او را مانع شدند و گفتند :\r\n« شتاب نبايد كرد . و اين مقدار توقّف بايد كرد كه ما بعضى از امراى هرات را از وى بازگردانيده با خود متّفق گردانيم . بعد از آن ، گرفتن او آسان خواهد شد . »\r\nو چون ابن خرميل روزبه‌روز اوضاع مردم هرات را چنين مىيافت كه همه ميل غياث الدين دارند ، بار ديگر نيز امرا و اعيان شهر را طلب داشته [ 205 الف 
  ] در باب اطاعت و انقياد غياث الدّين مشورت نمود . ابن عبد الخلّاق ، مدرّس مدرسهء نظاميه ، به او گفت كه « صلاح كار تو در آن است كه قدم در دايرهء اطاعت و انقياد غياث الدّين نهاده همين لحظه حكم كنى كه رؤس منابر اين ولايت را به ذكر القاب صاحب‌زادهء خود زيب و زينت دهند تا مردم تمام از وضيع و شريف از روى ميل خاطر مطيع و منقاد تو شوند و تو را از هيچ رهگذر دغدغه در خاطر نماند . » ابن خرميل گفت كه « من از غياث الدّين محمود بسيار متوهّمم . اگر تو پيش او مىروى و از براى من آن‌چنان امانى كه خاطر تو بر آن قرار گيرد مىستانى ، من نيز اطاعت و انقياد او مىنمايم . »\r\nابن عبد الخلّاق قبول اين معنى نموده متوجّه فيروزكوه گشت و غرض ابن خرميل از فرستادن او آن بود كه وى از هرى بيرون رود تا مردم را از وى بازگرداند . و چون ابن عبد الخلّاق به فيروزكوه رسيد ، ما فى الضمير ابن خرميل را به عرض غياث الدّين محمود رسانيد و او را بر توجّه به هرى دلير گردانيد و گفت كه « به مجرّد رسيدن تو ، اهالى شهر ، هرى را تسليم خواهند كرد . » امراى غياث الدّين ، بعضى ، رفتن هرى را مستحسن و معقول دانستند و بعضى به‌خلاف ايشان مىگفتند كه « هنوز زود است و چند مرتبهء ديگر از روى ملايمت و استمالت ابن خرميل را دعوت بايد كرد تا او را بر ما هيچ حجّت نماند . »\r\nالقصّه ، اين نوبت نيز غياث الدّين محمود به سخن اين جماعت عمل نموده منشور ايالت هرات را با خلاع خسروانه مصحوب ابن عبد الخلّاق نمود و بعضى از مخصوصان خود را به\r\n\r\n","description":"","footnote":"","page_name":" 3596 ","page_number":628},
  {"content":"\r\n\r\nهرى فرستاد . بعد از آن غياث الدّين محمود به اميران بن قيصر ، صاحب طالقان ، فرمان [ ى 
  ] نوشته او را نزد خود طلب داشت . همچنين صاحب مرو را نيز طلب نمود . ايشان اوّلا هردو در مقام تغافل و توقّف شده مىخواستند كه چند روز باشند تا احوال خوارزمشاه و استيلاى او بر خراسان مشخّص شود . امّا اهالى طالقان كه هميشه هواخواهان سلاطين غوريّه بودند با اميران بن قيصر گفتند كه « [ اگر 
  ] تو طوعا و رغبة كمر اطاعت غياث الدّين محمود را بر ميان بسته پيش او نروى ، يقين تو باشد كه ما تو را گرفته پيش او مىفرستيم . » بنابراين ، اميران بن قيصر از روى اضطرار به فيروزكوه آمده به ملازمت غياث الدّين محمود مشرّف شد و اعزاز و اكرام تمام يافت ، و عوض طالقان چند مواضع ديگر نيز به وى دادند ، و طالقان را به مملوك خود امير سونچ ارزانى داشت .\r\nو چون ابن عبد الخلّاق با خلعت و منشور ايالت به هرى رسيد ، ابن خرميل استقبال خلعت غياث الدّين كرد و از روى تعظيم و تكريم هرچه تمام‌تر آن خلعت را پوشيده به شهر درآمد . و چون ابن عبد الخلّاق و آن‌كس ديگر ، كه غياث الدّين همراه او فرستاده بود در باب خطبه خواندن به نام غياث الدّين به ابن خرميل اظهار كردند در جواب ايشان گفت كه « روز جمعه خطبهء ايشان خواهد شد . » اتّفاقا قبل از روز جمعه خبر آمدن لشكر خوارزمشاه متيقّن شد . و چون روز جمعه رسيد ، هرچند به او گفتند كه خطبه به نام غياث الدّين محمود بايد خواند ، او در جواب گفت كه « من الحال در مهمّى كه اهمّ از خطبه خواندن است ، گرفتارم . باشيد كه از مهمّات اين لشكر خوارزم كه متوجّه اين شهر شده‌اند فراغ حاصل شود ، بعد از آن خطبه خواندن آسان است . »\r\nالقصّه ، چون لشكر خوارزمشاه به نواحى هرى رسيد ، ابن خرميل به استقبال ايشان رفته آنها را در بيرون دروازهء شهر فرود آورد و از وظايف مهمانى هيچ دقيقه‌اى نسبت به ايشان فرونگذاشت ، و هرروز از شهر سوار شده پيش ايشان مىآمد . تا آنكه در اين اثنا خبر رسيد كه خوارزمشاه بر سر بلخ رفته كارى نتوانست پيش برد و بلخيان زور آورده وى را چهار فرسخ به عقب نشانيدند . ابن خرميل چون اين خبر شنيد از اظهار متابعت خوارزمشاه بسيار نادم و پريشان گشت و با محرمان خود گفت كه « من اين مرد را بسيار مرد مردانه خيال كرده بودم .\r\nاكنون او بر خلاف گمان ما بسى عاجز و زبون ظاهر شد كه كسى در بلخ كه در دست مردم علاء الدّين پسر بهاء الدّين سام است كارى نتواند ساخت ، جاى ديگر از وى چه اعتبار خواهند گرفت ! » بنابراين ، در مقام بازگردانيدن سپاه خوارزمشاه با دولتخواهان غياث الدّين اظهار آن نمود كه « من به‌خاطر غياث الدّين اين جماعت را دفع مىكنم و خطبهء او را مىخوانم . »\r\nبعد از آن كسى از خود را نزد سردار سپاه خوارزمشاه فرستاده پيغام داد كه « خوارزمشاه\r\n\r\n","description":"","footnote":"","page_name":" 3597 ","page_number":629},
  {"content":"\r\n\r\nكس خود را پيش ملك غياث الدّين فرستاده با او به طريقى كه ميانهء آبا و اجداد ايشان صلح بود مصالحه نموده . الحال شما به صحّت و سلامت بازگرديد . اگر باز احتياج شود شما را خبر خواهيم كرد . » آن مرد چون از جانب خوارزمشاه مأمور بود به آنكه آنچه ابن خرميل گويد از سخن او بيرون نرود ، فى الحال كوچ كرده متوجّه نيشابور شد .\r\nاتّفاقا مقارن اين حال از فيروزكوه خبر رسيد كه غياث الدّين محمود گماشتگان ابن خرميل [ 205 ب 
  ] را كه در ولايت غور مىبودند گرفته ، بعضى را به قتل رسانيده و بعضى را محبوس نموده و آنچه از اسباب و اموال و اسب و ساير مواشى در آن ضياع بود همه را متصرّف شد . و ديگر دوستان وى پياپى مكتوبات فرستادند كه « تو را يقين باشد كه اگر غياث الدّين محمود بر تو دست بيابد ابقاى تو نزد او از جملهء محالات است . » باوجود اين حال اعيان بلدهء هرات ، مثل قاضى صاعد و ابن عبد الخلّاق ، مدرّس مدرسهء نظاميه كه به ابن زناد اشتهار داشت ، در آن مقام شدند كه ابن خرميل را گرفته به خدمت غياث الدّين بفرستند . و چون ابن خرميل بر ارادهء اجلّ شهر اطّلاع يافت بسيار متوهّم شده به خانهء قاضى صاعد رفت و اعيان شهر را طلب داشته بسيار ملايمت كرد و گفت : « من از خيالات گذشته پشيمان شده التجا به شما آورده‌ام كه شما بالاتّفاق نوعى كه صلاح دانيد چيزى به ملك غياث الدّين محمود بنويسيد تا من آن را به كسان خود داده همين لحظه به خدمت ايشان فرستم و منتظر جواب باشم تا هرچه فرمايند بر آن عمل نموده بعد از اين تخلّف جايز ندارم . »\r\nبزرگان شهر هرات از ابن خرميل چون اين حكايات شنيدند بسيار خوشحال شدند و بالاتّفاق مكتوبى مشتمل بر ندامت و پشيمانى ابن خرميل از افعال گذشته و اظهار اطاعت و انقياد او بر وجه اخلاص نوشته به دست او دادند . و او در حضور ايشان دو كس را طلبيده به مبالغهء هرچه تمام‌تر ايشان را روانهء فيروزكوه گردانيد . و حال آنكه پيش از اين به آن دو كس قرار داده بود كه « شما يك منزل به جانب فيروزكوه رفته راه را گذاشته خود را به لشكر خوارزمشاه كه به جانب نيشابور مىروند برسانيد و اين مكتوب ديگر را كه به ايشان داده بود به سرداران لشكر رسانيده او را از روى استعجال بازگردانيد . »\r\nالقصّه ، مردم هرى خاطر خود جمع كرده دست از گرفتن ابن خرميل بازداشته منتظر جواب مىبودند كه روز چهارم خبر رسيد كه « اينك سپاه خوارزمشاه رسيدند . » و تا مردم هرات خبردار شدند ، ابن خرميل ايشان را به شهر درآورده شروع در گرفتن آن جماعت كه درصدد گرفتن وى شده بودند كرده بعضى را مثل ابن زناد به قتل رسانيد و قاضى صاعد را از شهر اخراج كرد .\r\nو چون اين خبر به غياث الدّين محمود رسيد ، علىّ بن ابو على را ، كه يكى از امراى معتمد\r\n\r\n","description":"","footnote":"","page_name":" 3598 ","page_number":630},
  {"content":"\r\n\r\nاو بود ، با لشكرى جرّار بر سر ابن خرميل فرستاد . چون آن جماعت به نواحى هرات رسيدند ، ابن خرميل با سپاه خوارزم شبيخون بر سر ايشان برده اكثر ايشان را به قتل رسانيد و اموال و اسباب ايشان را به غارت برد و پسر اسماعيل خلجى را دستگير كرد و ابن خرميل مظفّر و منصور از روى استقلال به هرى درآمد . « 1 »\r\nو چون خبر اين شكست ، به غياث الدّين رسيد ، مىخواست كه خود متوجّه دفع ابن خرميل شود كه ناگاه خبر رسيد علاء الدّين ، پسر بهاء الدّين سام ، متوجّه غزنى شده . بنابراين ، غياث الدّين آمدن به هرات را به تعويق انداخت تا ببيند مهمّ غزنى چه صورت پيدا مىكند .\r\nمع هذا ملاحظهء خوارزمشاه كه بلخ را محاصره داشت ، مىكرد كه مبادا او فتح بلخ نموده متوجّه تقويت ابن خرميل گردد .\r\nاكنون شمّه‌اى از احوال خوارزمشاه با عماد الدّين ، كه والى بلخ بود از قبل علاء الدّين باميانى ، مذكور مىگردد . تفصيل اين مجمل آنكه چون خوارزمشاه خبر قتل شهاب الدّين شنيد جميع امراى غوريّه را كه نزد او محبوس بودند ، بيرون آورده هريكى را فراخور احوال خود به عنايات پادشاهانه سرافراز نمود و گفت : « غياث الدّين محمود برادر من است و ميانهء او و من هيچ فرق نمىبينم . اكنون هركه از شما ميل ماندن نزد من دارد جا و منزل اوست ، و هركه ميل ملازمت غياث الدّين محمود دارد ، مرخّص است كه پيش او برود . » پس ، از ميان امراى غوريّه محمّد بن علىّ بن بشير را ، كه از بزرگان غور بود و سخن او در ميانهء آن طايفه اعتبار تمام داشت ، بسيار نوازش فرمود و با برادر خود ، عليشاه ، و لشكرى آراسته به بلخ فرستاد و محمّد بن على را گفت كه « اوّلا عماد الدّين ، والى بلخ ، را به نصايح سودمند و وعدهء رعايت بيشتر از حكّام غور به اطاعت من دعوت نماى . اگر قبول كند فهو المراد ، و الّا شروع در جنگ بايد كرد . »\r\nچون محمّد بن على به آنجا رسيد هرچند كه عماد الدّين ، والى بلخ ، را به جانب خوارزمشاه خواند ، فايده نداد . بالضّروره عليشاه ، برادر خوارزمشاه ، جنگ پيش برد . عماد الدّين با مردم بلخ اتفاق كرده آن‌چنان گوشمال به خوارزميان دادند كه عليشاه را طاقت توقّف در حوالى بلخ نبود و ناچار از دور شهر كوچ كرده پنج و شش فرسخ در عقب نشست ، مع هذا هرشب رنود بلخ در اردوى وى درمىآمدند و دستبردى مىنمودند . بنابراين ، عليشاه احوال به برادر خود ، خوارزمشاه ، نوشت و خوارزمشاه با لشكر [ 206 الف 
  ] بسيار از خوارزم متوجّه بلخ شد و مدّت چهل روز جنگ مىكرد ، و هرروز جمعى كثير از سپاه او به قتل مىرسيدند ، تا آنكه بعد\r\n\r\n\r\n","description":"","footnote":"\r\n( 1 ) . نقش امير اميران بن قيصر ، طلايه‌دار لشكر غياث الدّين - كه به‌خاطر از دست دادن طالقان دل خوشى از غياث الدّين نداشت - در پيروزى ابن خرميل انكارناپذير بود . در اين مورد - الكامل ، ج 12 ، ص 228 .\r\n","page_name":" 3599 ","page_number":631},
  {"content":"\r\n\r\nاز چهل روز با خود قرار آن داد كه ترك بلخ نموده به جانب هرات رود ؛ چه ، بلخ به جنگ گرفتن ميسّر نمىشد و عماد الدّين به‌هيچ‌وجه اطاعت او قبول نمىكرد . « 1 »\r\nاتّفاقا در اين وقت خبر رسيد كه علاء الدّين باميانى با برادرش ، جلال الدّين ، هردو ، در دست تاج الدّين گرفتار شدند و ولايت ايشان به تمامه در دست تاج الدّين يلدوز درآمد . اين خبر چون به سمع خوارزمشاه رسيد ترك عزيمت رفتن هرات كرده بار ديگر محمّد بن على غورى را در بلخ فرستاده و پيغام داد كه « الحال تو را هيچ حجّتى نماند ؛ چرا كه صاحبان تو را تاج الدّين يلدوز گرفته محبوس كرد و ولايت ايشان را متصرّف شده . اكنون صلاح حال تو در آن است كه قدم در دايرهء اطاعت و انقياد ما نهاده خود را به مراتب ارجمند رسانى . »\r\nالقصّه ، اين نوبت محمّد بن علىّ بن بشير [ غورى 
  ] پيش عماد الدّين رفته چندان تخويف و تهديد و وعده و وعيد نمود كه عماد الدّين ترك خصومت نموده در بلخ سكّه و خطبه به نام خوارزمشاه خواند ، امّا در رفتن خود نزد خوارزمشاه جرئت نمىكرد و مىگفت كه « مرا يقين است كه خوارزمشاه قصد من خواهد كرد . » و چون اين خبر به سمع خوارزمشاه رسيد ، سوگند ياد نموده گفت كه « اگر نزد من بيايى قصد تو نكنم و باز بلخ را به تو خواهم داد . » بنابراين ، عماد الدّين اعتماد بر سوگند كرده به ملازمت خوارزمشاه آمد ، و خوارزمشاه نيز به مقتضاى وعدهء خود عمل نموده نهايت اعزاز و اكرام او نمود و به خلعت‌هاى خسروانه او را مخلّع نموده باز به بلخ فرستاد و حكومت آن خطّه را باز به دستور سابق به او ارزانى داشت و در سلخ ربيع الأوّل آينده عماد الدّين باز به بلخ رفته از روى استقلال بر سرير حكومت متمكّن شد .\r\nو خوارزمشاه از بلخ كوچ كرده متوجّه كرزبان « 2 » - كه جايگير قديم ابن خرميل بود و از قبل غياث الدّين محمود ، علىّ بن ابو على او را محاصره داشت - رفت و كس پيش غياث الدّين محمود فرستاده پيغام داد كه « چون كرزبان را عمّ تو ، شهاب الدّين ، به ابن خرميل داده بود ، مناسب آن است كه تو آن را نيز به وى بازگذارى و لشكر خود را بازطلبى . » غياث الدّين قبول آن نكرد و گفت « ولايت موروثى گذاشتن به تواضع و تكلّف وجهى ندارد ، و عمّ من وقتى به او داده بود كه وى از جمله دولتخواهان ما بود . اكنون كه او حقوق سابقهء عمّ را فراموش كرده و شروع در نمك‌حرامى نمود ، ما به چه تقريب به او ولايت خود را بدهيم ؟ » « 3 »\r\nو چون خوارزمشاه از غياث الدّين محمود اين جواب شنيد ، محمّد بن علىّ بن بشير را پيش\r\n\r\n\r\n","description":"","footnote":"\r\n( 1 ) . ابن اثير مىگويد ، خوارزمشاه « به‌وسيلهء محمّد بن علىّ بن بشير غورى ، به عماد الدّين ، امير بلخ ، پاداش گزافى وعده داد تا دربرابر آن شهر بلخ را تسليم وى كند . ولى عماد الدّين نپذيرفت و گفت : شهر را واگذار نمىكنم مگر به صاحبانش . »\r\n( 2 ) . متن : حرزيان . كرزبان شهرى نزديك طالقان و از قراى مرورود .\r\n( 3 ) . الكامل : « ميان من و تو شمشير حكم خواهد كرد . »\r\n","page_name":" 3600 ","page_number":632},
  {"content":"\r\n\r\nعلىّ بن ابو على ، كه كرزبان را محاصره داشت ، فرستاد . محمّد بن على پيش وى رفته شروع در خداع و فريب او نمود و چندان تهديدات و ترغيبات از قبل خوارزمشاه بر وى خواند كه زياده بر آن متصوّر نبود و خاطرنشان او ساخت كه غياث الدّين محمود به‌هيچ‌وجه با خوارزمشاه مقاومت نمىتواند كرد . آخر الأمر ، محمّد بن علىّ بن بشير سعى و اهتمام بسيار كرد ، تا آنكه علىّ بن ابو على سخن او را شنيده ، از سر محاصرهء كرزبان كوچ نموده به جانب فيروزكوه رفت و كرزبان را نيز خوارزمشاه متصرّف شد .\r\nچون غياث الدّين محمود حقيقت حال را مطّلع شد حكم بر قتل علىّ بن ابو على نمود و در آن باب مبالغهء بسيار نمود . آخر الأمر جمعى از امراى غور اتّفاق كرده نزد غياث الدّين محمود شفاعت او كردند و او را از كشتن خلاص نمودند . و در كرزبان خوارزمشاه توقّف نموده كس پيش عماد الدّين ، والى بلخ ؛ فرستاده او را طلب داشت كه در باب گرفتن ولايت غور به مشورت او احتياج تمام است ، بايد كه به مجرّد رسيدن فرمان طلب متوجّه شود . و چون اين نوبت عماد الدّين به خدمت خوارزمشاه رسيد ، فى الحال وى را گرفته به خوارزم فرستاد و حكومت بلخ را به جعفر تركى « 1 » ارزانى داشت . و متعاقب اين حال عنان عزيمت به جانب ترمذ ، كه والى آن از قبل علاء الدّين ، پسر بهاء الدّين سام . پسر عماد الدّين مذكور بود ، منعطف داشت . و چون به نواحى ترمذ رسيد ، باز محمّد بن علىّ بن بشير غورى را نزد عماد الدّين فرستاده پيغام داد كه « پدر تو از اكابر امرا و مقرّبان درگاه ماست و ما او را از جهت آن از بلخ به خوارزم فرستاديم كه مردى و مردانگى او بر ما ظاهر شده . بنابراين ، خواستيم كه در ايّام غيبت ما از خوارزم ، به حفظ و حراست دار السّلطنهء خوارزم قيام نموده مساعى جميله به ظهور رساند . اكنون تو را بايد كه از آن رهگذر چيزى به خاطر خود نرسيده از روى اميدوارى تمام متوجّه درگاه ما گردى تا از همه جهت به عنايات پادشاهانه سرافراز گشته ميانهء اقران و امثال ممتاز شوى . »\r\nو پسر عماد الدّين مىخواست كه در مقام تمرّد و عصيان [ 206 ب 
  ] شده انتقام پدر از محمّد بن علىّ بن بشير بستاند ، كه به يك ناگاه از طرف ختا لشكر بر سر ترمذ آمده او را محاصره نمود . و در اين وقت پسر عماد الدّين مضطرب شده بالضّروره ملازمت خوارزمشاه اختيار نمود . و چون خوارزمشاه ترمذ را به دست آورد ، امراى ختا را طلبيده ترمذ را بر ايشان مسلّم داشت و از اين رهگذر مردم زبان طعن بسيار بر خوارزمشاه دراز كردند و مىگفتند كه « وى كافر شده كه ولايت مسلمانان را از دست اهل اسلام انتزاع نموده به كفّار ختا مىدهد . » تا\r\n\r\n\r\n","description":"","footnote":"\r\n( 1 ) . ق : چقرتركى ؛ م ، ش جغرتركى .\r\n","page_name":" 3601 ","page_number":633},
  {"content":"\r\n\r\nآنكه بعد از گرفتن ولايت خراسان از دست غوريان چون متوجّه تسخير ختا شد ، اوّلا آن جماعت را كه در ترمذ بودند به قتل رسانيد . و در آن‌وقت بر طاغيان كوتاه‌نظر ظاهر شد كه غرض آن پادشاه نيك‌انديش ديندار در آن مدارا و مواسا ، محض افناى كفّار بود ، امّا بر وجهى كه مصلحت وقت اقتضا مىكرد . « 1 »\r\nامّا كيفيت گرفتن تاج الدّين يلدوز ، علاء الدّين و جلال الدّين ، پسران بهاء الدّين سام ، را در تواريخ معتبره چنين آورده‌اند كه چون نوبت اولى - كه سابقا قلمى شد - علاء الدّين و جلال الدّين از غزنى بيرون رفتند ، تاج الدّين يلدوز از روى استقلال در غزنى حكومت مىكرد و ولايت را بر اتراك قسمت نمود . از عاشر ماه رمضان اين سال كه علاء الدّين از غزنى بيرون رفته بود تا پنجم ماه ذيقعده مهمّات آن ناحيه را بسيار انتظام داده مردم را از خود راضى ساخت ، امّا خطبه نه به نام غياث الدّين محمود و نه به نام پسران بهاء الدّين سام مىخواند ؛ چه ، در خاطر او خيال سلطنت قرار يافته بود . و چون از اوضاع مردم مىدانست كه بىآنكه او را شوكت و قدرت تمام حاصل نشود ، مردم او را به سلطنت قبول نخواهند كرد ، خصوصا وقتى كه وارثان ملك موجود باشند ، بنابراين ، با مردم مىگفت كه « ايلچى من نزد صاحب من غياث الدّين محمود رفته . چون وى بازگردد خطبه به نام او خوانده خواهد شد . » و امثال اين وعده‌ها مىكرد كه تركان و ساير سپاه خيال مىكردند كه او در اين باب صادق است . و حال آنكه غرض او در اين اظهار ، مكر و فريب بود ؛ چه ، او مىخواست كه به زور آن تركان پسران بهاء الدّين : علاء الدّين و جلال الدّين را به دست آورد ، تا بعد از آن به غياث الدّين محمود مقاومت تواند نمود .\r\nالقصّه ، تاج الدّين يلدوز در غزنه شب و روز در فكر خود مىبود و مردم را به مكر و فريب و رعايت نگاه مىداشت كه ناگاه خبر رسيد كه « اينك علاء الدّين و جلال الدّين به‌آسانى سپاه بسيار به‌هم رسانيده متوجّه غزنى شدند . » و چون تاج الدّين يلدوز اين خبر شنيد ، سپاه بسيار از اتراك به‌هم رسانيد و به جنگ ايشان فرستاد . اتّفاقا بعد از ملاقات هردو طايفه و اشتعال نايرهء جدال و قتال ، تركان تاج الدّين يلدوز تاب مقاومت باميانيان نياورده روى به گريز نهادند . و سپاهيان علاء الدّين ايشان را تعاقب نموده روى به غزنه نهادند و خلقى بسيار از سپاه تاج الدّين يلدوز به قتل رسيد .\r\nو چون بندگان تاج الدّين بر حقيقت حال اطّلاع يافت ، غزنى را انداخت و به جانب كرمان\r\n\r\n\r\n","description":"","footnote":"\r\n( 1 ) . ابن اثير مىنويسد : « ترمذ را از آن‌رو به ختاييان واگذاشته كه ديگر متعرّض خراسان نشوند و او پايه‌هاى فرمانروايى خويش را در خراسان استوار سازد . »\r\n","page_name":" 3602 ","page_number":634},
  {"content":"\r\n\r\nكه جايگير قديم او بود رفت . و چون علاء الدّين شنيد كه تاج الدّين يلدوز غزنه را گذاشته به جانب كرمان رفت ، علاء الدّين نيز عنان عزيمت از غزنه منعطف داشته از عقب او متوجّه كرمان شد . و چون تاج الدّين يلدوز شنيد كه اينك علاء الدّين او را تعاقب نموده به كرمان مىرسد ، از كرمان نيز برآمده خود را به كوهستان انداخت . و علاء الدّين كرمان را تاخت و تاراج كرده به جانب غزنى مراجعت نمود . اهالى غزنى از شنيدن اين خبر بسيار مضطرب و پريشان شدند ؛ چه ، ايشان در آن‌وقت بسيار ناهموارى نسبت به علاء الدّين كرده بودند .\r\nبنابراين ، اهالى غزنى تمامى جمع شده به خانهء قاضى سعيد بن مسعود رفته احوال خود گفتند و قاضى را نزد وزير علاء الدّين - كه به صاحب اشتهار داشت - فرستاده عفو تقصيرات خود درخواست نمودند .\r\nقاضى سعيد چون پيش صاحب وزير علاء الدّين رفت ، قاضى را تعظيم بسيار نمود و گفت كه « خاطر خود را جمع‌دار كه هيچ‌كس در شهر دست‌درازى نخواهد كرد . » و چون قاضى بيرون آمد جمعى از ثقات اردوى علاء الدّين به خويشان و نزديكان خود كه در غزنه بودند نوشتند كه « شما به سخن وزير كه به قاضى سعيد گفته مغرور مشويد ، كه علاء الدّين و جلال الدّين در باب قتل و كشتن و خراب كردن شهر غزنى به جدّاند . » چون اين خبر به اهالى شهر غزنى رسيد شروع در كوچه‌بندى شهر و استحكام آن به عرّاده و منجنيق كرده با خود قرار آن دادند كه « مردانه كشته خواهيم شد . » و سوداگران شام و عراق و موصل و ساير بلاد كه در غزنى بودند جمع شده نزد شيخ مجد الدّين بن ربيع ، كه رسول خليفه [ 207 الف 
  ] ناصر باللّه بود رفته شكايت كردند .\r\nشيخ مجد الدّين تجّار را تسكين داده كس پيش امير سليمان - كه در ميان امراى غوريه به سنّ پيرى رسيده بود و رعايا و سپاه از سخن او تجاوز نمىكردند و او را موقّر و معظّم مىداشتند - فرستاده ، از قبل اهالى غزنه و غربا از سوداگران و غير آن شفاعت نمود . امير سليمان بنابر شفاعت شيخ مجد الدّين كس پيش علاء الدّين و جلال الدّين فرستاده گناه اهالى غزنه را درخواست نمود و در آن باب مبالغه نمود و اهتمام به جايى رسانيد كه علاء الدّين و جلال الدّين از خزانه زر به سپاه داده ايشان را از سر غارت غزنى بازداشتند . و در آخر ماه ذيقعده هردو برادر به شهر غزنى درآمده و نهصد شتر بار پر از خزانهء شهاب الدّين كه از هندوستان به نيّت يورش ختا مىآورد و تاج الدّين يلدوز تمام آن را از دست مؤيّد الملك وزير گرفته متصرّف شده بود ؛ به دست آن دو برادر افتاد ، و دوازده هزار جامهء زربفت علىحدّه در خزانهء شهاب الدّين در غزنه بود .\r\nالقصّه ، چون اين هردو برادر به شهر درآمدند ، علاء الدّين ارادهء آن نمود كه مؤيّد الملك\r\n\r\n","description":"","footnote":"","page_name":" 3603 ","page_number":635},
  {"content":"\r\n\r\nرا وزير خود سازد . اتّفاقا قبل از آنكه او اين كار كند جلال الدّين پيشدستى كرده مؤيّد الملك را نزد خود طلبيد و خواهى نخواهى خلعت در وى پوشانيد . و چون علاء الدّين اين خبر شنيد در مقام اعراض و ناخوشى شده مؤيّد الملك را گيرانيد . و به اين سبب ميانهء هردو برادر خصومت به‌هم رسيد ، خصوصا در سر قسمت خزانه ميانهء ايشان مناقشه به جايى رسيد كه هيچ سوداگر مفلوك اين‌چنين مضايقه و مناقشه در سودا نمىكرد . مردم از اوضاع ناپسنديدهء ايشان با يكديگر مىدانستند كه آنها قابل سلطنت و حكومت نيستند و جمعى از امراى غوريّه كه ترك غياث الدّين محمود كرده ملازمت ايشان اختيار كرده بودند ، بسيار از كردهء خود پشيمان و نادم شدند ؛ چه ، از اوضاع و دنائت طبع ايشان ظاهر بود كه ايشان را استعداد سلطنت نيست .\r\nعلى اىّ حال بعد از تقسيم خزانه ، جلال الدّين با عمّش ، عباس ، پاره‌اى لشكر برداشته عنان عزيمت به صوب باميان منعطف داشتند . و علاء الدّين در غزنى قرار گرفته و وزير او ، و عماد الملك ، شروع در ظلم و جور كردن و گرفتن مردم و مصادرات بىوجه كرده كار به جايى رسانيد كه مردم امّهات اولاد خود را فروخته زر به ديوان مىدادند ، و از اين جهت هيچ خانه نبود كه در او از گريه و شيون مفارقت مادر از فرزندان به گوش خلايق نمىرسيد .\r\nالقصّه چون آن وزير بىتدبير پرتزوير ملاحظهء دولتخواهى صاحب خود نكرده چشم در اموال مردم دوخت و دست طمع دراز كرده ، وضيع و شريف را به امور ناشايسته متهّم مىساخت ، مردم به تنگ آمده كس به طلب تاج الدّين يلدوز فرستادند . و وى لشكرى بسيار به‌هم رسانيده متوجّه غزنى شد و يكى از غلامان ترك شهاب الدّين را كه او را اىدكزتتر « 1 » گفتندى ، با دو هزار سوار به رسم قراول پيش فرستاد و خود به استعداد هرچه تمام‌تر از عقب مىآمد . و در اين وقت در كرمان از قبل علاء الدّين امير ابن مؤيّد با جمعى از امرا ، مثل ابو على بن سليمان - كه از اكابر امراى غوريّه بود - مىبود ، امّا هميشه ابن مؤيّد و ابو على به شراب خوردن و فسق كردن مشغول بودند و هيچ خبر از ولايت نمىگرفتند . بنابراين ، تاج الدّين يلدوز اوّلا به كلوران « 2 » آمده جمعى كثير از مردم غوريّه و متعلّقان علاء الدّين را به قتل رسانيدند . و بقيّة السّيف از آنجا گريخته به كرمان نزد ابن المؤيّد و ابو على [ بن سليمان بن سيس 
  ] رفتند . و اىدكزتتر با دو هزار سوار خلج و ترك روى به كرمان نهاد و آن‌چنان خود را به آنجا رسانيد كه ابن المؤيّد و ابو على بن سليمان را مجال آن نشد كه سوار توانند شد ، و لهذا اكثر ايشان به قتل رسيدند حتى آنكه ابو على بن سليمان نيز در آنجا كشته شد و ابن المؤيّد كه سردار بود ، زنده به دست افتاد و كرمان باز به تصرّف تاج الدّين يلدوز درآمد .\r\n\r\n\r\n","description":"","footnote":"\r\n( 1 ) . م ، ش : دكونير . الكامل : اىدكزتتر .\r\n( 2 ) . الكامل : كلوا .\r\n","page_name":" 3604 ","page_number":636},
  {"content":"\r\n\r\nدر دهم ماه ذيحجّهء « 1 » اين سال اين خبر به غزنه رسيد و علاء الدّين مضطرب شده كس نزد برادر خود ، جلال الدّين ، كه در باميان بود فرستاده ، حقيقت حال را اعلام نموده ، و از روى استعجال او را با لشكر بسيار طلب داشت .\r\nو از جمله امور عجيبه كه در اين وقت در غزنه ظاهر شد آن بود كه اوّل كس كه اين خبر به علاء الدّين رسانيد علاء الدّين فرمود كه او را بر دار كشيدند . اتّفاقا مقارن اين حال كه آن مرد بىگناه را بر دار كردند ابرى به‌هم رسيد و آن‌چنان باريدن گرفت كه اكثر عمارات شهر غزنى روى به خرابى نهاد . بعد از آن باران ، شروع در باريدن ژاله شد ، كه هر ژاله برابر تخم‌مرغى ، بلكه دو برابر ؛ چنانچه مردم فرياد برآوردند كه « اين مرد بىگناه از دار فرود آوريد ، و الّا به عذاب الهى تمام مردم هلاك خواهند شد . » و چون آن مرد را از دار پايين آوردند [ 207 ب 
  ] باران و تگرگ باريدن بر طرف شد و هوا صاف گشت ، و العهدة على الراوى .\r\nو چون فرستادهء علاء الدّين به باميان رسيد و حقيقت حال به جلال الدّين - كه سپاه جمع آورده عزيمت به بلخ داشت - گفت ، جلال الدّين فى الحال ترك عزيمت بلخ نموده متوجّه غزنى شد و اكثر سپاه غور او را گذاشته نزد غياث الدّين محمود رفته بودند . و در اواخر شهر ذيحجه قبل از آمدن جلال الدّين ، تاج الدّين به غزنه رسيده ، علاء الدّين را در قلعه محاصره كرد و اهالى غزنه از بس‌كه آزار و اهانت بسيار از حواشى و تبع علاء الدّين ، خصوصا وزيرش عماد الملك ، كشيده بودند همه در مقام اعانت و امداد تاج الدّين يلدوز شده اضافهء علّت شدند .\r\nو در اين وقت جلال الدّين با چهار هزار سوار رسيد ، و چون تاج الدّين يلدوز اين خبر شنيد از پاى قلعه برخاسته متوجّه دفع جلال الدّين شد ، و علاء الدّين اين معنى را غنيمت دانسته فى الحال جمعى از امرا مثل امير سليمان بن سيس غورى را - كه پسرش ( ابو على ) در كرمان كشته شده بود - با لشكرى بسيار در عقب تاج الدّين يلدوز فرستاده ، به اين اعتقاد كه از پيش جلال الدّين برادرش خواهد بود و از پيش اين ، و او را در ميان گرفته من كل الوجوه مستأصل خواهد گردانيد .\r\nاتّفاقا امير سليمان چون از قلعهء غزنى بيرون آمد متوجّه انتقام خون پسر نشده راه فيروزكوه را پيش گرفت . و چون امير سليمان به راه فيروزكوه روانه شد ، اكثر سپاه كه از قلعه بيرون آمده بودند همراه او به جانب فيروزكوه رفتند و پاره [ اى 
  ] به تاج الدّين يلدوز پيوستند . ميانهء تاج الدّين يلدوز و جلال الدّين آتش جدال و قتال بالا گرفت . بعد از كشش و كوشش بسيار نسيم ظفر و نصرت بر پرچم علم تاج الدّين يلدوز وزيد و اكثر سپاه جلال الدّين به قتل رسيدند و خودش دستگير شد . و\r\n\r\n\r\n","description":"","footnote":"\r\n( 1 ) . بيستم ذى الحجّه .\r\n","page_name":" 3605 ","page_number":637},
  {"content":"\r\n\r\nچون جلال الدّين را دستگير كرده پيش تاج الدّين يلدوز آوردند ، تاج الدّين از اسب فرود آمده زمين ادب ببوسيد و بعد از آن فرمود تا او را نگاه داشتند ، و خود بازگشته متوجّه غزنى شد و هزار نفر از سپاه جلال الدّين اسير گرفته همراه خود به غزنى آورد . و باز علاء الدّين را در قلعهء غزنه محاصره نمود ، و كس پيش علاء الدّين فرستاده پيغام داد كه « اگر قلعه را تسليم مىكنى فهو المراد ، و الّا برادر تو را با اين جماعت باميانى در پاى قلعه به دار مىكشم . »\r\nو چون علاء الدّين از تسليم قلعه ابا و امتناع نمود ، تاج الدّين يلدوز فرمود تا چهارصد نفر را دربرابر قلعه گردن زدند . و چون علاء الدّين اين حالت را مشاهده نمود ، مؤيّد الملك وزير را بيرون فرستاده امان طلبيد . تاج الدّين امان داد ، امّا چون علاء الدّين بيرون آمد ، تاج الدّين در ساعت او را گرفته با برادرش نيز محبوس گردانيد . هندو خان بن ملكشاه بن خوارزمشاه بن تكش - كه در قلعهء غزنه پيش علاء الدّين محبوس بود - نيز به دست تاج الدّين افتاد و محبوس شد .\r\nو از جمله وقايع اين سال وفات امير حسام الدّين [ اردشير 
  ] ، صاحب مازندران ، بود « 1 » از وى سه پسر ماند : دو بزرگ و يكى كوچك . برادر بزرگ قايم‌مقام پدر شد و برادر ميانه را از ولايت خود بيرون كرد . بنابراين ، آن پسر به جرجان رفته التجا به علىّ بن تكش « 2 » خوارزمشاه ، كه از قبل برادر خود خوارزمشاه والى جرجان بود ، برد و از برادر خود شكايت بسيار كرد .\r\nبنابراين ، على [ شاه 
  ] بن خوارزمشاه در اين باب به برادر خود خوارزمشاه چيزى نوشت و خوارزمشاه او را فرمود كه « به امداد پسر امير حسام الدّين لشكر به مازندران برده آن ولايت را از دست برادر كلان گرفته به او سپارد .\r\nچون خوارزمشاه برادر خود ، علىّ بن تكش ، را رخصت رفتن مازندران داد ، علىّ بن تكش با لشكرى آراسته عنان عزيمت به صوب مازندران منعطف داشت . اتّفاقا قبل از آنكه ايشان به مازندران درآيند ، پسر بزرگ امير حسام الدّين به مرض خود فوت شد و برادر كوچك به جاى او قرار گرفت و اكثر اموال و خزاين پدر را به قلعهء كوزا « 3 » كه از مشاهير قلاع آن ديار بود درآورده ، خود با جمعى در آنجا متحصّن شد . علىّ بن تكش خوارزمشاه به ولايت مازندران درآمده تمامى آن ولايت را غير از قلعهء كوزا به تصرّف خود درآورد و در بلدهء آمل و سارى سكّه و خطبه به نام خوارزمشاه خواند . علىّ بن تكش آن ولايت را به پسر ميانهء امير حسام الدّين ارزانى داشت و خود به جانب جرجان مراجعت نمود . و امّا آن برادر كوچك همچنان در آن قلعه مانده بود و هرچند برادر كلان به او ملامت مىكرد كه شايد از آن قلعه بيرون آيد ، قبول نمىكرد .\r\n\r\n\r\n","description":"","footnote":"\r\n( 1 ) . ابن اثير اين واقعه را جزو حوادث سال آتى ( 603 هجرى ) آورده است .\r\n( 2 ) . الكامل : عليشاه بن خوارزمشاه تكش .\r\n( 3 ) . متن : بورا . كوزا قلعه‌اى در طبرستان .\r\n","page_name":" 3606 ","page_number":638},
  {"content":"\r\n\r\nو از جمله وقايع اين سال آنكه در ماه جمادى الأول امير طاشتكين ، كه از قبل خليفه ناصر باللّه والى تمام ولايت خوزستان بود ، فوت شد . [ 208 الف 
  ] قبل از امارت خوزستان چند سال امير حاج بود و در آن اوان از وى آثار خير بسيار ظاهر شد . و ابن اثير آورده كه امير طاشتكين در صلاح و خيرانديشى خلايق و حسن سيرت با طوايف امتياز داشت ، ليكن اعتقادش موافق شيعهء اثنى عشرى بود ، اللّهم وفقنا به .\r\n\r\n","description":"","footnote":"","page_name":" 3607 ","page_number":639},
  {"content":"\r\n . \r\n","description":"","footnote":"","page_name":" 3608 ","page_number":640},
  {"content":"\r\n\r\n\r\nذكر وقايع سال پانصد و نود و سيم « 1 » از رحلت خير البشر « 2 »\r\n( كه سال ششصد و سيم از هجرت آن سرور است ) « 3 » از جمله وقايع اين سال آنكه چون جلال الدّين و برادرش علاء الدّين ، پسران بهاء الدّين سام ، هردو بر دست تاج الدّين يلدوز گرفتار شدند و اين خبر به باميان رسيد ، وزير بهاء الدّين كه به « صاحب » اشتهار داشت از خزانه چند تحفه كه لايق سلاطين تواند بود ، برداشته متوجّه ملازمت خوارزمشاه گشت كه به امداد او صاحبان خود را از بند تاج الدّين خلاص كند .\r\nاتّفاقا چون از بلدهء آزصف « 4 » كه دار السّلطنهء باميان بود بيرون آمد و چند مرحله به جانب خوارزمشاه رفت ، برادر بهاء الدّين سام ، عبّاس ، ولايت باميان را مفت دانسته با سپاه خود آمده تمام آن ولايت را تصرف نمود و از روى استقلال در آنجا قرار گرفت .\r\nچون اين خبر به سمع وزير صاحب رسيد ، ترك آن عزيمت نموده به جانب باميان مراجعت كرد و عباس را در آن قلعه محاصره نمود . و چون اكثر سپاه علاء الدّين و جلال الدّين از وزير راضى و شاكر بودند ، همه در مقام اطاعت و انقياد او درآمده كار بر عباس به تنگ آوردند . امّا چون بندگان وزير خزانه همراه نداشتند ، مگر آن‌مقدار كه جهت پيشكش خوارزمشاه برداشته ، بسيار در كار خود متحيّر گشت . اتّفاقا در اين اثنا خبر رسيد كه غياث الدّين محمود كس پيش تاج الدّين يلدوز به غزنه فرستاده و از وى خطبه و سكّه به نام خود مىخواهد ، و تاج الدّين يلدوز در جواب او گفته كه « من اين شهر را بىمنّت به شمشير\r\n\r\n\r\n","description":"","footnote":"\r\n( 1 ) . م : پانصد و نود و چهارم .\r\n( 2 ) . ق : عليه و آله التحية من الملك الاكبر .\r\n( 3 ) . از اضافات « ق » است .\r\n( 4 ) . الكامل : ارصف .\r\n","page_name":" 3609 ","page_number":641},
  {"content":"\r\n\r\nخود گرفته‌ام و خطبه و سكّه به نام هركه مىخواهم مىخوانم . آرى چون صاحب‌زادهء من مرا آزاد كند و لقب ملكى جهت من فرستد ، من نيز خطبه و سكّه به نام او بخوانم و خود نيز به خدمت حاضر مىشوم ، و الّا به هرچه مصلحت من تقاضا كند به آن طريق خواهم كرد . »\r\nغياث الدّين محمود اوّلا در آزاد كردن او مناقشه داشت ، آخر الأمر چون‌كه ديد كه خوارزمشاه در مقام گرفتن ولايت غور جدّ و اهتمام تمام دارد و تسكين اين فتنه اگر نكند مبادا كه يلدوز قدم در دايرهء اطاعت و انقياد خوارزمشاه نهاده كار بر وى تنگ سازد ، بنابراين ، در مجلس امراى غوريه ، تاج الدّين يلدوز را آزاد كرد . همچنين قطب الدّين ايبك ، غلام شهاب الدّين را كه از قبل او والى ولايت هندوستان بود و در دهلى مىنشست ، نيز آزاد كرد ، و از براى هريك خط آزادى و خلعت‌هاى پادشاهانه و چتر فرستاد ، و از براى هريك ، يك صد رأس اسب فرستاد .\r\nچون فرستادهء غياث الدّين محمود به غزنه نزد تاج الدّين يلدوز رسيد ، تاج الدّين خلعت و اسب را قبول كرد و چتر را بازگردانيد و گفت : « ما جماعت غلامانيم . چتر فراخور حال ما نيست . » همچنين چون خط آزادى با خلعت و چتر و اسب به قطب الدّين ايبك - كه در آن وقت از جهت ضبط اطراف هندوستان و امن ساختن راه ما بين غزنين و هند و پيشاور نشسته بود - رسيد ، قطب الدّين چند فرسخ به استقبال ايلچى غياث الدّين محمود بيرون آمد ، و چون نظرش بر ايلچى افتاد از اسب فرود آمده سم اسبى كه غياث الدّين محمود جهت او فرستاده بود بوسه داد و خلعت را در بر كرده چتر را بازگردانيد و گفت « ما بندگانيم . ما را چه ياراى چتر بر سر كردن . » و خطّ آزادى بر سر خود زده گفت : « من در مقابل اين آزادگى ، بندگى ابد خواهم كرد . »\r\nمقارن اين حال خوارزمشاه كس نزد غياث الدّين محمود فرستاده پيغام داد كه « مصلحت در آن است كه ميانهء ما و تو قواعد مصاهرت و دامادى استحكام يابد ، و گناه ابن خرميل ، صاحب هرات ، را درخواست نمود و گفت : « التماس ابن خرميل آن است كه با سپاه من متوجّه غزنى شود و آن ولايت را از دست تاج الدّين يلدوز - كه دماغ او خبط يافته و سكّه به نام خود كرده - بيرون آورد و خزاين غزنه را به سه قسمت منقسم گرداند ؛ قسمى از جهت خوارزمشاه ، و قسمى براى غياث الدّين ، و قسمى را بر لشكر قسمت نمايد . »\r\nچون اين پيغام به غياث الدّين رسيد بالضّروره قبول كرد و مهمّات مصالحهء ميانه به نزديك رسيده بود كه به يك ناگاه فوت صاحب مازندران ، پسر كلان امير حسام الدّين به سمع خوارزمشاه رسيد . بنابراين ، خوارزمشاه از هرات كوچ كرده به جانب مرو رفت . امّا چون تاج الدّين يلدوز خبر مصالحهء غياث الدّين [ 208 ب 
  ] با خوارزمشاه شنيد ، بسيار مضطرب شد . و\r\n\r\n","description":"","footnote":"","page_name":" 3610 ","page_number":642},
  {"content":"\r\n\r\nكس پيش غياث الدّين محمود فرستاد و پيغام داد كه « باعث بر مصالحه با خوارزمشاه چيست ؟\r\nكه دشمن دولت غوريان است . » غياث الدّين در جواب فرستادهء تاج الدّين گفت : « باعث بر مصالحهء خوارزمشاه حرام‌نمكى تاج الدّين و عصيان اوست . »\r\nالقصّه ، چون تاج الدّين اين خبر شنيد دانست كه غياث الدّين از حركات ناشايستهء او بسيار متأثر است . در ساعت جلال الدّين باميانى را از حبس بيرون آورده و غلام شهاب الدّين اىدكزتتر ، را با پنج هزار سوار همراه او كرده به جانب باميان كه وزير او ، صاحب ، عمّ او را محاصره داشت ، فرستاد و دختر خود را نيز در سلك ازدواج جلال الدّين درآورد و او را آن مقدار اموال و اسباب سلطنت داد كه زياده بر آن متصوّر نبود .\r\nو چون جلال الدّين از غزنى بيرون آمد ، اىدكزتتر بر وى اعتراض كرد و گفت : « عجب حالتى است كه تو خلعت غياث الدّين محمود ، پسر غياث الدّين محمّد ، كه صاحب همهء غوريان است و بزرگ‌تر از تو ، نمىپوشيدى ؛ اكنون خلعت غلام او را قبول كرده و به نيابت او به باميان مىروى . اين حركت از تو بسيار پست‌همّتانه بود . صلاح در آن است كه الحال بازگردى و او را از غزنى بيرون كرده و غزنى را متصرّف شوى . من متعهدم كه او را دستگير كرده به تو سپارم . »\r\nجلال الدّين اين سخن قبول نكرد ، بنابراين اىدكزتتر از وى مفارقت كرده به جانب كابل كه جايگير او بود رفت و جلال الدّين به باميان رفته به‌اتّفاق وزير خود قلعه را كه عمّش ، عبّاس ، متصرّف شده بود محاصره نمود . و كس نزد عمّ خود ، عبّاس ، فرستاده كه « اين چه حركت است كه از تو صادر مىشود ؟ تو به چه تقريب در اين قلعه درآمدى ؟ » عباس جواب داد كه « من اين قلعه را از براى آن محافظت مىكردم كه وزير تو مىخواست كه آن را به خوارزمشاه بدهد .\r\nاكنون چون تو آمدى ، اينك قلعه از آن تو است . » و عباس بيرون آمد و قلعه را به جلال الدّين سپرد و خود به ولايت خود رفت .\r\nو تاج الدّين نيز لشكرى از غزنى برداشته به بست رفت و آن نواحى را به تصرّف خود درآورد و باز خطبهء غياث الدّين را بر طرف ساخت ، و به والى سيستان كس فرستاده پيغام داد كه « تو نيز قطع خطبهء خوارزمشاه كرده اكتفا بر ترحّم سلطان شهاب الدّين نماى ، و الّا اينك من با لشكرى متوجّه آن سويم و دمار از روزگار تو برمىآورم . » همچنين به اين مضمون كس به هرات نزد ابن خرميل فرستاده وى را تهديدات نمود .\r\nامّا احوال اىدكزتتر كه به كابل رفت ، به آن منجر شد كه مقارن رسيدن او به كابل از جانب قطب الدّين ايبك يك‌كس پيش غياث الدّين محمود با تحف و هداياى لايق فرستاده بود ، رسيد و متعاقب او كس ديگر به جانب تاج الدّين يلدوز فرستاده او را به مخالفت غياث الدّين محمود و قطع خطبهء او ملامت بسيار كرده بود ، رسيد . و مبالغه در آن باب به جايى رسانيد كه\r\n\r\n","description":"","footnote":"","page_name":" 3611 ","page_number":643},
  {"content":"\r\n\r\n« اگر تو باز در مقام اطاعت و انقياد صاحب‌زادهء خود شده خطبه و سكّه به نام وى كردى فهو المراد ، و الّا با لشكرى زياده از مور و ملخ متوجّه آن صوب شده جزاى حرام‌نمكى تو در كنار تو خواهم نهاد . »\r\nچون اىدكزتتر اين شدّت را از قطب الدّين ايبك نسبت به تاج الدّين يلدوز مشاهده نمود ، دل او بسيار قوّت گرفت و در باب مخالفت او چيزى چند به قطب الدّين ايبك نوشت و او را بر خيال سلطنتى كه تاج الدّين را بر دماغ پيدا شده ، اخبار كرد . قطب الدّين در جواب او نوشت كه « تو را در كابل توقّف نمودن معنى ندارد . مصلحت در آن است كه متوجّه غزنى شوى . اگر قلعه را توانستى گرفت فهو المراد ، و اگر از گرفتن قلعه عاجز شدى ، اينك من از عقب تو مىرسم .\r\nاگر پيش از آمدن من تاج الدّين بر سر تو آيد ، مصلحت آن است كه خود را نزد غياث الدّين محمود رسانى ، يا باز به كابل مراجعت نمايى . »\r\nالقصّه ، اىدكزتتر ، به فرمودهء قطب الدّين ايبك از كابل متوجّه غزنى شد و در قلعهء غزنى از جانب تاج الدّين يلدوز ، مؤيّد الملك وزير مىبود . و چون مؤيّد الملك مردى بود كه اكثر سپاه پاى از دايرهء اطاعت او بيرون نمىنهادند و سخن او را به گوش هوش مىشنيدند ، به فرمودهء او قلعهء غزنى را مستحكم ساخته در مقام ممانعت و مدافعت اىدكزتتر درآمدند . و چون اىدكزتتر دانست كه قلعهء غزنه را از دست وزير مؤيّد الملك بيرون آوردن بسيار مشكل است ، شروع در نهب و غارت اهل غزنه كرد و چند محلّهء آن شهر را خراب گردانيد و خطبه به نام غياث الدّين محمود خواند . اهالى غزنه باوجود آن تاخت و تاراج از رهگذر خطبهء غياث الدّين محمود بسيار راضى و شاكر شدند . و قاضى غزنه در ميان درآمده ، اىدكزتتر را از دست‌درازى به شهر منع كرده و از نزد مؤيّد الملك وزير مبلغ پنجاه هزار دينار دكنى جهت او گرفت و مبلغ ديگر نيز از سوداگران غزنه گرفته [ 209 الف 
  ] به او داد .\r\nمقارن اين حال خبر آمدن قطب الدّين ايبك به جانب غزنى شايع شد . چون تاج الدّين در بست خبر توجّه قطب الدّين به جانب غزنه را شنيد بسيار مضطرب شد و نام خود از سكّه و خطبه ساقط كرده باز خطبه به نام غياث الدّين محمود خواند ، تا آنكه مشخص شد كه اين خبر دروغ بود . بنابراين ، باز تاج الدّين يلدوز دلير شده لشكر به جانب غزنى كشيد . و چون به نواحى غزنى رسيد اىدكزتتر از غزنى بيرون آمده روى به بلاد غور نهاد و به بلدهء تمران « 1 » رسيده توقّف نمود و كس پيش غياث الدّين محمود فرستاده اعلام نمود كه « در مقام اطاعت و انقياد\r\n\r\n\r\n","description":"","footnote":"\r\n( 1 ) . صاحب حدود العالم در قسمت ناحيهء خراسان ( بزرگ ) ، به تمران اشاره كرده و گويد : « ناحيتى است به حدود رباط كروان نزديك اندر كوهها و مهتر ايشان را تمران فرنده خوانند . » - ص 96 .\r\n","page_name":" 3612 ","page_number":644},
  {"content":"\r\n\r\nصادق و ثابت‌قدم است و به امداد او هر خدمتى كه فرمايد به‌جا مىآورد . » و پنجاه هزار دينار كه از خزانهء غزنى گرفته بود نيز به خدمت غياث الدّين فرستاد . و چون فرستادهء او به خدمت غياث الدّين رسيد بسيار نوازش يافت و از براى او نيز خط آزادى و خلعت و اسب با خطاب « ملك الأمرا » يى فرستاده شد و پنجاه هزار دينار را از جهت او بازگردانيد و گفت : « آنچه گرفته [ اى 
  ] تعلّق به تو دارد . نيك كردى . كاشكى زياده از آن مىگرفتى . امّا آنچه از سوداگران گرفته‌اى بايد كه بىتوقّف بازگردانى و به آن مردم برسانى كه مبادا ابتداى سلطنت ما بر ظلم بوده باشد . » بنابراين ، اىدكزتتر تمامى آنچه از سوداگران غزنه گرفته بود بازگردانيد و نزد قاضى غزنه فرستاد و از وى خطّ وصول گرفته به خدمت غياث الدّين محمود فرستاد . و قاضى آن زر را باز به صاحبانش رد كرد .\r\nو چون يلدوز به غزنه درآمد ، قاضى غزنه او را بر مخالفت غياث الدّين بسيار ملامت نمود و گفت كه « من متعهد [ مىشوم 
  ] كه ميانهء تو و غياث الدّين كدورت بر طرف [ شود 
  ] امّا به شرط آنكه تو باز خطبه و سكّه به نام او كنى . » تاج الدّين يلدوز قبول اين معنى كرده و قاضى متوجّه فيروزكوه شد كه گناه تاج الدّين را درخواست كند كه قبل از آنكه قاضى به آن حدود رسد كسان سلطان غياث الدّين محمود رسيده قاضى را از زبان سلطان منع كردند و گفتند كه سلطان مىفرمايد كه « شفاعت غلام گريزپاى مفتّن مفسد را متعهّد نبايد شد . زينهار ! و هزار زينهار ! كه به اين مهم اينجا نيانى كه اثرى بر آن مترتّب نيست . »\r\nامّا كيفيت گرفتن خوارزمشاه طالقان را از دست نوّاب غوريان در اين سال . در تواريخ معتبره چنين آورده‌اند كه چون خوارزمشاه ترمذ را گرفت و به ختاييان گذاشت ، خود متوجّه طالقان شد . در آن‌وقت حاكم طالقان از قبل سلطان غياث الدّين محمود ، سونچ ميرشكار بود .\r\nخوارزمشاه هرچند كس پيش او فرستاد و او را به اطاعت و انقياد خود خواند ، قبول نكرد و در مقام جمع سپاه و استعداد حرب و كمال سعى و اهتمام ظاهر مىساخت ، تا آنكه خوارزمشاه به نواحى طالقان رسيد و امير سونچ نيز لشكر خود آراسته به قصد جنگ بيرون آمد . و چون در برابر صف خوارزمشاه رسيد ، فى الحال از اسب فرود آمده سلاح از خود دور كرد و روى به خوارزمشاه آورد و بىتحاشى پيش آمده سم اسب خوارزمشاه را بوسه داد .\r\nخوارزمشاه اوّلا او را مست خيال كرد و آخر الأمر چون ظاهر شد كه او مست نيست ، خوارزمشاه او را دشنام بسيار داد و گفت : « سلاطين به امثال اين مردكان حرام‌نمك چگونه اعتبار و اعتماد نمايند ؟ » پس فرمود تا دست و گردن او را بسته ، با يكى از معتمدان خود او را نزد سلطان غياث الدّين محمود رسانيدند ، و جميع اموال و اسباب او را كه در طالقان داشت به تصرّف خود درآورد . و در طالقان يكى از امراى خود را تعيين نموده عنان عزيمت به صوب\r\n\r\n","description":"","footnote":"","page_name":" 3613 ","page_number":645},
  {"content":"\r\n\r\nقلاع كالوان « 1 » و بيوار « 2 » كه حاكم آنجا از قبل غياث الدّين محمود بود مسمّى به امير حسام الدّين على ، منعطف داشت .\r\nو امير حسام الدّين در ميان كوهستان جنگ‌هاى مردانه كرد با خوارزمشاه ، تا آنكه خوارزمشاه از تردّد او به تنگ آمده كس پيش او فرستاد و وى را تهديد بسيار نمود . امير حسام الدّين در جواب فرستادهء خوارزم گفت كه « من خود را كمترين بندگان خوارزمشاه مىدانم ، امّا چه‌كنم كه اين قلاع بامتانت در دست من است ، و من تا زنده‌ام امانت را به‌غير از صاحب خود نمىسپارم ، و خوارزمشاه حاكم است . »\r\nو چون اين جواب به خوارزمشاه رسانيدند بسيار پسنديده داشت و امير حسام الدّين را بسيار تعريف كرد و سونچ مير شكار را باز دشنام بسيار داد و از سر آن قلاع گذشته به جانب هرات رفت . ابن خرميل به استقبال خوارزمشاه شتافت . بعد از آنكه خوارزمشاه به هرات درآمد ، ابن خرميل لشكرى برداشته روانهء بلدهء اسفزار گشت . والى آن قصبه چون خبر توجّه ابن خرميل شنيد ، آن قصبه را به جمعى از معتمدان خود سپرده خود را به فيروزكوه رسانيد .\r\nابن خرميل در ماه صفر اين سال اسفزار را محاصره نمود و در ماه ربيع الأول به امان دادن آن قصبه [ 209 ب 
  ] را به تصرّف خود درآورد .\r\nبعد از تسخير بلدهء اسفزار ، خوارزمشاه كس پيش حرب بن محمّد ، صاحب سيستان ، فرستاده و او را به اطاعت و انقياد خود دعوت نمود . او قبول اطاعت خوارزمشاه كرد و در بلاد سيستان سكّه و خطبه به نام خوارزمشاه كرد . و قبل از اين ، سلطان غياث الدّين محمود مكرّرا كس پيش او فرستاده ، به اطاعت او قدم ننهاد و در جواب ايلچى او سخنان درشت گفته ، او را بازگردانيد . و در اين وقت كه خوارزمشاه در هرى مىبود كه قاضى صاعد - كه ابن خرميل او را از هرى اخراج كرده به فيروزكوه فرستاده بود - بازآمد و به عرض خوارزمشاه رسانيد كه « ابن خرميل از جمله فدويان سلاطين غور است و غير از ايشان ، دولت هيچ طايفه [ اى 
  ] را هواخواه نيست . اگر در هرى باشد باز فتنه و فساد به مرتبهء اعلى مىرساند . » پس خوارزمشاه او را گرفته در قلعهء زوزن محبوس گردانيد و خود در مقام مصالحه با غياث الدّين محمود شده ، مىخواست كه ابن خرميل را به جانب غزنى فرستد كه خبر مازندران رسيد .\r\nبنابراين - چنانچه سابقا قلمى شد - از هرات به جانب مرو رفت .\r\nو در تاريخ ابن اثير مسطور است كه از جمله عجايب حالات سلطان غياث الدّين محمود\r\n\r\n\r\n","description":"","footnote":"\r\n( 1 ) . متن : كالوين . كالوان قلعه‌اى بين بادغيس و هرات در كوه‌ها . - ياقوت ، معجم البلدان .\r\n( 2 ) . متن : سوار . بيوار قصبهء ناحيهء گرجستان ، شهرى بين غزنه و هرات و مرو الرود در ميان جبال . - منبع پيشين .\r\n","page_name":" 3614 ","page_number":646},
  {"content":"\r\n\r\nيكى آن بود كه اتباع سلاطين خوارزمشاهيه باوجود آن شوكت ، سلطان غياث الدّين محمّد و برادرش ، سلطان شهاب الدّين محمّد ، را به غوريه ياد مىكردند و اين سلطان غياث الدّين محمود را باوجود ضعف حال و قلّت ولايت همه به تعظيم ياد مىكردند ، چنانچه وزير خوارزمشاه باوجود عظمت‌شان هميشه او را به « مولانا سلطان » ياد مىكرد .\r\nو از جمله وقايع اين سال آنكه ملك غياث الدّين كيخسرو ، صاحب قونيهء روم ، انطاكيه را در سيم شهر شعبان از دست روميان به تصرّف خود درآورد . مفصّل اين مجمل آنكه در سال سابق ملك غياث الدّين بلدهء انطاكيه را كه از بلاد ساحليهء روم است مدتى محاصره نموده بود و اكثر برج‌وبارهء آن را درهم شكست . و چون نزديك به آن رسيد كه شهر را جبرا و قهرا بگيرد ، روميان انطاكيه كس پيش فرنگان جزيرهء قبرس فرستاده از ايشان مدد خواستند . فرنگان به مجرّد شنيدن اين خبر از راه دريا آن‌چنان خود را به شهر انطاكيه رسانيدند كه مطلقا غياث الدّين از آمدن ايشان خبردار نشد . و بعد از آنكه فرنگان به شهر درآمده بودند و غياث الدّين كيخسرو خبر يافت ، از گرفتن آن مأيوس شد و به جانب قونيه ، نااميد ، بازگشت . امّا فوجى از سپاه در كوهستان انطاكيه نگاه‌داشته ، ايشان را سفارش فرمود كه « زنهار ! و هزار زينهار ! كه از هيچ‌جانب غلّه و علوفه نگذاريد كه به انطاكيهء روم رود . »\r\nو چون مدّتى بر اين بگذشت ، اهالى انطاكيه از ممرّ قحط به تنگ آمده فرنگان را گفتند كه « اين جماعت مسلمانان بسيار كم‌اند كه در اين كوهستان راه غلّه بر شما بسته‌اند . شما را بيرون بايد رفت و ايشان را از سر راه دفع نمود ، تا آنكه راه غلّه باز شود و مردم از گرانى و قحط ضايع نشوند . » فرنگان اين سخن را بر آن حمل نمودند كه ايشان در مقام حيله و مكر شده مىخواهند كه ايشان را از شهر انطاكيه بيرون كنند . بنابراين ، ميانهء اهالى انطاكيه و فرنگان مهم به نزاع كشيد و از طرفين مستعد جنگ شده شروع در حرب كردند . اهالى انطاكيه چون از فرنگان اين حالت مشاهده نمودند ، كس پيش آن جماعت به كوهستان فرستاده پيغام دادند كه « شما به شهر درآييد كه ما به‌اتّفاق شما فرنگان را بيرون كرده شهر را به شما مىسپاريم . »\r\nآن جماعت از روى استعجال متوجّه شهر شدند و كس نزد ملك غياث الدّين كيخسرو به قونيه فرستاده او را بر حقيقت حال اطّلاع دادند ، و قبل از آنكه ملك غياث الدّين به آنها رسد ايشان به شهر انطاكيه درآمده شهر را فروگرفتند و فرنگان پناه به قلعه بردند تا آنكه در سيم ماه شعبان ملك غياث الدّين نيز به انطاكيه رسيد و فرنگانى كه در قلعه متحصّن شده بودند ، همه اسير شدند و شهر انطاكيه به تصرّف ملك غياث الدّين درآمد .\r\nاز جمله وقايع اين سال عزل بكتمر ، صاحب اخلاط بود و از حكومت آن ولايت و استيلاى بلبان كه از جمله مماليك شاه ارمن بود بر آن ولايت و آمدن ناصر الدّين ارتق بن\r\n\r\n","description":"","footnote":"","page_name":" 3615 ","page_number":647},
  {"content":"\r\n\r\nايلغازى به قصد گرفتن و بىحصول مقصود بازگشتن .\r\nمفصّل اين مجمل آنكه چون پسر بكتمر جوانى بود از تحصيل ملك بىخبر در اوايل حال اتابك خود را ، كه پيرى بود صاحب تدبير و با رعايا و سپاه آن‌چنان سلوك مىكرد كه همه از وى راضى و شاكر بودند ، گرفته به قتل رسانيد . و خود هميشه به شراب خوردن و لهو و لعب اشتغال داشت و مقرّبان او هريكى در شهر آنچه مىخواستند مىكردند و زن و فرزند مردم را مىكشيدندى . القصّه ، چون ظلم و تعدّى وى از حدّ اعتدال گذشت اهالى اخلاط اتفاق نموده [ 210 الف 
  ] كس به طلب ناصر الدّين ارتق بن ايلغازى ، كه والى ماردين بود و ميانهء امير ايلغازى و شاه ارمن محبّت و دوستى در آن مرتبه بود كه شاه ارمن او را پسر مىخواند ، فرستادند و گفتند همانا او به منزلهء شاه ارمن است . اتّفاقا قبل از آنكه ناصر الدّين به اخلاط درآيد ، بلبانى - كه يكى از غلامان شاه ارمن بود و پيش از اين با پسر بكتمر اظهار عداوت و مخالفت نموده به بلازكرد « 1 » رفته ، جمعى را با خود متّفق گردانيده و در آنجا مىبود - جمعى كثير را با خود متّفق ساخته متوجّه اخلاط شد و شهر را محاصره نمود . در اثناى محاصرهء بلبان ، ناصر الدّين ارتق با جمعى قليل به گمان آنكه چون اهالى اخلاط او را طلبيدند و مزاحم و ممانع او نخواهند شد به آنجا رسيد . و چون بلبان برآمدن ناصر الدّين ارتق اطّلاع يافت ، باوجود آنكه مىدانست كه با او بسيار اندك مردم‌اند ، انديشهء آن كرد كه چون اهالى اخلاط وى را طلبيده‌اند ، مبادا در مقام امداد و اعانت او شده به‌اتّفاق او مرا از پيش بردارند . بنابراين ، در مقام مكر و حيله شده ، كس پيش ناصر الدّين ارتق فرستاد و پيغام داد كه « مرا متهّم به آن مىدارند كه من از جانب تو به اينجا آمده‌ام و الحال جمعى كه تو را طلب داشته‌اند مرا نيز به اين گمان كه متابع و فرمانبردار توام مىخواهند ، امّا چون آن جماعت بسيار ضعيف و زبون‌اند و اكثر اهالى آن شهر حكومت عرب را نمىخواهند ، بنابراين ، مناسب آن است كه تو يك منزل عقب‌نشينى تا من اين شهر را به دست آورده كس به طلب تو فرستم . امّا به‌شرط آنكه تو حلّ و عقد مهمّات اين ولايت را به من سپارى . »\r\nناصر الدّين ارتق اين سخن پرپوچ را قبول كرده و يك منزل عقب نشست . مردم اخلاط چون اين خبر شنيدند ، يقين ايشان شد كه ناصر الدّين ارتق را قوّت مقابلهء بلبان نبود ، بنابراين ، بازگشت . از اين جهت مردم از بلبان اعتبار گرفته در مقام اطاعت او درآمدند و خفيه كس پيش او فرستادند كه « خاطر جمع‌دار كه اينك پسر بكتمر را گرفته شهر را به تو تسليم مىنماييم . »\r\nروز ديگر بلبان كس پيش ناصر الدّين ارتق فرستاده پيغام داد كه « اگر آدميانه به جانب ولايت\r\n\r\n\r\n","description":"","footnote":"\r\n( 1 ) . رجوع شود به پاورقى صفحهء 3577 كتاب .\r\n","page_name":" 3616 ","page_number":648},
  {"content":"\r\n\r\nخود ماردين بازگشتى فهو المراد ، و الّا اينك به سر تو مىآيم . مستعد جنگ بايد بود . » ناصر الدّين چون اين پيغام شنيد ، به اعتماد آنكه به‌واسطهء سخن اهالى اخلاط جريده آمده بود ، دانست كه اين جماعت طاقت مقاومت بلبان ندارد ، بالضّروره در ساعت كوچ كرده به جانب ماردين رفت و بلبان به شهر اخلاط درآمده پسر بكتمر را گرفته در قلعه محبوس گردانيد .\r\nناصر الدّين ارتق چون به ماردين رسيد ، خبر شنيد كه ملك اشرف بن ملك عادل ، كه حاكم حرّان و ديار جزيره بود ، بعد از غيبت او به ميّافارقين آمده آن شهر را غارت و تاراج كرده باز به حرّان رفته . مثل ناصر الدّين ارتق در اين معامله مثل آن شترمرغى بود كه براى آن بيرون آمده بود كه دو شاخ به‌هم رساند ، اتّفاقا به دست شخصى افتاد كه گوش شترمرغ در كار داشت ، فى الحال هردو گوش او را بريده سرش داد ؛ « نايافته دم ، دو گوش گم كرد . » « 1 »\r\nو چون بلبان بر اخلاط استيلا يافت ، نجم الدّين ايّوب ابن عادل ، صاحب ميّافارقين ، لشكر بسيار جمع كرده متوجّه اخلاط گشت . چون بلبان از توجّه او خبر شد ، در مقام ملايمت درآمده و اظهار عجز از مقاومت وى نمود و در آن باب چنان خود را زبون نمود كه نجم الدّين ايّوب دليرانه از آن كوه‌ها گذشت و به نواحى اخلاط رسيد . بلبان در تنگناهاى كوه سر راه بر وى گرفته شروع در جنگ كرد و اكثر سپاه او را به قتل رسانيد و او با جمعى قليل ، و آن نيز مجروح و نالان ، گريخته به ميافارقين رفت و اموال و اسباب بسيار به دست مردم بلبان افتاد و كار او بالا گرفت .\r\n\r\n\r\n","description":"","footnote":"\r\n( 1 ) . مصرع اوّل آن‌چنين است : « مسكين خرك آرزوى دم كرد . . . »\r\n","page_name":" 3617 ","page_number":649},
  {"content":"\r\n . \r\n","description":"","footnote":"","page_name":" 3618 ","page_number":650},
  {"content":"\r\n\r\n\r\nذكر وقايع سال پانصد و نود و چهارم « 1 » از رحلت خير البشر « 2 »\r\nدر ماه رجب اين سال پادشاه جهانگير چنگيز خان از فتح بلاد تنگقوت و فرقين بازگرديد و به اردوى خود درآمد ، و در زمستان عنان عزيمت به صوب دفع توقتا بيكى و كوشلوك « 3 » منعطف داشت ، و در راه قراولان لشكر ناگاه بر سر قوم اويرات كه مقدّم ايشان قوتوقه بيكى بود ، رسيدند . آن قوم چون طاقت مقاومت نداشتند در مقام اطاعت و انقياد درآمده ايل شدند و لشكر چنگيز خان را قلاووزى كرده بر سر توقتا بيكى و كوشلوك بردند تا ايشان را در ميان گرفته گله و رمهء آنها را غارت كردند . و توقتا بيكى در جنگ كشته شد و كوشلوك با معدودى گريخته پناه به گور خان برد ، و گور خان او را تعظيم و تكريم پيش آمده دختر خود را به وى داد - و باقى احوال او عن‌قريب مذكور خواهد شد ، ان شاء اللّه تعالى .\r\nو از جمله وقايع اين سال آنكه ملك نجم الدّين ايّوب بن العادل بر ولايت اخلاط استيلا يافت و بلبان را به قتل رسانيد . [ 210 ب 
  ] و تفصيل اين مجمل آنكه چون در وقايع سال سابق مذكور شد كه ملك نجم الدّين ايّوب در نواحى اخلاط از بلبان شكست يافته به جانب ولايت خود ميّافارقين رفت ، بنابراين ، در اوايل كس پيش پدر خود فرستاده از وى لشكر طلبيد و بار ديگر جمعيت نموده متوجّه آن ولايت شد . اوّلا قلعهء موش را كه از مشاهير قلاع اخلاط است گرفت . بعد از آن بعضى قلاع ديگر را به تصرّف خود درآورد .\r\nچون بلبان بر حقيقت حال اطّلاع يافت ، او نيز لشكرى جمع آورده متوجّه جنگ ملك نجم الدّين ايّوب شد . بعد از تلاقى فريقين و اشتعال نايرهء جدال و قتال نسيم ظفر و نصرت بر\r\n\r\n\r\n","description":"","footnote":"\r\n( 1 ) . م : پانصد و نود و پنجم .\r\n( 2 ) . ق : عليه و آله التحية من الملك الاكبر .\r\n( 3 ) . متن : كوسلك .\r\n","page_name":" 3619 ","page_number":651},
  {"content":"\r\n\r\nپرچم علم نجم الدّين وزيد . بلبان گريخته به شهر اخلاط درآمد و كس پيش مغيث الدّين طغرلشاه بن قلج ارسلان ، صاحب ارزن الرّوم ، فرستاد و از وى امداد خواست . طغرلشاه خود با سپاه بسيار به مدد بلبان آمده به‌اتفاق يكديگر متوجّه جنگ ارزن الروم شدند . نجم الدّين طاقت مقاومت ايشان نياورده روى به گريز نهاد و ايشان به‌اتفاق يكديگر متوجّه قلعهء موش كه در دست كسان نجم الدّين ايّوب بود شده آن را محاصره نمود و به جايى رسانيد كه به دست آيد ، كه در اين وقت طغرلشاه بن قلج ارسلان ، بلبان را به قتل رسانيد ؛ به طمع آنكه ولايت اخلاط را تصرّف تواند نمود .\r\nاتّفاقا چون بعد از قتل بلبان به اخلاط رفت ، اهالى اخلاط او را به شهر نگذاشتند . و چون بلازكرد رفت ، ايشان نيز او را تمكين ندادند و به‌اتّفاق كس به طلب نجم الدّين ايّوب فرستادند .\r\nو چون طغرلشاه ديد كه اهالى اخلاط حكومت او را نمىخواهند ، بالضّروره بازگشته به ولايت خود رفت و نجم الدّين ايّوب بىمزاحم و ممانع آمده در اخلاط قرار گرفت . امّا ملوك اطراف و جوانب حكومت نجم الدّين ايّوب را به‌واسطهء استيلاى پدرش كاره بودند ، بنابراين ، از اطراف و جوانب فتنه برانگيختند و هرروز طرفى را غارت مىكردند . تا آنكه كار بر نجم الدّين ايّوب بسيار مشكل شد .\r\nدر اين اثنا ، جمعى از سپاه اخلاط از نجم الدّين ايّوب كناره كرده قلعهء وان را ، كه مستحكم‌ترين قلاع ولايت اخلاط است ، متصرّف شدند . و چون نجم الدّين اين حالت را مشاهده نمود ، كس پيش پدر خود فرستاده حقيقت حال بر وى عرض داشت . پدرش پسر ديگرش ، ملك اشرف ، را به مدد برادر فرستاد . و چون ملك اشرف رسيد ، هردو برادر به اتّفاق يكديگر متوجّه قلعهء وان شده بعد از محاصرهء دور و دراز آن قلعه را به صلح گرفتند . و ملك اشرف از برادر خود رخصت گرفته به جانب حرّان رفت و نجم الدّين باز به اخلاط آمد و از اخلاط متوجّه بلازكرد شد كه مهمّات آن صوبه را نسق و انتظام دهد كه بعد از وى ناگاه اهالى اخلاط به مقتضاى عادت اظهار عصيان و تمرّد كرده مردم نجم الدّين ايّوب را از قلعهء اخلاط بيرون كردند و به شعار « شاه ارمن مرده » فرياد برآوردند .\r\nو چون نجم الدّين ايّوب اين خبر شنيد از بلازكرد به استعجال متوجه اخلاط شد . در اثناى راه سپاه جزيره ، كه ولايت برادرش بود ، به وى ملحق شده ، به‌اتّفاق ايشان اخلاط را محاصره نمود . اهالى اخلاط با يكديگر نزاع كرده جمعى به جانب نجم الدّين ايّوب شد و جمعى مخالف .\r\nالقصّه ، چون ميانهء ايشان اختلاف ظاهر شد ، نجم الدّين به معاونت آن جماعت كه خواهان او بودند به شهر درآمد و اكثر مفتنان آن شهر را به ضرب شمشير آبدار به دار البوار « 1 » فرستاد و\r\n\r\n\r\n","description":"","footnote":"\r\n( 1 ) . جهنم .\r\n","page_name":" 3620 ","page_number":652},
  {"content":"\r\n\r\nجمعى از اكابر ايشان را محبوس ساخته به ميّافارقين روانه ساخت و ايشان را نيز آهسته‌آهسته به قتل رسانيد ، تا آنكه بالكلّيه آن ولايت بر وى صاف شد .\r\nو از جمله وقايع اين سال آنكه فرنگان طرابلس و حصن اكراد جمعيّت كرده بر سر شهر حمص آمده شروع در نهب و غارت كردند . و چون اسد الدّين شيركوه ، صاحب حمص ، را قوّت ممانعت نبود ، كس پيش ملك ظاهر غازى ، صاحب حلب ، فرستاد و از وى امداد خواست ، و ظاهر غازى سپاه خود به مدد او فرستاد و اسد الدّين به‌اتّفاق آن سپاه فرنگان را ذرّه‌ذرّه از ولايت خود بيرون كرد .\r\nو هم در اين سال ملك عادل از مصر برآمده با لشكرى فراوان متوجّه بلدهء عكا شد . صاحب عكا چون اين خبر شنيد ، جمعى از رهبانان فرنگى را نزد ملك عادل فرستاده مصالحه نمود و اسيران مسلمان را خلاص كرد . و ملك عادل بعد از مصالحه با فرنگان عنان عزيمت به صوب حمص منعطف داشت و چند روز در كنار بحيرهء قدس فرود آمد تا سپاه از موصل و ديار جزيره بر وى جمع شدند . پس از آنجا با لشكرى [ 211 الف 
  ] زياده از حدّ و حصر متوجّه طرابلس شد و از قلاع آن ديار قلعه‌اى را كه به هيلعات « 1 » اشتهار داشت ، محاصره كرد .\r\nآخر الأمر به صلح آن قلعه را گرفت و صاحب آن قلعه را چون امان داده بود خلاص كرد ، امّا اسباب و اموال و اسب و ساير آنچه در آن قلعه بود ، همه را متصرّف شد . بعد از آن روى به طرابلس نهاد و آن شهر را نيز نهب و غارت كرد و اكثر عمارات آن را بسوخت و بندهء بسيار گرفت . و مدّت دوازده روز در ولايت فرنگان آن‌چنان نهب و غارت كرد كه در يك سال آن مقدار خرابى متصوّر نبود .\r\nبعد از آن بازگشته به بحيرهء قدس آمد . و ميانهء ملك عادل و امراى فرنگ رسل و رسايل از براى صلح آمدوشد مىكرد ، امّا هنوز صلح به‌هم نرسيده بود كه زمستان رسيد و سپاه ملك عادل ميل منازل كردند و هريكى از جانبى كه آمده بودند رفتند . ملك عادل نيز به دمشق رفته زمستان را در آنجا گذرانيد .\r\nو از جمله وقايع اين سال آنكه ملك امير نصرة الدّين ابو بكر بن [ پهلوان 
  ] ، صاحب آذربايجان ، مدينهء مراغه را به دست آورد . سبب استيلاى او بر مدينهء مراغه آن بود كه صاحب مراغه ، علاء الدّين قراسنقر ، در اين سال وفات يافت . و از وى پسرى كوچك مانده بود كه او به جاى پدر قرار گرفت . متكفّل مهمّات آن پسر ، يكى از غلامان پدرش شده ، ميانهء آن غلام و يكى از امراى علاء الدّين نزاع و خصومت به‌هم رسيد . و آن غلام پيشدستى كرده لشكر بر سر آن امير\r\n\r\n\r\n","description":"","footnote":"\r\n( 1 ) . م : هيلغات .\r\n","page_name":" 3621 ","page_number":653},
  {"content":"\r\n\r\nكشيد . اتّفاقا بعد از تلاقى فريقين ، آن امير طاقت مقاومت نياورده روى به گريز نهاد و ولايت مراغه بر پسر علاء الدّين قرار گرفت . امّا اكثر آن ولايت را مردم امير ابو بكر [ بن 
  ] پهلوان عمّال بودند ، تا آنكه در اوايل سال آينده پسر علاء الدّين قراسنقر نيز فوت شد « 1 » و تمامى ولايت مراغه به امير ابو بكر بن پهلوان صاف شد ، غير از قلعهء رويين‌دژ « 2 » ، كه همان غلام كه مربّى پسر علاء الدّين قراسنقر بود خزاين و دفاين صاحب خود برداشته در آن قلعه درآمد و هرچند امير ابو بكر سعى و اهتمام مىكرد ، بر آن غلام دست نمىيافت .\r\n\r\n\r\n","description":"","footnote":"\r\n( 1 ) . به تصريح ابن اثير با فوت وى « خانوادهء او نيز برافتادند و از آنان هيچ‌كس نماند . »\r\n( 2 ) . متن : روندر .\r\n","page_name":" 3622 ","page_number":654},
  {"content":"\r\n\r\n\r\nذكر وقايع سال پانصد و نود و پنجم از رحلت خير البشر « 1 »\r\nاز جمله وقايع اين سال است ايل شدن ييدىقوت « 2 » پادشاه اويغور ، در دايرهء اطاعت پادشاه جهانگير چنگيز خان . و منشأ ايل شدن ييدىقوت آن بود كه چون آوازهء عظمت چنگيز خان در ولايت تركستان به اطراف و جوانب رسيد ، ييدىقوت كه هميشه به گور خان مال مىداد و يكى از امراى گور خان ، شؤگم « 3 » نام به طريق شحنگى در ميانهء آن طوايف مىبود ، ميل به جانب چنگيز خان كرده آن شخص شؤگم را ، كه مدّتى ديده بود كه از تحكّم‌هاى او به تنگ آمده بود ، به قتل رسانيد و در مقام آن شد كه ايلچى [ ى 
  ] به بندگى چنگيز خان بفرستد و اخلاص خود را به عرض برساند .\r\nاتّفاقا ييدىقوت ايلچى نفرستاده بود كه چنگيز خان بر حقيقت حال اطّلاع يافته دو نفر از ملازمان خود را ، كه يكى الپ اونوك « 4 » و ديگرى را درباى « 5 » گفتندى ، نزد ييدىقوت فرستاده او را استمالت بسيار داد . ييدىقوت به وصول آن دو كس شادمان شده و نهايت اكرام و اعزاز به جاى آورده و بعد از چند روز همراه ايلچيان چنگيز خان دو ايلچى خود را ، كه نام يكى الغين بوكراس‌ايش ايغوجى « 6 » بود و نام ديگرى تيمور نوترق « 7 » ، به بندگى چنگيز خان فرستاد و معروض داشت كه « تمامى اقوام اويغور با ييدىقوت بندهء مخلص و دولتخواه است . » و يك دليل بر اخلاص و دولتخواهى ييدىقوت آن گفته‌اند كه كوشلوك را نزد خود راه نداد .\r\nو كيفيّت اين واقعه را چنين آورده‌اند كه چون توقتاى بيكى در جنگ كشته شد ، برادر او\r\n\r\n\r\n","description":"","footnote":"\r\n( 1 ) . ق : عليه و آله التحية من الملك الاكبر .\r\n( 2 ) . متن : بيدىقوت . تاريخ جهانگشا : ايدىقوت .\r\n( 3 ) . متن : بوكم .\r\n( 4 ) . متن : الت و قوك .\r\n( 5 ) . متن : درياى .\r\n( 6 ) . متن : بركوش اهل الفوحى .\r\n( 7 ) . متن : العين تيمور قوتوق .\r\n","page_name":" 3623 ","page_number":655},
  {"content":"\r\n\r\nقودو و سه پسر او : چيلاؤن و ماجار و قولتوقان مرگان « 1 » هرچهار مىخواستند كه توقتاى را از ميان معركه بيرون برند ، اما چون فرصت آن نشد ، سر او را جدا ساخته بيرون بردند ، و از ولايت ارديش گريخته به ولايت اويغور درآمدند و يكى از ملازمان خود را ، كه نام او ابوگان « 2 » بود ، پيش ييدىقوت فرستادند . ييدىقوت آن ايلچى را كشته در رودخانه‌اى كه آن را جم‌موران « 3 » گويند انداخت . متعاقب آن پسران توقتاى بيكى با عمّ خود قودو و كوشلك به آنجا رسيدند . چون ييدىقوت بر حال ايشان خبر يافت با مردم خود برآمده به جنگ ايشان سوار شد و بعد از اندك محاربه و كارزار طاقت مقاومت ييدىقوت نياورده و گريخته از پيش بيرون رفتند ، و ييدىقوت چهار نفر از ملازمان خود را كه نام يكى ارسلان اوگا و دويم چاروق اوگا و نام سيم پولاد تيگين « 4 » و نام چهارم اينال قياسونكجى « 5 » بود به بندگى جهانگير چنگيز خان فرستاده حقيقت حال به عرض رسانيد . و آن معنى پسنديدهء پادشاه جهانگير شد .\r\nو چون اين دو ايلچى آمدند [ 211 ب 
  ] چنگيز خان فرمود كه « اگر ييدىقوت به ما اخلاص دارد ، بايد كه از نقد و جنس آنچه در خزانه دارد ، حصّهء ما را جدا ساخته ، خود برداشته ، به ملازمت بياورد . » پس همان دو ايلچى را با دو نفر ديگر بازگردانيده نزد ييدىقوت فرستاد . و چون پيغام چنگيز خان به ييدىقوت رسيد ، از روى خوشحالى و انبساط خاطر به خزانهء خود درآمده از نقد و جنس آنچه لايق پادشاه دانست برداشته به خدمت چنگيز خان رفت و به انواع نوازش خسروانه در ميانهء اقران و امثال ممتاز گشت .\r\nو از جمله وقايع اين سال آنكه گرجيان جمعيّت كرده باز بر سر ولايت اخلاط « 6 » آمدند و مدينهء ارجيش را محاصره نموده جبرا و قهرا آن شهر را گرفتند و زن و فرزند مسلمانان را به اسيرى بردند . نجم الدّين ايّوب چون اكثر اهالى اخلاط را به قتل رسانيده بود از خوف ايشان از شهر اخلاط بيرون نمىآمد ؛ چه ، مىترسيد كه مبادا او را به شهر نگذارند . بنابراين ، گرجيان به صحّت و سلامت و غنيمت بسيار گرفته ، سالم و غانم به جانب بلاد خود مراجعت كردند .\r\n\r\n\r\n","description":"","footnote":"\r\n( 1 ) . متن : بوركان . تصحيح براساس متن جامع التواريخ .\r\n( 2 ) . متن : بوكان .\r\n( 3 ) . متن : حم موران .\r\n( 4 ) . متن : فولاد بيكن .\r\n( 5 ) . متن : امال فياسونكحى .\r\n( 6 ) . رجوع شود به پاورقى 2 ، صفحهء 3193 كتاب .\r\n","page_name":" 3624 ","page_number":656},
  {"content":"\r\n\r\n\r\nذكر وقايع سال پانصد و نود و ششم از رحلت خير البشر « 1 »\r\nدر پاييز اين سال پادشاه جهانگير چنگيز خان عنان عزيمت به صوب بلاد تنگقوت منعطف داشته تا به شهر اريقى « 2 » رسيد . پادشاه تنگقوت در مقام خدمتكارى و اطاعت شده دختر خود را جهت چنگيز خان فرستاد . و چنگيز خان مظفّر و منصور مراجعت نمود . در حين مراجعت از اين سفر ييدىقوت با پيشكش‌هاى لايق به ملازمت چنگيز خان رسيده و انواع نوازشات يافت .\r\nپس ايل شدن ييدىقوت از وقايع سال سابق بود و به ملازمت چنگيز خان رسيدن از وقايع اين سال . غايتش در وقايع سال سابق از براى اتمام حكايت نوشته شد كه ييدىقوت به ملازمت پادشاه جهانگير رسيد .\r\nو از جمله وقايع اين سال آنكه ملك عادل خابور و نصيبين را از صاحب سنجار گرفته و چند روز او را در سنجار محاصره داشت . آخر الأمر به‌واسطهء اتّفاق ملوك اطراف و جوانب بر مخالفت ، ملك عادل ترك آن محاصره نموده به جانب حرّان رفت .\r\nو كيفيّت اين واقعه را صاحب كامل التواريخ « 3 » اين‌چنين آورده كه چون ميانهء قطب الدّين محمّد بن زنگى بن مودود ، صاحب جزيره و سنجار و نصيبين و خاپور ، و ميان نور الدّين ارسلانشاه مسعود ، صاحب موصل ، عداوت تمام بود و دايما قطب الدّين محمّد بر نور الدّين ارسلانشاه زيادتى مىكرد ، بنابراين ، نور الدّين ارسلانشاه با ملك عادل مصاهرت نموده دختر خود را به پسر او داد . و در اين سال نور الدّين ارسلانشاه با ملك عادل اتفاق كرده قرار به آن دادند كه ولايت قطب الدّين محمّد را به‌اتّفاق يكديگر گرفته ميان هم تقسيم نمايند و همچنين\r\n\r\n\r\n","description":"","footnote":"\r\n( 1 ) . ق : عليه و آله التحية من الملك الاكبر .\r\n( 2 ) . متن : ايقى .\r\n( 3 ) . الكامل ، ج 12 ، ص 284 به بعد .\r\n","page_name":" 3625 ","page_number":657},
  {"content":"\r\n\r\nولايت سنجر شاه بن غازى بن مودود را ، كه عبارت از جزيرهء ابن عمر « 1 » باشد . به اين طريق كه ولايت قطب الدّين از آن ملك عادل باشد و جزيرهء ابن عمر از آن نور الدّين ارسلانشاه . و چون در اين باب ايشان متّفق شدند ، ملك عادل با خود قرار داد كه « چون ولايت ايشان را متصرّف شود ، موصل را نيز از نور الدّين ارسلان بايد گرفت ، غايتش به دختر او كه در خانهء پسر من است بايد داد . »\r\nبنابراين قرارداد ملك عادل از دمشق متوجّه ولايت قطب الدّين شد و از فرات گذشته خاپور را متصرّف شد . و نور الدّين ارسلانشاه در اين وقت از كردهء خود پشيمان شده امراى خود را طلب داشته ، در اين باب با ايشان مشورت كرد . در اين وقت جمعى از امراى نور الدّين كه بر حقيقت مواضعه ميانهء او و ملك عادل قرار يافته بود خبر داشتند و به آن معنى راضى بودند ، ساكت شدند . و جمعى ديگر كه بر حقيقت حال اطّلاع نداشتند و خيال مىكردند كه ملك عادل بىمشورت نور الدّين ارسلانشاه آمده ، به عرض او رسانيدند كه « الحال فكر استحكام قلعه و جمع ذخاير بايد كرد كه شايد اين فتنه به اين طريق نيز سرايت كند . » نور الدّين ارسلانشاه چون اين سخن شنيد دانست كه آن مرد عاقل است . با او راستى در ميان نهاد و گفت :\r\n« اين امر به مصلحت ما اقوى نمود . امّا اكنون از آمدن او پشيمان شده‌ام . » آن مرد گفت كه « پشيمانى به جاى خود است ؛ چه ، يقين است كه ملك عادل كه ولايت قطب الدّين محمّد و سنجر شاه را به‌اتّفاق تو گرفت ، تو را به‌هيچ‌وجه در موصل جاى نخواهد بود . » و هنوز ملك نور الدّين در اين مصلحت بود كه خبر رسيد كه ملك عادل نصيبين را گرفت و الحال سنجار را محاصره دارد ، و قطب الدّين محمّد ، صاحب سنجار ، را چون طاقت مقاومت نبود با خود قرار آن داده كه سنجار را بدهد به او و عوض آن جاى ديگر بطلبد . [ 212 الف 
  ] اما يكى از امراى او كه او را احمد بن يرنقش گفتندى ، او را از اين اراده منع نمود و شروع در ضبط و محافظت قلعهء سنجار نمود .\r\nنور الدّين از قرارداد خود برگشته ، قرار به آن داد كه خود پيش ملك عادل نرود ، امّا ظاهرا خاطر او را ملاحظه كرد و پسر خود را با جمعى از سپاه نزد او فرستاد . و در اين اثنا امرى كه ايشان را در خيال نبود روى نمود . و آن‌چنان بود كه مظفّر الدّين كوكبرى ، صاحب اربل ، كس نزد نور الدّين فرستاده كه « اگر تو با من متّفق مىشوى ، ما ملك عادل را خواهى نخواهى از اين ولايت بيرون مىكنيم . » ملك نور الدّين چون اين خبر شنيد ، فى الحال با مظفّر الدّين هم‌سوگند شده به‌اتفاق لشكرهاى خود را جمع نموده بيرون آمدند و كس نزد ملك ظاهر غازى ، صاحب\r\n\r\n\r\n","description":"","footnote":"\r\n( 1 ) . متن : ابن عمرو .\r\n","page_name":" 3626 ","page_number":658},
  {"content":"\r\n\r\nحلب ، كيخسرو بن قلج ارسلان ، صاحب انطاكيه و قونيه ، فرستاده ايشان را بر اين داشتند كه به ولايت ملك عادل درآيند و آنچه از ولايت او توانند متصرّف شوند .\r\nدر اين اثنا كسان قطب الدّين محمّد ، صاحب سنجار ، كه نزد خليفه ناصر لدين الله رفته بود از براى آنكه خليفه كس نزد ملك عادل فرستاده او را از اين تعدّى منع نمايد ، بهاء الدّين ابو نصر عبد اللّه بن المبارك را ، كه از جمله مقرّبان خليفه بود ، برداشته پيش ملك عادل آمده از زبان خليفه او را منع نمودند . « 1 » ملك عادل اوّلا مغرور بود و به سخن خليفه چندان التفات نمىنمود . آخر الأمر چون خبر اطراف و جوانب به وى رسيد كه كيخسرو بن قلج ارسلان و برادرزادهء او ، صاحب حلب ، همه طمع در ولايت او كرده‌اند ، قرار به آن داد كه « خابور و نصيبين كه من گرفته‌ام از آن من باشد ، و به‌خاطر خليفه از سنجار گذشتم . »\r\nالقصّه ، چون ملك عادل از سنجار كوچ كرده به جانب حرّان رفت ، مظفر الدّين [ كوكبرى 
  ] صاحب اربل ، نيز به جانب ولايت خود مراجعت نمود ، و نور الدّين ارسلانشاه به موصل رفت ، و هريك از ملوك به جاى خود قرار گرفته فتنه و شورش تسكين يافت .\r\n\r\n\r\n","description":"","footnote":"\r\n( 1 ) . كسانى چون هبة اللّه بن مبارك بن ضحاك و امير آق‌باش كه از خواص خليفه بودند ، به‌عنوان - رسولان خليفه در خاموش كردن اين آتش نقش مهمى داشتند . - الكامل : ج 12 ، ص 287 .\r\n","page_name":" 3627 ","page_number":659},
  {"content":"\r\n . \r\n","description":"","footnote":"","page_name":" 3628 ","page_number":660},
  {"content":"\r\n\r\n\r\nذكر وقايع سال پانصد و نود و هفتم از رحلت خير البشر « 1 »\r\nدر اوايل اين سال ارسلان خان [ پادشاه 
  ] قارلقان « 2 » به بارگاه پادشاه جهانگير چنگيز خان آمده در سلك ساير امرا منتظم گشت . و در آن‌وقت اردوى چنگيز خان در موضع كلوران واقع بود .\r\nدر همانجا ييدىقوت ، پادشاه اويغور ، به عرض رسانيد كه « اگر حضرت پادشاه سيور غاميشى « 3 » كند و بندهء خود را بزرگ گرداند ، جهت [ شنيدن 
  ] دور و [ آمدن 
  ] نزديك وصله [ اى 
  ] از قبال آل و حلقهء « 4 » كمر زر بيابم ، و چهار پسر چنگيز خان را [ پنجمين 
  ] من باشم . » چنگيز خان فهميد كه ييدىقوت دختر مىطلبد . فرمود كه « دختر بدهم و پسر پنجم باشد . »\r\nو هم در ماه شعبان اين سال چنگيز خان عزيمت بلاد ختا فرمود و توقوچار « 5 » قنقراتى را كه او را دالان تورقاقتو توقوچار « 6 » نيز مىگفتند با هزار سوار « 7 » پيشتر به رسم قراولى فرستاد تا آنچه در بلاد ختا از اقوام مغول قبل از اين به ايلى درآمده‌اند ، مثل ، كرايت و نايمان ايمن باشند و از جاى خود نجنبند تا از عقب اردوى چنگيز خان به فراغت توانند رفت .\r\nالقصّه در پاييز اين سال چنگيز خان عنان عزيمت به صوب خطا منعطف داشت و اوّلا به رودخانهء اتل « 8 » رسيده شهرهايى كه در كنار آن رودخانه بودند هاتىسو « 9 » و باوينى « 10 » را گرفت .\r\nبعد از آن به ولايت ختا درآمده شهر هانوشا « 11 » و فوچنگ چيو « 12 » و تون جيو « 13 » [ و فوجيو 
  ] را\r\n\r\n\r\n","description":"","footnote":"\r\n( 1 ) . ق : عليه و آله التحية من الملك الاكبر .\r\n( 2 ) . متن : قارتوقان .\r\n( 3 ) . در منابع فارسى به‌صورت سرغاميشى ، سيور غامشى ، سيور قامشى ، سور غاميشى نيز ضبط شده است . در زبان مغولى به معنى : به لطف بخشيدن ، پاداش دادن و مهربانى كردن است . سيور غاميشى در اين‌جا به معنى قبول كردن و پذيرفتن است .\r\n( 4 ) . متن : خلقه .\r\n( 5 ) . متن : طوغاجار .\r\n( 6 ) . متن : دالان قورقان طوغان‌جار .\r\n( 7 ) . جامع التواريخ : دو هزار سوار .\r\n( 8 ) . متن : تل .\r\n( 9 ) . متن : بيسوى .\r\n( 10 ) . متن : بادينى .\r\n( 11 ) . متن : نوشا .\r\n( 12 ) . متن : قومسك .\r\n( 13 ) . متن : قون حبو .\r\n","page_name":" 3629 ","page_number":661},
  {"content":"\r\n\r\nمسخّر گردانيد . و پسران چنگيز خان ، جوچى و چغتاى و اوگتاى ، هرسه از طرف ديگر درآمده شهر [ هاى 
  ] اول‌اوى « 1 » و تونگ چنگ « 2 » و توجيو « 3 » و سوآن‌دىفو « 4 » و بونك جيو « 5 » را از دست ختاييان متصرّف شدند .\r\nو هم در اين يورش به شهر سيكين « 6 » ، كه در آن شهر بزرگ ختاست و عمارات رفيع دارد و آن شهر به قوم جورچه تعلّق دارد و هفتاد تومان ولايت به آن شهر متعلّق است ، رسيدند و ولايت آن شهر را گرفته پيرامون آن شهر نگرديدند . و جبه را به جانب شهر تونگ چنگ « 7 » ، كه از جمله شهرهاى جورچه « 8 » به عظمت و معمورى اشتهار داشت ، فرستاد . و چون جبه به حوالى آن شهر رسيد و وضع آن شهر را ملاحظه نمود ، دانست كه گرفتن آن شهر به جنگ از جمله محالات است . بنابراين ، در مقام تدبير و حيله شده بىآنكه در آنجا توقّف كند يا ارادهء محاصره نمايد بازگشت و كوچ بر كوچ بازپس مىنشست ، تا آنكه مردم آن شهر را يقين شد كه لشكر چنگيز خان برگشت و رفت . خاطر ايشان جمع شد . هريكى به مهمّ خود پرداختند ، كه در اين وقت جبه از شصت فرسخى ، اردوى خود را همانجا گذارده ، بر اسبان يراق سوار شده شب و روز آن‌چنان به جانب شهر تونگ چنگ راند كه وقتى اهالى آن شهر خبردار شدند كه جبه با سپاه بسيار به اندرون شهر درآمده شهر را متصرّف شده و خلايق بسيار به قتل رسانيد . و چنگيز خان ، خود ، شهر فاوجيونى « 9 » را محاصره نمود .\r\nو امراى آلتان خان از قوم جورچه با يكديگر متّفق شده قرار به آن دادند كه چون لشكر چنگيز خان [ 212 ب 
  ] به اولجه « 10 » مشغول شوند در آن‌وقت ما را بر سر ايشان بايد ريخت .\r\nبنابراين چند كس از امراى بزرگ جورچه مثل : كوكين فارد ، و جسوناى اونه ، و وانق فارد . « 11 » و به اين معنى قرار داده پادشاه خود آلتان خان را بر اين داشتند كه وى يكى از مقرّبان خود را به طريق ايلچيگرى پيش چنگيز خان بايد فرستاد كه با وى بگويد كه « تو از چه رهگذر به ولايت ما آمده و دست نهب و غارت را دراز كرده‌اى ؟ اگر او در جواب سخنان درشت بگويد ، ايلچى نيز بايد كه در جواب سخنان او درشتى كند . » و غرض ايشان از فرستادن ايلچى آن بود كه « شايد چنگيز خان به‌واسطهء آن غافل شود تا ما دستبردى نماييم . »\r\nپس آلتان خان يكى از امراى خود را كه نام او مينك‌آن « 12 » بود به ايلچيگرى نزد\r\n\r\n\r\n","description":"","footnote":"\r\n( 1 ) . متن : اون اوى .\r\n( 2 ) . متن : يوند حسك .\r\n( 3 ) . متن : قوجيو .\r\n( 4 ) . متن : سوق جيو .\r\n( 5 ) . متن : قوبك جيو .\r\n( 6 ) . متن : سنكين .\r\n( 7 ) . متن : توكبيك .\r\n( 8 ) . متن : خواجه .\r\n( 9 ) . متن : قاوجوئى .\r\n( 10 ) . اولجه ، يا اولجاى ، و يا الجا به معنى غنيمت گرفتن و تاراج كردن است .\r\n( 11 ) . اسامى اين سه سردار در جامع التواريخ بدين‌صورت آمده‌اند : باقوشه ، و سمجين ، و كيوكين .\r\n( 12 ) . متن : بسك .\r\n","page_name":" 3630 ","page_number":662},
  {"content":"\r\n\r\nچنگيز خان فرستاد « 1 » و خود متعاقب آن ايلچى لشكرها جمع آورده متوجّه چنگيز خان شد ؛ چه ، جاسوس ايشان خبر رسانيده بود كه سپاه چنگيز خان همه اسبان خود را به علفزارها گشوده و خود به بخش كردن اولجه‌ها مشغول‌اند . اتّفاقا مقارن رسيدن امير مينك‌آن به خدمت چنگيز خان ، جاسوس او خبر رسانيد كه « اينك آلتان خان از اطراف و جوانب لشكرها جمع آورده متوجّه آن صوب است . » و در اين وقت سپاه چنگيز خان به آش خوردن مشغول بودند .\r\nچنگيز خان چون از جاسوس خود اين خبر شنيد ، فرمود كه امير مينك‌آن را محبوس ساختند و سپاه را هم حكم فرمود كه آش‌ها را ريخته در ساعت سوار شدند .\r\nالقصّه ، چنگيز خان لشكر را دو قسم ساخت و در دو طرف نگاه‌داشت تا آنكه ختاييان و قراختاييان و جورچه از ميان ايشان گذشته پيش رفتند . بعد از آن چنگيز خان توكّل بر خدا كرده باوجود آنكه لشكر او نسبت به آن جماعت بسيار كم بودند از عقب ايشان درآمده شروع در قتل و كشش كرده ، چندان از آن طوايف به قتل رسانيد كه زياده بر آن متصوّر نبود .\r\nو از تاريخ حافظ ابرو چنان ظاهر مىشود كه در اين جنگ آلتان خان خود همراه نبود ، امّا اكثر امراى او بودند . به‌هرحال اين جنگ از جمله جنگ‌هاى مشهور و معروف جهانگير چنگيز خان است . و در اين جنگ اكثر اقوام ختا و جورچه نابود شدند و چنگيز خان مظفّر و منصور بازگشته به اردوى خود ملحق شد ، و امير مينك‌آن را كه در بند فرموده [ بود 
  ] طلب نمود و گفت كه « تو را باعث چه بود كه اين‌چنين سخنان درشت مىگفتى ؟ » امير مينك‌آن فى الحال در جواب گفت كه « من مدتى بود كه مىخواستم كه به بندگى خان رسيده در سلك ساير بندگان منتظم باشم ، امّا از دست آن جماعت به‌هيچ‌وجه نتوانستمى خلاص شد . تا آنكه در اين وقت ايشان در طلب آن شدند كه شخصى را نزد خان فرستند كه متعهد گفتن اين‌چنين سخنان شود . من چون ميل بندگى بيش از حدّ داشتم ، اعتماد بر اخلاص خود كرده آن سخنان را متعهد شده به خدمت تو آمده ، از عهدهء آنچه قبول كرده بودم ، بيرون آمدم . اكنون حكم تو راست . » چنگيز خان اين جواب را بسيار پسنديده و او را تربيت فرمود .\r\nو در اواخر همين سال چنگيز خان عنان عزيمت به صوب شهر سون تيجيونى « 2 » ، كه از شهرهاى بزرگ آن ولايت است ، منعطف داشت و به اندك توجّه آن شهر را نيز مسخّر گردانيد ، و از آنجا روى به شهر ياينقوكه « 3 » ، كه به عظمت و بزرگى آن شهر هيچ شهر ديگرى نمىباشد و باغات بسيار دارد و شراب انگورى در تمام ولايات ختا از آنجا مىبرند و آن\r\n\r\n\r\n","description":"","footnote":"\r\n( 1 ) . به گزارش خواجه رشيد الدّين ، امير مينك‌آن را مقدّم لشكر آلتان خان ، گيوگينگ ، پيش چنگيز خان فرستاد . - جامع التواريخ ، ص 445 .\r\n( 2 ) . متن : سون‌ىوى ؟ ؟ ؟\r\n( 3 ) . متن : باسقوكه\r\n","page_name":" 3631 ","page_number":663},
  {"content":"\r\n\r\nشراب را معتبر مىدانند ، آورد . و چون به نواحى آن شهر رسيد ، از كثرت خلايق و استحكام آن ملاحظه و احتياط نموده بازگشت . امّا تولوى خان و چوگوكورگان « 1 » پسر آلچى نويان « 2 » قنقراتى را با لشكرى عظيم بر سر آن شهر فرستاد و ايشان بعد از جنگ و محاربهء بسيار آن شهر را مسخّر ساخته و قلعهء جرا « 3 » را نيز گرفته بازگشتند . اهالى آن شهر بعد از مراجعت ايشان نوّاب و عمّال مغول را به قتل رسانيده باز ياغى شدند . بنابراين ، پاييز سال آينده چنگيز خان باز بر سر اهل آن شهر رفت و اكثر اهل آن شهر را به قتل رسانيد و از آنجا عنان عزيمت به جانب شهر خويلى ، كه از شهرهاى معظم آلتان خان بود ، منعطف داشت . والى آن شهر از قبل آلتان خان ، گيوگى يونگشى « 4 » نام شخصى بود ، كه از امراى بزرگ آلتان خان بود و چون وى خبر توجّه چنگيز خان را شنيد از اطراف و جوانب سپاه بيكران جمع آورده به جنگ چنگيز خان برآمد .\r\nبعد از كشش و كوشش بسيار طاقت مقاومت نياورده روى به هزيمت نهاد و تا به دهنهء چبچيال « 5 » هيچ‌جا توقّف نكرد . و چون امراى آلتان خان به هر موضعى كه دربندى بود قلعه‌اى ساخته سربندها را محكم كرده بودند ، چنگيز خان دو امير را يكى قتاى « 6 » و ديگرى بوچك « 7 » ، كه هر دو از قنقرات بودند ، با لشكرى بسيار فرستاد كه درها و بندها را نگاه‌دارند و خود از راه پايين متوجّه آن ولايت شد تا سر دربندى رسيد كه نام آن سيكينك گيو « 8 » بود . و آن دربندى است كه چون از آن درگذشتند همانا ولايت ختا را مسخّر ساخته‌اند .\r\nالقصّه [ 213 الف 
  ] چون آلتان خان شنيد كه چنگيز خان بر سر دربند سيكينك گيو رسيد ، بسيار مضطرب گرديد . امير تودون « 9 » را ، كه از امراى كبار او بود ، با سپاه فراوان فرستاد كه چنگيز خان را از عبور از آن دربند مانع آمده به‌هيچ‌وجه نگذارد كه وى از آن دربند بگذرد .\r\nاتّفاقا پيش از آمدن امير تودون ، چنگيز خان از آن دربند گذشته بود و به صحراى ولايت ختا درآمده و از طرف دربند چبچيال ، امير جبه با فوجى از سپاه نصرت انتباه برآمده ناگاه بر ياغى ريخته دمار از روزگار ايشان برآورد . و در اين اثنا امير قتاى نويان و بوچك نيز به وى پيوستند . چنگيز خان قتاى نويان را با پنج هزار سوار فرستاده تا راه شهرى كه آن را جونگدو « 10 » مىخوانند نگاه‌دارد و خود نهر جوجو « 11 » را محاصره نمود و بعد از بيست روز آن شهر را نيز مسخّر گردانيد .\r\nو بعد از آن جوچى و چغتاى و اوگتاى را به‌اتّفاق لشكر دست راست به آن ولايت فرستاد\r\n\r\n\r\n","description":"","footnote":"\r\n( 1 ) . متن : منكوگور خان .\r\n( 2 ) . متن : الجونويان .\r\n( 3 ) . متن : قلعهء جواد .\r\n( 4 ) . متن : كيركى حوكى ؟ ؟ ؟ .\r\n( 5 ) . متن : دهنهء حمحال .\r\n( 6 ) . متن : قبا .\r\n( 7 ) . متن : قوجه .\r\n( 8 ) . متن : سلولسك .\r\n( 9 ) . متن : امير بودون .\r\n( 10 ) . متن : حوك ؟ ؟ ؟ تارى .\r\n( 11 ) . متن : جوجور . اين شهر مولد جوجويى است .\r\n","page_name":" 3632 ","page_number":664},
  {"content":"\r\n\r\nكه تمام كوهستان ولايت ختا را به تصرّف خود درآوردند . و جوچى قسار « 1 » و آلچى نويان قنقراتى و جورچتاى « 2 » ، پسر كوچك خود ، را به جانب دست چپ آن ولايت فرستاد كه تمام ولايات كنار دريا را مسخّر ساختند و جميع قلاع ختا را گرفته بعضى را خراب كردند و بعضى را به عمّال و نوّاب خود سپرده از دست راست و چپ روى به شهرى كه به خان‌بالغ « 3 » اشتهار دارد نهادند . و چنگيز خان با تولوى خان « 4 » راه راست در ميان گرفته متوجّه تسخير خان‌بالغ شدند . امراى دست راست و چپ پيش از وصول چنگيز خان به نواحى خان‌بالغ رسيده منتظر وصول رايات نصرت آيات مىبودند .\r\nو چنگيز خان در اثناى رفتن چند شهر معظم ختا را مثل شهر تنگ‌بنگ‌فو « 5 » و شهر تاىمينگ‌فو « 6 » و شهر ميجؤ « 7 » را مسخّر كرده از روى سرعت و استعجال عنان عزيمت به صوب خان‌بالغ منعطف داشت .\r\nو از ابتداى توجّه چنگيز خان به جانب ختا تا آنكه خان‌بالغ را به تصرّف خود درآورد ، دو سال تمام گذشته ؛ چه ، ابتداى بيرون آمدن خان به صوب ختا سال گوسفند بود « 8 » و در سال بوزينه « 9 » خان‌بالغ به تصرّف چنگيز خان درآمده .\r\nو از جمله وقايع اين سال آنكه سنجر ، غلام خليفه ناصر لدين اللّه عباسى ، كه بعد از فوت طاشتكين ، امير حاج و والى خوزستان ، به ايالت آن ولايت از قبل خليفه ناصر لدين اللّه سرافراز گشته بود ، اظهار تمرّد و عصيان كرده قدم از دايرهء اطاعت و انقياد خليفه بيرون نهاد . و چون اين خبر به سمع خليفه رسيد مكرّر جهت اتمام محبّت بر وى به طلب او كس فرستاد .\r\nچون تمرّد و عصيان او بنابر عدم اجابت متحقّق شد ، در ماه ربيع الأوّل اين سال خليفه ، مؤيّد الدّين وزير و عزّ الدّين [ بن 
  ] نجاح شرابدار را حكم فرمود كه به خوزستان رفته آن متمرّد حرام‌نمك را گرفته به پايهء سرير خلافت رسانند . و چون مؤيّد الدّين و عزّ الدّين از بغداد عنان عزيمت به صوب خوزستان منعطف داشت ، سنجر مضطرب شده از خوزستان به شيراز رفت و التجا به حاكم شيراز آورد ، حاكم شيراز او را اعزاز و اكرام نموده نگاه‌داشت .\r\nو چون مؤيّد الدّين وزير آنجا رسيد ، از سنجر اثرى نيافت ، و خوزستان بىمانع به دست وكلاى خليفه درآمد و مؤيّد الدّين مكرّر كس به شيراز فرستاده سنجر را طلب داشت . حاكم شيراز در مقام حمايت شده او را به فرستادهء مؤيّد الدّين نمىداد . بنابراين ، مؤيّد الدّين عزيمت\r\n\r\n\r\n","description":"","footnote":"\r\n( 1 ) . متن : جوچى فسار .\r\n( 2 ) . متن : حورحاى .\r\n( 3 ) . يا خان‌باليغ - پكينگ ( پكن حاليه ) كه به معنى « شهر خان » است .\r\n( 4 ) . متن : بوتوى خان\r\n( 5 ) . متن : ك‌ك‌و ؟ ؟ ؟ .\r\n( 6 ) . متن : اىمسك‌و ؟ ؟ ؟ .\r\n( 7 ) . متن : منحر .\r\n( 8 ) . موافق با سال 607 هجرى .\r\n( 9 ) . موافق با سال 608 هجرى .\r\n","page_name":" 3633 ","page_number":665},
  {"content":"\r\n\r\nشيراز با خود مصمّم گردانيد . امّا چون زمستان در ميان آمد چند ماه در خوزستان توقّف نموده در اوايل حمل از آنجا متوجّه شيراز شد . و چون حاكم شيراز را يقين شد كه سپاه عراق عرب متوجّه شيرازاند و دانست كه خليفه در باب گرفتن سنجر جدّ تمام دارد و او طاقت مقاومت سپاه بغداد نيست ، بالضّروره ، كس پيش مؤيّد الدّين وزير فرستاد و در باب عفو گناه سنجر شفاعت بسيار كرد . مؤيّد الدّين التماس او را به اجابت مقرون داشته تعهّد آن كرد كه از خليفه [ عفو 
  ] گناه او را درخواست كند و باز او را در سلك مقرّبان درگاه خلافت منتظم گرداند . بنابراين ، حاكم شيراز سنجر را با اهل و عيال و اموال برداشته نزد مؤيّد الدّين وزير فرستاد و آن فتنه را از سر خود دور كرد . و مؤيّد الدّين ، سنجر را برداشته متوجّه بغداد شد .\r\nو در محرّم سال آينده مؤيّد الدّين و عزّ الدّين شرابدار به شوكت هرچه تمام‌تر به شهر بغداد درآمدند و بندگان سنجر متمرّد را بر استرى سوار كرده و در پايش دو زنجير انداخته به بغداد رسانيدند و قريب به يك ماه در بند بود . آخر الأمر در ماه صفر مؤيّد الدّين وزير بنابه تعهّدى كه كرده بود او را در مجلس ديوان حاضر ساخته بعد از اثبات تمرّد و عصيان در حضور امرا و اعيان ، فرمود كه « باوجود افعال قبيحه كه از سنجر سر زده خليفه او را عفو فرمود و خلعت فاخر بر وى پوشانيده و او را از بند بيرون كرد . » و مردم از خليفه و وزير بسيار راضى و شاكر شدند و از اطراف و جوانب [ 213 ب 
  ] متمرّدان اميدوار شده ترك تمرّد و عصيان نمودند .\r\nو از جمله وقايع اين سال فوت نور الدّين ارسلانشاه ، والى موصل ، بود . مدّت حكومت او هيجده سال و يازده ماه بود . « 1 » بعد از فوت او به موجب وصيّتش پسر بزرگ او ، ملك قاهر عزّ الدّين مسعود به جاى او بر سرير حكومت آن ديار متمكّن شد . و پسر كوچك عماد الدّين زنگى را در حين حيات خود قلعهء عقر حميديه و قلعهء شوش با توابع و لواحق داده بود . و تدبير مهمّات پسر خود را به امير بدر الدّين ، كه در ميانهء امراى او به كمال عقل و ديانت و شجاعت و اطّلاع بر امور ملكى امتياز داشت ، حواله نموده . بنابراين ، امير بدر الدّين آن‌چنان مهمّات آن دولت را پيش گرفت كه مطلقا هيچ قصور و فتورى به آن راه نيافت .\r\n\r\n\r\n","description":"","footnote":"\r\n( 1 ) . ابن اثير مدت حكومت او را 17 سال و 11 ماه گفته است . - الكامل : ج 12 ، ص 291 .\r\n","page_name":" 3634 ","page_number":666},
  {"content":"\r\n\r\n\r\nذكر وقايع سال پانصد و نود و هشتم از رحلت خير البشر « 1 »\r\nامير قتاده ، والى مكّه ، حجّاج عراق را در منى غارت كرد و جمعى كثير از ايشان را به قتل رسانيد . منشأ اين آن بود كه يكى از باطنيّه در منى يكى از مقرّبان امير قتاده را به گمان آنكه او امير قتاده است به كارد زده هلاك گردانيد . چون اين خبر به سمع امير قتاده رسيد ، جمعيّت كرده متوجّه منى شد و از كوه فرود آمده فرمود كه اعراب بر حجّاج عراق ريخته ، دست به نهب و غارت اموال ايشان دراز كردند . امير حاجّ جوانى بود كوچك‌سال .\r\nچون اين حالت را ديد متحيّر و مضطرب بماند . آن روز اعراب هركه از مردم عراق را مىديدند تاراج مىكردند و جمعى را به قتل مىرسانيدند . و چون شب درآمد ، مردم نزد امير حاج رفته - كه پسر امير ياقوت بود - گفتند كه « صلاح در آن است كه تو از اينجا كوچ كرده به حاج شام ملحق شوى كه ايشان بر شاميان نمىتوانند دست‌درازى كنند . » بنابراين ، در شب طبل رحيل كوفته متوجّه موضعى كه حاج شام فرود آمده بود گشت . و چون مردم بارهاى خود را بر شتران بار كرده روى به راه نهادند ، اعراب امير مكّه از اطراف و جوانب درآمده و تمام اموال حاجيان عراق را با شتر ايشان بردند و هركه ممانعت مىكرد به قتل رسيد .\r\nالقصّه جماعتى كه خود را به حاج شام رسانيدند ، خلاص شدند . پس به‌اتّفاق حاج شام حج تمام ناكرده به جانب زاهر رفتند . آخر الأمر مردم در ميان افتاده رخصت گرفتند كه « چون اموال ايشان به تاراج رفت و جمعى كثير از اهل عراق كشته شدند ، اكنون بقيّه كه مانده‌اند آنها را آن‌قدر بگذار كه حج خود به اتمام رسانيده بازگردند . » امير قتاده التماس آن جماعت را به\r\n\r\n\r\n","description":"","footnote":"\r\n( 1 ) . ق : عليه و آله التحية من الملك الاكبر .\r\n","page_name":" 3635 ","page_number":667},
  {"content":"\r\n\r\nاجابت مقرون داشت و رخصت داد كه مردم مناسك حج را تمام نمايند .\r\nبعد از مراجعت حاج ، امير قتاده از وهم خليفه ناصر لدين اللّه پسر خود را با جمعى از اصحاب خود به بغداد فرستاد كه كفن‌هاى خود را در گردن انداخته و شمشيرهاى برهنه در دست گرفته ، به دار الخلافه حاضر شدند و عذر آنچه از اعراب سر زده بود داشتند . خليفه اعتذار ايشان را قبول نموده ، پسر امير قتاده را خلعت داده باز به مكّه فرستاد .\r\nو از جمله وقايع اين سال آنكه جلال الدّين حسين بن محمّد معروف به نومسلمان كه داعى هشتم بود از دعات نزاريهء اسماعيليه ، چون بعد از فوت پدر كه در دهم شهر ربيع الأوّل سال سابق بر سرير حكومت قلاع قهستان و طالقان و الموت تمكّن يافت ، از رسوم الحاد پدران خود ابرّا و تبرّا نمود و اظهار مسلمانى كرد و حشم و اتباع خود را جبرا و قهرا به التزام رسوم شريعت مصطفوى ، عليه و إله شرايف التحيات ، تكليف مىنمود و در آن باب داد مبالغه مىداد ؛ تا آنكه فرمود تا در قلمرو او در هرديهى حمام و مسجد بنا كردند و رسم نماز و روزه كه مدّتى مديد بود كه از آن ديار مطلقا برافتاده بود باز تازه گردانيد . و مسلمانان كه در ميانهء آن ملحدان حكم مصحف داشتند در خانهء زنديق ، باز عزيز و مكرّم شدند . و در اين معنى رسولان نزد خليفهء عباسى فرستاده اظهار ندامت و پشيمانى بر ايّام گذشته ، كه عقيدهء اسلام در آن مخفى داشت ، نمود . همچنين جماعتى ديگر به خدمت سلطان محمّد خوارزمشاه و ساير ملوك و سلاطين و امراى عراق فرستاده همه را از حسن عقيدت اعلام نمود .\r\nو چون او در ايّام حيات پدرش باطنا با مسلمانان معاشرت مىكرد و به‌قدر استطاعت در تقويت مراسم اسلام مىكوشيد ، جميع سلاطين اين معنى را از وى تصديق نموده ايلچيان او را به اعزاز و اكرام تمام تلقى نمودند ، خصوصا خليفه ايلچيان او را خلاع فاخره داده در ماه ربيع [ الآخر 
  ] اين سال فرمود تا در باب التوبهء بغداد به نام جلال الدّين نومسلمان بشارت زدند و با او طريق مكاتبات و مراسلات مفتوح داشته او را به القاب عالى كه مستوجب غبط ساير سلاطين مىشد ملقّب گردانيد و در بلاد اسلام فقها فتواها نوشته به مواصلت و مزاوجت و مناكحت كه قبل از اين مردم را از آن امور نسبت [ 214 الف 
  ] به ايشان منع بليغ مىنمودند ، رخصت دادند .\r\nو چون جلال الدّين نومسلمان از عمارت مساجد و معابد فراغ يافت ، از اطراف خراسان و عراق فقها و علما را طلب داشته به اعزاز و اكرام تمام به هريكى امرى از امور شرعيه مثل قضا و احتساب و خطابت و امامت تفويض نمود و از كتب آبا و اجداد آنچه در تقرير عقايد الحاد يافت همه را بيرون آورده در حضور علما بسوخت و لعن و طعن آبا و اجداد و ممهّدان دعوت الحاد را به نوعى كه علماى وقت را تلقين مىكردند بر زبان گذرانيد .\r\n\r\n","description":"","footnote":"","page_name":" 3636 ","page_number":668},
  {"content":"\r\n\r\nو مادر جلال الدّين نومسلمان كه زنى صالحهء عابدهء زاهده بود ، به قصد زيارت بيت اللّه الحرام روان شد . چون به بغداد رسيد ، خليفه او را اعزاز و اكرام بيش از آنچه تصوّر آن توان كرد ، نموده ، رايت او را بر رايت ملوك و سلاطين اطراف و اكناف عالم مقدّم داشت .\r\nبنابراين ، سلطان محمّد خوارزمشاه از خليفه رنجيد و يكى از اسباب عداوت ايشان اين بود .\r\nقبل از اين جلال الدّين بسيار ميل داشت كه از امراى گيلان وصلت نمايد و دخترى از ايشان در حبالهء نكاح خود درآورد ، ميسّر نمىشد . اكنون چون اسلام او محقّق شد ، خليفه به موجب التماس او كس پيش امراى گيلان فرستاده ايشان را رخصت داد كه هر دخترى كه جلال الدّين خواهد به او بدهند و از دامادى او استنكاف نورزند . بنابراين ، جلال الدّين از دختران سلاطين گيلان چهار دختر در سلك ازدواج خود كشيد . اوّل صبيّهء كيكاوس ، كه علاء الدّين از وى به وجود آمد . و چون جلال الدّين را با اتابك مظفر الدّين ، پادشاه آذربايجان و ارّان ، دوستى و اتّحاد زياده از حدّ بود ، همچنانكه ميانهء منگلى ، والى عراق ، و اتابك مظفر الدّين عداوت زياده از آنچه توان گفت بود ، اكثر اوقات منگلى در خرابى ولايت جلال الدّين سعى مىنمود و سپاه بر ولايت او مىفرستاد تا تاخت و تاراج مىكردند تا آنكه جلال الدّين با اتابك اتفاق نموده درصدد قلع و قمع منگلى شدند - چنانچه عن‌قريب تفصيل آن خواهد آمد ، ان شاء اللّه تعالى .\r\n\r\n","description":"","footnote":"","page_name":" 3637 ","page_number":669},
  {"content":"\r\n . \r\n","description":"","footnote":"","page_name":" 3638 ","page_number":670},
  {"content":"\r\n\r\n\r\nذكر وقايع سال پانصد و نود و نهم از رحلت خير البشر « 1 »\r\nدر ماه رمضان اين سال چنگيز خان چون در دور خان‌بالغ مانده بود ، آلتان خان امراى خود را جمع كرده به ايشان گفت كه « چنين شنيده مىشود كه لشكر چنگيز خان به يك بار اكثر ايشان بيمار شده‌اند . اكنون در باب جنگ ايشان چه صلاح مىدانيد ؟ » امير كه منصب وزارت داشت گفت : « جنگ مصلحت نيست ، به‌واسطهء آنكه زن و فرزند سپاهى كه در نزد ما جمع شده‌اند همه در صحرااند و هريكى از اين مردم را انديشه آن است كه خود را به اهل و عيال خود رساند . الحال با اين نوع لشكر جنگ كردن با جماعتى كه بالفعل اكثر ولايات ما را به زور تصرّف كرده‌اند مطلقا از راه عقل دورانديش دور مىنمايد ، بلكه مصلحت ما در اين وقت آن است كه پيش چنگيز خان ايلچى فرستيم و ايل او شويم تا او از ولايت ما بيرون رود . بعد از آن آنچه مقتضاى وقت باشد به آن عمل بايد كرد . »\r\nآلتان خان را اين سخن كه عين دولتخواهى و دورانديشى بود بسيار مستحسن و پسنديده افتاد . بنابراين ، همان وزير خود با دختر خود گونجو خاتون را به خدمت چنگيز خان فرستاد و ايلى قبول كرد . وزير صاحب‌تدبير به خدمت چنگيز خان از زبان آلتان خان ملايمت بسيار نمود و دختر را با هدايا و تحف لايقه معروض داشت . چنگيز خان به ايلى ايشان راضى شد و دختر را به حرمسرا فرستاد و در ساعت طبل كوچ زده از دور شهر خان‌بالغ برخاست و مراجعت نمود ، و وزير در خدمت چنگيز خان به طريق مشايعت از دربند چبچيال گذشته به موضعى كه نام آن موجؤ « 2 » است ، رسيده رخصت مراجعت گرفته بازگشت .\r\n\r\n\r\n","description":"","footnote":"\r\n( 1 ) . ق : عليه و آله التحية من الملك الاكبر .\r\n( 2 ) . متن : ماحى .\r\n","page_name":" 3639 ","page_number":671},
  {"content":"\r\n\r\nبعد از مراجعت چنگيز خان به چند روز ، آلتان خان پسر خود را با وزير مذكور در خان‌بالغ گذاشته خود به جانب شهر نانگينگ « 1 » ، كه پايتخت اكثر خواقين ختا بود و دور آن شهر چهل فرسنگ است ، روان شد ؛ چه ، به اعتبار آنكه در كنار آب قراموران واقع شده و هواى او لطافت دارد ، بنابراين ، در قديم الايّام تختگاه بود . امّا چون شهر خان‌بالغ در ميان معمورهء ولايت ختاست ، الحال سلاطين آنجايى آن شهر را دار السّلطنه ساخته‌اند .\r\nالقصّه چون آلتان خان به نواحى آن شهر رسيد ، در نواحى شهر جوجو حكم فرمود كه آنچه در اين تازگى از سلاح به لشكر قراختاييان داده شده بود همه را از ايشان گرفته به خزانه سپارند . قراختاييان چون اين خبر شنيدند در مقام تمرّد او شدند و سلاح نمىدادند . بنابراين ، آلتان خان فرمود تا مقدّم ايشان را كه سنكونه « 2 » نام داشت به ياسا رسانيد . قراختاييان چون از كشته شدن او خبردار شدند [ 214 ب 
  ] از اردوى آلتان خان جدا شده سه نفر ديگر از بزرگان خود را بر خود امير ساخته بازگشتند . « 3 »\r\nو چون اين خبر به يكى از امراى بزرگ آلتان خان كه او را اونگينگ چينگسانگ « 4 » گفتندى و او جند اول لشكر بود رسيد ، سپاه خود را مستعد كرده در دو طرف پلى كه قراختاييان را از آن پل بايد گذشت ، نگاه‌داشت و منتظر آمدن قراختاييان بود . اتّفاقا چون طالع قراختاييان پرقوّت بود ، ايشان بر اين حالت اطّلاع يافته هزار جوان مردانه را از ميان خود برگزيده فرستادند كه از بالاى پل به چند كشتى از آب گذشته از عقب آن مردم كه در حوالى پل در كمين بودند درآمده ، ايشان را از سر پل به ضرب شمشير دور سازند .\r\nالقصّه آن جماعت از اين طرف خالى الذّهن ، انتظار آمدن قراختاييان از آن طرف مىكشيدند ، كه ناگاه از اين طرف لشكر بر ايشان ريخت و اكثر ايشان را به قتل رسانيده اسب و سلاح از ايشان گرفته ، از پل گذشتند و رمه و گلهء پسران آلتان خان و امرايى كه در آن حدود مىبودند رانده به جانبى رفتند و قوّت تمام پيدا كردند . مقارن اين حال يكى از امراى قراختاييان كه او را ليوكو « 5 » گفتندى ، چون ديد كه در ختا فتنه و شورش به جايى رسيد كه هيچ‌كس مزاحم كس نمىتواند شد ، فى الحال فرصت غنيمت دانسته جمعى را با خود متّفق ساخته ولايت تونك كينك « 6 » و قمپينك « 7 » را كه متصّل به ولايت قراختاييان بود به تصرّف خود\r\n\r\n\r\n","description":"","footnote":"\r\n( 1 ) . متن : علسك . اين نام در متن به‌صورت‌هاى مختلف از جمله : يمكينك ، نمكينك ، و ناكينك نوشته شده است .\r\nاصلاح از روى جامع التواريخ ، ج 1 ، ص 645 ، صورت گرفت . در جامع التواريخ چاپ بلوشه ( ص 35 ) نيز به‌صورت نمكينك ضبط شده است .\r\n( 2 ) . متن : سكونه .\r\n( 3 ) . اسامى اين سه نفر در جامع التواريخ بدين‌ترتيب آمده است : چيندا ، بيزار ، بيلار .\r\n( 4 ) . متن : قول بيك حسكساك ؟ ؟ ؟ .\r\n( 5 ) . متن : ابوكه .\r\n( 6 ) . متن : لوك ؟ ؟ ؟ لبيك .\r\n( 7 ) . متن : قمينك .\r\n","page_name":" 3640 ","page_number":672},
  {"content":"\r\n\r\nدرآورد و نوّاب و عمّال آلتان خان را از آن ولايت بيرون نمود و از قوم جورچه ، كه آن ولايت تعلّق به آنها داشت ، هيچ احدى را در آنجا نگذاشت و نام خود را « لىوانگ » « 1 » يعنى پادشاه يك مملكت كرد .\r\nو آن سه نفر كه قراختاييان بعد از كشته شدن پادشاه ايشان بر دست آلتان خان بر خود امير ساخته آن دستبرد سر پل پيش بردند ، با يكديگر اتفاق كرده كس به خدمت چنگيز خان فرستاده اظهار ايلى و اطاعت كردند . و خود چون قوّت آن نداشتند كه از حوالى خان‌بالغ ، كه پسر آلتان خان با وزير صايب تدبير و جمعى كثير از امرا در آنجا مىبودند توانند گذشت ، در آن طرف خان‌بالغ در محكمه‌هاى كوه‌ها جايى محكم ساخته انتظار جواب ايلچيان [ ى 
  ] كه به خدمت چنگيز خان فرستاده بودند مىكشيدند . و آن امير قراختاى ، كه نام خود را لىوانگ كرده بود ، نيز يكى از محرمان خود را به خدمت چنگيز خان فرستاده اظهار اطاعت و بندگى نمود و خود نيز بر عقب ايلچى خود عنان عزيمت به صوب اردوى جهانگير چنگيز خان منعطف داشته و از روى سرعت هرچه تمام‌تر خود را به پايهء سرير اعلى رسانيد و به نوازشات خسروانه سرافراز شد و از چنگيز خان لقب « يوونگ شاى » « 2 » گرفت و دو شهر بزرگ از شهرهاى ختا كه يكى كيووانگ و ديگرى را جينك‌فو گفتندى به او عنايت فرموده آن حدود را به او حواله نمود .\r\nالقصّه از اطراف و جوانب فتنه در ولايت ختا بالا گرفت و اكثر امراى آلتان خان از وى روگردان شده ملازمت چنگيز خان را اختيار كردند . و كار به جايى رسيد كه بعد از پنج ماه پسر آلتان خان شهر خان‌بالغ را چون از نگاه‌داشتن آن عاجز آمده بود ، گذاشته پيش آلتان خان به شهر نانگينگ « 3 » رفت . و چون چنگيز خان اين خبر شنيد ساموقه بهادر « 4 » و مينك آن [ از قوم 
  ] جورچه را با لشكر مغول فرستاده تا از آن طرف خان‌بالغ « 5 » رفته آن جماعت قراختاييان را ، كه ايلچيان ايشان در بارگاه چنگيز خان مانده بودند ، از خان‌بالغ گذرانيده به اردو رسانند . ساموقه بهادر به آنجا رفته به‌اتفاق قراختاييان بازگشته خان‌بالغ را محاصره نمود . در شهر خان‌بالغ آن‌طور قحط شد كه مردم گوشت آدمى مىخوردند و مرده‌ها از گورها بيرون مىآوردند و گوشت آنها را غذا مىكردند .\r\nچون اين حالت به سمع آلتان خان رسيد ، جمعى كثير از امراى خود را با آزوقهء بسيار به جانب خان‌بالغ فرستاد . اتفاقا در راه ، آن جماعت دو فرقه شدند و هر فرقه به راهى مىرفتند\r\n\r\n\r\n","description":"","footnote":"\r\n( 1 ) . متن : لىويك .\r\n( 2 ) . متن : ديونك‌شاى ، معنى لفظ « يوونگ‌شاى » در زبان ختايى امير تومان است .\r\n( 3 ) . متن : عسك .\r\n( 4 ) . متن : ساجوقه .\r\n( 5 ) . جامع التواريخ : جونگدو .\r\n","page_name":" 3641 ","page_number":673},
  {"content":"\r\n\r\nكه در هردو راه ايشان را گذر بر لشكر چنگيز خان رسيد و آزوقه را از دست ايشان گرفتند . و چون اين خبر به گوش وزير آلتان خان رسيد - كه در خان‌بالغ مانده بود - از غصّه زهر خورد و هلاك شد . و جمعى از امرا گريخته نزد آلتان خان رفتند . ساموقه بهادر به اندرون شهر خان بالغ درآمد و شهر را متصرّف شد و ايلچى [ ى 
  ] به بندگى چنگيز خان فرستاده از حقيقت حال اعلام بخشيد . چنگيز خان از قوم تاتار ، امير قوتوقونويان را با جمعى كثير از ديگر معتمدان فرستاد تا خزانه و اموال آلتان خان را تحقيق نموده بياورند . و آلتان خان دو امير را كه نام يكى قايليق « 1 » و نام ديگرى [ 215 الف 
  ] قداى « 2 » بود بر سر خزانه گذاشته بود - و خزانه‌دار را به زبان ختايى « ليؤشؤ » « 3 » مىگويند .\r\nالقصّه چون قوتوقونويان با دو كس ديگر ، كه يكى انگگور باؤرچى « 4 » و ديگر هرمى قسار بود به آنجا رسيدند ، خزانه‌داران آلتان خان به هريكى از اين دو كس تحف و هديهء لايقه از جامه‌هاى زربفت و غير آن فرستاده ملايمت بسيار كردند و آن دو كس تحف ايشان را قبول كردند . امّا امير قوتوقونويان مطلقا قبول نكرد ، تا آنكه تمامى امراى آلتان‌خانى و چنگيزخانى جمع شده خزاين آلتان خان را تحقيق كرده به‌اتّفاق يكى از امراى آلتان خان ، كه اشراف خزانه به او تعلّق داشت و او را قداى « 5 » گفتندى ، تمام خزانه را برداشته متوجّه ملازمت چنگيز خان شدند .\r\nو چون خزانه از نظر چنگيز خان گذشت ، از امير قوتوقونويان پرسيد كه « قداى تو را چيزى داد يا نه ؟ » او در جواب گفت كه « وى مىداد ، امّا من نگرفتم . » چنگيز خان از وى پرسيد : « چرا نگرفتى ؟ » گفت : « با خود انديشه كردم و گفتم پيش از اينكه اين شهر را نگرفته بوديم ، از پارهء ريسمان تا دستارچه تمامت از آن آلتان خان بود . اكنون كه اين شهر داخل ولايت چنگيز خان است ، تمام اين اموال تعلّق به او دارد . پس من چگونه از مال صاحب خود بىرخصت چيزى متصرّف شوم ؟ » چنگيز خان را اين سخن بسيار خوش آمد و او را نيكو تربيت نمود و به مرتبهء ارجمند رسانيد و آن دو ديگر نكبتى بىديانت را مجرم ساخت . و قداى چون خزانه را تسليم چنگيز خان كرد ، از وى مرخّص شده متوجّه ملازمت آلتان خان شد .\r\n\r\n\r\n","description":"","footnote":"\r\n( 1 ) . متن : قالو ؟ ؟ ؟ .\r\n( 2 ) . متن : قوى .\r\n( 3 ) . متن : ابوسو .\r\n( 4 ) . متن : بككر باورچى .\r\n( 5 ) . متن : فدا .\r\n","page_name":" 3642 ","page_number":674},
  {"content":"\r\n\r\n\r\nذكر وقايع سال ششصدم از رحلت جناب خير البشر « 1 »\r\nدر اوايل اين سال چنگيز خان ، ساموقه بهادر را با يك تومان « 2 » لشكر مغول روانه به جانب ولايت تنگقوت كه از ولايات كرسيهء آلتان خان است ، فرستاد و شهر معظم آن ولايت را گينگ جانبو « 3 » گويند و دار السلطنهء آن ولايت است و در آن حدود دربندى است مانند تيمور قلعه ، كه آن را يونك‌فام « 4 » مىگويند ، فرستاد . و چون ساموقه به آن حدود رسيد ، تمام آن ولايت را متصرّف شد و قلعه‌ها را خراب كرد و از آنجا تا به حدود ولايت فيوتيك « 5 » ، كه آلتان خان در آنجا مىبود ، رفته شهر قويتو « 6 » را غارت كرد و از آب قراموران گذشته به شهر تيكين رسيد . و آن شهر را نيز فتح كرد و دو امير از امراى چنگيز خان كه نام يكى اپندر « 7 » و ديگرى فينشرصالى « 8 » بود ، در آنجا گذارده به جانب اردوى چنگيز خان مراجعت كرد .\r\nبعد از آن چنگيز خان پسر منگليگ ايچيگه « 9 » [ و 
  ] تولون چربى « 10 » با لشكر مغول و لشكر ختا به جانب شهر چغان بلغاسون فرستاد . ايشان به آن شهر رفته بعد از جنگ بسيار فتح كردند و اهالى آن شهر را به ايلى درآورده خواستند كه عنان عزيمت به جانب شهر تونكين‌فو منعطف دارند كه اهالى آن شهر رفته از يك موضعى كه بر بالاى لشكر بود ، رودخانه را بستند .\r\nبنابراين ، سپاه در آنجا توقّف نتوانست كرد . بالضّروره آن شهر را ناگرفته بازآمدند . بعد از\r\n\r\n\r\n","description":"","footnote":"\r\n( 1 ) . ق : عليه و آله التحية من الملك الاكبر .\r\n( 2 ) . در منابع فارسى به‌صورت تمن ، تمان ، و تومن نيز ضبط شده است . تومان در زبان تركى به معنى ده هزار و خيلى زياد است .\r\n( 3 ) . متن : ننك حاسو .\r\n( 4 ) . متن : فرنگ‌فان .\r\n( 5 ) . متن : فمكيك ؟ ؟ ؟ .\r\n( 6 ) . متن : قوننو .\r\n( 7 ) . متن انند .\r\n( 8 ) . متن : قسسر .\r\n( 9 ) . متن : منكليك احكه ؟ ؟ ؟ .\r\n( 10 ) . متن : وتون ؟ ؟ ؟ حربى . تاريخ جهانگشا : تولان جربى . - ج 2 ، ص 211 .\r\n","page_name":" 3643 ","page_number":675},
  {"content":"\r\n\r\nمراجعت افواج چنگيز خان ، آلتان خان باز آن ولايت را به تصرّف خود درآورد .\r\nاز جمله وقايع اين سال آنكه آيتغمش « 1 » ، والى همدان ، در ماه محرّم به قتل رسيد . مفصّل اين مجمل آنكه در سال سابق آيتغمش به بغداد رفته به عنايات پادشاهانه سرافراز شد و خليفه او را اعزاز و اكرام بسيار نموده با كوس و نقاره باز به جانب همدان فرستاد . چون در ولايت كردان رسيد ، در منزل ابن برجم كرد ، « 2 » كه امير آن طايفه بود ، فرود آمده چند روز در آنجا به شكار مشغول شد . اتّفاقا چون خليفه ناصر لدين اللّه پسر بزرگ برجم سليمان را از امارت قبيلهء خود عزل نموده برادر كوچك او را به آن امارت سرافراز گردانيده بود ، بنابراين ، سليمان كينهء خليفه در خاطر داشت . و آيتغمش را چون از دولتخواهان خليفه مىدانست و ممدّ برادرش ، در مقام تسلّى او شده كس پيش منگلى ، حاكم عراق كه ميانهء او و آيتغمش عداوت بود فرستاده پيغام داد كه « اگر اندك امداد از آنجا شود ، آيتغمش را كه الحال با جماعتى اندك در منزل برادر كوچك من مىباشد دفع كردن او در كمال سهولت و آسانى ميسّر است . »\r\nو منگلى چون اين خبر شنيد ، درحال جمعى از نوكران خود را به طريق ايلغار نزد سليمان بن برجم فرستاد . و چون اين جماعت نزد سليمان رسيدند ، سليمان به‌اتّفاق ايشان بر سر آيتغمش رفته او را به قتل رسانيد و اكثر مردم او را هلاك كرد و بقيّة السّيف گريخته بيرون رفتند . منگلى فى الحال آمده همدان را گرفت و قوّت پيدا كرد .\r\nو چون خليفه خبر قتل آيتغمش شنيد ، بسيار متأثّر شد و كس نزد منگلى فرستاده او را ملامت بسيار كرد . و منگلى يكرو شده نسبت به خليفه سخنان درشت گفت - و باقى احوال او عن‌قريب مذكور مىگردد ، ان شاء اللّه تعالى .\r\nو در اين سال راجه چكديو [ را 
  ] ، كه حاكم كشمير بود ، يكى از خويشانش [ 215 ب 
  ] زهر داده وى را كشت . در زمان سلطنت او رعايا آسوده بودند و رسوم ظلم كه از زمان سابق مانده بود ، همه را بر طرف ساخت و دشمنانش را برانداخت ، و نزديك به پانزده سال حكومت كرد .\r\nبعد از وى پسرش راجه ديو به جاى او نشست و بعد از آنكه كشنده‌هاى پدر را كشت ، بر مسند سلطنت قرار گرفت .\r\n\r\n\r\n","description":"","footnote":"\r\n( 1 ) . الكامل : ايدغمش .\r\n( 2 ) . الكامل : جامع التواريخ : سليمان بن ترجم . - تاريخ جهانگشا : سليمانشاه بن برجم ايوائى . تك : حواشى قزوينى بر تاريخ جهانگشا ، ج 3 ، ص 453 - 463 .\r\n","page_name":" 3644 ","page_number":676},
  {"content":"\r\n\r\n\r\nذكر وقايع سال ششصد و يكّم از رحلت خير البشر « 1 »\r\nدر اوايل اين سال چنگيز خان كامياب و كامران از ختا مراجعت نموده به يورت خود نزول نمود و در اواخر اين سال خبر رسيد كه از قوم مرگيت برادر توقتاى بيكى ، قودو « 2 » ، و سه پسر [ ان 
  ] وى « 3 » جمعيتى به‌هم رسانيده شروع در فتنه و فساد كرده‌اند . چنگيز خان چون اين خبر شنيد در اوايل سال ششصد و دويم از رحلت آن سرور سوبداى بهادر را با لشكرى بسيار به جنگ ايشان فرستاد . و او را وصيّت كرد كه از براى لشكر گردونه‌هاى بسيار مرتّب كرده آن گردونه‌ها را به ميخ‌هاى آهنين استوار سازند تا در ميان سنگ زود شكسته نشود ؛ چه ، آن جماعت در كوهستان پناه برده بودند . و در عقب طغاچار بهادر را با لشكر فراوان فرستاد كه او به سوبداى بهادر ملحق شده به‌اتّفاق يكديگر در قلع و قمع آن جماعت كوشيده مساعى جميله به ظهور رسانند .\r\nدر كنار رودخانهء جم‌موران تلاقى فريقين روى نمود و نايرهء جدال و قتال اشتعال يافت .\r\nامراى چنگيزخانى ثبات‌قدم ورزيده كار به جايى رسانيدند كه اكثر آن جماعت را به قتل رسانيدند غير از يك پسر كوچك توقتاى بيكى كه او نيز زنده به دست سوبداى بهادر افتاد . « 4 » و چون او را به خدمت چنگيز خان رسانيدند فى الحال حكم به قتل او صادر شد ( و او نيز با برادران و عمّ خود پيوست . ) « 5 »\r\n\r\n\r\n","description":"","footnote":"\r\n( 1 ) . ق : عليه و آله التحية من الملك الاكبر .\r\n( 2 ) . رجوع شود به صفحهء 3557 كتاب .\r\n( 3 ) . رجوع شود به صفحهء 1077 كتاب .\r\n( 4 ) . اسم اين پسربچه در منابع تاريخى مغول كوچكين قولتوقان مرگان آمده است .\r\n( 5 ) . م : مطلب بين ( ) را ندارد .\r\n","page_name":" 3645 ","page_number":677},
  {"content":"\r\n\r\nو هم در اين سال خبر رسيد كه تايتوقال سوقور « 1 » مقدّم قوم تومات « 2 » كه ايل شده بود ، باز ياغى شده قدم از حدّ خود بيرون نهاده . چنگيز خان [ به عوض 
  ] ناياقانويان « 3 » - چون عذر بيمارى آورده بود - بورغول‌نويان « 4 » را تعيين نمود . بورغول‌نويان چون اين خبر شنيد از امرا پرسيد كه « آيا شما جهت اين مهم مرا شايسته دانسته‌ايد به ياد خان داديد ، يا خان خود مرا ياد كرد ؟ » گفتند : « از ما هيچ‌كدام به ياد او ندادند ، بلكه خان تو را ياد كرد و جهت اين مهم نامزد فرمود . » بورغول‌نويان گفت كه « به دولت چنگيز خان مىرويم ، امّا حيف كه به عوض خون ديگرى كشته خواهم شد . »\r\nپس زن و فرزند خود را به چنگيز خان سپرد و روى به جنگ قوم تومات نهاد و ايشان را من كل الوجوه مستأصل و ناچيز ساخت ، امّا خود نيز در آن معركه كشته شد . چون چنگيز خان خبر قتل او را شنيد خدمات او را ياد كرده بسيار اظهار ندامت و پشيمانى نمود ، چنانچه تأثّر از وى ظاهر مىشد ، و فرزندان وى را بسيار تربيت نمود و به نوازشات پادشاهانه سرافراز گردانيد .\r\n\r\n\r\n","description":"","footnote":"\r\n( 1 ) . متن : باسوله سوقار .\r\n( 2 ) . متن : قومات .\r\n( 3 ) . متن : نايانويان .\r\n( 4 ) . متن : يورغول‌نويان .\r\n","page_name":" 3646 ","page_number":678},
  {"content":"\r\n\r\n\r\nذكر وقايع سال ششصد و دويم از رحلت خير البشر « 1 »\r\nدر جمادى الأوّل اين سال منگلى ، صاحب عراق عجم ، بعد از هزيمت به قتل رسيد . مفصّل اين مجمل آنكه چون در وقايع سال سابق قلمى شد كه منگلى ، آيتغمش را به قتل رسانيد و با خليفه ناصر لدين اللّه « 2 » در مقام مخالفت شده درشتى بسيار در حضور ايلچى خليفه نسبت به خلفا ظاهر ساخت . بنابراين ، خليفه درصدد استيصال او درآمده كس پيش اوزبك بن پهلوان « 3 » ، صاحب ارّان و آذربايجان ، فرستاده او را ترغيب و تحريص نمود كه « منگلى كه از جمله موالى شماست ، به چه سبب اين‌قدر استيلا داشته باشد كه شما را در نظر نمىآورد ؟ و الحال كار او به جايى رسيده كه نسبت به ما نيز كلمات بىادبانه مىگويد و تهديدات مىنمايد . به‌هرحال مصلحت در آن است كه تو با لشكر خود متوجّه عراق گردى و از اينجا نيز سپاه فراوان به امداد تو فرستاده مىشود . و جلال الدّين نومسلمان را نيز حكم شد كه همراه تو باشد . بعد از استيصال آن حرام‌نمك بعضى از ولايات عراق به تو ارزانى خواهد شد و بعضى به جلال الدّين نومسلمان و بعضى به ديوان خلافت تعلّق خواهد گرفت . »\r\nاوزبك بن پهلوان چون اين حكايت شنيد بسيار خوشحال و خرّم گرديد ؛ چه ، او از حركات ناشايست منگلى بسيار آزرده‌خاطر بود .\r\nالقصّه خليفه از بغداد يكى از مماليك خود را كه مظفر الدّين سنقر گفتندى و ملقّب به « وجه السّبع » يعنى « روى شير » بود ، با لشكرى بسيار به مدد اوزبك بن پهلوان فرستاد . و از جانب الموت جلال الدّين نومسلمان با سپاه خود به ايشان ملحق شد ؛ چه ، منگلى هميشه بر ولايت\r\n\r\n\r\n","description":"","footnote":"\r\n( 1 ) . ق : عليه و آله التحية من الملك الاكبر .\r\n( 2 ) . متن : ناصر باللّه .\r\n( 3 ) . متن : اورنگ بن پهلوان .\r\n","page_name":" 3647 ","page_number":679},
  {"content":"\r\n\r\nجلال الدّين تاخت مىبرد . همچنين خليفه ناصر لدين الله ، والى اربل ، مظفر الدّين كوكبرى ، پسر زين الدّين على كوچك ، را نيز به مدد ايشان فرستاد .\r\nو چون اين جماعت به‌اتّفاق روى به همدان آوردند ، منگلى دانست كه او را طاقت مقاومت ايشان نيست ، بالضّروره قبل از آنكه ايشان به نواحى همدان رسند ، منگلى اسباب و اموال خود را برداشته روى به كوهستان آن [ 216 الف 
  ] ولايت نهاد و در جايى از كوه‌ها پناه آورد كه اين جماعت را مطلقا ياراى رفتن آن موضع نبود ، هرچند مانع يك مرد بوده باشد .\r\nمع هذا چون اين جماعت به حدود همدان رسيده از حقيقت حال خبر شدند ، روى به آن كوه نهاده در دامنهء آن فرود آمدند و از اطراف و جوانب آن كوه را محاصره نمودند . امّا چون راه بالا رفتن از يك جا منحصر بود - كه مردم منگلى آن را ضبط كرده بودند - ايشان را دستى بر منگلى نبود ، مع هذا در اردوى اين جماعت قحط و گرانى ظاهر شد ، چنانچه اگر منگلى شتاب نمىكرد و از كوه فرود نمىآمد ، اين جماعت را زياده از ده پانزده روز توقّف ممكن نبود . امّا چون دولت آن مدبر روى به زوال داشت ، يك بار با جمعى از سواران دلير از بالاى كوه فرود آمد و بر اردوى اوزبك بن پهلوان ريخت .\r\nاوزبك خان آن مرتبه چون بىخبر بود طاقت مقاومت نياورده از پيش او بيرون رفت و منگلى آنچه از اردوى او توانست برداشت تاراج كرده باز به محكمهء خود رفت . امّا روز ديگر از وضع اوزبك و گريختن او غرور پيدا كرده به‌اتّفاق جميع مردم خود از كوه فرود آمده در مقابل آن سپاه صف‌آرايى نمود . از اين‌جانب نيز صفوف قتال آراسته متوجّه جنگ شدند . بعد از اشتعال نايرهء جدال و قتال نسيم ظفر بر پرچم علم اين سپاه وزيد و منگلى منكوب و مخذول گريخته باز به بالا برآمد . و اگر همانا در آنجا مىماند ، ايشان را مطلقا بر وى قدرت نبود ، امّا اين نوبت منگلى از بس‌كه خوف بر وى استيلا يافته بود ، در كوه توقّف نتوانست كرد . بر شتر جمّازه سوار شده با جمعى از نوكران بيرون رفت و باقى سپاه او بعد از گريختن او هريك به جانبى متفرّق شدند و اين فتنه فرونشست .\r\nو منگلى از آنجا راست به ساوه رفت كه ميانهء او و شحنهء ساوه مودّت تمام بود . چون به حوالى ساوه رسيد كس پيش او فرستاده از آمدن خود خبر داد . شحنهء ساوه چون خبر آمدن منگلى به حدود ساوه شنيد ، اظهار مسرّت و خوشحالى بسيار نموده به استقبال او بيرون شتافت . چون نظرش بر منگلى افتاد فى الحال پياده شده زمين ادب ببوسيد و او را به اعزاز و اكرام تمام به شهر ساوه درآورد . هنوز بندگان منگلى قرار نگرفته بود كه جمعى را فرستاد كه سلاح‌هاى او را بازيافت نمودند ، و بعد از ساعتى منگلى را گرفته مقيّد گردانيد . و مىخواست كه حقّ رفاقت را به جا آورد و زنده او را نزد اوزبك بن پهلوان بفرستد كه منگلى تضرّع و\r\n\r\n","description":"","footnote":"","page_name":" 3648 ","page_number":680},
  {"content":"\r\n\r\nزارى كرد كه « مرا زنده نزد او مفرست . چون البتّه دوستى ايشان مىخواهى ، مرا بكش و سر مرا نزد ايشان بفرست . » آخر الأمر شحنهء ساوه سر منگلى را براى اوزبك فرستاد و رفاقت را از هرطرف به جا آورد .\r\nپس اوزبك آن سر را به بغداد فرستاد . و خليفه چون اين خبر شنيد ، آن‌مقدار خوشحال و خرّم شد كه روح ابو العبّاس سفّاح را كه اوّل بنى عبّاس بود در قبر ياد نمود ، لهذا فرمود تمام مردم بغداد به استقبال آن سر روند .\r\nاتّفاقا چون امور دنياوى هرگز بر يك قرار نمىماند بلكه هر شادى را غمى لازم و هر عروسى را ماتمى در عقب ، هنوز سر منگلى را به دار الخلافه نرسانيده بودند كه پسر كوچك خليفه ، كه نامش ابو الحسن على و لقبش « ملك معظم » بود و خليفه او را از همهء فرزندان بيشتر دوست داشتى ، فوت شد . « 1 » خليفه را آن‌مقدار حزن و اندوه از رهگذر فوت آن پسر ، كه او را ولىعهد خود ساخته بود و پسر بزرگ از آن منصب عزل كرده ، روى نمود كه تمام قوم ظالمين را چنان اندوهى نرسيده بود . مدّت مديدى ترك صحبت مردم كرده هميشه تنها مىنشست و به اطراف و جوانب ملوك نوشت كه « هيچ‌كس در باب تعزيت اين طفل بر من چيزى ننويسد ، كه تذكّر آن موجب زيادتى اندوه و الم مىشود . » و از رهگذر [ فقدان 
  ] آن پسر در تمام خانه‌هاى بغداد ماتم گرفتند ، چنانچه آوازهء نوحهء اهالى بغداد بىگزاف به دو فرسخ مىرسيد و قريب به چهل روز در بغداد آن‌چنان مراسم تعزيت قيام نمودند كه هيچ احدى مثل آن تعزيه ياد نداشت . « 2 »\r\nو از جمله وقايع اين سال استيلاى سلطان محمّد خوارزمشاه بود بر غزنين و حوالى آن و گريختن تاج الدّين يلدوز به جانب هندوستان ، و لاهور را به تصرّف خود درآوردن . و تفصيل اين واقعه در تواريخ معتبره چنين مسطور است كه چون خوارزمشاه تمام خراسان را از دست امراى غوريّه گرفته صاف كرد و باميان را نيز در حوزهء تصرّف خود درآورد ، كس نزد تاج الدّين يلدوز فرستاد كه « اگر خطبه و سكّه به نام ما مىخوانى [ و مىزنى 
  ] و هر ساله پيشكش مىفرستى ما متعرّض احوال تو نمىشويم و غزنى را با توابع آن به تو مىگذاريم ، و الّا دانسته باش كه اينك افواج قاهره پياپى مىرسند . »\r\nچون اين پيغام به تاج الدّين يلدوز رسيد ، امراى خود را جمع آورده در آن باب از ايشان مشورت ديد . قتلغ تكين [ 216 ب 
  ] كه امير الأمراى او و از جمله مماليك شهاب الدّين غورى بود ، گفت كه « ما را طاقت جنگ اين پادشاه نيست . مصلحت ما در آن است كه سكّه و خطبه به\r\n\r\n\r\n","description":"","footnote":"\r\n( 1 ) . بيستم ماه ذيقعده\r\n( 2 ) . خليفه كه مردم بغداد را به استقبال سر بريدهء منگلى از خانه‌ها بيرون كشيده بود ، همين‌كه مرگ پسر سوگلىاش را شنيد ، دستور داد كه سر را برگردانند و به خاك بسپارند . - الكامل .\r\n","page_name":" 3649 ","page_number":681},
  {"content":"\r\n\r\nنام او كرده پيشكش لايق قبول كنيم و خود را از بأس وى خلاص سازيم . » تاج الدّين يلدوز نيز قبول اين معنى كرده فى الحال فرمود كه در شهر غزنى سكّهء خوارزمشاهى زده رايج سازند و رئوس منابر را به ذكر القاب آن پادشاه مزيّن گردانيدند ، و پيشكش لايق با فيلى كه خوارزمشاه طلبيده بود ، به خدمت او فرستادند .\r\nچون تاج الدّين يلدوز خاطر از ممرّ خوارزمشاه جمع نمود ، قتلغ تكين را ، كه هميشه نايب او بود ، در غزنى گذاشته خود به شكار رفت . قتلغ بعد از غيبت او حرام‌نمكى كرده پيش خوارزمشاه فرستاد و پيغام داد كه « اينك غزنى خالى است و هركه را سلطان فرستد من شهر را تسليم كرده به ملازمت او به بندگى مىرسم . » سلطان محمّد در ساعت ايلغار كرده متوجّه غزنى شد .\r\nو چون قتلغ تكين خبر توجّه خوارزمشاه شنيد پيشكش لايقى ارزانى داشته به استقبال او شتافت . خوارزمشاه او را به نوازش‌هاى شاهانه سرافراز گردانيد و به غزنى درآمد . قتلغ تكين غزنى را با خزاين و دفاين تسليم خوارزمشاه نمود . و چون به تاج الدّين يلدوز گفتند كه خوارزمشاه به غزنى درآمد و قلعه را نيز گرفت ، تاج الدّين متحيّر ماند و گفت كه « قتلغ تكين چه شد كه باوجود او خوارزمشاه قلعه را توانست گرفت ؟ » گفتند : « قتلغ تكين او را طلبيده و غزنى را با قلعه تسليم او نمود . »\r\nتاج الدّين يلدوز چون اين خبر شنيد ، از همانجا عنان به جانب هندوستان گردانيد . چون به حوالى لاهور رسيد ناصر الدّين راجه ، كه از جمله مماليك سلطان شهاب الدّين بود و در آن زمان از قبل قطب الدّين آيبك حكومت لهاور ( - لاهور ) مىكرد ، لشكر مستعد كرده به قصد جنگ تاج الدّين يلدوز بيرون آمد . اتّفاقا بعد از تلاقى [ فريقين و اشتعال 
  ] نايرهء قتال ، فتح با تاج الدّين يلدوز بود ، و ناصر الدّين قرار بر فرار داد و به جانب دهلى رفت . تاج الدّين يلدوز بر بلدهء لهاور مستولى شد و پنجاب را بالتّمام در تصرّف خود درآورد .\r\nامّا خوارزمشاه چون به غزنى درآمد هركه به سلاطين غور تعلّق داشت همه را به قتل آورد و بعد از آن قتلغ تكين را طلب كرد و از وى پرسيد كه « با تاج الدّين يلدوز چه حال داشتى ؟ » گفت كه « من و او هردو از غلامان شهاب الدّين بوديم . اكنون اگرچه او تمام مهمّات خود را به من گذاشته بود ، در هرسالى زياده از چهار ماه تابستان وى در غزنى هرگز نمىبود . امّا مرا اطاعت مانند خود دشوار مىآمد ، بنابراين ، مىخواستم كه در سلك بندگان درگاه اين پادشاه باشم . »\r\nخوارزمشاه فرمود كه « تو هرگاه با مصاحب و برادر خود كه زمام حلّ و عقد مهمّات در كف اقتدار تو داده وفا نكنى با من و فرزندان من چگونه وفا خواهى كرد ؟ »\r\nبعد از آن وى را مصادره نموده سى شتر بار از نفايس اموال مثل جواهر و يواقيت و ساير\r\n\r\n","description":"","footnote":"","page_name":" 3650 ","page_number":682},
  {"content":"\r\n\r\nاقمشهء نفيسه و چهارصد غلام از وى تحصيل كرد و حكم فرمود كه سر او را جدا كردند . و بعد خوارزمشاه پسر خود ، جلال الدّين ، را با بعضى از امراى معتمد خود در غزنى گذارده خود به جانب خوارزم مراجعت كرد .\r\n\r\n","description":"","footnote":"","page_name":" 3651 ","page_number":683},
  {"content":"\r\n . \r\n","description":"","footnote":"","page_name":" 3652 ","page_number":684},
  {"content":"\r\n\r\n\r\nذكر وقايع سال ششصد و سيم از رحلت خير البشر « 1 »\r\nدر تاريخ ابن اثير جزرى مسطور است كه در جمادى الأوّل « 2 » اين سال والى حلب ، ملك ظاهر غازى بن صلاح الدّين بن يوسف بن ايّوب ، به مرض اسهال وفات كرد . چون وى در آن مرض از حيات نااميد شد ، پسر خود را ولىعهد ساخته تدبير امور او را بنابر كوچكسالى به خواجه طغرل ، كه در ميان غلامان او به عقل و صلاح امتياز تمام داشت ، حواله فرمود و او را به « شهاب الدّين » ملقّب گردانيد . آخر الأمر شهاب الدّين آن‌چنان تدبير صايب به كار برد كه ولايت ملك ظاهر را نگاه‌داشت ، بلكه بعضى ولايات ديگر را كه ملك ظاهر ميل گرفتن آن داشت و ميسّر نمىشد ، نيز در حوزهء تصرّف خود درآورد . و با مردمان آن‌چنان سلوك مىكرد كه در آن زمان همهء مردم متّفق اللفظ و المعنى مىگفتند كه از ولات مسلمان هيچ‌كس برابر شهاب الدّين نبود .\r\n\r\n\r\n","description":"","footnote":"\r\n( 1 ) . ق : عليه و آله التحية من الملك الاكبر .\r\n( 2 ) . الكامل : جمادى الآخر .\r\n","page_name":" 3653 ","page_number":685},
  {"content":"\r\n . \r\n","description":"","footnote":"","page_name":" 3654 ","page_number":686},
  {"content":"\r\n\r\n\r\nذكر وقايع سال ششصد و چهارم از رحلت خير البشر « 1 »\r\nدر اين سال چنگيز خان ، موقلى را لقب « گويانگ » ى داد . و منشأ اين لقب دادن آن بود كه چون پيش از اين او را به سرحدّ ولايت جورچه فرستاده بود اقوام جورچه او را گويانگ يعنى « پادشاه يك ناحيه » مىخواند . [ 217 الف 
  ] و چون اين نوبت چنگيز خان او را به آن حدود فرستاد فرمود « چون لقب گويانگ تفألا بر تو خوب است ، همان لقب داشته باش . » و يك تومان ديگر از لشكر اونگوت همراه او كرد و يك هزاره قوشيقول « 2 » و چهار هزاره از قوم اوروت و دو هزاره از ايكيراس « 3 » كه مقدّم ايشان مونگگاقالجا « 4 » پسر قويلدار ، و سه هزاره از قنقرات كه مقدّم ايشان طايسون « 5 » برادر موقلى گويانگ بود . و به‌غير از ايشان از مغول چريك قراختاى و جورچه كه مقدّم ايشان اوباوانگشاى بود هريكى را امير تومان كرده مجموع آن لشكرها را به موقلى گويانگ حواله فرمود . و آنچه از مماليك ختاى و جورچه مستخلص شده بود ، به موقلى گويانگ سپرده در باب محافظت آن مبالغهء بسيار نمود و آنچه هنوز ايل نشده بودند فرمود كه « به‌قدر امكان در باب تسخير آن خود را معاف نداشته بايد كه مساعى جميله به ظهور رسانى . »\r\nو از جمله وقايع اين سال كشته شدن كوشلوك خان « 6 » و غدر كردن او به گور خان و از غصّهء آن گور خان هلاك شدن و انقراض پادشاهان نايمان [ است 
  ] . مفصّل اين مجمل آنكه تايانگ خان [ چون 
  ] كشته شد « 7 » كوشلوك گريخته پيش عمّ خود بويروق خان رفت ، و چون بويروق نيز\r\n\r\n\r\n","description":"","footnote":"\r\n( 1 ) . ق : عليه و آله التحية من الملك الاكبر .\r\n( 2 ) . متن : قوسقول .\r\n( 3 ) . متن : انكيراس .\r\n( 4 ) . متن : جويكاقلجا . در جامع التواريخ ، اين شخص مقدّم قوم منگقوت ضبط شده است . - ص 459 .\r\n( 5 ) . متن : طاسون .\r\n( 6 ) . رجوع شود به صفحه 3571 كتاب .\r\n( 7 ) . پيشين\r\n","page_name":" 3655 ","page_number":687},
  {"content":"\r\n\r\nبه قتل رسيد ، كوشلوك پيش توقتاى گريخته قدم نامبارك پيش پادشاه مرگيت گذاشت . و چون توقتاى نيز در معركهء جنگ - چنانچه تفصيل آن سابقا قلمى گشت - كشته شد ، در سال اژدها در ماه رجب سنهء اربع و ستمائه [ - 604 
  ] پيش گور خان رفت و گور خان مقدم او را عزيز داشته او را به منزل پسر خود برد و دختر خود را به وى داد . و مدتى كوشلوك ملازم گور خان بود ، تا آنكه كار سلطان محمّد خوارزمشاه بالا گرفت و مملكت سلاطين غور را به تصرّف خود درآورد و بعضى از ولايت تركستان را نيز گرفت و شوكت و عظمت او زياده از آن شد كه تصوّر توان كرد .\r\nبنابراين ، سلطان محمّد خوارزمشاه از تحمّل قبول خراج كفّار كه هرساله به گور خان مىداد ابا و امتناع ورزيد و از اطراف و جوانب سپاه جمع آورده به قصد تسخير ماوراء النهر عنان عزيمت به صوب بخارا منعطف داشت . و به ملوك اطراف و جوانب پيغام‌هاى دلپذير فرستاد و ايشان را به وعده‌هاى نيكو اميدوار گردانيد ، خصوصا سلطان عثمان را كه پادشاه سمرقند بود و از نسل افراسياب ، بسيار نوازش نمود . و چون سلطان عثمان از تحكّمات گور خان و تكليفات مالايطاق او به تنگ آمده بود ، دعوت سلطان محمّد خوارزمشاه را اجابت كرد و با وى متّفق گرديد ، مع هذا پنهانى جميع دانايان به‌اتّفاق ملازمان سلطان محمّد خوارزمشاه پيش كوشلوك فرستاد و پيغام داد كه « او را نيز از گور خان بازگردانيدند . »\r\nو چون كوشلوك احوال گور خان را به‌واسطهء آنكه اكثر امراى بزرگ او به چنگيز خان متوسّل شده بودند بسيار متزلزل مىيافت ، اتّفاق با اين جماعت را صلاح خود دانسته و جمعى كثير در اين باب از امراى گور خان را با خود متّفق ساخت . و چون عهود و مواثيق ميانهء ايشان استحكام يافت ، كوشلوك به عرض گور خان رسانيد كه « مدتى است كه از الوس و قوم خود جدا مانده‌ام و چنگيز خان به ولايت ختا مشغول است و بسيارى از اقوام و لشكر من در حدود ايميل « 1 » و قيالق « 2 » و بيش باليغ « 3 » سرگردان و پريشان‌اند ، اگر اجازت باشد ، بروم و ايشان را جمع كرده به ولايت درآورده و آن را در حوزهء تصرّف خود درآورم . »\r\nگور خان اجازت داد . و چون كوشلوك به حدود ولايت خود رفت خلقى فراوان از سپاه پدرش بر وى جمع شدند و او به قوّت آن لشكر شروع در تاختن آن حدود كرد و در اندك روز لشكريان خود را قوى گردانيد و استعداد تمام به‌هم رسانيد و روى بر ولايت گور خان نهاد و نواحى مملكت او را فروگرفت . گور خان به‌واسطهء ضعف پيرى از مدافعت او عاجز\r\n\r\n\r\n","description":"","footnote":"\r\n( 1 ) . متن : ايمل .\r\n( 2 ) . متن : قبالق .\r\n( 3 ) . بيش باليغ : مركب است از بيش يا بش ( تركى ) به معنى پنج + باليغ ( تركى مغولى ) به معنى شهر يا قلعه : نام شهرى است در ختاى غربى .\r\n","page_name":" 3656 ","page_number":688},
  {"content":"\r\n\r\nمانده بود ، كه در اين اثنا خبر رسيد كه « سلطان محمّد خوارزمشاه متوجّه ولايت گور خان است . » كوشلوك چون بر اين حال مطّلع شد ، ايلچى خود را نزد سلطان محمّد فرستاد و با يكديگر قرار به آن دادند كه سلطان از جانب غربى متوجّه گور خان شود و كوشلوك از طرف شرقى ، و گور خان را از ميان بردارند . اگر سلطان سبقت كرد ، از مملكت گور خان تا آلماليغ و ختن و كاشغر از آن خوارزمشاه باشد و اگر كوشلوك پيشتر دستبردى نمود ، از آن مملكت تا آب فناكت « 1 » از آن او .\r\nبر اين جمله از طرفين قرار و استقرار يافت و كوشلوك پيشدستى كرد . در ولايت گور خان درآمد و چون در موضع بلاساغون « 2 » رسيد ، گور خان باوجود آنكه سپاه او متفرّق و پريشان بودند پرافشانى كرده با جمعى قليل كه در ملازمت او مىبودند در مقام دفع كوشلوك شد . بعد از اشتعال نايرهء جدال و قتال كوشلوك طاقت مقاومت [ 218 ب 
  ] نياورده روى به هزيمت نهاد و باز به حدود ولايت خود رفت و در مقام استعداد و تهيهء اسباب حرب شده مىخواست كه باز به سر گور خان رود كه خبر رسيد كه سلطان محمّد خوارزمشاه به‌اتّفاق سلطان عثمان ، والى سمرقند ، به ولايت طراز رسيده با تاينگو « 3 » ، كه يكى از امراى بزرگ گور خان بود جنگ كرده او را زنده به دست آوردند و لشكرش تمام متفرّق شده جاىبه‌جاى رفتند .\r\nو گور خان بعد از شكست كوشلوك به بلاساغون درآمد و شنيد كه سلطان محمّد خوارزمشاه متوجّه جنگ اوست . گور خان نيز لشكرهاى متفرّق را جمع آورده متوجّه جنگ سلطان محمّد شد . و چون هردو لشكر نزديك به‌هم رسيدند دو كس از امراى خوارزمشاه يكى اصپهبد كبودجامه و ديگرى ترتيه « 4 » پيش گور خان فرستاده گفتند كه « اگر خان شرط مىكند كه خراسان و خوارزم را به ما مىدهد ، ما در روز جنگ از سپاه سلطان محمّد جدا شده به خدمت خان مىرسيم و باعث شكست لشكر خوارزمشاه مىشويم . » گور خان ايشان را به اضعاف آنچه طلبيده بودند تطميع كرد .\r\nو چون سلطان محمّد و گور خان دربرابر هم صف‌آرايى كردند و لشكر ميمنه و ميسره بر هم حمله آوردند ، اين دو امير از صف سپاه خوارزمشاه جدا شده ، و در اين وقت هردو لشكر برهم ريختند و چنان درهم شدند كه دوست از دشمن متميّز نمىشد ، و يكديگر را غارت مىكردند . آخر لشكرها از هم جدا شدند و سلطان محمّد با جمعى از خواص خود در ميان لشكر گور خان افتاد و چند روز همراه ايشان مىرفت . و چون در آن روز سلطان محمّد لباس\r\n\r\n\r\n","description":"","footnote":"\r\n( 1 ) . متن : بناكب . تك : - تاريخ جهانگشا ، ج 2 ، ص 83 .\r\n( 2 ) . متن : بلاساقون ؛ جامع التواريخ : بلاسغون . رجوع شود به پاورقى 2 ، صفحهء 3021 كتاب .\r\n( 3 ) . متن : مكوماست .\r\n( 4 ) . متن : كش . تصحيح براساس تاريخ جهانگشا . اين ترتيه داروغه و شحنهء سمرقند بوده است . - ج 2 ، ص 83 .\r\n","page_name":" 3657 ","page_number":689},
  {"content":"\r\n\r\nلشكر گور خان پوشيده بود هيچ‌كس او را نشناخت تا بعد از چند روز فرصت يافته از ميان ايشان جدا شده خود را به اردوى خود رسانيد ، و اهل اسلام را به آمدن سلطان حياتى تازه روى نمود .\r\nو گور خان چون به بلاساغون رسيد اهل آن شهر دروازه‌ها را بر روى او بستند و چنان گمان كردند كه سلطان محمّد از عقب وى مىآيد . و با گور خان شانزده روز جنگ كردند .\r\nآخر الأمر گور خان فرمود كه تا چند فيل را كه از سلطان محمّد ، لشكر او گرفته‌اند به دروازه‌ها رانده دروازه‌ها را شكستند و شهر را گرفته قتل‌عام كردند . چنانچه پنجاه و شش هزار كس از اعيان شهر كشته شدند . و چون گور خان به جاى خود قرار گرفت ، اكثر خزانهء او خرج شده بود .\r\nمحمّد دياى و كيد گور خان كه قارون وقت بود ، از ترس آنكه مبادا در زرهاى وى طمع كنند ، به گور خان رسانيد كه « چون خزانه تهى شده ، صلاح در آن است كه آنچه در جنگ خوارزمشاه اولجه يافته‌اند بعضى آن را به سركار خاص بدهند . »\r\nچون اين خبر به امرا رسيد هريك به طرفى از الگاى خود رفتند . و چون اين به كوشلوك رسيد فرصت غنيمت دانسته ايلغار كرد و بر سر گور خان آمد و او را فروگرفت و اين مرتبه گور خان را دستگير نمود و ظاهرا به كمال عزّت و احترام او را نگاه‌مىداشت ، امّا ولايت او را بالتّمام متصرّف شد . و گور خان از آن غصّه بعد از چند روز هلاك شد و تمام خزاين و دفاين كه گور خان در مدّت نود و پنج سال جمع كرده بود به دست كوشلوك افتاد و چند سال به جاى گور خان سلطنت از روى استقلال كرد و به‌خاطر دخترى بت‌پرست ، بت‌پرستى اختيار كرد و به ملك ختن رفته اهالى آن را قهرا و جبرا مىخواست كه از دين محمّدى روى گردانيده به بت‌پرستى قرار دهد يا به دين نصارا درآورد . بنابراين ، مسلمانان ختن نزد علاء الدّين محمّد ختنى كه مقتداى اهل اسلام آن ديار بود رفته در اين باب با وى مشورت كردند . امام علاء الدّين در جواب ايشان گفت كه « اگر كوشلوك جبرا و قهرا مردم را تكليف ترك اسلام مىنمايد زور ما به وى نمىرسد ، و اگر از روى حجّت و دليل مىگويد و پيش مىآيد هرچه خاطرنشان ما مىكند من در قبول حق هيچ ابا و امتناع ندارم . »\r\nالقصّه كوشلوك فرمود تا جميع مسلمانان و علماى ايشان جمع شدند . چهار هزار كس از كبار علما و دانشمندان از ختن يك جا جمع شدند . سردار همهء اينها علاء الدّين محمّد ختنى بود .\r\nوى كمر ديندارى در ميان بسته با كوشلوك در حقيقت اديان بحث كردند . علاء الدّين به دلايل عقليه و نقليه اثبات حقيقت ملّت محمّدى ، صلّى اللّه عليه و آله نموده ، كوشلوك را در مجلس عام الزام مسكت داد . بنابراين ، كوشلوك خشمناك نسبت به پيغمبر آخر الزمان لفظى كه نه لايق آن سرور بود راند . علاء الدّين محمّد از شنيدن آن لفظ بيتاب گشته دربرابر آن لفظ اين\r\n\r\n","description":"","footnote":"","page_name":" 3658 ","page_number":690},
  {"content":"\r\n\r\nعبارت نسبت به كوشلوك راند كه « خاكت به دهان اى عدوّ دين حق ! » كوشلوك حكم كرد كه او را بعد از انواع عقوبات بر در مدرسه‌اش به چهارميخ زدند . [ 219 الف 
  ] و از اين واقعه كار مسلمانان ختن بسيار بىرونق شد .\r\nاتّفاقا از اين قضيه چند ماه نگذشته بود كه چنگيز خان ، امير جبه‌نويان را با لشكرى عظيم به دفع كوشلوك فرستاد و كوشلوك در آن‌وقت در شهر كاشغر بود . اتّفاقا به مجرّد رسيدن لشكر مغول ، كوشلوك جنگ ناكرده روى به گريز نهاد . و سپاه چنگيز خان او را تعاقب نموده در كوهستان بدخشان در درّهء ساريق او را به قتل رسانيد و سرش را به ملازمت چنگيز خان فرستاد و اهالى بدخشان را از اموال و خزاين كوشلوك بسيار به دست افتاد . امير جبه‌نويان بعد از كشته شدن كوشلوك ، در آن ولايت منادى كرد كه « هركس به كيش خود باشد و دين آبا و اجداد خود را نگاه‌دارد . »\r\n\r\nاحوال سلطان عثمان ، والى سمرقند ، كه او را « سلطان السلاطين » مىخواندند\r\nدر تواريخ معتبره چنين آورده‌اند كه چون خانان قراختاى بر بلاد ماوراء النهر استيلا يافتند ، سلطان عثمان نيز در تحت حكم گور خان درآمد و اوامر و نواهى او را منقاد و مطيع شد .\r\nگور خان نيز به اندك پيشكشى كه سال‌به‌سال مىرسانيد از وى راضى بود . و شحنهء گور خان را به سمرقند طلبيده او را برقرار خود گذاشت ، تا آنكه وى در كمال رفاهيت روزگار مىگذرانيد و هرگاه كه نزد گور خان مىرفت ، نهايت اعزاز و اكرام مىيافت ، تا آنكه سلطان عثمان ارادهء خواستگارى دختر گور خان نمود . و چون آن التماس به درجهء قبول نيفتاد و محصّلان در طلب مال ساليانه شروع در شدّت كردند سلطان عثمان از گور خان برگشته در مقام مصادقت سلطان محمّد خوارزمشاه شد و در مصاف قراختاى در ملازمت خوارزمشاه مساعى جميله به ظهور رسانيد و مبانى مصادقت و دوستى ميانهء سلطان محمّد خوارزمشاه و سلطان عثمان در آن سفر به جايى رسيد كه سلطان محمّد خوارزمشاه دختر خود را نامزد سلطان عثمان كرده او را به همراه خود به خوارزم آورد و كار زفاف را به اتمام رسانيد . و تركان خاتون رعايت رسم تركان را مرعى داشته يك سال تمام سلطان عثمان را رخصت مراجعت نداد و در خوارزم به عيش و فراغت گذرانيد ، تا آنكه خوارزمشاه نوبت ديگر عنان عزيمت به صوب ختا منعطف داشت .\r\nو چون اين نوبت به سمرقند رسيد ، اهالى آن بلده را به‌واسطهء نيامدن سلطان عثمان متردّد يافت و هركسى در آن باب چيزى مىگفت . خوارزمشاه به خوارزم كس فرستاده به تركان خاتون پيغام داد كه « سلطان عثمان را در ساعت با دختر همراه كرده به سمرقند بفرست و زياده از اين او را توقّف مفرماى . » تركان خاتون بفرمودهء خوارزمشاه عمل نموده دختر را با اسباب\r\n\r\n","description":"","footnote":"","page_name":" 3659 ","page_number":691},
  {"content":"\r\n\r\nو جهازى كه لايق سلاطين باشد با خيل و حشم بسيار به سمرقند فرستاد . و چون خوارزمشاه باز به خوارزم آمد در مقام آن شد كه روزبه‌روز مرتبهء داماد را بلند كند و تركان خاتون در آن باب سعى بسيار داشت كه به يك ناگاه جمعى از محرمان دختر با مكتوبات او رسيده به عرض رسانيدند كه « سلطان عثمان از طريق اخلاص برگشته دختر گور خان را بر سر آن دختر آورده و به اين اكتفا نمىكند بلكه در مجلس شرب جبرا و قهرا ما را حاضر ساخته به انواع استهزا و مسخرگى پيش مىآيد و مرا خدمت دختر گور خان مىفرمايد . »\r\nالقصّه دختر خوارزمشاه چيزى چند در باب استخفاف خود نوشته به عرض پدر رسانيد كه زياده بر آن تصوّر نتوانست كرد . سلطان محمّد خوارزمشاه باوجود آن حال تغافل نموده نمىخواست كه اين معنى ظهور پيدا كند ، كه متعاقب آن خبر رسيد اهالى سمرقند به اشارت سلطان عثمان اتفاق نموده جماعتى را كه در مصاحبت مهدعليا به طريق خدمتكارى رفته بودند همه را به قتل رسانيد و عن‌قريب است كه مهدعليا را نيز به اقبح وجهى ضايع خواهد كرد . خوارزمشاه چون اين حكايت شنيد حميت پادشاهانه ، او را اخذ بر انتقام داشت . بنابراين ، بىتوقّف عنان عزيمت به صوب سمرقند منعطف داشت ، و برادر سلطان عثمان را كه در خوارزم در ملازمت بود محبوس ساخته از روى استعجال تمام متوجّه سمرقند شد . سلطان عثمان چون از توجّه سلطان محمّد خوارزمشاه مضطرب و متحيّر ماند ، غير از استحكام حصار سمرقند چاره‌اى ديگر نديد .\r\nالقصّه چون خوارزمشاه به سمرقند رسيد بناى جدال و قتال شده آنچه از دست ايشان مىآمد تقصير نكردند . امّا آخر الأمر اهل سمرقند عاجز آمدند و سپاه خوارزم كار به آنجا رسانيد كه قهرا و جبرا شهر را فتح كند كه سلطان عثمان شمشير و كفن در گردن كرده نزد سلطان محمّد خوارزمشاه آمد . سلطان محمّد حكم كرد كه اهالى سمرقند را قتل‌عام كردند كه قريب به ده هزار كس از آنها به قتل رسيدند [ 219 ب 
  ] و سادات و علما و صلحا قرآن به دست گرفته به شفاعت آمدند . خوارزمشاه شفاعت ايشان را قبول كرده فرمود تا دست از قتل بازداشتند . بعد از آن فرمود تا سلطان عثمان را در حضور اشراف و اعيان سمرقند در مجلس حاضر كردند . خوارزمشاه روى به وى كرد و گفت : « اى بىحميت ! اگر استهزا با دختر من از رهگذر من بود ، آخر نه آن دختر منكوحه و جفت تو بود ؟ در مذهب رجوليت و مردى چگونه رخصت يافتى كه بر امثال آن حركات قبيحه نسبت به حرم خود اقدام مىنمودى ؟ آيا هيچ غيرت و حميت كه ساير الناس مىدارند ، قطع نظر از سلاطين ، نداشتى ؟ »\r\nسلطان عثمان سر خجالت پيش انداخته از جواب صواب عاجز آمد . ايستاده و غير از خموشى - كه جواب احمقان است - چاره نداشت . باوجود اين حال خوارزمشاه قصد كشتن\r\n\r\n","description":"","footnote":"","page_name":" 3660 ","page_number":692},
  {"content":"\r\n\r\nاو نداشت و مهدعليا كه نام او « خان‌سلطان » بود از نهايت آزردگى كه از سلطان عثمان داشت ، پنهانى جماعتى را فرمود تا سلطان عثمان را به قتل رسانيدند . بعد از آن خوارزمشاه سمرقند را دار السّلطنهء خود ساخته عمارات عاليه بنا فرمود و مسجد جامع بزرگ به اتمام رسانيد .\r\nو از عجايب حالات آنكه چون دولت خوارزمشاه روى به زوال نهاد ، حرم سلطان در دست لشكر تاتار افتاد ، چنانچه عن‌قريب تفصيل آن مذكور خواهد شد ان شاء اللّه تعالى . و خان‌سلطان به دست رنگرزى افتاد و تا آخر عمر در عقد آن رنگرز بود . سبحان اللّه ، يا مقلّب القلوب و الأحوال .\r\nو از جمله وقايع اين سال توجّه نمودن سلطان محمّد خوارزمشاه بود به جانب بغداد به قصد آنكه خليفه ناصر لدين اللّه عباسى را از خلافت معزول ساخته آن منصب جليل القدر را به موجب فتواى علماى آن‌وقت ، كه يكى از ايشان امام فخر رازى بود ، به يكى از سادات حسنى سپارد . و در آن‌وقت به‌اتّفاق مردم سيّد علاء الملك ترمذى را براى خلافت اختيار كرده بودند .\r\nاكنون ببايد دانست كه ارباب تواريخ در بيان اسباب وحشت ميانهء سلطان محمّد خوارزمشاه و خليفه بسيار چيزها گفته‌اند . از جمله اسباب وحشت يكى آن بود كه جلال الدّين حسن نومسلمان از ملاحده ، چون مقلّد اسلام شده مادر خود به جانب كعبهء معظّمه فرستاد ، خليفه علم و سبيل جلال الدّين حسن را بر علم سلطان محمّد خوارزمشاه مقدّم داشته با اصحاب خوارزمشاه در اين باب اهانت بسيار كرد . و سبب ديگر آن بود كه چون سلطان محمّد خوارزمشاه غزنى را از دست سلاطين غوريه انتزاع نمود و به تصرّف خود آورد ، از خزانهء سلاطين غور چند منشور خليفه ناصر لدين اللّه پيدا شد كه به سلطان شهاب الدّين غورى نوشته و او را بر حرب خوارزميان تحريص و ترغيب نموده . سلطان محمّد خوارزمشاه از مطالعهء آنها بسيار آزرده‌خاطر گشت . و ديگر از جمله امورى كه موجب وحشت و غبار خاطر خوارزمشاه شد آن بود كه خليفه به خوانين قراختاى پيغام داده ايشان را بر دفع خوارزميان تحريص و ترغيب مىنمود ، مع هذا چون خوارزمشاه سلاطين بويه و سلجوقيه را برابر يك امير از امراى خود نمىدانست و خلفاى عباسيه مثل طائع و مسترشد و غير آن - چنانچه تفاصيل آن سابقا قلمى شد - همه محكوم حكم ايشان بودند ، و اين زمان خليفه ناصر لدين اللّه مطلقا خوارزمشاه را در نظر اعتبار نمىآورد .\r\nالقصّه مجموع اين امور باعث آن گشت كه خوارزمشاه قصد استيصال عباسيه به خود قرار داده در آن باب بهانه مىخواست كه اهل اسلام سرزنش او نكنند كه از جهت ملك و مال قصد امامى كه ركن اسلام است ، كرده . بنابراين ، از ائمّهء ممالك اسلام فتاوا حاصل كرد كه آل عباس در تقلّد خلافت به حقّ نيستند و خلافت اسلام حقّ سادات حسنى است . و اين معتقد هرچند كه\r\n\r\n","description":"","footnote":"","page_name":" 3661 ","page_number":693},
  {"content":"\r\n\r\nموافق اعتقاد اهل سنّت و جماعت نيست ، بلكه از معتقدات مقرّرهء اماميهء اثنا عشريه ، دامة بركاتهم على البرية « 1 » ، است ، امّا علماى وقت چنانچه هميشه عادت ايشان است ، بنابر ميل خاطر خوارزمشاه به اين مسئله كه مبطل اصل مذهب ايشان است ، فتوا دادند و در اين باب دلايل عقليه و نقليهء بسيار نوشتند كه « چون خلافت آل عباس به ظلم و تعدّى متصرّف شدند ، هركس كه قدرت و مكنت آن داشته باشد كه خلافت را از دست عباسيّه انتزاع نموده يكى از سادات حسنى را بر سرير خلافت نشاند ، بنابرآنكه حقّ در مركز خود قرار داده به اين سعى و اهتمام مثاب و مأجور خواهد بود . »\r\nاز جمله فضولى [ ى 
  ] - ( بلكه حقّى ) « 2 » كه علماى آن‌وقت نوشته بودند اين بود كه عباسيه باوجود خلافت غصبى از قيام به مراسم جهاد در راه خداى تعالى [ 220 الف 
  ] - كه وظيفهء امام است - دست بازداشته ، شعائر اسلام را آن‌چنان مهمل و معطل گذاشته‌اند كه فرنگان بر ديار اسلام استيلا يافته زمين قدس را متصرّف شدند . همچنين در اطراف و جوانب اهل بدع و ضلال دست برآورده عوام النّاس را از طريق ملّت بيضا بيرون مىبرند و منع اين طوايف بر ذمّهء امام واجب است .\r\nالقصّه خوارزمشاه بنابراين فتاوا نام خلفاى عباسيّه را از خطبه بينداخت و سيّد علاء الملك ترمذى ، كه از سادات بزرگ حسينى بود ، همراه خود برداشته با لشكرى بىكران متوجّه بغداد گشت . و چون به دامغان رسيد خبر يافت كه اتابك سعد به هوس استخلاص ملك عراق از فارس لشكرى فراوان برداشته اينك به حدود رى رسيد . سلطان محمّد خوارزمشاه با فوجى از مردان كار از روى استعجال متوجّه دفع اتابك سعد شده مانند برق لامع خود را به اتابك سعد رسانيد . بعد از اشتعال نايرهء جدال و قتال ، اتابك سعد را دستگير نموده خواست به قتل رساند كه اتابك سعد به ملك زوزن - كه نزد خوارزمشاه اعتبار تمام داشت - التجا نمود و او را شفيع خود ساخت . سلطان شفاعت او را دربارهء اتابك سعد قبول نمود ، امّا به‌شرط آنكه پسر بزرگ خود ، اتابك زنگى ، را به گرو نزد سلطان بگذارد و قلعهء اصطخر و اشكنون « 3 » را با چهار دانگ محصول ولايت فارس تسليم گماشتگان خوارزمشاه نمايد .\r\nاتابك سعد اين شرايط را قبول نموده رخصت مراجعت يافت . و چون به نواحى قلعهء اصطخر رسيد ، پسرش ، ابو بكر ، از مصالحهء پدر خود ابا و امتناع نمود و با پدر در مقام محاربه شد ، و بعد از تسويهء صفوف و اشتعال نايرهء قتال و جدال ميانه پدر و پسر كارزار به آنجا رسيد\r\n\r\n\r\n","description":"","footnote":"\r\n( 1 ) . م : جملهء دعائيه را ندارد .\r\n( 2 ) . از اضافات « ق » است .\r\n( 3 ) . ق : اسكنون ؛ م : اسكنوك . اشكنون يا شكنوان ، با اصطخر و قلعهء شكسته ، در مجموع ، سه قلعه بوده‌اند در حوالى شهر اصطخر بر روى سه كوه كه مجموع آنها را « سه گنبدان » مىناميدند .\r\n","page_name":" 3662 ","page_number":694},
  {"content":"\r\n\r\nكه هريكى ديگرى را زخم زدند . امّا آخر الأمر اتابك سعد غالب آمده پسر خود را گرفته محبوس نمود و به شرطى كه كرده بود با خوارزمشاه وفا كرد .\r\nو در اين اثنا منهيان به سمع خوارزمشاه رسانيدند كه اتابك اوزبك [ بن پهلوان 
  ] ، والى آذربايجان ، به هوس ملك عراق لشكر بسيار جمع آورده به همدان رسيد . سلطان چون اين خبر شنيد از روى استعجال متوجّه همدان شد . و چون مقدّم سپاه سلطان به همدان رسيد اتابك اوزبك قرار به فرار اختيار نموده روى به گريز نهاد . جمعى از امراى خوارزمشاه خواستند كه به عقب او رفته او را نيز مانند اتابك سعد به دست آورند كه خوارزمشاه ايشان را مانع آمد و گفت : « در يك سال دو پادشاه را گرفتن تفأل خوب نباشد . بگذاريد تا به سلامت برود . »\r\nاتابك اوزبك چون به سلامت به آذربايجان رسيد سكّه و خطبه به نام سلطان محمّد خوارزمشاه خواند و رسولان با تحف و هداياى لايقه به ملازمت سلطان فرستاد و خود را در سلك بندگان مخلص بازنمود . و سلطان از همدان متوجّه بغداد شد . چون به اسدآباد رسيد با وجود فصل خريف آن‌چنان برف بر اردوى خوارزمشاه باريد كه از شدّت سرما و باد و دمه چندين هزار خلايق از آدمى و اسب و شتر هلاك شدند كه عشر عشير سپاه سلطان باقى نماند و از چهارپا - چنانچه حافظ ابرو آورده ، و العهدة على الراوى - اثري باقى نماند .\r\nالقصّه اين اوّل چشم‌زخمى بود كه بر چهرهء اقبال دولت خوارزمشاه رسيد . بعد از اين پياپى قوافل ادبار و مراحل حوادث ليل و نهار روى به روزگار خوارزمشاه نهادند ، تا آنكه آن‌چنان دولت - كه هيچ‌كس را گمان نبود كه زوال را متصوّر باشد - هباء منثورا بىنام و نشان گشت ، چنانچه عن‌قريب تفصيل آن مذكور مىگردد ، ان شاء اللّه تعالى .\r\nبعد از وقوع اين واقعه سلطان محمّد خوارزمشاه بالضّروره ترك عزيمت بغداد نموده از اسدآباد روى به عراق عجم نهاد و چند روز در عراق توقّف نمود تا مردم سامان خود كردند .\r\nهركس به‌قدر حالت خود اسب و استر به‌هم رسانيد . و اين واقعه را اگرچه بعضى از مورّخين از وقايع اين سال دانسته‌اند ، امّا اصحّ آن است كه از وقايع سال ششصد و سيم از رحلت آن سرور بود ، عليه و آله السلم .\r\nو در تاريخ روضة الصفا مسطور است كه چون آوازهء توجّه سلطان محمّد خوارزمشاه به بغداد رسيد ، خوف و هراس بر اهالى آن ولايت استيلا يافت . خليفه ناصر لدين اللّه ، شيخ شهاب الدّين سهروردى را كه مقتداى مشايخ آن‌وقت و اشتهار او در آن مرتبه است كه احتياج به تعريف ندارد ، به طريق رسالت نزد خوارزمشاه فرستاد كه شايد شيخ بزرگوار به زلال نصيحت صولت حرارت آن را تسكين دهد . شهاب الدّين در نواحى همدان به اردوى سلطان درآمده چندان سپاه مشاهده نمود كه زياده بر آن [ 220 ب 
  ] متصوّر نبود ؛ آنچه در\r\n\r\n","description":"","footnote":"","page_name":" 3663 ","page_number":695},
  {"content":"\r\n\r\nدفتر ثبت يافته بود آن است كه سيصد هزار سوار جرّار در آن يورش ملازم ركاب سلطان محمّد خوارزمشاه بود .\r\nو چون شيخ به آنجا رسيد ، بعد از تردّد بسيار رخصت ملازمت يافت . و چون به خرگاه فلك اشتباه خوارزمشاه ، رسيد ، ديد كه خوارزمشاه با جامه‌هاى متكلّف بر سرير بزرگى نشسته . شيخ به طريق سنّت سلام كرد . خوارزمشاه از غايت نخوت و تكبّر جواب نگفت و نفرمود كه بنشين . شيخ همچنان ايستاده خطبه‌اى فصيح به زبان عربى خواند و سخن‌ها بر زبان راند و ختم سخن به ذكر بنى عباس كرد . و فضايل و كمالات ايشان را بيان نمود ، خصوصا نام خليفه را به صفات حميده و افعال پسنديده سياقش كرد و حديثى در باب نهى از ايذاء آل عباس روايت كرد . و چون مضمون سخنان شيخ را ترجمان به عرض خوارزمشاه رسانيدند ، وى در جواب گفت كه « اين خليفه به صفاتى كه تو ذكر كردى متّصف نيست . من چون به بغداد رسم شخصى بر سرير خلافت نشانم كه به اين اوصاف متّصف باشد . و آنچه كه مىگويى رسول خدا ، صلّى اللّه عليه و آله ، از ايذاء ايشان نهى كرده ، اكثر فرزندان عبّاس در زندان متولّد شده‌اند ، و آن‌كس كه ايذاء آل عباس از وى صدور يافت هم از ايشان بود . »\r\nشيخ ديگر حرف نگفت و بازگشته به بغداد آمد و آنچه شنيده بود به سمع خليفه رسانيد .\r\nبعد از آن سلطان از همدان كوچ كرده منزل‌به‌منزل مىآمد . چون به حلوان رسيد - چنانچه به تفصيل گذشت - آن‌چنان باد و دمه بر سپاه او وزيد كه بالضّروره بازگشت و به عراق عجم رفت .\r\nو هم از روضة الصفا معلوم مىشود كه پيش از آنكه سلطان محمّد خوارزمشاه آهنگ بغداد كند ، ناصر لدين اللّه خليفه شخصى از بغداد نزد چنگيز خان به تركستان فرستاد و او را تحريص و ترغيب استيصال خوارزمشاه نمود . و تفصيل اين مجمل آنكه چون آثار وحشت و كدورت ميانهء سلطان محمّد خوارزمشاه و ناصر لدين اللّه خليفهء عباسى به مرتبهء ظهور رسيد ، خوارزمشاه ، سيّد علاء الملك ترمذى را جهت خلافت قرار داده فتاواى علما و ائمّه و قضات حاصل نمود . ناصر خليفه از استماع اين اخبار بىآرام و بىقرار گشته با خواص و اعيان دار الخلافهء بغداد در اين باب مشورت نمود و گفت : « به استظهار كدام ضد و اعانت كدام معاند قوى ، رفع صولت اين خصم با شوكت توان كرد ؟ » چون در آن اوقات صيت صولت و جهانگشايى و آوازهء حشمت و فرمانروايى جهانگير چنگيز خان گوش هوش ساكنان ربع مسكون را فراگرفته بود ، يكى از حضّار مجلس معروض داشت كه « صفراى مزاج خوارزمشاه جز به سكنجبين مهابت چنگيز خان تسكين‌پذير نيست ، و غبار اين فتنه جز به باد تيغ آبدار او فرونمىنشيند . در اين قضيّه بايد كه به محمود يلواج ، كه مدبّر ملك و صاحب‌اختيار الوس اوست ، توسّل جسته آيد . »\r\n\r\n","description":"","footnote":"","page_name":" 3664 ","page_number":696},
  {"content":"\r\n\r\nخليفه را اين رأى موافق افتاد و فرمود كه به محمود يلواج مكتوبى نويسند مشعّر بر استدعاى چنگيز خان و توجّه لشكر مغول به ولايت خوارزمشاه . يكى از مقرّبان سرير خلافت كه به زيور عقل و كياست و نظر در عواقب كارها از ساير ندما ممتاز بود به عرض رسانيد كه « از اينجا تا به ديار مغولستان هركس كه از روى استعجال رود ناچار مدّت چهار ماه در قلمرو خوارزمشاه بايدش رفت . و چون وى در سر راه‌ها نگاهبانان تعيين نموده مبادا كه اين مكتوب را گرفته نزد وى برند و موّاد عداوت زياده شود . و قطع نظر از اين ، غيرت اسلام چگونه رخصت مىدهد كه چندين هزار كافر بىدين را بر سر مسلمانان صاحب‌اختيار نمايند ؛ چه ، استيلاى كفّار بر خروج و دماء مسلمانان شرعا و عقلا مجوّز نيست ، مع هذا يمكن كه چون آن طايفه در ملك تمكّن و استقلال يابند نسبت به سدّهء امامت و خلافت شرايط عزّت و حرمت مرعى ندارند و امرى چند از آن جماعت به ظهور رسد كه موجب شماتت دشمنان و ندامت دوستان گردد .\r\nناصر خليفه در جواب گفت كه « اى نديم تا پنجاه سال ديگر ايشان در ممالك اسلام اين اقتدار پيدا نمىكنند كه هتك حرمت اين دودمان به‌خاطر ايشان تواند رسيد ، و بالفعل صولت محمّد خوارزمشاه به سبب توجّه ايشان فرومىنشيند . »\r\nپس قرار به آن معنى داده خليفه فرمود كه تا سر شخصى را تراشيده مضمونى را كه مىخواستند بر آن نقش كرده ، نيل در آن ريختند و او را به استدعاى پادشاه جهانگير چنگيز خان به مغولستان فرستادند . و چون آن شخص بعد از قطع مراحل و منازل به اردوى چنگيز خان رسيد ، حقيقت حال را به محمود يلواج بازگفت . وى در ساعت كيفيّت [ 221 الف 
  ] حال را به عرض چنگيز خان رسانيد . چنگيز خان آن شخص را به حضور خود طلب داشت و فرمود « دليل بر راستى تو چيست ؟ » آن شخص در جواب پادشاه جهانگير گفت « دليل بر راستى من مكتوب من است . » جهانگير گفت : « مكتوب تو كجاست ؟ » آن مرد گفت : « بفرماى تا سر مرا بتراشند ، كه مكتوب بر سر من است . » چنگيز خان متعجّب شد و در ساعت سرتراش را فرمود تا سر آن مرد را پاكيزه تراشيد . ديد كه بر سر او چند سطر نوشته ، مضمون آنكه « هرچند چنگيز خان متوجّه تسخير ماوراء النهر و خراسان شده در قلع و قمع خوارزمشاه كه از ظلم و تعدّى او مردم رعايا و سكنهء آن ديار به تنگ آمده‌اند بكوشد ، بهتر خواهد بود . »\r\nو چون چنگيز خان مضمون آن نقش را اطّلاع يافت ، خيال استيصال سلطان محمّد و تسخير مملكت او در دماغ چنگيز خان جاى گرفت ، امّا از نقض عهد و پيمان كه قبل از اين ميانهء ايشان واقع شده بود ، بسيار انديشه كرد ؛ چه ، نقض عهد بر همه‌كس شوم است ، خصوصا بر سلاطين ، چنانچه در اين واقعه شآمت آن بر خوارزمشاه واقع شد و دولت او به شومى نقض عهد بر باد رفت .\r\n\r\n","description":"","footnote":"","page_name":" 3665 ","page_number":697},
  {"content":"\r\n\r\nو كيفيّت عهد و پيمانى كه ميان چنگيز خان و خوارزمشاه منعقد بود و ابتداى نقض آن از جانب خوارزمشاه روى نمود در تواريخ معتبره چنين آورده‌اند كه چون چنگيز خان عرصهء ولايت مغولستان را به ضرب شمشير آبدار از عصات و متمرّدين پاك ساخت و مملكت ختا را مسخّر گردانيد ، محمود يلواج خوارزمى و على خواجهء بخارى و يوسف كنكا اترارى « 1 » را به اتّفاق يكديگر شؤم‌هاى نقره « 2 » و نافه‌هاى مشك تاتارى و تبّتى و سنگ يشم و جام‌هاى مذهّب و جامه‌هايى كه از صوف سبز و سفيد در ديار تركستان مىسازند ، به رسم رسالت پيش سلطان محمّد فرستاد . « 3 » ايشان پس از وصول به بارگاه خوارزمشاه ( در بهار 615 هجرى ) از انوزده به عرض رسانيدند كه « خان بزرگ سلام مىرساند و مىگويد كه بزرگى خاندان و سرورى دودمان و فسحت و فضاى مملكت و تنفيذ حكم و فرمان ما و شما در اقاليم هفتگانه نه آن چنان اشتهار يافته كه مزيدى بر آن متصوّر تواند بود . اكنون به سبب جنسيت و قرب جوار و شوكت پادشاهى و دوستى موافقت تو از جملهء واجبات است و امروز من عزيزتر از تو فرزندى ندارم . و همانا به سمع تو رسيده باشد كه بارىتعالى از نقطهء شرق تا سرحدّ ولايت تو را به من ارزانى داشته و من اكنون فرمانفرماى مملكت ختا و مغولستان و تركستان‌ام ، و تمامت قبايل مغول و تاتار مطيع و منقاد حكم من‌اند ، و جمعى كه سر از اطاعت حكم من پيچيده‌اند خاك تيره بالين ساخته . شعر ؛\r\n كسى كو ز فرمان من سر بتافت * به‌جز خاك تيره نهالى نيافت \r\nنزد من معادن زر و نقره بسيار است و در ظلّ رايت فتح آيت من مردان كارزار زياده از حدّ شمار . و الحمد لله و المنّة كه چندان مملكت و شهرها دارم كه به فتح بلاد ديگر احتياج ندارم .\r\nاكنون اگر تو نيز در جادهء محبّت و دوستى و مودّت درآيى و در امن راه‌ها سعى نمايى تا تجّار و متردّدين - كه آبادانى عالم و نظام جهان در آمدوشد ايشان است - به فراغت خاطر تردّد مىنموده ، موجب مزيد مودّت و اعتقاد خواهد بود . »\r\nچون فرستادگان چنگيز خان از اداى رسالت فارغ شدند ، خوارزمشاه آنها را نوازش پادشاهانه فرموده فرمان داد تا ايشان را در جاى مناسب فرود آورند ، و محمود يلواج را در خلوت طلب كرد و فرمود كه « اى محمود ، تو از خوارزم مايى و مردى مسلمانى . چيزى از تو مىپرسم . بايد كه هيچ پوشيده ندارى . اكنون راست بگوى كه خان تو بر ديار ختا استيلا دارد يا نه ؟ » و در\r\n\r\n\r\n","description":"","footnote":"\r\n( 1 ) . متن : توسنشاه اترارى .\r\n( 2 ) . م : سومهاى نقره .\r\n( 3 ) . خواجه رشيد الدّين تصريح بر اين دارد كه اين سه نفر همراه چهارصد و پنجاه تاجرى كه مدت‌ها بعد به‌عنوان بازرگانى و تجارت همراه سه تاجر ايرانى به ايران برگردانده شدند ، به رسالت به دربار خوارزمشاه فرستاده شدند . - جامع التواريخ ، ص 473 .\r\n","page_name":" 3666 ","page_number":698},
  {"content":"\r\n\r\nاثناى اين پرسش ، جوهرى نفيس كه در بازوى خوارزمشاه بود ، برآورده به محمود يلواج داد و گفت : « اى محمود ! راست بگو كه خان شما مملكت ختا را به تحقيق گرفته است يا نى ؟ »\r\nمحمود يلواج به عرض رسانيد كه « بعزّة اللّه كه آنچه ما از زبان خان نقل كرديم ، همه راست است و عن‌قريب حقيقت بر سلطان عالم محقّق خواهد شد . » بعد از آن خوارزمشاه گفت : « اى محمود ، تو هيچ وسعت مملكت من مىدانى ؟ و قوّت و قدرت و عظمت و شوكت و مكنت من شنيده [ اى 
  ] يا نه ؟ خان تو كيست كه با من به فرزند خطاب مىكند و از روى تفوّق و تسلّط با من سخن مىگويد ؟ او را چه مقدار لشكر و عدّت و ابّهت باشد ؟ » محمود يلواج چون انحراف مزاج خوارزمشاه را مشاهده نمود ، بسيار خوف بر وى مستولى شد و شروع در خوش‌آمد گفتن نمود و گفت « 1 » : « سپاه چنگيز خان نسبت به لشكر سلطان عالى شأن مانند فروغ شمع است پيش نور خورشيد عالم‌افروز . [ 221 ب 
  ]\r\nالقصّه چون محمود يلواج چندان مزاح‌گويى كرد كه نايرهء غضب خوارزمشاه فرونشست و محمود يلواج از سطوت او خلاصى يافت ، و از جانبين عهد و پيمان استحكام يافت كه با يكديگر مخالفت نورزند و با دشمنان هم دشمن و با دوستان هم دوست باشند . و بعد از استحكام مبانى عهود و ميثاق ايلچيان چنگيز خان مقضى المرام رخصت يافته مراجعت نمودند و آنچه شنيده بودند به عرض رسانيدند . و چنگيز خان از موافقت و مصادقت خوارزمشاه بسيار خوشحال شده با خود قرار به آن داد كه تا از آن جانب نقض عهد و پيمان نشود بر جادهء دوستى و مودّت مستقيم باشد . بنابراين ، به سخن خليفه مطلقا التفات نفرمود و به گفتهء او شروع در نقض عهد ننمود ، تا آنكه چون دولت خوارزمشاه روى به زوال داشت ابتداى آن خصلت ذميمه ، كه بالخاصيّه ، مثمر زوال دولت است ، از نزد خوارزمشاه روى نمود .\r\nو تفصيل اين مجمل آنكه چون در اواخر ايام سلطنت خوارزمشاه رفاهيت و امنيت به نهايت رسيده بود و راه‌ها آن‌چنان امن و فتنه‌ها ساكن شده ، كه در آخر معمورهء مشرق اندك سودى و نفعى اگر نشان مىدادند تجّار به خاطرجمع و فراغ بال از انتهاى مغرب به آنجا مىرفتند . و چون سپاه چنگيز خان صحرانشين بودند و ملبوسات و مفروشات در اردوى او قيمت تمام داشت ، بر سوداى آن ، جماعت تجّار را منافع بسيار مترتّب بود . بنابراين ، احمد خجندى و عبد اللّه بن امير حسن [ جندى 
  ] و احمد بالجيج « 2 » از بخارا متاع‌هاى لايق [ از جمله لباس‌هاى طلادوز و كرباس و زندنيچى « 3 » به 
  ] اردوى چنگيز خان [ آوردند . و چنگيز خان\r\n\r\n\r\n","description":"","footnote":"\r\n( 1 ) . م : شروع در خوش‌آمد گفت و گفت .\r\n( 2 ) . متن : اسنحجى .\r\n( 3 ) . زندنيجى : نوعى جامه كه در زندنه [ از قراى بخارا به ماوراء النهر 
  ] مىبافتند . - فرهنگ معين .\r\n","page_name":" 3667 ","page_number":699},
  {"content":"\r\n\r\nچون « 1 » اكثر قبايل صحرانشين را كه با او دم از مخالفت مىزدند به ضرب شمشير آبدار فرمانبردار خود گردانيده [ بود 
  ] ، در سر راه‌ها نگاهبانان گذاشته در باب سلامت گذرانيدن سوداگران مبالغهء تمام فرموده بود و حكم فرمود كه از امتعهء تجّار آنچه لايق خزانه باشد با صاحب آن به اردو فرستند .\r\nچون اين سه نفر به اردوى خان رسيدند ، راهداران رخوت « 2 » احمد خجندى را پسنديده او را با اسبابش به خدمت چنگيز خان رسانيدند . چون وى در مجلس خان حاضر شد و متاع خود را به عرض رسانيد ، چنگيز خان فرمود كه « بها كن » آن مرد بىانصاف هر پارچه را كه به ده درم خريده بود ، به سه بالش « 3 » بها مىكرد . چنگيز خان از بىانصافى او به خشم آمده فرمود كه « اعتقاد اين سوداگر آن است كه ما مدّت العمر لباس ابريشمى نديده‌ايم ! » بعد از آن فرمود كه نفايس امتعه‌اى كه از خزانهء سلاطين به خزانهء او انتقال يافته بود ، حاضر ساخته ، احمد خجندى را نمودند . آن‌مقدار نفايس اقمشه حاضر شد كه عشر عشير آن در خزانهء هيچ‌يك از پادشاهان آن‌وقت نبود . بعد از آن اسباب او را قلمى فرموده ، حكم كرد كه رخوت او را تاراج كردند و او را نيز نگاه‌داشتند و آن دو رفيق ديگر را طلب داشت و فرمود تا ايشان نيز متاع خود را بها كنند .\r\nايشان در جواب گفتند كه « ما اين متاع را به رسم پيشكش حضرت خان آورده‌ايم نه از براى فروختن . » و هرچند خان مكرّر كرد كه قيمت متاع خود مقرّر كنند ، ايشان همان جواب دادند . خان را اين جواب پسنديده افتاد و به اضعاف آنچه در خاطر ايشان بود ، رخوت ايشان را خريدارى نمود . « 4 » بعد از آن احمد خجندى را نيز طلب نمود و به دستور آن دو رفيق بهاى رخوت او را عنايت فرمود و در باب ايشان بسيار الطاف و مرحمت به ظهور رسانيد .\r\nو در آن‌وقت مغولان مسلمان را بسيار عزّت مىداشتند و تفألا ايشان را در اردوى خود بودن مبارك مىدانستند و به جهت احتشام ايشان را به خرگاه‌هاى پاكيزه و سفيد فرود مىآوردند . و چنگيز خان در وقت مراجعت ايشان فرزندان و خواتين و امراى خود را فرمود كه تا هركس بدانچه ممكن و مقدور او باشد از مردم خود دو كس معتمد به‌هم رسانيده همراه اين جماعت به ولايت خوارزمشاه بفرستد تا از متاع آن بلاد آنچه در كار باشد خريدارى نموده بياورند . بنابراين امتثال فرمان هريكى از فرزندان و خواتين و امرا از مردم خود دو كس\r\n\r\n\r\n","description":"","footnote":"\r\n( 1 ) . در متن جاى يك سطر خالى بود . براساس متن روضة الصفا ( تحرير زرياب خويى ، بخش پنجم ، ص 714 ) و جامع التواريخ افزوده شد .\r\n( 2 ) . رخوت : جمع رخت فارسى . لباس‌ها .\r\n( 3 ) . بالش : هر بالشى پانصد مثقال زر يا نقره است . - تاريخ جهانگشا ، ج 1 ، ص 16 .\r\n( 4 ) . در جامع التواريخ ( ص 472 ) آمده كه « فرمود تا هر جامهء زر را يك بالش زر بدادند و هردو كرباس زندنيجى را بالشى نقره » .\r\n","page_name":" 3668 ","page_number":700},
  {"content":"\r\n\r\nروان كردند كه مجموع چهارصد و پنجاه كس جمع شدند . و چنگيز خان به خوارزمشاه پيغام داد كه « تجّار آن طرف نزد ما آمدند ، آنها را بر آن منوال كه استماع خواهند نمود بازگردانيديم ، و ما نيز جمعى در مصاحبت ايشان به آن ديار فرستاديم تا از نفايس آن ديار آنچه در كار باشد خريدارى نموده بازگردند . »\r\nو چون اين جماعت با زر بسيار به اترار « 1 » رسيدند - كه سرحدّ ولايت خوارزمشاه بود و ولايت چنگيز خان - حاكم اترار ، غاير خان ، كه خويش مادر سلطان « 2 » محمّد خوارزمشاه [ 222 الف 
  ] تركان خاتون بود . در اموال ايشان دندان طمع فروبرد و در آن باب بهانه مىخواست . اتّفاقا در اين قافلهء بازرگانان ، هندويى بود كه پيشتر به غاير خان آشنايى داشت - و آن‌وقت غاير خان بدان لقب ملقّب نشده بود و به نام اصلى خود كه اينالجق « 3 » بود اشتهار داشت و در اين وقت به‌واسطهء خويشى تركان خاتون لقب « غاير خان » ى با حكومت اترار يافته .\r\nو آن هندو به طريق عادت سابق او را اينالجق خواند . غاير خان آن را بهانهء غضب خود ساخته تمام آن تجّار را محبوس ساخت و كس نزد سلطان محمّد خوارزمشاه فرستاد . اتّفاقا ايلچى غاير خان در همدان وقتى كه سلطان از سپاه برف و باران حلوان شكسته يافته كمال دماغ خشكى داشت ، به موكب سلطان رسيد و معروض داشت كه « جمعى كثير با مال و تركات بسيار از اردوى چنگيز خان آمده‌اند و عزيمت ايران دارند ، و همانا وقوف و اطّلاع ايشان بر مداخل و مخارج مملكت مناسب دولت نخواهد بود .\r\n چو دشمن به پاى خود آمد به دام * ندارد كسى خون و مالش حرام \r\nسلطان بىآنكه در آن باب تأملّى كند [ به مجرّد فتواى فقها 
  ] « 4 » به قصد جان سوداگران بىگناه و نهب مال ايشان رخصت داد . و چون ايلچى بازگشت ، غاير خان بدان كار ناپسنديده اقدام نمود و ايلچى چنگيز خان را با جماعت بازرگان بىجريمه به قتل رسانيد و آنچه با ايشان بود همه را متصرّف شد . « 5 »\r\n چو بخت كسى رو نهد در زوال * به چيزى گرايد كه گردد و بال \r\n\r\n\r\n","description":"","footnote":"\r\n( 1 ) . قبل از حملهء مغول فاراب نام داشت . خرابه‌هاى اين شهر كه در ساحل غربى سيحون قرار داشته ، امروز در نه فرسخى جنوب شرقى شهر تركستان باقى است .\r\n( 2 ) . برادرزادهء تركان خاتون بود .\r\n( 3 ) . ق : اينان‌جوق ؛ م : ايناجوق . جامع التواريخ : اينال‌چوق .\r\n( 4 ) . از جامع التواريخ ( ص 471 ) افزوده شد .\r\n( 5 ) . سال‌شمارى نخستين تماس‌ها و برخوردهاى سلطان محمد با مغولان ، آن‌گونه كه بويل گفته ( تاريخ كيمبريج ، ج 5 ، ص 289 ) بسيار مغشوش و تطبيق گزارش‌هاى منابع مختلف دشوار و گاه ناميسّر است . به اعتقاد بويل ، هيچ‌يك از منابع دربارهء رفتن هيئتى به پكن اشاره‌اى نكرده‌اند ، امّا گزارش نسوى دربارهء سفيرى كه از جانب چنگيز خان به مملكت خوارزمشاهى آمده بود ، مىتواند توصيفى از همان واقعه باشد . على اىّ حال حقيقت امر درمورد آمدن هيئت نخستين از سوى چنگيز خان يا رفتن چنين هيئتى از سوى سلطان محمد به خدمت خان مغول هرچه باشد كليهء منابع ، دربارهء قتل‌عامى كه در اترار صورت گرفت ، متفق القول‌اند .\r\n","page_name":" 3669 ","page_number":701},
  {"content":"\r\n\r\nچه ، به آن سبب عالمى ويران و جهانى بىخانمان شدند و به هر قطره از خون آن بىگناهان جيحونى روان گشت و به هر تار مويى سرى چون گوىگردان شد . پيش از وقوع اين حادثه يكى از آن جماعت از بند گريخته بود . چون از واقعهء رفيقان خود خبر شد مانند باد به جانب تركستان شتافت و صورت سرگذشت همراهان را به عرض چنگيز خان رسانيد . چنگيز خان از استماع اين خبر پرخطر آتش غضبش به درجه‌اى اشتعال يافت كه آبش از ديدگان روان شد .\r\nفى الحال برخاست و تنها بر پشته‌اى كه در آن نزديكى بود برآمد و كلاه سرورى از سر برداشت و كمر سلطنت از كمر باز كرد ، و روى نياز بر خاك ماليد و به درگاه عالم السّر و الخفيّات ناليد « 1 » و سه روز از آن تلّ پايين نيامد و هيچ نخورد و نخسبيد ، تا آنكه در روز چهارم آواز مهيبى كه از آن نصرت او بر سلطان محمّد خوارزمشاه بر وى ظاهر شد ، به گوش هوش او رسيد ، و بر لوح ضمير او منقّش شد كه « البتّه بر كشندگان آن جماعت مجال انتقام خواهد يافت . » « 2 » پس ، از آن تلّ چندان خوشحال پايين آمد كه فوق آن متصوّر نبود . پس در مقام تهيّهء اسباب شد ، و اوّلا به دفع كوشلوك ، پسر تايانگ نايمان ، كه گور خان را درهم شكسته و ولايت او را متصرّف شده بود ، پرداخت - چنانچه تفصيل آن سابقا قلمى شد .\r\nو مقارن اين حال سلطان محمّد خوارزمشاه از عراق عزيمت ماوراء النهر نمود و بعد از خود [ پسر خود 
  ] سلطان ركن الدّين را نامزد عراق نمود - و عن‌قريب احوال او مذكور خواهد شد ، ان شاء اللّه تعالى .\r\nو چون سلطان به نيشابور رسيد آنجا توقّف كرد و از روى غفلت بر خلاف عادت خود از جادّهء مجد و وقار انحراف نمود و طريق هزل پيش گرفت و از لذّت عيش روزى چند گام برداشت و از نيشابور به جانب بخارا رفت ، و چندى در آنجا توقّف نمود ، و اكثر اوقات به لهو و لعب و شراب اشتغال داشت ، و از بخارا عنان عزيمت به صوب سمرقند منعطف داشت و يك‌چند در سمرقند از سر نخوت به غفلت گذرانيد . « 3 »\r\n چو تيره شود مرد را روزگار * همه آن كند ، كِش نيايد به كار \r\n\r\n\r\n","description":"","footnote":"\r\n( 1 ) . و گفت : « اى خداى بزرگ ! اى آفرينندهء تاژيك و ترك ! هيجان اين فتنه را مبتدى نبوده‌ام . از تأييد خود مرا قوّت انتقام بخش . » - جامع التواريخ ، پيشين ، ص 475 .\r\n( 2 ) . چنگيز خان قبل از اينكه چنين تصميمى بگيرد ، ابن كفرج بغرا - كه پدرش در خدمت سلطان تكش خوارزمشاه بود - را همراه دو نفر از مغولان پيش سلطان محمّد خوارزمشاه فرستاد تا غاير خان را تسليم كند ، ولى سلطان محمّد زير بار نرفت .\r\n( 3 ) . مجير الملك ، وزير نيشابور ، در پاسخ به اعتراض و بدگويىهاى مردم به كارهاى ناشايست خوارزمشاه و عدم توجه به امور مملكت مىگويد : « سخن شما حق است ، اما كار من اكنون وزارت نيست ، بلكه قوّادى است . سلطان دستور فرموده است كه براى زنان آوازخوان پيرايه و آرايش تهيه كنم و به كار ديگرى نپردازم . . . » - روضة الصفا ، ويرايش زرياب خويى ، قسم چهارم ، ص 717 .\r\n","page_name":" 3670 ","page_number":702},
  {"content":"\r\n\r\nو در اين وقت آوازهء نوق نويان از لشكر مغول به جانب قراقرم كه موضع اقامت قنقليان بود ، شايع گشت . سلطان به قصد دفع ايشان از سمرقند راه بخارا پيش گرفته به جانب جند رفت .\r\nناگاه و در اثناى راه خبر يافت كه لشكرى بيكران از چنگيز خان بر عقب ايشان مىرسد . سلطان از روى احتياط راه بگذاشته باز به سمرقند آمد و لشكرها را جمع نمود و باشكوه تمام باز متوجّه جند شد . در اثناى راه ميان دو رودخانهء قيلى و قيمچ به معركه‌اى رسيد كه كشتگان بىاندازه و خونى تازه ريخته بود ، امّا هيچ معلوم نمىشد كه مقتولان كيانند و قاتل ايشان چه كسان . سلطان در مقام تحيّر ماند كه در ميان كشتگان مجروحى يافتند كه هنوز رمقى در بدن داشت . از وى حقيقت حال پرسيدند . گفت : « لشكر مغول بر ما رسيده اين جماعت را به قتل رسانيدند و صبح همين روز از اين مقام كوچ كرده پيش رفتند . »\r\nسلطان از روى سرعت و استعجال بر عقب ايشان شتافت و تمام شب مىراند ، تا آنكه وقت طلوع آفتاب آن [ 222 ب 
  ] جماعت را دريافت و كار جنگ آماده شد . مغولان دست از جنگ برداشته كس نزد سلطان فرستاده پيغام دادند كه « چنگيز خان ما را رخصت جنگ تو نداده و ما را به مصلحتى ديگر فرستاده . اكنون صلاح سلطان در آن است كه در مقام جنگ نشود ، و اگر سلطان البته در مقام جنگ خواهد شد ما را نيز ضرورت دفع ضرر از خود بايد كرد . »\r\nالقصّه ، هرچند مغولان در باب ترك جنگ خوارزمشاه را نصيحت مىكردند ، خوارزمشاه آن نصايح ايشان را بر ضعف ايشان حمل مىكرد و در باب جنگ و استيصال ايشان اهتمام بيشتر مىورزيد . تا آنكه از جانبين صفوف قتال آراسته شد و ميمنه و ميسره هردو سپاه بر يكديگر حمله آوردند و خاك معركه به خون دليران آغشته ساختند . مغولان باوجود قلّت ، اتّفاق نموده بر قلب سپاه سلطان آن‌چنان حمله آوردند كه نزديك بود كه سلطان را از جاى خود بكپانند ، كه سلطان جلال الدّين از دست راست لشكر خود را به مدد پدر رسانيد و پاى ثبات در معركه قايم نمود و آن حمله را رد كرد . و آن روز تا قريب به غروب آفتاب نايرهء جدال و قتال اشتعال داشت ، امّا هيچ‌كدام پشت انهزام ننمودند ، مع هذا غلبه از جانب مغولان نزديك‌تر بود . و چون شب درآمد هردو طايفه از جنگ دست بازداشته دربرابر يكديگر فرود آمدند . و سپاه مغول به عدد هركسى آتشى برافروخته در ساعت بر بادپاى خود سوار شده بيرون رفتند .\r\nصباح چون خوارزمشاه منازل آن جماعت را خالى يافت ، آن را فوزى عظيم دانست كه فتح كرد . پس به جانب سمرقند بازگرديد ، و آن‌مقدار هراس از مغول بر باطن او استيلا يافته بود كه انافانا از وى ترشح مىنمود . و هم از مشاهدهء شوكت و صولت آن جماعت كه نسبت به سپاه چنگيز خان قطره [ اى 
  ] بود از دريا ، با خود مىانديشيد و يقين مىدانست كه بلا را به خود\r\n\r\n","description":"","footnote":"","page_name":" 3671 ","page_number":703},
  {"content":"\r\n\r\nخريده و از آن چاشنى كه از دست آن جماعت قليل چشيده ، با خود مىگفت كه « اگر درياى فتن در موج درآيد و بادهاى مخالف وزيدن گيرد ، كشتى امان به سلامت به كنار نتواند رسيد . » بنابراين ، ابواب رأى صواب بر آن بسته شد و دلش از جفاى روزگار خسته ، و آن‌مقدار بيم و هراس بر وى غالب شد كه خواب از وى مفارقت نمود ، تا آنكه رأيش بر آن قرار گرفت كه جنگ ناكرده راه هزيمت پيش گرفت و ترك ناموس و نام كرده دل بر قضاى مبرم نهاد و به مجرّد تصوّر تن درداد .\r\nو مع هذا منجّمان نيز به او گفتند كه مسعود از درجات طالع و عاشر ساقط و نحوس ناظر است ، چندانكه اين تيسير درجات نگذرد احتياط بر هيچ كارى خصوصا مقاتلهء دشمنان نبايد نمود . و اين سخن نيز علّت زيادتى رعب و خوف او شد . بنابراين ، عزم بيرون رفتن از سمرقند مصمّم گردانيد و چهارصد هزار سوار جرّار را كه ملازم ركاب بود بر بلاد ماوراء النهر متفرّق گردانيد . از آن جمله يكصد و ده هزار سوار را در سمرقند گذاشت و فرمود تا حصار آن را عمارت كنند و از خندق گوشه‌اى را به آب رسانيده بودند . روزى سلطان از آنجا مىگذشت ، چون نظرش بر آنجا افتاد ، بىاختيار از زبان او بيرون آمد كه « جماعتى كه قصد ما دارند ، از كثرت به مرتبه‌اىاند كه اگر هريك تازيانهء خود را در اين خندق اندازند ، انباشته شود . » از شنيدن اين سخن سپاه از وى بسيار نااميد شدند و رعايا دل‌شكسته .\r\nو سلطان از سمرقند برآمده و راه نخشب پيش گرفته به هرجا كه مىرسيد مردم را وصيت مىكرد و مىگفت كه « چارهء كار خود سازيد و مهرب « 1 » و ملجأ پيدا كنيد كه مقاومت با لشكر مغول ممكن و مقدور من نيست . » و كس فرستاد كه حرم‌هاى او از خوارزم به راه مازندران روان شوند و هرروز توزّع « 2 » و دلتنگى وى زياده مىشد و چيزى چند از وى به ظهور مىرسيد كه دلالت صريح بر انحراف مزاج او مىكرد . و در اين حال با هركس از اركان دولت خود مشورت كرد و گفت كه « به‌خاطر تو در اين باب چه مىرسد ، و چارهء اين كار به اعتقاد تو به چه توان كرد ؟ » و از اختلال احوال او تمام امرا و سران سپاه سرگردان بودند و پريشان شده .\r\nهيچ‌كس حرف معقول نمىگفت . هركس از روى سراسيمگى سخنى مىگفت و ديگر در آن دخل مىكرد . جماعتى كه به ممارست حوادث روزگار تجربه كرده بودند و نيك و بد زمانه را ديده و در تدبير امور و ملاحظهء عواقب آن انديشه‌ها كرده ، گفتند كه « در اين وقت كار ماوراء النهر از آن گذشته كه ضبط آن ممكن باشد ، امّا سعى بايد نمود كه ممالك خراسان و عراق از دست نرود . و مصلحت در اين باب آن است كه لشكرها را كه در شهرى و طرفى\r\n\r\n\r\n","description":"","footnote":"\r\n( 1 ) . مهرب : گريزگاه . - فرهنگ معين .\r\n( 2 ) . توزّع : پراكندگى . منبع پيشين .\r\n","page_name":" 3672 ","page_number":704},
  {"content":"\r\n\r\nفرستاده شده يك جا به حضور بايد طلبيد و جيحون را خندقى ساخت و ايشان را نگذاشت كه از اين آب [ 223 الف 
  ] بگذرند . » « 1 » و جمعى مصلحت چنان ديدند كه « به جانب غزنى بايد رفت و از آنجا سپاه و لشكر جمع آورد . اگر جواب خصم توان گفت ، فبها ، و الّا بلاد هند و سند را توان داشت . » سلطان محمّد اين رأى را پسنديده به اين عزيمت تا به بلخ آمد .\r\nو عماد الملك [ ساوى 
  ] را در آن‌وقت پسرش ركن الدّين با تحف و هدايا به خدمت سلطان فرستاده بود . او پيش سلطان اعتبار تمام داشت و در حلّ امور مشكله با او مشاورت فرمودى و بر صوابديد او عمل نمودى . در اين وقت او را هواى خانه و حبّ وطن بر اين داشت كه به عرض سلطان رساند كه « مناسب آن است كه چون اين جماعت بالفعل استيلا يافته‌اند و حشم و سپاه ما از ايشان هراسيده ، بايد كه ما خويشتن را از ايشان دور افكنيم و به جانب عراق رويم و لشكر عراق را جمع آورده از روى بصيرت و ابهت روى به دفع دشمن نهيم . »\r\nو اين رأىهاى فرسوده را سلطان جلال الدّين قبول نمىكرد و مىگفت كه « رأى آن است كه چندانكه ممكن باشد لشكرها را از اطراف و جوانب جمع آورده بر روى خصم رويم ، و اگر سلطان را دل بر اين قرار نمىگيرد و عزيمت عراق را به امضا مىرساند ، لشكرها را به من دهد تا من به سرحدّ رفته با آن جماعت دستى برهم اندازم و سنگ و سبويى برهم زنم ، تا خويشتن را نزديك خدا و خلق مغدور داشته باشم . اگر دولت موافقت نمود خود به چوگان توفيق گوى مراد ربوده باشم ، و اگر سعادت مساعدت ننمايد بارى هدف ملامت خلايق نباشم و رعايا زبان طعن در ما نگشايند و نگويند كه چندين سال است كه مال و خراج از مردمان مىگرفتند ، اكنون در وقت كار ما را به دست دشمن مىدهند . »\r\nو هرچند سلطان جلال الدّين اين معنى را مكرّر به عرض پدر رسانيد ، سلطان مطلقا گوش به سخن او نمىكرد ، چنانچه رسم بىدولتان باشد رأى پيرانه پسر را بازيچهء كودكانه مىشمرد و بدان التفات نمىنمود و مىگفت كه « تا كوكب آفتاب در برج هبوط و و بال است هيچ فايده بر سعى ما مترتّب نخواهد شد . » آخر الأمر رأى عماد الملك را در رفتن به جانب عراق پسنديده ، از بلخ عنان عزيمت به صوب عراق منعطف داشت . و در وقت توجّه به عراق جماعتى را تعيين نمود كه به جانب بخارا رفته خبر تحقيق به او رسانند .\r\nاتّفاقا بعد از اندك مدّتى آن جماعت بازگشته خبر رسانيدند كه بخارا را مغول به حوزهء تصرّف خود درآورده و متعاقب آن خبر تسخير سمرقند نيز رسيد . و كيفيّت تسخير را در\r\n\r\n\r\n","description":"","footnote":"\r\n( 1 ) . اين طرح از سوى امام شهاب الدّين خيوقى ، از فقها و مدرّسين معروف خوارزم ، به سلطان محمّد خوارزمشاه پيشنهاد شد كه متأسفانه از سوى امراى خوارزمشاه رد شد . شهاب الدّين در سال 618 ه . ق در نسا به دست مغولان كشته شد .\r\n","page_name":" 3673 ","page_number":705},
  {"content":"\r\n\r\nتواريخ معتبره چنين آورده‌اند كه پادشاه جهانگير چنگيز خان در ماه ذيحجهء سال ششصد و ششم « 1 » از رحلت خير البشر « 2 » به شهر اترار رسيد كه هفتاد و پنج فرسخ آن طرف سمرقند است ، و فرزندان و امرا را به هرجانب نامزد فرمود ، و ايشان به موجب فرموده عمل نموده در عرض پنج ماه هريكى به فتح آن بلادى كه نامزد شده بودند قيام نمودند ، و چنگيز خان به نفس خود از اترار متوجّه بخارا شد . و سلطان محمّد خوارزمشاه ، غاير خان را با پنج هزار سوار به محافظت اترار ، كه سرحدّ ولايت تركستان است و خون شهدا تمام در گردن اوست ، گذاشته بود . و در آن ايّام كه از مهابت لشكر تاتار ( مغول ) سراسيمه شده بود قراچهء حاجب را با ده هزار كس به مدد او فرستاد . و غاير خان كه بازرگانان به سعايت او كشته شده بودند و مهيّج اين فتنه و شورش او بود ، در استحكام فصيل و بارو مساعى جميله به ظهور آورد و مردان كار و محافظان هشيار بر دروازه‌ها بنشاند .\r\nو چون چنگيز خان در ظاهر اترار نزول كرد ، لشكرها مجتمع گشتند . چغتاى و اوگتاى با چندين تومان لشكر به محاصرهء آنجا بازداشت و خود متوجّه بخارا شد - چنانچه سبق ذكر يافت - و شاهزادگان مدّت پنج ماه به محاصره اشتغال نمودند . و چون كار ارباب اترار به اضطرار رسيد ، قراچهء حاجب از غاير خان در باب ايل شدن و سپردن شهر استنطاق نمود . غاير چون مىدانست كه مادهء اين شور و آشوب اوست و به مصالحه و مساهله دستگيرى نخواهد نمود ، بر آن رضا نداد و گفت : « اگر با ولىنعمت خود ، يعنى سلطان [ محمّد خوارزمشاه 
  ] بىوفايى كنيم ، به عذر و كفران نعمت موسوم مىشويم و از عهدهء سرزنش مسلمانان چون بيرون مىآييم ؟ » قراچه نيز در آن امر الحاح نكرد ، امّا در شب\r\n چو خورشيد گشت از جهان ناپديد * شب تيره بر روز دامن كشيد « 3 » \r\nبا تمام سپاه و اتباع از دوازهء صوفىخانه بيرون رفت و ايل شد ، و همان شب لشكر مغول از همان دروازه به شهر ريختند . و چون صباح شد ، قراچه را نزد اوگتاى قاآن و چغتاى بردند . بعد از سؤال و جواب ، شاهزادگان خطاب كردند كه « تو ولىنعمت و مخدوم خود را كه حقوق بسيار بر تو ثابت داشت او را وفا نكردى ، پس ما را چگونه از تو توقّع يكدلى بايد داشت ؟ » آنگاه او را با جميع اصحابش به درجهء شهادت رسانيدند و ارباب اترار را به صحرا رانده شمشير در آنها نهادند . و غاير خان با بيست هزار دلاور پناه به حصار شهر برد به حكم آنكه\r\n همه مرگ راييم پير و [ 223 ب 
  ] جوان * به گيتى نماند كسى جاودان \r\nدل از حيات برگرفتند و پنجاه‌پنجاه بيرون آمدند و مقاتله نموده به عزّ شهادت فايز\r\n\r\n\r\n","description":"","footnote":"\r\n( 1 ) . م : ششصد و هفتم .\r\n( 2 ) . عليه و آله التحية من الملك الاكبر .\r\n( 3 ) . م : بيت را ندارد .\r\n","page_name":" 3674 ","page_number":706},
  {"content":"\r\n\r\nگشتند . بر اين جمله مدّت يك ماه با مردم اترار جنگ كرده و مردم بسيار از لشكر مغول [ نيز 
  ] به قتل رسيدند ، و از سپاه غاير خان بيش از دو كس با او نماند ، و برقرار تجلّد مىنمود و روى از جنگ برنمىتافت ، تا لشكر مغول در حصار رفتند . وى پناه به بام برد . و چون فرمان خان صادر شده بود كه او را دستگير كنند ، از كشتن او لشكريان احتراز مىنمودند . و بعد از آنكه آن دو يار وفادار غاير خان شهادت يافتند ، كنيزان از ديوار سرا خشت كنده به دست او مىدادند . و چون خشت نماند ، مغولان به گرد او درآمدند و خدمتش را در دم اسير كرده محكم ببستند و بندهاى گران بر وى نهادند و حصار را با زمين برابر ساختند . و بعضى از بقيّة السّيف را جهت حسر [ ؟ 
  ] « 1 » و بعضى را به سبب حرفت و صناعت راندند .\r\nو در آن اوان چنگيز خان از بخارا به سمرقند آمده بود ، اوگتاىقاآن و چغتاى و سپاه متوجّه سمرقند شدند و غاير را در گوگ‌سراى شربت شهادت چشانيدند .\r\n چنين است آيين چرخ بلند * به دستى كلاه و به دستى كمند « 2 » \r\nو تولوى در خدمت ايشان با لشكرى جرّار بر راه زرنوق « 3 » روانه گشت و بامدادى پگاه به قصبهء زرنوق رسيد . اهالى آن قصبه از بيم سپاه به حصار درآمدند و در مقام استعداد و مدافعت و محاربت شدند . چنگيز خان از مسلمانان دانشمند حاجب « 4 » را به ايلچيگرى نزد اهالى زرنوق فرستاد . چون دانشمند حاجب به نزديك رسيد جمعى از مفتنان مىخواستند كه او را تعرض رسانند ، كه دانشمند حاجب به آواز بلند گفت كه « اى ياران ! بدانيد و آگاه باشيد كه من دانشمند حاجب‌ام ، و مسلمان و مسلمان‌زاده . به فرمان چنگيز خان به رسالت آمده‌ام تا شما را از اين غرقاب خلاص كنم . جهانگير چنگيز خان با لشكرى بىپايان به اينجا رسيده . اگر سلامتى خود مىخواهيد و اهل و عيال و اموال خود را عزيز مىدانيد ، در مقام اطاعت و انقياد وى درآييد ، و الّا در يك لمحه حصار شما را هامون و صحرا و جيحون كند . »\r\nاهالى زرنوق چون اين سخنان معقول دانشمند حاجب شنيدند ، صلاح خود در اطاعت و انقياد ديده ، جماعتى از اعيان و اشراف آن بلده با پيشكش‌هاى لايق به خدمت پادشاه جهانگير چنگيز خان رسيده ، به عنايات پادشاهانه سرافراز گشتند و به جان و مان امان يافتند . امّا حكم شد كه مردان زرنوق ، بزرگ و كوچك ، همه در صحرا جمع شوند . جوانان را جدا كرد و همراه لشكرى كه به جانب بخارا نامزد شده بود [ به‌عنوان حشر ( بيگارى ) 
  ] « 5 » تعيين نمود و پيران\r\n\r\n\r\n","description":"","footnote":"\r\n( 1 ) . جاى يك كلمه در متن خالى است .\r\n( 2 ) . م : بيت را ندارد .\r\n( 3 ) . متن : دزنوق .\r\n( 4 ) . وى از گماشتگان مسلمان چنگيز خان بود .\r\n( 5 ) . روضة الصفا ، پيشين ، ص 843 ؛ جامع التواريخ ، پيشين ، ص 497 . حشر عموما به معنى قشون غيرمنظّم و سرباز چريك است و در عهد مغول به كسانى كه كارهاى بيگارى انجام مىدادند گفته شده است .\r\n","page_name":" 3675 ","page_number":707},
  {"content":"\r\n\r\nو اطفال را رخصت كرد كه به منازل خود رفته به حال خود باشند . و زرنوق را « قتلغ بالغ » ( يعنى : شهر مبارك ) نام نهاد و از اهالى زرنوق جماعتى را به راهبرى برداشت تا چنگيز خان را به راهى كه شاهراه بود به سرحدّ قصبهء نور « 1 » رسانيدند . و از آن زمان آن راه را « راه خانى » گويند .\r\nو طاير بهادر را پيش از وصول او اهالى نور فرستاده به اطاعت و انقياد خود دعوت كرد و ايشان نيز اظهار اطاعت و فرمانبردارى كرده پيشكش لايق به حضرت چنگيز خان فرستادند و شصت نفر از مردم خوب همراه پسر امير نور به خدمت فرستاد . و چون چنگيز خان رسيد جميع اهالى نور به استقبال شتافتند . چنگيز خان قصبهء نور را به امير سوبداى « 2 » ارزانى داشت و فرمود كه « مال مقرّر ديوانى در قصبهء نور چه مقدار است ؟ » گفتند : « يكهزار و پانصد دينار . » فرمود كه آن را نقد مىداده باشند « 3 » و به‌غير از اين به ايشان تعرّض نرسانند . و از آنجا متوجّه بخارا شد و در محرّم سال ششصد و هفتم از رحلت خير البشر به ظاهر شهر بخارا به ظاهر دروازه نزول كرد و متعاقب لشكر فوج‌فوج مىرسيد و در دور شهر فرود مىآمد .\r\nدر آنجا از قبل سلطان محمّد خوارزمشاه بيست هزار مرد بود كه مقدّم ايشان اين جماعت بودند : گوگ خان و خميد [ بورتايانگو 
  ] برادر بزرگ براق حاجب ، كه آخر در حكومت كرمان مستقل گشت ، و سونچ خان و [ اختيار الدّين 
  ] كشلى خان . روز اوّل چون سپاه چنگيز خان رسيد شبانگاه اين جماعت مستعد شده به قصد شبيخون از حصار بيرون آمدند . اتّفاقا چون دولت خوارزميّه روى به زوال داشت ، قراول چنگيز خان آن‌چنان ايشان را خدمت كرد كه اكثر آنها به باد فنا رفتند و بقيّة السّيف گريخته روى به شهر آورده پناه به قلعهء بخارا بردند .\r\nو چون اهالى شهر بخارا از اوضاع دانستند كه خوارزمشاهيه را به‌هيچ‌وجه مقاومت و مدافعت چنگيز خان ممكن نيست ، بالضّروره على الصباح دروازه‌هاى شهر را گشاده جمعى كثير از علما و سادات و اعيان شهر « 4 » در بندگى چنگيز خان آمدند ، و چنگيز خان سوار شده به اندرون حصار بخارا درآمد « 5 » و از راستهء بازار تا جامع مسجد [ 224 الف 
  ] كه عمارتى عالى بود رسيده و سواره به اندرون مسجد درآمد . و چون پيش صفّهء مقصوره رسيد بايستاد و پسرش تولوى خان به بالاى منبر برآمد . چنگيز خان پرسيد كه « اين سراى سلطان است ؟ » گفتند : « خانهء خداست . » به مجرّد شنيدن اين كلمه از اسب فرود آمده بر بالاى منبر برآمد و بر پايهء سيم بايستاد و فرمود كه « صحرا از علف خالى است ! اسبان ما را شكم پر كنيد . » در انبارهاى شهر\r\n\r\n\r\n","description":"","footnote":"\r\n( 1 ) . در دوازده فرسخى شمال شرقى بخارا .\r\n( 2 ) . به‌صورت سبتاى ، سوده ، سبداى ، سبطى نيز آمده است .\r\n( 3 ) . مردم شهر نصف مبلغ را از فروش گوشواره‌هاى زنان تأديه كردند و باقى را ضامن دادند اندكى بعد پرداختند .\r\n( 4 ) . از جمله ، قاضى شهر ، بدر الدّين ، همراه هيئتى از وجوه اهالى براى طلب امان پيش چنگيز خان رفت .\r\n( 5 ) . قلعهء بخارا در روز عيد قربان 616 گشوده شد .\r\n","page_name":" 3676 ","page_number":708},
  {"content":"\r\n\r\nبگشادند و صندوق‌هاى مصاحف و كتب خالى ساخته به جاى آخور پر از علف نمودند و پيش اسبان نهادند و خيك‌هاى شراب را بياوردند ، و مغنّيان شهر را حاضر كردند تا شروع در سماع و رقص كردند . و مغولان بر اصول خويش فريادها مىكردند و شراب مىخوردند و اعيان و سادات و علما و مشايخ را به نگاه‌داشتن اسبان حكم فرمودند . و هريكى از اكابر بخارا چند رأس اسب در دست داشت و تيمار ايشان مىكرد ، تا آنكه آن روز در مسجد جامع آن‌چنان صحبت گرم شد كه از آن‌وقت كه آن مسجد بنا شده بود هرگز آن‌چنان جمعيّتى در آنجا روى ننموده بود .\r\nو چون شب درآمد چنگيز خان از مسجد جامع سوار شده به خيمهء خود رفت ، و روز ديگر حكم كرد كه تمام اهل بخارا را حاضر كردند . چنگيز خان خود بر بالاى منبر مصلّاى عيدگاه رفته ، اوّلا شروع در بيان حركات ناپسنديده و قبيحهء سلطان محمّد خوارزمشاه نمود و غدر كردن او و كشتن ايلچى او كرد و فصلى دور و دراز در آن باب فروخواند . بعد از آن فرمود كه « اى قوم بدانيد كه شما كارهاى بد كرده‌ايد و بزرگان شما بسيار در بىمروّتى و نقض عهد و پيمان كوشيده‌اند ! و دليل بر راستى اين سخن آن است كه من عذاب خدايم ، و اگر همانا از شما گناهان بزرگ صادر نشده بودى خداى بزرگ ، كه قادر على الاطلاق است ، مثل من عذابى به شما نفرستادى . » « 1 » بعد از آن فرمود : « بزرگان و امينان و معتمدان اين شهر كيانند ؟ » نام جمعى را بردند . ايشان را حاضر ساختند . هريكى را به يك تركى حواله فرمود و گفت : « زينهار ! هزار زينهار ! كه كسى از سپاهيان من تعرّض به ايشان نرساند . » بعد از آن منعمان و توانگران را طلب داشت و فرمود كه « مال مدفونان را بدهيد . » « 2 » از آن جمله دويست و هفتاد كس كه به بسيارى مال و نعمت اشتهار داشتند معيّن گردانيدند . صد و نود [ نفر 
  ] از آنها بخارى بودند و باقى غريب . از هريكى مبلغى معيّن مطالبه نمود و بعد از اداى آن مبلغ مطلقا زيادتى تكليف به ايشان نكرد . بعد از آن فرمود تا آتش در محلّات شهر زدند ، و اكثر شهر بسوخت ، غير از مسجد جامع و بعضى عمارت‌ها كه از خشت بودند .\r\n\r\n\r\n","description":"","footnote":"\r\n( 1 ) . بىحرمتى و اسائهء ادبى كه نسبت به قرآن مجيد پيش آمد ، علماى شرع بخارا را به چنان افسردگى واداشت كه « جلال الدّين علىّ بن حسن الرّندى ، كه مقدّم و مقتداى سادات ماوراء النهر بود . . . روى به امام ركن الدّين امام‌زاده كرد گفت : مولانا چه حالت است ، اين‌كه مىبينيم به بيداريست يا به خواب ؟ . . . امام‌زاده گفت : خاموش باش ! باد بىنيازى خداوند است كه مىوزد ، سامان سخن گفتن نيست . . . » - جوينى ، تاريخ جهانگشا ، ج 1 ، ص 81 .\r\n( 2 ) . غرض چنگيز خان از احضار تجار بخارا آن بود كه آلات سيمينه و زرينه‌اى كه بعد از قتل‌عام تجار مغولى به دست غاير خان در اترار ، به دست سلطان محمد خوارزمشاه افتاد و آنها را وى به بازرگانان فروخته بود ، به دست آورد . خان مغول با اين عمل دخالت مستقيم خوارزمشاه را در واقعهء قتل تجار مغول و مسئوليت وى در تحريك غضب چنگيزى را به‌خوبى برملا كرد .\r\n","page_name":" 3677 ","page_number":709},
  {"content":"\r\n\r\nو غرض از سوختن شهر آن بود كه در دور قلعهء آن و خندقى كه سپاه خوارزمشاه متحصّن شده بودند ، ميدانى وسيع به‌هم رسد . بنابراين ، بعد از سوختن اكثر خانه‌ها جوانان شهر بخارا را حكم كرد كه بر قلعه مىدويده باشند . چون مردم به قلعه دويدند از مردم اندرون نيز منجنيق‌ها و قاروره‌هاى نفت مىانداختند و بسيار مردم هلاك شدند ، تا آنكه كار به جايى رسيد كه خندق را از آدم و اسب و شتر و سنگ پر ساخته به فصيل قلعه دويدند و در دروازهء قلعه را آتش زدند و تمامى اهل قلعه را به‌غير از زنان و اطفال به ضرب شمشير آبدار هلاك كردند و زياده از سى هزار كس به قتل رسيد . « 1 » بعد از آن جوانان بخارا را جمع آورده به جنگ سمرقند فرستاد و خود نيز در ماه ذيحجهء همين سال عنان عزيمت به صوب سمرقند منعطف داشت .\r\nو سلطان محمّد خوارزمشاه سمرقند را به صد و ده هزار « 2 » مرد سپرده بود كه شصت هزار از ايشان تركان بودند و پنجاه هزار تاژيك ، و بيست زنجير فيل عفريت پيكر در آنجا گذاشته و از خواص و عوام شهر و ولايت آن‌قدر خلايق در سمرقند جمع شده بود كه محاسب وهم از شمارهء آن عاجز بود . باوجود اين حال ، حصار شهر را آن‌چنان استوار ساخته و خندق را به آب رسانيده ، چنانچه مردم را گمان آن بود كه مدّتى مديد بايد كه بيگانه گرد حصار گردد تا به آن تواند رسيد .\r\nو چون آوازهء استحكام سمرقند و كثرت سپاه و استعداد آن در وقتى كه جهانگير چنگيز خان در اترار بود به سمع او رسيده بود ، بنابراين ، آن پادشاه صاحب تدبير اولا بر گرفتن سمرقند توجّه نفرمود ، بلكه بخارا را بر وى مقدّم داشت ؛ چه ، اين تدبير موجب قوّت و دليرى سپاه او و ضعف و هراس سپاه خوارزمشاه بود .\r\nالقصّه مقارن آنكه رايات نصرت آيات جهانگير [ چنگيز 
  ] خان به حوالى سمرقند رسد شهزادگان و امراى ديگر كه در اترار نامزد ولايات شده بودند ، تسخير آن ولايت نموده با حشر فراوان كه از آن ولايات رانده بودند به موكب همايون پادشاه جهانگير رسيدند و روز اوّل جمعى از امراى خوارزمشاه مثل الپار خان « 3 » و شيخ خان و [ 224 ب 
  ] بالا خان و طايفه‌اى ديگر به جنگ بيرون آمده جنگ مردانه كردند و جمعى كثير از طرفين به قتل رسيدند . روز ديگر چنگيز خان سوار شده در گرد حصار سمرقند گشت و تدبيرات مىانگيخت كه از كدام طرف جنگ توان كرد .\r\n\r\n\r\n","description":"","footnote":"\r\n( 1 ) . نتيجهء اين‌همه فجايع غيرانسانى ، آن جملهء مختصر و موجز مرد بخارى است كه به خراسان آمد و گفت : « آمدند و كندند و سوختند و كشتند و بردند و رفتند . »\r\n( 2 ) . عدهء قشون خوارزمشاه را در سمرقند مورّخين بين پنجاه تا يكصد و ده هزار نوشته‌اند . عدد دوّم اغراق‌آميز است .\r\n( 3 ) . متن : التان خان . تاريخ جهانگشا : البار خان .\r\n","page_name":" 3678 ","page_number":710},
  {"content":"\r\n\r\nدر آن روز مغولان در حضور چنگيز خان آن‌چنان كارزار كردند كه چشم سپاه خوارزمشاه و اهالى سمرقند بترسيد ، بنابراين ، روز سيم على الصباح در اثناى آنكه از طرفين جنگ درگرفته بود ، ناگاه قاضى و شيخ الاسلام با گروهى از اعيان شهر دروازهء عيدگاه را گشاده ، به بندگى چنگيز خان رسيده ، از وى عهد و پيمان گرفته ، جمعى از مردم چنگيز خان را همراه خود برده ، شروع در خراب كردن فصيل كردند . و چون لشكر چنگيز خان به شهر سمرقند درآمد « 1 » ، زنان و مردان را از شهر بيرون كردند و صد نفر را به يك مغول حواله كردند . و قاضى و شيخ الاسلام و متعلّقان ايشان را به‌واسطهء قولى كه به ايشان كرده بود ، از بيرون آمدن معاف داشت و قريب به پنجاه هزار آدمى كه به حمايت ايشان مصون و محفوظ ماندند .\r\nو در اين اثنا فيلبانان فيلان را به خدمت چنگيز خان آورده طلب طعمه نمودند . چنگيز خان فرمود كه « فيلان را به صحرا رها دهيد تا براى خود طعمه به‌هم رسانيده باشند . » آخر الأمر تمام فيلان از گرسنگى در آن صحرا هلاك شدند و كسى به ايشان مطلقا نپرداخت . بعد از آن روى به قلعه آورده روز ديگر اهالى قلعه را بالتّمام دستگير نمودند . غير از الپار خان كه از آن ميان « 2 » با هزار نفر خود دل از جان برگرفته قبل از آنكه مغولان قلعه را مسخّر نمايند ، شبى برآمد و خود را بر لشكر مغول زده از ميان ايشان به سلامت بيرون رفت . و غير از وى هيچ احدى از آن صد و ده هزار مرد جنگ نكرد ، مگر پهلوان نام شخصى كه او روزى كه مغولان به قلعه درآمده تمامى مردم را دستگير نمودند با هزار نفر اتّفاق نموده به مسجد جامع قلعه درآمده شروع در جنگ كرد و چند نفر از مغولان را به قتل رسانيد . آخر الأمر اطراف و جوانب مسجد را آتش انداختند تا آنكه آن جماعت در آتش سوختند .\r\nبعد از آن مردم قلعه را بالتّمام به صحرا راندند و تركان را از بازرگانان ( تاژيكان ) جدا ساختند . بعضى را دهه و بعضى را صده كرده همهء ايشان را به شكل مغولان نغوله « 3 » و كاكل راست كردند و تمامت قانقليان را كه زياده از سى هزار نفر بودند و مقدّم ايشان برشماس خان « 4 » و طغاى خان و سرسيغ خان و اولاغ خان با چند نفر از امراى خوارزمشاهيه را به قتل آوردند . و روز ديگر از باقى مردم شهر سمرقند سى هزار مرد « 5 » را به اسم پيشه‌ورى معين گردانيده بر پسران و خواتين و امرا قسمت كرده و سى و سه هزار ديگر را بر سبيل حشر نامزد فرمود ، و بعضى از آنها را با خود همراه به خراسان بود ، و بعضى را همراه پسران به خوارزم فرستاد و بقيه از اكابر و اعيان و پسران را رخصت داد كه در سمرقند به حال خود باشند ، امّا به\r\n\r\n\r\n","description":"","footnote":"\r\n( 1 ) . عاشوراى 617 هجرى .\r\n( 2 ) . متن : غير از الب خان نام مردى كه از آن ميان .\r\n( 3 ) . نغوله : زلف خوبان .\r\n( 4 ) . متن : شمس خان .\r\n( 5 ) . متن : سه هزار مرد . - جامع التواريخ و تاريخ جهانگشاى جوينى .\r\n","page_name":" 3679 ","page_number":711},
  {"content":"\r\n\r\nرسم شكرانه مبلغ دويست هزار دينار از ايشان مطالبه نمود . و از براى تحصيل اين مبلغ ، امير عميد بزرگ را كه در سمرقند به « ثقة الملك » ملقّب بود « 1 » ، نامزد فرمود و شحنه در آن شهر قرار داد و در مقام استعداد رفتن خراسان شد .\r\n\r\nقصّهء فرستادن چنگيز خان جبه‌نويان و سوبداىنويان را بر عقب سلطان محمّد خوارزمشاه و فتح ايران\r\nارباب تواريخ چنين آورده‌اند كه چون در ماه ذيحجهء سال مذكور ( 607 رحلت ) پادشاه جهانگير چنگيز خان فتح بخارا نمود و ظاهر شهر سمرقند را محلّ نزول رايات نصرت آيات گردانيد ، به مسامع جلال او رسانيدند كه سلطان محمّد خوارزمشاه در باسالكاست و رعب و هراس بسيار بر وى استيلا يافته ، به حدّى كه پسرش ، جلال الدّين ، هرچند به او مىگويد كه اين لشكرها را كه در هر موضعى متفرّق ساخته مناسب آن است كه همه را يك جا جمع آورده روى به خصم آوريم ، مطلقا به سخن او التفات نمىنمايد .\r\nچنگيز خان چون اين خبر شنيد فى الحال جبه‌نويان را با يك تومان لشكر « 2 » به اسم قراول پيش فرستاد و سوبداى بهادر را با يك تومان لشكر ديگر به رسم كحيكه ( ؟ ) بر عقب روان كرد و توقوچار بهادر « 3 » را در عقب ايشان با يك تومان ديگر فرستاد و ايشان را در باب گرفتن سلطان محمّد خوارزمشاه بسيار مبالغه فرمود و گفت : « هرجا كه به وى رسيديد اگر با لشكر او برابر نتوانيد شد و شما را قوّت مقاومت ايشان نباشد ، همانجا توقّف نموده اعلام نماييد . و اگر ضعيف‌حال باشند ، او را به دست بياوريد و بازگرديد . و همانجا به قوّت خداى بزرگ او طاقت مقاومت شما نخواهد داشت . و اگر از شما عاجز آمده با معدودى چند پناه به كوهى بلند يا تنگناى غارى ، كه دست شما به آنجا نرسد ، برد يا پرى [ كردار 
  ] از چشم شما پنهان شود ، بايد كه چون باد جهنده به ميان ولايت او درآييد و هركس كه به ايلى پيش آيد [ 225 الف 
  ] او را امان دهيد و شحنه در آنجا بگذاريد . و هركس كه در مقام تمرّد و عصيان درآيد او را به ضرب شمشير آبدار هلاك كنيد . و بايد كه در مدّت سه سال تمام ايران‌زمين را مسخّر كرده از راه دشت قپچاق مراجعت نموده در ولايت مغولستان - كه يورت اصلى ماست - به ما ملحق شويد ؛ چه ، از روى قياس ظاهر آن است كه در اين مدّت كار ايران‌زمين ساخته شود . و اينك من به‌زودى تولوى خان را جهت استخلاص خراسان در عقب شما مىفرستم و جوچى و چغتاى و\r\n\r\n\r\n","description":"","footnote":"\r\n( 1 ) . عطاء الملك جوينى ، امير عميد بزرگ و « ثقة الملك » را دو نفر معرفى مىكند نه ثقة الملك لقب امير عميد بزرگ .\r\n- تاريخ جهانگشا ، ج 1 ، ص 96 .\r\n( 2 ) . ده تومان لشكر .\r\n( 3 ) . متن : بوقاجار بهادر ، روضة الصفا : توقچر ( تغاجار ) بهادر .\r\n","page_name":" 3680 ","page_number":712},
  {"content":"\r\n\r\nاوگتاى را روانهء خوارزم - كه معظّم‌ترين شهرهاى خوارزمشاه و تختگاه اوست - مىسازم . »\r\nالقصّه ، جبه‌نويان و سوبداى بهادر و توقوچار بهادر با سى هزار مرد خونخوار از سمرقند متوجّه اردوى خوارزمشاه شدند . و خوارزمشاه در كنار آب ترمذ بود . چون خبر فتح بخارا و سمرقند شنيد ، قطع‌نظر از ملك و سلطنت كرده روى به راه آورد . جمعى از خويشان مادرش ، تركان خاتون ، كه در اين سفر همراه بودند طمع در خزانه كرده مىخواستند كه سلطان را بكشند و خزاين را برداشته به طرفى بيرون روند . اتّفاقا يكى از تركان اين خبر به سلطان رسانيد .\r\nبنابراين ، خوارزمشاه شب خوابگاه خود را تغيير داده به جاى ديگر رفت . على الصباح ديدند كه خرگاه او را چون پرويزن به ضرب تير ساخته‌اند . و چون اين حالت را مشاهده نمود خوف و هراس او از آشنا زياده از بيگانه شد و از روى استعجال و سرعت تمام متوجّه نيشابور شد و هرجا كه مىرسيد مردم را به استحكام قلاع و حصون وصيّت مىفرمود ، و بدان‌سبب ترس مردم يكى در هزار مىشد .\r\nچون به نيشابور رسيد ، چند روز از براى دفع غصّهء روزگار غدّار به شراب و طرب مشغول شد . و جبه و سوبداى چون به بلخ رسيدند ، اعيان و اشراف شهر جمعى را با تزغو « 1 » و نزل « 2 » به استقبال فرستاده شحنه طلب داشتند و خود را از قتل و نهب خلاص كردند . چون به زاوه رسيدند علوفه خواستند . اهل زاوه دروازه‌هاى قلعه را بسته از علوفه دادن ابا و امتناع نمودند .\r\nچون مغولان را مجال توقّف نبود ، مقيّد ايشان نشده از آنجا درگذشتند . اهل زاوه چون ديدند كه مغولان پشت داده راه پيش گرفتند ، حماقت و روستايىگرى ايشان را بر آن داشت كه شروع در دشنام كرده طبل و دهل نواختند . مغولان چون دشنام شنيدند و آواز طبل و دهل به گوش ايشان رسيد ، در ساعت بازگشته شهر را محاصره نموده بعد از سه روز نردبان‌ها نهادند و بالا رفتند و زن و مردان شهر را قتل‌عام كردند و شهر را بسوختند و آنچه از اسباب و اموال قابل برداشتن بود حمل نموده روى به نيشابور نهادند .\r\nچون اين خبر به سمع خوارزمشاه رسيد از نيشابور به بهانهء شكار برآمده از راه اسفراين روى به عراق نهاد . در اثناى راه خبر رسيد كه لشكر مغول نزديك رسيده عزم عراق دارد . پس سلطان عزم عراق را بر طرف كرده متوجّه [ قلعهء 
  ] فرّزين « 3 » شد . و در همان ايّام حرم‌ها و فرزندان و مادر را به قلعهء قارون نزد تاج الدّين طغان فرستاد و با امراى عراق در باب تدارك خصم\r\n\r\n\r\n","description":"","footnote":"\r\n( 1 ) . تزغو : ذخيره و آزوقه . بلوشه آن را معرّب توسخوى مغولى ، و به معنى نزل آورده است . - لغتنامهء دهخدا .\r\n( 2 ) . نزل : طعام و غذايى كه پيش مهمان نهند .\r\n( 3 ) . متن : قزوين . بار تولد نيز اشتباها به جاى فرّزين ، قزوين نوشته است . - تركستان‌نامه ، ج 2 ، ص 778 ؛ فرّزين يكى از قلاع كرج - شهرى در سى فرسخى جنوب شرقى همدان نزديك سلطان‌آباد - است .\r\n","page_name":" 3681 ","page_number":713},
  {"content":"\r\n\r\nكنگاچ كرده رأى همه بر آن قرار يافت كه پناه با شيران كوه « 1 » دماوند برند . سلطان به ديدن آن كوه رفته بعد از بسيارى ملاحظهء مداخل و مخارج آن كوه را معيّن كرده فرمود كه « اين كوه پناه ما نتواند شد . » بعد از آن به استحضار ملك هزار سف‌لور « 2 » ، كه از اكابر ملوك قديم بود و مردى با رأى و تدبير ، كس فرستاد .\r\nملك نصرة الدّين هزار سف‌لور چون برسيد از گرد راه به بارگاه رفت و در هفت جا زمين ادب بوسه داد . سلطان او را به اعزاز و اكرام تمام پيش طلبيده ، در اين واقعه از وى مشورت طلبيد . ملك گفت كه « صلاح در آن است كه كوچ كنيم ، و ميانهء لور و فارس كوهى است به غايت منيع و حصين كه آن را تنگ‌تكو گويند ؛ ولايتى است پرنعمت و علف آن را پناه خود سازيم و از لور و فارس و شبانكاره صد هزار مرد پياده جمع كنيم . و چون مغول برسد دل‌قوى دربرابر ايشان رويم و كارزار مردانه كنيم . » سلطان محمّد خوارزمشاه به‌واسطهء قرب اتابك سعد و حيله و مكر او ، اين رأى را ناپسنديد و گفت كه « انديشهء ما چنان است كه هم در اين حدود باشيم تا از اطراف و اكناف ولايت لشكرها جمع شوند . »\r\nو هنوز در اين انديشه بودند كه خبر رسيد جبه در نيشابور [ كس پيش اعيان شهر 
  ] مثل مجير الملك كافى [ رخّى 
  ] و فريد الدّين و ضياء الملك زوزنى - كه از جمله وزرا و صدور خراسان بودند - فرستاده ، ايشان را به ايلى چنگيز خان دعوت كرد و علوفه طلب داشت . ايشان چند كس را با پيشكش لايق فرستاده ، قبول اطاعت و انقياد نمودند ، و جبه‌نويان ايشان را نصيحت بسيار كرد كه « زنهار ! هزار زنهار ! كه از مخالفت پادشاه جهانگير چنگيز خان بترسيد و هرگاه كه لشكر [ 225 ب 
  ] مغول به اين حدود برسد اعتماد بر استحكام حصار و كثرت لشكر بيشمار نكرده به استقبال ايشان بشتابيد . » بعد از آن يرليغ چنگيز خان را به خطّ ايغورى كه مضمون آن فرمان اين بود كه\r\nامرا و بزرگان و رعيتان بدانيد كه روى زمين از طلوع آفتاب تا غروب آن حق سبحانه تعالى كه خداى بزرگ است به من ارزانى داشته ، پس هركه با ما ايل شود و قدم در دايرهء اطاعت و انقياد نهاد ، بر سر زنان و فرزندان خود رحم كرده باشند و هركه دم از مخالفت و منازعت زده قدم از دايرهء اطاعت ما بيرون نهد ، با زن و فرزند و خويش و پيوند هلاك خواهد شد .\r\nبر اين جمله به اهل نيشابور فرمان داده روان شدند .\r\n\r\n\r\n","description":"","footnote":"\r\n( 1 ) . در جامع التواريخ نيز به اين صورت ضبط شده است . مراد « اشترانكوه » لرستان است .\r\n( 2 ) . متن : هزار سف‌پور . مراد ملك نصرة الدّين هزار اسب از اتابكان لرستان است .\r\n","page_name":" 3682 ","page_number":714},
  {"content":"\r\n\r\nو امير سوبداى راه جام پيش گرفت و همين طريقه سلوك مىكرد كه هركه ايل مىشد به جان و مال امان مىيافت و هركه راه تمرّد و عصيان پيش مىگرفت به باد قهر مستأصل و نابود مىشد . لهذا بعضى از دهات شرقى [ طوس 
  ] چون ايل شدند و به‌قدر طاعت خود خدمتكارى كردند به جان و مال امان يافتند و اهل طرسوس چون به عناد مخالفت پيش آمدند اكثر آن ولايت به قتل رسيدند و اموال ايشان به تاراج رفت . و از آنجا به رادكان رفت . سوبداى را صحرا و مرغزار آن ولايت بسيار خوش‌آمد و اهالى ايشان را آسيب نرسانيد و شحنه در ميانهء ايشان گذاشته خود به جانب خبوشان ( قوچان ) رفت . اهالى آنجا چون به مخالفت پيش آمدند ، اكثر ايشان را به قتل رسانيد و مواشى ايشان را به تاراج برد . همچنين در هرجا كه خورش و پوشش ضرورى به‌هم رسانيده بىتوقّف روان مىشدند و خبر سلطان خوارزمشاه مىگرفته به عقب او روان مىشدند .\r\nو جبه‌نويان از نيشابور راه جوين را پيش گرفته به مازندران رفت و كشش بسيار كرد ، خصوصا در استرآباد و آمل خلايق بىشمار به قتل رسانيد . و سوبداى چون به دامغان رسيد اهل دامغان پناه به گرد كوه برده ايلى قبول نكردند . سوبداى جمعى از اهل دامغان را به قتل رسانيده به سمنان رفت ، از آنجا بسيار مردم بكشت ، و از آنجا به خوار رى رفت و خلايق بسيار بيجان ساخت .\r\nو در اين وقت سلطان محمّد خوارزمشاه با ملك هزار سف‌لور در مشورت بود كه منهيان او رسيده خبر وصول لشكر مغول رسانيدند . به مجرّد اين خبر شنيدن هريكى از امراى سلطان به گوشه‌اى گريختند و ملك هزار سف‌لور راه لور پيش گرفت ، و سلطان محمّد با پسران متوجّه قلعهء قارون شد . در راه لشكر مغول رسيده كه جوق‌جوق مىگذشتند و سلطان را نمىشناختند ، متعرّض ايشان نمىشدند ، تا آنكه جوقه [ اى 
  ] رسيد و سلطان را شناخته دست به تبر كرده بارگير سلطان را چند زخم زدند . سلطان [ به تك و پوى 
  ] جان از آن غرقاب هلاك سلامت به ساحل نجات رسانيد .\r\nو چون به قلعهء قارون رسيد دور از آنجا مقام كرد و اسبى چند از امرا گرفته با راهبر متوجّه بغداد شد . « 1 » در اين وقت لشكر مغول به پاى قلعهء قارون رسيده به گمان آنكه سلطان در اندرون قلعه است جنگ سخت كردند . آخر چون معلوم شد كه سلطان از آن قلعه بيرون رفته ، مغولان ترك آن قلعه كرده بر عقب سلطان شتافتند . سلطان در اثناى راه ترك عزيمت بغداد كرده عنان\r\n\r\n\r\n","description":"","footnote":"\r\n( 1 ) . ولى به بغداد نرفت . براى اينكه جاسوسان چنگيز خان را گمراه كند ، وانمود كرد كه سوى بغداد مىرود ، ولى به گيلان رفت .\r\n","page_name":" 3683 ","page_number":715},
  {"content":"\r\n\r\nعزيمت به صوب قلعهء سرچاهان « 1 » تافت ، و از آنجا به راه گيلان رفت . صعلوك كه در آن‌وقت حاكم گيلان بود ، به استقبال او شتافت و سلطان را در توقّف به گيلان ترغيبات مىنمود و تقبّلات مىكرد . سلطان هفت روز در گيلان توقّف نموده ، روز هشتم عنان عزيمت به صوب اسپيدار « 2 » منعطف داشت .\r\nدر اين سفر با سلطان هيچ‌چيز نمانده بود ، و نهايت پريشانى داشت . از اسپيدار به جانب آمل روان شده به ناحيهء دابويى - كه از اعمال آمل است - رفت . از آنجا امراى مازندران به خدمت شتافتند . « 3 » فى الجمله هرجا كه روزى مقام كردى لشكر مغول بر سر وى رسيدى .\r\nبنابراين ، با اكابر و اعيان مازندران كه محلّ اعتماد بودند مشورت كرد . مصلحت چنين ديدند كه سلطان چند روزى به يكى از جزاير آبسكون « 4 » پناه گيرد . سلطان اين رأى را پسنديده به جزيره رفت و چند روزى در آنجا مقام ساخت . و چون خبر اقامت او در آن جزيره فاش شد ، احتياطا آن جزيره را گذاشته به جزيره‌اى ديگر رفت .\r\nمقارن اين حال فوجى از دليران كه جبه‌نويان ايشان را به عقب سلطان فرستاده بود ، به جزيرهء اوّل رسيدند . و چون سلطان را نيافتند ، مأيوس و نااميد بازگشته روى به قلعه‌اى كه حرم سلطان و خزاين او در آنجا بود نهاده ، به محاصرهء آن قلعه مشغول شدند و آن قلعه را فتح كرده تمام فرزندان و حرم‌هاى سلطان را با مادرش ، تركان خاتون ، به جانب سمرقند پيش چنگيز خان فرستادند . [ 226 الف 
  ] .\r\nو از جمله امور عجيبه آنكه حرم‌هاى سلطان محمّد خوارزمشاه به قلعهء لارجان از قلاع مازندران پناه برده بودند ، و سنتاى نام ، يكى از امراى مغول كه جبه‌نويان او را به عقب سلطان فرستاده بود ، چون از يافتن سلطان مأيوس شد وقت مراجعت به محاصرهء آن قلعه پرداخت . و يكى از آثار ادبار دولت آن بود كه در هيچ عهد كس نشان نمىداد آن قلعه را به ذخيرهء آب احتياج افتد ؛ چرا كه مردم آن ناحيه از بارندگى در زحمت مىباشند . اتّفاقا چون لشكر مغول به دور آن قلعه درآمدند ، باران مانند دولت خوارزمشاهيه روى به ادبار نهاد ، تا آنكه در مدّت ده پانزده روز آب در اندرون قلعه نماند ، و به اضطراب تمام تركان خاتون و ديگر حرم‌هاى او\r\n\r\n\r\n","description":"","footnote":"\r\n( 1 ) . متن : قلعهء سرخاهان . منطقه‌اى در پنج فرسخى سلطانيه و در دامنهء جبال طارم . تك : تاريخ جهانگشا ، ج 2 ، ص 115 .\r\n( 2 ) . متن : رستمدار . تصحيح براساس متن تاريخ جهانگشا .\r\n( 3 ) . امراى مازندران نيز مثل امراى گيلان كمر خدمت براى سلطان خوارزم بر ميان بستند ، الّا « ركن الدّين اسپهبد كبودجامه ( محلّى در جنوب مرداب استرآباد و محلّ اشرف كنونى ) چون خوارزمشاه در موقع تسخير مازندران ، عمو و پسر عمّ او را كشته و متصرّفات ايشان را گرفته بودند . » - اقبال ، تاريخ مغول ، ص 40 .\r\n( 4 ) . واقع در دهانهء گرگان و در سه روز فاصله از شهر قديم جرجان . امروز اثرى از آن نيست .\r\n","page_name":" 3684 ","page_number":716},
  {"content":"\r\n\r\nبا ناصر الدّين وزير « 1 » از قلعه فرود آمدند . فى الحال ابرى بيامد و چندان در آن قلعه بباريد كه زياده بر آن متصوّر نبود .\r\nتركان خاتون را با حرم‌هاى سلطان و پسران خرد [ سال 
  ] او و ناصر الدّين وزير در حدود طالقان بدخشان به خدمت چنگيز خان رسانيدند . چنگيز خان ، ناصر الدّين وزير را به سياست تمام بكشت و از فرزندان سلطان آنچه نرينه بود فرمود تا همه را بكشتند ؛ و هرچند كوچك‌سال باشد ، و باقى عورات را از دختران و خواهران و زنان او را با تركان خاتون در يك جايگاه داشت . چنگيز خان ايشان را حكم فرمود تا در روز كوچ به آواز بلند بر فوت سلطان و زوال ملك او نوحه مىكرده باشند . بعد از آن چون جلال الدّين سلطان را در كنار آب سند شكست داد و حرم‌هاى او را نيز به دست آورد ، آنها را نيز با تركان خاتون همراه ساخت . و احوال جلال الدّين و محاربات او عن‌قريب به تفصيل مذكور مىشود ، ان شاء اللّه تعالى .\r\nبعد از آن تركان خاتون را به قراقرم فرستاد ، و در آنجا چند سال در ناكامى به سربرد ، تا در شهور سنهء ثلثين و ستمائه [ - 630 
  ] هجرى درگذشت . « 2 » و از دختران سلطان محمّد دو دختر را به چغتاى دادند و چغتاى يك دختر را به سرّيّتى « 3 » خود مخصوص گردانيد و يكى به وزير خود قطب الدّين حبش عميد داد . و يك دختر به عميد حاجب دادند وقتى كه جرماغون « 4 » در عراق اغراق ، سلطان جلال الدّين خوارزمشاه را گرفت ، يك دختر دو سالهء او تركان نام به دست جرماغون افتاد . او آن دختر را به خدمت قاآن رسانيد . آن دختر در حرم قاآن تربيت يافت تا آنكه پادشاهزاده هلاكو خان متوجّه عراق شد . منكوقاآن آن دختر را به خدمت هلاكو خان فرستاد و گفت « به كسى دهيد كه لايق دانيد . » چون صاحب موصل ، بدر الدّين ، خدمات لايق كرده بود ، هلاكو خان دختر را به پسر او ، ملك صالح ، داد .\r\nو از جمله وقايع قصّهء فرستادن پادشاه جهانگير چنگيز خان پسران خود جوچى و چغتاى و\r\n\r\n\r\n","description":"","footnote":"\r\n( 1 ) . وى نظام الملك ناصر الدّين محمّد بن صالح ، يكى از غلامان و غلام‌زادگان تركان خاتون بود كه خوارزمشاه بعد از عزل وزير خود نظام الملك محمّد بن بهاء الدّين مسعود هروى به اصرار تركان خاتون به وزارت اختيار كرده بود . - منبع پيشين ، ص 47 .\r\n( 2 ) . چنگيز خان موقعى كه در ماوراء النهر بود دانشمند حاجب را به سفارت نزد تركان خاتون فرستاده و پيغام داده بود كه او تنها با خوارزمشاه جنگ دارد و به‌هيچ‌وجه در خيال تعرّض به ممالكى كه تحت ادارهء تركان خاتون است نيست ، و از او خواست كه يكى از معتمدين خود را پيش چنگيز خان بفرستد تا خان مغول فرمان حكومت خوارزم و خراسان و مضافات آن دو مملكت را تسليم ملكه نمايد ، ولى تركان خاتون كه به چنگيز اعتماد نداشت ، پيشنهاد وى را رد كرد .\r\n( 3 ) . سرّيّت : كنيزكى براى جمع و تمتّع باشد ، و اين معرّب است به لفظ « سر » كه به معنى جماع است . - غياث اللغات .\r\n( 4 ) . متن : كه جرماغون [ جاى خالى 
  ] چنانچه عن‌قريب تفاصيل آن مذكور خواهد شد ان شاء اللّه تع ؛ حذف و تصحيح بر اساس متن تاريخ جهانگشا ، ج 2 ، ص 200 - 201 .\r\n","page_name":" 3685 ","page_number":717},
  {"content":"\r\n\r\nاوگتاى به جانب خوارزم است . مفصّل اين مجمل آنكه در پاييز اين سال شاهزاده‌ها با لشكر بيكران ، بفرمودهء چنگيز خان عنان عزيمت به صوب خوارزم - كه پايتخت سلطان محمّد خوارزمشاه بود - منعطف داشتند . از قبل خوارزمشاه از امراى معتبر او يكى امير خمار [ تگين 
  ] كه خويش تركان خاتون بود و ديگر اوغول حاجب « 1 » و اربوقا پهلوان « 2 » و سپهسالار على دروغينى « 3 » با لشكرى بسيار در خوارزم مىبودند . و چون سپاه چنگيز خان به آنجا رسيد ، امراى خوارزم به‌واسطهء آنكه هيچ‌يك از فرزندان سلطان در آنجا نبودند ، امير خمار را به‌واسطهء خويشى تركان خاتون ، به سلطنت خود برداشته اوامر و نواهى او را مطيع و منقاد شدند . و سبب خالى شدن دار السّلطنه از فرزندان سلطان محمّد خوارزمشاه عن‌قريب در احوال سلطان جلال الدّين مذكور خواهد شد ، ان شاء اللّه تعالى .\r\nو قبل از آنكه جوچى و چغتاى و اوگتاى به دور شهر خوارزم درآيند ، روزى سوارى چند از مغولان خود را نزديك به دروازهء خوارزم رسانيده ، چهارپاى چند را رانده روان شدند .\r\nبعضى كوته‌نظران خوارزم به خيال آنكه لشكر همان معدودى چنداند ، درپى ايشان تاختند .\r\nمغولان از ايشان مانند [ صيد از صيّاد 
  ] « 4 » مىگريزد و بازمىگردد ، مىگريختند . تا آنكه به باغ خرّم - كه به يك فرسخى شهر است - رسيدند . سواران كار [ زار 
  ] از كمينگاه بيرون آمده آن جماعت شهريان را مانند مركز فروگرفتند و خلقى بسيار از خوارزميان را بيجان ساختند و در عقب گريختگان خود را به اندرون دروازهء قابيلان در شهر انداختند تا به موضعى كه آن را تنوره « 5 » گويند برفتند . و چون آفتاب ميل غروب كرد سپاه مغول حزم را مرعى داشته بازگرديدند و روز ديگر روى به شهر [ 226 ب 
  ] نهادند . از امراى خوارزمشاه فريدون غورى با پانصد سوار آن روز تا آخر روز جنگ‌هاى نيكو كردند .\r\nروز ديگر شهزادگان با لشكرى جرّار رسيده در دور شهر فرود آمدند . و به‌واسطهء اختلافى كه ميانهء هرسه برادر به‌هم رسيده بود « 6 » مدّت هفت ماه در دور خوارزم نشسته بودند و هيچ كار از پيش نمىرفت ، بلكه روزبه‌روز مغولان كشته مىشدند و خوارزميان خيره و دليرتر مىشدند ، لهذا در يك روز سه هزار مغول را كه مىخواستند به شهر درآيند ، خوارزميان آنها را در ميان گرفته هلاك گردانيدند . و چون روزبه‌روز اختلاف ميانهء برادران\r\n\r\n\r\n","description":"","footnote":"\r\n( 1 ) . متن : مغول حاجب .\r\n( 2 ) . متن : بوقا پهلوان .\r\n( 3 ) . متن : على مرغشى . اقبال مىنويسد « به علّت دروغ‌هاى بزرگى كه مىگفت او را اين لقب داده بودند . - تاريخ مغول ، پانوشت ص 43 .\r\n( 4 ) . افزودگى از جامع التواريخ است .\r\n( 5 ) . متن : ستوره . تك : تاريخ جهانگشا ، ج 1 ، ص 99 .\r\n( 6 ) . يكى از علل اختلاف بين پسران چنگيز درخصوص حصر و فتح خوارزم ، علاوه بر پايدارى مردم دلير شهر ، آن بود كه جوچى ، پسر چنگيز ، چندان ميلى به خرابى شهر نداشت . چون قرار بود شهر مزبور جزء قلمرو او قرار گيرد .\r\n","page_name":" 3686 ","page_number":718},
  {"content":"\r\n\r\nزياده مىشد و مهمّ فتح خوارزم صورت نمىگرفت ، ايلچى [ ى 
  ] نزد چنگيز خان - كه در آن روزها بعد از فتح نخشب و ترمذ و بلخ به حدود طالقان آمده آن را محاصره داشت - فرستادند و حقيقت حال را معروض نمودند .\r\nچون بر چنگيز خان ظاهر شد كه سبب اين‌همه توقّف و فتح ناشدن خوارزم مخالفت برادران با يكديگر است ، بسيار آزرده‌خاطر گشت و اوگتاى ، پسر كوچك ، را مقدّم سپاه گردانيد و فرمود كه همه مطيع فرمان او باشند و از فرمودهء او تجاوز ندارند ؛ چرا كه او در ميان فرزندان چنگيز خان به كمال عقل و كياست امتياز تمام داشت . و چون اين حكم چنگيز خان رسيد ، اوگتاى مهمّ را از پيش خود گرفته ، با برادران و سپاهيان آن‌چنان سلوك از روى هموارى و ملاطفت نمود كه همه ترك نفاق و اختلاف كرده در مقام فرمانبردارى شدند و در عرض هفت روز خوارزم را فتح كردند .\r\nو در تاريخ حافظ ابرو مسطور است كه چون پسران چنگيز خان آوازهء شيخ الاسلام شيخ نجم الدّين كبرى « 1 » را شنيده بودند ، قبل از آنكه شهر را فتح كنند كس پيش آن بزرگوار فرستاده پيغام دادند كه « ما عزم گرفتن خوارزم داريم و يقين است كه تمامى اهل خوارزم كشته خواهند شد . تو مردى بزرگى ، از ميان آن قوم بيرون آى و به ما بپيوند كه ما نمىخواهيم در ميان عوام آسيبى به تو رسد . » شيخ در جواب فرمود كه « مدّت هفتاد سال در امن و فراغت ميان اين قوم بوده‌ام . امروز ايشان را در زحمت و بلا گذاشتن و خود سلامت گزيدن از مروّت دور است . » و از مقدّمهء ظفرنامه و جامع التواريخ « 2 » ظاهر مىشود كه اين پيغام را چنگيز خان به شيخ داده بود و آن جواب شنيده « 3 » . على اىّ حال ، شيخ در آن ميان به قتل رسيد .\r\nو در اكثر تواريخ معتبره مسطور است كه چون خوارزم فتح شد ، مردم آن شهر را از مرد و زن به صحرا راندند و از ارباب حرف و صناعت ، صد هزار مرد را جدا كرده به بلاد شرقى و ديار مغولستان فرستاده ، چنان كه گويند در حدود مغولستان چندين مواضع است كه از اهالى خوارزم معمور شده‌اند . و در آنجا به فراغت‌بال [ روزگار 
  ] مىگذرانيدند . و زنان جوان و كودكان را به اسيرى گرفتند و باقى خلايق را بر لشكر مغول قسمت كردند و حكم فرمودند كه\r\n\r\n\r\n","description":"","footnote":"\r\n( 1 ) . نام شيخ ، احمد بن عمر الخيوقى است . چون در وقت تحصيل با هر طالب علمى كه بحث مىكرد . بر وى غالب مىآمد او را « طامه كبرى » لقب دادند ، بعد از آن از كثرت استعمال « طامه » را انداخته « كبرى » گفتند . او را شيخ ولىتراش نيز گويند ، چون نظرش بر هركه افتادى به مرتبهء ولايت رسيدى . - خواندمير ، حبيب السير ، ج 3 ، ص 35 .\r\n( 2 ) . چاپ محمّد روشن ، ج 1 ، ص 516 .\r\n( 3 ) . و صاحب روضة الصفا مىنويسد كه به وى گفتند با ده نفر . . . با صد نفر و . . . هزار نفر از نزديكان خود بيرون آيد و جان خود و همراهان را حفظ كند . ليكن نپذيرفت ، و سرانجام خود با اصحاب و احباب به شهادت رسيد . - چاپ زرياب خويى ، ص 851 .\r\n","page_name":" 3687 ","page_number":719},
  {"content":"\r\n\r\nهريكى حصّهء خود را به قتل رساند . گويند در قسمت هريكى از مغولان بيست و چهار نفر خوارزمى رسيده بود و عدد سپاه مغول در آن‌وقت زياده از صد هزار بود . « 1 »\r\nو بعد از فتح خوارزم و خرابى آن ، جوچى با الوس [ خود 
  ] به جانب قراقرم رفت و چغتاى و اوگتاى به راه هزار سف بازگشتند و آن را به يك دو روز مانند خوارزم خراب ساخته تمام مردم آنجا را به ضرب شمشير آبدار هلاك گردانيدند ، و شمار كشتگان آنجا را اهل تاريخ به واسطهء آنكه بيرون از حدّ شماره است و عقلا از شنيدن آن تنفّر نموده حمل بر گزاف مىكردند ، ننوشته‌اند . « 2 »\r\nو از جمله وقايع آنكه پادشاه جهانگير چنگيز خان از سمرقند كوچ كرده به نخشب آمد و از آنجا از راهى كه تيمور قهلقه « 3 » گويند ، متوجّه ترمذ شد . و از تيمور قهلقه ، تولوى خان را همراه ايلچيان كه از خوارزم آمده بودند - چنانچه قبل از اين مذكور شد - به جانب خراسان « 4 » فرستاد و ايشان را به ايلى و خراب ساختن حصار قلعه خواند . اهالى قلعهء ترمذ بنابر حصانت و استحكام كه يك باروى آن را از ميان جيحون برآورده بودند ، اعتماد نموده قدم از دايرهء اطاعت بيرون نهادند و شروع در جنگ كردند ، تا آنكه در روز پانزدهم شهر را جبرا و قهرا فتح نموده ، فرمود كه تمامى مردم را بكشند . پيرزنى گفت : « مرا مكشيد ، كه شما را مرواريدى بزرگ مىدهم . » او را گذاشته ، از وى مرواريد طلب داشتند . آن عورت گفت : « مرواريد را فرو برده‌ام . » فى الحال شكمش را دريده ، مرواريد را بيرون آوردند . و از اين جهت خلايق بيشمار را شكم‌ها دريدند . « 5 »\r\nو در اوايل سال ششصد و نهم از رحلت خير البشر « 6 » ، عنان عزيمت به صوب بلخ منعطف داشته ، بعد از سى و هفت روز ، كه هرروز با مردم [ 227 الف 
  ] بلخ جنگ كرد ، شهر بلخ را نيز قهرا و جبرا فتح نمود « 7 » و حكم فرمود كه زن و مرد ، بزرگ و كوچك آن شهر را به قتل رسانند ؛ چرا كه در باميان پسرزادهء چنگيز خان از پسران چغتاى ، كه چنگيز خان او را از جميع فرزندان دوست‌تر مىداشت ، به قتل رسيده بود . بنابر انتقام آن ، اهالى بلخ را قتل‌عام كردند .\r\nو از جملهء وقايع اين سال است احوال سلطان جلال الدّين خوارزمشاه بعد از فوت پدرش در جزيرهء آبسكون مازندران . و مفصّل اين مجمل آنكه چون خبر گرفتارى حرم‌هاى سلطان\r\n\r\n\r\n","description":"","footnote":"\r\n( 1 ) . جامع التواريخ : عدد لشكريان مغول از پنجاه هزار افزون بودى .\r\n( 2 ) . جهانگشاى جوينى ، ج 1 ، ص 101 .\r\n( 3 ) . متن : تيمور قلعه .\r\n( 4 ) . متن : خوارزم .\r\n( 5 ) . حبيب السير ، ج 3 ، ص 23 ؛ جامع التواريخ ، پيشين ، ص 518 .\r\n( 6 ) . ق : عليه و آله التحية من الملك الاكبر .\r\n( 7 ) . گويند در اين زمان ، در مجموع شهر و روستاهاى بلخ ، در هزار و دويست جا اقامهء نمازجمعه مىشد و در شهر و نواحى آن هزار و دويست حمّام وجود داشت و قريب پنجاه هزار تن از سادات و مشايخ و موالى در بلخ بودند . - روضة الصفا ، ص 852 .\r\n","page_name":" 3688 ","page_number":720},
  {"content":"\r\n\r\nمحمّد خوارزمشاه و مادرش تركان خاتون و پسران و دختران كه در قلاع مازندران بودند به گوش خوارزمشاه رسيد ، از غصّهء روزگار و شعبدهء فلك كج‌رفتار جان به حقّ تسليم نمود . « 1 » و سلطان جلال الدّين كه هميشه ملازم ركاب پدر بود بعد از دفن پدر مىخواست كه مانند پدر در زبان خلايق مطعون نباشد كمر جدّ و اجتهاد در ميان بسته چندگاه كوشش‌هاى مردانه نمود و صيت مردى و مردانگى آن‌چنان پراكنده ساخت كه دوست و دشمن بر او آفرين گفتند .\r\nو كيفيّت احوال او را در تواريخ معتبره چنين آورده‌اند كه بعد از آنكه سلطان محمّد خوارزمشاه نماند ، پسرش سلطان جلال الدّين - كه فخر آبا بود - از آن جزيره بيرون آمده به قشلاق رسيد و اسبى چند از آن حدود به ايلاغ گرفته مبشّران را به خوارزم فرستاد . در آن وقت در خوارزم از برادران او اوزلاق سلطان ، كه ولىعهد سلطان محمّد خوارزمشاه بود « 2 » ، با برادر ديگر ، كه او را آق‌سلطان گفتندى ، با جمعى از امرا و اعيان دولت مثل پوچى پهلوان ، خال اوزلاق سلطان ، كه هنوز كودك بود ، مقرّر فرموده بود .\r\nدر وقت وصول خبر سلطان جلال الدّين ، امرا و اعيان دولت كه به‌واسطهء كودكى و ضعف اوزلاق سلطان هريكى به سر خود حاكم بودند ، ميانهء يكديگر مختلف شده جمعى كه سرد و گرم روزگار ديده و تلخ و شيرين ايّام چشيده بودند ، از وصول سلطان جلال الدّين كه جوانى مستعدّ كار بود ، خوشحال و خرّم گشته ، اميدوار گشتند كه به يمن توجّه او ادبار دولت خوارزميّه روى به اقبال نهد . و جمعى ديگر كه از حليهء عقل و كياست عارى بودند بر مركب جهل و حماقت سوار شده از حكومت جلال الدّين متنفّر شده با يكديگر گفتند كه « اگر جلال الدّين پادشاه باشد ما را اعتبارى و وقعى نخواهد بود . بايد كه بنا به فرمودهء خوارزمشاه اوزلاق سلطان نايب مناب او باشد . »\r\nالقصّه ، آن جماعت « 3 » احمق ، كار به آنجا رسانيدند كه جمعى كثير با يكديگر اتفاق نموده\r\n\r\n\r\n","description":"","footnote":"\r\n( 1 ) . مرگ خوارزمشاه در جزيرهء آبسكون در شوّال 617 به علت فشارهاى روحى و ابتلا به بيمارى ذات الجنب اتّفاق افتاد . روزى كه « در جزيره اجل او رسيد ، شمس الدّين محمود بن يلاغ چاوش و مهتر مهتران مقرّب الدّين رئيس فراشان او را شستند ، و چون چيزى براى جامهء مرگ او در دسترس نبود ، شمس الدّين محمود مزبور پيراهن خود را به اين مصرف رساند . . . » - نسوى ، سيرة جلال الدّين ، ص 47 به نقل از اقبال ، تاريخ مغول ، 41 .\r\n( 2 ) . انتصاب اوزلاق سلطان به ولايت‌عهدى سلطان محمّد مثل انتصاب نظام الملك محمّد صالح به وزارت ، بر خلاف ميل سلطان محمّد و بنابه اصرار تركان خاتون صورت گرفته بود . مادر اوزلاق از قبيلهء تركان خاتون بود . سلطان محمّد ولىعهد را به لقب « ابو المظفّر قطب الدّين » ملقّب گردانيده بود . بنابه روايت نسوى ، سلطان محمّد اندكى پيش از مرگش وصيّتش را به سود جلال الدّين تغيير داد .\r\n( 3 ) . مراد از جماعت « جمعى از اورانيان ، از خويشان تركان خاتون » بودند كه مستعد ترور سلطان جلال الدّين بودند . - روضة الصفا . ابن خلدون نام اين طايفه را « بياوياتى » ضبط كرده است . - العبر ، ج 5 . ص 200 ؛ كه قابل مقايسه است با نام قوم باياؤت .\r\n","page_name":" 3689 ","page_number":721},
  {"content":"\r\n\r\nقرار به آن دادند كه « سلطان جلال الدّين را از ميان برداريم . » اتّفاقا يكى از آن جماعت خود را به سلطان جلال الدّين رسانيده او را بر ارادهء آن جماعت مطّلع گردانيد . سلطان جلال الدّين چون اين خبر شنيد ، در ساعت چون مردان مرد از خوارزم برآمده از راه نسا عازم شادياخ شد . چون به استوا « 1 » ( قوچان ) رسيد به فوجى از لشكر تاتار دچار شد . باوجود آنكه جمعى بسيار اندك همراه داشت ، با آن جماعت جنگ‌هاى مردانه كرد و حمله‌هاى متواتر و متعاقب بر آنها آورد كه اگر در آن حالت پورزال بودى ، جز راه گريز نسپردى . القصّه تا غروب آفتاب با آن جماعت كارزار كرده ، و چون روزگار چادرى تيره بپوشيد هردو طايفه دست از جنگ بازداشتند و به جاى خود قرار گرفتند . و سلطان جلال الدّين شباشب از آنجا بر مركب توكّل نشسته ، راه غزنين را كه پدرش نامزد او كرده بود ، پيش گرفت . « 2 »\r\nامّا احوال برادرانش اوزلاق سلطان و آق‌سلطان به آنجا انجاميد كه چون سلطان جلال الدّين به‌واسطهء مخالفت و عناد ايشان از خوارزم بيرون آمد ، آوازهء توجّه جوچى و چغتاى و اوگتاى با سپاه دست راست چنگيز خان به جانب خوارزم رسيد ، آن پادشاه‌زاده‌هاى ناآزمودهء روزگار به مجرّد شنيدن آوازه ، بىسامان گشته ، به طلب برادر كلانتر روى به راه نهادند . اتّفاقا روز ديگر در همان موضع به آن جماعت تاتار - كه با سلطان جلال الدّين جنگ كرده بودند - رسيده ، در دست ايشان به قتل رسيدند . اين بود سبب خالى بودن خوارزم از فرزندان خوارزمشاه كه قبل از اين وعدهء بيان قلمى گشته بود .\r\nالقصّه سلطان جلال الدّين به هرنوع كه بود خود را به غزنين رسانيد . در اين راه اكثر سپاه تاتار درپى او مىبودند ، و سلطان جلال الدّين با آن اسبان مانده يك منزل چهل فرسنگ رفته بود ؛ چه ، چون سلطان محمّد خوارزمشاه فوت شد جبه‌نويان و سوبداىنويان عرضه داشت به بارگاه چنگيز خان نوشته بودند كه « سلطان محمّد خوارزمشاه نمانده و پسرش جلال الدّين [ 227 ب 
  ] به جانب غزنى توجّه نمود . اكنون مهمّات او از ما دور است ، و ما به فرمودهء پادشاه جهانگير چنگيز خان عزيمت به صوب تسخير آذربايجان و شيروان و ارّان منعطف داشتيم .\r\nان شاء اللّه تعالى عن‌قريب به قوّت خداى بزرگ و به يمن همّت حضرت پادشاه ، فتح آن ولايات كرده از راه دشت قپچاق به بندگى خان مشرّف مىشويم . » و چون اين خبر به چنگيز خان رسيد ، افواج سپاه به طلب سلطان جلال الدّين پراكنده نمود و هر اميرى را به جانبى فرستاد .\r\nو چون سلطان جلال الدّين به غزنى رسيد ، ملك امين با پنجاه سوار به استقبال او شتافت و تمام لشكر و رعيت به قدوم مسرّت‌لزوم او خوشحال و خرّم گشتند . و سلطان دختر ملك امين\r\n\r\n\r\n","description":"","footnote":"\r\n( 1 ) . متن : استو .\r\n( 2 ) . پانزدهم ذو الحجّة 617 .\r\n","page_name":" 3690 ","page_number":722},
  {"content":"\r\n\r\nرا در سلك ازدواج خود درآورده ، در آن زمستان در غزنى بگذرانيد و از اطراف و جوانب مردم به ملازمت او شتافتند . و سيف الدّين اغراق [ ملك 
  ] با چهل هزار سوار جرّار به خدمت او شتافته در سلك امراى كبار انتظام يافت . همچنين از امراى غور جمعى كثير به او پيوستند و كار او انتظام گرفت و لشكر او از صد هزار مرد دلير شد . بنابراين ، در اوّل بهار از غزنى بيرون آمده به عزيمت پروان « 1 » روان شد ، كه در اين اثنا خبر رسيد كه « اينك تكاجك و ملقور « 2 » به محاصرهء قلعهء واليان مشغول‌اند و نزديك به آن رسيده كه آن قلعه را فتح نمايند . » سلطان احمال و اثقال را در پروان گذاشته ، با چند هزار سوار جرّار خونخوار بر سر تكاجك و ملقور روان شد ، و زياده از هزار تاتار از قراول ايشان به قتل رسانيد .\r\nو چون سپاه سلطان جلال الدّين در عدد زياده از سپاه مغول بودند تكاجك و ملقور طاقت مقاومت نياورده فى الحال از آب گذشته ، پل [ را 
  ] خراب كرده ، در آن طرف فرود آمدند . و رودخانهء ميانهء ايشان حايل شد . روز ديگر مغولان كوچ كرده رفتند و سلطان احمال و اثقال ايشان را تاراج كرد و به جانب پروان مراجعت نمود . و چون اين خبر به چنگيز خان رسيد و انتظام احوال جلال الدّين معلوم او شد ، در ساعت قوتوقونويانّ « 3 » را با سى هزار مرد به دفع سلطان جلال الدّين نامزد فرمود . روز هشتم از رسيدن سلطان به پروان چاشتگاهى بود كه لشكر مغول رسيدند . سلطان فى الحال برنشست و مقدار يك فرسنگ پيش رفت و صفوف جنگ آراسته ، ميمنه را به امين الدّين ملك سپرده ، ميسره را به سيف الدّين ملك اغراق ، و خود در قلب قرار گرفت و فرمود تا جميع لشكريان او از اسبان فرود آيند و تن به مرگ داده در جنگ كفّار كوشند .\r\nالقصّه آن روز تا آخر روز آن‌چنان جنگ كردند كه فوقى بر آن متصوّر نبود . امّا باوجود آن هيچ‌يك پشت بر خصم نكردند و چون شب درآمد هريكى به جاى خود قرار گرفتند .\r\nمغولان آن شب حيله كردند كه هريكى بر اسب جنيبت « 4 » خود مانند خود آدمى ساخته سوار كرده در عقب صف خود آن‌چنان سوار كرده كه هركس خيال مىكرد كه آن صف ديگر است . بنابراين روز ديگر على الصباح چون باز صفوف قتال آراسته شد ، سپاه سلطان جلال الدّين را چون نظر بر آن تماثل‌ها افتاد به خيال آنكه آن لشكرى ديگر است كه به مدد\r\n\r\n\r\n","description":"","footnote":"\r\n( 1 ) . پروان : منطقه‌اى در ملتقاى رودخانهء غوربند و پنج‌شير ، قريب به سرچشمهء رودخانهء لوگر ، و از آبادىهاى بين غزنه و باميان نزديك به غزنين است .\r\n( 2 ) . متن : تكچك و بلفور . اين دو شخص در منابع غربى ( از جمله تاريخ كيمبريج ، ج 5 ، ص 302 ) به‌صورت تكچك و ملغور آمده‌اند .\r\n( 3 ) . متن : منكقونويان ؛ روضة الصفا : شيكى قوتوقو ؛ جامع التواريخ : شيگى قوتوقو . وى داماد چنگيز خان بود .\r\n( 4 ) . جنيبت : اسب يدك .\r\n","page_name":" 3691 ","page_number":723},
  {"content":"\r\n\r\nايشان از عقب مىرسد ، بسيار هراس بر ايشان غالب شد ، چنانچه مىخواستند كه راه گريز پيش گيرند و به كوه‌ها روند . سلطان جلال الدّين ايشان را منع كرد و نگذاشت كه كسى اين حركت قبيح تواند كرد . و آن روز تيراندازان ملك سيف الدّين به ضرب تير ، مغولان را دوانيده تا به منزل خود رسانيدند و در عقب آن سلطان جلال الدّين با جميع لشكر خود بر ايشان حمله آورد و اكثر سپاه مغول را به قتل رسانيد و قوتوقونويان با اميرى ديگر كه [ او 
  ] نيز مقدّم لشكر بود ، با معدودى چند گريخته نزد چنگيز خان رفتند « 1 » . و سپاه سلطان جلال الدّين را غنايم بيشمار به دست آمد .\r\nو در اين اثنا ميانهء امين الدّين ملك و ملك سيف الدّين اشرف به سبب اسبى كه از غنايم تاتار گرفته بودند نزاع به جايى رسيد كه امين الدّين ملك تازيانه بر سر سيف الدّين زد « 2 » . و چون سلطان جلال الدّين آن را بازخواستى نفرمود ، ملك سيف الدّين رنجيده ، و چون شب درآمد از ميانهء سپاه سلطان جلال الدّين كوچ كرده به جانب كرمان رفت ، و از رفتن او شكست تمام به حال سلطان جلال الدّين راه يافت و ناچار وى به غزنى رفت ؛ به قرار آنكه از آب سند گذشته به جانب هندوستان رود . در اين وقت چنگيز خان از مهمّات طالقان ( بلخ ) فراغ حاصل نموده مانند برق لامع با لشكرى زياده از ريگ بيابان روى به غزنى نهاد . و چون آوازهء حركت چنگيز خان به جانب غزنى به سمع جلال الدّين رسيد ، عزيمت عبور از آب سند نموده - كه الحال به نيلآب اشتهار دارد - و كسان [ 228 الف 
  ] فرستاد تا كشتىها را مهيا سازند . مقارن اين حال اور خان كه در يزك سلطان بود با يزك چنگيز خان جنگ كرده و شكست يافته پيش سلطان آمد .\r\nو چون چنگيز خان بر عزيمت سلطان جلال الدّين اطّلاع يافت جمعى كثير از امراى خود با لشكرى بيكران بر سر راه او فرستاد و مبالغهء بسيار نمود كه « زنهار ! و هزار زنهار ! كه نگذاريد كه وى از آب بگذرد . » بنابراين ، چون سلطان نزديك به نيلآب رسيد از اطراف و جوانب افواج مغول او را مانند مركز فروگرفتند « 3 » . و چون سلطان نيك ملاحظه كرد از يك طرف آب سند بود و از طرف ديگر لشكر تاتار چون آتشى پرشرار . باوجود اين حالت سلطان داد مردى و مردانگى داده شروع در جنگ كرد . امّا در اثناى روزگار امين الملك كه ميمنه به او سپرده بود ، طاقت نياورده روى به گريز نهاده به جانب نيشابور رفت ، و در آن‌وقت اكثر سپاه ميمنه به\r\n\r\n\r\n","description":"","footnote":"\r\n( 1 ) . در جامع التواريخ آمده كه چون چنگيز خان خبر شكست را شنيد « هرچند به غايت رنجيد ، ليكن اظهار نكرد و فرمود كه قوتوقو را معتاد بود كه همواره مظفّر و غالب باشد ، و هرگز سختى روزگار نچشيده » - چاپ محمّد روشن ، ج 1 ، ص 524 . يكى از اوّلين نتايج اين پيروزى آن شد كه مغولان كه قلعهء ولخ طخارستان را در محاصره داشتند رها كرده گريختند . - اقبال ، ص 61 .\r\n( 2 ) . بنابه قول ابن خلدون « برادرى از آن سيف الدّين اغراق كشته شد » - العبر ، ج 4 ، ص 205 .\r\n( 3 ) . بويل احتمال مىدهد كه آخرين نبرد چنگيز خان و سلطان جلال الدّين در كنار سند در محلّى به نام دينكوت ، نزديك كالاباغ كنونى صورت گرفته است . - تاريخ كيمبريج ، ج 5 ، ص 303 ) .\r\n","page_name":" 3692 ","page_number":724},
  {"content":"\r\n\r\nقتل رسيد ، و امين الملك نيز در حوالى نيشابور به دست مغول افتاد و همانجا به قتل رسيد . و دست چپ را نيز برداشتند . باقى سلطان جلال الدّين با هفتصد مرد در قلب سپاه از بامداد تا نيمروز كارزار نمود و خلقى بسيار از سپاه چنگيز خان به قتل رسانيده آخر الأمر چون ديد كه ساعت فساعت سپاه مغول زياده مىشود و كار بر وى تنگ آمده ، متحيّر بماند .\r\nدر اين اثنا خال‌زادهء سلطان ، افاس ملك « 1 » عنان تكاور او را گرفته از معركه بيرون برد و سلطان نزد فرزندان خود آمده ، وداع نمود « 2 » ، و بر اسب تازه‌زور سوار شده باز بر صف مغولان حمله آورد و ايشان را پاره‌اى بازپس نشانيد . بعد از آن عنان برتافت و جوشن از پس پشت بازانداخت و اسب تازىنژاد را به تازيانه‌اى اشاره كرد كه از كنار آب سند - كه ارتفاعش از آن موضع زياده از ده گز بود - خود را به آب انداخت و بر مثال شير غيور از آب سند عبور نموده خود را به ساحل نجات رسانيد . در اين وقت چنگيز خان رسيد ، و چون اين حالت را مشاهده كرد روى به پسران خود آورد و گفت : « از پدر مثل اين پسر كمتر به‌وجود مىآيد ! » و در اين وقت جمعى از مغولان مىخواستند كه خود را در آب سند انداخته او را تعاقب نمايند ، چنگيز خان مانع آمده نگذاشت كه كسى از مغولان او به آب سند درآيد ، امّا جماعتى از سپاهيان سلطان جلال الدّين كه خود را در عقب او انداخته بودند مغولان اكثر ايشان را به ضرب تير هلاك گردانيده ؛ چنانچه آب سند حكم خون روان پيدا كرد و سه نفر به سلامت خود را به سلطان جلال الدّين رسانيدند . و چنگيز خان در آن‌وقت فرمود كه « كسى از اين نوع غرقاب بعد از اين‌همه تردّدات كه نجات يابد كارهاى بزرگ و فتنه‌هاى بيشمار از وى تولّد كند . مرد عاقل را از وى غافل نبايد بود . » « 3 »\r\nو بر ارباب الباب مستور نماند كه چون سلطان جلال الدّين بعد از آنكه از آب سند به آن مردانگى گذشت ، خود را از دست مغولان خلاص كرده مدتى در هندوستان تردّد نمود و كارهاى نمايان كرد . تا آنكه باز سپاه و خزانه به‌هم رسانيده به جانب عراق رفت . امّا چون مدّت بودن او در هندوستان در تواريخى كه در حين تأليف در نظر بود سال‌به‌سال مفصّلا\r\n\r\n\r\n","description":"","footnote":"\r\n( 1 ) . روضة الصفا : اوجاش ملك .\r\n( 2 ) . به تصريح ابن خلدون « جلال الدّين همهء زن و فرزند و حرم خود را بكشت تا به دست دشمن اسير نشوند . » - العبر ، ج 4 ، ص 206 . اقبال مىنويسد كه محارم سلطان خودشان از وى خواستند كه آنها را با خود نابود كند . - تاريخ مغول . ص 63 .\r\n( 3 ) . عبّاس زرياب‌خويى ، كلام چنگيز خان را از زبان ميرخواند اين‌گونه مذهّب و فاخر بيان مىكند : « از پدر بايد چنين پسرى بيايد و از او كه از آتش و آب گذشت كارهاى بسيار و فتنه‌هاى بىشمار بزايد و عاقل نبايد از كار او غافل شود . » - روضة الصفا ، قسم چهارم ، ص 721 . نبرد سند پايان واقعى لشكركشى چنگيز خان به غرب بود كه به روايت جوينى ( تاريخ جهانگشا ، ج 1 ، ص 108 ) در رجب 618 و به گفتهء نسوى ( سيرهء جلال الدّين منكبرنى ، ص 152 ) هفتم شوّال 618 اتفاق افتاد .\r\n","page_name":" 3693 ","page_number":725},
  {"content":"\r\n\r\nمذكور نبود ما نيز احوال او را تا به رسيدن به عراق در اين موضع ثبت مىنماييم .\r\nاكنون مفصّل اين مجمل آنكه چون سلطان جلال الدّين از آن دو مهلكه كه يكى نايرهء جدال سپاه با چنگيز خان و ديگرى غرقاب سند [ بود 
  ] خلاص يافت ، پنج و شش كس از نوكران او كه ايشان نيز به بركت اخلاصى كه با صاحب خود داشتند ، از آن دو مهلكه خلاصى يافته بودند ، خود را به ملازمت او رسانيدند . و چون هريكى از آنها غير از سلطان نه اسب داشتند و نه شمشير ، بالضّروره يك دو روز در بيشهء ساحل آب سند پنهان شدند ، تا آنكه پنجاه نفر ديگر نيز به او ملحق شدند . و در اين اثنا خبر شدند كه جمعى از رنود هند سوار و پياده قريب به دويست نفر در اين نزديكى به فسق و فجور اشتغال دارند و اسباب عيش و طرب بسيار با ايشان است . سلطان به اصحاب خود كه مجموع پنجاه و سه نفر بودند ، فرمود تا هريكى چوبدستى [ اى 
  ] از آن بيشه بريده ، دست گرفته ، از روى توكّل و همّت پادشاهانه متوجّه آن جماعت شده آن‌چنان خود را به آن طايفه رسانيدند كه اصلا خبر نيافتند ، مگر وقتى كه اكثر ايشان را به ضرب چوبدستى هلاك گردانيده بودند . القصّه اكثر آن رنود كشته شدند و بقيّة السّيف خود را به جنگل انداخته خلاص كردند ، و سلطان چهارپايان و اسلحهء ايشان را بر اصحاب خود تقسيم نمود .\r\nو در اين وقت جمعى ديگر از مردم سلطان كه از معركهء مغولان گريخته بودند و بعضى پياده و بعضى به درازگوش‌ها سوار شده خود را به ملازمت سلطان رسانيدند [ 228 ب 
  ] تا آنكه مجموع يكصد و بيست سوار شدند . مقارن اين حال به سلطان خبر رسيد كه در اين حدود از لشكر هنود قريب به سه هزار مرد آماده و مستعدّ مىباشند و حكّام هند ايشان را به طريق قراول به اين حدود فرستاده‌اند . سلطان در ساعت بىتوقّف با آن يكصد و بيست سوار بر سر آن جماعت رفته اكثر ايشان را به قتل رسانيد و غنايم بسيار به دست آورد ، و كار او قدرى استقامت گرفت و پانصد سوار به‌هم رسيد و قدرى خزانه نيز به‌هم رسانيد .\r\nو چون اين خبر به هندوستان رسيد از كوه بلاله و بنگاله - كه در نواحى لاهور مىباشد - قريب به پنج شش هزار سوار و پياده جمع شده روى به جنگ سلطان جلال الدّين نهادند . چون اين خبر به سلطان رسيد روى به دفع ايشان با آن پانصد سوار نهاده و ايشان را به حملهء اوّل چون بنات النعش متفرّق گردانيد و اسباب و اموال بسيار به دست آورد و قريب به چهار هزار مرد را اسب و سلاح سامان نمود .\r\nچون اين خبر به چنگيز خان رسيد ، دو امير از امراى خود را ، كه نام يكى امير بورياى و نام ديگرى بوقتين بود « 1 » ، با سپاه بيكران نامزد فرمود كه سلطان جلال الدّين را تعاقب نموده به\r\n\r\n\r\n","description":"","footnote":"\r\n( 1 ) . نام دو اميرى كه چنگيز خان جهت تعقيب سلطان جلال الدّين به هندوستان فرستاد ، در منابع تاريخى مغول از جمله جامع التواريخ « بلانويان از قوم جلاير و دورباىنويان از قوم دوربان » ضبط شده است .\r\n","page_name":" 3694 ","page_number":726},
  {"content":"\r\n\r\nچنگ آورند . چون سپاه مغول از آب سند درگذشتند ، سلطان جلال الدّين به‌واسطهء آنكه سپاه خود را بسيار هراسان مىيافت ، پيش از آمدن ايشان عنان عزم به صوب دهلى راند . مغولان چون آوازهء گريختن سلطان جلال الدّين شنيدند ، حدود ملكفور « 1 » را غارت كرده بازگشتند . و سلطان چون به سه چهار روزهء راه دهلى رسيد ، يكى از مقرّبان خود را كه به عين الملك ملقّب بود ، پيش شمس الدّين ايلتتمش « 2 » ، كه از مماليك سلاطين غور بود ، فرستاده پيغام داد كه « ما به حكم تصاريف ايّام ناهنجار به جوار تو رسيده‌ايم ، و امثال ما مهمان كمتر به سروقت مردم مىرسند ، وظيفهء مروّت و بزرگى آن است كه موضعى تعيين نماييد كه چند روز در آنجا آسايش توان كرد . و اگر از روى يگانگى و اتّحاد با ما در مقام اعانت درآيى همانا به بركت اتّفاق ما با يكديگر دشمنان از اطراف و جوانب دست از دامن ما كوتاه داشته به حال خود پردازند . »\r\nالقصّه چون عين الملك پيغام سلطان رسانيد ، ايلتتمش ، از روى ظاهر بسيار تواضع و تكلّف نمود ، امّا در باطن آن‌چنان بيم و هراس بر وى استيلا يافت كه زياده بر آن متصوّر نبود ؛ چه ، همچنانكه چشم سپاه خوارزمشاهيه از مغولان ترسيده بود ، سپاه هندوستان زياده از آن از سپاه جلال الدّين هراس و بيم داشتند . آخر الأمر شمس الدّين ايلتتمش قصد ايلچى جلال الدّين كرده او را در دهلى به زهر كشت و ايلچى خود را با تحف و هداياى بسيار نزد سلطان جلال الدّين فرستاده پيغام داد كه « بنابر تعفّن هوا در اين حدود جايى كه لايق توقّف در آن براى آن پادشاه عاليجاه تواند بود نيست . » و چون اين پيغام به سلطان جلال الدّين رسيد ، بازگشته عنان عزيمت به صوب لهاور منعطف داشت ! « 3 »\r\nو چون اين نوبت سلطان به لهاور رسيد از اطراف و جوانب سپاه بر وى جمع شدند ، تا آنكه زياده از ده هزار سوار در ظلّ رايت او مجتمع گشتند . اين نوبت تاج الدّين [ ملك 
  ] خلج را از لهاور با لشكرى بسيار به كوه جود ( از بلاد هند ) فرستاد . تاج الدّين به آنجا رفته بعد از قتل و كشش غنايم بسيار آورد . « 4 » سلطان جلال الدّين پيش راىكوكر « 5 » كس فرستاد و دختر او را خواستگارى نمود . راىكوكر قبول اين معنى كرده دختر خود را با پسر خود به خدمت سلطان فرستاد . سلطان آن پسر را خطاب « قتلغ خان » ى داد . و يكى از امراى خود را كه به ازبك باى اشتهار داشت بر سر قباچه فرستاد ؛ به‌واسطهء آنكه ميانهء راىكوكر و قباچه - كه از مماليك\r\n\r\n\r\n","description":"","footnote":"\r\n( 1 ) . م ، ش : ملكفور . ق ، بلكفور ؛ تصحيح براساس متن تاريخ جهانگشا ، ج 2 ، ص 144 .\r\n( 2 ) . م : ايتلمش . تاريخ جهانگشا : التتمش - ج 2 ، ص 61 . ايلتتمش به معنى محافظ و نگاه‌دارندهء ايل است .\r\n( 3 ) . تاريخ جهانگشا ، به حدود بلاله و ركاله آمد . - ج 2 ، ص 145 .\r\n( 4 ) . آن‌گونه كه صاحب سيرهء جلال الدّين منكبربى مىنويسد ، در نبرد بين سلطان جلال الدّين و فرمانرواى كوه جودى ، خود « جلال الدّين جنگ را پايداشت و تيرى بر سينهء او زد و او را بكشت و همهء اموال و سازوبرگ نبرد كه داشتند به دست ياران او افتاد . » - چاپ مينوى ، ص 114 .\r\n( 5 ) . تاريخ جهانگشا : راىكوكار سنگين .\r\n","page_name":" 3695 ","page_number":727},
  {"content":"\r\n\r\nسلطان شهاب الدّين بود - در حدود اوچه و ملتان جمعيت بسيار به‌هم رسانيده دم از سلطنت مىزد . و چون قباچه توجّه ازبك باى شنيد او نيز جمعيت كرده با بيست هزار سوار در كنار آب سند در حدود اوچه لشكرگاه ساخت ، و ازبك باى با هفت هزار كس شبيخون بر قباچه برده آن چنان سپاه او را متفرّق كرد كه قباچه به هزار جان‌كندن خود را به كشتى رسانيده به جانب جزيرهء بكر گريخت . ازبك باى در لشكرگاه او فرود آمده كس به خدمت سلطان فرستاد .\r\nچون سلطان خبر فتح شنيد ، از روى استعجال متوجّه آن صوب شده در بارگاه قباچه فرود آمد . و قباچه به جانب مولتان رفت ، و سلطان كس پيش او فرستاده پسر و دختر امير خان را كه از معركهء كنار آب سند كه با چنگيز خان روى نموده بود گريخته به آن حدود رفته بودند ، طلب داشت . و قباچه بالضّروره در مقام اطاعت و انقياد [ 229 الف 
  ] درآمده پسر و دختر امير خان را با مال بسيار به خدمت سلطان فرستاد و التماس آن نمود كه « سلطان ولايت او را تعرّض نرساند . »\r\nو چون هوا گرم شد ، سلطان از اوچه كوچ كرده متوجّه بالا گشت « 1 » و در راه به قلعهء بسرام « 2 » رسيده آن را محاصره كرد . در اثناى كارزار از آن قلعه تيرى بر دست سلطان رسيد . بنابراين ، سلطان در باب گرفتن آن قلعه سعى و اهتمام بسيار نمود ، تا آنكه آن قلعه را جبرا و قهرا فتح نموده اهل آن را به قتل رسانيد . و از آنجا باز خبر رسيد كه « اينك لشكر مغول به طلب سلطان مىرسد . » سلطان چون اين خبر شنيد ، بازگشته ، عنان عزيمت به صوب اوچه منعطف داشت . و چون به حوالى ملتان رسيد ، كس پيش قباچه فرستاده از وى نعل بها « 3 » خواست . قباچه اين نوبت چون خبر لشكر مغول داشت پا از دايرهء اطاعت سلطان بيرون نهاده در مقام آن شد كه از سلطان انتقام سابق بايد گرفت .\r\nچون سلطان بر ارادهء او اطّلاع يافت توقّف نكرده روى به اوچه نهاد . چون به حوالى شهر اوچه رسيد اهالى آن بلده در مقام تمرّد و عصيان درآمده شهر را مضبوط ساختند . سلطان دو روز در آنجا توقّف نموده تا تمام شهر اوچه را سوختند و غارت كردند و از آنجا عنان عزيمت به صوب دبول « 4 » كه الحال به تته اشتهار دارد منعطف داشت ، و در اثناى راه به شهر سدوستان كه الحال به سيوستان « 5 » مشهور است رسيد . والى آن بلده از قبل قباچه ، فخر الدّين سالار « 6 » بود و لاچين خطايى نام شخصى سردار او ، و بر مقدّمهء سپاه سلطان ، اور خان نام شخصى مىبود . چون اور خان به حدود شهر سيوستان رسيد از آن جانب لاچين خطايى لشكر\r\n\r\n\r\n","description":"","footnote":"\r\n( 1 ) . تاريخ جهانگشا : از او چه عزم ييلاق كوه جود و بلاله و ركاله كرد . - ج 2 ، ص 147 .\r\n( 2 ) . متن : بس .\r\n( 3 ) . مالى كه فديهء ولايت خود به لشكر دشمن قوى دهند تا تاراج نكند . - غياث اللغات .\r\n( 4 ) . متن : دينبل . اين همان شهريست كه سلطان قبل از عزيمت به عراق عجم ، مسجد جامعى در آن بنا كرد .\r\n( 5 ) . العبر : سيبستان ؛ تاريخ ايران كيمبريج : سادوسان ( سمون كنونى ) .\r\n( 6 ) . العبر : فخر الدّين سالارى .\r\n","page_name":" 3696 ","page_number":728},
  {"content":"\r\n\r\nآراسته متوجّه جنگ او گشت . در اثناى كارزار لاچين به قتل رسيد و اور خان شهر سيوستان را محاصره نمود ، تا آنكه از عقب سلطان جلال الدّين رسيد .\r\nفخر الدّين سالار چون خبر وصول سلطان شنيد ، شمشير و كفن در گردن انداخته به تضرّع هرچه تمام‌تر با تحف و هداياى لايقه به بارگاه سلطان آمد و سلطان را به شهر برد . مدّت يك ماه سلطان در آنجا توقّف نمود و فخر الدّين سالار خدمات پسنديده به تقديم رسانيد . سلطان بعد از يك ماه متوجّه سند شد و فخر الدّين سالار را به تشريفات پادشاهانه سرافراز گردانيد و ايالت شهر سيوستان بر وى مقرّر داشت . و در آن‌وقت حاكم تته خنير « 1 » نام شخصى بود . و چون خبر توجّه سلطان شنيد اموال و اسباب خود را در كشتى نهاده به دريا رفت و در بعضى جزاير قرار گرفت . سلطان چون به تته رسيد ، چندگاه رحل اقامت انداخت و بت‌خانهء آنجا را شكسته [ به جاى آن 
  ] مسجد جامع بنا كرد . و خاص خان را با لشكرى بسيار به جانب شهر واله فرستاد و ايشان آن ولايت را تاخته شتر بسيار آوردند .\r\nدر اثناى اين حال از جانب عراق خبر رسيد كه غياث الدّين سلطان ، پسر سلطان محمّد خوارزمشاه ، در عراق علم اقتدار برافراشته و عراق را در حوزهء تصرّف خود درآورده ، و اكثر سپاه و رعاياى عراق ميل ملازمت سلطان جلال الدّين دارند و به طلب او سرگردان‌اند . و نيز خبر رسيد كه براق حاجب خوارزمشاه به كرمان آمده شهر بردسير را گرفت و اكثر ولايات كرمان را متصرّف شد . و مقارن اين حال خبر رسيد كه لشكر چنگيز خان به طلب سلطان اينك متوجّه تته است .\r\nچون سلطان اين اخبار شنيد و ميل سپاه خود به جانب عراق بسيار داشت ، از تته به راه كيج و مكران متوجّه كرمان شد . و چون براق حاجب خبر وصول سلطان شنيد پيشكش‌هاى لايق فرستاده اظهار خوشحالى نمود « 2 » ، امّا در باطن بسيار آزرده مىبود . القصّه چون سلطان به آنجا رسيد ، براق حاجب استقبال او نمود و التماس كرد كه « سلطان كريمهء او را به عقد خود درآورد و او را به اين [ افتخار 
  ] سرافراز گرداند . » و كوتوال بردسير نيز چون سلطان را ديد از قلعه فرود آمده كليد آن را پيش سلطان آورد . سلطان دختر براق حاجب را در سلك ازدواج خود درآورد . بعد از دو روز از شهر بردسير به طريق شكار بيرون آمد و براق حاجب به بهانهء درد\r\n\r\n\r\n","description":"","footnote":"\r\n( 1 ) . متن : حر ؛ تصحيح براساس متن تاريخ جهانگشا .\r\n( 2 ) . به گزارش احمد على خان‌وزيرى ، براق حاجب « در قريهء بهرامجرد ( از دهات بردسير ) ، كه ده فرسنگى گواشير است ، خود به استقبال سلطان آمده ، ركاب او را بوسيد و اظهار مسرّت كرد . » - تاريخ كرمان ، چاپ پاريزى ، ج 1 ، ص 430 .\r\nو در اين ايام براق حاجب به نيابت از سوى غياث الدّين ، پسر ديگر سلطان محمّد خوارزمشاه ، حاكم كرمان بود . بنابه تصريح ابن خلدون ، براق قبل از اين منصب ، حاجب گور خان پادشاه ختا بود . - العبر ، ص 208 ؛ و ميرخواند تكيه بر اين دارد كه « براق حاجب كه در كرمان بود ، او را به شهر راه نداد . » - روضة الصفا ، پيشين ، ص 722 .\r\n","page_name":" 3697 ","page_number":729},
  {"content":"\r\n\r\nپاى تخلف نمود و اظهار مريض [ ى 
  ] كرد . امّا باوجود اين حال يكى از خواص خود را پيش او فرستاده پيغام داد كه « چون عزيمت عراق به‌زودى مصمّم خواهد بود ، براق حاجب را نيز بايد كه به شكارگاه آيد ، و چون صاحب تجربه است ، خصوصا بر احوال عراق وقوف دارد ، با او مشورت كرده به صوابديد او عمل نموده شود . »\r\nبراق حاجب در جواب گفت كه « سبب تخلّف از ملازمت سلطان درد پاست ، و صلاح در باب عراق آن است كه هرچند آن عزيمت بىتوقّف به فعل آورند بهتر خواهد بود ؛ چه ، اين ولايت مقرّ سلطنت را گنجايش ندارد و حشم و اتباع در اين‌جا نمىتواند بود ، و اين قلعه و ملك را از كوتوالى و نايبى [ 229 ب 
  ] ناگزير است و از من دولتخواه‌تر كه در بندگى سلطان موى سفيد كرده‌ام ، كسى نخواهند يافت ، مع هذا من اين ملك را به شمشير گرفته‌ام ، و اگر سلطان خواهد كه باز به اين قلعه مراجعت نمايد ، ميسّر نخواهد شد . »\r\nالقصه چون فرستادهء سلطان اين جواب از براق حاجب شنيد بازگشت ، براق حاجب بقيّهء حشم و متعلقان سلطان را از قلعه ( گواشير ) بيرون كرد و بفرمود تا دروازه‌ها را بستند . « 1 » سلطان چون قوّت مقاومت نداشت عنان عزيمت شيراز منعطف داشت و كس پيش اتابك سعد [ بن زنگى 
  ] ، والى فارس فرستاد و به وصول خود اعلام داد . اتابك سعد پسر خود ، سلغر شاه ، را با پانصد سوار به استقبال سلطان فرستاده معذرت نارفتن خود به استقبال آن گفت كه « چون قبل از اين سوگند مغلظه‌اى كه كفّارهء آن ممكن نيست از من صادر شده ، به استقبال پادشاه محروم ماندم . » سلطان عذر او را پذيرفته ، سلغر شاه را به اعزاز و اكرام تلقّى نمود .\r\nو چون سلطان از سرحدّ فارس به فسا رسيد ، اتابك سعد پيشكش‌هاى لايق از زر و جواهر و جامه‌هاى نفيس و اسبان تازى و بيوتاتى كه سلاطين را ضرور مىباشد ، مثل زرّادخانه و شربت‌خانه و مطبخ با غلامان ترك و تاژيك و حبشى و هندى به خدمت فرستاده التماس مواصلت و مصاهرت فرمود و درّ گرانمايه را كه در خدمت اتابكى تربيت يافته بود در عقد سلطان انتظام داد « 2 » . بنابرآن مصاهرت ، قواعد دوستى و اخلاص از جانبين استحكام پذيرفت « 3 » و چند روز\r\n\r\n\r\n","description":"","footnote":"\r\n( 1 ) . احمد على خان از قول « پاره‌اى از نسخ » مىنويسد كه « براق دختر خود منكوحهء سلطان را نيز از شهر به اردو فرستاد . » - تاريخ كرمان ، ص 431 .\r\n( 2 ) . شايد اين ازدواج ، پايدارترين وصلت‌هاى سياسى ، و در بيشتر موارد موقتى و مستعجل جلال الدين بود . او قبل از اين ، در غزنه دختر امين ملك را به زنى گرفت ؛ در هند شاهزاده خانم خوفرى را خطبه كرد ، و در كرمان دختر براق حاجب را به عقد خود درآورد . همسر شيرازى وى در آخرين فرار سلطان از برابر مغولان كه به قتل وى بر دست يكى از اكراد منجر شد ، با وى همراه بود . - بويل ، تاريخ كيمبريج ، ج 5 ، ص 306 به بعد .\r\n( 3 ) . اتابك سعد از اين بابت كه جلال الدين رقيبى براى غياث الدين - كه دوبار به قلمرو او تاخته بود - به حساب مىآمد ، او را اين‌چنين اعزاز و اكرام نمود و علىرغم غياث الدوله ، پسر خود سلغر را به پيشواز جلال الدين فرستاد .\r\n","page_name":" 3698 ","page_number":730},
  {"content":"\r\n\r\nسلطان در شيراز به عيش و طرب گذرانيد و عنان عزيمت به صوب اصفهان منعطف داشت .\r\nو چون اتابك سعد پسر خود ، اتابك مظفّر الدّين ابو بكر را كه بعد از او وارث ملك اتابكى بود به‌واسطهء آن بىاندامى كه از وى نسبت به پدرش سر زده بود - چنانچه در احوال سلطان محمّد خوارزمشاه تفصيل آن قلمى شد - در بند داشت ، در اين وقت سلطان جلال الدّين از اتابك درخواست اطلاق او نمود . اتابك در جواب سلطان چنين به عرض رسانيد كه « هرچند فرزندم ، ابو بكر ، اهمال حقوق پدرى نمود به سمت عقوق « 1 » موسوم گشت - چنانچه خفتانى كه نشان زخم بر آن بود به خدمت سلطان فرستاد - امّا چون تخلّف از امتثال امر سلطان شرعا و عقلا و عرفا قبيح است او را از بند بيرون آورده با ساختگى تمام به خدمت مىفرستم . » آخر الأمر همچنانكه بر زبان رانده بود عمل نمود . « 2 »\r\nچون سلطان به نواحى اصفهان رسيد در موضعى كه به تخت سرخ « 3 » اشتهار دارد ، اتابك علاء الدّولة بن اتابك سام ، كه دخترزادهء علاء الدّوله گرشاسف بن على فرامرز بن علاء الدّوله ماضى از آل بويه بود ، از ميبد با پيشكش‌هاى لايق به خدمت آمد . چون بسيار پير بود ، سلطان او را پدر خواند و در پهلوى خود نشانيد و « آتاجان » لقب داد ، و او را هزار غلام ترك زرخريد بود كه همه چابك‌سوار و بهادر بودند . و سلطان او را به ايالت شهر اصفهان سرافراز نمود ، و او با پانصد سوار هميشه ملازم ركاب سلطان بود و خطاب او از ديوان سلطانى و مجلس رفيع « پدرى ، اعزّى ، خاقانى ، معظمى » نوشتندى . و اتابكان يزد كه برادر و برادرزادگان او بودند هر شهرت و اعتبارى كه داشتند از وى يافتند ، و دار الأمارهء او مدينهء ميبد بود ، و مدّت شصت و سه سال در آنجا حكومت كرد ، و بعضى اوقات در يزد نيز اتابكى كرد ، و بعد از آنكه هشتاد و چهار سال از عمر او گذشت در سنهء اربع و عشرين و ستّمائه [ - 624 
  ] هجرى در اصفهان به قتل رسيد .\r\nالقصّه چون سلطان جلال الدّين به دار الملك اصفهان رسيد خبر يافت كه برادرش ، غياث الدّين ، با اركان و اعيان خوارزمشاه در رى است . سلطان جريده با سوارى چند گزيده به رسم لشكر تاتار ، علم‌هاى سفيد برافراشته ناگاه بر سر ايشان رسيد . غياث الدّين و بعضى ديگر از امرا كه از سلطان جلال الدّين وهم و ترس داشتند [ در قلعهء سلوقان « 4 » 
  ] پنهان شدند . سلطان از روى اشفاق و مهربانى كس نزد مادرش فرستاده پيغام داد كه « در اين وقت كه اين‌چنين دشمنى\r\n\r\n\r\n","description":"","footnote":"\r\n( 1 ) . عقوق : آزردن پدر .\r\n( 2 ) . اتابك ابو بكر بن سعد ( 623 - 658 هجرى ) بعدها جانشين پدر و ممدوح شيخ سعدى شد . وى مثل پدر در شيراز ابنيهء خيريهء بسيار بساخت و همواره روابط دوستانهء خود را با مغول حفظ مىكرد . آثار خيريهء وى در شيراز به « ابنيهء مظفّرى » مشهور هستند .\r\n( 3 ) . متن : زر سرخ .\r\n( 4 ) . ابن خلدون ، العبر ، ج 4 ، ص 209 .\r\n","page_name":" 3699 ","page_number":731},
  {"content":"\r\n\r\nزبردست در مقام استقبال ماست چه جاى آن است كه ميانهء ما برادران نزاع و خصومت باشد و از يكديگر خايف و هراسان بوده باشيم ؟ صلاح همگنان در آن است كه برادران با يكديگر متّفق شده كارى از پيش بريم ، شايد كه [ به 
  ] بركت اتّفاق دشمن دست از ما بازدارد . »\r\nو چون غياث الدّين در ايّام اختفا ديد كه اكثر امرا و سپاه كه با او مىبودند همه به خدمت سلطان جلال الدّين رسيده و به اصناف عنايات پادشاهانه سرافراز گشتند و ميلان طبع صغير و كبير به ملازمت ايشان بيشتر است ، بنابراين ، او نيز با جماعتى [ 230 الف 
  ] كه مختفى بودند متوجّه ملازمت سلطان جلال الدّين گشت . سلطان هركس را از حشم فراخور احوال ايشان رعايت نمود و هريكى را به جاى خود تعيين نمود و منصب وزارت را به نور الدّين منشى ارزانى داشت . « 1 »\r\nو اين نور الدّين هميشه به شراب خوردن اشتغال داشت و مطلقا به مهمّات سلطانى نمىپرداخت ، و رعايا و سپاه معطّل مانده بودند ، تا آنكه روزى كمال الدّين اسماعيل اصفهانى ( مقتول 635 هجرى ) با جمعى از علما ، صبحى نزد او رفتند . او هنوز از خواب مستى برنخاسته بود ، مولانا كمال الدّين اين رباعى را نوشت و به اندرون فرستاد :\r\n فضل تو و اين باده‌پرستى با هم * مانند بلنديست و پستى با هم\r\nذات « 2 » تو به چشم خوب‌رويان ماند * كانجاست هميشه نور و مستى با هم \r\nو نور الدّين منشى چون اين رباعى ديد ، اين رباعى در جواب او نوشت :\r\n چون نيست بلندى ز پستى خالى * خواهد شدن از جام تو هستى خالى\r\nبايد كه گرچه چشم و زلف خوبان نشوى * يك‌دم ز پريشانى و مستى خالى « 3 » \r\nاكنون ذكر [ شمّه‌اى 
  ] از حكايت شاهزاده تولوى خان كه در اواسط شهر ربيع الأوّل سال ششصد و دهم از رحلت خير البشر « 4 » از حدود طالقان نامزد تسخير ولايت خراسان شد ، در اين مقام\r\n\r\n\r\n","description":"","footnote":"\r\n( 1 ) . و بدين‌ترتيب سلطان جلال الدّين پس از سه سال دربه‌درى و سرگردانى ، خود را متصرّف بلامنازع دست‌كم بخشى از امپرتورى پدرش يافت . ابن خلدون نقش مادر غياث الدّين را در آشتى دو برادر متذكر شده مىنويسد چون جلال الدّين مادر غياث الدّين را « از اينكه پسرش گريخته است سرزنش كرد ، پس او پسر را بخواند و ميان دو برادر آشتى افكند . » - العبر ، پيشين .\r\n( 2 ) . تاريخ جهانگشا ، تاريخ گزيده : حال تو .\r\n( 3 ) . قزوينى در پاورقى تاريخ جهانگشا ( ج 2 ، ص 153 ) و عبد الحسين نوايى در پاورقى تاريخ گزيده ( ص 492 ) اين دوبيتى را چنين آورده‌اند :\r\n چون نيست بلنديت ز پستى خالى * خواهد شدن از تو دور هستى خالى\r\nخواهم كه چو چشم و زلف خوبان نشوى * يكدم ز پريشانى و مستى خالى \r\nهمچنين نور الدّين منشى را منقبت سلطان جلال الدّين قصيده‌اى است به مطلع زير :\r\n بيا جانا كه شد عالم دگرباره خوش و خرم * به فرّ خسرو اعظم ، الغ سلطان جلال الدّين \r\n( 4 ) . ق : عليه و آله التحية من الملك الاكبر .\r\n","page_name":" 3700 ","page_number":732},
  {"content":"\r\n\r\nمناسب مىنماند . و تفصيل وقايعى كه در خراسان روى نموده در تواريخ معتبره بدين‌منوال مسطور است كه چون ولايت خراسان در آن اوقات در نهايت معمورى و آبادى بود خصوصا شهر مرو كه مدّت‌هاى مديد دار الملك سلطان سنجر بود و مرجع هر مهتر و كهتر آن‌چنان معمور شده بود كه اكثر دهقانان آن ولايت خصوصا از كثرت نعمت با ملوك و امراى وقت دم از موالات مىزدند و با گردنكشان و سرافرازان قدم محاربت در پيش مىنهادند . در شهر مرو قريب به نود هزار مرد سپاهى به قلم آمده بود .\r\nو در تاريخ جهانگشاى مسطور است كه سلطان محمّد خوارزمشاه ، مجير الملك مظفر را به سبب جريمه‌اى كه از عمّ او سر زده بود از حكومت مرو و وزارت خود معزول گردانيد و منصب حكومت مرو را به پسر نجيب الدّين ارزانى داشت و او را به خطاب « بهاء الملكى » سرافراز گردانيد . بنابراين ، مجير الملك هميشه ملازم ركاب بود ، تا آنكه در وقتى كه سلطان محمّد از بيم چنگيز خان گريخته به جانب مازندران رفت و به اطراف و جوانب ولايت خراسان مناشير و فرامين فرستاد كه متجنّده و سپاهيان را بايد كه در هر شهر و قلاع كه باشند ، آنجا را مضبوط ساخته خلايق را در حوزهء حراست قلاع از آسيب لشكر تاتار محافظت نمايند . و آنچه از رعايا در قلاع نگنجند وظيفهء ايشان آن است كه به هروقت كه لشكر تاتار برسد ، در مقام اطاعت و انقياد ايشان درآمده شحنه قبول كنند .\r\nالقصّه چون به اين مضمون منشور به مرو رسيد ، بهاء الملك با جمعى كثير از بزرگان و سپاهيان آن ديار مصلحت چنان ديدند كه خزاين و اموال خود را به حصار تارتاق برده در آنجا متحصّن شوند و ديگر مردم متفرق شده هركس به هواى خود جاى اختيار كرده مهما أمكن در محافظت خود سعى و اهتمام نموده ، مگر جماعتى كه اجل عنان ايشان گرفته بود و به جانب مرد كشانيد ، و بهاء الملك يكى از آحاد الناس را در مرو قايم‌مقام خود بازداشته .\r\nمقارن اين حال جبه‌نويان با سپاه بيكران رسيد و شيخ الاسلام شمس الدّين حارثى و قاضى شهر و جمعى ديگر كه در مرو مانده بودند از لشكر تاتار ترسيده ، اندك پيشكش به‌هم رسانيده كس پيش جبه‌نويان فرستاده اظهار اطاعت و انقياد نمودند . و چون جبه‌نويان را فرصت مقام نبود از حوالى مرو بگذشت و اهالى آنجا را تعرّضى ننمود . ناگاه يكى از تركمانان كه قلاووز و دليل سلطان بود و او را يابو گفتندى با جمعى از تراكمه اتفاق نموده خود را به شهر مرو رسانيده خود را به اميرى و حاكمى قرار داد و اوباش و رنود بسيار با جمعى بر وى جمع شدند .\r\nو مقارن اين حال مجير الملك از ملازمت سلطان مفارقت اختيار نموده خود را به قلعهء صعلوك رسانيد و امير شمس الدّين على ، كوتوالى آن قلعه ، به اعزاز و اكرام تمام او را تلقّى نموده ، به نوكر و الاغ امداد فرمود . مجير الملك با جمعى كثير از ترك و تاژيك متوجّه مرو\r\n\r\n","description":"","footnote":"","page_name":" 3701 ","page_number":733},
  {"content":"\r\n\r\nگشت و در حوالى شهر به باغ ماهياباد « 1 » بر دروازهء سراجان « 2 » فرود آمده و جماعتى از سرهنگان مرغزى « 3 » كه قبل از اين نوكر مجير الدّين بودند [ 230 ب 
  ] چون خبر آمدن او شنيدند روى به وى آورده جمعى كثير از آن طايفه بر وى جمع شدند . و بوقا مطلقا مجير الملك را به شهر مرو راه نمىداد تا آنكه به‌واسطهء انعام و احسان مجير الملك اكثر اهالى مرو پيش او آمدند . او را آن‌مقدار قوّت حاصل آمد كه نيمروزى از روى استقلال متوجّه شهر مرو شده بىممانع و مزاحم به شهر درآمد ، و بوقا تركمان بالضّروره به خدمت مجير الملك آمده در سلك ساير تبع انتظام يافت .\r\nو چون قريب به هشتاد هزار مرد و سپاهى مطيع و منقاد مجير الملك شد ، وى خود را از مرتبهء وزارت بالا گرفت و سوداى سلطنت در دماغ او متمكّن شد ؛ به گمان آنكه والدهء او خطيّه‌اى « 4 » بود از حرم سلطان محمّد خوارزمشاه كه پدرش را به آن مشرّف گردانيده بود كه در وقت تسليم والدهء مجير الملك به پدرش آن عورت از سلطان حامله بود . على اىّ حال خيال سلطنت در دماغ بندگان او آن‌چنان استحكام يافت كه معتقد او آن بود كه فلك را بىرخصت او حركت محال و رياح را در صحارى بىاذن او وزيدن متعذّر .\r\nو چون ارباب سرخس شحنهء مغول را قبول كرده به ايلى ايشان خود را از آسيب زمانه خلاص كرده بود ، شيخ الاسلام مرو نيز چون از تكبّر مجير الملك مىفهميد كه كار او را بقايى نخواهد بود ، مكتوبات به قاضى سرخس و بعضى از اهالى آنجا فرستاد و خود را از افعال مجير الملك و خيالات او برى اظهار مىنمود ، بلكه ارادهء آن داشت كه از مرو به اعانت و امداد ارباب سرخس خود را به سرخس رسانيده از وضع ناپسنديده مجير الملك و تحكّمات او خلاص سازد ، كه جمعى از غمّازان بر اين حال اطّلاع يافته حقيقت حال را به مجير الملك مشروحا بازگفتند . و مجير الملك از شيخ الاسلام تهمت زده شد . امّا چون برهان و دليلى روشن نداشت و شيخ الاسلام در مرو بسيار ذىشأن بود ، بر وى دستى نمىيافت . تا آنكه مكتوبى به خط شيخ الاسلام كه به قاضى سرخس نوشته بود به دست مجير الملك افتاد .\r\nمجير الملك چون بر مضمون خط اطّلاع يافت ، فى الحال كس به طلب شيخ الاسلام فرستاد ، و چون شيخ الاسلام حاضر شد ، مجير الملك از وى پرسيد كه « از سرخس چه خبر دارى ؟ و اهالى او در چه كارند ؟ » شيخ الاسلام گفت : « مرا بر احوال ايشان اطّلاع و از احوال ايشان خبرى نيست . » مجير الملك آن خط را كه به قاضى سرخس در جواب او نوشته بود به جانب او\r\n\r\n\r\n","description":"","footnote":"\r\n( 1 ) . متن : مساهيان . ماهياباد محله‌اى در شرق مرو .\r\n( 2 ) . تاريخ جهانگشا : سرماجان .\r\n( 3 ) . متن : مرعرى .\r\n( 4 ) . متن : قماى .\r\n","page_name":" 3702 ","page_number":734},
  {"content":"\r\n\r\nانداخت و گفت : « اقرأ كتابك » يعنى « بخوان نامهء اعمال خود را . » شيخ الاسلام را چون نظر بر خطّ خود افتاد ، بسيار پريشان و مضطرب‌حال گرديد . مجير الملك از روى اعراض گفت كه « بازگرد » همين‌كه شيخ الاسلام خواست كه برخيزد ، جمعى از سرهنگان مجير الملك به وى آويختند و به كارد او را پاره‌پاره كردند و پاى او را گرفته كشان‌كشان تا به چهارسوق شهر بردند . و بعد از كشتن آن ، مجير الملك با مردم سرخس در مقام عداوت شد و هميشه سپاه به تاخت و تاراج آن نواحى مىفرستاد .\r\nو بهاء الملك چون بر اين احوال اطّلاع يافت و استيلاى مجير الملك شنيد از حصار ياق « 1 » بيرون آمده نزد امراى مغول رفت و احوال مجير الملك را به ايشان بازگفت و متقبّل آن شد كه مرو را به ايشان مسلّم دارد كه هر سال مبلغى از مال آن ولايت به خزانه و اصل سازد . امراى مغول قبول اين معنى كرده لشكرى بسيار همراه بهاء الملك به مرو فرستادند . چون بهاء الملك به حوالى مرو رسيد ، مكتوبى به مجير الملك نوشت ، مضمون آنكه « اگرچه قبل از اين جهت منصب ميانه ما وحشت و كدورت بود ، اكنون آن زايل شد و قوّت لشكر مغول نه آن‌چنان است كه به دافعت آن قيام توان كرد . پس به مقتضاى عقل و دورانديشى است كه به آن جماعت غير از راه اطاعت و انقياد نمىبايد سپرد . اكنون هفت هزار مغول با ده هزار حشرى متوجّه آن ديارند ، بايد كه قدم از دايرهء اطاعت و فرمانبردارى بيرون ننهند كه موجب حسرت و ندامت خواهد بود . »\r\nو چون اين مكتوب به مجير الملك رسيد ، بسيار مضطرب و پريشان‌حال گرديد ، چنانچه مقرّبان و معتبران او مىخواستند كه در ساعت متفرّق شده هريكى به گوشه‌اى بروند . آخر الأمر با يكديگر گفتند كه « بر سخن صاحب غرض اعتماد كردن و شهر مرو را از دست دادن بسيار از عقل دور است . » پس بنابراين قاصدان او را از يكديگر جدا ساخته از كيفيّت عدد لشكر بهاء الملك پرسيدند . چون آن قاصدان نيز موافق آنچه بهاء الملك نوشته بود گفتند ، مجير الملك فرمود كه هردو را به قتل رسانيدند و پانصد سوار از تركان سلطان محمّد خوارزمشاه را از مرو به دفع بهاء الملك فرستادند . چون مغولانى [ 231 الف 
  ] كه با بهاء الملك بودند بر اين حال اطّلاع يافتند ، بهاء الملك را در ساعت مقيّد ساخته به جانب طوس مراجعت نمودند . و بهاء الملك را در آنجا گردن زدند و لشكر مجير الملك تا به سرخس رفته قاضى شمس الدّين را به سبب آنكه پيش جبه‌نويان و سوبداى پيشكش برده سرخس را به ايشان تسليم نموده گرفته به پسر بهاء جوان ، ابو بكر ديوانه ، دادند تا او را به عوض خون پدر خود به قتل رسانيد .\r\n\r\n\r\n","description":"","footnote":"\r\n( 1 ) . متن : تاق . تصحيح براساس متن و پاورقى تاريخ جهانگشا ، ج 2 ، ص 120 .\r\n","page_name":" 3703 ","page_number":735},
  {"content":"\r\n\r\nو چون در اين اوقات آوازهء لشكر مغول تسكين يافته بود ، مجير الملك با اعيان ملك مرو شروع در لهو و لعب نموده هميشه به شرب شراب و ساير اقسام فسوق مشغول شدند . و مقارن اين حال اختيار الدّين ، كه حاكم آمويه بود ، رسيد و گفت : « اينك لشكر مغول به كنار آب آمويه رسيده به محاصرهء قلعهء نو « 1 » مشغول‌اند . » و مجير الملك ، اختيار الدّين را بسيار به اعزاز و اكرام تلقّى نموده و اختيار الدّين با او در مقام نفاق شده ، جميع تراكمه را از وى بازگردانيد . و تراكمه اختيار الدّين را سرخيل خود ساخته از مجير الدّين روگردان شدند . و امّا چون بر مجير الملك دست نيافتند ، بالضّروره از شهر مرو بيرون آمده شروع در تاخت و تاراج كردند در ولايت مرو و تا به دروازهء شهر را تاراج كردند .\r\nو مقارن اين حال شاهزاده تولوى خان به حوالى مرو رسيده « 2 » چهارصد سوار را به طريق قراول پيشواز تراكمهء اختيار الدّين فرستاد . و ايشان دوازده هزار سوار بودند كه به قصد تاخت جمع شده بودند كه به حوالى شهر مرو روند ، كه در شب تاريك آن چهارصد نفر سوار مغول سر راه بر ايشان گرفته ، هر فوج‌فوج تراكمه كه مىرسيدند ، مغولان به باد فنا مىدادند ، تا آنكه در آن شب اكثر آن دوازده هزار تراكمه را به قتل رسانيدند . و على الصباح روى به خيل تركمان آورده بقيّهء تركمانان را كه عدد ايشان به هفتاد هزار از تركمان مرو مىرسيد - بلكه زياده از آن نيز در تواريخ نوشته‌اند - به ضرب شمشير آبدار به صحراى عدم فرستاده و شصت هزار چهارپا غير از گوسفند از خيل تركمانان گرفته به اردوى تولوى خان پيوستند .\r\nروز ديگر تولوى خان به ظاهر مرو نزول نمود . مجير الدّين چون استعداد حرب به مرتبه [ اى 
  ] داشت كه زياده بر آن متصوّر نبود ، فى الحال خزاين شهر مرو را برآورده بر سپاه قسمت نمود و مردم را جوق‌جوق بيرون فرستاد كه با مغولان كارزار مىكردند ، تا آنكه در روز اوّل در يك ساعت زياده از يك هزار مغول را به قتل رسانيدند . و چون تولوى خان از مرويان اين تهوّر و جرئت مشاهده نمود ، آتش غضب او شعله كشيد و روز ديگر به نفس خود متوجه جنگ شد ، و به يك بار بيست هزار مغول بر مرويان حمله آورده بسيارى از ايشان را به قتل رسانيدند . و بر اين منوال بيست روز از صباح تا مسا جنگ مىكردند و هرروز جمعى كثير از جانبين به قتل مىرسيدند . آخر الأمر اهالى شهر مرو عاجز شدند و با يكديگر گفتند كه « اين مغولان از اين بزرگتر شهرها جبرا و قهرا گرفته‌اند . ما را طاقت مقاومت ايشان نيست . »\r\nو بعضى مردم كه از واقعهء بخارا و سمرقند و خوارزم و بلخ و باقى مواضع كه پادشاه\r\n\r\n\r\n","description":"","footnote":"\r\n( 1 ) . تاريخ جهانگشا : محاصرهء قلعهء كلات و قلعهء نو . - ج 1 ، ص 124 .\r\n( 2 ) . روز اوّل محرّم 618 هجرى به دروازهء مرو رسيد .\r\n","page_name":" 3704 ","page_number":736},
  {"content":"\r\n\r\nجهانگير چنگيز خان گرفته بود ، گريخته به مرو آمده بودند ، اهالى مرو را بسيار ترسانيدند و گفتند كه « با اين قوم كوشش و جنگ مفيد نيست . عاقبت شهر را خواهند گرفت . هرچند زودتر با ايشان مصالحه كنيد و نوعى كنيد كه ايشان را از خون مسلمانان درگذرانيد ، بهتر خواهد بود . »\r\nبنابراين ، روز بيست و سيم ، امام جمال الدّين كه از كبار ائمّه بود و جماعت فقها و مشايخ ، نزد شهزاده تولوى خان بيرون آمده ، بعد از پيشكش گذرانيدن ، معروض داشتند كه « مبلغ دويست هزار دينار نقد و سى هزار خروار غلّه و صد سر اسب و صد نفر بندهء ترك و هندى به خدمت شاهزاده مىرسانيم كه ما را به جان امان دهد و اين شهر را خراب نكند و بر سر ما شحنه و داروغه تعيين نمايد تا ما سال‌به‌سال مقرّرى به ديوان شهزاده مىرسانيده باشيم . » « 1 »\r\nچون اين معنى به عرض شاهزاده تولوى خان رسيد ملتمس ايشان به عزّ اجابت مقرون شد و شيخ جمال الدّين را به تشريف خاص اختصاص فرمود ، و هم‌چنين همراهان او را خلعت‌ها داده به شهر فرستاد .\r\nو روز ديگر مجير الدّين با ده تن از خواص خود از شهر مرو بيرون آمده متوجّه بارگاه شهزاده تولوى خان شد . و چون به درگاه رسيد امرا او را بازداشته گفتند كه « سيصد هزار دينار به جهت پيشكش پادشاه و صد هزار دينار از براى امرا بر مالداران شهر مرو حواله كن تا از شهزاده تولوى خان جهت تو خط امان بستانيم . » و آنچه امرا گفتند به تورهء خود سوگند ياد كردند . و مجير الملك را چون بر سخن ايشان اعتماد حاصل شد ، فى الحال به اسم صد خواجهء نامدار مبلغ مذكور را نوشته [ 231 ب 
  ] كس خود را همراه جمعى از مغولان كرده به شهر فرستاد تا آن مبلغ را از آن جماعت تحصيل نمايند .\r\nالقصّه ، مغولان به شهر مرو رفته آن صد كس را بيرون آورده به انواع شكنجه‌ها از ايشان اضعاف مضاعف آنچه مجير الملك نوشته بود گرفتند . غير از آن صد نفر ، قريب به ده هزار كس به زير شكنجه هلاك گردانيدند ، و مجير الملك را بعد از مثله كردن - يعنى گوش و بينى بريدن - به قتل رسانيدند . بعد از آن حكم شد كه شهر مرو را خراب كنند و خلايق را به قتل رسانند . لشكر مغول به يكباره به شهر درآمدند و خاصّ و عام و زن و مرد و كوچك و بزرگ را از شهر بيرون آورده در صحرا نگاه‌داشتند . و چهار روز مردان را از زنان جدا مىكردند و جمعى معدود ( چهارصد تن ) از اهل حرف را امان داده باقى را بالتّمام به قتل رسانيدند . بعد از\r\n\r\n\r\n","description":"","footnote":"\r\n( 1 ) . روايت ديگر حاكى از اين است كه پس از شفاعت امام جمال الدّين ، خود مجير الملك به خدمت تولوى رسيد .\r\nتولوى از وى نام توانگران شهر را خواست . او نام دويست تن را براى او بنوشت ، و تولوى محصّلان براى اخذ اموال بر آن جماعت گماشت . - روضة الصفا ، تحرير زرياب‌خويى ، قسم پنجم ، ص 853 ؛ نيز تاريخ جهانگشا ، ج 1 ، ص 126 .\r\n","page_name":" 3705 ","page_number":737},
  {"content":"\r\n\r\nآن شهزاده تولوى خان عنان عزيمت به صوب نيشابور منعطف داشت . و چون دو منزل از مرو دور شد باز دو هزار سوار مغول را بازگردانيد كه به مرو رفته تفحّص نمايند و هركه را زنده يابند به قتل رسانند . اين نوبت ده هزار آدمى را كه در چاه‌ها و سوراخ‌ها پنهان شده بودند به قتل رسانيدند .\r\nدر تاريخ جهانگشا مسطور است كه چند روز شمار كشتگان كردند . زياده از آنچه در شمار نيامده يكهزار و سيصد هزار و كسرى كه به قتل رسيده بود به قلم آمده . « 1 »\r\nالقصّه شهرى بدان عظمت را آن‌چنان خراب كرده بودند كه مطلقا اثرى از آثار آن پيدا نبود و مدّت دويست و نه سال آن‌چنان صحرا شده بود كه آن‌مقدار سايه در آنجا يافت نمىشد كه آرامگاه حيوان وحشى تواند بود ، تا آنكه در تاريخ هشتصد و دوازده هجرى به يمن عنايت پادشاه مغفور مسرور شاهرخ سلطان بن امير تيمور گوركان آن بلده روى به عمارت نهاد .\r\n\r\nذكر واقعهء نيشابور از دست مغول\r\nچون شهزاده تولوى خان از كار مرو فارغ گشت ، عنان عزيمت به صوب نيشابور منعطف داشت . نيشابوريان در آن‌وقت كه جبه‌نويان و سوبداى كه به عقب سلطان محمّد خوارزمشاه مىرفتند به نيشابور رسيده بودند ، به اندك پيشكش ، ايشان را از خود راضى ساخته ، گذرانيده بودند - و در اين ايّام شرف الدّين امير مجلس از قبل خوارزمشاه حاكم نيشابور بود - امير طغاچار ، كه داماد چنگيز خان بود ، را با ده هزار سوار ديگر از عقب جبه‌نويان و سوبداى به مساعدت ايشان فرستاده بود . « 2 » و چون ( در اواسط رمضان 617 ) به نيشابور رسيد ، جنگ كرد و بسيار مردم به قتل آورد . « 3 » آخر الأمر از قضا تيرى بر مقتل او رسيد و او نيز كشته شد ، بدان سبب شهزاده تولوى كمر انتقام نيشابوريان بر ميان بسته روى به آن شهر نهاد .\r\nبعضى نسخ تواريخ كشته شدن امير طغاچار ، داماد چنگيز خان ، را چنين آورده‌اند كه بعد از رفتن سلطان محمّد خوارزمشاه به جانب عراق يكى از امراى معتبر او كه لشكر بسيار داشت ،\r\n\r\n\r\n","description":"","footnote":"\r\n( 1 ) . جوينى مىگويد سيّد عزّ الدّين نسّابه « با جمعى ، سيزده شبانه‌روز شمار كشتگان شهر كرد . آنچه ظاهر بودست و معيّن ، بيرون مقتولان در نقب‌ها و سوراخ‌ها و رساتيق و بيابان‌ها ، هزارهزار و سيصد هزار و كسرى » . - تاريخ جهانگشا .\r\nج 1 ، ص 128 . ولى ابن اثير ( الكامل ، ج 12 ، ص 393 ) رقم مقتولين مرو را هفتصد هزار تن مىداند و ميرخواند خبر از باقى ماندن تنها دوازده تن - و به روايتى چهار تن - مىدهد . - روضة الصفا ، چاپ زرياب‌خويى ، ص 853 .\r\n( 2 ) . رسيدن خبر پيروزىهاى سلطان جلال الدّين در مركز ايران ، به‌خصوص نبرد پروان ، نيشابوريان را آشكارا بر آن داشت كه در مقابل مغولان بايستند ، اين بود كه چنگيز خان داماد خود ، امير طغاچار را به دفع مردم نيشابور فرستاد .\r\n( 3 ) . چهارشنبه دوازدهم صفر 618 حمله به شهر آغاز گرديد ، روز جمعه در ديوارها رخنه پديد آمد و در شنبه شهر مسخّر گشت . - بويل ، تاريخ ايران كيمبريج ، ج 5 ، ص 299 .\r\n","page_name":" 3706 ","page_number":738},
  {"content":"\r\n\r\nخان ملك بود . اين خان ملك چون احوال خوارزمشاه را بسيار مضطرب مىديد مصلحت خود در اقامت خراسان نديده بالضّروره با حشم و اتباع خود جانب كوه‌پايه‌هاى غور و غرجستان رفته ، ايلچى [ ى 
  ] به بندگى چنگيز خان فرستاد كه « جبه و سوبداى و ديگر امرا چون به ولايت و قوم او رسند به وى تعرّض نرسانند . » امّا چون جبه و سوبداى به نواحى آن ولايت رسيدند ، مطلقا پيرامون او نگشته از وى درگذشتند .\r\nو طغاچار نويان چون به حدود ولايت او رسيد ، به خطّ او التفات نكرده ، با كسان او جنگ كرده ، در اثناى جنگ كشته شد ، و خان ملك از آن رهگذر انديشيده ، بار ديگر ايلچى به بندگان چنگيز خان فرستاده كه « من محمّد خوارزمشاه را مكرّرا نصيحت كردم و او را بىدولتى بر آن داشت كه نصايح دوستان خود را نشنيد و شروع در مخالفت مثل تو پادشاه جهانگير كرد ، تا ديد آنچه ديد . و من بنده پيش از اين كسان به بندگى فرستاده اظهار ايلى كردم و در مقام اخلاص و بندگى درآمده بودم . چون اخلاص و اعتقاد من به باريافتگان آن درگاه عالم‌پناه ظاهر شده بود ، از جهت من منشور امان فرستاده مرا از آسيب لشكر محفوظ داشتند .\r\nو لهذا چون امير جبه‌نويان به موجب حكم متعرّض اين بنده نگشته ، بىآزار گذشت ، و از عقب سوبداى رسيد ، همچنان بىآسيب درگذشت . و بعد از ايشان امير طغاچار رسيد و شروع در تاخت و تاراج خيل و حشم اين بنده كه جماعت صحرانشين‌اند كرد ، و هرچند آن جماعت گفتند كه « ما ايليم » قبول نكرد ، تا محبّان و رعاياى بسيار را دوانيد و با مردم جنگ كرد تا كشته شد .\r\nدولت چنگيز خان را مردم نيك كجا رفته‌اند كه چنين نادانان را به كارهاى بزرگ مىفرستند ؟ »\r\nو خان ملك باوجود فرستادن اين ايلچى از كشته شدن [ 232 الف 
  ] طغاچار بسيار هراسان بود ، تا آنكه در آن‌وقت مقارن آن حال خبر رسيد كه سلطان جلال الدّين به غزنين رفته . خان ملك - چنانچه سابقا قلمى شد - با لشكر خود به جانب غزنى روان شد و به سلطان جلال الدّين ملحق شد ، و آخر الأمر چنانچه در احوال سلطان جلال الدّين مذكور شد در جنگ سلطان جلال الدّين با جهانگير چنگيز خان در حدود نيشابور به قتل رسيد .\r\nعلى اىّ حال چون امير طغاچار از امراى معتبر چنگيز خان بود و داماد او بود و در آن نزديكى ، در خراسان كشته شده بود ، تولوى خان انتقام او را از نيشابوريان كشيد . و كيفيّت محاصرهء نيشابور چنين بود كه مدّت هشت روز از جانبين آتش جدال و قتال اشتعال داشت ، و در اين مدّت خلقى بىشمار از طرفين به قتل رسيدند « 1 » ، و روز نهم لشكر مغول جبرا و قهرا به\r\n\r\n\r\n","description":"","footnote":"\r\n( 1 ) . قبل از حملهء همه‌جانبهء تولى به شهر ، مردم قاضى ركن الدّين علىّ بن ابراهيم مغيثى را به شفاعت نزد تولى فرستادند ، ولى وى شفاعت او را نپذيرفت و خود او را نيز بازداشت كرد . - روضة الصفا ، ص 854 .\r\n","page_name":" 3707 ","page_number":739},
  {"content":"\r\n\r\nشهر نيشابور درآمده دست به نهب و قتل خلايق دراز كردند « 1 » ، و خاتون طغاچار ، دختر پادشاه جهانگير چنگيز خان ، با ده هزار سوار به شهر نيشابور درآمده ، فرمود كه هركه را بيابند به قتل رسانند حتّى سگ و گربهء اين شهر را زنده نگذارند . و بعد از قتل‌عام فرمود تا باروى شهر و عمارات او را با زمين برابر ساخته به هفت شبان‌روز آب بر وى بسته ، جو كاشتند و آن جو را به اسبان خود دادند و از اين شهر برخاستند . همين باشد همّت دختران سلاطين .\r\nو در تاريخ خراسان مسطور است كه دوازده روز شمار كشتگان شهر نيشابور كردند ، هزار هزار و هفتصد و چهل و هشت هزار مرد بود ، سوا عورات و اطفال ، و سوا آنچه به قلم شمارندگان نيامده .\r\n\r\nذكر واقعهء هرات از سپاه مغول\r\nچون شهزاده تولوى خان از خرابى نيشابور پرداخت ، عنان عزيمت به صوب خرابى هرات منعطف داشت . چون به جلگاى هرات رسيد ، به عرض او رسانيدند كه اينجا حصارى است كه آن را كرك كرمان گويند ، در غايت حصانت و متانت و نهايت استحكام و بلندى . و در آنجا غير از بازرگانان و رعايا ، سه هزار پيادهء سپاهى از پيادگان جمال الدّين شورچه - كه از امراى سلطان جلال الدّين است - مىباشند . و آنچه مردم حصارى را در كار است ، پيش از اين جمع آورده نگاه‌داشته‌اند . شهزاده تولوى خان را به مقتضاى همّت بلند ، آرزوى فتح آن قلعه را در دل افتاد . بنابراين ، روز ديگر از جلگاى هرات با تمامى لشكر كوچ كرده به پاى آن حصار استوار آمد . ساكنان آن قلعه با يكديگر متّفق و متّحد شده دل بر محاربت و كارزار نهادند و مدّت هشت روز شبان‌روز از درون و بيرون جنگ مىكردند و شبيخون بر سر مردم بيرون مىزدند . روز نهم شهزاده تولوى خان به عزم پادشاهانه اعتماد نموده فرمود تا علم خاص او را به مقابل دروازهء قلعه نصب نمودند . لشكريان چون اين اهتمام و جلادت از تولوى خان مشاهده كردند ، همه به يكباره شمشيرها از ميان كشيدند و مانند شير ژيان روى به قلعه نهاده ، در يك ساعت آن‌چنان حصار را بگرفتند و تمامى خلق را از پير و جوان هلاك گردانيدند و آن قلعه را با زمين برابر ساخته متوجّه هرات شدند .\r\nدر اثناى توجّه به هرات شاهزاده تولوى خان پرسيد كه « ديگر از قلاع مستحكم اين ولايت كدام قلعه است ؟ » گفتند كه « يكى از قلاع مستحكم خراسان قلعهء فوشيخ است ، و بعد از وى\r\n\r\n\r\n","description":"","footnote":"\r\n( 1 ) . ياقوت حموى خيانت يكى از علويان شهر را كه مخفيانه با مغول ارتباط برقرار كرد ، يكى از عوامل سقوط نيشابور مىداند . - معجم البلدان .\r\n","page_name":" 3708 ","page_number":740},
  {"content":"\r\n\r\nحصارتوى ، و بعد از وى قلعه كوسويه . » شهزاده دو امير معتبر را كه نام يكى كوچ‌بوقا بود و نام يكى دورباى بوقيتين با دو هزار سوار به جانب آن قلاع نامزد فرمود . و ايشان را گفت كه اگر ايشان ايل شوند ، ايشان را كوچانيده به جانب سمرقند بفرستد ، و الّا مانند [ اهالى 
  ] قلعهء كرك قتل‌عام كرده قلاع ايشان را با زمين برابر سازند .\r\nالقصّه امير كوچ‌بوقا و دورباى بوقيتين با ده هزار سوار روى به حصارتوى نهاده ، پنج روز آن‌چنان كارزار كردند كه قريب به پنج هزار مرد نامدار خنجرگذار به قتل رسيدند ، و روز ششم به وقت نيمروز حصار را گرفتند . و غير از امير فخر الدّين و اثير محمود ، كه جانورداران سلطان جلال الدّين بودند و دو كس ديگر از اشراف قلعهء كوسويه ، كه به مهمّى به آنجا آمده بودند ، هيچ‌كس از اهالى آن قلعه را نگذاشتند . گويند كه آنچه از مقتولان آن قلعه به قلم آمده هشت هزار نفر بودند . بعد از آن حصارتوى را مانند حصاركرك با زمين برابر ساختند ، و روز ديگر روى به قلعهء كوسويه نهادند .\r\nچون رعاياى قلعهء كوسويه آن دو نفر از اشراف خود را ديدند كه از قلعهء حصارتوى به دست مغولان افتاده بودند ، بىتوقّف به اذعان و انقياد پيش آمدند . و كوچ‌بوقا از ايشان مال وافر گرفته ، ايشان را به مقتضاى حكم شاهزاده تولوى خان كوچ داده به جانب ماوراء النهر فرستاد ، و ديوار حصار را با زمين هموار ساخت . و بعد از پانزده روز با غنايم بسيار به خدمت شهزاده تولوى خان آمدند .\r\nشهزاده در آن ايّام [ 232 ب 
  ] در مرغزار شهر نو فرود آمده بود و از آنجا بنورم نام شخصى به هرات فرستاد و گفت كه « ملك و امير و قاضى و خطيب و معروفان و مشهوران بلدهء هرات را بايد كه نزد رايت همايون و موكب ميمون ما بيرون آيند تا از قهر جهانسوز ما مصون باشند ، و الّا آنچه اهل مرو و نيشابور را پيش آمده ايشان را نيز پيش آيد . »\r\nدر آن تاريخ در هرات از قبل سلطان جلال الدّين ، ملك شمس الدّين محمّد جوزجانى « 1 » حاكم بود . و چون خبر وصول شاهزاده تولوى خان به وى رسيد در مقام تهيهء آلات حرب شده سپاه فراوان به‌هم رسانيد .\r\nدر تاريخ حافظ ابرو چنين آورده كه در آن ايّام قريب به صد هزار مرد سپاهى در شهر هرات بود . چون ايلچيان شاهزاده تولوى خان به شهر هرات درآمدند و پيغام وى را به ملك شمس الدّين جوزجانى رسانيد ، ملك شمس الدّين فى الحال ايلچيان شاهزاده را به قتل رسانيد و گفت : « هرگز آن روز مباد كه من متابعت كفّار كنم . تا رمقى در بدن دارم ، من جنگ خواهم\r\n\r\n\r\n","description":"","footnote":"\r\n( 1 ) . ق : خورخانى ؛ م ، ش : جورخانى .\r\n","page_name":" 3709 ","page_number":741},
  {"content":"\r\n\r\nكرد . » چون اين خبر به تولوى خان رسيد آتش غضبش شعله كشيد و با لشكرى بيكران از اطراف و جوانب روى به شهر هرات آورد و شروع در جنگ كرد . از آن جانب ملك شمس الدّين محمّد داد مردى و مردانگى داده هفت روز آن‌چنان كارزار نمود كه هرروز جمعى كثير از جانبين به قتل مىرسيدند و از اعيان و اكابر مغول جمعى كثير در آن ايام كشته شدند . روز هشتم خود شاهزاده تولوى خان سوار شده متوجّه جنگ شد . از آن جانب نيز ملك شمس الدّين با سپاه فراوان بيرون آمده آن‌چنان رزم به كار برد كه در هيچ تاريخ مثل آن جنگ نشان نداده‌اند ، تا آنكه نزديك شد كه مغولان دست از جنگ بازدارند ، كه ناگاه تيرى بر مقتل ملك شمس الدّين محمّد رسيد و از مركب فروافتاد و در همانجا جان به قابض ارواح تسليم كرد .\r\nبعد از مرگ ملك شمس الدّين اهل هرات دو گروه شدند . جمعى كه از متعلّقان سلطان جلال الدّين بودند قرار به آن دادند كه « جنگ مىكنيم تا همه كشته شويم . » و جمعى از ائمّه و قضات و بزرگان شهر گفتند كه « جنگ كردن با اين طايفه فايده ندارد ، مگر آنكه موجب آن خواهد شد كه تمام زن و فرزند ما را مانند اهل نيشابور و مرو به قتل رسانند . »\r\nدر اثناى اين حال شهزاده تولوى خان در مقابل دروازهء فيروزآباد دويست سوار رانده تا به لب خندق آمد و خود از سر برداشته به آواز بلند مضمون اين كلمات را فرمود كه « اى هرويان ! بدانيد كه من تولوى پسر چنگيز خان‌ام . اگر حيات و زندگانى خود و اهل و عيال خود مىخواهيد ، دست از محاربه بازداريد و در مقام اطاعت و انقياد درآييد و مالى كه به عمّال خوارزميان مىداديد ، به گماشتگان ما برسانيد ، تا شما را به عنايت پادشاهانه سرافراز گردانيم و از ساير اهالى خراسان ممتاز نماييم . » و بر آنچه تقرير كرد سوگند ياد نمود .\r\nاهالى هرات چون از لفظ شاهزاده تولوى خان آن عهود و مواثيق شنيدند ، همه مايل و راغب صلح شده ، اوّلا امير عزّ الدّين هروى - كه به حكم سلطان جلال الدّين حاكم جامه‌بافان و كارخانه‌ها بود - با چند جامه‌باف ، هريك با نه جامهء قيمتى به ملازمت شهزاده تولوى خان رسيده ، به انواع عواطف خسروانه سرافراز گرديد . بعد از آن تمامت اعيان و سرداران هرات از شهر بيرون آمدند . شهزاده تولوى خان لشكريان را جدا كرده و دوازده هزار مرد را كه متعلّقان سلطان جلال الدّين بودند به قتل رسانيد و باقى مردم را چندان زحمتى نرسيد . و ملك ابو بكر مروچقى « 1 » را در هرات از قبل خود نصب فرمود و از مقرّبان درگاه خود منكتاى « 2 » نام مغولى را به شحنگى آن بلده تعيين نمود . و بعد از ده روز مظفّر و منصور با غنايم بسيار متوجّه\r\n\r\n\r\n","description":"","footnote":"\r\n( 1 ) . متن : ملك ابو بكر مراجعى .\r\n( 2 ) . متن : منكاى . در منابع اروپايى به‌صورت منگنى ضبط شده است .\r\n","page_name":" 3710 ","page_number":742},
  {"content":"\r\n\r\nاردوى چنگيز خان گشته در حدود طالقان به اردوى خانى ملحق شد « 1 » .\r\nو از جمله وقايع اين سال است حكايت جبه‌نويان و سوبداى بهادر بعد از فوت سلطان محمّد خوارزمشاه و رفتن سلطان جلال الدّين منكبرنى « 2 » به جانب غزنى . در تواريخ معتبره چنين مسطور است كه چون سلطان محمّد در جزيرهء آبسكون فوت شد ، جلال الدّين به جانب غزنى رفت . جبه‌نويان و سوبداى بهادر ، ايلچى به بندگى چنگيز خان فرستاده معروض داشتند كه « سلطان محمّد نماند و پسرش جلال الدّين گريخته به آن طرف آمد . اين زمان ما دل از احوال او فارغ گردانيده به موجبى كه حكم شده متوجّه تسخير بلاد عراق و آذربايجان و شيروان گشتيم ، و در عرض دو سال از راه دربند [ قپچاق 
  ] به مغولستان خواهيم آمد ، به قوّت خداى بزرگ و دولت چنگيز خان . »\r\nالقصّه ايشان ايلچى [ ى 
  ] نزد چنگيز خان فرستاده خود متوجّه عراق شدند ، و اوّلا خوار و سمنان را مسخّر ساخته روى به شهر رى نهادند و اهالى آن بلده را قتل‌عام نموده متوجّه قم شدند ، از ساكنان آن بلده نيز كسى را زنده نگذاشتند ، كودكان را به اسيرى بردند . و از آنجا [ 233 الف 
  ] عازم همدان شدند . آن‌وقت بزرگ [ همدان 
  ] سيّد مجد الدّين علاء الدّوله « 3 » بود .\r\nچون خبر وصول سپاه مغول شنيد از در ملايمت و اطاعت درآمده پيشكش‌هاى لايق جهت امراى مغول فرستاد و شحنه قبول كرد و شهر همدان را از آسيب آن حادثه نگاه‌داشت .\r\nدر آنجا چون به سمع مغولان رسيد كه در سجاس « 4 » جمعى انبوه از سپاه سلطان محمّد خوارزمشاه بر سر بكتكين سلاحدار « 5 » و كوچ‌بوقا جمع شدند ، بىتوقف از همدان عنان عزيمت به آن صوب منعطف داشت و در صدمهء اوّلى آن جماعت را نيست و نابود گردانيد و از آنجا روى به زنجان نهاد ، مردم آنجا را نيز قتل‌عام كردند ، و از آنجا رفته با قزوينيان جنگ سخت كردند .\r\nقزوينيان بر قاعدهء مقرّر خود در اندرون كوچه‌بند جنگ كارد مىكردند ، تا آنكه از جانبين قريب به پنجاه هزار آدمى كشته شد . آخر الأمر شهر قزوين را جبرا و قهرا گرفته ، بقيّة السّيف را به قتل رسانيدند . و اكثر بلاد عراق را به نهب و غارت قتل‌عام نموده ، روى به آذربايجان نهادند .\r\n\r\n\r\n","description":"","footnote":"\r\n( 1 ) . امّا ماجراى هرات به اين‌جا ختم نشد . چندى نگذشت كه هرويان بر اين دو صاحب‌منصب شوريدند و هردو را كشتند . اين‌بار چنگيز « سردارش ايلچگداى را در رأس ده هزار مرد جنگى به گوشمال شورشيان فرستاد » و به وى فرمان داد : « دوباره مرگ ، زندگى را ميراث برده است . اين‌بار تو بايد سر مردم بردارى : تو بايد تمامى اهل هرات را نابود كنى » سيفى ، تاريخ‌نامهء هرات ، ص 76 به نقل از تاريخ ايران كيمبريج ، ج 5 ، ص 300 .\r\n( 2 ) . بعضى آن را « منكبرنى » به معنى بينى خالدار و يا هزار مرد - كه با هزار مرد مقابله كند - مىدانند ، و بعضى آن را « مينكبيرلى » به معنى مرد هزار جنگ ، و بعضى « منكبرتى » به معنى خداداد نوشته‌اند . درخصوص تلفظ و املاى اين كلمه - تعليقهء مرحوم علامه قزوينى بر جلد 2 جهانگشاى جوينى .\r\n( 3 ) . متن : سيّد محمّد علاء الدّوله .\r\n( 4 ) . متن : نحاس . سجاس شهرى ميان همدان و ابهر .\r\n( 5 ) . متن : تكين سلاحى . تصحيح براساس متن تاريخ جهانگشا ، ج 1 ، ص 116 .\r\n","page_name":" 3711 ","page_number":743},
  {"content":"\r\n\r\nدر آن‌وقت حاكم آن ولايت اتابك اوزبك پسر جهان‌پهلوان بن محمّد ايلدگز بود . و چون سپاه به حوالى تبريز رسيد ، اتابك پنهان شده ، كس پيش جبه‌نويان فرستاده ، التماس صلح نمود و اموال و اسباب بسيار فرستاد . مغولان قبول آن معنى كرده ، تبريز را نيز آسيبى نرسانيدند .\r\nو از روضة الصفا چنين ظاهر مىشود كه اوّلا جهان‌پهلوان با لشكر مغول در مقام محاربه و مقاتله درآمد ، و چون او طاقت مقاومت نياورد و روى به هزيمت نهاد ، پسرش اتابك اوزبك درصدد اطاعت و انقياد درآمد و پيشكش‌هاى لايق از مراكب و زر نقد و باقى تحف و هدايا فرستاد و خود را و ساير ساكنان آن بلده را از دست تاتار خلاص گردانيد « 1 » .\r\nو چون اكثر بلاد عراق و آذربايجان لگدكوب لشكر تاتار شد ، زمستان رسيد . جبه‌نويان و سوبداى بهادر از جهت قشلاميشى مغان « 2 » را اختيار كردند . در اثناى آن زمستان دو هزار سوار نامدار از گرجيان روى به مغولان آوردند . بعد از اشتعال نايرهء جدال و قتال اكثر گرجيان به قتل رسيدند و باقى روى به گريز نهاده تا به گرجستان به هيچ‌جا توقّف نكردند ، و گرجيان به تبريز و ديار بكر و ديار ربيعه كس فرستاده استمداد خواستند . و مهم بر آن قرار گرفت كه در بهار سال آينده حكّام آن ولايات با يكديگر متّفق شده روى به سپاه مغول آوردند و ايشان را به ضرب شمشير از آن ولايت بيرون كنند .\r\nمغولان نيز در آن زمستان با خود قرار دادند كه در اوّل بهار روى به گرجستان آورده آن ولايت را تحت تصرّف خود درآورند . و يكى از بندگان ترك اتابك اوزبك ، آغوش نام ، از تركمانان و خلج و كرد جمعى كثير به‌هم رسانيده ملازمت امراى مغول اختيار نمود و در مقدّمهء سپاه مغول روى به جانب ولايت گرجستان روان شد . و تا تفليس در هيچ‌جا عنان نكشيد و بر هرجا كه مىگذشت تاخت و تاراج مىكرد . و از دلاوران گرج جمعى مستعدّ شده روى به دفع آغوش نهادند . وى نيز مردانه ثبات ورزيد و كارزار مردانه مىكرد تا آنكه خلقى بسيار از جانبين به قتل رسيدند . و در اثناى داروگير از عقب ، سپاه مغول به مدد آغوش رسيدند .\r\nگرجيان چون افواج مغول را ديدند ، در خود طاقت مقاومت نديده روى به گريز نهادند .\r\nو از جمله وقايع اين سال آنكه ملك كامل بعد از فوت پدرش ، ملك عادل ، بر سرير حكومت ديار مصر قرار گرفت و با سپاه بيكران متوجّه دفع فرنگان - كه از دمياط مستعد به قصد بلاد اسلام برآمده بودند - شده ، صد كشتى ايشان را به دست آورد كه هشتصد سوار فرنگ در آنجا بود با حاكم بلدهء عكّا ، و پيادهء فرنگان زياده از آن بود كه توان گفت . القصّه چون فرنگان را اين شكست رسيد ، بسيار زبون شده التماس صلح كردند و دمياط را پيشكش\r\n\r\n\r\n","description":"","footnote":"\r\n( 1 ) . اين مطالب در روضة الصفا ( چاپ زرياب‌خويى ) ملاحظه نشد .\r\n( 2 ) . متن . منوقا .\r\n","page_name":" 3712 ","page_number":744},
  {"content":"\r\n\r\nملك كامل نمودند ، و ملك كامل نيز التماس ايشان را قبول نمود و جمعى از اكابر فرنگ را - كه ايشان را نگاه‌داشته بودند - بازگردانيد ، و آنچه قبل از مصالحه به قتل رسيده بودند ، هيچ كس درخواست ايشان ننمود .\r\nو در ماه رجب اين سال ، برادران ملك كامل ، ملك معظم ، كه حاكم شام بود ، و ملك اشرف ، كه حاكم جزيره بود ، با لشكر بسيار به مدد ملك كامل ، برادر بزرگ [ خود 
  ] رسيدند ، و ملك كامل برادران را مهمانى كرده مجلس پادشاهانه ترتيب فرمود . در آن مجلس راجح حلبى ، كه از شعراى مشهور آن زمان بود ، قصيده‌اى غرّا كه الحال در عربستان اشتهار تمام دارد ، انشا كرد ، و اللّه اعلم .\r\n\r\n","description":"","footnote":"","page_name":" 3713 ","page_number":745},
  {"content":"\r\n . \r\n\r\n","description":"","footnote":"","page_name":" 3714 ","page_number":746}
  ]