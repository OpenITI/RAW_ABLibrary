[
  {"content":"\r\n\r\nروزنامهء خاطرات عين السلطنه\r\n\r\n","description":"","footnote":"","page_name":" مقدمه 1 ","page_number":1},
  {"content":"\r\n\r\nگنجينهء\r\nخاطرات و سفرنامه هاى ايرانى\r\n12\r\nزيرنظر\r\nايرج افشار\r\n\r\n","description":"","footnote":"","page_name":" مقدمه 2 ","page_number":2},
  {"content":"\r\n\r\nروزنامهء\r\nخاطرات\r\nعين السلطنه\r\nجلد پنجم\r\nروزگار نيابت سلطنت ناصر الملك همدانى\r\nبه كوشش\r\nمسعود سالور / ايرج افشار\r\nانتشارات اساطير\r\n248\r\n\r\n","description":"","footnote":"","page_name":" مقدمه 3 ","page_number":3},
  {"content":"\r\n\r\nفهرستنويسى پيش از انتشار كتابخانه ملى جمهورى اسلامى ايران\r\nسالور ، قهرمان ميرزا ، 1350 - 1324 .\r\nروزنامه خاطرات عين السلطنه / تأليف قهرمان ميرزا عين السلطنه ؛ به كوشش مسعود سالور ، ايرج افشار . تهران : اساطير ، 1374 -\r\nج . انتشارات اساطير : 192 ، 212 ، 222 ، 246 ، 248 . گنجينه خاطرات و سفرنامه هاى ايرانى ؛ 8 ، 9 ، 10 ، 11 ، 12 .\r\n( ج . 4 ) ISBN 964 - 5960 - 83 - 5\r\n( ج . 5 ) ISBN 964 - 5960 - 84 - 3\r\nفهرستنويسى بر اساس اطلاعات فيپا ( فهرستنويسى پيش از انتشار )\r\nمندرجات : ج . 1 . روزگار پادشاهى ناصر الدين شاه - - ج . 4 . دوران نيابت سلطنت عضد الملك قاجار - - ج . 5 دوران نيابت سلطنت ناصر الملك همدانى .\r\n1 . سالور ، قهرمان ميرزا ، 1250 - 1324 - - خاطرات . 2 . ايران - - تاريخ - - قاجاريان ، 1193 - - 1344 ق . 3 . ايران - - اوضاع اجتماعى - - قرن 13 ق . الف . سالور ، مسعود ، مصحح . ب . افشار ، ايرج ، 1304 - ، مصحح . ج . عنوان . د . عنوان : خاطرات عين السلطنه .\r\n3 آ 2 س / 1391 DSR\r\n0745092 / 955\r\n1374\r\n374 - 76 م *\r\nشابك : 3 - 84 - 5960 - 964\r\nISBN 964 - 5960 - 84 - 3\r\nانتشارات اساطير\r\nروزنامهء خاطرات عين السلطنه ( جلد پنجم )\r\nتأليف : قهرمان ميرزاعين السلطنه\r\nبه كوشش : مسعود سالور و ايرج افشار\r\nچاپ اول : 1377\r\nحروف چينى : مسعود\r\nليتوگرافى و چاپ : ديبا\r\nتيراژ : 2200 نسخه\r\nناشر : اساطير : ميدان فردوسى ، اول ايرانشهر ساختمان 10 تلفن : 8821473 - 8836199 فاكس : 8824250\r\nحق چاپ محفوظ است\r\n\r\n","description":"","footnote":"","page_name":" مقدمه 4 ","page_number":4},
  {"content":"\r\n\r\n\r\n[ جلد پنجم 
  ]\r\n\r\nفهرست مندرجات مجلّد پنجم روزگار نيابت سلطنت ناصر الملك همدانى\r\n18 رمضان 1328 - 26 شعبان 1332 دفتر جلد ششم ( دنباله ) : 8 شوال 1328 - 5 ذى قعدهء 1328 3203\r\nدفتر جلد هفتم : 10 ذى قعدهء 1328 - 13 صفر 1330 3221\r\nروزنامهء سفر قزوين 3567\r\nبازگشت به الموت 3596\r\nدفتر جلد هشتم : 25 صفر 1330 - 24 ربيع الثانى 1332 3625\r\nروزنامهء سفر قزوين و طهران ( 19 ذى الحجهء 1330 ) 3803\r\nبازگشت به قزوين ( 26 محرم 1331 ) 3833\r\nبازگشت به الموت ( 22 صفر 1331 ) 3850\r\nدفتر جلد نهم : 5 جمادى الاولى 1332 - 24 شعبان 1332 4049\r\nكتابچهء آباديهاى الموت 4092 تا 4102\r\nسفر قزوين 4110\r\n\r\n","description":"","footnote":"","page_name":" مقدمه 5 ","page_number":5},
  {"content":"\r\n\r\nيادداشت پنجم پنجمين مجلّد از روزنامهء خاطرات عين السلطنه را به يادداشتهاى دوران نيابت سلطنت ابو القاسم ناصر الملك همدانى اختصاص داده‌ايم . در حقيقت عمدهء محتويات جلدهاى ششم تا نهم يادداشتهاى خطى در اين مجلّد به طبع رسيده است .\r\nدوران نيابت سلطنت ناصر الملك از دوره‌هاى آشفته و پرآشوب ايام مشروطيت محسوب مىشود . او به علل نفسانى و آگاهيهاى سياسى كه از جريان امور داشت بيشتر راغب بود كه از ايران به دور و در فرنگستان باشد . تحصيل كرده‌اى تن‌آسا بود . دورهء فرمانروائى او اشدّ دوران نفوذ روس و انگليس در ايران بود . جنگ بين‌المللى ممدّ خرابى اوضاع و نابسامانى احوال مردم شده بود . بىپولى و كمى ارزاق همه‌جا را فرا گرفته بود . دسته‌بنديها و شخصيت‌طلبيها و خودسريهاى شهرى و ايلياتى در سراسر ايران مشهود و رفتارى عادى بود . قشون روس گوشه‌اى و قشون عثمانى گوشه‌اى ديگر از كشور را اشغال كرده بودند . انگليسها هم به وسيلهء ايلات و رجال متنفذ و مأمورين سياسى و نظامى خود آرام نمىنشستند . در اين هنگامه‌ها و كشمكشها عين السلطنه به مانند گذشته به ضبط اخبار علاقه‌مندى داشت و دنبالهء خاطرات خود را از دست نگذاشت . نحوهء كارش همانندست با آنچه دربارهء مجلّد پيشين گفته شد .\r\nقسمتى از اين مجلّد خاص شرح حوادث سه سفر عين السلطنه به قزوين است . يك بار از آن سه سفر تا تهران آمده است .\r\nدر همين مجلّد بخشى به كتابچهء جغرافياى الموت اختصاص يافته است كه از نوشته‌هاى خوب در زمينهء معرفى آباديهاى يك منطقه است ( ص 4092 تا 4102 ) .\r\nشايد جزوهء ديگرى موجود نباشد كه وصف قراء و روستاهاى الموت را بدين حد موشكافانه دربر داشته باشد .\r\nمطالب اين مجلّد را به اخبار مربوط به تاج‌گذارى احمد شاه ( كه تا اواسط جلد نهم از دفترهاى پس از مشروطه نوشتهء عين السلطنه است ) خاتمه داديم و قسمتى از جلد نهم را كه به روزگار پادشاهى احمد شاه مربوط مىشود در مجلّد ششم از دورهء اين خاطرات خواهيم آورد .\r\nعين السلطنه در اين جلد ، به مانند مجلّد پيشين اطلاعات زيادى دربارهء الموت جمع كرده است . از جمله چندبار مقدارى از واژه‌هاى الموتى ( تاتى ) را در دسترس قرار داده است . ( مثلا صفحهء 3612 ) . وصف خوبى از غذاهاى مرسوم الموت دارد ( ص 3646 ) .\r\n\r\n","description":"","footnote":"","page_name":" مقدمه 6 ","page_number":6},
  {"content":"\r\n\r\nاز اجارهء گون و طرز كتيراگيرى تفصيلى بيش‌ازپيش آورده است ( ص 77 - 3473 ) .\r\nاز خاطرات دوران بچگى و جوانى هم مقدارى در اين مجلّد مىبينيم . بخشى كه به طرز درس خواندن نزد معلم سرخانه و آداب مكتب و مدارس قديمى طى ده صفحه ( ص 3389 تا 3398 ) اختصاص داده است بسيار خواندنى و پرمطلب است . آداب سلام نوروز ناصر الدين شاه و مراسم همان جشن نزد مردم را به مانند يك مردم‌شناس دقيق در صفحاتى چند ( 4048 - 4032 ) با نظم گفته است .\r\nبه مانند جلدهاى پيشين دربارهء رجال و اشخاص بنام اطلاعات خوب دارد . مقدارى از اشعار مبتذل حاجى صدر السلطنه را جاىجاى نقل كرده است كه خواندن آنها براى آگاه شدن از حالات آن شخص مفيدست . سرگذشت خوبى از عباس ميرزا ملك‌آرا ( ص 14 - 4006 ) نوشته است كه دقايقى تازه دربر دارد . از احتساب الملك ( ص 3284 ) و مختار الدوله ( ص 2802 و 2853 ) و سيد بحرينى و ديگران و ديگران ياد مىكند . كسانى كه در مآخذ ديگر اطلاعات زيادى راجع به آنها نيست .\r\nدر زمينهء مسائل سياسى و اجتماعى با هوشيارى ، سراسر متن سخنان وثوق الدوله وزير امور خارجه در زمان التيماتوم روس را نقل كرده ، همانطور كه با حسن تشخيص متن مصاحبهء سيد ضياء مدير روزنامهء رعد با سفير روس را به ضبط درآورده است و اين هر دو متضمن نكات باريك سياسى است .\r\nيادداشتهاى متعددش دربارهء ماليات نمك و دشواريهايى كه آن ترتيب در زندگى مردم پيش آورده بود از زمرهء مطالب اجتماعى و مباحث روزانه است . همانطور كه الغاى ماليات قپان در آن عهد موضوع روز بوده است .\r\n* * * مطالب اين مجلّد را به اخبار مربوط به تاج‌گذارى احمد شاه ( كه تا اواسط جلد نهم از دفترهاى خطى نوشتهء عين السلطنه است ) خاتمه داديم و قسمتى از محتويات جلد نهم را كه به روزگار پادشاهى مستقل احمد شاه مربوط مىشود در مجلّد ششم خاطرات خواهيد خواند .\r\nهجدهم آذرماه 1377 - ايرج افشار\r\n\r\n","description":"","footnote":"","page_name":" مقدمه 7 ","page_number":7},
  {"content":"\r\n\r\nوالد حضرت اقدس ناصر الملك نايب السّلطنه دولت مشروطه ايران 1329\r\n\r\n","description":"","footnote":"","page_name":" مقدمه 8 ","page_number":8},
  {"content":"\r\n\r\nعبد الصمد ميرزا - عز الدوله\r\n\r\n","description":"","footnote":"","page_name":" مقدمه 9 ","page_number":9},
  {"content":"\r\n\r\nحسينقلى ميرزا عماد السلطنه\r\n\r\n","description":"","footnote":"","page_name":" مقدمه 10 ","page_number":10},
  {"content":"\r\n\r\nهرمز ميرزا\r\n\r\n","description":"","footnote":"","page_name":" مقدمه 11 ","page_number":11},
  {"content":"\r\n\r\nتاج الدين ميرزا عميد الدوله\r\n\r\n","description":"","footnote":"","page_name":" مقدمه 12 ","page_number":12},
  {"content":"\r\n\r\nشعاع الدين ميرزا قهرمانى\r\n\r\n","description":"","footnote":"","page_name":" مقدمه 13 ","page_number":13},
  {"content":"\r\n\r\nمحمد ميرزا ملك آراى دوم عباس ميرزا ملك‌آرا عبد الصمد ميرزا عز الدوله\r\n\r\n","description":"","footnote":"","page_name":" مقدمه 14 ","page_number":14},
  {"content":"\r\n\r\n\r\n[ دفتر جلد ششم ( دنباله ) 
  ]\r\nجلد پنجم ( دنباله ) ( پس از مشروطه ) روزگار نيابت سلطنت ناصر الملك همدانى 25 رمضان 1327 به بعد\r\n\r\n","description":"","footnote":"","page_name":" 3201 ","page_number":15},
  {"content":"\r\n . \r\n","description":"","footnote":"","page_name":" 3202 ","page_number":16},
  {"content":"\r\n\r\n\r\nدورهء نيابت سلطنت ناصر الملك\r\n\r\nفوت عضد الملك\r\nكاغذى از حاج افخم الدوله به تاريخ 26 رمضان رسيده بود بيشتر مطالبش شخصى بود مگر در خاتمه كه اين خبر مهم را مرقوم داشته بودند . آقاى نايب السلطنه عضد الملك مرحوم و امروز 25 به تفصيلى مثل نعش شاه شهيد جنازه برداشته شد . ناصر الملك نايب السلطنه شد . تلگراف به فرنگ كردند قبول كرده است . اين مسئله واضح بود كه ناصر الملك خواهد شد .\r\n\r\nرشيد السلطان\r\nرشيد السلطان با ميرزا محمد خان لاريجانى امير مكرم و اسمعيل خان و غيره با قشون زياد تا جاجرود آمده‌اند . از اينجا هم قشون به سردارى امير اعظم فرستاده شد . مردم طهران هم در باطن با رشيد السلطان ، همراهى و حسن طلب مىكنند ، هنوز خبر درستى نرسيده كه اين دو روزه به هم رسيده و جنگ شده يا نه . خداوند به خير بگذراند .\r\nبدبختى ايران را رها نمىكند . خبر مهم همين است . بقيهء اخبارات بماند موقع عرض نيست . وقايع‌نويسهاى من صاحب كار شده و خيلى مرا بىاطلاع گذارده‌اند .\r\nغلامباشى مىگفت اهل طهران خيلى همراهى دارند و بيشتر مجاهدين غيور ما هم كه فرار كردند ، رفته‌اند نزد رشيد السلطان . سؤال كردم حرف رشيد السلطان چيست . گفت اول او را مردود نمودند عدليه بردند ، هفت هشت هزار تومان به اسامى مختلف از او گرفتند . بعد رفت جمعيت سر خانه‌اش روانه كردند . صدمات زياد به او وارد آوردند . او هم طاقت نياورده به دفاع برخاست . كم‌كم كار اين دفاع بالا گرفت تا به حمله رسيده است و حالا دو سه عنوان دارد : يكى اين‌كه احكامات آخوند بايد اجرا شود . ديگر اين كه قتلهء آقا سيد عبد الله مجازات شود ( پيراهن عثمان كرده‌اند ) . سيم اين‌كه مالياتهاى جديد موقوف شود و بختياريها بروند . اين مطلب را هم سيد بزرگ مىگفت كه در اوان در روزنامه خواندم صولت الدوله قشقائى ، داود خان كلهر ، نظر على خان سردار اكرم ، امير مفخم بختيارى و چند نفر از سركردگان ايلات ديگر لرستان همعهد و همقسم شده همين عنوانات را مىكنند به علاوهء آوردن محمد على شاه . سپهدار هم در اين فقره همراه است .\r\n\r\n","description":"","footnote":"","page_name":" 3203 ","page_number":17},
  {"content":"\r\n\r\nامير اسعد ما با يكصد و بيست سوار و شصت پيادهء قچاق « 1 » به سمت مازندران حركت كرد و چند روز است رفته . حالا بگذريم از اغتشاش آنجاها و بگذاريم حضرات را به جنگ و خونريزى كه تمام اين اقدامات باعث فنا و خرابى مملكت ايران است قدرى از خودمان صحبت كنيم .\r\n\r\nفصل شالى درو\r\nلله الحمد امورات دارد منظم مىشود . هرجا شلوغ است اينجا امن است . الموتيها مثل مورچه به سمت تنكابون و به اصطلاح خودشان « بژدرو » ( شالى درو ) مىروند .\r\nبعضيها مراجعت مىكنند ، بيشتر مىمانند . رفت تابستان بيايند . دهات الموت كه حقيقة خانهء ييلاقى آقايان است فعلا خالى [ شده 
  ] ، كوچ هم مىبرند . از آمدن خانهء من هم خبرى نرسيد . . .\r\n\r\nصحنه‌سازى براى بىپولى\r\nچهارشنبه هشتم [ شوال 
  ] - مهدى خان غلامباشى با آن تفصيلات كه حضرت‌والا مرقوم داشته‌اند امان ما را براى رفتن بريد و آخر الامر امروز تشريف برد . محمد على هم رفت كه برود كشمرز . بعد از پانزده روز بيايد يا نيايد . تمام آنچه حضرت‌والا دستخط فرموده بودند غلامباشى منكر بود و مىگفت سفارت ده روزه مرا مرخص كرد . قونسل قزوين مىگفت چهار روز بس است تصديق خوبى هم داد ، اما حكايت تعارف و حق الزحمهء او چه شد . چهل تومان طهران گرفته بود اينجا من مىبايست خيلى علاوه تقديم كنم و ابدا ميل نداشتم . تدبيرى كردم ، شيوه‌اى زدم . چند شب متوالى گفتم ابو القاسم رفت پيش غلامباشى از بىپولى و طلبهاى خودش صحبتها كرد . نوكرها هم در باب شكوه از آقا يد طولى دارند . خصوصا آن شكايت از پول باشد . بقدرى ابو القاسم گريهء بىپولى و قرض‌خواه را كرد كه غلامباشى به گريهء او گريست و چند دفعه پيش من توسط كرد . من هم هر دفعه حق را به جانب ابو القاسم داده و فصلى از مخارج و بىپولى شكايت كردم . قسمها خورد عهدها كرد كه به رسيدن طهران حضرت‌والا را مجبور كند براى ما پول بفرستد .\r\n\r\n\r\n","description":"","footnote":"\r\n( 1 ) - قچاق - پرزور - توانا .\r\n","page_name":" 3204 ","page_number":18},
  {"content":"\r\n\r\n\r\nرفتن غلامباشى\r\nاين مقدمات براى موقع رفتن آقا بود . ديشب پيغام دادم خودت بهتر از حال ما و فقر ما خبر دارى . چه بايد به شما تقديم كرد . گفت جز مخارج راه از شما در اين حالت كه هستيد توقعى ندارم . حساب كرديم باز سى چهل تومان مخارج براى ما انگشت‌شمار كرد . مجددا پيغام دادم باوجود علم اليقين شما از حال ما اين خيلى زياد است ، يعنى مقدور نمىشود . بيست تومان الان مىفرستم از ورك قرض كنند تتمه را در طهران بگيريد . او هم قبول كرد ، نقلى نيست طهران خواهم گرفت و من بسيار خوشحال شدم كه خوب از عهدهء اين بازى برآمديم . بيست و چهار هزار هم دوتا قاطر كرايه كردم ، دو تومان هم به آدمش انعام دادم و به سلامتى امروز رفت . اين مسئله هم الحمد لله گذشت . حالا طهران هرقدر حضرت و الا به من فحش مىدهد بدهد . اين كار را كردم تا من بعد از اين لقمه‌ها برايم نگيرد . آن هم با آن آب‌وتاب و شاهنامه‌خوانيها .\r\n\r\nگندم و سرباز\r\nجمعه دهم شوال المكرم - الموت چهل و چهار سرباز دارد . براى گرفتن خانوارى كه يك خروار گندم و يك تومان نقد باشد هجوم به دهات آورده‌اند و هركدام به ميل خود قيمتى براى گندم فرض كرده‌اند . ميل دارند هرقدر زورشان مىرسد بگيرند . آن هم سربازى كه نه سفر مىرود نه حاضر خدمت است ، نه كارى از او ساخته است . متصل ما مرافعهء سرباز و قيمت گندم را داريم . به نرخ متعارف سالى چهارصد و چهل تومان پول دريافت مىكنند بلكه زيادتر . اگر اين پولها را جزو ماليات كنند رژيمانهاى صحيح مىشود گرفت . حالا اين خانوارى است ، سالى هم مبلغى گزاف به اسم « اخراجى سرباز » و « متوفاى سرباز » مىگيرند .\r\n\r\nزندگى دهات\r\nزندگانى دهات گمان مىكردم آسان است . حالا مىبينم باوجودى كه بسيار ساده گذران مىكنم بسيار دشوار است . مثل مورچه بايد آذوقه تهيه كرد ، اغلب چيزها را هم بايد از شهر خواست . امسال گندم بىجهت گران است . در اينجا ده تومان مىدهند به پول نقد . در قزوين هم نان را گران كردند . گويا خيلى بالاتر برود . آدمهائى كه شهر رفته بودند نيامدند . مشهدى صدر الله طالقانى هم طهران رفته بود نيامده . اخبارات زياد اين سربازها شهرت دادند كه تمام اثاثيهء انجمن و عدليه و حكومت را كه اعلى بود جمع كرده بودند .\r\n\r\n","description":"","footnote":"","page_name":" 3205 ","page_number":19},
  {"content":"\r\n\r\nدر راه طهران سرباز گذاشته‌اند . رشيد السلطان به طهران وارد شده نزاع او با ارامنه و بابيهاست . رحيم خان قراچه‌داغ آمده مشغول تدارك جنگ است . شاهسون حركت كرده گيلانات را مىچاپد . خمسه شلوغ است . قاسم خان و محمد خان سر راه را گرفته يك بار گندم نمىگذارند قزوين يا طهران برود .\r\n\r\nشكار\r\nخيلى بىخبرم و اين اراجيف هم خيلى مرا مكدر كرده . خوب خودم را اسير و حبس كردم ، هيچ مشغولياتى ندارم . خزان شده و حالت محزونى ديده مىشود . اسباب شكارم مرتب نيست . بقدرى هم كوهها سخت است كه نه سواره نه پياده مىشود حركت كرد .\r\nهمين‌قدر كبك كه بلند شد ديگر نگاه كردن عقب آن ثمرى ندارد . شكار بز هست اما جمعيت لازم دارد جرگه كنند . خرس هست اما خيلى دوردست ، آن هم جمعيت لازم دارد . در حقيقت جز كبك چيزى نيست . آنها هم بواسطهء سختى مكان ايمن هستند .\r\nشكارهاى ديگر هيچ نيست . بلدرچين هيچ ندارد مگر در ييلاقات مثل آوه ، پيچ‌بن .\r\nمرغ‌آبى ديده نمىشود . شايد شكارهاى دشتى كه معلوم است نيست . روىهم‌رفته الموت جاى پوچى است و هيچ قابل توقف نمىباشد .\r\n\r\nمكاتبه با منتظم الملك\r\nيكشنبه 12 - اين كتابچه دارد تمام مىشود ، من هم از بيسوادى نمىتوانم مطالب را موجز و مختصر بنويسم . تكليف دشوار شده . كسانى را كه اوان فرستاده بودم آمدند .\r\nمنتظم الملك گفته بود حالا كه حاجى محمد يوسف طهران رفته بنويسد پسرش حاجى نظرعلى بيايد . او كه آمد من حاضرم به مشار اليه نوشتم جواب از برادرش حاجى نصر الله آمد كه مأمور براى ملك دشته از طهران آمده برادرم رفت دشته . اگر كارى گذشت مراجعت [ مىكند 
  ] و الّا مىرود طهران ( گمان مىكند طهران كار مىگذرد ) . مراتب را به منتظم الملك باز نوشتم .\r\n\r\nرفتار سربازها\r\nكارهاى من تمام يك عقده دارد كه گشاده نمىشود . من ناچار از يك جادو و طلسمى هستم . حالا خيال كردم خودم مردم را خواسته طورى كار را انجام داده اسناد مجدد صحيح گرفته شود . امروز جمعى از اوانك آمدند كه سرباز تركى آمد آنجا . كدخدا بابا خان كه جديدا برقرار شده تنكابون بود رحيم كدخداى سابق اغوا كرد . اولا هشت\r\n\r\n","description":"","footnote":"","page_name":" 3206 ","page_number":20},
  {"content":"\r\n\r\nتومان مخارج سه شبهء سرباز از ترياك ، قند ، چاى ، ملزومات شد . ثانيا پانزده تومان پول از ما گرفت . آن‌وقت براى وصول پول توى خانه‌ها افتاد ، آنچه كاسه كوزه مس ديگ بود شكست و از راه دينه‌رود رفت . آدم فرستادم معلوم شد راست است و اينها به من هيچ اطلاع نداده بودند . آن‌وقت فرستادم پنج تومان به ضرب چماق از رحيم گرفته به رعايا دادم تا من بعد از اين كارها نكند . نظير اين سرباز ديگرى جبرين ده آمد . شب بناى عربده را گذاشت . اما از آنجا آمده خبر كردند . ساعت چهار آدم فرستادم . خواهىنخواهى آوردند و زن و مرد آبادى را از شرارتش نجات دادم . خلقى ترسوتر اما شيطان‌تر از الموتى نمىشود .\r\n\r\nمثل بوقلمون\r\nكارهاى من از اين قبيل است . متصل هم دعواهاى غريب عجيب را بايد اصلاح كرد .\r\nمثلا سر يك دسته علف يا يك مرغ چندين ساعت بايد گفتگو كرد . بدون غمى محزون شوم . بى خود بايد خودم را عبوس كنم ، يا بى جا فرياد بزنم ، يا بىجهت ناسزا و فحش بگويم كه آن‌وقت خودم خنده‌ام مىگيرد . اما چاره چيست . عادت مملكتى است كه آن حاكم بايد هر دقيقه خودش را مثل بوقلمون يك‌رنگى بنمايد تا آن كار بگذرد . هنوز هم عدليه و قوانين جديد جارى نشده تا كم‌كم از بين برود .\r\n\r\nماليات جنسى\r\nماليات دهات بالارودبار را تمام خودم گرفتم و براى گفتگوى فرع نگاه داشتم . جنسى را هم به تمام دهات گفتم انبار كردند تا اگر مأمورى براى تسخير جنس آمد مثل سربازها هركدام نرخى به ميل خودشان معلوم نكنند . جنسى حاضر است ، يا ببريد يا تسعير عادلانه بنمايند . رعايا از اين فقره جنسى خيلى خوشنود [ ند 
  ] و دعا مىكنند . خودشان هم آسوده شدند . ديگر جز اجاره كارى ندارند .\r\n\r\nفرع دهات خالصه\r\nميرزا حسن خان نوشته بود فرع دهات خالصه را قبول كردند از شما نگيرند . بيائيم حساب كنيم و تتمه را بدهيد . حرف حسابى بود . اما يكى محض اذيت ميرزا حسن خان ديگرى براى اين اخبار اغتشاش طهران و قزوين و همه‌جا طفره زدم و عذر آوردم شايد طور ديگر شد . پشيمانى سود ندارد . سند و نوشته هم كه از من ندارند . اين‌همه پول را مردم گرفتند و خوردند شايد اين جزئى هم قسمت من باشد . به عوض سى هزار تومان\r\n\r\n","description":"","footnote":"","page_name":" 3207 ","page_number":21},
  {"content":"\r\n\r\nمقررى سه چهار سالهء ما محسوب دارند با ضررهاى اين مدت سه چهار سال .\r\nچهارشنبه 15 شوال المكرم - عصر مشهدى صدر الله طالقانى آمد . مقدارى دوا ، دو ثوب جليقه و شلوار زمستانى با دو پاكت يكى از حاج افخم الدوله يكى از تقى داشت .\r\nحاجى آقا يك صفحه مختصر كه تمامش نسخهء طبابت و حفظ الصحه بود ، مال تقى هم شكايت از بىپولى و اين‌كه آمدن ما معلوم نشد . آقاى عماد السلطنه فرمودند چرا اول نوشته‌اند مىآيم و حالا مىنويسند نمىآيم . حضرت و الا هنوز چيزى نفرموده‌اند .\r\nدكانهاى نانوائى بسيار شلوغ است و به سختى نان به دست مىآيد . رشيد السلطان هنگامه مىكند . آنچه قشون فرستادند شكست مىدهد ، ديگر كسى جرأت رفتن نمىكند . تاريخ هردو مكتوب دهم شوال بود .\r\n\r\nشايعهء كشتن يپرم\r\nاما آنچه مشهدى صدر الله كه عصر دهم حركت كرده بود مىگفت . مژدهء مرا بدهيد يپرم را در ميدان توپخانه يك نفر قزاق با سه تير تفنگ به درك و اصل كرد . پرسيدم چطور .\r\nگفت متصل ما بين قزاق و پليس در شهر دعواست و از هم مىكشند . شب پليسها سه نفر قزاق را كشتند فردا شب قزاق در ميدان توپخانه جمع شد تا يپرم حكم كرد شليك كنند يك نفر قزاق مهلت نداد و او را كشت . رشيد السلطان هم با هيجده سركرده در چند فرسنگى هستند . اما شهر امن بود و به ما كسى كار نداشت ( خدا نگيرد اين امنيت را ) .\r\nخبر خيلى تازه و مهم بود . يپرم سركردهء قابلى بود و خيلى خدمت كرد . من از ميرزا ابو القاسم خان و چند نفر ديگر شنيدم كه مىگفتند يپرم خيلى با انصاف‌تر از ايرانيهاى خودمان بود . ميرزا ابو القاسم خان كه او را دعا مىكرد . اگر اين خبر راست باشد قاتل هم يك نفر و شناخته شده باشد در باب قصاص خيلى اشكالات پيش خواهد آمد .\r\nيكى بواسطهء قزاق ديگرى ، قانون شريعتى .\r\nمشهدى صدر الله كار داشت رفت كه مجددا بيايد . انسان خلقت غريبى است . من هم پس از اصغاى اين حكايت راست يا دروغ چون چهار نفر آدم و تفنگ اطراف خود ديدم هوا ورم داشت و جواب رقعهء ميرزا حسن خان را كه مجددا نوشته بود با كمال تشدد نوشتم كه نه من سند داده‌ام نه قول و قرارى . آن شما ، آن دهات برويد ماليات خود را وصول كنيد . از جان من چه مىخواهى !\r\n\r\n","description":"","footnote":"","page_name":" 3208 ","page_number":22},
  {"content":"\r\n\r\n\r\nنمك\r\nدو روزنامهء معتبر ما « ايران‌نو » و « شرق » توقيف است و مدتى است از قرائت آن محروم . سه طغرا روزنامهء « مجلس » به تاريخ شهر رمضان المبارك از اوان فرستاده بودند .\r\nاولا اين‌همه كه ضعفا و فقرا را حتى حيوانات را براى ماليات نمك ظلم كردند چنانچه گوسفندهاى اين صفحات امسال نمك خيلى كم خورد و از بابت شير و نتاج و لاغرى صدمهء كلى به رعيت وارد شد ، چهل و پنج هزار و كسرى تومان عايدى سه ماههء معادن كه در تصرف اداره بود گرديد ( مملكت مشروطه متصرفه كنونى داراى پانزده معدن است آنجاها را كه به تصرف ندارند معادنش به حال خود باقى است ) و بدون يك شاهى زياده و نقصان همان را مخارج اداره و مواجب مستخدمين به ريز و صورت معين نموده‌اند كه از اين چهل و پنج هزار تومان بيست هزار و صد و هشتاد تومان مقررى سه ماههء اجزاء اداره داده شده ، سواى مأمورين نظامى ، خرج مسافرت ، پول پست و تلگراف و كرايهء منزل آنها . در حقيقت تمام خرج يك دسته از مردمى شده كه خودشان مؤونه و گذرانى داشتند كه يك دينار آن و اصل خزانهء دولت نشده است كه به مصارف لازمه برسانند .\r\n\r\nخوانين بختيارى\r\nثانى از مطالب مشاجره و مخالفتى است كه ما بين خوانين بختيارى واقع شده كه به ناچارى جمعى را از طهران روانه نموده‌اند ، بلكه بين آنها را التيامى بدهند كه موفق نشده‌اند .\r\nثالثا خوانين بختيارى چنانچه اصفهان ، يزد ، كرمان را تصاحب كرده‌اند به سمت شيراز هم « كشاله » كرده و صولت الدوله همان‌كه روزى بيست تعظيم به محمد رضا خان آدم نظام الملك مىكرد خودش را سردار عشاير لقب داده و در اين خصوص پرتست سخت مىكند و از شيراز هم حركت كرده تا آباده را در روزنامه و تا حوالى اصفهان را غلامباشى مىگفت آمده . مخالفين سردار اسعد هم با صولت الدوله سردار عشاير معيت دارند . اين است كه حاج آقا از وكلاى فارس در مجلس شوراى ملى نطق بسيار مفصلى مىكند كه ما مختصرى از آن‌كه راجع به اين مطلب است مىنگاريم .\r\n\r\nنطق حاج آقا شيرازى دربارهء بختيارى\r\n« صولت الدوله هم مثل ساير رؤساى ايلات غرضش نه مملكت‌دارى است و نه مشروطه‌خواهى و هيچ خيالى ندارد جز حيثيت شخصى و خودخواهى و حكومت و\r\n\r\n","description":"","footnote":"","page_name":" 3209 ","page_number":23},
  {"content":"\r\n\r\nفوج . با اين فلاكت دولت و ملت مشغول چپاولند . آيا اين حوادث فعليه كافى نيست كه مىخواهند ياغى ديگرى درست كنند . و الله بالله نقشه‌كشيهاى طهران ياغى كرد كسانى را كه دم از اطاعت مىزدند . ياغى كرد كسانى را كه تا به حال همه قسم شنوائى داشتند .\r\nاغراض شخصى طهران خادم را خائن كرد و خائن را خادم جلوه داد . مداخلهء بيجاى وكيل در كار وزير اين مملكت را آتش خواهد زد . خيلى غريب است يك نفر آدم هم وكيل ، هم وزير ، هم رئيس امنيه ، هم رئيس نظميه ، هم مشار ، هم مشير ( تمام اين كنايات به سردار اسعد است ) . نقل كجاست . چه بازى است . چه معنى دارد يك نفر وكيل چرا بايد برود در امر وزير داخله مداخله كند ، يعنى بگويد يا استعفا بده يا فلان را معزول كن ( مقصود سردار اسعد است كه به فرمانفرما گفته يا صولت الدوله را معزول كن يا استعفا بده . او هم استعفا داده ) . بنده شخصا دو ماه است دوندگى كرده به كابينه و هيئت رئيسه اصرار كردم . اين طرف دويدم ، آن‌طرف دويدم ابدا فايده و ثمرى نبخشيد ، بهيچ‌وجه اقدامى نشد . زيرا كه مداخلهء يك نفر وكيل ( اين وكيل كه مىگويند سردار اسعد است ) كارها را خنثى كرد . تا كار به جائى رسيد كه موكلين من تلگراف مىكنند كه اگر نمىتوانيد استعفا دهيد . من هم اگر از طرف مجلس اقدامى نشود و مساعدت نكند كه وكلا مداخله در كار وزرا نكنند و نگويند كه حكما كسى كه داخل نمايندگان ملت است در قوهء مجريه مداخله نكند و مستخدم نشود استعفا خواهم داد . بنده و خيلى از وكلاى جنوب نمىتوانيم زيرا اين‌بار مسئوليت برويم . در حالى كه هيچ مطلبى را نمىگذارند به گوش وكلاى ملت برسد . من نمىدانم چه اوضاعى است . تنفر عمومى را بالنسبه به اساس مشروطيت و وكلاى ملت جلب كردند . نقشه‌هاى خودشان را اجرا مىكنند . مىگويند به تصويب مجلس است . جواب تلگراف رشت را مىدهند مىگويند هر كارى كرديم به تصويب مجلس كرديم . در اول خرمن ترتيب نان و زغال و ارزاق اين‌طور است ، منتسب به مجلس مىكنند . كمپانى خالصه و گوشت و بلديه فرياد مردم را به آسمان مىرساند مىگويند به تصويب مجلس است و حال آن‌كه ابدا وكلا خبر نمىشوند و نمىگذارند خبر شوند . مطالبى را كه راجع به مجلس است ما بايد در مساجد و مجامع و روزنامه‌ها بخوانيم و بعد معلوم شود كه به ميل بعضى به وكلا گفته نشده . تلگراف مىآيد توقيف مىشود . با اين بىاطلاعى نمايندگان همه چيز را به مجلس نسبت مىدهند . ادارات هم كه هرچه مىخواهند مىكنند . من به صداى بلند فرياد مىزنم و ملت را خبر مىكنم كه وكلاى آنها ابدا نه از اين ترتيبات خبر دارند نه به اين حركات راضىاند و جز معدودى از وكلا هيچ‌كس داخل اين مطالب نيست . تا كى اسباب‌چينى ، تا كى وجدان‌كشى ، تا كى بىرحمى به خاك مملكت . آقاى سردار اسعد شما را به خدا ، شما را به پيغمبر ، شما را به\r\n\r\n","description":"","footnote":"","page_name":" 3210 ","page_number":24},
  {"content":"\r\n\r\nهر حقيقتى كه مقدس مىدانيد اينقدر مداخله در كار فارس نكنيد . از وظيفهء خود خارج نشويد . بختيارى جنوب را آتش زد . جلو آنها را بگيريد . به خدا ملت بيش از اين تاب ندارد . اين اقدامات سبب مىشود كه يك دفعه يك قطعهء مملكت آتش مىگيرد ، بطورى كه هيچ نتوان جلوگيرى كرد . من بيشتر از اين نمىتوانم تحمل كنم . صبر تا كى ، حقوق داخله و خارجه ما را بر باد مىدهند . دولت ابدا خود را مكلف و مسئول نمىداند .\r\nتجاوزات اجانب و اغراض مغرضين داخلى و رقابت ايلاتى بلاى بزرگ ايران شده و تا ريشهء آن مفاسد كنده نشود اصلاح مملكت خيال است . محال است و جنون » .\r\n\r\nايلات و عشاير\r\nبه اجازهء مطالعه‌كنندگان گرامى كه پس از مرگ من خواهند بود چند سطرى باز فضولى كنم . ايلات و عشاير ما كه دو ثلث ساكنين حاليهء مملكت ايران باشند بواسطهء چاپلوسى با دربار و صدور ، مراوده با خارجه و اسلحهء ممتاز كه به چنگ آوردند از اواسط عهد ناصر الدين شاه غرور و تكبرى به هم رسانيدند . سلطنت ايران هم مثل شئى بود كه در تحت سرپوش مشبكى باشد از خارج كم‌وبيش از آن مرئى ، اما به كلى از درون آن مخبر نبودند . اين سرپوش مشبك را ايل جليل بختيارى و حضرت سپهدار اعظم به تقويت حجة الاسلام آخوند ملا كاظم خراسانى و جوانان ايرانى برداشتند كه خلع و طرد محمد على ميرزا باشد . عشاير و ايلات ما كه با چهار چشم مىپائيدند ، ديدند درون آن خالى بود و اين‌همه تعظيمها ، تكريمها ، تقديمها ، مالياتها به قوهء واهمه بود ، و الّا تحت سرپوش چيزى نيست . پس هركدام ندرقلى بيكى شده گفتند چه عيب دارد ، هركدام به عنوانى تعظيمها ، تكريمها ، تقديمها ، مالياتها را موقوف [ كنيم 
  ] بلكه به چپاول و غارت همسايگان صاحب الاف و الوفى بشويم . حالا اگر نادر شاه افشار هم سر از قبر درآورد چاره نمىتواند ، زيرا نادر مختار مملكت خودش بود و دولت حاليهء ايران مختار مملكت خودش نيست . هريك از اين سركردگان ايلات بستگى به يك سفارتى دارند و حمايت دولتى را كه در موقع لزوم خود و كسان خود را محفوظ مىدارند و اگر باز لازم شد عود به كارهاى سابق مىكنند .\r\nاينهاست كه كار ايران را دشوار بلكه بسيار صعب العلاج كرده . آقايان تصور كردند به خلع و عزل محمد على شاه كارها بر وفق دلخواه مىشود ، چنانچه در فرانسه و انگليس ، عثمانى شد . اما غافل بودند . يا خير بهتر از من مىدانستند و مقصودشان همين بود . در هر گوشهء مملكت ايران از سركردگان ايلات و عشاير شاهنشاهى است كه مثل محمد على شاه چندين نوكر دارد .\r\n\r\n","description":"","footnote":"","page_name":" 3211 ","page_number":25},
  {"content":"\r\n\r\n\r\nامير اعظم\r\nيكشنبه 19 شوال المكرم 1328 - ميرزا حسين از شهر آمد . مىگفت امير اعظم در جنگ با رشيد السلطان و امير مفخم كشته شده . امير اسعد هم با جمعيت خودش به آنها ملحق شده . كاغذ افخم الدوله ششم ماه تاريخ داشت نوشته بود شهرت دارد امير اعظم مقتول شده ديگر اخباراتى نداشت . بچه‌ها كاغذهاى مفصل پس از مدتها داده بودند .\r\nخيلى بامزه و خوب بود . عين الملوك ناخوش سختى شده بود . حالا كه شفا يافته نوشته بودند . من دلم براى آنها غش مىكند . هر قدر غذاى خوب درست مىكنند ديگر به من لذت نمىدهد . هروقت سر سبزه مىروم ياد آنها هستم ، سر ناهار و شام . عين الملوك يك تياترى بود كه نظير آن ديده نمىشود .\r\n\r\nصد عدد گردو براى چريدن گاو\r\nروزها كارم زياد است . كار سه ساله را بايد تصفيه كنم . اين عرض و دادهاى لغو اينجا را هم هرقدر طفره مىزنم ممكن نمىشود ، بازيابد متحمل شوم . باغها را گاو و گوسفند اهل آبادى خيلى اذيت كرد . اسمعيل جلودار كه آدم پرخور كم‌كارى است قرقچى قرار دادم و قانونى وضع شد از گاو صد عدد گردو ، از گوسفند پنجاه عدد بگيرد . چند روزى گردوى فراوان تحصيل كرد . امروز ديدم دنبال گاوى كرده پس از آن‌كه پنجاه دفعه دور باغات دويد دم گاو به دستش آمد . گاو زورآور شده او هم ميل نداشت صد دانه گردو را به سهولت صرف‌نظر كند . مدتها گاو او را توى نهرها ، بوته‌ها كشانيد و بقدرى مضحك بود كه تمام اهل آبادى به تماشا آمده بودند .\r\n\r\nقيمت سگ\r\nدختر كوچك حسن دو عدد مرغ‌آبى ، چند عدد مرغ ، سه بز ، يك كته سگ [ آورد 
  ] فعلا اسباب مشغوليات من است . اسم سگ را « البرز » گذاشته‌ام از كته سگهاى نامى است ، خيلى بزرگ و گيرنده مىشود . اين سگها در الموت قيمت دارند تا دانه‌اى يك خروار گندم . يك عرض و داد نگذشتنى الموت حكايت سگ است .\r\n\r\nعمله سى شاهى\r\nجمعهء گذشته اينجا مختصر بارانى آمد . ديشب زيادتر . تمام ييلاقات را برف زد و تا عصر برف بود . قلعه را تعمير مىكنم امروز كاه‌گل‌مالى بود . عمله نفرى سى شاهى بنا سه\r\n\r\n","description":"","footnote":"","page_name":" 3212 ","page_number":26},
  {"content":"\r\n\r\nهزار [ است 
  ] . هميشه بيگار مىگرفتند و مفت كار مىكرد ، اما من موقوف [ كردم 
  ] و پول مىدهم . اين هم يكى از اصلاحات و . . . « 1 » من است .\r\n\r\nعباس\r\nچهارشنبه 24 - عباس راست يا دروغ حركت به سمت طهران كرد كه عيال طهرانى خودش را بياورد نزد عيال الموتى . كاغذجات زياد به طهران عرض [ شد 
  ] . اين عباس اهل هر سن و قديمى نوكر است . اما در اين مدت طولانى تغييرى در فهم و ادراك او حاصل نشده سه كار غريبى داشت . يكى آن‌كه هروقت لقمه در دهانش بود بلندبلند حرف مىزد . ديگر اين‌كه خميازه با صدائى مىكشيد كه تحمل‌ناپذير بود . سيم بقدرى سرفه مىكرد كه تمام مردم را به ستوه مىآورد . دوتا پول هم از او كار ساخته نبود .\r\n\r\nشايعه در مورد سردار اسعد\r\nامروز هم كوهها را برف زد و اين برف ديگر نمىرود . مهدى رفته است اجارهء مدان و سرخه كوله را درست كند . من رشوندها را جلو كشيده مقابل رعايا مدعى اجارات مىشوند . راوى ثقه كربلائى على كل ورسى امروز مىگفت حاجى عليقلى خان سردار اسعد به لباس مبدل آمد از قزوين به سمت فرنگ رفت .\r\n\r\nمخارج پذيرائى\r\nچيزىكه مرا خيلى متضرر مىكند اين مخارج ناهار و شام و چاى است . روزى نيست ده ، پانزده نفر ، بيست نفر رعيت اينجا نباشد . اين مخارج در مقابل آن‌كه من دينارى به هيچ اسم‌ورسم از آنها اخذ نمىكنم نقد و جنس ماليات هم با ديگرى است تعدى فاحش است .\r\n\r\nبره دوازده هزار\r\nاگر اندرونم بيايد خيال دارم بدون خجالت و سرزنش نوكرها اعلانى بكنم و موقوف دارم . اما نوكرها نخواهند گذاشت مگر اعلان را بدون اطلاع آنها انتشار بدهم . يك برهء دوازده هزارى مىآورند سى نفر از دنبال آن .\r\n\r\n\r\n","description":"","footnote":"\r\n( 1 ) - يك كلمه ناخوانا .\r\n","page_name":" 3213 ","page_number":27},
  {"content":"\r\n\r\n\r\nمفرح الدوله\r\nبا كاغذجاتى كه چند روز قبل از طهران رسيد مكتوبى از مفرح الدوله بود . من اين مسئله را فراموش كردم بنويسم . در آن ايام كه من در ششدر حيرت دچار بودم و از هيچ سمت فرجى و گشايشى دست نمىداد گناهان بيشمار خودم را آنچه به نظرم بود خاطر آوردم . ديدم از همه بالاتر ظلمى است كه نسبت به مفرح الدوله كرده‌ام . به اصرار و ابرام او را گرفته و آن‌همه تعدى و ستم شد . باز دست از من نكشيد . در خانهء خودش نشسته خرج خودش را مىخورد و اظهار مطلبى به كسى نمىكند . پول هم كه ندارم و نداشتم مهريه و مخارج گذشتهء او را داده طلاقش بدهم . شب هم او را خواب ديدم . صبح كاغذى به مشار اليها نوشته به اين دو شعر سعدى عليه الرحمه معذرت خواستم .\r\n اين دو چيزم بر گناه انگيختند * بخت نافرجام و عقل ناتمام\r\nگر عقوبت مىكنى مستوجبم * ور ببخشى عفو بهتر كانتقام \r\nو عهد كردم اگر سلامت طهران رفتم بقدرى محبت كنم كه رفع تعديات سابقه بشود .\r\nاگرچه جواب دو كاغذ من خيلى مختصر و با كدورت بود ، اما اميدوارم\r\n به مدارا دل آن دوست به خود رام كنم * به درم رام كنم گر به مدارا نشود \r\nاين زنها هم يك خلقتى هستند ، همين‌قدر كه به مرد خود مايل شدند به يك كاغذ خشك‌خالى هم شادند . اما نعوذ بالله از وقتى كه مايل نشوند . آن‌وقت مىشوند . . . كه شير مرغ [ و 
  ] جان آدم هم كه برايش حاضر كنند باوجود اولاد افاده‌ها و كارها مىكند !\r\n\r\nوضع لباس شخصى\r\nيكشنبه 26 شوال ، هفتم عقرب - سه روز بود ميرزا حسن خان براى وصول ماليات قلعه آمده بود . باز سرش را پيچانده و امروز رفت . عباس هنوز از حليلهء جميله سير نشده و گفتند نرفته . اما مشهدى صدر الله آمد و رفت . مختصر پولى هم دادم تا لوازمات را بياورد . اين مراجعت خواهد كرد ولى عباس همين‌جا خواهد بود . پيراهن ندارم ، كلاه هم صد مقابل بدتر از كلاه شعاع الدين ميرزا شده كه هنگام آمدن آنقدر خنده كرديم . يك كلاه ماهوتى ذخيره دارم كه در مواقع رسمى سر مىگذارم ، حكم تاج‌كيان را به هم زده .\r\nجورابها را وصله زده‌اند . پوتين پاره شده بود . كفش زرد مستعملى داشتم از تدبيرات مظفر الدين شاهى كردم . دادم او را واكس سياه زدند بدتر شد . چند مرتبه ناچار شستند حالا مثل انبانه شده ، هيچ نمىشود پوشيد .\r\nكارها اميدوارم مرتب شود . مىآيند براى اجاره كردن دهات و ان شاء الله پس از اتمام\r\n\r\n","description":"","footnote":"","page_name":" 3214 ","page_number":28},
  {"content":"\r\n\r\nشرح مىدهيم . من متصل مشغول دلجوئى رعيت و تدبيرم . اگر تدابيرم در اين خصوص هم مثل كفش و ساير چيزها باشد خيلى مزه ندارد .\r\n\r\nسيگارد\r\nسيگاردم تمام شده . من خيلى سيگارد مىكشيدم اينجا زيادتر شده . تا آخر رمضان يازده هزار سيگارد كشيده‌ام . اين سيگارد هم حكايتى دارد . يك روز خانهء شعاع الدين ميرزا بودم گفت شخص سمسارى در حراج توتون ارزانى خريده و من يك من خريده‌ام .\r\nسيگارد من نزديك اتمام بود طمع افتادم آوردند كشيدم ، قدرى ملايم بود . خواستم يك پوط بخرم . من هميشه يك‌جا مىخرم . گفت حاج امير الدوله با اين شخص آشناست از او خواهش كنيد . از حاج امير الدوله مستدعى شديم . به شعاع الدين ميرزا شش تومان داده بود به من هشت تومان داد . اين توتون مدتها ماند . بعد از اتمام سيگاردها سيگارپيچ آورديم . وقتى كه باز كرد ديدم خراب است و بقدرى ملايم كه اندازه ندارد . بيخ ريشمان بسته بود . ناچار نيم پوط تند داخل آن كرديم پيچيده شد . بعد خواستم بكشم ديدم بقدرى متعفن و خراب است كه نمىتوانم . مدتى توتون ديگر كشيدم . اما ديدم سى و شش هزار سيگارد را نمىشود صرف‌نظر كرد . گفتم بفروشند . هزارى سه هزار قيمت كردند . نديم السلطان ملايم مىكشد . پانصد عدد نمونه تقديم كردم هزارى شش هزار نخريد . مدتها زحمت كشيدم تا نديم السلطان را پيدا كردم . اما آن كهنه اصفهانى هم وقتى كه از واقعه مسبوق شد به آن قيمت نخريد . من هم جد كردم و خودم را كشتم تا عادت به آن پهن كردم . بعد معلوم شد اين توتون [ فروش 
  ] بسيار مقدس نمازشب‌خوان رفيق حاجى امير الدوله مال دهات اطراف شهر و همان حقيقة پهن است . حالا اوقات‌تلخى من براى اين است كه باز به توتون خوب دارم عادت مىكنم و بعد از رسيدن سيگاردها مدتى من مرافعه دارم تا خودم را باز به آن عادت بدهم . اما يك صرفه براى من داشت كه احدى از رفقا از آن سيگارد را نمىكشيد .\r\n\r\nامير اسعد\r\nامير اسعد با كشتى وارد خرم‌آباد شد . آنچه نور على بيك آمد و مىگفت مشار اليه تا آمل يا سارى رفته بود در آنجا شنيده بود جماعت ايلات مازندران بر ضد امير مكرم برخاسته‌اند و امير مكرم معجلا به لاريجان آمده است فى الفور امير اسعد در بندر جز كشتى نشسته آمده تنكابون .\r\n\r\n","description":"","footnote":"","page_name":" 3215 ","page_number":29},
  {"content":"\r\n\r\n\r\nعروسيهاى بالاروچ\r\nچهارشنبه سلخ شوال المكرم - چهار عروسى در بالاروچ بود : يكى ميرزا حسين پسر استاد طهماس مرحوم دختر مرحوم ملا هدايت را مىبرد . يكى برادر ملا شعبان دخترهء حسن‌آبادى . يكى پسر استاد جانعلى دختر ملا رستم را مىبرد . ديگرى هم يك نفر رعيت . اين چهار عروسى مال اعاظم اهل مملكت و بسيار مفصل بود . مرا هم به اصرار و ابرام امروز دعوت كرده بودند كه آوردن عروسها و قاطردوانى خانمهاى بالاروچ را تماشا كنم . مهمانها هم از هر طرف زنانه و مردانه مىرفتند . اسب من حاضر شد ، خواستم سوار شوم مكتوب ابو القاسم رسيد كه الساعه خبر وفات مفيد دائى داماد ميرزا حسين و عموى زنش برادر ملا هدايت و ملا يوسف در مراجعت از عتبات رسيد .\r\nصداى شيون در آبادى بلند است . عروسى مبدل به عزا ، سور مبدل به سوك شد ، ديگر نيائيد . اين مفيد يكى از شيطانهاى الموت [ بود 
  ] كه اغلب اقدامات به دستورالعمل او جارى مىشد . نسبت به اهل الموت هم متمول بود و از ريش‌سفيدان بالاروچ . من جواب نوشتم حكما عروسها را به خانهء دامادها ببرند منتهى محرمانه باشد .\r\nشهرت وفات جلال هم در اينجا پيچيده كه پس از مراجعت امير اسعد او نيامده و تلف شده ، ميرزا هم كه در مران به مرض اسهال تشريف را برد !\r\n بس تجربه كرديم در اين دار مكافات * با دردكشان هركه درافتاد ورافتاد \r\n\r\nعزادارى متوفاى موقوف\r\nدر اين‌جا هركس در مسافرتى به قول خودشان « موقوف » شود مصاحب او بايد لباسهاى آن متوفى را پوشيده سوار قاطر او شده بيايد نزديك آبادى كه زن و مرد و اقوام متوفى جمع شده‌اند قايم به سينهء خود زده فرياد كند « قندعلى بمرديه » . مردم زوزه كشيده بعد جويا مىشوند « اينه كجا بمرديه » . باز به سينه زده فرياد مىكند « نجف اشرف بمرديه » . آنها زوزهء مفصلى كشيده مىگويند « كيه غسلش هاديه » . جواب مىدهد « حسن غسلش هاديه » . همين‌طور تمام مطالب را جويا [ مىشوند 
  ] و او بايد يكىيكى را جواب بگويد . آن‌وقت مىرسند به قاطر و با آه و ناله جويا مىشوند . « تى صاحب چه كرديه » آن بيچاره كه زبان ندارد جواب بگويد . اما خير ول نمىكنند تا بروند توى آبادى .\r\n\r\nزبان الموتى\r\nالموتيها وقتى حرف مىزنند ابدا ما ملتفت نمىشويم . بقاعده يك زبانى دارند مركب\r\n\r\n","description":"","footnote":"","page_name":" 3216 ","page_number":30},
  {"content":"\r\n\r\nاز فرس قديم و گيلكى و عراقى . چند لغت مىنويسم عيب ندارد .\r\nخجير - خوب ، زرج - كبك ، كرك - مرغ ، طلا - خروس ، جيرا - پائين ، جورا - بالا ، ترسيك - تگرگ ، كلان - بزرگ ، گپ - حرف ، گپ نزن - حرف نزن ، هنگفت - زياد ، بلى - مرغ‌آبى ، كولى - بزغاله ، نهال - درخت ، آقوز - گردو ، بژ - برنج ، شوش - شاخه ، رز - مو .\r\nدر حرف زدن به زبان خودشان هم به كلى برعكس ما تكلم مىكنند . مثلا مىخواهند بپرسند پسركى هستى مىگويند « كى يه پسرى » . او مىخواهد بگويد پسر رمضان مىگويد « رمضان پسر » ، « خودشان خانه » . زن‌پدر را مىگويند « پدرزن » همين طورها زبانى دارند .\r\n\r\nبيمارى\r\nصبح پنجم ماه ذيقعدة الحرام است ، 16 عقرب - از روز غره باز نوبه كردم . اين مرتبه لرز بسيار شديدى بود . فرستادم جبرا ملا شكر الله قاضى را آوردند . خيلى غريب است مىگويد من از طبابت توبه كرده‌ام . محرمانه نبض مرا مىگرفت . مهملاتى گفت . با اين علمش ناز هم مىكند . دو شب حب « كاسى كارين » خوردم . روزها هم گل بنفشه ، به‌دانه ، عناب ، چند دست تنقيه . امروز گنه‌گنه زياد خوردم و دومرتبه امالهء فلوس . فعلا خودم را با حالت خيلى خراب گيج‌وويج مشغول نوشتن اين مختصر مىكنم . شايد امروز از نوبه گريزى حاصل شود . خراب شود اين الموت . چه جائى است كه حضرت و الا آنقدر ميل دارد كه من محرمانه هم مىترسم بنويسم خراب شود .\r\nرفعت السلطان مأمور عدليه از شهر براى مطالبات خودش فرستاده حكمى هم دارد كه كربلائى مهدى عطار از ميرزا حسين تازه‌داماد هشت تومان به موجب سند ادعاى طلب كرده نمرهء حكم 5119 است . تاريخ حكم 23 رمضان كه سيم ذيقعده زيارت مىشود . در صورتى كه نهم شوال ميرزا حسين در شهر شش تومان قطع كرده و سند به تمبر عدليه داده است و موعد آن هم نرسيده . مزه اينجاست براى هشت تومان مدعا به روزى هفت هزار و دهشاهى پنج روز سه تومان و هشت هزار و ده شاهى خدمتانه نوشته‌اند ، معروض ميرزا حسين به غلامحسين خان مأمور بدهد . حتى قبض پا به مهر محكمه داده‌اند .\r\nمكتوبى از آقاى عماد السلطنه و دستخطى از حضرت و الا رفعت السلطان فرستاده بود . دستخط حضرت و الا 26 رمضان تاريخ دارد و دستخط آقاى عماد السلطنه 12 شوال . آخر رفعت السلطان هم از اجزاء عدليه است . همان‌قدر كه آنها احكام را نگاه\r\n\r\n","description":"","footnote":"","page_name":" 3217 ","page_number":31},
  {"content":"\r\n\r\nمىدارند اين كاغذهاى مرا ترشى مىاندازد . آنچه متعلق به اخبارات است درج مىشود .\r\n\r\nنامهء رفعت السلطان\r\nاز دستخط حضرت و الا . « امروز چند روزى است سركرده‌هاى متعدد در حوالى دماوند الى جاجرود مسلح و حاضر جنگ شده‌اند . از اين طرف قدرى به دوشان‌تپه ، سرخ حصار فرستاده‌اند . لكن امروز مىگويند امير خان سردار امير اعظم به طهران برگشت . افخم الدوله گفت امير اسعد هم داخل آنهاست . من باور نمىكردم سردارها يكى لاريجانى معروف ، يكى رشيد السلطان اصانلو ، يكى اسمعيل خان پسر ابراهيم خان كالسكه‌چىباشى مرحوم ، يكى ديگر مراد خان نايب اصطبل شاهى است . از خمسه احمد خان ميرشكار و غيره . مختلف هم مىگويند باز هستند . نمىدانم . سردار منصور و معز السلطان ديشب را سر شب حركت كردند . صبح 26 است پاكت را مىبندم بفرستم زرگنده هنوز جنگى درست نشده است . از طهران جمعى جسته‌جسته مىروند ملحق به آنها مىشوند از هر قبيل اشرار و الواط ، تجار ، كسبه و غيره . عماد السلطنه سه چهار ماه است دعواى ملك كهريزك را دارد . آخر ثابت و محقق كردند كه ملك كهريزك است . باز كمپانى خالصه به زور حسين زرگر غارت كردند . امروز صبح خبر رسيد كه كمپانى آمده بود غلات ما را در ورامين غارت نمايد . ملك صدساله را دور طهران غارت مىكنند .\r\nدزدان را مباشر كردند . سپهدار در زرگنده خوش است . »\r\n\r\nنامهء عماد السلطنه\r\nدستخط آقاى عماد السلطنه مطالب زياد در باب آمدن مهرماه خانم داشت . بعد از آن مرقوم شده بود : « حضرت و الا تجريش هستند تا آخر ماه شهر مىآيند . هنوز منزلى براى خانمها ( بچه‌هاى من ) نگرفته‌اند . فرصت و وقت كسى ندارد . همان كارهاى قديم را بايد از صبح تا غروب با دوندگى زياد درست كرد كه آن هم نمىشود . هيچ همچو روزگارى كسى ياد ندارد . امير اعظم و تمام اردوى ايشان را مازندرانيها شكست داده فرارا تا طهران آمدند . همه‌جا به هم خورده و شلوغ است . دو نفر باهم اتفاق ندارند . مواجبها را نصف [ كرده‌اند 
  ] ، آن نصف را هم نه ماهه مىخواهند بدهند . بنده كه هفت ماه است با كمپانى خالصه‌جات و حسين زرگر در سر كهريزك در زدوخورد هستم و در تمام محاكم حكم به حقانيت گرفته‌ام ، ولى احقاق حق با جبرئيل امين است . الان نه كاه دارم نه جو ، نه پول نه چيزهاى ديگر . صبح تا عصر يا عدليه يا اين ادارات . به كار شخصى و خانگى هم نمىشود رسيد . نوكرهايم تماما خيانت كردند و يكى باقى نمانده كه الان از دست\r\n\r\n","description":"","footnote":"","page_name":" 3218 ","page_number":32},
  {"content":"\r\n\r\nآقا بيك به محكمهء جزاى عدليه عريضهء شكايت داده‌ام . نمىدانيد نمك‌به‌حرام در سر كهريزك چه خيانتها كرد و مرا به اين دردها مبتلا . ديگر نه سوارى داريم ، نه شكار ، نه دوچرخه ، نه كتاب ، نه روزنامه . آنچه ديده بوديد درست وارونه شده ، مثل چاپار پياده اين‌طرف و آن‌طرف . وضع طهران تشريحى نيست مگر سر فرصت آدم بنويسد ، 12 شوال . »\r\n\r\nنامهء نصير الدوله\r\nرقعه‌جات نصير الدوله به تاريخ 26 رمضان از ترشى انداخته‌هاى رفعت السلطان .\r\n« ديرى است كه از زيارت مرقومات عاليه قرين سعادت نشده است . اميدوارم وجود مسعود را سلامت و عافيت حاصل بوده باشد و در دار الملك الموت با كمال اقتدار مشغول حكمرانى هستيد ( خبر ندارد كه نوبه مجال نمىدهد ) . از مجارى احوال ما خواسته باشيد در اول رجب بنده به سعدآباد آمده است و گاهى اجبارا به شهر مىرود كه از گردوخاك معمولى بىنصيب نماند و دماغى تازه شود . تا آخر اين ماه رمضان كه مسلم است خواهد ماند . ديگر بسته به روزگار است ، تا چه پيش آيد . اوضاع مملكت همان‌طور بد است كه بوده . حالا رشيد السلطان اصانلو هم اضافه شده است . از خوار گرفته تا دماوند در تحت غارت ايشان است . امير اعظم مأمور شد برود . نمىدانيم چه خواهد كرد ( آن بود كه آقا نوشت ) . رشيد السلطان تمام شد يقين نوع او زياد خواهد بود .\r\nهمه‌روزه همين اوضاع است . روز هم شب مىشود . بعضيها فايده دارند . خوب مىگويند بعضى ضرر كرده ، حسرت سايرين را مىخورند . منتظر ظهور حضرت حجة هستند . بارى به حمد الله فرزندان سلامت هستند . نواب عليه هم عرض سلام مىرساند .\r\nفراموش كرديد طوله كه خواسته بودم بفرستيد . البته هروقت ممكن است ارسال فرمائيد . پاسبانى ما كه با پليس نيست ناچار سگ اسباب دل‌خوشى است . اما جنس بزرگ باشد و قوى كه به كار بخورد . »\r\n\r\nنامهء عدل الممالك\r\nرقعهء عدل الممالك از قزوين مورخه غرهء ذيقعده - كابينهء وزرا تغيير كرد . عين الدوله وزير داخله - فرمانفرما وزير جنگ - صنيع الدوله وزير ماليه - محتشم السلطنه وزير عدليه - مستوفى الممالك همان رئيس الوزرا - حسينقلى خان نواب هم وزير خارجه . ظل السلطان را هم جهت حكومت فارس احضار كرده‌اند .\r\nمعلوم مىشود از كابينهء فعال هم كارى صورت نگرفت . مستبدين را باز سركار آوردند . لكن از اينها هم كارى ساخته نخواهد شد . ايران صد هزار قشون [ با 
  ] ديسيپلين\r\n\r\n","description":"","footnote":"","page_name":" 3219 ","page_number":33},
  {"content":"\r\n\r\nمىخواهد تقسيم به ده اردو ، هر اردوى ده هزار نفر پياده و سوار و توپخانه با صاحب منصبان با علم و تجربه رسيدهء امين ، و الّا به تغيير وزرا و هر كار ديگرى كه بكنند محال است منظم شود . مردم جرى شده‌اند و جلوى تجرى و تجاوزات آنها را هيچ‌چيز جز قشون منظم مرتب نخواهد گرفت .\r\nدر اين مكتوبات واصله هيچ اسمى از قتل يپرم و امير اعظم كه آن طالقانى و اين الموتيها گفتند نبود . البته دروغ بايد باشد .\r\n\r\nيزد و كاشان\r\nرفعت السلطان تازه از ترس بيرون آمده جسته‌جسته از اخبارات گاهى مىنويسد . او از كاشان و يزد كه خيلى شلوغ است نوشته بود . نايب حسين خودش را « سالار ملت » لقب داده كاشان را گرفته . ما شاء الله خان پسرش را حاكم كرده . نمك را ارزان [ كرده 
  ] يك من سه شاهى . مشغول حكمرانى است ( غريب اعجوبه‌اى است اين نايب حسين كه يك سال و نيم است كسى علاج او را نتوانسته بكند ) . يزد را هم انتظام الملك داماد نظام الملك خودمان با جمعى ديگر بر هم زده خودشان تصاحب كرده‌اند .\r\nعصر است ، الحمد لله نوبهء من نيامد . ناچارم براى تغيير آب و هوا و انجام بعضى كارها چند روزى پائينها بروم . رعايا براى تجديد اجاره از قرار سابق همه حاضر [ ند . 
  ] اما من راضى نمىشوم . آنها هم تا حال كه زير بار علاوه نمىروند تا بعد چه شود .\r\n* * * تمام شد اين جلد از روزنامه ، اميدوارم محنتهاى من هم تمام شود . لازم است تشكر كنم از نوكرهاى خودم اگرچه مواجب گزاف دادم و در اكل و شرب هم خيلى افراط كردند لكن زايد الوصف به من خدمت كردند . خصوصا ابو القاسم اگرچه ترسو است اما تمام كارها را از نظارت طويله ، آبدارخانه ، خرج ، دخل خوب از عهده برآمد . همه كار هم بلد است از پينه‌دوزى ، كفش‌دوزى ، نعل‌بندى تا كارهاى خيلىخيلى لايق‌تر و باوجود بيسوادى بقدرى حسابش صحيح است كه صد آدم باسواد به پايهء او نمىرسد . جوان است ، خوش‌خلق ، بىقرقر ، صديق و امين . از طفوليت نزد افخم الدوله و زيردست شريف خان كردستانى بار آمده . تا حال كه اين‌طور است ، از بعد خدا خبر دارد .\r\nپايان جلد ششم روزنامهء بعد از مشروطه\r\n\r\n","description":"","footnote":"","page_name":" 3220 ","page_number":34},
  {"content":"\r\n\r\n\r\nجلد هفتم ( پس از مشروطه ) از تاريخ 10 ذيقعدهء 1328 تا 13 صفر المظفر 1330\r\n\r\n","description":"","footnote":"","page_name":" 3221 ","page_number":35},
  {"content":"\r\n . \r\n","description":"","footnote":"","page_name":" 3222 ","page_number":36},
  {"content":"\r\n\r\n بِسْمِ اللَّهِ الرَّحْمنِ الرَّحِيمِ  شروع مىشود به اين جلد « مموار » كه نمىدانم مجلد چندم است ، در يوم دهم شهر ذيقعدة الحرام سنهء 1328 هجرى ، 13 نوامبر 1910 ميلادى ، 22 عقرب در قلعهء الموت .\r\n\r\nعروسى غفار\r\nامروز عروسى غفار برادرزن مهدى بود . عروس همشيرهء استاد يوسف خياط نسائى است . مرا دعوت كرده بودند . چون مهدى از خودمان است و عروسى هم زوارك است خيلى زود قبول كرده و رفتم . در بالاخانهء ملا عباس مرحوم منزل من بود كه هفت سال قبل مراجعت از زنجان چهار ماه با بچه‌ها و مادرشان در اين خانه بودم و هرقدر آن سفر به من خوش گذشت اين سفر از دماغم درآمد به اصغاف مضاعف . بارى دهل‌زن و سرناچى شورستانى آمده بودند . سبز على مضحكه و مسخرهء منحصربه‌فرد الموت تقليد درمىآورد . من جمله بحر طويلى براى يعقوب كدخداى وناش درست كرده بود كه بسيار مضحك بود .\r\n\r\nمنتظم الملك\r\nبعد از ناهار گفتند جناب منتظم الملك در يارفى است و يك ساعت ديگر اينجا آمده و به سمت تنكابون مىرود . بعد شروع به آمدن اهل خانهء او شد . پنج زن داشت و به قدر پنجاه شصت خدمهء زن . نوكر و كنيز و كلفت همه سوار قاطر با جمعى پياده و سواره رد شدند و از جلوى ما سان دادند . منتظم الملك با پسر عمويش مستوفى و ميرزايش آمدند همان بالاخانه ، بسيار آدم معقول خوش‌مشربى است . دختر منتصر الدوله عيال آخرش است . اما از همه بيشتر از پدرزنش بد مىگويد .\r\n\r\nوضع شاهسون\r\nايشان مىگفتند تمام اهالى اردبيل پناهندهء قونسل‌خانهء روس شده محبوسين شاهسون را هم آزاد كرده و شاهسون هم اين اقدام آنها را كه ديد دست از يغما و غارت\r\n\r\n","description":"","footnote":"","page_name":" 3223 ","page_number":37},
  {"content":"\r\n\r\n« ثلاثون و اربعون » كشيده و به مساكن خود رفت . موافق اطلاعات بعد تحصن كليهء ايل اردبيل دروغ بود ، ليكن محبوسين شاهسون را رشيد الملك حاكم آزاد و مستخلص نمود و شكايت اهالى از اين بابت بسيار است و شايد نتايج سوء به هم رساند .\r\n\r\nكشتى الموت\r\nپهلوانهاى اوانكى امروز آمدند . حريفى از زواركى پيدا نشد . فقط يك نفر وناشى كشتى گرفت با حسين برادرزادهء بابا خان كدخدا و زمين خورد . اما زمين خوردن كشتيهاى اينجا و دار المرز مثل عراقات نيست . همين‌قدر كه افتاد ولو پايش لغزيده باشد كفايت است . اين حسين بعد از غلبه يك رقص بسياربسيار قشنگى كرد كه حقيقتا تماشا داشت .\r\nآن‌وقت دوران زده به قدر يك تومان پول گرفت . چون ديگر حريف نبود پيغام دادند خودمان با خودمان اذن بدهيد كشتى بگيريم . ليكن صرفه با آنها بود و مزه هم نداشت .\r\nگفتم خير لازم نيست مىخواهيد پول از ما بگيريد .\r\nيادم هست دوازده سال قبل كه دورهء مهمانى داشتيم من هم با شريكه كشتى مىگرفتم و اغلب بلكه هميشه او را زمين مىزدم . يك روز ملك‌آرا گفت اگر شعاع الدين ميرزا تو عين السلطنه را زمين زدى يك اشرفى زرد مىدهم . فورا شريكه به من اشاره كرد و برخاستيم . به مختصر كش‌واكش من خودم را زمين انداختم اشرفى را گرفته و تقسيم كرديم . امروز هم اوانكيها خواستند همان فريب را بدهند ، اما من مجرب بوده و قبول نكردم .\r\nمنتظم الملك يك ساعت به غروب مانده رفت گرمارود . مرتع گرداسنگ كوچنان را هم به اصرار چهار ساله سالى سى تومان اجاره كرد . امروز دهم ذيقعده روز تولد من است .\r\n نزادى مرا كاشكى مادرم * و يا زاد مرگ آمدى بر سرم \r\nچهل سال دارم ، صدمات و زحمات اين مدت عمر مرا بيزار از زندگى كرده و هيچ ميل ندارم زنده باشم .\r\n\r\nآوردن عروس و نصب شاه\r\nعروس را به تفصيلى از نسا آوردند . زنها قاطردوانى مفصل كردند . در عروسيها شاهى معين مىكنند و آن سلطان احكامات جارى مىكند . جرايم از پول ، قند ، چاى ، انگور ، به ، سيب ، مربا ، هرچه در آن فصل باشد مطالبه مىكند . مأمورين او با حكم او حقيقتا از مأمور و حكم سلطان حاليهء ما زيادتر نفاذ امر دارند . در اين عروسى شيخ حسين سلطان بود . شب كه من بالا آمدم حكمى صادر كرد و صفر على كدخداى زوارك ، هاشم كدخداى سراج محله ، ميرزا حسين و كدخداى بالاروج آمدند در نهايت سختى\r\n\r\n","description":"","footnote":"","page_name":" 3224 ","page_number":38},
  {"content":"\r\n\r\nبدون هيچ خجالت و بزرگ و كوچكى پنج تومان گرفتند . مىگفتند ما را از قلعه به پائين پرت كنيد يا پول بدهيد .\r\nچون ابتداى روزنامه به عيش و سور شروع گرديد اميد است تا اختتام آن هم به شادى و مسرت باشد .\r\n\r\nسه‌شنبه 12\r\nعصر مشهدى صدر اللّه آمد . همه‌چيز از دستمال ، جوراب ، كلاه ، پالتو ، شلوار ، جليقه ، فوكل ، نيم‌چكمه ، كلوشن آورده بود مگر سيگارد . ما آدمى شديم از سر تا پا نو نالان ، قشنگ و مشنگ . واقعات را بايد از رقعه‌جات واصله درك كرد . دستخطهاى حضرت و الا مفصل و كليتة راجع به امورات الموت بود مگر در ذيل يكى قدرى اخبار مرقوم رفته بود كه عين آن درج مىشود .\r\n\r\nنامهء عز الدوله\r\n« هواى شميران سرد شده است اما بارندگى كم شد . سه چهار باران آمد . در دو هفتهء قبل اما كم . يك ساعت نشد گردوخاك فراوان است .\r\n\r\nوضع ولايات\r\nمازندران كه انتظام السلطان حاكم را بيرون كردند حضرات منصرف شده‌اند . امير خان ( امير اعظم ) شكستى خورد برگشت طهران . فارس هم هنوز حاكمى نرفته معلوم نيست .\r\nانگليسها نوشته‌اند دو سه ماه ديگر اگر نظم نداديد ما ناچار قشون هندى مىآوريم و راهها را امن خواهيم كرد . به وعدهء ديگر دو ماه مانده است . اعلان كردند لرستان ، بروجرد كه « نظر » و ايلات دارند به كسى اعتنا ندارند . حتى عباس خان چنارى نزد نظر رفته است . نظر به همدان اعلان داده است كه ضررها و خرابيها كه از حكومت شما به عباس خان رسيده است بيست سى هزار تومان است بايد بدهيد ، و الّا از شما گرفته خواهد شد . كاشان كه در تصرف نايب حسين بود جنگ و دعوا زياد كردند . آخر الامر مىگويند نايب حسين با جمعى از شهر خارج [ شده 
  ] و به انارك بيابانك رفته . يزد هم تازه اغتشاش پيدا شده است . اين اخبارى است كه شنيده‌ام كم و زياد البته دارد . امير اسعد كه همراهى با مازندرانيها كرده بود . سپهدار اينجا وكيل است ، پسرش آنجا سردار است . اين هم پلتيك سپهدار است كه پسرش را ياغى قلم بدهد ، اين فقره را شما بايد بهتر بدانيد .\r\n\r\n","description":"","footnote":"","page_name":" 3225 ","page_number":39},
  {"content":"\r\n\r\n\r\nوزراى جديد - مستمرى\r\nعين الدوله وزير داخله ، فرمان‌فرما وزير جنگ شده‌اند . شايد اين فتنه‌ها را بخوابانند ، شايد بتوانند . قرب دو هفته است مواجب‌بگير ، مستمرىخور در مسجد جامع شهر اجتماع كرده‌اند ، زن و مرد فرياد مىكنند ، نطقها مىنمايند . از جمله نطاقين حاجى صدر السلطنه است . پريروز ابو القاسم شهر بود رفته بود گفت كاشف السلطنه آمده بود دست‌به‌سينه پيغام عين الدوله را به حضرات مىرساند كه درست مىشود ، مواجب مىرسد . اينها اظهار داشتن مجلس سنا را هم كرده‌اند . اما همه بىفايده است . معلوم نيست به جائى برسد . تا خداوند چه بخواهد . تقدير دربارهء اين ايران بخت‌برگشته چه باشد .\r\n\r\nتحصن در سفارت\r\nسردار محيى معز السلطان و صادق بيك مجاهد درجهء اول در سفارت عثمانى شمران متحصن هستند . چند روز است اين‌وقت تيراندازى و مشق تفنگ دارند . سردار منصور رشت رفت . ضرغام بختيارى دوباره طهران آمد صلح كرد . ديگر چه‌خبرى مىخواهيد . » ( پايان نامهء عز الدوله )\r\n\r\nرقعهء حاجى افخم الدوله\r\n« اما اوضاع پلتيكى ، اگرچه در اين دو ماه كه در عدليه هستم كمتر داخل اين مذاكرات شده و اطلاع دارم . عجالة عين الدوله وزير داخله ، فرمانفرما وزير جنگ ، صنيع الدوله وزير ماليه ، نواب وزير خارجه ، اسد اللّه ميرزا پست و تلگراف [ شده‌اند 
  ] . علوم نداريم ، يعنى مدتها است . علم هم كه نداريم تا وزير علوم بخواهيم . تجددخواهان و وزراى فعال خيكى درآوردند . . .\r\n\r\nشكست امير اعظم\r\nامير خان سردار پس از فتح گردنهء امام‌زاده هاشم در درهء علىآباد شكست فاحش خورده با قشون طهران تشريف آورد . برحسب تلگراف ناصر الملك حكومت مازندران را به امير مكرم لاريجانى دادند . اسمعيل خان را هم نايب الحكومه [ كردند 
  ] .\r\nرشيد السلطان را هم تلگراف شده در كمال امنيت برود سر خانه و كارش . حاليه اين پلتيك را به كار برده‌اند تا نتيجه چه حاصل شود .\r\n\r\n","description":"","footnote":"","page_name":" 3226 ","page_number":40},
  {"content":"\r\n\r\n\r\nنايب حسين\r\nجنگ بختياريها با نايب حسين به سختى كشيد . توپ بردند حالا مىگويند نايب حسين با همهء اين تفصيلات با سوار خودش فرار كرده ، كاشان را بعد از رفتن نايب حسين غارت كردند . بختيارى خسارت كلى به مردم وارد نمود و همه شهر خراب شد . مىگويند عين الدوله ظل السلطان را براى حكومت فارس خواسته است .\r\n\r\nحرف انگليسها\r\nانگليسها به وزارت خارجه پرتستى كرده‌اند كه تا سه ماه ديگر اگر جنوب ايران امن نشود انگليس صاحب‌منصب از هندوستان وارد نموده و قشون جنوب را در تحت نظام آورده اگر ممكن نشود قشون هندى نيز وارد مىكند و امنيت مىدهد . مخارج آن هم صدده به گمركات جنوب افزوده مىشود . از وزارت خارجه جواب داده شده كه باعث ناامنيتى دولتين انگليس و روس هستند . پول مىخواهيم نمىگذارند ديگران بدهند . از خودشان مىخواهيم شرايطى قرار مىدهند كه غيرممكن است و بعد از اين گفتگوها گويا كارى شده اين است : بانك شاهنشاهى تقريبا هشت كرور طلب داشت از قرار صد هشت تا صد پانزده به ضمانت گمركات جنوب حالا راضى شده و قرار داده‌اند كه پنج كرور ديگر پول بدهد و اين سيزده كرور از قرار صد هشت و ضمانت همان گمركات [ است 
  ] .\r\n\r\nارباب حقوق\r\nامروز روزنامهء استقلال ايران باز شرحى در اين باب چاپ كرده بود ، گويا گوش ندهند . جمعى از ارباب حقوق مثل شعاع الدوله ، سالار السلطنه ، صدر السلطنه ، شجاع السلطنه ، معاون الملك و غيره و غيره چندى است در مسجد جمعه جمع شده‌اند كه چرا وزارت ماليه حقوقات را تومانى پنج هزار قبض مىدهد و چرا ما را داخل كار نمىكنند . گفتگو و مذاكرات خيلى شده . دو روز است وزارت ماليه شيخ سيف الدين را فرستاده . آخر الامر امروز نوشته دادند كه حقوقات را تومانى تومان قبض بدهند و از بابت خدمت هم مجلس امتحان درست كرده هركس قابل است داخل خدمت شود . مناقشهء مزخرف همين بود ، تومانى يك تومان قبض بدهند لا وصول بماند . فايده‌اش چيست .\r\nبه هرحال هنوز از مسجد جمعه خارج نشده‌اند .\r\n\r\n","description":"","footnote":"","page_name":" 3227 ","page_number":41},
  {"content":"\r\n\r\n\r\nاصول محاكمات\r\nاصول محاكمات عدليه قانونش به مجلس رفت . پريروز مباحثهء مفصلى در اين باب برخاست كه امور شرعيه حكمش با شرع [ است 
  ] چرا جدا شده . تمام امورات حكمش شرعا شده ، تجزيه در امور يعنى چه و اين نغمه دنباله دارد . عجالتا مسكوت عينه بگذارند .\r\n\r\nنظميهء ولايات\r\nنظميهء ولايات را جزو نظميهء طهران [ كردند 
  ] و به يفرم دادند . ميرزا غفار خان را به كرمانشاه فرستاد . ايشان هم رسيده و خواسته‌اند قوانين طهران را جارى كنند اوضاع مغشوش [ است 
  ] و حكومت استعفا داد .\r\nحكومت خراسان دو ماه بيشتر است با صاحب‌اختيار شده و هنوز نرفته . شيراز ، بروجرد ، لرستان حاكم ندارد . اين است مجمل اوضاع مملكت .\r\nسپهدار عجالتا خارج است . انشاء اللّه داخل نخواهد شد . شاهزاده مؤيد السلطنه طهران آمدند . خدمتشان رسيدم خيلى سلام رسانيده جوياى سلامتى وجود مبارك شد .\r\nملك‌آرا دو روز است وارد شده ناخوش است .\r\n\r\nسگ براى نصير الدوله\r\nجناب نصير الدوله امروز عصر ملاقات شد خيلىخيلى قرقر از نفرستادن سگ داشت كه آقاى عين السلطنه نمىبايستى اين‌طور باشند كه باوجود تأكيد و عرايض من سگ را نفرستاده باشند . هرچه معاذير آوردم قبول نكرد . فقط مىگويد تنبلى و سهل‌انگارى فرموده و اگر جز اين مرقوم دارند قبول نمىكنم .\r\nوزير عدليه محتشم السلطنه پريروز اطاقها را سركشى مىفرمودند . آقاى عماد السلطنه در تميز مشغول نقض و ابرام هستند . نصير الدوله خيلى تند و جدى كار مىكند . چاكر در اطاق تجارت مشغول قضاوت [ است 
  ] با اشكالات فراوان و شرحش خيلى اسباب دردسر خاطر مبارك است . العجب ثم العجب . همدم خانم را هم فردا براى عميد الملك گوشت‌تلخ عقد مىكنند . ( پايان نامهء افخم الدوله )\r\nانگور خوب معروف است نصيب شغال مىشود . اما توله‌سگ را من با چه اسبابى از اين كوه و كتلها براى نصير الدوله حمل كنم . تولهء كوچك كه به پاى خود نمىرود . كسى هم پيدا نمىشود او را دوش بگيرد ، مگر زحمت كشيده راه‌آهن يا آيرپلنى روانه فرمايند يا صبر كنند بزرگ شده قابل طى طريق شود .\r\n\r\n","description":"","footnote":"","page_name":" 3228 ","page_number":42},
  {"content":"\r\n\r\n\r\nالموتى مخالف يپرم\r\nاين دفعه مشهدى صدر اللّه از دروغ آن دفعه كه قتل يپرم خان باشد عذر خواسته ديگر دروغى نگفت . اين طالقانيها كليتا دروغگو هستند و عموما با اين ترتيب حاليه بد و با يپرم خان هم يك عداوت مخصوص دارند . الموتيهاى ما نصف با آنها هم‌عقيده نصف عقيده ندارند .\r\n\r\nچهارشنبه سيزدهم\r\nبراى اصلاح دهات پائين و اجارهء آنجاها امروز از قلعه حركت كرديم . براى اين‌كه شيخ محمد على و شيطانهاى الموت ايراداتى وارد نياورند صاين كلايه [ را 
  ] كه ملك اربابى است منزل قرار دادم ، در خانهء ميرزا على اكبر پسر قاضى مقتول . ناهار را مدان خوردم . امسال باران نيامده و از ترس آن‌كه آب بيندازند باران بيايد هيچ نشود شخم نكرده آن كار را هم نكرده‌اند . تمام املاك لازرع مانده . يك سير تخمه نگاشته‌اند . اينجا زمين كم است آيش نيست . همه‌ساله همان زمين را به زور كود و رشوه مىكارند . در تابستان هم معمول نيست شخم پشته زده زمين را آماده و حاضر كشت و زرع نمايند . اين است كه حاصل خوب نمىشود . علف درمىآورد و تخمى سه تخم چهار تخم بيشتر فايده نمىدهد .\r\nما تا روز هفدهم صاين كلايه مانده اجارات آن دهات را تمام كرديم . اما براى يك قران يا يك تخم‌مرغ به قدرى چانه آنها زدند و من زدم كه حساب نداشت . اين الموتيها همانطور كه موقع نزاع در بهتان و افترا يد طولانى دارند در موقع تملق هم بالادست ندارند . به يك تملق و فروتنى ، خضوع و خشوع وافر كردند كه هرچه ميل آنها بود قبول شد . حالا باز چه وقت حكايت « مجبور بوديم ، مجبور بوديم » به ميان آيد . از هركدام هم نوشته براى عدليه گرفتم تمبر كردند . در شترخان گازرخانيها آمده به يك سماجت ، به يك اصرار و ابرام اجارهء خود را داده . چون اين ده مسقط الرأس آقا شيخ محمد على است و محل ملاحظهء چهار ساله ناچار دادم . آقا سيد بزرگ ، نه صاين كلايه ، نه شتر خان با وجود نوشتن و خواستن نيامد . من هم براى مطالبات خودم فرستادم برنج ملك فارس‌آباد او را توقيف كردند .\r\n\r\nجمعه 23\r\nپارسال مثل ديشبى مهرماه خانم آمد كه تفصيل آن در روزنامهء قبل از اين گذشت .\r\n\r\n","description":"","footnote":"","page_name":" 3229 ","page_number":43},
  {"content":"\r\n\r\nامسال همچو شبى است كه من تنها ، بىكيف ، بىمسرت در زندان قلعه الموت مىباشم .\r\nهمه را ياد پارسال كرده و اين اشعار را متصل مىخواندم .\r\n ديشب شب وصل با چنان حوروشى * امشب شب هجر با چنين تاب‌وتبى\r\nافسوس كه در دفتر عمرم ايام * آن را به شبى نويسد ، اين را به شبى \r\nهوا سرد سيم قوس است ، يخ بسته . قتل جلال هم دروغ بود من بى خود براى خود باطنى فرض كردم و شعرى نوشتم ، اينها نمىميرند مثل سپهدار و ديگران تا همه را به گور نبرند .\r\n\r\nدوشنبه 25\r\nسه دستخط از حضرت و الا زيارت [ كردم 
  ] تمام تأكيد در گرفتن ماليات بود كه مواجب مرا قانونا مقطوع كردند و سفارت سنيه امر نموده ماليات دهات خود را ندهم . شما اگر بىعرضگى ، بىمبالاتى ننمائيد حق من پايمال نمىشود . من هم مختصرى گرفته‌ام . زيرا در اول زور نداشتم و حق خودم را نمىدادند ، مگر جنسى را بگيرم تا وجه قابلى بشود .\r\nاما آنچه مىنويسم قونسل قزوين به غير اين مىگويد و شما يك حكمى از سفارت پس روانه كنيد . جواب توپ‌وتشر استبدادى است .\r\nشاهزاده عدل الممالك مرقوم داشته بودند حكومت در خيال فرستادن نايب الحكومه است و زدوخورد رعيت با شما الموت را داراى اهميت كرده . گمان مىكنند علىآباد شهرى است .\r\n\r\nو با\r\nناخوشى و با تا رستم‌آباد سه منزلى قزوين آمده . ايران ما همين را كم داشت . در اين ظرف چهار سال از جنگ ، دعوا ، گرسنگى ، قتل ، غارت خيلى مردم زياد شدند . حالا محتاج يك وباست . در كرمانشاهان و آن سمتها هم و با هنگامه مىكند . مفيد بالاروچى هم و با گرفته بود . سيد بزرگ كاغذهاى التماس نوشته بود . ابو القاسم را فرستادم او را بياورد تا به كلى اصلاحى شود .\r\n\r\nجعل رمان\r\nخيلى به من تلخ مىگذرد . روز و شب در غم و غصه‌ام . بيكار بودم يك رمانى جعل كردم از محاكمهء نايب الحكومهء الموت ما بين دو نفر سارق گاو . خيلى بامزه شده است مىخواهم براى خواندن بچه‌ها طهران روانه كنم . اما يقين دارم حضرت و الا تغير خواهند\r\n\r\n","description":"","footnote":"","page_name":" 3230 ","page_number":44},
  {"content":"\r\n\r\nكرد . حالت محاكمهء استبدادى بسيار خوب تشريح شده . چون طبيب آن است كه خودش مريض شده باشد . يك رمان « محاكمهء مشروطه » هم دست گرفته‌ام ، اين هم بامزه مىشود كه مردكهء دهاتى از اين اطاق به آن اطاق ، از اين محكمه به آن محكمه بدون هيچ اطلاع به قانون بايد رفت آمد كند و آخر الامر از طلب حقهء خود گذشته بعد از دادن مبلغى پول تمبر و غيره فرار نمايد « 1 » . . .\r\n\r\nاجارهء گون\r\nدوشنبه 25 - ششم قوس به قدر يك چارك برف آمد . زمين و زمان يخ بسته ، هواى پارسال مرا گول زد . اين‌طور باشد تا شش ماه ديگر من چه كنم . عباس بيكى كرمانشاهانى آمد گون ايلان ، بشمك و غيره را صد و سى و پنج تومان اجاره نمود .\r\nسى و پنج نقد ، باقى را تمسك داد . اما به قدرى اين مرد قسم بى جا مىخورد كه مرا منزجر كرد .\r\n27 ذيقعده - آقا سيد بزرگ آمد . فرستادم ملا شعبان و شيخ حسين هم آمدند . مهدى هم ميانه افتاد با آن زبانى كه دارد . آخر ما را مصالحه دادند . من حقوقات خود را از قيمت اجارهء گون فيشان ، بذر چهار خروار گندم فارس‌آباد ، اجارهء دو سالهء سرخانى « 2 » . . . گذشته آقا هم ادعاهاى واهى خود را از ابو القاسم خان و حاجى افخم الدوله ، يال و دم هم را بوسيده شرايط زياد هم كرد من بعد خدمتگزار باشد ، كاغذپرانى و سعايت نكند . اما اين اصلاحات من ما لا يرضى لصاحبه است .\r\nبا اين برف و سرما اگر مهرماه خانم و ملكه حركت كرده باشند من چطور اين سفر نكرده‌ها را از اين گدوكها ، برفها ، يخها بگذرانم . از روزى كه ميرزا يحيى رفته كار من چندين مقابل شده اگر او روزى دو دفعه اطاق مرا پاك مىكرد حالا همه را خودم بايد پاك كنم . اگر او چاى ، شير ، غذا همه را شسته و رفته تهيه و تدارك مىكرد حالا براى هر فنجان چاى و هرروز سفره ناهار و شام من يك مرافعه بايد بكنم همه كثيف همه ناتميز است .\r\nفقيه التجار آقا شيخ اسد اللّه هميشه در مجلس شوراى مملكتى استبداد صغير مىگفت آدم را حبس كنند به مراتب بهتر است تا خودش جائى متحصن شود . حالا درست حكايت من است . مرا حبس نكرده‌اند اما صد مقابل از حبس بدترم . براى آن‌كه\r\n\r\n\r\n","description":"","footnote":"\r\n( 1 ) - متأسفانه از اين رمانها نسخه‌اى در دست نيست گويا ضمن تخريب قلعه و غارت اموال در الموت از بين رفته است ( م . سالور )\r\n( 2 ) - يك كلمهء ناخوانا .\r\n","page_name":" 3231 ","page_number":45},
  {"content":"\r\n\r\nبه اختيار و ميل خود خودم را دچار كرده و اميد خلاصى ندارم .\r\nجمعه 29 ذيقعده - نيم ساعت به غروب داشتيم من نماز مىكردم . صداى سلامى از حياط بلند شد . متعاقب آن صداى خنده و خوش‌آمد . زود نماز را تمام كرده سؤال كردم ديدم تقى است . اول سؤالى كه نمودم پرسيدم تنها آمدى گفت آرى ديگر سؤالى نكرده برخاستم به نماز عصر . بارى كاغذجات و روزنامه آورده بود و بعضى لوازم از سيگارد و چيزهاى ديگر . معلوم شد مهرماه خانم نخواهد آمد و دويست تومان پول مىخواهد ، صد تومان قرض دارد صد تومان تهيهء راه ، صد تومان هم البته كرايه كالسكه و مخارج مىشود . ايشان روزى كه به خانهء من آمدند آنقدر پول نگرفت ، آنقدر ايراد ننمودند .\r\nهمان است از قديم گفته‌اند عروس تعريفى . . . درمىآيد . آنچه حال و سراغ بود پرسيدم از يكان يكان . اما تقى خان خيلى شكايت داشت كه بسيار در اين مدت به من تلخ گذشته ناچار شدم آمدم . لكن هيكل و قطر و قوارهء او برعكس شهادت مىداد ، زيرا به قدرى چاق و گنده شده كه نمىتواند چهار قدم راه برود يا دو دقيقه بنشيند .\r\nمكتوبات واصله زياد بود . افخم الدوله همه را راجع به تقى خان كرده بود و نوشته بود عجالتا وزراى كهنه‌پرست بد نيستند و شايد بهتر از وزراى تجددپرور بتوانند تصفيهء امورات را بنمايند . حضرت نايب السلطنه هم كه خيال آمدن هنوز ندارد .\r\n\r\nمكتوب خانمها\r\nچون هميشه مكتوبات مردها نوشته شده ، اين دفعه بهتر است مكتوب خانمها نوشته شود . مرقومهء همشيره شاهزاده نصير الدوله :\r\n« تصدق وجود مباركت گردم صد هزار بار . دو عريضه به حضور مبارك عرض كردم . ابدا جواب التفات نفرموديد . هرگز بنده گله نمىكنم ، اما چند روز پيش ديدم سركار عليهء عاليه شاهزاده خانم همشيره مىفرمايند كه نواب و الا عين السلطنه از خواهرهايش دل‌تنگى مىكند . از براى من نوشته كه به شما بگويم . بنده عرض كردم البته حق دارند . به خدا قسم است كه از آن‌روز تا حال از غصه‌ام خواب ندارم . تمام دلم پيش سركار است . الهى من يك خواهر پيش‌مرگ شما باشم ، صد هزار بار قربان شما بروم .\r\nخداوند يك خواهرهائى به سركار داد ، يك پول‌آور نداريم . برادر جان ، همان‌جا باشيد كه جايت خوب است . اگر بدانيد كه طهران چه طهران بدى است . از براى يك پول تمام معطل هستند . جز ماشاء اللّه سركار عليه شاهزاده والى كه خدا عمر به فخر الملك بدهد .\r\nماشاء اللّه سردماغ آنها هستند . همدم السلطنه ( همان همدم خانم ) [ را 
  ] به سلامتى شوهر دادند از اولى باتفصيل‌تر . الحمد للّه جاى خوب به قول زنها سفيدبخت . از حال نور\r\n\r\n","description":"","footnote":"","page_name":" 3232 ","page_number":46},
  {"content":"\r\n\r\nچشمان خواسته باشيد الحمد للّه همگى سلامت . حضرت و الا خرجى مىدهند . بازم سركار تشريف نداشته باشيد به نظرم بهتر است با آن‌كه خدا مىداند اسم سركار مىآورم ، دلم ضعف مىرود . اخلاص كيشى بنده خدمت سركار چيز ديگرى است مثل عشق زياد است . از بابت مهرماه خانم چه بايد كرد . آنچه مىكنم راضى نمىشود بيايد .\r\nبميرم از براى بخت سركار كه از زن بخت نداشتى . پس خوب است شما براى مهرماه خانم بنويسيد كه اگر نيائى مىفرستم مفرح الدوله را بياورند شايد بترسد راضى شود .\r\nديگرچه عرض كنم تازه باشد . تمام اهل شهر به نوبه سرخك درآوردند . الحمد للّه از خانهء سركار به سلامتى رفت . حالا خانهء ماست . روزنامه براى سركار فرستادم . افسر خانم الحمد للّه خوب بود . شوهر خوب ، زندگى بسيار خوب دارد . آقا هم از سركار قهر كرده كه چرا جواب كاغذ مرا ندادند . سگ نفرستادند . روزها مجلس تميز با آقاى عماد السلطنه .\r\nنور چشمان عرض بندگى مىرسانند . الحمد للّه سلامت هستند . زياده قربانت صدبار گردم . آذر . »\r\n\r\nرقيمهء همشيرهء بزرگ شاهزاده خانم\r\nفدايت شوم دستخط سركار را در شب عروسى همدم السلطنه رسانيدند .\r\nجواب را روز پاتختى نوشتم دادم . نمىدانم رسيد يا نه ؟ امشب كه شب بيست و سيم ماه ذيقعده است آمدم خانهء شما پيش خانمها . فردا آتقى روانهء خدمت شماست . اين دو كلمه نوشتم از فراموش شده‌ها نباشم . از حال خانمها بخواهيد الحمد للّه سلامت هستند .\r\nخرجى در ماه كم مىآورند اوقاتشان تلخ است . شاهزاده زياده نمىدهد . آمدن مهرماه خانم من نمىدانم ، شما چه سختى از زن داريد . اين از همه بدتر است . دو مرتبه خواستم بروم او را ببينم رو نشان نداد ، عذر خواست . البته شنيديد هرچه گفته دويست تومان مىدهد مىروم اگرنه نمىروم . شما از همه بهتر يك صيغهء كوچك بگيريد كه زود آبستن نشود . وقتى كه به سلامتى آمدى طلاق بده . براى اين يك كاغذ بده ناشزه بدون اذن من از خانه رفتى عقبت فرستادم نيامدى . از بابت عروسيها بنويسم حالا كه شوهر همدم السلطنه خوب است سفيدبخت تا بعد چه خدا بخواهد . بيچاره اعظم الدوله ( شوهر اولش پسر عضد الملك نايب السلطنه ) در فرنگ مرد . الحمد للّه افسر ملك خوب است . شاهزاده آغا با ما مرافعه دارد . خوب كارى كرده زبانم دارد ( چون افسر ملك نامزد ميرزا محمد حسين خان پسر همشيره شاهزاده آغا بود و بعد خود ميرزا محمد حسين خان قبول نكرد . حتى حضرت و الا پانصد تومان هم داد ، گفت حالا زن نخواهم گرفت و چه خوب كارى كرد ) . الحمد للّه كار شما خوب است . روغن براى ما\r\n\r\n","description":"","footnote":"","page_name":" 3233 ","page_number":47},
  {"content":"\r\n\r\nروانه كن . دعاگوى شما هستم . كار ما خيلى شلوغ است مواجب به ما ندادند . از احوال بچه‌ها بخواهيد الحمد للّه سلامت هستند . اسد اللّه ميرزا كار ندارد ، با زنش همان‌طور مرافعه دارد . خبير همايون تلگرافخانه است . علاء الدين ميرزا داخل رژيمان جديد . الان كه كاغذ مىنويسم ملكه خانم پهلويم نشسته با نزهت خانم دعوا كرده اوقاتش تلخ بود ، من آرامش كردم . روشنك خانم رفته پيش تايه‌اش نيست . اهل خانه شاهزاده همگى عرض سلام به شما مىرسانند . عزيز السلطنه خيلى عرض سلام مىرساند . ما آنقدر غصه خورديم براى بچهء او كه حساب نداشت . هيچ‌كدام از قوم‌خويشها براى افسر ملك مبارك‌باد ندادند شما يك انگشتر كه وعده كرده بوديد بدهيد كه از شما خوشوقت بشود . الحمد للّه قوم‌خويشها همه سلامت هستند . ميرزا اسمعيل خان مىرود مدرسهء قاجاريه . عباس ميرزا مىرود مدرسهء دار الفنون . البته شما يك صيغه بگيريد اما كوچك باشد . امان از دست زنهاى شما . الان صبح روز شنبه است در خانهء شما هستم ، پيش خانمها دارم چاى مىخورم كاغذ را تمام كردم . خوش به حال تقى خان كه شما را مىبيند .\r\nقربان روى ماه شما . خدا همراه شما . نفيسه » .\r\n\r\nبيسوادى زنها\r\nزنهاى قديم كه خاطر من نيست ، ليكن از رقعه‌جات آنها كه ديده‌ام كمالات آنها از ما مردهاى اين عهد به مراتب بيشتر بود . اما آنچه خاطر دارم روزبه‌روز كمالات از زنها كمتر شده چنانچه عمه‌هاى ما مثل عزيز الدوله ، مرحوم عفت الدوله ، مرحوم عزت الدوله ، مرحوم والدهء خودم و سايرين صاحب كمالات خط و ربط از اشعار و ادبيات حكايات تاريخ خوب مىدانستند . اولادهاى آنها عزيز الدولهء حاليه ، عفت الدولهء حاليه ، همشيره‌هاى خودم خيلى پست‌تر از آنها شدند . اولاد اينها كه الان همه بزرگ و در خانه شوهرند غالبا خط فارسى را نمىتوانند بنويسند و بخوانند ، چنانچه همين همدم السلطنه ، همين افسر ملك هيچ خط و سواد فارسى ندارند . حالا مگر از دولت سر اين مدارس نسائيه و اين تسهيل دروس مقدماتى كم‌كم بهتر شوند .\r\n\r\nنامه‌هاى عماد السلطنه\r\nآقاى عماد السلطنه پنج شش مكتوب روانه فرموده بودند . من از هريك از آنها مختصرى مىنويسم مگر كاغذ چهارم را كه اخبارات دارد به تمامى .\r\nفدايت شوم صبح جمعه 15 ذيقعده است . پاكت ذيقعده شب 13 رسيد .\r\nمن جهد مىكنم كه شما را به مطالب و روزگار حاليه مسبوق كنم كه اولا بفهميد احوالات\r\n\r\n","description":"","footnote":"","page_name":" 3234 ","page_number":48},
  {"content":"\r\n\r\nمن تفاوت نكرده . هرچند كه سختى و بدى ديده‌ام و مىبينم همان قسم كه بودم هستم .\r\nگيج و لاابالى نشده‌ام . اما اين‌كه كاغذ دير و بد مىرسد تقصير شماست . زيرا مىبايست يك قرارى در اين مدت داده باشيد و ماهى دو مرتبه اقلا قاصد شما از الموت به قزوين منظما بيايد و چون بىنظم است يك پاكت زود يكى بعد از دو ماه مىرسد . اغلب هم يا سؤالات مكرر يا جوابهاى مكرر است . مرتبهء اول كه مسئله مهرماه خانم را نوشتيد نه به طور محكم و سخت ( مىرويم توى اين مباحثه كه بىثمر است ) على اى حال آنچه سعى است مىكنم ، ولى بايد بدانيد كه زن بايد اطاعت اوامر شوهر را بكند . هرگاه او به حرف نرود ما زورى نداريم . در احوالات خودم نگاه مىكنم كه اگر بدانم يا در خواب ببينم كه زن من به حرف من نمىرود يا كمال رضايت و تشكر را از خداوند ندارد كه او را در ولايتى كه تنها هستم خواسته‌ام بيايد و براى اين مطلب بهانه مىآورد هرگز به همچو زن نگاه نمىكنم . اقبال شما در زن اين‌طور است ، جهتش معلوم نيست . در طهران به‌طور حتم بدانيد هيچ‌كس فكر كسى نيست . واقعا روز محشر و وانفسا همين حاليه ايران است .\r\n\r\nنامهء ديگر او\r\nاز رقعهء ديگر مختصرا .\r\nاما اين‌كه به اين خيال بيفتيد كه طهران بيائيد چرا زن حرف شما را نمىشنود . پدر به شما سخت مىگيرد . آنجا مونس نداريد و سخت مىگذرد . مسئلهء اول كنار . حرف نشنيدن زن تقصير كسى نيست . زن حرف‌نشنو هم به درد نمىخورد . از طهران هم شما يا زن نبايد بگيريد يا از اول تمام اختيار پسند كردن زن را به حكم استخاره يا قرعه واگذار به كس ديگر بكنيد . مسئلهء دوم كه فرمايشات حضرت و الا باشد فقط اين مطلب با سؤال و جواب كتبى ختم مىشود و همين يك زحمت را براى شما دارد كه مكررا يك مطلب را بخوانيد و مكررا جواب بدهيد ، ديگر صدمه ندارد . اما مسئلهء بيكارى و مونس . رفع بيكارى شما با كتاب و روزنامه و شكار است . هر كتابى كه بتوانيد بخوانيد و ممكن الوجود باشد بخواهيد روانه مىكنم . روزنامه هم مرتبا ارسال مىشود . اما شكار بهتر از همه مشغوليات است . به پياده‌روى عادت كنيد و متصل شكار برويد . اما مسئلهء زن در الموت ممكن نيست مگر به گرفتن صيغه آن هم از تركان فيشان ( يك سالى آقا يك دخترك خوشگل آنجا ديده ) . اما اين‌كه طهران بهتر است گمان نمىكنم بلكه بدتر است .\r\nناملايماتش بيشتر ، خرج بيشتر ، الى آخر . تا كى مىشود الموت ماند تا ماه اول بهار يا اول حوت . آن‌وقت يك ماه دو ماه طهران بيائيد و اين امورات را منظم كرده با عيال برمىگرديد . يا طهران هم نيائيد قزوين با پست و چاپار پشت سر هم ترتيب خانه\r\n\r\n","description":"","footnote":"","page_name":" 3235 ","page_number":49},
  {"content":"\r\n\r\nمىدهيد . اما كار به اين‌جا رسيده غفلة طهران بيائيد من صلاح نمىدانم . سه ماه نقلى ندارد . پس جوش‌وخروش نداشته باشيد . سعى كنيد كاغذ خوبى بنويسيد مهرماه خانم راضى به آمدن شود و يا اگر تمام خيالات خودتان نه فورى بعد از دو سه روز فكر جمع كرديد و مصمم آمدن شديد عريضهء رسمى استعفا مستقيما به حضرت و الا بنويسيد . اما نه فورى زيرا مىدانم تصور خواهيد كرد كه بدبخت‌تر از همه [ هستيد 
  ] و زندگانى كسى سخت‌تر از شما ندارد . اما همچو نيست . بسا مردم كارشان از شما بهتر و بسا مردم بدتر است . البته از دو جهت اوقات شما تلخ و يأس حاصل مىكند ، يكى از حرف‌نشنوى زن جديد ، ديگرى از فرمايشات حضرت و الا . از روى حقيقت شب بسيار سختى بر شما مىگذرد . حق هم داريد . پس من سعى مىكنم اين شب سخت را تا يك درجه براى شما سهل كنم . مسئله زن . در آذربايجان كه بودم هم‌سال حاليهء شما بودم و تا دو ماه كه زن هيچ نديدم خيلى خوشحال و متشكر بودم كه الحمد للّه زن نيست . از آن گذشته مىتوانيد صيغهء مشروع در الموت گرفته و پشت‌پا به طهران و تمام اين ناملايمات بزنيد . رشتهء مطالب از دست شما رفته ديگر عجالتا نظم لازم ندارد . از بابت اولاد و خانمها كه آسوده هستيد . آنها ماشاء اللّه همه پاك‌دامن و معقول و خوب هستند . خودشان را خوب نگاه داشته‌اند . نزهت خانم زن خانه‌دار . « اكونوم « 1 » » صحيحى از ميان درآمده و با كمال قدرت خانه را اداره مىكند . وانگهى حالت حاليهء ملك‌آرا را نگاه كنيد ، بدتر از شماست ، شعاع الدوله « 2 » خيلى بدتر . سه چهار صيغه‌اش به تحريك پسرهايش فرار كرده در نظميه و كميسرى رفته‌اند . پادشاه پرتگال از شما حالش بدتر است ، عيال هم هيچ ندارد .\r\nمحمد على ميرزا از شما سرگردانتر . سلطان عبد الحميد خراب‌تر . اما مسئله تب ونويه كه مىبايستى اول كاغذ احوال‌پرسى بكنم و از شدت شعور به آخر انداختم آن را گنه‌گنه و حركت و ورزش رفع مىكند . خدا را به شهادت مىطلبم از بابت گرفتارى شما به قدرى متألم و به قدرى افسرده شده‌ام كه حساب ندارد . اما مقابل سختى و صدمات كه از مرگ‌ومير به خودم وارد آمده اينها را براى شما سهل‌تر مىدانم زيرا اينها چاره دارد آن نداشت .\r\n\r\n\r\n","description":"","footnote":"\r\n( 1 ) . صرفه‌جو -  econome \r\n( 2 ) - شعاع الدوله - حاجى سليمان ميرزا فرزند فريدون ميرزا فرمانفرما پسر پنجم عباس ميرزا وليعهد .\r\n( مسعود سالور )\r\n","page_name":" 3236 ","page_number":50},
  {"content":"\r\n\r\n\r\nكاغذ چهارم عماد السلطنه\r\nشب 16 ذيقعده است . اگر تمام آن مطالب كه نوشته شد افسردگى رفع نگرديد پاكت مفرح الدوله را مكرر بخوانيد . اگرچه نمىدانم چه نوشته ولى لابد رفع هم‌وغم را خواهد كرد . برويم به مطالب ديگر . از اول ثور الى حال كه 24 عقرب است طهران باران نيامده آب ديگر پيدا نمىشود . زراعت نيست . تمام زمين و هوا يك پارچه خاك . كليهء اجناس و ارزاق رو به گرانى ، گندم تا پانزده تومان ، جو ده تومان . هنوز تمام اين ادارات عمل نان را نتوانستند تصفيه نمايند . بواسطهء اجتماع مردم در مسجد جمعه بعد از يك ماه زدوخورد بالاخره قبض ارباب حقوق را حالا تمام مىدهند .\r\n\r\nوزراء\r\nوزرا تغيير نكردند . رئيس الوزرا همان مستوفى الممالك است . عين الدوله داخله ؛ فرمان‌فرما جنگ ، محتشم السلطنه عدليه ، اسد اللّه ميرزا پست و تلگراف ، صنيع الدوله ماليه . روزنامه‌ها از قوام السلطنه وزير جنگ سابق خيلى بد مىنويسند . ادارات روزبه‌روز وسيع‌تر و زيادتر مىشود . ماليات بيشتر مىبندند . تازه از كليهء نواقل ، اسب ، شتر ، الاغ و غيره ماليات مىخواهند بگيرند . اعلانش را منتشر نموده‌اند . اسب دو هزار ، شتر دو هزار ، قاطر ايضا ، الاغ يك هزار ، كالسكه و درشكه و غيره يك تومان . پانزده هزار . حتى چيزهايى كه هيچ نيست مثل موتوسيكلت .\r\nبا مازندرانيها بعد از شكست صلح كردند . ظهير الدوله حاكم مازندران شد ، صاحب‌اختيار خراسان . فارس را مىگويند ركن الدوله [ مىرود 
  ] . بروجرد لرستان و بعضى جاهاى ديگر معلوم نيست و خيلى انقلاب دارد . كاشان را خراب كردند ، غارت كردند . اما نايب حسين باز فرار كرد . انگليسها امنيت طرف جنوب را سه ماهه خواسته‌اند . قشون عثمانى در سرحدات ما روزبه‌روز زيادتر مىشود . روسها خارج نمىشوند . پول قرض مىخواهند كسى نمىدهد . عجالتا كارها درهم‌وبرهم است ، مخارج زياد همه را در عذاب آورده . . . .\r\nاخبار دنيا پرتقال به مختصر زدوخورد جمهورى شده و خانواده براگانس را كليتا بيرون كردند ، پادشاه جوان آنجا امانول به انگليس پناهنده شد . ساير دول جمهورى را شناختند و پادشاه سيام مرحوم شده وزراى فرانسه نصف عوض شده . امپراطور روس به پتسدام ديدن امپراطور آلمان آمد . دولت عثمانى صد و پنجاه مليون فرانك قرض مىخواهد و دولت فرانسه به سه شرط مىداد . يك شرط را قبول نكردند و آنها هم\r\n\r\n","description":"","footnote":"","page_name":" 3237 ","page_number":51},
  {"content":"\r\n\r\nندادند حالا از آلمان و اطريش مىخواهد هنوز تمام نشده كار ائروپلن خيلى بالا گرفته و حالا ترقى كلى دارد و كارها كرده‌اند كه از بس زياد است نمىشود نوشت بالاخره تا سه هزار متر بالا مىروند و تا شش ساعت بدون انفصال طيران مىكنند كه در هر ساعت هشتاد كيلومتر سرعت سير اوست .\r\n\r\nديوان تميز\r\nاما بنده روزها ديوان تميز مىروم . نصير الدوله بدخلق ، لجباز و تلخ است . يك اطاق را نمىتواند اداره كند از دنيا و مافيها حرف مىزند و عيب‌جوئى مىكند . جاى سرد بدى داشتيم ، به راهنمائى من حالا آمديم بالاخانه‌هاى جنب تخت مرمر . اما نه فرش داريم ، نه پرده ، نه هيچ چيز . فقط يك ميز است و چند صندلى و بددماغيهاى نصير الدوله . ماهى يكصد تومان مواجب كه اسمش هست نه رسم و چون من درست ماهى صد تومان مقررى داشتم حالا كه مال همه را تمام مىدهند ديوان تميز آنقدر فايده ندارد . اما از بيكارى خيلى بهتر است . صبحها سه ساعت و نيم به ظهر مانده مىروم ، ظهر منزل ناهار سردى كه نگاه داشته‌اند خورده فورا وضو و نماز و دو فنجان چاى است و بايد عدليه رفت . سه ربع به غروب مانده مرخص [ مىشويم 
  ] ديگر فرصت كارى نيست .\r\nبىپولى هنگامه مىكند . همه اهل خانه هم يك توقع دارند . اين مواجب را هم قسط مىبندند تا سه ماه از سال نو گذشته آن هم اگر بدهند . هنوز نصف قبض دوم را نگرفته‌ايم . شب 16 ذيقعده 1328 حسينقلى قاجار . ( پايان‌نامه‌هاى عماد السلطنه )\r\n\r\nمناقشات روزنامه‌ها\r\nاما مطالب روزنامه‌جات « ايران نو » و « استقلال » بيشتر مناقشه بين اين روزنامه و روزنامه ديگر با اين آدم با شخص ديگر است . عيب‌جوئى از ادارات ، ناامنى ولايات ، تكذيب وزراى فعال تجددپرور ، تنقيد وكلاى مقدس ، دشنام و ناسزاى علنى به روس و انگليس كه ما را فريب دادند و انگليس با قيافهء ريا و فريب و شيطنت شريك دزد و رفيق قافله گرديد و حالا به ما پرتست مىكند و مىخواهد همان اقدامى را كه روسها كردند و ما اطمينان داشتيم به تقويت و همراهى دولت متمدن انگليس رفع آن را نمائيم سبقت مىنمايد . حالا چه شرح و تفصيلى در روزنامه‌ها مىدهند بايد رجوع به همانها كرد .\r\n\r\n","description":"","footnote":"","page_name":" 3238 ","page_number":52},
  {"content":"\r\n\r\n\r\nيادداشت انگليس\r\nبارى ، پس از اين يادداشت سفارت انگليس و ضرب الاجل سه ماهه كه قرار مىدهد دولت عليهء ايران جوابى مىدهد كه اولا جنوب ايران امن است . ثانيا اگر فى الجمله ناامنى باشد يكى براى اين است ما پول لازم داريم و دولتين نمىدهند و مانع هم هستند ديگران بدهند . ديگر براى اينست و تحصن دادن ايرانيها است به سفارت‌خانهء دولتين كه دفع اشرار و قطاع الطريق به اين وسيله مقدور نمىشود . بعد از اين جواب وزارت خارجه ايران با سفارت انگليس گفتگو مىنمايد كه چه ضرر دارد همان صد ده كه مىخواهند به گمركات جنوب علاوه نموده مخارج ژاندارمرى جنوب را نمايند محل تنزيل قرض جديد قرار داده اولا قروض بانك شاهنشاهى را با اين قرض جديد به قرض دولتى مبدل .\r\nبنادر فارس تلگرافخانه ، پست‌خانه كه گرو قرض موقتى غيردولتى است با اين صد ده اضافه جديد را گرو قرض دائم دولتى قرار بدهند و ما هم بوسيلهء تنخواه جديد راه جنوب را امن نمائيم . على الظاهر سفارت انگليس داخل اين مذاكره مىشود ليكن در باطن به سفارت روس اشاره مىكند كه رسما به وزارت خارجهء ايران بنويسند كه دولت ايران مطابق سندى كه داده تا هفتاد سال نمىتواند قرض دولتى نمايد و علت اين مسئله خوب معلوم است . اولا دولت انگليس نيست كه قروض بانك شاهنشاهى ملتى خود را كه صد هشت و صد پانزده تنزيل دارد مبدل به صد پنج يا صد شش شود . ثانيا از طفره و ندادن پول كه مملكتى مثل فارس و عربستان و كرمان و بلوچستان و جزاير و بنادر زرخيز مملكت ايران را مىخواهد تصرف نمايد ننمايد .\r\n\r\nمجلس استانبول\r\nاين مذاكرات هنوز تمام نشده يا شده كنفرانسى بر ضد پرتست يا يادداشت دولت انگليس در فقرهء امنيت طريق جنوب در اسلامبول مىشود و در آن مجمع عبد اللّه افندى و ديگران نطقهاى مهيج مىكنند و مىگويند انگليس مىخواهد پس از تباهى ايران به سمت عثمانى حركت نمايد و ما ناچاريم از ايران تقويت نمائيم و آخر الامر نتيجه آن مىشود دولت آلمان و شخص امپراطور آلمان را ملجاء و پناه مسلمين قرار داده تلگراف مفصلى به امپراطور گيوم مىكنند . زنده باد آلمان ، پاينده‌باد آلمان گفته مجلس ختم مىشود .\r\n\r\nتجمع ميدان توپخانه\r\nعكس اين صدا از روى علم و آگاهى يا از روى جهل و نادانى به طهران افتاده اين\r\n\r\n","description":"","footnote":"","page_name":" 3239 ","page_number":53},
  {"content":"\r\n\r\nاست در ميدان توپخانه قريب هفت هشت هزار جمعيت جمع شده در آنجا اول آقاى صدر العلما ، بعد حاجى ميرزا يحيى دولت‌آبادى اصفهانى ، شيخ محمد على طهرانى ( وكيل سابق مجلس رفيق خودمان ) ، دكتر على خان به كرسى نطق رفته اولا شرح مبسوطى از تعديات دولت انگليس و روس گفته و اطمينانهايى كه از دولت انگليس داشتند و حاليه بدل به يأس و نااميدى شده بيان كرده سفراى عالم تمدن را به شهادت خواسته با يك صدائى كه انعكاس آن به تمام كره ارض افتاده و جو هواى عالم جديد و قديم را پر كرده به تمام دول و ملل روى زمين از مستبده ، مقننه ، مشروطه ، جمهوريه پرتست مىنمايند و تمام عالم تمدن را به شهادت ظلم و شقاوت انگليس و روس دربارهء ايران دعوت كرده استمداد مىجويند . « استاتيستيك » گمركى جنوب را كه اين سه ماهه بر تمام پارسال و شش ماه امسال زيادى و علاوه بود مستمسك خود قرار مىدهند . در خاتمه دست زده و همگى مىگويند ايران مال ايرانى است ، زنده باد امپراطور آلمان ، پاينده باد ملت آلمان و گويا تلگرافى به تقليد عثمانيها به امپراطور مىكنند .\r\nاز ساير ولايات هم تلگرافات مىرسد من‌جمله آذربايجان كه ما مشغول تدارك بيرون نمودن روسها بوديم حالا انگليسها مىخواهند قشون داخل كنند ، خيلى محل تعجب است . پس ما به تمام ايران و ايرانى اعلان مىكنيم و به تمام سفراى دول تظلم مىنمائيم ، جنوب ما ناامنى ندارد دليل داخلى « استاتيستيك » گمركى است .\r\nحالا پرطول و تفصيل نداده ببينيم دولت انگليس به زبان روزنامهء تايمس چه جوابى به اين مطالب مىدهد و تعجب ما از اقدامات علنى بر ضد آنها آنقدر نيست كه روزنامهء « ايران نو » اين مقالهء تايمس را ترجمه و درج روزنامهء خود مىنمايد ، مع هذا : « ايران نو » دوم ذيقعده شمارهء 12 سال دوم ، تايمس مورخه 18 اكتبر 1910 .\r\n\r\nمقالهء تايمس\r\nتقديم مراسله از جانب انگليس به دولت ايران راجع به جنوب ايران مقدمهء تغيير لازمى است در مسلك دولت انگليس راجع به مسئلهء ايران . سالهاى عديده اولياى دولت انگليس خود را به تقديم يادداشتهاى ملايم و اعتراضات معتدلانه در باب شوارع تجارتى جنوب به دربار ايران قانع كرده‌اند ، حالا ديگر يك مسلك تندى را كه سبب خشونت آنان كه وضع جنوب ايران را باعث ننگ تمدن حاليه مىدانند خواهد شد اختيار كرده‌اند . مراسله از دولت ايران درخواست مىنمايد كه طرق تجارتى جنوب را در ظرف سه ماه امن نمايند و در صورت تخلف دولت انگليس امنيت طرق را برعهده گرفته استعداد محلى به توسط صاحب‌منصبان قشون ساخلوى هندوستان فراهم خواهد نمود\r\n\r\n","description":"","footnote":"","page_name":" 3240 ","page_number":54},
  {"content":"\r\n\r\nو بدون شك چنين استعدادى در طرف جنوب ايران كه داراى مردمان جسيم القامه و شجاع است به آسانى فراهم خواهد شد . مخارج اين استعداد از صدى دو اضافه بر گمركات خليج فارس كه حاليه محل تأديهء قروض انگليس است پرداخته خواهد شد .\r\nيقينا تقديم اين مراسله بدون اطلاع و صوابديد دولت روس كه پيوسته در تمام اغتشاشات ايران با انگليس همراهى نموده نبوده است . حوادث وقت كاملا درخواست فوق را مقتضى است . وزراى پىدرپى ايران به قسمى عادت به اعتراضات ملايم انگليس راجع به جنوب كرده‌اند كه تقريبا نزديك به بىوقعى شده . وزراى جديد ظاهرا اظهار فعاليت نسبت به جنوب نموده ولى علامتى به ظهور نرسيد . عين الدوله را كه معروف به قوه است و سابقا هم حكومت كرده است به حكومت شيراز معين كرده ولى هيچ خبرى از حركت او نيست و شايد راه هم بواسطهء جنگ كاشان كه امروز راپرتى رسيده ممكن المرور نباشد . از قرارى كه عنوان شده اشكال مقدماتى امنيت جنوب پول است .\r\nاستقراض را كه مىگويند دولت ايران به توسط بانك شاهنشاهى در لندن مىخواهد بكند اگر پيش برود و ايرادات روس بر طرف شود . ولى بايد بگوئيم كه هنوز يك ضمانتى كه استقراض مزبور در محل خود و براى امنيت جنوب خرج خواهد شد در دست نداريم و اسباب يأس هم آن است كه ظاهرا دولت ايران چه بىپول و چه باپول نفوذ خود را به نقاط دوردست كم كرده است ، حتى در خود طهران وجود شخصيت ( تريته ) او مورد ايراد و دسته‌هاى سياسى دائما در نزاع مىباشند . ( در اينجا قدرى از بدى راه‌هاى جنوب مىنويسد كه در ايام امنيت و نيك‌بختى صعب المرور و مخوف بود حاليه كه جاى خود دارد ) .\r\nطرق تجارت در دست قطاع الطريقان است . شهر شيراز از مركز نزاع دو ايل خون‌خوار بزرگ بختيارى و قشقائى است نزديك‌تر به ساحل تنگستانيها دائما به بوشهر تهديد مىكنند . مال و حال هيچكس سالم نيست . مسافرين بيچاره در يد قدرت قطاع الطريقان . حتى صاحب‌منصبان انگليس كه با مستحفظ قشون هندى سفر مىكردند مورد حملات واقع شدند ! اعتراضات ديگر فايده ندارد و قوهء دولت ايران ديگر نزديك صفر است . ظاهرا نه قوت دارد و نه ميل آن‌كه جنوب را امن نمايد . وزراى ايران در انتريگهاى مركزى غرق شده ايالات را به خود واگذار كرده‌اند و از براى تمام حوائج ادارى دولت ايران دولت انگليس با يك صبر فوق‌العاده نكث تجارت خود را در جنوب ايران تحمل كرده است . خرابى تجارت خود را در نقاط اطراف خليج ملاحظه كرده و هيچ قدمى در جلوگيرى آن برنداشته است ولى حتى از براى صبر انگليس هم حدى لازم است . در صورتى كه از اين مراسله ( سر ادواردگرى ) نهايت بشاشت را داريم ، اقرار\r\n\r\n","description":"","footnote":"","page_name":" 3241 ","page_number":55},
  {"content":"\r\n\r\nمىكنيم كه اين حد مدتى پيش از اين بايد فرارسيده باشد . ما نمىتوانيم در يك نقطهء مجاور كشور هندوستان كه سابقا تجارت ما رواج داشته پيوسته هرج‌ومرج باشد .\r\nقطاع الطريقى رايج باشد . ما نمىتوانيم ببينيم تبعهء خودمان چاپيده شوند خراب شود . اگر دولت ايران نمىتواند استرداد امنيت نمايد ما خودمان بايد آن را متحمل شويم و امنيت طرق را برعهده بگيريم تا يك حكومت پرقوهء ثابتى در طهران برقرار شود . هنوز هم اميدواريم كه كار به جاى نازك نكشد . در هر صورت دولت انگليس با نهايت بىميلى ( آره مرگ تو ) اقدام به امنيت خواهد نمود . ( بعد قدرى دروغ مىبافد كه ما ميل تصاحب يك وجب خاك ايران را نداريم ) . همان تحملات نظامى هندوستان ما را كافى است .\r\nليكن منافع تجارتى ما را مجبور به امنيت جنوب مىنمايد . اميد است كه دولت ايران ابتكار امنيت را خود برعهده بگيرد ولى بعد از تجربيات اين اميدوارى خيلى ضعيف است .\r\n\r\nمقالهء ديگر\r\nايران نو شمارهء 24 . « تايمس مورخ 26 اكتبر 1910 . بعد از كنفرانس اسلامبول و قبل از هيجان طهران . در اين جهت مسئلهء ايران مهمترين چيزىكه دانستن آن لازم است اين است كه گفتگوى استقراض دولت ايران از يك تجارتخانهء ايرانى به‌طور خوبى جريان مىپذيرد . از قرار مذكور مبلغ قرض يك مليان و ربع ليره و محل تأديه آن گمركات جنوب است . اگر چنانچه اميد است گفتگو به‌طور كاميابى ختم شود دولت ايران از عدم اقتدارى كه ( دوستان ايران بدان قائلند ) بيرون آمده طرف جنوب را امن خواهد نمود .\r\nمىگويند ايران براى نداشتن وجه نقد مقتدر بر حفظ امنيت جنوب نيست ، ما به زودى درخواهيم يافت كه باوجود پول دولت ايران را مىتواند قادر به ايفاى وعده‌هاى خود بنمايد يا خير . اگر دولت ايران طريق تجارتى ما بين بوشهر و اصفهان را باز نمايد مفاد يادداشت انگليس از مقام عمل خواهد افتاد . از شرحى كه در بعضى جرايد سركش آلمانى خوانده مىشود چنين باور مىشود كه دولت انگليس قصد تصرف جنوب ايران و يا شكست استقلال ايران را در سر گرفته ولى بندرت اين همه غليان دربارهء يك يادداشت صاف لازم به ظهور پيوسته است . اما واقع مسئله اين است ( چنانچه بعضى روزنامجات آلمانى به‌طور بىميلى تفسير مىكنند ) كه انگليس هيچ قدم جدى برنداشته است . دولت انگليس فقط به دولت ايران اعلام مىنمايد كه اگر در يك مدت معينى حالت بهبودى در ولايات جنوبى ظاهر نشود انگليس يك مسلك معينى را اتخاذ خواهد كرد و اگر اتفاقى نيفتد صرافان انگليس وجه نقدى كه لازم است به دولت ايران داده تا خود به انتظام جنوب بپردازد و اگر در اين مدت معين انتظامات بجا بيايد ديگر در اين\r\n\r\n","description":"","footnote":"","page_name":" 3242 ","page_number":56},
  {"content":"\r\n\r\nمسئله گذاشته مىشود . ضمنا بدون شك اهميت فوق‌العاده به « استاتستيك » گمركى ايران كه امروز انتشار مىيابد داده خواهد شد . از روى آن تجارت بنادر فارس در پنج ماه اول سال صدى هشتاد و شش ترقى كرده است . اين بنادر مال التجارهء خط اصفهان است از طريق بختيارى كه هيچوقت مسدود نشده است . از طرف ديگر ترقى تجارت بوشهر صدى بيست و دو و بندرعباس صدى پانزده بوده است . ولى بايد به خاطر سپرد كه اين جزئى ترقى در بندر بوشهر و بندرعباس نسبى است و بعد از يك نكث فوق‌العاده در تجارت بوده است .\r\n\r\nراه بوشهر\r\nصدق مطلب اين است كه حالا مال التجاره از بوشهر در پيچ‌وخم كوهستانى كه باز به واسطهء قطاع الطريقان در خطر است به طرف اصفهان حمل مىشود . راه مستقيم بوشهر و شيراز و اصفهان به قسمى مخوف است كه هيچ تاجرى جرأت حمل مال التجاره ندارد .\r\nهمين طريق است و فقط همين طريق كه انگليس از ايران درخواست كرده كه بدون فوت وقت افتتاح كرده امنيت برقرار نمايد . در صورتى كه اميدواريم ديگر حالا دولت ايران بتواند از عهدهء تكاليف خود برآيد . ولى بايد اذعان كنيم كه جواب رسمى ايران به يادداشت انگليس حس مسئوليتى ظاهر نمىنمايد . در اين جواب تصديق حالت هرج‌ومرج جنوب تصديق نمىشود . در عوض دولت ايران از بهبودى احوال ايران صحبت مىدارد .\r\n\r\nبست‌نشينى\r\nاگر بهبودى در شمال است از كوشش حكومت طهران نبوده است ولى همه‌كس مىداند كه بهبودى در حالت جنوب ظاهر نيست و اين‌كه ازدياد اشكالات دولت را از بست‌نشينى مفسدين در سفارت‌خانه‌ها مىشمارد مخصوصا قدرنشناسى است . نمايندهء هرگونه افكار سياسى در ايران از شاه مخلوع تا به پائين يك وقتى در تحت بيرقهاى خارجه تحصن اختيار كرده‌اند و هيچ‌يك از دسته‌هاى سياسى بيشتر از اين دسته مليونى كه حالا ( مقصود مشروطه‌طلبان است ) زمام اختيارات را در كف دارد وضوحا هم نمىتوانند از عهده برآيند . اين عمل مقدس بست را بيشتر مرتكب نشده‌اند . به‌طور وضوح سفارت انگليس چند وقت قبل ضديت سختى به مسئله بست نمود و قدغن كرد كه مقصرين واقعى را در تحت بيرق انگليس پناه ندهند .\r\n\r\n","description":"","footnote":"","page_name":" 3243 ","page_number":57},
  {"content":"\r\n\r\n\r\nاستقراض\r\nدر اين اظهار دولت ايران كه مىگويد دولت نمىتواند پيوسته به استقراض خود را راه ببرد بايد تمام خيرخواهان ايران موافقت داشته باشند . اميدواريم كه اين اظهار از روى قلب صاف و جديت شده باشد . ولى تاريخ معاملات جديد ايران اين صحبت را مشكوك مىنمايند و پيشنهاد ذكيانهء كه بسى بايد دولت ايران را مجاز نمود كه يك عشر بر گمرك خليج فارس بيفزايد در اين مملكت غير محتمل است كه مقرون به اجابت شود . وقتى كه دولت انگليس چنين قصدى را مىنمود خود مىخواست وجه را دريافت داشته به يك خرج مخصوص بزند و نگذارد به مصارف ديگر برسد . ولى بدون سؤال ايران را مجاز نخواهد كرد كه يك عشر از گمركات خليج اضافه وصول كرده خرج دسته‌هاى سياسى در طهران بنمايد . در اين پيشنهاد دولت ايران خطرناكانه نزديك به عدم جديت مىشود و اميدواريم دولت ايران اين‌طور خفيف يك مسئله خطيرى را ملاحظه ننمايد .\r\n\r\nامن‌سازى\r\nدرخواستهائى كه در يادداشت انگليس شده به‌طور جدى است و جدا هم تعقيب مىشود و به جز اين‌كه ايران از اين موقع آخرى غنيمت شمرد جنوب را امن نمايند خفتى در اقدامات انگليس به موقع خود و در حدود معينه باشد . بازكردن راه بوشهر و اصفهان ملاحظه نخواهد نمود . ضمنا بعد از مجمع مضحك اسلامبول در روز يكشنبه نطاقين مغرض گويا از حرارت افتاده‌اند . عرضه داشت به برلن هم نه فقط از نشانه دور خورده و نه فقط اسباب نتايج سوء از براى مقاصد آلمان در شرق نزديك شده بلكه فوق‌العاده مسخره‌آميز بوده است .\r\n\r\nخطر عثمانى\r\nآن دولتى كه پيوسته غاصب خاك و استقلال ايران در اين سنوات اخير بوده عثمانى بوده است . امروز بدون شك قشون عثمانى متصرف قطعهء غربى ايران است و اين مسئله نه فقط در طهران به خوبى معلوم است بلكه مكرر هم به دولت انگليس شكوهء رسمانه شده است . نظمهاى مذبذبانهء اسلامبول انعكاس در طهران به هم نرسانيده زيرا به خوبى مىدانند كه مسلك عثمانى راجع به سرحد غربى ايران چيست . حامى واقعى مسلمانان آن دولت‌هايى هستند كه چندين مليون نفوس رعاياى دولت دوست مسلمان دارند و آلمان در ما بين اين دولتها نيست .\r\n\r\n","description":"","footnote":"","page_name":" 3244 ","page_number":58},
  {"content":"\r\n\r\n\r\nآلمان\r\nناطقين آن مجمع فراموش كرده‌اند كه آن حمايت عاليهء امپراطورى آلمان از مسلمانان براى حفظ دورهء عبد الحميد كه خود آنها اسباب بر طرف كردنش را فراهم كردند به كار برده مىشد و اظهارات آتشى روزنامه‌جات آلمانى در تأييد آن هيجان مصنوعى اسلامبول اشعهء نورى به افكار و مسلك آلمان مىاندازد . اگرچه بايد معتقد شويم كه افكار جدى هيئتهاى آلمانى مؤيد آن غليان ساختگى اسلامبول نباشد . روزنامه « كلن‌گازت » با يك معنويتى اظهار مىدارد كه دخالت آلمان در اين مسئله از تكليف خارج است و ما بر آن اظهار مىافزائيم كه خيلى مشكل است كه دخالت در كارى كه راجع به انگليس است و منافع مخصوصه انگليس را حاوى است و هنوز هم انگليس قصد اقدامى نكرده است بنمايد . ما تكرار مىكنيم كه اگر دولت ايران به تكليف خودش رفتار كند هيچ‌وقت دولت انگليس دست به هيچ اقدامى نخواهد زد . به اين اطمينان خوب است على العجاله هم مطبوعات آلمان را و هم ناطقين ساختگى اسلامبول قانع شوند .\r\n( پايان مقالهء تايمز )\r\nاين است نتيجهء آن فريبها كه خوردند ، پولها كه گرفتند ، تحصنها كه جستند . انگليس دولتى نيست و نخواهد بود كه يك شلينگ پول خود را بىثمر خرج نمايد . آن روزى كه جوال‌جوال پول مىگرفتند و خرج مسافرتها ، آش و پلوها مىكردند و با پول او . . .\r\nملت‌پرست‌ها ، مشروطه‌پرستها درست مىكردند امروز را به خاطر نداشتند . اگر بگوئيم نه دروغ گفته‌ايم . پس عالما عامدا مملكتى را هرج‌ومرج و به دست آنها دادند . بى جا تمام سيمهاى تلگرافخانه‌هاى انگليس به روى آنها باز نبود . بىجهت پست‌خانه و غلامان سفارت انگليس نوشتجات آنها را مخفيانه نمىبردند . حالا نوبت آلمان است . تاكى « تق » آن هم بالا آيد . وقتى كه مملكت از دست ما برود چه روس و انگليس و عثمانى باشد ، چه آلمان و اطريش و فرانسه . سعدى گويد :\r\n شنيدم گوسفندى را بزرگى * رهانيد از دهان و دست گرگى\r\nشبانگه كارد بر حلقش بماليد * روان گوسفند از وى بناليد\r\nكه از چنگال گرگم در ربودى * چو ديدم كه عاقبت گرگم تو بودى \r\n\r\nستار خان ، باقر خان\r\nتقى مىگفت همه مردم طهران از بلاهائى كه به سرشان آوردند كاملا مسبوق شده آشكار و علنى بد مىگويند و منزجر شده‌اند . ستار خان و باقر خان ، يكى در خيابان\r\n\r\n","description":"","footnote":"","page_name":" 3245 ","page_number":59},
  {"content":"\r\n\r\nبلورسازى ، ديگرى خيابان علاء الدوله خانهء محقرى كرايه كرده منزل دارند و چندان محل اعتنا نيستند . پاى ستار خان هم فقط لنگش دارد ، بريدن دروغ است . مىگفت وقتى كه اوضاع منازعهء پارك بود مستشاران سفارتين انگليس و روس متصل به دولتيان مىگفتند به قوهء جبريه اسلحهء اينها را بگيريد ، مفسده‌جو هستند . در پارك رفته به آنها مىگفتند مبادا اسلحهء خود را بدهيد كه تمام كشته خواهيد شد . روزى كه امير اعظم شكست خورده بود و قشون دولتى مراجعت مىكرد مردم دم دروازه جمع شدند ، من هم بودم . يكى مىگفت بيچاره‌ها از بس تفنگشان چرك و كثيف بوده رشيد السلطان گرفته پاك و تميز كند . ديگرى مىگفت نه براى مراجعت خرجى نداشتند رشيد السلطان تفنگها را گرو برداشته پول داده معطل نشوند . بختياريها كه آمدند گفتند تفنگهاى خودشان را دادند به سوارهاى جديد كه از اصفهان آمده‌اند .\r\n\r\nبرف زياد\r\nجمعه ششم ذيحجه 1328 - ديشب گرمارود ماندم . برف آمد . هوا خيلى سرد شده و زمستان خيلى زود تشريف آورده . امروز هم مىبايست فيشان برحسب دعوت سيد بزرگ بروم . ناهار مختصرى خورده سوار شديم . ملا يوسف ، شيخ حسين ، مهدى ، ابو القاسم ، تقى و سايرين همراه بودند . راهها بد ، همه يخ‌بسته به زحمت تا شترخان رفته آنجا چاى صرف شد . ميرزا حسن خان براى آن‌كه من ماليات را نداده‌ام شهر رفته ميرزا اسحق را برداشته رفتيم . تمام پشتهء دهك را تا فيشان پياده رفته برف هم به شدت مىآمد .\r\nيكشنبه هشتم - چون در سرخه كوله ناهار دعوت داشتيم و بيش از اين هم ممكن نبود در فيشان بمانيم باوجودى كه برف به شدت مىآيد سوار شديم . در پشته دهك هر كدام ده بيست مرتبه زمين خورديم . در بالاخانه حسين كدخدا ناهار خورده رفتن قلعه مقدور نبود . شترخان شب را مانديم . تمام طى طريق دعاى الموتيها اين بود كه ملا يوسف زمين خورده گردنش بشكند و هرجا راه بد بود او را از آن‌جا هدايت مىكردند . معلوم شد خوش‌حالت است كه هيچ از حرفهاى آنها مكدر نمىشد و همه را خنده مىكرد .\r\n\r\nايت‌ئيل نمىدانيم\r\nروز دوشنبه تمام گازرخانيها آنجا آمده دبّه درآوردند كه ما ايت‌ئيل نمىدانيم چيست ، از سال نو اجاره را قبول داريم . به آخوندهاى آنها گفته شد ايت‌ئيل را كه نفهميديد هذه السنه كه عربى بود گفتند تا پريروز كه آدم شما آمد ما هيچ اجاره‌نامچه را نخوانده بوديم . اوقاتم تلخ شده حرفى نزدم . معلوم شد به شهر هم نوشته‌اند و كاغذ آنها\r\n\r\n","description":"","footnote":"","page_name":" 3246 ","page_number":60},
  {"content":"\r\n\r\nرا شيخ داده در روزنامهء مهمل قزوين چاپ كرده‌اند .\r\nدزدك‌سر و شترخان را هم اجاره داده آمديم به قلعه . هوا نزديك غروب به شدت تمام سرد كرد . تا منزل نزديك بود از زبان بيفتيم . پارسال اواخر زمستان آمدم به اميد بهار و اصلاح كارها آمدن بچه‌ها صدمه چندانى وارد نياورده . امسال برعكس است و نمىدانم با اين زمستان طولانى چه بكنم . « و با » شهر قزوين نزول اجلال كرده و مشغول مأموريت است .\r\n\r\nاوضاع همدان\r\nپاكتى از علىمردان خان معتضد الممالك رسيده بود خيلى از بلوا و اغتشاش همدان نوشته بود . نظميه ، عدليه را برهم زده‌اند . اقتدار من در كوريجان صد مقابل اقتدار حاكم همدان است . عباس خان پناه به نظر سردار اكرم برده يكى دو قافلهء همدان را نظر براى غارتى كه از عباس خان نموده‌اند به تمام گرو كشيده و سى هزار تومان از همدان مىخواهد . فرمان و امان اللّه نام دزد درجزين و يكى دو بلوك ديگر همدان را تصاحب كرده ملاكين را خارج نموده تمام ماليات را هم گرفته قبض دادند . بروجرد لرستان حاكم ندارد . خوانين همدان هم با لرستانيها معاهده دارند . ملاير ، تويسركان ، نهاوند را كليتا غارت كردند . حاكم آنجاها ندارد . از قرار معلوم مشير السلطان حاكم همدان شده و رفت .\r\n\r\nحاكم قزوين\r\nجناب احتساب الملك با نمك خوش‌مزه حاكم قزوين شده‌اند . اين از اول مستبدهاى مشهور بود . نمىدانم گويا ورق برگشته كابينهء فعال و مشروطه‌طلبان دروغى از اين قرار خيلى خرابى بار آوردند كه عين الدوله وزير مىشود و احتساب الملك حاكم . تمثيل تركى است مىگويند « پخه گورن گنه تزّك » . « 1 »\r\n\r\nاطاق سرد\r\nجمعه 27 ذيحجه ، هشتم جدى - هوا به شدت سرد است . اطاق ما هنوز شيشه ندارد .\r\nشيشه‌ها بزرگ درآمد ، خواستم روانهء شهر كنم گفتند يك دانه الماس شيشه‌بر بگيريد هميشه آسوده هستيد . الماس را آوردند يك چيز كثيفى و ما چندين عدد شيشه را شكستيم و ياد نگرفتيم . الماس را داديم شهريا عوض [ كنند 
  ] يا قيمت آن را كه بيست و دو\r\n\r\n\r\n","description":"","footnote":"\r\n( 1 ) - به ديدن مدفوع مىگويد باز هم تپاله .\r\n","page_name":" 3247 ","page_number":61},
  {"content":"\r\n\r\nهزار است بدهند خود شيشه‌بر بيايد خبرى نرسيد . هنوز با اين حال اطاق من از هشت درجه فوق صفر سردتر نيست فقط همان كرسى است . در هم متصل بايد باز باشد . يكى الموتيها همه چرم پا دارند و درآوردن آن خيلى دشوار است ، بايد همان بيرون باشند .\r\nديگر آن‌كه پيش كنم اطاق تاريك مىشود . از بس تنها هستم خفه مىشوم . عادت هم به سرما شده ديگر آن افاده‌هاى طهران و ايام نيك‌بختى به سر رسيده . بايد به سختى و شدايد عادى شد . در را باز نكنند ، اطاق بايد هيجده درجه باشد ، كوران نشود ، فلان و به همان يادش بخير .\r\nشهرت ناخوشى طهران مرا خيلى مشوش كرده . امروز ملا على پسر مفيد بنا بود شهر برود استخاره كردند بد آمد نرفت . غلام سفيد درى رفت . كاغذجات نوشتم كه مرا زود خبر بدهند . مىگويند در دشتهء رودبار ناخوشى است . راست باشد الموت هم خواهد آمد . ايران كم بلا دارد اين هم مزيد شود و با هم مثل ناخوشيهاى متعارف شده متصل مىآيد .\r\n\r\n","description":"","footnote":"","page_name":" 3248 ","page_number":62},
  {"content":"\r\n\r\n\r\n1329\r\n\r\nسينه‌زنى\r\nعصر هشتم محرم الحرام 1329 هجرى - در قلعه بواسطهء نداشتن بساط روضه‌خوانى امسال تعطيل شد . قند و چاى را به تكيه و مساجد بالاروچ تقديم نمودم . امشب هم گرمارود دعوت شده بودم . هوا سرد است . درجه را ديشب بيرون گذاشتم تا 12 و 13 تحت صفر آمد ، منتهاى سردى است . سينهء خوبى زدند . مهدى خوب مرثيه مىخواند .\r\nقاضى ملا شكر اللّه وعظ و روضه خواند . شب را خانهء قاضى ماندم گرمارود سرد است .\r\nخانهء قاضى بالاى ده واقع و از همه خانه‌ها سردتر بود . از گرمارود هفتاد خانوار با زن و بچه بزرگ و كوچك تنكابن رفته ، به همه جهت اگر سى چهل مرد از تمام دويست خانوار مانده باشند . امير اسعد به‌عنوان ناخوشى راه را به كلى مسدود كرده احدى را نمىگذارند برود . هرچه نوشتم اينجا خبرى نيست باور نكرد بلكه جواب نداد . امسال هم به اين ترتيب صدمه‌اش وارد شد . اينجا قحطى مىشود به شهر مفصلا نوشتم همه چيز گران شده .\r\nچهارشنبه نهم . پس از روضه مسجد و صرف ناهار از گرمارود قلعه آمدم . زواركيها را گفتم آمدند بالا مهدى مرثيه خواند و سينهء مفصلى زده به فيض رسيدم .\r\n\r\nملاى ده\r\nپنجشنبه دهم - صبح با نوكرها جمعا پياده به امامزاده بالاروچ رفتيم . سينهء خوبى زدند .\r\nبعد در مسجد روضه خواندند . ملا شعبان خوب روضه‌خوانى است ، اما ملا يوسف هيچ تعريف ندارد . من جاى او بودم روضه نمىخواندم . اما ملاى دهات بايد همه چيز بداند و براى هيچ كارى معطل نماند . ناهار آب‌گوشتى از موقوفات حضرت است ، به همه و من دادند ، شب را باز سينه زن داشتيم و ملا يوسف هم چون عصرها در زوارك روضه مىخواند شب هم آمده روضه خواند ، خانمهاى زوارك همه بودند . هر كدام هم شش‌تا فنجان چاى خوردند .\r\n\r\nرمانها\r\nشنبه يازدهم . عصر غلام سفيد درى با مكتوبات زياد و امانت كتاب و روزنامه كه آقاى عماد السلطنه داده بودند وارد شد . الحمد للّه همگى سلامت و ناخوشى طهران به كلى دروغ بوده ، يعنى در اين پانزده پاكت واصله اسمى از ناخوشى نداشت . كتابها رمان « دون\r\n\r\n","description":"","footnote":"","page_name":" 3249 ","page_number":63},
  {"content":"\r\n\r\nكيشوت » كه خوب‌ترين و بامزه‌ترين رمانهاى عالم است با سفرنامهء مسيو وامبرى ( فودرويش « 1 » ) پرفسور معروف هنگرى كه به ايران و تركستان و افغانستان به لباس درويشى سفر كرده و سرگذشت بامزه‌اى دارد . ديگرى رمان « ايوانهو » هر سه زبان انگليسى است و من يك دفعه مدتها قبل خوانده ، [ بودم 
  ] و حالا براى رفع بيكارى باز خواستم مرور شود . يك جلد كتاب طباخى فرنگى و ايرانى تأليف مؤدب الدوله مسيو ريشار خان كه اگر ملزوماتش فراهم شود غذائى تدارك كنيم .\r\n\r\nيخ‌بستن آبها\r\nتمام آبها حتى رود بزرگ شاهرود يخ بسته و به يك زحمت تهيه آب بايد كرد . قلعه خيلى به اين واسطه تلخ مىگذرد . من نمىدانم اين همه خرج كردند چرا يك آب‌انبار كه از لوازم حصار و قلعه است درست نكردند . ما جز تابستان فصل ديگر آن هم اگر سيل نيايد آب جارى نداريم . خدا بخواهد بايد حتما و حكما آب‌انبارى بنا كرد .\r\n\r\nنامهء ملك‌آرا\r\nشاهزاده ملك‌آرا چند ورق كاغذ را پشت و رو سياه كرده بودند كه تمام آن مهملات بود . همين‌قدر چيزى از آن فهميده مىشد كه اوضاع مملكت بسياربسيار شلوغ است و در طهران هم به واسطهء موقوفى اسم شب كليهء دزدان و راهزنان شبها در خانه‌ها متصل مشغول دزدى و يغماگرى هستند . در اميريه نايب السلطنه كامران ميرزا رفته و قزاق روس مستحفظ آنجا را از پا مجروح نموده‌اند . عميد الدوله از عراق عزل و حاكم ملاير شده ، ملايريها تلگرافا او را نخواسته‌اند . شريكه متصل سيگار مىكشد و دودش را به هوا پف مىكند و مىگويد ببينيم چه ميشه . نجارها باز از دست حاجى امير الدوله باز عرض كرده مأمورين عدليه آمده اسبابهاى خانهء ايشان را حراج كرده و بردند . نوكر محمد حسين ميرزا در امنيه است . يك پول مواجب نداده‌اند . امنيهء عراق و چند جاى ديگر تفنگها را برداشته به عوض مواجب فرار كردند . معتضد السلطنه دائى جان بيكار [ ست 
  ] و سگ مىزند . روز عيد امپراطور روس سفارت رفتم وزير مختار فرمودند از روزى كه غلام‌باشى را الموت فرستادم و آمده ديگر چيزى از آنجا نشنيده‌ام ، خوب منظم است .\r\nهيچ ميل آمدن طهران را نكنيد . عيال را برده همان‌جا استراحت كنيد . باقى همه لاطايل است .\r\n\r\n\r\n","description":"","footnote":"\r\n( 1 ) -  faux  به معنى دروغين .\r\n","page_name":" 3250 ","page_number":64},
  {"content":"\r\n\r\n\r\nنامهء افخم الدوله\r\nافخم الدوله مريض بوده و مختصرى نوشته : « بواسطهء سرما و برف اغتشاش تخفيفى حاصل كرده بعضيها از حسن كفايت كابينه مىگويند ولى مطلب اول اصح است .\r\nناصر الملك را مىگويند اين روزها خواهد آمد . روزنامهء « جارچى ايران » صورت جارچى را كشيده و مشتلق مىدهد [ به 
  ] هركس نشان بدهد نايب السلطنه كجاست . در روزنامه نوشته بودند كه باز ظل السلطان به تصويب مجلس احضار شده شايد كار به احضار آن يكى هم بكشد . ادارات هنوز صورت صحيح [ ندارد 
  ] و قوامى نگرفته . احكام صادره از عدليه بدون اجرا مانده . حساب كردند متجاوز از يك كرور از بابت حقوقات عدليه بلاوصول مانده . وزارت ماليه هر كارى شخصى داشته باشد مأيوس از انجامش بايد بشود . وزارت جنگ سرخاب سفيدابى مىنمايد ، ليكن معنى ندارد . ميرزا على انتظام الحكما ، ميرزا رضاى مستوفى ، مشير حضور به اكثريت آراء مجلس جزو نمايندگان شدند . سر من سنگين شده با حالت تب بيش از اينها ممكن نيست اخبارنويسى كرد . »\r\n\r\nبرق جاى شرق\r\nاما روزنامه‌جات آنچه قرائت شد همان مناقشه‌ها در بين است . در حقيقت جزو اعظم مطالب آن دعواى شخصى و نزاع بين دو نفر يا چند نفر است . « شرق » توقيف شده حالا همان ادارهء روزنامه موسوم به « برق » منتشر كرده باز نمرهء هفتم آن را تحت محاكمه مىبرند . تفصيلات نوشته كه تا حال مىگفتند نسبت به آستان مبارك ظل اللهى بىادبى شده حالا ما را متصل محاكمه مىكنند كه نسبت به شرف پارلمانى بىادبى شده . ما نقادى و تنقيد كرده‌ايم و نقادى جزو اعظم روزنامه‌نويسى است . بابا دست از يقهء ما برداريد . حكايت روس و انگليس هم در بين است و خيلى بدگوئى مىكنند .\r\n\r\nمقالهء روزنامهء كنكاش\r\nروزنامهء ديگرى موسوم به « كنكاش » مال گيلان سؤالاتى از شخص اديبى در طهران مىكند و جواب او را درج كرده چون بامزه نوشته درج افتاد . كنكاش شمارهء نهم 10 ذيحجة الحرام 1328 .\r\n« حق‌گوئى يا مكتوب يكى از دانشمندان . گرامىنامه ( تعارفات بماند ) و در ضمن تفقدات بلانهايه سؤالاتى از وضع مملكت و آسايش عمومى و توجه افكار عامه و تنظيم ادارات و تشكيل كابينه‌هاى مشكل شدهء در اين مدت يك سال و نتيجهء فعاليت آنها كه در\r\n\r\n","description":"","footnote":"","page_name":" 3251 ","page_number":65},
  {"content":"\r\n\r\nحقيقت زينت‌بخش ستون تواريخ عالم و سرمشق ممالك مشروطهء كل دنيا واقع شده‌اند جزءجزء مفصل و مشروح به طريق يوميه نه از عهدهء اين ضعيف بىاطلاع با عدم مراوده و مرابطهء خارج و تكليف مالايطاق است . بلكه هيچ‌يك از وقايع‌نگاران جلاد هم گمان نمىكنم بتوانند عهده نمايند . ولى فقط چند سؤال مندرجهء حضرت عالى را مختصرا جوابى عرض كرده و خاطر عالى را مستحضر مىسازد كه خاطر مبارك در مسلك و مقصد و مشروطه و اقدامات اشخاصى كه در اين مدت يك سال خودشان را صاحب ولايت و مملكت مىدانند ، چه اشخاصى بوده و هستند . اقدامات يك سال آنها مملكت را به چه حال انداخته است و فعلا مشغول چه اقدامات سرى و علنى بوده و هستند . اما از امنيت ايران سؤال فرموده بوديد البته بواسطهء جرايد شرح‌حال كاشان و نايب حسين و قشون ظفر نمون و فعاليت وزراء فعال و فرار واضح و آشكار ( آن يل ترسا و پهلوان طرار را ) از ميان سه هزار بختيارى و بعد از فرار افتادن به جان گوسالهء بستهء اهالى كاشان و با خاك يكسان كردن كاشان و صرف‌نظر كردن ملت از ولايت بايد به عرض رسيده باشد .\r\nچون رقت‌انگيز است مشروحا عرض نكرده صرف‌نظر مىكنم . اما از پهلوان كيف و رشيد السلطان اصانلو دزد قطاع الطريق مطيع و فعاليت وزراء مطاع كه در حقيقت در ميان تواريخ روى اهالى ايران و استعدادات داخله و هيئت وزراء عاقل و فعال بىمقصود سفيد كرده‌اند .\r\n كه رستم يَلى بود در سيستان * منش كرده‌ام رستم داستان \r\nو معاملهء اين تخم‌مرغ‌دزد و فرستادن قشون جرار و اسباب روسفيدى ايران فراهم آوردن به عرض حضرت عالى به توسط جرايد رسيده است . « كوس رسوائى ما بر سر بازار زدند » . باز روى وزراء و وكلاى اختيار تامه بده دولت مشروطه سفيد . اين هم از همت وكلاى مقدس است ، « هذه بركة من بركة آل برامكه » .\r\nاما مسئلهء جنوب تا برود كرمان و برگردد به اصفهان و كاشان و . و . و كه حدود نقشهء خيالى ( مولانا است ) و اجبار به استعفاى فرمانفرما كه در تعداد وزراء فعال بود و تهديدات ( پياده با يا غيبى ) كه بايد صولت الدوله را از كارخانهء ياغىتراشى « رفورمه » « 1 » كرده بيرون بياوريد و اين اطاعت را فوق طاقت خود ديده و استعفا دادن و دو ماه كابينه بدون وزير داخله كار كردن و از روى « نوت » انگليسى ساز زدن و رقصاندن . در روزنامهء مجلس مقدس و ساير جرايد نطق حاج آقاى وكيل فارس را بايد خوانده باشيد تا خاطر مبارك كما هو حقه از نقشه و مهندسى و معمارى و مصالح و مقصد و مقصود كاملا\r\n\r\n\r\n","description":"","footnote":"\r\n( 1 ) .  Reforme \r\n","page_name":" 3252 ","page_number":66},
  {"content":"\r\n\r\nمسبوق شده و بدانيد براى ايران نايب حسين ، رشيد السلطان ، اسمعيل خان سردار اكرم و لرهاى لرستان و ايلات كرمانشاهان وضع كرمان را مكفى نمىدانستند و صولت الدوله را مىخواستند مزيد علت كنند و انتظار رسيدن يادداشت انگليسيها را مىكشيدند .\r\n« حب الوطن من الايمان » را از اين وزير امور خارجهء فعال بايد ياد گرفت ، « هم دعا از تو اجابت هم ز تو » .\r\nاما از مازندران و طغيان ديو سفيد و رفتن تهمتن با دستورالعمل و نقشهء نظامى مكفى وزارت جنگ البته از تلگراف جنرال و ترجمهء لسان الملك و غذاهاى چرب و نرم و كبابهاى مأكول و فتح چند سنگر از اشرار را باز عرض مىكنم در روزنامهء « استقلال » و « شرق » و « مجلس » و سايرين كه حقيقت‌گو و لسان اهالى مملكت هستند خوانده‌ايد كه باز ايل جليل بختيارى چه جلادت و رشادتى بروز داده‌اند .\r\n دام هربار ماهى آوردى * ماهى اين‌بار رفت و دام ببرد \r\nبعد قشون دولتى مراجعت كرده‌اند . جنرال و صاحب‌منصبان بختيارى و رفرم جديد مطالبهء امتياز ( ورى ) مىكنند ، ما هم در تدارك « پرى » « 1 » هستيم . اما از خائنين وطن به قول انقلابيونها ، تجددپرورها و دمقراتها ، سوسياليستها ، حامى رنجبرها ، دمكراتها و زحمت‌كشيده‌ها و واسطهء مشروطه‌ها جويا شده بوديد يعنى سردار ملى آقا ستار خان و باقر خان .\r\n بدين مهمانى و مهمان‌نوازى * توان صد سال كردن عشق‌بازى \r\nهمين‌قدر عرض مىكنم اين دو مهمان وطن غريب و بيچاره و درمانده با پاى شكسته غريب به موت در گوشهء خانهء كرايه كرده نشسته با كمال ذلت زندگانى مىكنند .\r\n اسب تازى شده مجروح به زير پالان * طوق زرين همه در گردن خر مىبينم \r\nروى ما اهالى قدردان و مهمان‌نواز همه چيز درست سفيد با اين معامله كه با اين دو مهمان غير عزيز و زحمت نكشيده رفرمه نشده كرديم . تف بر حياى ما . اف بر اين اقدامات ما . روى ما را تاريخ ابد الدهر سفيد خواهد كرد ( اگر مورخين دروغ‌پرداز ما بنويسند ) از آنها با پاى شكسته مىگذرد ولى باز روى ما ايرانيها خاصه عراقيها سفيد .\r\nاما سردار محيى به قول « استقلال » و « برق » با اسناداتى كه به اين زحمت‌كشيده‌ها مىدهند بيچاره و درمانده در سفارت عثمانى براى نقض قانون اساسى پناهنده است و هرچه فرياد مىزند ، عريضه به مجلس مىدهد كه اى مجلس شوراى ملى ، اى وكلاى مقدس مملكت مشروطه است و شما معين و حافظ قانون هستيد و منادى شما فرياد\r\n\r\n\r\n","description":"","footnote":"\r\n( 1 ) - به معنى جايزه و آفرين .\r\n","page_name":" 3253 ","page_number":67},
  {"content":"\r\n\r\nمىزند كه مملكت ايران مشروطه است و اگر هست و شما وكيل ملت هستيد من را هم يكى از آحاد ملت محسوب نمائيد . اين اتهاماتى كه به انتريگ مغرضين و حاسدين به من مىدهند مرا در محاكمه حاضر كرده خدمت هم به مشروطه نكرده‌ام . گذشته‌ها گذشت ، بر محمد و آله صلوات . اگر گناه‌كارم محاكمه‌ام كنيد تا تميز اللّه خبيث من الطيب ، تا بدانيد خائن كيست و مزدور تبعهء خارجه كيست . گوش نمىدهند و هاتف غيب مىگويد تازه چنگالهاى ما به شما و همه زحمت‌كشيده‌هاى ايران بند شده است تا رسوا و متهم [ نكنيم 
  ] و به دارتان نزنيم دست برنمىداريم . چنانچه تواريخ دول مشروطه عاقبت و مآل زحمت كشيده و مشروطه‌گيرهاى خود را به ما حكايت مىكنند « و ليس هذا اول قارورات كثرت فى الاسلام » . فرر اسپانيولى سرمشق بزرگى است .\r\nاما از ورثهء مرحوم آقا سيد عبد اللّه جويا شده بوديد معلوم است حالت يك مشت زن و بچه و طفل خوردسال يك خانوادهء بىصاحب . لازم به عرض نيست . وجدانا بايد استنباط فرموده باشيد ، مذاكرة عرض مىكنم پريشان و درمانده ، مقروض ، مفلوك ، محزون ، بيچاره « و من الذى اتمينى على مزينى » . اسمى از قاتل و مجازات نبوده و نيست .\r\nوضع نظميه را جويا شده بوديد اداره قابل تحسين است و منظم است . فقط نظميه است و شهد اللّه قابل تحسين بوده و هست . ولى بالمآل مداقهء نظر بفرمائيد\r\n شنيدم گوسفندى را بزرگى * رهانيد از دهان و دست گرگى \r\nباز رجوع به تواريخ و تصرفات ارمنستان و حالات سلطان عبد الحميد بفرمائيد تا درست بفهميد كه موزرها و اسلحه‌ها كه از مردم گرفته شده است چه عاقبت بخيرى خواهد داشت .\r\nاما از آقاى گرامى سردار اسعد و سردار بهادر پدر وكيل مقدس و قوهء مقننه ، پسر قوهء مجريه و اخ اعز مسيو يفرم خان تشريف دارند . خيالات واحد هست و پشت بر پشت برادر جنگ كرده و مىكنند ،\r\n « كامروز همه روى زمين زير پر ماست » \r\n، مىگويند و نظر پدر و پسر در اغتشاش و نفوذ خط جنوب است .\r\nاما سپهدار اعظم متحير و واله مانده است كه اين چه خاكى است كه با دست خودم به سر خودمان ريخته‌ايم . حكايت زوار گيلانى را كرده كه به عتبات عاليات مشرف شده بودند ، تمام رفقاى او ناخوش شده بودند . . . « 1 » عجالة يكى از وكلاى دار الشورى است .\r\nاز تقىزاده جويا شده بوديد مىگويند به سمت آذربايجان رفته ، درست از حال ايشان خبر ندارم و اصحاب ايشان هم كتمان سرّ مىكنند و اظهار بىاطلاعى . همين‌قدر\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 3254 ","page_number":68},
  {"content":"\r\n\r\nتلگرافاتى از آذربايجان شكايت از انقلابيون مىرسد كه يكى از آنها در روزنامهء « استقلال » درج كرده بودند ، از اقدامات انقلابيون و حالت حاليه كليهء مملكت ايران شرح داده‌اند و نمونه به دست داده و باقى تلگرافات را امساك از درجش كرده ، « شايد كه راز در كف نامحرم اوفتد » و همه روزه اسمشان را در اخبارات دار الشورى جزء غائبين درج مىنمايند كه از ياد ملت نرود ، قدر بدانند .\r\nاگر از حيدر خان ايروانى جويا باشيد بعد از قتل مرحوم آقا سيد عبد اللّه پولتيك چنين اقتضا كرد چندى مسافرت نمايد . حال چند روز است نمىدانم با ميل خود يا به امر دستورالعمل هم‌طريقهاى خود مراجعت نموده و از قرارى كه مسموع مىشود گويا گاهى با حضرت و الا . . . « 1 » كه مجرى افكار انقلابيون [ است 
  ] و خود را « دمقرات » مىنامد مشغول شورا هستند و خيال دارند مجاهدين تازه از حبس بيرون آمده را جمع كرده به رياست آقاى حيدر خان قوهء مجريه قرار بدهند چنانچه در روزنامهء استقلال نمرهء 138 اشاره شده است .\r\nاما آقاى سيد محمد رضاى شيرازى ( مساوات ) مدتى است مىگويند با پول گزاف براى تطهير خود و رفقاى خودشان عتبات عاليات خدمت حضرت آية اللّه رفته‌اند و خبر از غسل ترتيبى و ارتماسى ايشان نرسيده است . مىگويند تلگراف مراجعتشان از كرمانشاهان رسيده كه به مقاصد خود نايل نشده مخذولا معاودت مىفرمايند . حالا طهران مىآيند يا جاى ديگر را مشرف و منور كنند معلوم نيست .\r\n به طواف كعبه رفتم به حرم رهم ندادند * كه تو در برون چه كردى كه درون خانه آئى \r\nاز دواير دولتى و وزارت‌خانه‌ها مشروحا استفسار فرموده بوديد مختصرا و مفيدا عرض مىكنم ماليه و حكومت طهران و عدليه و ديوان محاسبات و وزارت جنگ و داخله و خارجه به تحقيق و مسلم و وزارت علوم از ابتداى مشروطه و اين مدت يك سال از بعد از هيئت مديره به اين طرف در تحت نفوذ و تصرف انقلابيون است ، بلامعارض و معاندى و آثار حاليهء ايران از اقدامات مجدانه تجددپرورانهء وطن‌پرستانهء اين فرقه در اين مدت يك سال . . . « 2 » آثار پديد است صناديد عجم را واضح .\r\nوضع حاليهء ايران ملاحظه فرموده خدمات يك سالهء اين فرقه معلوم و مبرهن است .\r\nفقط عرض مىكنم كه پانزده كرور يا زيادتر ماليهء ايران است كه از مازندران و ايوان كيف و كاشان و فارس و لرستان و عربستان و بروجرد بايد گرفت ( هرجا را كه مغشوش است\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n( 2 ) - نقطه‌چين در اصل است .\r\n","page_name":" 3255 ","page_number":69},
  {"content":"\r\n\r\nنوشته ) و چهل كرور حقوق نقد آخر هر ماه به جوانهاى فكل‌زدهء « ردن كت » « 1 » پوشيده ، عينك‌زده ، تعليمى در دست گرفته و دستكش دست كرده ، پوتين شيك پا كرده ، از روى ساعت در ادارات وارد شده ، پاى ميز نشسته « لم يبلغ الحلم » ماهى دويست سيصد چهارصد پانصد تومان بايد داد و حرف نزد ، براى اين‌كه اين جوانها انقلابى و از هم‌مسلكان محترم هستند و الّا يك دسته از هم‌مسلكان محترم از همان وزير استيضاح فورى با كمال جديت خواهند خواست ، بايد سوخت و ساخت ، « الهم زد و لا تنفّس گشت » ، و گرنه دچار اتهامات واقع شده كاركن محمد على ميرزا است ، از روسها پول گرفته ، ارتجاعى است ، اعتدالى است و هزار چيزهاى ديگر خواهند گفت .\r\nاما از مسالك مختلفه و نفوذ آنها استفسار فرموده بوديد ديگر اينجا پاى ناموس در ميان و مسلك در ميان است . خود بنده در ميان هيچ‌گونه مسالك در ايران نبوده و نيستم\r\n « مسلك عاشق ز مسلكها جداست » \r\n. فعلا مسلكهائى كه در ميان عوام انتشار دارد :\r\nانقلابيون ، اعتدال ، دموكرات است و داشناكسيون . [ و 
  ] اتفاق و ترقى .\r\nاما انقلاب از تشكيل هيئت مديره به بعد وزارتخانه‌هاى كليه و يك قسمت از مجلس مقدس در تصرف آن آقايان است با فعاليت تامه و پس آثار نيك از اغتشاش و امنيت نفوذ اجانب و غيره نفوذ از اقدامات مجدانهء يك سالهء اين آقايان است .\r\nاما اعتدال محرمانه به طبيعت واگذار مىكنند و به هيچ‌وجه در دوائر دست و نفوذ ندارند مىگويند معاد و آخرتى هم هست .\r\nاما دموكرات يك ماه است كه از اطراف اظهار انزجار و تنفر از حالت حاليهء ايران كه عامهء مردم دارند و تلگرافات شكايت‌آميز از ولايات بخصوص آذربايجان از فرقهء انقلاب مىرسد . چندى است انقلابيون تبديل به احسن كرده‌اند و دموكرات شده‌اند و واضح فحش به انقلابيون مىدهند و برائت ذمه حاصل مىكنند « و فى كل جديد لذة » . در مثل مناقشه نيست يكى از الواط در مهمانى كوبيده تبريز زياد خورد به دل‌درد مبتلا شد . چند روز بعد در مهمانى ديگر دچار دلمه شد محض احتياط برگ او را باز كرد ديد از همان اجزاى كوبيده است . گفت اى فلان فلان شده تغيير لباس داده‌اى باز بخورم از نو دل من را درد بياورى .\r\nاما داشناكسيون و آن مهمانان عزيز ناخوانده رشتهء اتصال بلا مسئوليت به ادارهء محترمهء نظميه دارد و زنده‌باد مسيو يفرم خان مىگويند و اظهار حيات مىكنند و محض اين‌كه اين فرقه را مرده قلمداد نكنند . گاهى اوراق قرمز كه علامت خون است طبع و\r\n\r\n\r\n","description":"","footnote":"\r\n( 1 ) - نام نوعى لباس است .\r\n","page_name":" 3256 ","page_number":70},
  {"content":"\r\n\r\nتوزيع مىنمايند و جز معاملهء پارك و ازدياد نفوذ و جمع كردن اسلحه و قوهء حربيه تاكنون بروز نكرده است .\r\nاما اتفاق و ترقى پرگرام چاپ كرده‌اند البته به نظر مبارك رسيده است . اگر مقصود اصلى بقاى كنترات است كمپانى خالصه و دفاع از اين كمپانى نباشد كه رشتهء اتصال رفته رفته به همراهى آقاى سردار اسعد هم منجر مىشود عيب ندارد . زياده عرضى ندارم . »\r\n( پايان مقالهء كنكاش )\r\nسه‌شنبه 15 محرم 26 جدى - هوا به شدت سرد ، زمين و زمان يخ ، ديگر آب پيدا نمىشود . رودخانه هم يخ بسته . خودشان مىگويند همچو سرما و يخ‌بندانى ياد نداريم .\r\n\r\nتنكابون\r\nحسين ميل رفتن شهر را كرده بود با مشهدى آقاسى . ما هم كاغذجات را نوشتيم .\r\nامير اسعد راه را باز نمىكند ، به‌عنوان ناخوشى آن هم در اين سرما و برف آن هم شهرت دروغ . « قرانتين » هم ترتيبى دارد . اين ممانعت كلى است . اما راه رودبار باز است و مىروند . خير تمام مقصودش اذيت من و صدمهء الموتى است كه چرا من نوشتم پول قاطر ابراهيم را از مهدى بگير ، جواب نوشت هردو الموتى هستند بفرستيد اينجا مرافعه نمايند . از قرار معلوم الموتيهاى آنجا هم قسم خورده معاهده كرده‌اند . امسال وركيها هم داخل هستند چون ميل امير اسعد را ديدند . بهار و اول تابستان دور نيست باز مرافعه داشته باشيم . اگر تفنگ براى من روانه دارند بيم ندارم . امسال ديگر پارسال نيست كه همه متفق باشند . اين حكايت تنكابون .\r\n\r\nافراسياب خان نايب الحكومه\r\nآمديم سراغ الموت . افراسياب خان شهر رفته بود يعنى قبل از دهه شيخ محمد على ميانه افتاد ، به اصرار و ابرام اقتدار السلطنه را راضى كرد اجازه بدهد افراسياب خان را نايب الحكومه الموت بكنند . بعد از تحصيل اجازه حكم را نمىدانم به چه ترتيب محرمانه صادر مىكنند . پريروز ديدم كاغذى به من نوشته سرتاپا مزخرف ، از قانون‌دانى خودش [ و 
  ] از بىقانونى و استبداد من . شاه ، شما ، رعيت ، فقير يكى است . بايد چنين كرد چنان نمود . آدمهاى خودتان را از دهات بخواهيد . فرمايش داريد تمام با من است .\r\nمعتمد الخاقان محمود خان را هم فرستادم شما را ديده برود گازر خان آدمهاى شما را خارج كند . خيلى مهملات به قدرى كه حرف مىزند همين‌قدر هم چيز نوشته بود .\r\n\r\n","description":"","footnote":"","page_name":" 3257 ","page_number":71},
  {"content":"\r\n\r\n\r\nمحمود خان\r\nاين معتمد الخاقان محمود خان آدم قطورى بود . پرمو ، ابرو و مژه‌اش از شدت موهاى سياه انبوه داخل هم شده يك زوج سبيل خيلى كلفت بلندى هم داشت . اول هم كه وارد اطاق من شد ميل داشت بنشيند . چه كاره بوده خودش به من گفت اهل ورامين هستم .\r\nگفتم كجاى ورامين گفت امام‌زاده جعفر . اما مهدى او را كاملا مىشناخت و گفت گويا طالقانى باشد ، در خمسه جزو اشرار بوده بعد از فتح خمسه طهران رفته نزد رشيد السلطان بوده در اوايل امر چند نفر هم آدم كشته . بعد خواستند بگيرند برادرى داشته خياط با آدمهاى سپهدار دوست متوسل به آنها مىشود . حضرات هم هرجا آدم پدرسوختهء ناپاك باشد ميل دارند و نگاه مىدارند . فرستاده نزد اقتدار السلطنه ، او مىفرستد نزد افراسياب خان ، ايشان هم به دو امر بلاى جان من قرار مىدهد .\r\nمن جواب مختصرى نوشتم تبريك ، و بعد عمل گازر خان چيزى نبود اين نسبتها را هم كه داده‌اى خيلى زود بود اين را روانه كرديم . اما بيرون كه رفته بود اول سر پاكت مرا باز كرده بعد از قرائت سرى تكان داده بود كه خير مىروم گازر خان و آدم فلانى را بيرون مىكنم . پشت‌سر اين مأمور سرباز آمد سه نفر اخراجى فوج اول جمعى اقتدار السلطنه .\r\nما پارسال اول بهار شانزده سرباز داديم ، آخر پائيز همشان يا مرده يا اخراج شده‌اند .\r\n\r\nنامهء من به انجمن\r\nدر اين خصوص من از قول خودم و الموتيها يك كاغذ مفصلى به انجمن ولايتى قزوين نوشته‌ام اما كجا جواب مىدهند . ظلم همان است كه حكام مىكردند ديگر اينها ظلم نيست . خوب سربازى چند . شصت تومان . واى چطور . ديگر حكم فرموده‌اند .\r\nپارسال ما سى و پنج تومان داديم . حالا سر سفر هستند . كجا . شيراز . كى رفته‌اند . اگر سر سفر هستند عوضش سابقا سرباز ماهى هفت هزار و دهشاهى آن هم پنج ماه ده ماه يك مرتبه جيره داشت . حالا ماهى سه تومان نقد با لباس ماهوت خرجى راه و غيره از اين قرار بايد از سنوات سابق كمتر داد . من اينها را نمىدانم !\r\nاين چند فقره را ما علاوهء كاغذجات كرده آه و نالهء فراوان نموديم كه از بالا راه ما را سد كرده‌اند ، از پائين هم افراسياب خان بدمستى مىكند . اگر شما نمىدانيد تمام اغتشاش پارسال الموت را افراسياب خان برپا كرد . جار آورد ، جمعيت آورد ، هنوز هم تفنگهاى او پيش جلال و ديگران است . اين هم كاغذ اول او كه بسم اللّه نگفته اين‌طور تشدد مىكند . عبيد زياد ، شمر ، حجاج را بر ما حاكم كنيد بسته و آدم سپهدار نباشد .\r\n\r\n","description":"","footnote":"","page_name":" 3258 ","page_number":72},
  {"content":"\r\n\r\nگذشته از همه‌چيز اينها تمام غلهء خودشان را به الموتى مىفروشند وقتى كه حاكم باشند بايد خروارى ده را سى و چهل داد . سلوك الموتى هم با رودبارى نمىشود .\r\n\r\nبخش على خان\r\nحالا تفصيل اين مأمور سرباز بخش على خان يا بيك خمسه‌اى است . اين هم جزو اشرار [ ست 
  ] و دو قتل نفس كرده و از آنجا فرار به قزوين . سپهدار مىدهد او را به درخت بسته تقاص كنند ، اقتدار السلطنه واسطه مىشود و حالا نوكر او و مأمور من بيچاره شده .\r\nاينها آنچه جسته گريخته قاتل بدذات آدم‌كش باشد از خدا ميل دارند نگاه مىدارند .\r\nحالا بايد همه را انتظار جواب مكتوبات را كشيد . نمىدانم عريضهء من طهران برسد حضرت و الا باز چه حال پيدا خواهد كرد . يقين دارم شب بدى طى مىكند .\r\n\r\nتفكيك قوا\r\nجمعه 18 محرم - باز كاغذى افراسياب خان نوشته بود و دو نفر آدم اتان فرستاده مانع شده‌اند ماليات و اجاره گرفته نشود . سر تا پاى كاغذ مزخرف بود ، همه قانون من نمىدانم . اين آدم به اين قانون‌دانى را چرا وزير داخله يا خارجه نمىكنند . باز جواب مختصرى نوشته اما مهدى را دستورالعمل داده روانه كردم كه اولا شما به هيچ‌وجه من الوجوه حق دخالت در امر ماليه نداريد ، مثل اين‌كه اگر عدليه هم بيايد حق دخالت به عرض داد هم نخواهيد داشت ، جز اين باشد استبداد است . تفكيك قوا از لوازم مشروطيت است . شما يك مأمور دولت هستيد ، نايب الحكومهء او يك مأمور دولت است تحصيلدار ماليه . دخالت شما در كار او در كار شما خلاف قانون است . من يكى از آحاد مملكت هستم و بايد ناظر كليهء امورات باشم هرگز به اين بىقانونى تن در نمىدهم . اما اگر مىگوئيد ميرزا حسن خان به من تظلم كرده آن هم خلاف قانون دومى است . براى اين كه در قانون نامه كه دست دارد و آن شب با حضور خودتان مذاكرات زياد در قلعه شد ترتيب وصول و ايصال ماليهء تكليف تحصيل‌دار و رعيت و صاحب املاك معلوم است .\r\nدر مادهء شش و هفت نگاه كنيد آنجا هيچ ننوشته اگر كسى ماليات نداد به نايب الحكومهء محل رجوع شود ، بلكه نوشته در اخطار دوم و سيم اگر صاحب ملك يا كدخدا ماليات را نداد رجوع به مركز شود ، از آنجا مأمور فرستاده مىشود و به جاى اخطار به شهر خود ميرزا حسن خان چهل روز شهر بود و آنچه نبايد بگويد و جواب بشنود گفت و شنيد نتيجه حاصل نكرد . پس شما نبايد گوش به حرف او بدهيد ، مگر زمانى كه از شهر مستقيما كمك و همراهى تحصيل‌دار رجوع به شما شود . و مادهء چهارم را هم ميرزا\r\n\r\n","description":"","footnote":"","page_name":" 3259 ","page_number":73},
  {"content":"\r\n\r\nحسن خان پاك فراموش كرده چون صرفه ندارد . آدم او در هر ده وارد مىشوند قند ، چاى ، ترياك ، شام ، ناهار جبرا عنفا دريافت مىكنند و با كمال بىادبى رفتار مىكنند . حالا من خلاف قانون نموده‌ام يا شما دو نفر . ديگر اين‌كه ميرزا حسن خان خودش نوشته بود مىآيم قلعه و قرار اين كارها را مىدهم نيامد و من تقصير ندارم . البته من كه بايد صد و پنجاه خروار جنس بدهم بايد بدانم تسعير چند است ، احكام ادارهء ماليه چيست . او مطالبهء خروارى چهارده تومان دارد . در صورتى كه خود شما دو هزار خروار جنس رودبار دهات سپهدار را فروخته‌اى هنوز قيمت گندم از ده تومان بالاتر نرفته و سپهدار هشت تومان و نيم تسعير قرار داده . ما براى چه غله كه نصف گندم است ، نصف جو چهارده تومان بدهيم . پس اين مذاكرات قطع نشده . اين گفتگوها تمام نشده . چه حق داريد آدم به دهات من روانه مىكنيد . ميل داريد شرّ برپا شود ، فساد برپا شود . من هرقدر صلح‌جو هستم اما شما ميل به اصلاح نداريد . پس بسيار خوب ملاحظه خواهيد كرد . من از خدا ميل دارم چند نفر از شما يا از طرف ما كشته شود تا كار ما و شما الموتى و سپهدار ختم شود . از آن گذشته از كجا شما اطمينان به اين حكومت خودت دارى ، چرا حضرت و الا مىگذارد . چرا من راضى مىشوم . حكايت ابراهيم خان ، آن يكى احمد خان فراموش احدى نشده منتهى اين حاكم تازه وارد شده و از ملعنت شيخ محمد على و افساد شما بىخبر بود چيزى نمىگذرد خبير و بصير مىشود .\r\nمهدى را روانه كرديم چون خيلى زبان‌آور است . مىدانم از اينها بهتر اداى مطلب خواهد كرد .\r\nنمىگذارند ما نمدى آفتاب كنيم . تمام اجارهء دهاتم مانده . همه متعذر به سد طريق هستند و اين الموتى هم تا اسم اينها به ميان مىآيد از ترس با من ياغىگرى مىكنند تا محبوب آنها واقع شوند . چنانچه امروز در اين برف و سرما چند نفر بالاروچى را چماق كشيده ميرزا حسين را كتك مفصلى زده سر و دست او را شكسته ، ملا حسين و ملا يوسف را هم چند چماق زده‌اند كه سر ملا يوسف ورم زيادى كرده .\r\n\r\nبرف هفتم\r\nشنبه 26 محرم هشتم دلو - چهار چهار است . دو روز است برف مىآيد و به‌قدر يك ذرع برف در زمين است . اين برف هفتم است از چهارم قوس تا حال آمده . هوا سردتر شده . درجهء 14 و 15 تحت صفر است . اطاق من روز صفر شب چهار درجه بالاى صفر مىرود . همه روزه كبك زنده گرفته مىشود دانه‌اى يك قران حق گيرنده است . از بس گوشت كبك خورده‌ام دلم را زده . نمىشود براى طهران فرستاد . قاصد ما از شهر نيامد\r\n\r\n","description":"","footnote":"","page_name":" 3260 ","page_number":74},
  {"content":"\r\n\r\nاما مهدى آمد با خير اللّه بيك . همه صحبتها را كرده بود . خير اللّه بيك تمام حق را به من مىداده بىقانونى را نسبت به افراسياب خان . اما مىگفت محرمانه خواهش كرده چون اول كار من است فلانى قدرى صبر نمايد ، بعد نهايت همراهى را مىكنم . گفتم اين لفظ را معنى كنيد . گفت يعنى مىگويد چون مرا شيخ محمد على منتخب كرده من بايد اول با شاهزاده دربيفتم تا او مطمئن شود . جواب دادم من ابدا زير بار اين مهملات نمىروم .\r\nحالا كه اين‌طور است من به شهر نوشته‌ام نايب الحكومه‌اى كه از طرف شيخ بيايد من اطاعت او را نمىكنم . چيزى به آنان نوشت مأمورها بيايند . خودش را با ابو القاسم روانه بالاروچ كردم كار آنجا را تمام كند .\r\n\r\nچهل كبك\r\nدوشنبه 28 محرم - از ديروز صبح برف آمد . اما كم‌كم . عصر شدت كرد و كولاك غريبى بود . لله الحمد ساعت 3 آرام شد و امروز آفتاب بود . اما چه آفتابى از يخ فسرده‌تر . پشت بام رفتيم و زواركيها « جيرا » و « جورا » ( پائين - بالا ) مىكردند و مثل پياده بابا غيبى سرازير و سربالا . مختصر تا عصر مشغول شكار بودند و قريب چهل كبك گرفته شد . اما از بس براى من آورده بودند اين مرتبه آنها كه نياورده بودند و شكار نكرده بودند آورده يك هزار را گرفتند . سايرين براى خودشان بردند . شفيع از آتان آمد . حيدر قلى خان هم رفته ايلان . بخشعلى خان كاغذ خير اللّه را تكه‌تكه كرده و چند فحش داده . اما آتانيها جمع شده صريح گفته‌اند ما به شما يك قاز پول نمىدهيم اگر يك ماه اينجا باشيد . شفيع مىگفت اجازه بدهيد همان زنهاى آتان آنها را بيرون كنند . شفيع را نگاه داشتم . اين اينجا بماند احدى به آنها اعتنا نمىكند . كاغذها را براى خير اللّه بيك روانه كردم . باز كاغذ مفصلى نوشته بود . امروز نشد روانه كنيم فردا مىفرستم . اسمعيل خان پول اندج ناحيه را جمع كرده . سيد بزرگ هم نوشته بود ولى پول فيشان ناحيه را جمع كرده . اما چند مرتبه حسن خان فرستاده چند دفعه هم افراسياب خان .\r\n\r\nرعيت و ارباب\r\nجواب نوشتم مطلب همان است كه مكرر گفته شد . رعيت بايد ارباب خود را بشناسد . اگر من صريح ندادم و بىحساب جواب كردم آن‌وقت مىتوانند به سر رعيت بروند و الا تا من مىگويم مىدهم منتهى حساب مرا بكنيد تسعير را معلوم كنيد . فروعات مرا بدهيد مىخواهند زير بار نروند نخواهم داد . شب است بسيار اطاق سرد است ، تنها هستم . با نوكرها بيش از پانزده ماه نمىشود حرف زد . خدا لعنت كند مهرماه خانم را\r\n\r\n","description":"","footnote":"","page_name":" 3261 ","page_number":75},
  {"content":"\r\n\r\nنيامد اقلا شبها راحت باشيم . حالا روزها در صدمه هستيم به جاى خود .\r\nقاطر قراكهر ديگرى داشتم كه امسال خيلى زحمت ما را كشيد ، قاطر جوهردار پرقوت بسيار خوبى بود . بعد از مراجعت فيشان دستش درد گرفت بعد پايش ، آخر الامر مشمشه گرفت و بدرود زندگانى گفت . ما را به غم و اندوه خود مبتلا كرد . بدون داشتن قاطر هم زندگانى در اينجا غيرممكن است . تا امروز سه اسب و دو قاطر تلف شده و خسارت وارد آمده است . اين دو سه تاى ديگر هم از بس پائين و بالا مىروند عما قريب به سراغ رفقاى خود خواهند شتافت .\r\n\r\nپانصد كبك\r\nامروز از زوارك تا الى شهرك متجاوز از پانصد كبك زنده شكار نموده‌اند ، بواسطهء خوشى هواى پارسال كبك زياد است . اما دو سه برف ديگر همه را تمام خواهد كرد .\r\nترتيب اين شكار هم اين‌طور است . مثلا در زوارك دو سمت دره را پياده‌ها گرفته كبك را بلند مىكند . از اين طرف مىرود آن طرف بلند مىكرد از آن طرف اين طرفى . اما همه ماهر و با چالاكى تمام مثل قراقوش و اجل معلق هرجا كبك نشست بالاى سر او حاضر مىشوند .\r\n\r\nبدگوئى از نواب انگليسى\r\nچهارشنبه غره صفر المظفر 12 ذيحجه - روزنامه‌ها را خواندم . نمىدانم در اين مدت قليل وزراى فعال ما چه كرده‌اند كه هنوز روزنامه‌جات دست برنداشته متصل بدگوئى مىكنند . چون دو نفر از آنها حسينقلى خان نواب وزير خارجه و اسد اللّه ميرزا وزير پست و تلگراف در اين كابينهء كهنه‌پرست باقى هستند . به قدرى دنبال نموده‌اند كه يا استعفا [ بدهند 
  ] و يا عزل خواهند شد ، علاج ندارد .\r\nدر يكى از روزنامه‌ها پس از بدگوئى زياد از نواب نوشته بود اين شخص پس از همه كارها كه كرده و حالا هم مىكند اگر خواستيم از او محاكمه يا استنطاق يا مؤاخذه كنيم هيچ‌كسى اطمينان دارد كه به سفارت انگليس نرود يا خانهء برادرش نرود . پس از آن‌كه آنجا رفت ما مىتوانيم او را خارج كنيم ؟ در اين صورت از اول دخالت او در كار مملكتى غلط بود و وزارت خارجهء او غلط اندر غلط . ملت چه اطمينانى به اين شخص بايد داشته باشد كه ابا عن جدا انگليسى بوده و هست و خواهد بود ( ملت غيور خيلى زود سرافتاده است . آفرين به پيش‌بينى آنها واقعا خيلى زود سر افتادند ! )\r\nاما مذاكرات مجلس شوراى ملى اينها كه نوشته بود و علنى است بيشتر مطالب\r\n\r\n","description":"","footnote":"","page_name":" 3262 ","page_number":76},
  {"content":"\r\n\r\nغير مهم است ، از قبيل قانون ديوان محاسبات يا امتياز چرم‌سازى ، طلاشوئى ، يا پيشنهادهاى قانونى و طرح قانون جديد تلگراف ولايات و بعضى توضيحات غيرلازم از وزراء . ابدا چيزى از پلتيك و مطالب مهم دستگير نمىشود و هيچ اميدوارى از وضع آتيه ما نمىدهد . . .\r\nاخبارات ارپ خيلى كم نوشته شده بود . حكايت تازه همان اخراج خانواده بركانس و جمهورى شدن پرتقال است . پادشاه جوان امانول با ملكه مادرش پناه به دولت انگليس بردند . ديگرى انفصال مجلس پارلمان انگليس است مشغول انتخابات هستند و گويا تا حال تمام شده و پارلمان مفتوح گرديده باشد . دولت چين هم مثل برق و باد رو به ترقى است و اعلانى هم براى مشروطيت و افتتاح پارلمان داده اما نه به عجله شاه بلكه سه سال يا هفت سال ديگر .\r\n\r\nالموت و چند حكمران\r\nامروز اول چلهء كوچك است . ابر است باد سردى مىآيد . ابو القاسم از بالاروچ آمد اصلاح داده بودند . ليكن خير اللّه بيك رفته به گرمارود كه من از طرف افراسياب خان نايب الحكومهء الموتم ، آنجا بروم . اوانكيها را هم خواسته اعلان حكمرانى خود را بكنم .\r\nهمان حكايت آن آقا است ، نوكرى داشت آن نوكر هم چاكرى . الموت چه قابليت چند نفر حكمران را دارد . قاصد نمىآيد تا تكليف معلوم شود . اسعد الحكما ناسخى از اقتدار السلطنه براى بخشعلى فرستاده بود . سر تا پاى كاغذ فحش و بد . معلوم شد اقتدار السلطنه بصيرت كاملى در حق فرستادهء خود دارد . فرستاديم آتان روانه‌اش كنند .\r\nاما اين « سبيلو » آتان مانده حركت نمىكند .\r\n\r\nبرف هشتم - هشتاد و چهار كبك\r\nجمعه 3 صفر - از ديروز صبح باد شديدى بناى وزيدن را گذاشت . كم‌كم طوفان شد ، به حدى شدت كرد كه قلعه را نزديك بود از زمين بكند تا دو ساعت از شب رفته همين‌طور مىوزيد اما گرم بود و خيلى از برفها را آب كرد . از چهار از شب رفته بناى آمدن برف شد . امروز صبح كه برخاستيم آنچه ديروز آب شده بود قضايش به عمل آمده بود . يك چارك متجاوز برف نشسته بود . زواركيها به عجلهء تمام بامهاى خود و قلعه را پارو كرده به شكار كبك رفتند . ما هم در پشت بام مشغول تماشا ( برف هشتم است ) . تا يك ساعت به غروب مانده سرازير و سربالا توى اين برف مىدويدند . چهل قطعه كبك براى من آوردند كه چهار تومان انعام آنها شد . قريب بيست سى عدد هم كبك براى كباب\r\n\r\n","description":"","footnote":"","page_name":" 3263 ","page_number":77},
  {"content":"\r\n\r\nشب خودشان بردند . امروز حقيقتا شكار كاملى كردند ، اما جان سگ كندند و خيلى طاقت دوندگى دارند . و جمعيت هم آنقدرها نيست . اين همه كبك را نمىدانم چه بايد كرد . شب فرستادم شماره كبك امروز را نمودند هشتاد و چهار قطعه شكار شده بود .\r\nحسن و مشهدى آقاسى اين زمستان را كه مشكل است از شهر بيايند . خير اللّه بيك در گرمارود مشغول تدارك فتنه است . ميرزا حسن خان در شترخان ، [ است 
  ] افراسياب خان دريادشت . جمعى هم در تنكابن داريم . جناب شيخ هم در قزوين . خدا خودش به داد من برسد . من يك نفر از عهدهء يك اردو مفتن و دشمن برنمىآيم .\r\n\r\nدن كيشوت\r\nده روز است جلد دوم كتاب « دون كيشت » را شروع كرده‌ام ، نزديك اتمام است . هر كس خوانده مىداند چقدر بامزه و مضحك نوشته است . يك صفحهء آن را ممكن نيست آدم بخواند و خنده نكند . گاهى به قدرى من مىخندم كه نوكرها گمان مىكنند ديوانه شده‌ام . حقيقتا « سروانتس » در تصنيف اين كتاب و تقليد شواليه‌هاى قديم هنگامه كرده .\r\nكتاب طباخى ما بىمصرف مانده . نه اين آدمها كه هستند قابل طباخى نه ملزومات آن جز گوشت چيزى يافت مىشود .\r\nامروز سردتر از ديروز است . براى آب خيلى سخت مىگذرد . تمام آب و سنگ و آسياها از كار افتاده ، مردم به عسرت دچار شدند . حمامها هيچ آب ندارد هيچ سال مىگويند زمستان به اين سردى نمىشد .\r\nباز برويم سر حكايات دون كيشت . فعلا حكمرانى سانكو را مىخوانم كه خيلى شبيه است به فرمان‌فرمائى الموت من .\r\n\r\nنايب الحكومهء كوهى\r\nيكشنبه پنجم - باد مىآيد و سرد است . ديروز هم برف آمد به‌قدر سه انگشت . بيشتر از ده كبك نگرفتند . خيلى كم شده است . گدوك بند آمده . حسن و مشهدى آقاسى مشكل بتوانند حركت كنند . افراسياب خان هم موقع به دست آورده اسب‌دوانى مىكند و در هر كاغذش كه به هركس مىنويسد نسبت بىقانونى به من مىدهد . خير اللّه بيك گرمارود بود ديشب اوانك امروز گويا ورك برود . بلوك گردشى مىكند . احدى نيست سؤال كند تو در ملك ديگرى براى چه مىروى و افساد مىكنى . واقعا اگر ما مشروطه شديم و متمدن گرديده‌ايم نهايت قباحت را دارد كه مثل خير اللّه كوشكى خر احمق كوهى را نايب الحكومهء ولايت خود قرار بدهيم . يعنى اين قباحت و خجلت را آنها بايد\r\n\r\n","description":"","footnote":"","page_name":" 3264 ","page_number":78},
  {"content":"\r\n\r\nبكشند كه همچو آدمى را نيابت مىدهند و خود را جزو ممالك متمدن آزاد روى زمين محسوب مىدارند .\r\n\r\nراضى به رفتن تهران\r\nكتاب دون كيشت امروز تمام شد . امشب بايد شروع به كتاب فو درويش « 1 » بكنم بلكه خيالات و اندوه خود را به خواندن آن كم نمايم . من هر دقيقه و هر ثانيه منتظر يك خبر موحش و يك اتفاق تازه هستم . پىدرپى هم خبر مىرسد ، منتهى من از شدت ناملايمات صبر و تحملم زياد شده و عادت نموده‌ام . مىگويند در جهنم عقربى است كه آدم به مار پناه مىبرد . وضع الموت و ناملايماتش طورى شده كه من راضى به رفتن طهرانم . هر وقت هم يك واقعه در الموت رخ داد و من آدم به شهر فرستادم جواب همين‌طور دير و بد رسيد . بخت نداريم ، اقبال نداريم ، نه در اين دوره بلكه در هردوره . از ناصر الدين شاه گرفته تا يومنا هذا .\r\n\r\nعزل ظهير السلطان\r\nباز از روزنامه بنويسم . ركن الدوله حاكم كرمانشاهان شد . نظام السلطنه حكمران فارس . از راه معمول هم نتوانسته برود از راه بختيارى و محمره كشتى نشسته در بوشهر پياده شود ، صاحب اختيار خراسان رفته . به قدرى در روزنامه از ظهير السلطان بد نوشته بود كه حساب نداشت و گويا به واسطهء شكايات بىحد و حصر اهالى خراسان عزل شده باشد .\r\n\r\nفاميل هدايت\r\nمطلب بامزهء ديگر اين بود يك نفر از وكلاى بلديه به توسط يكى از جرايد از آقاى صنيع الدوله تمنا مىكند يكى دو نفر از فاميل خودشان را جزو اعضاء بلديه نمايند تا كار بلديه رونقى بگيرد . اين مسئله يك اسباب كارى براى روزنامه‌نويسها و مردم شده و از آنها به زبانهاى عجيب و غريب عيب‌جوئى و مذمت مىكنند . من جمله يك نفر جواب مىنويسد كه فاميل محترم ما در هر اداره و وزارت‌خانه مشغول رتق‌وفتق امورات مىباشند و آن‌وقت تعداد مىكند در فلان وزارت‌خانه چند نفر ، در فلان اداره چند نفر به اسم و رسم . بعد مىنويسد جز يك عموى پير نود ساله ( نير الملك ) و يك پسر\r\n\r\n\r\n","description":"","footnote":"\r\n( 1 ) - مقصودش سفرنامهء درويش دروغين نوشتهء وامبرى سياح مجارستانى است . ( ا . ا . )\r\n","page_name":" 3265 ","page_number":79},
  {"content":"\r\n\r\nهشت‌سالهء خودم ديگرى را از فاميل بيكار نداريم . اگر رياست بلديه را مىدهند عموى پير را و اگر نيابت اول را بدهند ناچار پسر خودم را مىفرستم . ديگرى مىنويسد ادارهء نظميه هم يك نفر از فاميل جناب صنيع الدوله را لازم دارد كه با دزدهاى شبانه هم سهيم و شريك باشند . يك نفر در طهران مىگفت اين فاميل مخبر الدوله پول قلبى هستند كه رواج پيدا كرده و رايج معامله شده‌اند .\r\n\r\nصنيع الدوله و مخبر الدوله\r\nبارى صنيع الدوله خيلى خودش خوب آدمى است . مخبر الدوله پدرش هم از آدمهاى خوب بود ، چنانچه تا آخر عمرش احترام اولاد و كسان مرحوم اعتضاد السلطنه را نگاه مىداشت و به آنها مقررى و مستمرى مىداد و به كوچك‌ترين آنها احترامات فوق‌العاده مىكرد كه ديگران به بزرگترين آنها نمىكردند . هيچ‌كس را من نديدم اين‌طور پاس حقوق آقاى اول عمر خودش را نگاه دارد . هر توسطى ، هر خواهشى والدهء مرحوم ما مىكرد بدون درنگ اجابت مىكرد . اما من ساير فاميل ايشان را كاملا نمىشناسم . اما عادت ايرانيت خودمان را خوب مىدانم كه در طعن و لعن و زبان مضحكه و تمسخر يد طولا داريم و هروقت موقعى به دستمان بيايد براى هركس باشد خوددارى نداريم .\r\n\r\nادارهء قپان - رسومات\r\nصنيع الدوله به مجلس پيشنهاد مىكند كه ادارهء قپان خيلى اسباب زحمت مردم شده و چندان هم منافع ندارد . خرج و دخل نمىكند خوب است موقوف داريم . همين‌طور رسومات ( باندرل مسكرات ، اسم شرعى براى آن پيدا كردند رسومات مىگويند ) برداشته شود زيرا به يك جهتى بنده صلاح نمىدانم و به عوض مثقالى سيصد دينار به ترياك علاوه شود و گويا مجلس قبول كند و كار عرق‌خورهاى جديد ما زار شود ، زيرا عرق با « باندرول » را حلال مىدانستند و مردكه در كوچه بدمستى مىكرد . وقتى كه رفيقش مذمت مىكرد مىگفت برو من عرق با باندرول خوردم كه هر كار مىخواهم بكنم و واضح بخورم .\r\n\r\nرياست نظميه\r\nمسيو يپرم خان هم از رياست نظميهء طهران و ساير بلاد استعفا داده و به جاى او مظفر خان رئيس نظميه طهران رئيس كل مىشود ( من اين مظفر خان را نمىشناسم ) .\r\nاحمد على خان در اول بود خارجش كردند كه در روزنامه تظلم كرده بود بدون جهت مرا\r\n\r\n","description":"","footnote":"","page_name":" 3266 ","page_number":80},
  {"content":"\r\n\r\nخارج كردند .\r\n\r\nروزنامه يا عدليه\r\nروزنامه‌جات ما درست يك وزارت عدليه شده . هركس تظلم دارد به جاى عدليه در آنجا درج تظلم خود را مىكند هركس هم از ولايات تلگراف كند كپيه به روزنامه‌جات مىدهد . باز هوا گرفته كم‌كم برف مىآيد .\r\n\r\nدخل حكومت\r\nدوشنبه ششم 16 دلو . هوا آفتاب و اندكى گرم بود . خير اللّه بيك ديشب از سركشى املاك سپهدار مراجعت [ كرد 
  ] و امروز صبح نزد من آمد . باز پاكتى از افراسياب خان نشان داد به همان مضامين سابقه . گفت امشب مىروم هرانك و صبح مىروم پادشت تا ترتيب اقامت خود را با سرهنگ بدهم . او مىخواهد ماهى سى تومان مقررى را بخورد به كارهايم دخالت كند . گفتم قصد شما چيست . گفت ماهى سى تومان مال او ، ساير منافع مال من . اگر صداى كسى هم بيرون آمد تقصير من باشد و ترتيبات همان ترتيب سابق است جز اين‌كه يك مقررى هم علاوه شده و ملت بيچاره بايد بدهد . به گمان من اين‌كه اين مقررى باعث رفع تعدى مىشود ، ديگر نمىداند مقررى را افراسياب خان مىبرد حكومت را خير اللّه بيك مىكند . به همان ترتيب سابق دخل خواهد نمود . دلمان خوش است حاكم مشروطه است مواجب دارد تعدى نمىشود . همان است كه آن اديب در روزنامهء « كنكاش » نوشته پانزده كرور ماليات ايران است چهل كرور آخر ماه مقررى بايد داد و باز همان تعدى جور و ستم هم به رعيت و مردم ديگر مىشود .\r\n\r\nتقسيم ماليات الموت\r\nحالا ببينيم سابقا كه اين خرجها نبود بودجهء ما مبلغى كسر داشت ، حالا كه اينها علاوه شده چه بايد كرد . براى اين‌كه ماليات الموت همان است كه بود . هزار و نهصد تومان دويست و ده خروار غله از اين مبلغ چهار صد تومان تحصيلدار مىبرد كه ميرزا حسن خان باشد . سيصد و شصت تومان افراسياب خان . البته عدليه هم بيايد مبلغى آن ، البته ضبطيه بيايد يك مبلغ هم آن . پس آخر سال يك چيزى هم بايد دستى روى ماليات اينجا گذاشت و تسليم آقايان كرد . رعيت هم خسارت خود را كما فى السابق خواهد كشيد براى آن‌كه مخارج خير اللّه بيك از مداخل هوائى الموت است . خودش شرط كرده پس يا مىبايست بر ماليات اضافه نمايند يا فورا بدون قانون بدون مجازات ، بدون مفتش\r\n\r\n","description":"","footnote":"","page_name":" 3267 ","page_number":81},
  {"content":"\r\n\r\nادارات را وسعت ندهند تا ضرر و خسارت ملت آنقدر نشود و اين‌طور محتاج استقراض نشوند . ما به قدر گليم خودمان بايد پاى خود را دراز كنيم . به‌قدر ماليات مخارج بتراشيم .\r\nامروز الموت يا جاى ديگر بايد به همان ترتيب سابق منتهى به يك اندازه به قاعده‌تر باشد و آن‌وقت كم‌كم زياد كرد . درواقع و نفس الامر امروز هم همان‌طور است بلكه بدتر .\r\nجز اين‌كه يك مقررى گزاف مفتى هم علاوه شده و به كيسهء تقى و نقى مىرود . ما مىبايست يكى از ممالك متوسط را سرمشق خود قرار بدهيم و از آن‌رو مواجب بدهيم ، نه اين‌طور به ميل مردم و صاحبان نفوذ آن اداره .\r\n\r\nبايد فرق داشت\r\nمثلا سرباز مملكت ما نبايد لباس سرباز انگليس و آلمان را بپوشد ، بلكه بايد ترتيب سرباز عثمانى و بلغارى و سربى باشد . يا منشى عدليهء ما ، محرر دفترخانه ما نبايد مواجب و مقرريش مثل آلمان و فرانسه باشد بلكه بايد از منشى عدليه و محرر دفترخانهء عثمانى و سربى هم كمتر مواجب بگيرد . اينها همه در نزد وزراء و شاهزادگان و خوانين سه سال پيش مملكت ايران مستخدم بودند هرچه آن‌وقت به اينها مىدادند يك ثلث يك برابر علاوه‌تر بدهند ، نه اين‌كه چوب‌انداز ماهى صد دويست سيصد پانصد مثلا ميرزا محمود خان بنان همايون ده سال پيش ما بود . بلكه چهارده سال ماهى ده تومان مواجب داشت سالى دو خروار جيره حالا او را در نظميه برده‌اند و ماهى هفتاد تومان مىدهند .\r\n\r\nحقوق مستشار الممالك\r\nميرزا نصر اللّه مستشار الممالك پس از فوت پدرش الى پارسال مستخدم حضرت و الا بود ، ماهى هشت تومان مقررى سالى سه خروار جيره داشت . منتهى بگيريم ماهى يك هشت تومان هم مداخل از برات‌نويسى و رسيدگى به محاسبهء مباشرين داشت مىشود هيجده تومان نه بيست تومان . حالا از قرارى كه تقى مىگفت در سمنان رئيس ماليه آنجاست ماهى شصت تومان سواى خرج رفتن و آمدن مقررى دارد .\r\nميرزا ابو النصر پسر مؤتمن ديوان ماهى سه تومان داشت چون تحويلدار به جاى پدرش بود ماهى پنج تومان هم مداخل ، تصور مىكنم حالا ماهى پنجاه تومان دارد و معاون مستشار در سمنان است « 1 »\r\n\r\n\r\n","description":"","footnote":"\r\n( 1 ) - آقاى حسن مير هادى از صاحب‌منصبان دولت شد و در وزارت دادگسترى و دارائى هنگام وزارت -\r\n","page_name":" 3268 ","page_number":82},
  {"content":"\r\n\r\nميرزا ضياء پيشخدمت حضرت و الا ماهى سه تومان داشت امروز به او ماهى بيست تومان نظميه مىدهد .\r\nاين مواجبهاى زياد چنانچه متصل هم اين ايام در روزنامه‌ها تعرض مىكنند باعث خرابى و نقصان كلى ماليه مملكت خواهد شد .\r\n\r\nزندگى سرباز رفورمه\r\nسرباز « رفورمه » كه حاليه دو رژيمان از فوج فيروزكوه و سوادكوه گرفته‌اند يك وقت ديدم در روزنامه نوشته بود غذاى آنها پلو و خورش بادمجان [ و 
  ] جوجه است و حال آن كه سالدات روس در قزوين هيچ خورش بادمجان جوجه نمىخورد و ماهى هفت هزار شهريه مىدهند به قزاق خودشان ماهى پانزده قران پول دست خرجى مىدهند . سرباز مملكت ما تعريفش در اين بايد باشد كه كم‌خرج است . مسكرات لازم ندارد . [ به 
  ] چاى عادت ندارد . نان خالى در خانهء خودش مىخورد ، لباس كرباس پاره‌پارهء رعاياى ما مىپوشند حالا ما به آنها عادت بدهيم و آنها را مثل سرباز انگليس بخواهيم نگاه داريم غلط است . اولا ماليات و درآمد مملكت ما آنقدر نيست . ثانيا بر خلاف عادت آنهاست ، اسباب فلاكت و تلف آنها مىشود . و انگهى ممالك روى زمين از خدا مىخواهند سرباز آنها كم‌خرج باشد و روزبه‌روز كمتر مىكنند . چه ضرر دارد ما مخارج يك رژيمان را به دو رژيمان خرج كنيم . اين همه ترقيات قشون ژاپن و فتوحات آنها در جنگ روس يك جهت عمده‌اش ساده‌گى غذا و كم‌خرجى آنها بود كه به يك مقدار قليلى از برنج در آب جوشيده قناعت داشتند و سرباز روس بر خلاف آنها حوائجشان زياد بود هر شب « وتكا » داشتند ، عصرها چاى مىخواستند . ناهار و شام آنها گوشت بود يا آبگوشت . حالا ما بايد از خدا بخواهيم سرباز ما از سرباز ژاپن هم كم‌خرج‌تر است ، ليكن از روى عدم اطلاع داريم آنها را به چيزهاى بد عادت مىدهيم و با قلت زاد مثل سرباز دول نمرهء اول نگاه داريم .\r\n\r\nحقوق آصف الدوله و ديگران\r\nمطلب طولانى شد . معاون دفتر كه اين اواخر منشى حضرت و الا بود و ما خيلى در روزنامهء سابق خود از او يادآورى كرده‌ايم بعد از فتح طهران رفت به ادارهء حكومتى طهران . آن‌وقت كه ميرزا صالح خان حاكم بود كه حالا لقب آصف الدوله گرفته . مىگفت\r\n\r\n\r\n","description":"","footnote":"\r\n- داور طرف توجه مشار اليه بود . ( مسعود سالور )\r\n","page_name":" 3269 ","page_number":83},
  {"content":"\r\n\r\nحاكم با اجزاء حكومتى كه دو مستشار يك معاون و طبيب و منشىباشى و محرر و سايرين بودند دور ميز بزرگى نشسته مىخواستند براى خود مقررى معين نمايند . حاكم مىگفت مستشار اول ماهى دويست تومان ، مستشار دوم براى اين‌كه يك دقيقهء ديگر نوبت خودش مىشود معاون براى اين‌كه دو دقيقهء ديگر نوبت او مىشود همين‌طور .\r\nسايرين نان به هم قرض مىدادند و مستشار مىگفت كم است . معاون مىگفت بله حقيقتا كم است . منشىباشى مىگفت اين‌طور باشد احدى نوكرى نمىكند . از آن پائين من درآمده مىگفتم سيصد و پنجاه بس است . حاكم مىگفت خيلى زياد است مستشار و معاون صلح مىدادند سيصد تومان و ثبت مىشد . همين‌طور مال سايرين طى شده تا رسيديم به حاكم و مال او را هزار تومان قرار داديم و از همان قرار تا بوديم دريافت شد .\r\nپس از عزل ميرزا صالح خان من خارج شدم و خبر ندارم .\r\nهمين‌طور ساير ادارات كردند . ريش و قيچى به دست خودشان بود و هرقدر توانستند كلاه ملت را برداشتند . بودجه هم كه تا امروز به مجلس نرفته برود هم‌چون تمام ادارات در اين عمل شركت دارند و با تمام وكلا دوستى و آشنائى گمان نمىكنم كم و كسر شود لكن اصح آن بود كه براى خود يك دولت متوسطى را كه شبيه باشد به دولت مفلوك فلك‌زادهء ايران سرمشق قرار داده تا آنقدر هرج‌ومرج در مقررى اجزاء وزارت‌خانه‌ها و ادارات نشود . لكن حالا گذشته و مشكل است از عهده برآيند .\r\n\r\nتفكيك قوا\r\nعصر شد . خير اللّه بيك رفت . كاغذى هم به افراسياب خان نوشتم ، قدرى شبيه كاغذهاى خودش . يك‌يك بىقانونيهاى خودش را مدلل داشتم و كمى از « تفكيك قوا » و محسنات آن نوشتم مثل اين‌كه سرباز محمدآباد اربابى اخراج شده مأمور را آتان ده من فرستاده و ده شب خرج و مخارج گرفت .\r\nيك ساعت به غروب مانده فتحعلى خان آمد با لوچه‌هاى آويزان . بعد از آن‌كه اسب خود را بست او را خواستم مطلب را جويا شدم گفت با اسمعيل خان كندانه‌سر بوديم دو نفر مأمور افراسياب خان آمد رعيت‌ها هوا ورشان داشت خواستند ما را بيرون كنند ، آن دو مأمور قدرى فحش دادند كنار رفتند . صبح اسمعيل خان گفت برويم پيش افراسياب خان ببينيم چرا آنقدر آدم سر ما و دهات فلان روانه مىكند . رفتيم آنجا كمى « شاط و شوط » كرد . افراسياب خان بناى زبان‌بازى و نصيحت را گذاشت . نمىدانم چه جادوئى كرد كه اسمعيل خان گفت من نوكرى نمىكنم ، مىروم شهر . هرچه من گفتم خيلى خوب برويم قلعه قبوض و اسب و تفنگ را بده قبول نكرد قبضها را پيش\r\n\r\n","description":"","footnote":"","page_name":" 3270 ","page_number":84},
  {"content":"\r\n\r\nافراسياب خان با تفنگ و قطار گذاشت اسب را سوار شده رفت من هم آمدم . يك قاطر مرا آن دفعه كشت حالا نوبت اسب است فردا صبح شهر خواهد بود و پدر اسب را خواهد درآورد .\r\n\r\nسرخانهء اول\r\nاز آن طرف كاغذى از حيدر قلى خان آمد و يكى هم از رعاياى آتان كه ميرزا حسنقلى بادشتى را افراسياب خان روانه كرده قدغن ماليات و گرفتن پول سرباز تكليف چه چيز است . اوقات‌تلخى من معلوم است ، ديگر نهايت ندارد . آنقدر زحمت كشيدم مخارج كردم دهات را امن كردم باز مغشوش شد و رفت سر خانهء اول . غنى رعيت يارفى حاضر بود فورا تفصيلات را باز شهر نوشته كبكها را هم دادم ببرد شهر و انشاء اللّه صبح زود خواهد رفت . حالا اين هم برود لاى دست مشهدى آقاسى و حسن همان‌جا بماند و نيايد تا كارهاى من به كلى خراب اندر خراب شود .\r\n\r\nيكصد و بيست كبك\r\nپريروز در يارفى و كوشك دشت يكصد و پنج عدد كبك گرفته بودند ، فيض اللّه رعيت سى و هفت دانه شخصا گرفته بود . امروز چند دانه براى ما آوردند . چهل قطعه كبك به شهر روانه شد تقسيم كنند . من از شهر بدم مىآيد اگر بخواهم موقع خوبى است .\r\nسه شنبه هفتم شهر صفر 17 دلو - ديروز و امروز آفتاب [ است 
  ] و برفها آب مىشود .\r\nزمين هم به اصطلاح نفس آشكار خود را در چهارم ماه كشيده و بالاى گدوك چاله هفت هشت نفر را كولاك تلف كرده زن و بچهء مشهدى آقاسى از ورك به سر من آمده شنگ و شيون دارند . زن حسن هم آنها را ديده به خيال افتاده اين هم گريه و زارى دارد به هزار زبان خواتين را ساكت كرده روانه داشتم .\r\n\r\nنامهء امير اسعد\r\nامير اسعد امروز دستخطى به خط منشىباشى مرقوم داشته بودند كه حالا كه اطمينان داديد الموت ناخوشى نيست قدغن را موقوف داشته مأمورين را خواستم ، الموتى بيايد .\r\nاما نوشتم افراسياب خان در بادشت جلوى كسانى كه از قزوين مىآيند بگيرد حالا اگر شما از قزوين هم اطمينان داريد مرقوم داريد تا غدغن آنجا را هم موقوف دارم . كاغذى هم به خط خودم نوشته قاصد مخصوص خواهد رسانيد خيلى خوشحال شديم كه الحمد للّه سر مرحمت آمده‌اند . اما وقتى غدغن را شكسته [ اند 
  ] كه دست طبيعت راه را\r\n\r\n","description":"","footnote":"","page_name":" 3271 ","page_number":85},
  {"content":"\r\n\r\nمسدود نموده است عبور ممكن نيست مگر جمعيت زيادى به كمك يكديگر گدوك را باز نمايند . حسين كاروانسرادار مطالبهء جواب فورى مىكرد . شرحى اظهار تشكر شد و اطمينان هم از بابت قزوين دادم و استدعا كردم ممانعت آنجا را هم موقوف فرمايند ، با اين يخ‌بندان و شدت سرما و برف اگر هم چيزى بوده به كلى رفع شده است و انتظار مرقومهء خط شريف را هم دارد .\r\n\r\nبراى امنيت داشتن\r\nفورا سوادى از فرمان مبارك براى آتان و دهات آن سمت همين‌طور براى فيشان ناحيه ارسال گرديد . اينجاها را هم اطلاع دادم . با اين تفصيل حكومت قزوين رئيس ماليه آنجا از من و دهات حضرت و الا ماليات مىخواهد . ما درست حساب كنيد ماليات خود را نصف بايد خرج امنيت خودمان و نصف ديگر را هم نصف كرده يك سهم به اشرار و الواط گرسنهء الموت بدهيم ، نصف را تقديم آقاى امير اسعد كنيم تا مصون و محفوظ باشيم . براى اين‌كه حكومت قزوين ما را نمىتواند حفظ كند و اين همه پولى كه امسال من خرج كردم خود دليل واضح است . در حقيقت هيچ دولت ايران حق ماليات از ما ندارد براى اين‌كه ما يك حصه از مال خود را مىدهيم كه حفظ ساير حصص ما بشود .\r\nوقتى كه تمام را خرج امنيت جان و مال خودمان كنيم ، بلكه مبلغى هم از خارج روى آن بگذاريم و باز هم امنيت نباشد ديگر چه مالياتى ، چه كشكى ، چه پشمى . اين ايام كه هرج و مرج و اغتشاش است بايد خود را به كسان پرزور بست و همسايهء پرزور ما امير اسعد است . ما بايد متوسل به او شويم و تقديم و تعارف به او بدهيم تا امنيت داشته باشيم .\r\nحكومت قزوين هروقت خواست حمايتى كند مثل محمد خان كور مأمورى داد و روزى هفت هزار و ده شاهى هم از من گرفتند به قدر ذره‌اى هم كار صورت ندادند . اين هم نايب الحكومهء اوست كه نرسيده مدعى من مىشود . اين هم ترتيب زندگانى شانزده ماه اقامت من است كه هرچه بود و نه بود تفنگ و فشنگ و آش و پلو و مواجب نوكر شد .\r\nيك ماليات هم حالا بايد علاوه داد . زور است استبداد است . ظلم است به تمام انبياء و اولياء قسم .\r\n\r\nكبك چيل\r\nپنجشنبه نهم صفر - باد گرم مىآيد برفها خيلىخيلى آب شد . گفتند در پشت قلعه دو تيهو آمده چنگيز رفت يكى را روى هوا زد . وقتى كه آورد ديدم « كبك چيل » است به قدرى قشنگ بود كه حساب نداشت . معلوم شد در الموت هم كبك چيل كمى يافت\r\n\r\n","description":"","footnote":"","page_name":" 3272 ","page_number":86},
  {"content":"\r\n\r\nمىشود تا حال نديده بودم .\r\n\r\nرقعه‌جات كنسولگرى\r\nبرويم سر مطالب ديروز سر ناهار تقى نسائى با يك بسته روزنامه و يك مكتوب از آقا شيخ ابراهيم وارد شد . بعد از نهار كاغذ را گشودم ، نوشته بود حسن هشت روز شهر ماند براى يك روز ديگر كه مكتوبات روانه شود بدلعابى كرده آمد . امروز پنجم صفر شاهزاده عدل الممالك عقب من به عجله فرستاد گفت رقعه‌جات قنسولگرى است بايد به الموت برسد كه خيلى لازم است قاصد پيدا كنيد . من آمدم دو نفر نسائى و دو فيشانى پيدا كردم اما اطمينان نكردم به آنها بدهم زود زود قاصد امينى روانه شود . مجملا آنچه نوشته بوديد فى الجمله انجام گرفته .\r\nبىجا و بىجهت به تقى نداده بياورد اين از دو طرف رعيت ماست و امين بود ، خوب شد غنى را فرستاده بودم امروز صبح البته او رسيده است و سه روز ديگر حكما خواهد آمد . اما حسن و مشهدى آقاسى چندين شب حسن در آشنستان و آن يكى در دستجرد بالا بوده‌اند . ديروز حسن چاله بوده و انتظار مشهدى آقاسى را داشته . گمان كرديم همان ديروز عصر برسد اما خير امروز هم تشريف نياورد . دو نفر آدم تنبل اين‌طور مىشوند حالا هم بيايد بلاجواب آمده بايد انتظار غنى را داشت و يك كتكى به حسن زد !\r\n\r\nروزنامه‌هاى مهمل\r\nروزنامه‌جات پانزده طغرا بود . چند نمرهء آن‌كه « چنتهء پابرهنه » - « تنبيه » - « جارچى ملت » باشد كه با اشكال كاريكاتور و مختصرى اخبار با همان چاپخانهء قديم سنگى چاپ مىشود الحق مهمل و به غير آن‌كه اشكال خنده‌دارى داشته باشد ثمر ندارد . مطالب اينها و اشكال اينها تمام منحصر به شكايت از عدليه و ادارات دولتى و جماعت فكليهاى سابق كه حالا تجددپرور [ شده‌اند 
  ] يا دمكرات لقب دارند كه هر كدام ميز اداره‌اى را تيول و سيورغال ابدى خود قرار داده عموم مردم را به زحمت و مشقت دچار كرده‌اند . در يكى از آنها هم اعلانى نموده بود كه مرضاى پايتخت تا ماه ذيقعده 1329 نرسيده به معالجات خود بپردازند كه باقيماندهء اطباى مملكت ما در انتخاب جديد يا وكيل دار الشوراى ملى مىشوند يا وزير و مدير ادارات .\r\n\r\n","description":"","footnote":"","page_name":" 3273 ","page_number":87},
  {"content":"\r\n\r\n\r\nايران نو\r\nشش نمره « ايران نو » ، يك نمره « استقلال » ، دو نمره هم « تمدن » فرستاده بودند كه مختصر مطالب قابل آن از اين قرار است . نواب وزير خارجه چنانچه از روزنامجات سابق حدس زده بودم استعفا [ داده 
  ] و محتشم السلطنه وزير عدليه به جاى ايشان وزير خارجه مىشوند . ( اين محتشم السلطنه از اول عمرش در وزارت خارجه بود . پدرش صديق الملك مرحوم هم تا آخر عمرش . )\r\nوزارت عدليه بىوزير مانده به هركس واگذار مىكنند قبول نمىكند حتى به اصرار و ابرام و تملق هم احدى تاكنون زير بار اين وزارت‌خانه نرفته .\r\nعين الدوله از وزارت داخله استعفا مىدهد . هرقدر اصرار مىكنند استعفاى خود را مسترد دارد قبول نمىكند حتى رئيس الوزرا با ساير وزراء و جمعى از وكلا به خانه‌اش مىروند و هرچه مىكنند قبول نمىنمايد . فعلا مسند وزارت داخله هم بىوزير است .\r\n\r\nصولة الدوله\r\nيك هفته هم كه از موعد اتمام حجت انگليسها گذشته بود ، چون نظام السلطنه از سمت بوشهر و يك اردوئى هم به رياست فاتح الملك وكيل سابق مجلس از اصفهان در شرف حركت است انگليسها سكوت اختيار كرده‌اند تا نتيجهء اين اقدامات چه شود .\r\nصولت الدوله را هم قدرى تملق گفته‌اند و بادى به زير بغلش انداخته‌اند فعلا ساكت [ است 
  ] بلكه براى امنيت راه اقدامات خوب نموده است و خودش هم با هزار سوار جرّار ديدن و استقبال حكومت رفته .\r\nزمستان امسال در تمام بلاد ايران خيلى سخت نبوده چنانچه در طهران يخبندان و برف و سرما نشده بود .\r\n\r\nاجتماع توپچيها\r\nروزنامهء « تمدن » اخبار وزارت جنگ را نوشته بود كه توپچيها براى نرسيدن حقوق در ميدان توپخانه افواج رفورمه و رژيمانهاى جديد در محلهاى خود از نرسيدن مواجب بلوا و شكايت متصل دارند . وضع قشون رفورمه هم دارد مثل ساير افواج مىشود . سابق هم افواج ما رفورمه بود همين‌طور پول ندادند تا به اين روز افتاد .\r\n\r\n","description":"","footnote":"","page_name":" 3274 ","page_number":88},
  {"content":"\r\n\r\n\r\nانتقاد از فرمانفرما\r\nروزنامهء « ايران نو » خيلى فرمانفرما را تعقيب مىكند و بسيار بد مىگويد . حتى مىنويسد اگر پول نيست خود فرمانفرما چرا مواجب دوماههء خود را گرفته . ديگرى مىنويسد در صورتى كه فرمانفرما مقررى ماه دلو خود را هم پيش گرفته چه لزوم دارد شماها سه ماه را دو ماه مىنويسيد . يك شب هم در منزل پالكنيك « بال » و مهمانى بوده فرمانفرما دعوت داشته حالا براى اين دعوت هم مؤاخذه سخت مىكنند . چنانچه از ملاقات سردار اسعد و سپهدار اعظم در خانهء علاء الدوله از سفير روس ! هر دوى اين سردارين مىنويسند ما خانهء علاء الدوله بوديم سفير روس وارد شد ، در اطاق ديگر علاء الدوله از او پذيرائى كرد بعد كه فهميد ما اينجا هستيم خواهش ملاقات كرد به‌قدر دوازده دقيقه ما آن اطاق رفته صحبت هم تمام از شكار بود . اما روزنامه‌نويسها خصوصا روزنامهء « شمس » از اسلامبول تفصيلاتى از اين ملاقات مىنويسد و چيزها مىگويند كه عقل باور نمىكند به قول غلامرضا مدانى ، تقىزاده ، آقا شيخ محمد على « مسئلة » .\r\n\r\nسفير روس\r\nسفير روس يا پالكنيك او يك نمايندهء محترم دولتى مثل روس هستند كه همه قسم احترامات از آنها مىشود . شاه ، نايب السلطنه ، تمام وزراء و اهل مملكت با آنها مراوده دارند و او مراودهء رسمى و دوستانه مىكند . هنوز هم دولت ايران اعلان جنگى نكرده مراودهء خود را قطع نكرده چطور پس روزنامجات اين‌طور ممانعت مىكنند . پس يا دولت و ملت ايران اعلان خصومت و دشمنى خود را واضح كند رئيس دولت كه شاه و نايب السلطنه و وزراء باشند مراودهء خود را متروك تا تكليف تمام اهالى مملكت معلوم شود و الّا كوسه و ريش‌پهن نمىشود . فرمانفرما و آن دو نفر هر قدر برائت ذمه حاصل كنند ثمر ندارد .\r\n\r\nمحمد على شاه - محمد حسين\r\nدر روزنامهء « ايران نو » جزو اخبار خارجه مىنويسد در يكى از مهمانخانه‌هاى پاريس شخصى موسوم به محمد حسين خود را معرفى مىكند . صاحب مهمانخانه و روزنامه‌نويسها تعقيب مىكنند معلوم مىشود شاه مخلوع ايران محمد على ميرزا است كه براى فروش برليانهاى خود بلجيك و هلاند آمده بود ، بعد به پاريس . آقاى عماد السلطنه هم سابقا نوشته بودند محمد على ميرزا معلوم نيست كجاست . اما من يادم\r\n\r\n","description":"","footnote":"","page_name":" 3275 ","page_number":89},
  {"content":"\r\n\r\nهست در قرارنامه چنين ذكر شده بود كه شاه از روسيه خارج شود مقررى او داده نمىشود . حالا چه قسم شده و اين خبر راست باشد يا دروغ خدا عالم است .\r\n\r\nكميسيون پرگرام - امنيت\r\nاما مذاكرات - مجلس يك ماه قبل كميسيونى موسوم به كميسيون پرگرام از وكلاى آگاه متمدن مجلس تشكيل مىدهند كه يك پرگرامى بنويسند تا بلكه در سايهء آن دستور رفع هرج‌ومرج بشود . آن كميسيون بعد از چهل روز صرف اوقات عزيز پرگرامى مىنويسند كه عين آن را هنوز به مجلس نرفته در روزنامه‌ها طبع مىكنند . حشو و زوايد ، صغرى و كبراى اين پرگرام خيلى زيادتر از نتيجه است . بالاخره نتيجه اين مىشود كه فعلا مملكت ايران دو چيز لازم دارد : يكى امنيت ، يكى عدالت . امنيت را به عهدهء قشون منظم و حسن اجراء ادارات واگذار مىكند و دستورى مىدهد كه بايد اجزاء ادارات كافى باشند از اشخاصى كه در مشروطهء ثانى بواسطهء خدمات به عالم تجدد خود را لايق كار دانسته داخل هريك از ادارات شده‌اند و لايق نمىباشند خارج نمود و يك اطاق امتحانى هم در هريك از وزارت‌خانه‌ها برقرار كرد تا اجزاء سابق و اجزاء جديد را امتحان كنند و بعد هريك كافى لايق و عالم هستند برقرار سايرين را خواه خدمات به عالم مشروطه و تجدد كرده باشند خواه نكرده باشند اخراج نمايند .\r\n\r\nعدالت\r\nاما عدالت - شرحى در باب تشكيلات عدليه مىدهد و شرحى در باب ارتباط محاكم عدليه با محاكم شرعيه كه تا اين دو را باهم ارتباط نداد و قضات عدليه را از فقهاى مملكت موظف نكرد عدالت جارى نمىشود . همين‌طور مجلس امتحان اجزاء عدليه و مجلس درس براى آنها كه تا « مدرسه » صحيح مفتوح نشده اقلا خود اين اجزاء به يك اندازه در مجلس درس عدليه آگاه به قوانين شرعيه و عرفيه شوند . فعلا هم جز در پايتخت و تبريز و اصفهان و رشت و مشهد كه فى الجمله تمدن و ترتيبهاى جديد آگاه و مايل هستند عدليه برقرار باشد مجلسى معين نمائيد كه رئيس و مدير از طهران ساير اجزاء را شخص حاكم با اطلاع انجمن از علما و تجار و ملاكين معين صورتى به طهران بدهد تا بعد از ملاحظه يا به انتخاب يا به حكم قرعه جمعى معين شده به امورات عدليه رسيدگى نمايند و احكام را به امضاء حاكم رسانيده و مجرى احكام هم خود حكام باشند . حتى در هر حكم هم نظريات حاكم شرط باشد و بتواند آن حكم را خواه به رضاى طرفين خواه بىرضايت طرفين توقيف و مجلس استينافى از همان اجزاء مجلس\r\n\r\n","description":"","footnote":"","page_name":" 3276 ","page_number":90},
  {"content":"\r\n\r\nبا حضور خودش تشكيل داده غور و تحقيق نمايند .\r\n\r\nاكثريت پارلمانى\r\nدر يكى از شماره‌هاى « ايران نو » شرحى در اين خصوص مىدهد كه بسيار خوب ، پس از اينهمه خون‌ريزيها و اينهمه جان‌فشانيها حالا بايد نقض قانون اساسى را كرد و عطف بما سبق نمود كه مثل سابق قوهء قضائيه ما همان حاكم باشد و باز دچار همان مشقات و صدمات شد و از ميان تمام شهرهاى ايران عدليه را منحصر به طهران و رشت ، تبريز ، اصفهان ، مشهد كرد . ما هرگز زير بار اين نقض قانون نمىرويم و همانطور كه براى عدليه آدمهاى كافى لازم است و كميسيون مقتدر است كه نداريم براى حكومت هم به طريق اولى نخواهيم داشت . پس خوب است وكلاى محترم به عوض اين كميسيونهاى اختراعى به فكر يك اكثريت ثابتهء پارلمانى بيفتند و اگر اين را هم نمىتوانند اقلا زودتر قانون انتخابات را از مجلس بگذرانند تا بلكه در سايهء آن قانون موفق بتوانيم شد كه در آينده صاحب يك پارلمان كم‌گو و پركارى باشيم !\r\n\r\nارتباط شرعيه و عرفيه\r\nدر همان روزنامه مذاكرات مجلس را نقل مىكند كه راپرت كميسيون پرگرام به مجلس مىآيد . بعضيها اظهار مىدارند مواد پرگرام را در روزنامه‌ها خوانده‌ايم ، خوب است در شور آن مذاكرات شود . برخيها مىگويند چون خيلى اهميت دارد خوب است قرائت شود . در بين مباحثه حاجى سيد ابراهيم وكيل مىگويد راپرت مفصل است . يكى تشكيلات عدليه است . البته در جزو تشكيلات عدليه به مجلس خواهد آمد . يكى ارتباط شرعيه و عرفيه است آن هم در قانون تشكيلات عدليه مراعات خواهد شد . يكى هم امتحان است آن هم در تمام وزارت‌خانه‌ها البته مىشود . اما يك چيز ديگر آن‌كه در تمام ولايات و ايالات محاكم عدليه نبايد باشد مثل اين است يك اصل قانون اساسى را برداريم و نمىدانم فرق بين محكمه و مجلس چيست ، الى آخر .\r\n\r\nميرزا احمد قزوينى\r\nميرزا احمد قزوينى « 1 » ( نمىدانم كيست ) مىفرمايد من هرچه اين راپرت را از اول تا\r\n\r\n\r\n","description":"","footnote":"\r\n( 1 ) - اين شخص از عمارلويهاست و در قزوين و نجف تحصيل كرد و از آزاديخواهان عصر مشروطه و وكيل دورهء دوم بود . در دورهء سوم هم انتخاب شد و به مهاجرت رفت . جزو دموكراتها بود . ( ايرج افشار )\r\n","page_name":" 3277 ","page_number":91},
  {"content":"\r\n\r\nآخر نگاه كردم ديدم مىفهماند كه ما داريم پس مىرويم و مىفهماند تأسيس يك حكومت اشرافى ! و راپرت مىفهماند دو چيز لازم است امنيت و عدالت . بعد در اصل مطلب جملهء دوم را مقدم مىداند و مىنويسد دولت جديد تندروى كرد و بر خلاف افكار عامه رفتار شود . عدليه يكى از قواى ملى است كه بر ضد قوهء جابره تشكيل شده و اگر نباشد اسباب هيجان مردم مىشود .\r\n\r\nمنتصر السلطان\r\nمنتصر السلطان ( نمىشناسم ) بيان مىكند پس از شرح مفصلى كه در خود روزنامه هم ننوشته ، من جمله در راپرت نوشته اگر در ولايات مدعى و مدعى عليه در محكمه صلح نمودند و قاضى محكمه حكم داد حاكم محل حق استيناف دارد آيا كدام مذهب ، كدام قانون اين مطلب را تصويب مىكند . اگر عدليه در ولايات نباشد اگر كسى تعدى كرد به كجا بايد رجوع كند ( مثل اين‌كه حالا تعدى نمىشود هزار برابر سابق تشريف بياورد الموت ) آيا مثل سابق حكام بايد قيم ملت باشند ، به اسم قانون و مشروطه آنها را به چنگال حكام بيندازيم . حكام چه داخل آدم هستند كه مداخله در قوه قضائيه مملكت بنمايند ( بيچاره گمان مىكند اينها كه رئيس عدليه شده‌اند سواى حكام هستند از بهشت آمده‌اند ) .\r\n\r\nسخنان محتشم السلطنه\r\nمحتشم السلطنه ميانه را گرفته مىگويد بنا بود اين راپرت بعد از آن‌كه در كميسيون نوشته شد به مجلس وزراء برود چون آنها خواهش اين مطلب را نمودند حالا به آنجا نرفته مجلس آورده‌اند ، خوب است مذاكرات بماند تا هيئت وزراء تحقيقاتى در آن بنمايد آن‌وقت مجلس بيايد . مطلب ديگر اين‌كه جناب منتصر السلطان در آخر نطق خودشان نسبت به حكام ولايات به اقتضاى حرارت كلام اظهارى كردند ولى حكام در اين دوره چون نمايندهء دولت هستند بايد حتى الامكان مراعات احترام آنها به عمل بيايد .\r\n\r\nخوردوبرد عدليه‌چيها\r\nجمعى از وكلا مثل حاجى آقا ميل دارند خوانده شود و بحث شود . افتخار الواعظين مىگويد دو نفر از رؤساى عدليه كه من خبر دارم آصف الممالك در خراسان قريب سه هزار تومان دخل عدليه را برداشته فرنگستان رفت هيچ‌كس چيزى نگفت . رئيس عدليهء نيشابور شصت هزار تومان از مردم گرفت و خورد و هكذا ساير ولايات . پس اين پرگرام\r\n\r\n","description":"","footnote":"","page_name":" 3278 ","page_number":92},
  {"content":"\r\n\r\nموفق خيلى خوب است .\r\nجمعى حاجى آقا را تكذيب كردند . حاجى آقا مىگويد عدليه مملكت را جمعى به اسم دموكراسى خراب كردند و به قسمى كه فرياد مردم به آسمان رسيده و همه را آتش زده .\r\nدر اين موقع ميرزا داود خان ، ميرزا احمد قزوينى ، وحيد الملك ( نوكر انگليسها مثل نواب ) و چند نفر ديگر اعتراضات شديد مىكنند . آقا ميرزا احمد قزوينى اظهار مىدارد كسى كه خودش را تبعهء عثمانى قلم مىدهد بايد اين نامربوطها را در مجلس بگويد ، حاجى آقا قهر كرده از مجلس بيرون مىرود . اغلبى از نمايندگان دموكرات ( به قول صاحب مقالهء « كنكاش » انقلابيون يا دلمهء جديد ) اجازهء نطق مىخواهند .\r\nدر اين بين شاهزاده سليمان ميرزا به كرسى نطق مىرود . آقا شيخ اسد اللّه مىگويد در چه موضوع نطق مىخواهيد بكنيد ؟ سليمان ميرزا مىگويد در برائت ذمهء يك فرقهء محترمى و ساير وكلا از اطراف مجلس هياهو و همهمه مىكنند بطورى كه رئيس برخاسته و مجلس را برهم مىزند .\r\nاين آخرين روزنامهء من بود كه به تاريخ 24 محرم است . نتيجهء اين پرگرام و بحثهاى آن مىماند تا روزنامه‌هاى ديگر برسد . گمان مىكنم مسكوت عنه بگذارند ، اگرچه خيلى از وكلا همراهى با آن پرگرام دارند ، گذشته از آن اشخاصى كه عضو كميسيون و چهل روز زحمت كشيده‌اند . از قرار معلوم و الا حضرت نايب السلطنه هم كه آن‌وقت انزلى رسيده بودند حالا بايد طهران باشند . تا ببينيم ايشان چه مىكنند .\r\n\r\nاخبار خارجى\r\nاخبار خارجه چندان مهم نيست مگر از ملاقات پستدام امپراطورين . سياسيون حدسيات مىزنند و گويا بيشتر آن خيالى باشد مگر اين‌كه امپراطور روس خواهش نموده است راه‌آهنى از ايران بكشد كه وصل به راه‌آهن بغداد آلمانها بشود و بعضى مذاكرات هم در باب ايران شده كه مخبر رويتر مىنويسد : دولت آلمان كه وقتى محبوب ايرانيها بود ! .\r\nعثمانيها هم يك‌جا براى ما كنفرانس مىكنند و نطقهاى آتشين كرده پرتست مىنمايند ، يك جا متصل قشون خود را زياد كرده و تجاوزات كلى مىكنند و مقدار زيادى از خاك ايران را غصب نموده‌اند .\r\nدولت روس هم مدتى است قريب سه هزار سالدات و قزاق به ساخلوى ايران خود افزوده يكى دو « باطاليان » هم سرباز هشت عراده توپ به قدر صد گارى قورخانه هم به قزوين وارد كرد .\r\n\r\n","description":"","footnote":"","page_name":" 3279 ","page_number":93},
  {"content":"\r\n\r\n\r\nخزعل و نشان هند\r\nفخر الملك از دزفول مىرود بندر ناصرى و تلگراف مىكند يا سه فوج و شش عرابه توپ و عده‌اى سوار به غير بختيارى روانه شود يا استعفا دارم و نظم عربستان مقدور نيست . از طهران جوابى مساعد نمىدهند حركت مىكند به طهران . از آن طرف قونسل انگليس بيش از آنچه به غيرقانون روسها در رشت تبريز و مشهد تذكره تبعيت و دستخط حمايت به مردم داده‌اند در آنجا داده نصف بيشتر مشايخ و اعراب را تبعهء خود نموده و ديگران را به حمايت خود درآورده به اينها قناعت نكرده جنرال قنسول بوشهر با جنرال قونسل بندرعباس و جنرال قونسل بصره و چندتا قونسل بنادر ديگر ايران و عثمانى با سه فروند كشتيهاى جنگى انگليس وارد محمره [ شده 
  ] سردار ارفع شيخ خزعل خان استقبال كرده و در مجلس باشكوه خيلىخيلى مفصلى نشان و حمايل ستارهء هند را به زيب سينهء پركينهء مشار اليه نموده از محمره و كشتيهاى جنگى انگليسى صداى توپ و موزيك شادى به فلك مينا رنگ مىرسد . يكى دو شب هم در محمره و در كشتيهاى انگليس مهمانى و آتش‌بازى و جشن بوده . پس از انجام مقصود حضرات مىروند و نتيجهء فورى اين‌كه آقايان اعراب نزاعى با ايل بختيارى كرده و كشتار زيادى مىشود و حضرات بختيارى را از حدود خود خارج مىكنند .\r\n\r\nمحمد صادق خان امير توپخانه\r\nاز قرارى كه در روزنامه ديدم محمد صادق خان امير توپخانه را حاكم مىكنند . اما اين مرد پير مقدس كه ناهار و شام خود را در صورت صحت مزاج به حكم استخاره مىخورد و آن هم نه يك استخاره بلكه براى تناول هر لقمه و هر غذا ، چطور و كى حركت كند . آيا استخاره خوب يا بد بيايد خدا عالم است . شايد استخاره طهران خوب آمد اما در كهريزك بد ، فورا مراجعت خواهد كرد شك و شبهه ندارد . براى اين‌كه من اين آدم را خوب مىشناسم . هفت سال رئيس بر من بود و مدتها با او معاشر بودم . هيچ نديدم به حكم استخاره عمل نكند مگر در تعيين حدود خراسان كه تمام استخاره‌هاى او به حكم امپريال و مناتهاى روسى كه خوب آمد . اگر هم بد مىآمد اعتنا نداشت و ردّش بد بود !\r\n\r\nشكايت از مخبر السلطنه\r\nديگر از مطالب تلگراف شكايت‌آميز مفصلى از محترمين تبريز و آذربايجان [ است 
  ]\r\n\r\n","description":"","footnote":"","page_name":" 3280 ","page_number":94},
  {"content":"\r\n\r\nكه آقاى مخبر السلطنه تمام اين مدت را كه حاكم بر ما بودند تعدى و نقض قانون نمودند .\r\nاين مشروطه‌نماى مستبد را كه حالش بر ما و تمام اهالى ايران پوشيده بود نمىخواهيم .\r\nسابقا تلگراف كرديم مهلت خواستيد مهلت گذشت . طاقت ما طاق شد . از بيحالى او و سوء تدبير او شاهسون تا پشت ديوار تبريز را غارت كرد . برف و سرما مانع شد رفتند . در اين مدت كه مىبايست برف و سرما را غنيمت شمرده تدابير لازمه نمايد و جلوگيرى براى بهار نمايد همه را مشغول پارتىبازى و تعيش شده حالا كه نزديك است هوا خوش شود اگر حاكم مقتدر با عزمى نيايد و از حالا مقدمات جلوگيرى شاهسون را فراهم نكند ما در بهار صاحب هيچ‌چيز نيستيم . از مجلس شوراى ملى و كابينهء وزرا تمنا داريم نظر به سابقهء اطلاعات ما ايشان را عزل و يك حاكم مشروطه‌خواه مقتدر معتبرى روانه دارند ، امورات ما را اصلاح و از امروز تدارك وافى براى تعديات و هجوم شاهسون بنمايد .\r\n\r\nسردار نصرت در تبريز\r\nمطلب غريب ديگرى اين بود كه رحيم خان سردار نصرت معروف وارد تبريز شده و حكومت غدغن كرده كسى با او ملاقات نمايد تا قرار امنيت او و امنيت ديگران داده شود .\r\n\r\nلغو ماليات قپان و باندرول\r\nحكايت ماليات قپان و باندرول مسكرات در طهران موقوف شده به همه‌جا هم تلگراف كردند دور نيست نمك هم بر هم بخورد . براى اين‌كه در مجلس و روزنامه‌ها همان مطلبى را كه من نوشتم متصل درج مىشود كه اين اداره تمام را خرج‌تراشى كرده و يك شاهى وارد خزانهء مملكت ننموده است پس همچو اداره‌اى كه تمام عايدات خود را صرف مواجب و مقررى و اثاثيهء ادارهء خود كند و اين همه به مردم حتى به احشام تعدى نمايد به درد ما نمىخورد . جواب رئيس ماليه است كه خيلى از ادارات چند سال ضرر مىكنند . رجوع به عمل « رژى » اسلامبول كنيد كه هيچ دخل به مطلب ندارد . دخانيات از لوازم معيشت نيست .\r\n\r\nماليات نمك\r\nاما نمك جزو لوازم معيشت انسان و حيوان است . چه ربط به دخان دارد . در خروارى هشت تومان از مردم پول گرفته‌اند منتهى به كيسه دولت نيامده و تمام خرج‌تراشى شده .\r\nاز چهل هزار تومان يك قلم بيست سه هزار تومان در دو ماه يا سه ماه مواجب اجزاء\r\n\r\n","description":"","footnote":"","page_name":" 3281 ","page_number":95},
  {"content":"\r\n\r\nداده‌اند . پس بانك انگليس سالى چقدر بايد مواجب بدهد . اين تيول نمك است . من سيگار نكشم مطلبى نيست ، اما بىنمك چطور نان بخورم يا گوسفند علف بخورد .\r\n\r\nحقوق مجلسيان\r\nدر يكى از روزنامه‌ها جزو مذاكرات مجلس نوشته بود ميرزا ابراهيم خان آخر مجلس گفت اى وكلا هرروز هفتصد تومان خرج اين مجلس را ملت فقير ايران مىدهد ما هيچ كار براى آنها نمىكنيم ، يك شرمى يك حيائى ! بله ماهى صد تومان هر وكيل مواجب دارد صد و بيست وكيل ماهى دوازده هزار تومان از انقد وجوه ! سواى ساير مخارج اجزاء و كابينه و قيمت كاغذ مخابره تلگراف و پست و چراغ و چاى و قليان مىشود . اما باوجود اينها اين پارتىبازى ، اين اغراض ، اين طمع ، اين دوروئى ده زبانى را موقوف كنيد . دور نيست نظامى مملكت بگيرد .\r\n\r\nعشاير\r\nاگر روس انگليس ، ايلات و عشاير ما بگذارند باز هم مردم راضى هستند كم‌كم خوب مىشود . اما مفسد طماع مغرض نمىگذارد . ايلات و عشاير كه جاى خود دارند . هر كدام سلطان مقتدرى هستند كه فعلا جز تملق و چاپلوسى نسبت به آنها اقدامى نمىشود .\r\nبچه‌هاى قنداقى آنها هم سردار هستند . ما سابقا مىگفتيم مثل آقابالاخانى نبايد سردار افخم شود ، حالا هر طفل دوماههء بختيارى ، قشقائى ، دويرون ، اينانلو ، زعفرانلو ، ديرك‌وند ، سگ‌وند ، بيارنه‌وند سردار است . سردار است ، سردار . تمام دول ارپ ، امريكا ، افريقا ، آسيا به قدر خطهء ايران سردار و مارشال ندارد .\r\n\r\nالموت\r\nيكشنبه 12 شهر صفر - عصر جمعه دهم مشهدى آقاسى وارد شد . اما حسن را در بادشت به حكم افراسياب خان توقيف كردند چرا براى اين‌كه اسمعيل خان هشت تومان به حسن داده بود قند و چاى و چيزهاى ديگر خريده تجارت كنند . هنگام رفتن افراسياب خان را قيم خود قرار مىدهد و او حسن را نگاه داشته جنس فروش نرفته را پول بگيرد . دايه پوشيده زنش آمد بالا به اصرار از من پول گرفت و روانه نمود مستخلص شود .\r\nاين قاصدهاى بيست و يك روزهء ما كه به سرعت باد و برق حركت نمودند چه آوردند ؟ روزنامهء زياد چندين پاكت . قدرى لوازمات ديگر كه اغلب را هم عوضى داده‌اند عوض لپه پسته ، عوض چاى زعفران و غيره . يك من يك هزار هم كرايه . اول تقريرات\r\n\r\n","description":"","footnote":"","page_name":" 3282 ","page_number":96},
  {"content":"\r\n\r\nاينها را نوشته بعد برويم سر مكاتبات .\r\n\r\nسرما و گرسنگى در قزوين\r\nشهر قزوين از حيث سرما و برف بىنهايت بىاندازه . تمام راهها مسدود و آسياها از كار افتاده . گندم چهارده تومان ، آرد در قيمت بيست تومان يافت نمىشود ، هيزم خروارى سه تومان پيدا نمىشود . نصف مردم شبها گرسنه مىخوابند نصف ديگر اندكى نان به زحمت زياد گير آورده با آش و برنج و بلغور معيشت مىكنند . سرما به شدتى است كه در اين مدت چهارده طفل در گهواره مرده . گرگ هم چندين نفر را پاره كرده . كولاك هم چند نفر [ را 
  ] هلاك كرده . يك ذرع برف است كوچه‌ها با بام خانه‌ها مساوى است . چندين مقابل به واسطهء باد قاقازان از الموت سردتر . جوابهاى قونسل هم ماند تا از طهران كسب تكليف كند غنى خواهد آورد . اما مكتوبات .\r\n\r\nحرف حاكم\r\nشيخ ابراهيم نوشته بود حكومت بعد از بردن كبكها و خواندن كاغذ شما گفت شاهزاده وقتى كه زنجان حاكم بود من مأمور آنجا شدم چندين كار هم برايش صورت دادم . بعد از همه اينها يك روز يك « باقرىقرا » برايم فرستاد كه به دست خودم شكار كردم ، حالا مىخواهد به واسطهء چند قطعه كبك كه وعده كبك‌درى هم داده مرا همراه كند . من بايد در اين خصوص از سپهدار استعلام كنم . شيخ قدرى تند شده بود كه چه ربط به سپهدار دارد . گفته بود خيلى ربط دارد .\r\n\r\nنامهء احتساب الملك\r\nاما كاغذ خودش سه طغرا بود دوتا در باب ماليات كه همه روزه از شما اداره شكايت دارد و حكما حساب خود را بپردازيد . يكى ديگر در جواب راجع به افراسياب خان عينا درج مىشود .\r\nحكومت قزوين - مورخه 9 برج دلو 1329 - نمرهء 5104 .\r\nقربانت شوم مرقومهء شريفه را رساندند از مندرجاتش اطلاع حاصل كردم .\r\nشكايت رعاياى الموت را در باب سد راه تنكابون به مركز فرستادم كه با آقاى امير اسعد در اين باب مذاكره كرده و قرار آسايش رعايا را بدهند . البته از نتيجه بعد از رسيدن جواب حضرت و الا را مطلع خواهم كرد . در مسئلهء افراسياب خان هم از حالا به او ايراد گرفتن قصاص قبل از جنايت است . شايد به او تعليمات و معاهداتى شده باشد كه\r\n\r\n","description":"","footnote":"","page_name":" 3283 ","page_number":97},
  {"content":"\r\n\r\nبر خلاف قانون حركت ننمايد . حضرت و الا از مرغ صحرا امساك فرموده بوديد . كبكى را كه از كثرت فراوانى در الموت با دست هم ممكن است همه روزه مبلغى شكار كرد امكان داشت بيشتر فرستاده باشيد ولى چون از آن معدن سخا رسيده و اين بنده اول كسى هستم كه واسطهء افتتاح اين باب و شكستن اين طلسم شده‌ام با كمال تشكر پذيرفتم .\r\n\r\nاحتساب الملك حكومت قزوين\r\nاحتساب الملك مضمون‌گو در رقعهء سابقش به خط خودش شوخى كرده بود كه حالا من حاكم هستم شما رعيت ، سوقات بدهيد . حالا كه روانه كردم باز مضمون مىگويد .\r\nاصلا آدم مضمون‌گوى بدگوشتى است . اما قانون كجاست كه افراسياب خان يا ديگران مطابق آن رفتار كنند . اين اسم عجب كارى به دست مردم داده ما كه قانونى نديده‌ايم . اما حكايت « باقرىقرا » . اين شخص در طهران مثل حالا مثل هميشه خيلى جسارت و فضولى مىكرد . اتابيك امين السلطان به‌عنوان حمل جنس او را خمسه فرستاد . ماهى مبلغى هم مقررى مىداد . هيچ كارش به ما ربط نداشت . براى آن‌كه جنس انبار بود مىبايست حمل كند . يك روز براى او « باقرىقرا » داديم تا حالا ما را ول‌كن نيست و هيچ وقت يادش نمىرود كه چرا مبلغى پول يا اسب و قاطر نداديم . شيخ ابراهيم نوشته بود اگر من مىدانستم آنقدر بدگوشت است اين چند قطعه كبك را هم حرام نمىكردم .\r\n\r\nزمان خان\r\nباز از مكتوبات . زمان خان مأمور وزارت جنگ سيزده هزار تومان از ادارهء ماليهء قزوين براى افواج قزوين مىخواست رئيس ماليه نمىداد كه پول ندارم ، كارشان به مرافعه كشيد . يك روز با سرباز توپچى مىرود اداره و رئيس اداره را توقيف مىكند . آخر الامر حكومت و رئيس ماليه پنج روزه سند مىدهند . بعد از استخلاص ميرزا موسى خان رئيس ماليه مىرود طهران . حالا از وحشيگرى زمان خان چيزها در روزنامه نوشته . چون با فرمانفرما هم خوب نيستند آب‌وتابى مىدهند . روز پنجم اين يك مشت گدا كه اسمشان را سرباز گذاشته‌اند جمع شده يا على يا حسين كشيدند اما خير چيزى ندادند .\r\nاما رئيس ماليه پولها را داده پنبه خريده و تجارت مىكند .\r\n\r\nعدليهء قزوين\r\nرئيس عدليهء قزوين بىقانونى كرده ( در صورتى كه قانون هيچ نيست ) . ميرزا حسن شيخ الاسلام بر ضد او جمعى را جمع كرده و باطنا خودش ميل رياست عدليه را دارد\r\n\r\n","description":"","footnote":"","page_name":" 3284 ","page_number":98},
  {"content":"\r\n\r\n( براى اين‌كه امروز دخل در آن رشته است نه در جاى ديگر ) رئيس را خارج مىكنند . دو روز ديگر از طهران تلگراف مىشود پليس و ژاندارم آقا را عدليه مىبرند . باز عصر ريخته او را خارج مىكنند . انجمن ولايتى و جناب شيخ محمد على ما هم بر ضد رئيس عدليه هستند و البته با اين تفصيل عزل مىشود .\r\nمهرماه خانم دختر رفعت السلطان را هم براى پسر سيد نظام رئيس ايل رشوند عقد كرده‌اند . اين وصلت براى الموت ما هم بىنفع نيست . رفعت السلطان هم با رئيس عدليه است هم با ميرزا حسن . در روزنامه تلگراف شكايت را ديدم امضاء اين‌طور كرده بود « رفعت محمد على » حالا نوشته بود با سعيد نظام مشغول برهم زدن كار افراسياب خان هستم ، اما دروغ مىگويد . اگر او باطنا همراهى داشت كار ما بهتر بود .\r\n\r\nنامهء عماد السلطنه\r\nآقاى عماد السلطنه فقط يك رقعه مرقوم داشته بودند . ديگر از طهران كاغذى نبود .\r\nهى هذا : « هنوز جواب رسيد امانت نرسيده . زمستان امسال همان است كه ميل داشتم و شما بىرغبت بوديد ولى اگر اين سرما نمىشد خطر و با و بىيخى تابستان و بىآبى شديد خيلى بود . چنانچه الآن براى آذوقه كار بد است . عقرب تخم‌كارى نشده تا بعد چه شود . چند نمره روزنامه كه الان هم نمىدانم چند نمره است فرستادم كه با اين كاغذ انشاء اللّه آقا شيخ ابراهيم برساند . اين زمستان دوست داشتم كه مثل شما الموت بودم اما هيچ كارى سواى سوارى و شكار با من كسى نداشت و از هر بابت هم منزل و مكان آسوده بود . اما مثل گرفتارى شما خوب نبود . اميد است كه گرفتارى شما هم تمام شود و اول بهار كار يك‌طرفى شود . از احوال حضرت و الا بخواهيد دينارى پول به هيچ اسم و رسم به كسى نمىدهند مگر آنجا و به اشخاصى كه ديگر ممكن نيست ( مقصود صيغه‌هاى حضرتشان است ) حاجى آقا بىتدبيرى كرده كه قهر كرده . البته اين را هم مفت خود مىدانند ديگر اسمى نمىبرند ( من يك سال قهر كردم همين‌طور مفت خود دانست تا ناچار آشتى كردم ) . اخبار هرروز مىگويد فلان روز نايب السلطنه از فرنگستان مىآيد ولى متصل عقب مىافتد . وزير عدليه هنوز معلوم نيست . هيچ اداره ترتيب صحيح نگرفته . اما همه‌جا باز است سواى خزانهء مباركه كه بايد پول بدهد . روزها تميز مىروم همين‌قدر است مشغولم . امروز عصر 16 نرفتم كه كاغذ بنويسم . ديشب برف مختصرى آمد . كوچه‌ها برف خيلى دارد و كم‌كم گل مىشود . بلديه هم اسم بىمسمى است . هيچ نمىشود سوار شد شكار رفت . صحبت و مجلس يا غيره ابدا نداريم . از صيغه‌هاى الموتى چند اولاد پيدا كرده‌ايد . نور چشمان الحمد للّه سلامت هستند . دو شب قبل عزيزه\r\n\r\n","description":"","footnote":"","page_name":" 3285 ","page_number":99},
  {"content":"\r\n\r\nخانم و عزيز السلطنه اينجا بودند صحبت زنها هم معلوم است تمام راجع به عميد الملك و همدم السلطنه يا افسر ملك و شوهرش است . عميد الملك پيش از عقد به شاهزاده والى پيغام داده احوال مرا از اخوان خودتان جويا نشويد ، آنها با من دشمن هستند ، قول آنها مسموع نيست . من از آن حرف بدم آمد . حالا ديدند بد حرفى است مىگويند اين قسم نگفته ولى گذشته از آن‌كه با اينها مباحثه كرده‌ام گذاشته‌ام يك مجلس كه اگر خداى نكرده ملاقاتش كردم او را درست كنم . اينجاها گفته‌ام بله من حاضرم با عميد الملك محاكمه كنم . در اين‌كه عميد الملك آدم دروغ‌گوئى است و با دلايل چند ثابت مىكنم به شرط هزار تومان گرو . زياده قربانت ، نزديك غروب - 16 محرم 1329 -\r\n( پايان نامهء عماد السلطنه )\r\nايضا : « روى هم هشت نمره روزنامه بسته شد ، سپردم باز بياورند . باز انشاء اللّه مىفرستم . مشغوليات خوبى است . اهل خانه عرض سلام مىرسانند . ما باجى ( دايه آقاست ) زير كرسى نشسته دعا به وجود شما مىكند . هشت ماه است خانم سرتيپ معروف با صغرا خانم خواهر محترم شيرازى معروف دعوا كرده او را كتك زده گيسش را كند ؛ صغرا خانم در محكمه جزاى عدليه عارض و به سختى خانم سرتيپ را تعاقب كرده . بعد استيناف رفته‌اند . پس از هشت ماه محاكمه خانم سرتيپ محكوم به دويست تومان جرم و پنجاه تومان ديه شده . خانم سرتيپ حامى و همراه و كمك ندارد ( يقين بدگل يا كهنه شده است ) مگر حاجى افخم الدوله كه بسيار تك‌وپو مىكند كه خانم سرتيپ محكوم نشود شايد سبيل آقا را چرب كند اما دستش بند نيست . ميان تمام عرايض تميز اين يكى خنده و مزه دارد . » ( پايان نامهء عماد السلطنه )\r\nمشهدى صدر اللّه چند روز يارفى ماند . زن بيوه مرحوم محرم على رعيت ما را كه جوان و خوشگل است گرفته ديروز آمد كه طهران مىروم .\r\n\r\nماهانهء بچه‌ها\r\nمن هم ديشب تا ساعت پنج مكتوبات زيادى نوشته روانه داشتم . يكى هم مخصوصا به همدم السلطنه نوشتم . قريب هفده مكتوب شد . امروز ماند و امشب مىرود . شش روزه از راه حصار و جادهء شوسه خواهد رفت . بيست و پنج تومان براى مهرماه خانم ، ده تومان هم براى بچه‌ها با دو چادر شب فرستادم . اما اگر حضرت و الا بداند براى اين ده تومان تمام ماهانه بچه‌ها را قطع مىكند . مثل اين‌كه متصل از من پول مىخواهد و اين بار مرقوم داشته‌اند از ماه صفر به بچه‌ها ماهانه نمىدهم .\r\n\r\n","description":"","footnote":"","page_name":" 3286 ","page_number":100},
  {"content":"\r\n\r\n\r\nاخبار محمد على شاه\r\nسه‌شنبه 14 شهر صفر 25 دلو - دو روز است هوا باز سرد كرده باد سرد مىآيد . هردو شب هم كمى برف آمد . روزنامه‌ها را خواندم . مسافرت شاه مخلوع ما صحت دارد .\r\nمدتى وينه بوده از آنجا رم رفته . مفخم الدوله را ملاقات كرده ، ظل السلطان را گويا ديده ، بعد پاريس [ رفته 
  ] ، شهرتهاى زياد هم در طهران از آمدنش به استرآباد داده بودند ليكن دروغ بود . اما چنانچه معاضد السلطنه در شوراى ملى مىگويد چند نفرى در استرآباد براى او كار مىكردند ، ساعتهاى طلا و تفنگ و هدايا به تراكمه مىدادند . همين‌طور در طهران جمعى كار مىكنند چنانچه مىگويد يك نفر تا حالا هشتاد هزار تومان خرج كرده و گفته است اگر ما نتيجه حاصل نكنيم تمام اين ضرر را يك نفر بايد بكشد .\r\nمعاضد السلطنه اسم اشخاص را نمىبرد . اما ادعا مىكند كه اسامى همه را مىدانم حتى از انجمنهاى مخفى طهران اظهار اطلاع مىكند .\r\n\r\nنطق صنيع الدوله\r\nاين نطقهاى آتشين او اعتراض به كابينهء وزراى حاليه است كه شاهزاده اسد اللّه ميرزا وزير پست و تلگراف و جناب صنيع الدوله وزير ماليه سخت جواب مىدهند ، حتى صنيع الدوله مىگويد من از وزير و اسم وزارت بيزارم و از مجلس برخاسته مىرود .\r\nآن‌وقت رئيس مجلس ديگر اذن نمىدهد درخصوص اين كابينه صحبت شود . حضرات را نسبت ارتجاعى مىدهد ، يعنى كابينهء حاليه را و گويا از اين جهت است كه عين الدوله استعفا مىدهد . حتى اسد اللّه ميرزا مىگويد كسانى را كه نسبت استبداد و ظلم به آنها مىداديد حالا حاضر شده و خدمت مىكنند ، به جاى آن‌كه تشويق كنيد تكذيب مىكنيد .\r\n\r\nفرمانفرما\r\nاما همه اينها اگر استعفا كنند فرمانفرما نمىكند ، چنانچه خودش به مخبر « ايران نو » گفته كه من هرقدر شما تكذيب كنيد استعفا نمىدهم . مگر نداى  « يا أَيَّتُهَا النَّفْسُ الْمُطْمَئِنَّةُ »  به گوشم برسد ، يا ورقهء آبى را در شوراى ملى بدهند . از شما هم نمىترسم ! « ايران نو » پس از اين سؤال و جواب مىنويسد اما ما از حضرت و الا مىترسيم .\r\nدر روزنامهء « چنتهء پابرهنه » كه از همان روزنامه‌هاى كاريكاتوردار است و به اندازهء نسخهء ميرزا محمد حسين حكيم‌باشى است اين ابيات را براى مهمانى رفتن فرمانفرما به\r\n\r\n","description":"","footnote":"","page_name":" 3287 ","page_number":101},
  {"content":"\r\n\r\nخانهء پالكنيك انشاد كرده بود چون بىمزه نبود درج افتاد .\r\n آكل شعبان بيا بيا گوش بكن * شادى ايام فراموش بكن\r\nغلام زادت اين پسرم عباسى * خوب پسرى باهوشه راسىراسى\r\nشب دوشنبه اومدش به خونه * تنگ گوشم گفت چيزى محرمونه\r\nآكل شعبان خاك به سرم چها شد * يقين بدان كه مملكت فنا شد\r\nآخ چه بگم كه عباسى چه ديده * اين پسره چه چيزها شنيده\r\nغلام زادت نوكر . . . . . . . . . . . * با غمشان دروغگى شريكه\r\nگفت كه امشب آنجا مهمونى بود * سرهنگ روسى و وزير ايرونى بود\r\nعرق مىخوردن به پيالهء بلور * سلامتى حضرت امپراطور\r\nموزيك قزاقخانه « اركس » مىزد * طعنه به اين ملت بىحس مىزد\r\nآخ باباجون به حق باب المراد * مسلك اينا وطن و داد به باد\r\nاگرچه من نون‌خور . . . . . . . . . . . . . * با بد و نيك ايرانم شريكم\r\nچاپلوسى وزير و فيس فلان * ديدم و بيزار شدم از مال و جان\r\nغرق خيال شدم كه اين چه فنه * نصف شبى چه وقت انجمنه\r\nمن به خودم گرم به گفت و شنيد * كه دستى از پشت به شونم رسيد\r\nچك تو گوشى خوردم و جستم ز جا * كه از رفيقم شنيدم اين صدا\r\nگفت كه اين عشرت و اين عروسى * نيست مگر از پالكنيك روسى \r\nآنجا كه نقطه گذاشته مقصودش اسم پالكنيك است ( غلام زادت نوكر پالكنيكه ) و ( اگرچه من نون‌خور پالكنيكه ) بايد اين‌طور خوانده شود .\r\n\r\nروات ثقه\r\nتفصيلى كه ذكر مىشود روات ثقه كربلائى كل على كدخداى ورس ، مشهدى امان اللّه چاله‌اى به تأييد رقيمه‌اى كه از افراسياب خان رسيده . افراسياب خان در جواب نگاه داشتن تفنگ و اسب و قبضهاى من مىنويسد شما به افتراگوئى و بهتان عادت كرده‌ايد ( شايد راست هم بگويد ، براى اين‌كه پيش‌آمدها و اقتضاى زمان ناچارم كرد . ) انشاء اللّه روز شنبه روضه‌خوانى من تمام مىشود شما را ملاقات مىكنم . من از همه مسلمان‌ترم .\r\nخير اللّه بيك هم بايد باشد . چون براى مطلب مهمى مأموريت رفته كه خيلى اهميت دارد الى آخر كه منجر به قانون‌دانى خودش لاعلاج مىشود .\r\n\r\n","description":"","footnote":"","page_name":" 3288 ","page_number":102},
  {"content":"\r\n\r\n\r\nدستخط سپهدار\r\nاين دو شخص محترم گفتند دستخطى از سپهدار اعظم رسيد كه پس از قرائت افراسياب خان گفت ارباب باز ياغى شده و بعد بلند خواند . دستخط شده بود اين مشروطيين آنچه خواستند از بابت معدن نمك و دروازه‌ها و قپان و ساير مالياتها به مردم صدمه زدند اما انشاء اللّه من بعد نمىتوانند به وصول نوشته مأمور فرستاده معدن نمك رودبار را ضبط كنيد . آنچه هم تنخواه در صندوق اداره است توقيف كنيد ، مأمور اداره را روانه نمائيد برود . نمك را از قرار سابق به الموتى و رودبارى يك من سه شاهى بدهيد به مشروطه‌ها هشت تومان .\r\n\r\nنمك\r\nافراسياب خان هم فورى خير اللّه بيك را روانه داشت و يك سر او هم از رقعهء سپهدار اعظم ( حالا اين نايب الحكومه الموت و رودبار است يا آدم سپهدار - بىقانونى را من مىكنم يا آنها ! ) من خبر دارم ماهى دويست و هفتاد تومان اجزاء ادارهء نمك رودبار مقررى داشتند و معدن با اين گرانى نمك اين ايام شصت تومان فايده نداشت . اما مىگويند فلان مقدار خروار نمك انبار داريم كه اين انبار نمك با سنگهاى كوه البرز يكسان است ، زيرا مصرف ندارد و به جائى ممكن نيست حمل‌ونقل شود . طلا هم نيست جزو مكنت مملكت حساب شود . چه صد هزار خروار سنگ نمك انبار باشد چه سنگ و كلوخ در كوه البرز .\r\n\r\nتيول سابق\r\nاز قرارى كه در روزنامه ديديم در قم و كاشان هم بهم زده‌اند . در ساير ولايات هم كه هيچ نبود مگر در پانزده جا . اين در حقيقت تيول نمك بود ، مثل ايام سابق كه يك حاكم يا يك مستوفى فلان مبلغ به فلان حكومت علاوه مىكرد و نصف آن را براى خود و كسانش مقررى مواجب برقرار مىكرد . اينها هم يك ادارهء نمكى درست كردند و براى جمعى مقررى و مواجب و الّا از چهل هزار تومان عايدى . چه قسم در سه ماه يا دو ماه بيست و سه هزار تومان مواجب اجزاء بايد داد ، باقى را هم صرف اثاثيه و خرج اياب و ذهاب قيمت پست و تلگراف و كرايه منزل تا تاى تمت يك شاهى به خزانهء دولت داخل نشود . از قرار گفته صنيع الدوله چند سال ديگر هم مىبايست همين‌طور باشد . اينها نيست مگر اين‌كه قانون مقرريها را به يك سرمشق و قاعدهء مستقيمى صحيحى نداده‌اند ،\r\n\r\n","description":"","footnote":"","page_name":" 3289 ","page_number":103},
  {"content":"\r\n\r\nمثلا آدمى كه به رودبار مىآيد نبايد ماهى صد تومان داد . اين آدم را از خود رودبار و الموت بايد گرفت به ماهى ده تومان . آقايان عمله را ماهى ده تومان مواجب دادند و حال آن‌كه خيلىخيلى از اينها كمتر است روزى يك هزار يا دو هزار كم و زياد آنست .\r\n\r\nمستشار خارجى\r\nوقتى كه اداره هم درست مىكنند از روى بىعلمى همين است . آخر هم نتوانستند مستشار از خارجه بياورند . روس و انگليس نمىگذارند . از خود آنها هم ممكن نيست . از دوستان آنها هم مثل فرانسه و بلجيك باز ثمر ندارد . پس با اين حال و اين همه محظور آمدن مستشار از خارجه امرى است محال . در اين صورت نظم و نسق ادارات هم جز گمرك محال اندر محال است و از روى بىعملى هر كارى بكنند نتيجه نخواهد داشت چنانچه چهار سال است بوضوح پيوسته و تجربه شده . ما براى يك دستگاه اتومبيل يا يك فابريك مختصر ريسمان‌بافى يا يك باغچهء گل‌كارى استاد و معلم از فرنگ مىآوريم ، چه قسم براى ادارات خود بىمعلم مىتوانيم كار كنيم ؟ .\r\nغنى از شهر نيامد . عمر من در اين پانزده ماه اغلب به انتظار قاصد شهر گذشت .\r\nحيدر قلى خان هم از آتان آمد . ما فعلا محصور هستيم و كارى ازمان خوب يا بد پيش نمىرود . مرده‌شور همچو ملك را ببرد . مرده‌شور همچو مملكت را .\r\n\r\nمجلس سنا\r\nدر اين مدت كه روزنامه براى من مىآيد از چيزىكه هيچ اسم برده نمىشود همان مجلس سنا است كه در جمهورى جديد پرتقال هم مجلس سنا برقرار است و در مملكت ما اسمى از آن برده نمىشود و شايد اغلب بىنظمى هم به همان علت باشد يا نباشد .\r\n\r\nمدرسهء صباحيه\r\nچندى است ميرزا حسن آتانى را آورده‌ام در زوارك اطفال اناث و ذكور [ را 
  ] درس مىدهد . چند كتاب هم از اصول تدريس جديد از قزوين خواسته و به آنها داده‌ام . اما نه اين آخوند مىتواند از آن‌رو درس بدهد نه من ، براى اين‌كه من هم از الفباى قديم درس خوانده‌ام . جز اين‌كه در مدرسهء قاجاريه كمى شنيده‌ام باجود آن چند شب زحمت كشيدم مفتاح آن را گرفته ميرزا حسن را به قدر مقدور ياد دادم . حالا به آن اصول درس مىدهد و شاگردان مدرسهء صباحيّهء ما به آن ذكاوت فطرى كه دارند خوب پيش مىروند .\r\nانشاء اللّه اگر در الموت ماندم و مجالى دادند مدرسه را مطابق قوانين جديد ترتيب داده و\r\n\r\n","description":"","footnote":"","page_name":" 3290 ","page_number":104},
  {"content":"\r\n\r\nبسيار وسعت مىدهم . مخارج آن را هم‌چنانچه حالا متحمل هستم ، من بعد هم متحمل مىشوم . اما خير گمان نمىكنم من باقى باشم و اين رعيت بىانصاف بگذارد نيات حسنهء خود را انجام بدهم .\r\n\r\nنامهء قنسول\r\nجمعه 17 صفر ، 27 دلو - پريروز چهارشنبه بعد از ظهر غنى با يك شال دستمال مكتوبات وارد شد . من با كمال ترس و لرز اول پاكتى را كه انتخاب كرده مثل قماربازى كه گرو مفصلى سر نقش ورق بسته باشد گشودم ، مال قونسل بود . بعد از طى تعارفات ديدم نوشته شما ماليات املاك حضرت و الا را ندهيد و به جاى مقررى ايشان بايد محسوب شود . شكر خدا را به جاى آورده طاقت هم نياورده بلند خواندم كه ملا يوسف و مهدى و جناب سيد بزرگ هم شنيدند . در باب افراسياب خان نوشته بود چون سوء ادبى هنوز نسبت به شما و رعايا ننموده اصرارى در تغيير او نشد . اگر خلافى نموده اطلاع بدهيد تغيير داده شود . از بابت دو عدد پوست سمور كه فرستاده بودم تشكر كرده بعد خواهش نموده بود از اين قبيل زحمات را به خود ندهم .\r\n\r\nنامهء احتساب الملك\r\nاحتساب الملك مىنويسد زيادتر بده اينها همچو آدمهائى هستند كه خواهش مىكنند روانه ندارم . تا زمانى كه مردمان ما مصادر امور ما اين‌طور باتربيت و باشرف نشوند حال مملكت اصلاح نمىشود .\r\nعدل الممالك مفصل‌تر نوشته بود و گويا مذاكرات با طهران و قزوين شده و حكومت هم متقاعد گرديده است .\r\nكاغذ من به توسط غنى در باب اسمعيل خان و گرفتن تفنگ و قبض خود دليل محكمى در اثبات حركات خلاف افراسياب خان شده حتى اسمعيل آقا را هم بردند قونسل خانه و تفصيلات را حضورا گفته است ، ليكن جواب را براى قاصد ديگر گذاشته‌اند .\r\n\r\nسعيد نظام رشوندى\r\nسعيد نظام رئيس ايل رشوند كه در الموت و رودبار سكنا دارند خودش هم سه چهار ده در رودبار دارد ، جمعيتى از رودبارى الموتى جمع كرده و شكايات زياد از افراسياب خان كه ما آدم سپهدار نايب الحكومهء خود نمىخواهيم .\r\nرفعت السلطان هم موقتة رئيس يا معاون عدليه شده از وزارت طهران و با حاكم\r\n\r\n","description":"","footnote":"","page_name":" 3291 ","page_number":105},
  {"content":"\r\n\r\nصحبت سختى در باب افراسياب خان كرده اميدواريم عزل شود و همه آسوده . در باب سد طريق ما هم قونسلگرى هم حاكم اقدامات كرده‌اند كه فعلا ثمر ندارد راه را باز نموده‌اند اما برف راه نمىدهد .\r\n\r\nقتل صنيع الدوله\r\nحالا برويم سر يك خبر مهم حزن‌انگيزى كه از قزوين هم شيخ ابراهيم و هم رفعت السلطان نوشته بودند بدون تاريخ روز و ماه . بيچاره صنيع الدوله وزير ماليه را دو نفر ارمنى اهل گرجستان در توى كوچه به قتل مىرسانند . هنگام دستگيرى قاتلين يك نفر آنها كشته مىشود با يك ژاندارم ، ديگرى را دستگير مىكنند و هردو رعيت روس هستند . از مهمانهاى سپهدار اعظم و ساير گيلانيها .\r\n\r\nقتل حاجى ميرزا محمود امينى\r\nهمين‌طور در شب جمعى به خانهء حاجى ميرزا محمود پيرمردامينى ريخته او را به قتل رسانيده جعبهء جواهر و پولهاى نقد او را سرقت مىكنند و قاتلين معلوم نمىباشند .\r\nاين شخص از متمولين امينيهاى قزوين [ بود 
  ] و چندين سال است در طهران مسكن . خود را هم مدتهاست تبعه عثمانى نموده . مرد ملاى باسوادى هم بود و كيمياگرى مىكرد كه سواى مبلغها پول كه بيهوده صرف كرد چهار سال قبل شصت هزار تومان پول او را يك درويش شارلاتان كيمياگرى ربود و برد و خورد . صراف ديگرى را هم نوشته بودند بهمين‌طور دچار و مقتول شده اما اسمش را نبرده بودند . كاغذهاى طهران اين خبر را نداشت . بنا به رسم معمول نوشته مىشود .\r\n\r\nنامهء افخم الدوله\r\nرقعه حاج افخم الدوله به تاريخ 19 محرم . « دو روز است خبر نيابت افراسياب خان رسيده از اين تلخ چه توقع داشتيد ( يعنى احتساب الملك كه مشهور به تلخى است ) رقعه‌اى هم به قوام العداله مدير خط شمال نوشتم . الان هم شرحى به جناب شيخ سيف الدين كه خدمت وزير داخلهء مستوفى يا منصوب رسيده عرض كنند . اميدوارم اقدامات نتيجه بدهد . از طرفى هم سركار اعتنا نبايد بفرمائيد ( بعد مىرود توى حرفهاى شخصى خانه و بچه‌هاى خود من ) . وزير خارجه استعفا كرد محتشم السلطنه وزير خارجه شد . عدليه وزير ندارد . جناب شيخ سيف الدين را براى استنطاق متعلق به كاغذسازها عدليه بردند . استنطاق كردند اگرچه چيزى مفهوم نشده بود ولى مستنطق\r\n\r\n","description":"","footnote":"","page_name":" 3292 ","page_number":106},
  {"content":"\r\n\r\nحكم حبس او را داده بود . علماء وزراء هنگامه كردند . عصر از حبس خارج شد . بعد خيال بستن عدليه را داشتند گفتگو و معركه شد آخر نتوانستند ولى خيال اصلاح اجزاء عدليه را دارند . سرماى زمستان طرفدار وزراء شده مختصر امنيتى برقرار است . عمل قرض هنوز يك طرفى نشده و معلوم نيست سر بگيرد . »\r\n\r\nنامهء شريكه ( شعاع الدين ميرزا )\r\nرقعهء شريكه يا نسخه طبيب ممسك . « صبح شنبه است خدمت حاجى آقا مشرف شدم چون محكمه از كثرت عدالت بيكار است صحبت سركار شد قلمى به يادتان برداشتم . اميدوارم آنقدر الموت بمانيد كه يك دفعه مثل اصغر لعل‌خفتان از پشت كوه قاف با اهن و طلپ بىحدوحساب در ميدان بيكاران ملاقات شويد . اگر فى الحقيقه نمىآئيد بگوئيد من خدمت برسم . « چنان به شوق تو افتاده‌ام كه وصف ندارد . » شما بيكاريد يعنى هيچ كار نداريد ( از همه زيادتر كار دارم مگر مرا آسوده مىگذارند خبر از اينجا و كار و كاغذنويسى من ندارد . ) چرا هيچ مرقوم نمىداريد كه لااقل بأس البدل فرمايشاتتان باشد . اخبارات قابل بنده نشنيده‌ام . هى پى وزير ماليه مىروم بلكه مواجبى وصول شود آن هم نمىشود . شاهزاده دارا مرحوم شد . در عدليه بيش از اين نمىشود اسباب مزاحمت شد . منتظر رقيمه‌جات مطول سركار . شعاع الدين قاجار . »\r\n\r\nنامهء ديگر افخم الدوله\r\nحاج افخم الدوله به تاريخ غره صفر : « بعد از طى تعارفات وصول عريضهء بنده .\r\nزمستان تماشائى است ده دوازده سال بود كه همچو برف و سرمائى ديده نشده بود . حال طهران هم معلوم است ، هيچ‌چيز پيدا نمىشود . گوشت هيچ نيست ، سرما و برف و زمستان نعمت است ولى نه براى ايرانى آن هم طهرانى . ديروز با آقاى عماد السلطنه صحبت خوبى زمستان بود و اين‌كه به عكس عقيدهء سركار است كه زمستان سرد خوب نيست . خبر نيابت الموت را دارم اقدامات شده . عين الدوله استعفا كرده قبول نكرده‌اند .\r\nولى حاليه ناخوش است و بيرون نمىآيد . امروز پيش قوام العداله مىروم ببينم چه كرده .\r\nآنچه را كه آقاى عماد السلطنه مرقوم داشته‌اند بنده نيز شريك و هم‌عقيده هستم ، منتهى چنانچه از بىنظمى آنجا توهم داريد يك نفر از قونسل خواسته آنجا بگذاريد و قبل از شب عيد بيائيد قزوين انشاء اللّه تكليف معلوم مىشود . ما هم در طهران كار را يك طرفى مىكنيم . حضرت و الا حالت غريبى پيدا كرده‌اند و هيچ تصوّر نفرمائيد با زمان تشريف داشتن سركار يكى است .\r\n\r\n","description":"","footnote":"","page_name":" 3293 ","page_number":107},
  {"content":"\r\n\r\n\r\nقوانين عدليه\r\nاز قوانين عدليه جويا شده بوديد . همان مهملات سابق است . هر وزيرى قانونى وضع مىكند وزير ديگر نقض و عوض مىكند . قانون درست ابدا نيست . مدرك ادعا لازم است و استشهاد مدرك دعوى نمىشود . سند و نوشته هم خط و مهر من نيست يا هست مديون نيستم و تا مدرك صحيح نباشد نه محاكمه مىشود نه ارجاع به شرع . در جلسهء اول عارض مستندات خود را حاضر مىكنند ، پنج تومان جريمه . دفعهء دوم ده تومان ، سوم پانزده تومان . اگر وكيل مدرك اسناد را حاضر نكنند از وكالت خلع [ مىشود 
  ] و بايد وكيل ديگر يا خود مدعى حاضر شود . نسبت به مدعى عليه هم همين‌طور است . اگر عارض حاضر نشد بايد تجديد عريضه نمايد ، اگر معروض حاضر نشد اوراق سبز و سفيد قرمز و حكم غيابى است . وكالت‌نامچه بايد صحيح باشد . در وكالت‌نامچه بايد بنويسند كه اقرار وكيل بر ضرر موكل مسموع است و هراقرارى بكند بنده قبول دارم .\r\nبهرحال بيشتر قوانين لايحه‌هائى است ژلاتينى و متصل تغيير مىكند . بالفعل در مجلس مذاكرات عمل عدليه اسباب گفتگو و مشاجرات سخت شده و مىشود و مشغول هستند ترتيبى بدهند تا بعد چه شود .\r\n\r\nتلگراف صولة الدوله\r\nصولت الدوله سردار عشاير از شيراز تلگراف ذيل را به مجلس كرده : « ما هرروز بايد يا تبريك به وزراء بگوئيم يا تسليت . چنانچه اين كابينه منحل شود امنيت فارس و راه جنوب كه به عهده گرفته‌ام استعفا دارم » . به اين واسطه مجلس جدا استعفاى عين الدوله را قبول نكرده و نمىخواهد كه اين كابينه با وزرا عزل شوند . در باب تنكابن از تيول گذشته ملك طلق است وانگهى بهتر مىشناسيد . پول ، مايه داشتن ، پارتى كى مىتواند حق بگويد . روزنامه‌نگارها همه پارتىباز . هنوز الحمد للّه جمعى بر ضد هستند كه نمىگذارند بيشتر جلو برود . اميدوارم منتقم حقيقى انتقام بگيرد . معتضد السلطنه ديروز اينجا بود ناهار تشريف داشت . خيلى احوال‌پرسى كردند و مىفرمايند محمد على ميرزا را آلمان فرستادم تحصيل كند . از مواجب خودم مجلس تصويب كرد مخارج دادند . با ايشان خدمت صنيع الدوله وزير ماليه رفتم براى نصفه قسط دوم مواجب سركار و غيره .\r\nوعدهء ماه صفر را دادند تا خدا چه خواهد . از عميد الدوله حاكم ملاير امروز كاغذى رسيد جوياى سلامتى شده بودند . همين‌طور از مشير الممالك خمسه . »\r\n( پايان نامهء افخم الدوله )\r\n\r\n","description":"","footnote":"","page_name":" 3294 ","page_number":108},
  {"content":"\r\n\r\n\r\nنامهء عماد السلطنه\r\nدستخط آقاى عماد السلطنه مورخهء 29 محرم . حشو و زوايد و مطالب بىفايده هر كاغذ درج نمىشود . مركب جوهر خوب است اما اگر روى لباس و دست نريزد و پاك نشود چه بايد كرد !\r\nپاكت مورخهء 15 محرم شب 26 محرم رسيد از سلامتى وجود شريف خوشحال شدم . پاكتها را رساندم . اگر حضرت و الا مصلحت و مشورت كردند جواب عرض مىكنم ولى آنچه را شما آنجا عقيده داريد من اينجا ندارم ( من توى كارم آنها خارج باز عقيده و بصيرت مرا باور ندارند ) . اگر هزار دفعه كاغذ از الموت بنويسيد ابدا فايده براى آن نمىدانم ( اصلا آقا يك‌دنده است ) . عقيدهء من فقط همان است كه نوشته‌ام اول بهار بيائيد قزوين از آنجا مكاتبه كنيد باز دلايلى براى اين عقيده ذكر مىكنم . اولا مىنويسيد قونسل چهار ماه است جواب مرا نمىدهد به آمدن قزوين رفع مىشود . تفصيل تفنگ و پول را كه مىنويسيد شاهزاده قبول مىكند يا نمىكند . اگر نكرد مقضى المرام طهران مىآئيد . قبول كرد برمىگرديد . ابدا غصه براى الموت نخوريد ، گور پدر الموت . واقعا نبايد خود را كشت . به محض حركت شما آنجا برهم مىخورد زيرورو مىشود . همچو ولايتى كه به محض حركت به هم بخورد و آدم نتواند ده روز از آنجا خارج شود به چه درد مىخورد ! اما اين‌كه در اين ده روز با اين سرما و برف الموت يا اردبيل به هم بخورد ، جنگ و نزاعى شود گمان نمىكنم . پس من همين عقيده را دارم و سواى اين نمىتوانم مصلحت‌انديشى كنم .\r\n\r\nوضع مالى عز الدوله\r\nحضرت و الا بواسطهء بىپولى و فقدان سرمايه بطورى به خودشان سخت گرفته‌اند و مىگيرند كه آدم خجالت مىكشد تقاضاى خواستن دو تومان را بكند . حالا يك يك را بنويسم صحيح نيست ( چه كند اين همه خسارت و ضرر و نداشتن مواجب و چيزهاى ديگر . خرج زياد توقعات بىشمار . آدم پير معزز محترم باآبرو حالا چه پيشه و حرفه و نوكرى را قبول كند كه معاش او بگذرد اگر ملك هم دارد مثل الموت است . خوب است ديوانه نشده و سر به صحرا نگذاشته يا خودكشى نكرده ) . پس از همچو وجود بىپولى چطور توقع تفنگ پنج‌تير كرد . پس بايد قزوين بيائيد تا بفهمد پول و تفنگ لازم است . يا الموت چه مىدهد و چه خواهد داد . خرج‌ودخل نمىكند . ابدا لازم هم نيست كه شما با آنقدر اصرار از نتيجه‌هاى پانزده سال ديگر حرف بزنيد . الموت تيول نيست ، مالياتش را\r\n\r\n","description":"","footnote":"","page_name":" 3295 ","page_number":109},
  {"content":"\r\n\r\nهم كه مىخواهند در اينجا مىگويند ندهيد . اين فقط بسته به فرمايش قونسل قزوين است كه اگر جدا بگويد كسى مأمور آنجا نمىتواند بفرستد . نگويد يا افراسياب خان يا ديگرى فرق ندارد .\r\nدر آخر اين مقاله مىنويسم كه محتشم السلطنه وزير خارجه مرا خواست پيغامات براى حضرت و الا داد . راضى شدند كه فقط محتشم السلطنه از ايشان ديدن بكند . من هم رفتم گفتم و قبول كرد كه روزى بيايد تا ببينيم مىآيد يا نه و نتيجه خواهد داد يا خير .\r\nتكليف شما آمدن قزوين است ، و السلام . » .\r\nايضا « جواب سؤالات شما را مىنويسم . هشت نمره روزنامه هم اين هفته با ده نمره دو روز قبل روانه شد . كابينهء وزرا در تزلزل است و يقين است به محض رسيدن نايب السلطنه تغيير خواهد كرد ( اين كاغذ قبل از تلگراف صولت الدوله است ) . عجالة عين الدوله استعفا كرده وزير عدليه هم كسى نيست . محتشم السلطنه به خارجه و عدليه رسيدگى مىكند . ناخوشى و با طهران نبود و نيست قزوين هم كم بود يا دروغ بود . به صفحات ايران بعضى نقاط بروز كرد . سرما و برف جلوگيرى نمود . طاعون در چين و منچورى و بعضى نقاط روسيه شدت دارد .\r\n\r\nقانون ديوان تميز\r\nقانون ديوان تميز چاپ شده براى سركار مىفرستم . اين قانون موقتى است متعلق به دو اطاق تميز : يكى مستدعيات ، ديگرى اطاق حقوقات . اطاق جزا قانونش نوشته نشده .\r\nاين‌جا آخرين نقاط رسيدگى به عرايض مردم است و آخر ملجاء و پناه مظلوم . هركس در شعبات ابتدائى محكوم شود بايد استيناف بدهد آنجا هم محكوم شد و عقيده‌اش اين است به او ظلم شده به تميز مىآيد . اينجا دوسيه رسيدگى مىشود . اگر حكم صحيح صادر شده تصديق و الا نقض مىكند . در صورت تصديق آن عارض ابد الدهر محكوم ، در صورت نقض بايد مجددا در يك محكمهء ديگر به آن عرض رسيدگى شود . محاكمهء وزراء هم در تميز است . عجالة هشت نفر در اطاق حقوق و چندين نفر در اطاق مستدعيات . نصير الدوله گاهى لج‌باز گاهى صبور است . هر قسمى هست راه مىرويم ( اما من قانون و تفصيل تميز را به يك اندازه مىدانم و سؤال هم نكرده بودم حالا آقا مرا خرفهم فرمودند چه بهتر ) .\r\n\r\n","description":"","footnote":"","page_name":" 3296 ","page_number":110},
  {"content":"\r\n\r\n\r\nزمستان سخت\r\nاما زمستان امسال همان زمستانى است كه من مىخواستم ( آقا برود سيبريا ) حيف كه اسباب شكار و سفر هيچ مهيا نيست و نمىشود يك روز شكار رفت . بختياريها و رئيس الوزراء « 1 » هرچه شكار بود زدند . ديروز 27 محرم يازده ساعت برف آمد ده ساعت به غروب مانده طوفان و باد شديد شروع و هنگامه كرد . امروز آفتاب است . سرما به درجه‌اى است كه فورا آب يخ مىكند در حياط ما دوازده درجه تحت صفر است . تمام طهران سفيد است . ابدا كثافت نيست . اما اين زمستان براى مسافر يا نقاط ييلاقى چقدر زحمت داشته خدا مىداند . در فرنگستان اغلب راه‌آهنها از كار افتاده و شرحش نوشتنى نيست . اما الموت با سپهدار معاوضه يا فروخته شود يا چنين و چنان ، الموت مال حضرت والاست و سليقهء ايشان مخالف سليقهء شما [ ست 
  ] و [ اينكه 
  ] عقايد شما را حتما حضرت و الا قبول كند نمىكند . باقى زيادى است نور چشمان الحمد للّه سلامت ، خانمهاى شما هم الحمد للّه مزاجا سلامت هستند . هنوز مردم همديگر را مىكشند و ابدا اتفاق ندارند .\r\n خلق همه يكسره نهال خدايند * هيچ نه بشكن تو زين نهال و نه بركن \r\nشعر خوب اخلاقى ناصر خسرو است حفظ كنيد . در روزنامهء تاريخى خود بنويسيد .\r\nمعنى اتفاق ، برادرى همين شعر است . » ( پايان نامهء عماد السلطنه )\r\n\r\nنزاع و اصلاح\r\nامروز قبل از ظهر ابو القاسم را فرستادم شترخان نزد آقاى ميرزا حسن خان با دو رقعه :\r\nيكى دعوت كه تشريف بياوريد قلعه كارها را تمام كنيم . ديگرى تفصيل حكم جديد و اين‌كه مطالبهء ماليات از من و رعيت ملكى حضرت و الا من‌بعد صحيح نيست و اگر آدم روانه كنيد يا باز ملتجى به افراسياب خان شويد من دفاع مىكنم و يك دينار نخواهم داد و كار بقاعده اين است من و شما مصدر فتنه و شر نشده همان‌طور كه من كسب تكليف از شهر كردم شما هم بكنيد و خود اداره با قونسل‌خانه مذاكرات نموده دو كلمه به من بنويسند من تمام‌كمال پرداخت كنم ( يعنى آنچه گرفته‌ام ) . سپردم اول آن مكتوب دعوت را بدهد . اگر بدلعابى كرد مكتوب ديگر را . يك ساعت از شب رفته آمد گفت اول قدرى نزاع كرديم بعد اصلاح و گفت من با اسب نمىتوانم بيايم يا فردا عصر يا پس‌فردا صبح خدمت مىرسم . ميرزا حسن خان هرقدر استنطاق كرد چيزى معلومش نشد اما ميرزا\r\n\r\n\r\n","description":"","footnote":"\r\n( 1 ) - مقصود مستوفى الممالك است كه شكارچى بود . ( مسعود سالور )\r\n","page_name":" 3297 ","page_number":111},
  {"content":"\r\n\r\nاسحق شيطان مطلب را فهميد . انشاء اللّه بيايد و به يك شكلى او را ساكت نمايم بهتر است تا زدوخورد و نزاع شود اگر افراسياب خان بگذارد . تفنگ و قطار و قبضهاى مرا هنوز نداده ابدا خودش را به اين حرف آشنا نمىكند .\r\n\r\nمداخل نمك\r\nيك مداخلى اين روزها دارند . خير اللّه خروار خروار نمك را به يك من در پانصد دينار مىفروشد و مردم بواسطهء يك هزار دينار هرمنى بود به رغبت مىبردند . در صورتى كه سپهدار نوشته است به نرخ قديم يك من صد و پنجاه دينار باشد . هيچ‌چيز در ايران گران نشد كه بعد ارزان شود . به همه مىگويند بابا يك من يك هزار بوده حالا دهشاهى چه عيب دارد . اما معاون رئيس معدن همان‌جا مانده و به شهر نوشته شايد اين هم كمكى در كار ما شود ! خود رئيس اعتبار الملك يا سلطنه طهران موقتا رفته رودبار نيست .\r\n\r\nحمام\r\nهوا سرد است . سيد بزرگ و ملا يوسف اينجا هستند عمل مهدى و ورثهء پرويز خان را اصلاح مىكنند كه از شر امير اسعد آسوده شويم . از بىآبى خيلى تلخ مىگذرد . حمام هم نداريم . حمامى گندمها را خورده حالا مريض شده ، سوخت ندارد ، آب حمام ندارد .\r\nنمىدانم در اين سرما كجا حمام بروم و چرا همه حمامها راه است مگر زوارك . سه عروسى در زوارك واقع شد تفصيل دارد افسوس ديگر خسته شدم و شب خيلى گذشته انشاء اللّه به سلامتى مىنويسم .\r\nسه‌شنبه 21 - اول حوت ديروز اربعين بود و از همان ديروز هوا به كلى تغيير كرده آفتاب گرمى است و برفها متصل آب مىشود . كوشك دشت حمام رفتم ، آنجا هم آب نداشت . حمامى زوارك از حالا ناخوش مىشود تا موقع خرمن آن‌وقت براى تحويل گرفتن چهار خروار مزد حمام قچاق و زرنگ است .\r\n\r\nتوغلى\r\nدو نفر آدم افراسياب خان آمده بودند كدخدايان را به عنف ببرند اينها هم نرفتند .\r\nمقصود آقا جمال مبارك كدخدا نيست « توغلى » « 1 » را طالب است . هر ده يك توغلى ببرند\r\n\r\n\r\n","description":"","footnote":"\r\n( 1 ) - توغلى - برّه .\r\n","page_name":" 3298 ","page_number":112},
  {"content":"\r\n\r\nشصت رأس مىشود ، دانه‌اى دو تومان صد و بيست تومان . كاغذ لغوى هم به من نوشته بود . جواب در اين‌بار سخت نوشتم و نوشتم اگر من بعد از اين مزخرفات بنويسد هيچ جواب نخواهم داد .\r\nديشب كاغذجات زياد به شهر نوشته . غنى اذان صبح رفت . متصل بايد قاصد ما در راه باشد . اجارات من تمام مانده نقد و جنس مانده ديگر نمىتوانم آدم بفرستم از شهر مأمور خواستم . به لطف اللّه خان هم نوشتم اگر به شما اجازه مىدهند كه اينجا مأموريت بكنى نه همان مأمور احترامى باشى بيا و الّا اگر بيائى دستها را روى هم گذاشته شريك غم و غصهء من لازم نيست . دو نفر هم نوكر زرنگ از او خواستم تا اين كمك به ما برسد اقدامات نتيجه ندارد و آدمها را به دهات راه نمىدهند .\r\n\r\nسرماى وطن\r\nحالا اشعارى كه در روزنامه ديدم بنويسم بعد برويم سر عروسيها .\r\n نالم به وطن يا كه به سرماى زمستان * فرياد ز بىفكرى ما ملت ايران\r\nدوشينه به سرمازده‌اى سست و پريشان * برخورد نموديم به بالاى خيابان\r\nكز شدت سرماش به لب آمده بد جان * مىگفت كه اى خالق دادار جهانبان\r\nفرياد ز بىفكرى ما ملت ايران * نالم به وطن يا كه به سرماى زمستان \r\n هركس كه زبان‌باز بود جنس فضولش * از ميز ادارات يكى گشته تيولش\r\nسازند به هرمحفل و هرجمع قبولش * بر « خاكه » خورم غصه و غم يا كه به پولش\r\nفرياد ز بىفكرى ما ملت ايران * نالم به وطن يا كه به سرماى زمستان \r\n گرمند وزيران و وكيلان به فراغت * سيرند ز انواع غذاها به نزاكت\r\nبيچاره فقيرى كه ز بحران فلاكت * جان داده سر راه ز سرما و مذلت\r\nفرياد ز بىفكرى ما ملت ايران * نالم به وطن يا كه به سرماى زمستان \r\n گردن فكليها همگى رو به اداره * با دستكش و گالش و يك چتر سواره\r\nيك برج اگرش دير شود درهم و پاره * گويد وطنم در خطر و كم شده چاره\r\nفرياد ز بىفكرى ما ملت ايران * نالم به وطن يا كه به سرماى زمستان \r\n از يك طرف افتاده به هركوچه و بازار * نعش ضعفا و فقرا روى زمين‌خوار\r\nسرمازده و گرسنه بىيار و پرستار * از يك طرفى جمع پى درهم و دينار\r\nفرياد ز بىفكرى ما ملت ايران * نالم به وطن يا كه به سرماى زمستان \r\n\r\n","description":"","footnote":"","page_name":" 3299 ","page_number":113},
  {"content":"\r\n\r\n دار . . . . . . . . . . « 1 » اى اهل ادارات * هر برج ز پول فكل و واكس و كراوات\r\nسازيد به دار العجزه يكسره خيرات * گويد سر هررهگذرى غم‌زدهء لات\r\nفرياد ز بىفكرى ما ملت ايران * نالم به وطن يا كه به سرماى زمستان \r\n هان اى وكلا عشرى از آن حق وكالت * هان اى وزرا چيزى از آن مزد وزارت\r\nبخشيد به اين ملت بىچيز و بضاعت * مىگفت فقيرى در مجلس به فلاكت\r\nفرياد ز بىفكرى ما ملت ايران * نالم به وطن يا كه به سرماى زمستان \r\n\r\nنه‌نه خانم و عروسى\r\nاستاد خليل صباغ برادر كهتر كدخدا صفر على پارسال وفات كرد زنش دختر حاجى على آبستن بود زائيد بچه مرد . تمام اموال رسيد به ضعيفه . در اينجا هم رسم است زن برادر ملك طلق برادر ديگر است . نه‌نه خانم عيال دوم كدخدا انديشناك شده به هركس رسيد التماس كرد پيش من هم مكرر آمده كه يك كارى كنيد اين ضعيفه را كدخدا براى پسرش جهانگير بگيرد . مدتها از صحبت نه‌نه خانم خنده‌ها كرديم . هروقت كدخدا از نزديك اطاق گلچين ( اسم زن خليل است . جوان هم هست برعكس نه‌نه خانم ) مىگذشت نه‌نه خانم يا خوبان خانهء شيخ شكايت مىرفت يا سراغ مهدى يا نزد ابو القاسم ، اگر مانعى نبود پيش من . روزى يك مرتبه هم خانهء خواهر يا برادر يا پدر گلچين رفته فحاشى مىكرد . بعد با كدخدا دعوا كرده و آخر الامر غش مىكرد . تا اين‌كه تمام اهل زوارك به ستوه آمده دو دسته شدند . نصفى گفتند كدخدا اگر اين كار را كرده آشكار كند . نصف گفتند نبايد بكند . در حقيقت نصف طرفدار نه‌نه خانم ، نصف همراه صفر على ، ما هم ميانه تماشاچى و خنده‌كن . كدخدا محرمانه عقد كرد اما از ترس فحاشى و رسوائى نه‌نه خانم كجا مىتواند آشكار كند . تا يك روز پيش من آمده گريه كرد ! اما نه‌نه خانم را نتوانستيم ساكت كنيم در اين بين شيخ حسين كه نه‌نه خانم حامى و طرفدار خود مىدانست حاجى خانم دختر پرويز خان كه اول زن محمد بود و بعد برحسب همان قانون مهدى گرفته و بعد از ضبط اموال طلاق داده بود عقد كرده .\r\nهمان شبها كه ملا يوسف و آقا سيد بزرگ اينجا مهمان من بودند نه‌نه خانم آه و ناله و سوز و گدازش ده برابر شد . كدخدا هم مطلب را آشكار كرد . حالا اينها سه شب همان خانهء كدخدا بودند . نه‌نه خانم پاى اجاق نشسته اول نفرين زياد به مهدى مىكرد كه تو اين كار را در زوارك اول رواج دادى . ثانيا به شيخ حسين كه اين كار تو باعث شده كه من\r\n\r\n\r\n","description":"","footnote":"\r\n( 1 ) - چاپ نگرفته است ( حاشيه مؤلف ) .\r\n","page_name":" 3300 ","page_number":114},
  {"content":"\r\n\r\nنتوانم فحش بدهم و حرف بزنم . ثالث به صفر على . سيد بزرگ عمامهء خود را برداشته با ملا يوسف آمين مىگفتند و بر شدت نه‌نه خانم مىافزودند ! آنها كه رفتند شيخ حسين عيالش را برد خوبان نزد آن يكى . نه‌نه خانم ناخوش شده و افتاده است . از همه بامزه‌تر پادردى دارد التماس كرد كه من از شهر براى او يك بطرى عرق بياورم . من هم يك بطرى آب پر كرده گفتم يك فنجان عرق داخل آن كردند و پس از آن‌كه آمد ببرد گفتم اين دواى اصلى است ، نه بو دارد نه مزه . مثل آب مىماند . گفت خدا شما را عمر بدهد . حالا از آن هم مىخورد و مست مىكند و بعضيها كه مسبوق هستند معلوم است چه حال پيدا مىكنند و هرچه هم شب گفته باشد صبح مىگويد مست بودم و خوب كردم . ديگران كه نمىدانند از آن جمله خود صفر على است باور مىكنند .\r\nاين دو عروسى . سيمى زن ملا رستم را ملا ولى گرفته اما آن خنده و تماشائى نداشت و ندارد .\r\nميرزا حسن خان نيامد كاغذى نوشته بود كه خوب است افراسياب خان را هم دعوت كنيد چون نظارت دارد . اين مسئله را نوشته بود كه من ايراد كنم به او چه مدخليتى دارد .\r\nجواب عرض نمودم افراسياب خان سر جنگ دارد يك دفعه پيغام داد مىآيم نيامد . دو دفعه دعوت كردم اعتنا ننمود . حساب ما هم خوب است دوستانه مىگذرد . ايشان هم نظارت يا دخالت ندارند . اين حساب هم خيلى سهل و ساده خواهد گذشت . دو كلمه حكم است كه ملاحظه نموده و دو شب به قدوم ميمنت لزوم قلعه را رشك خلد برين مىفرمائيد . مشكل باز بيايد و ناچارم آن كاغذ اتمام حجت را كه به مهر ملا يوسف و آقا سيد بزرگ سواد برداشته‌ام روانه دارم هرچه مىشود بشود .\r\n\r\nنامه به عماد السلطنه\r\nقونسل هم توسط عدل الممالك مرا منع نموده بود كه ديگر مطلبى مستقيما به حكومت ننويسم . هرچه هست به خودش نوشته شود . خيلى كاغذ نوشتيم . به آقاى عماد السلطنه هم نوشتم . فرمايشات شما معلوم است از نشئه و بخار و حرارت يخ‌هاست . حميده خانم بود كه از صد بطرى شراب خلد اثرش بيشتر است . حق است من هم جاى شما بودم از اين بيشتر بدمستى مىكردم .\r\n باده دردآلودشان مجنون كند * صاف باشد مىندانم چون كند \r\nحالا يخ ماست كه اين نشئه را بدهد ، شراب ناب از دست آن محبوبه چه‌ها خواهد كرد . پس تشكر داريم كه شما عادت به شراب نداريد ! به قونسل پس از نوشتن تمام مطالب ( براى اين‌كه خودش طالب شده بود ) نوشتم ما در مقابل يك حاكم\r\n\r\n","description":"","footnote":"","page_name":" 3301 ","page_number":115},
  {"content":"\r\n\r\nمشروطه‌خواه بيغرض عادل تعظيم مىكنيم ، اما به نوكر سپهدار كه سر تا پا غرض است و خيال تصاحب املاك ما را دارد سر فرود نمىآوريم . با قانون يا بىقانون . نوكر و مباشر ديگرى را بر ما حاكم نكنيد . حالا كه او را نمىتوانيد عزل كنيد مىتوانيد قبالهء املاك ما را تقديم و ما را احضار فرمائيد .\r\n\r\nصدمهء خرگوش\r\nچهارشنبه 22 - هوا آفتاب و گرم بود . برفها آب [ مىشود 
  ] از حالا نمىدانم تا كى تمام آبها گل‌آلود است و خيلى بد . بواسطهء آن برف زياد خرگوش تمام درختها را پوست كنده و تمام را ضايع نموده هرقدر هم مىزنيم باز چاره نمىشود . مشهدى صدر اللّه بايد پريروز يا ديروز رسيده باشد . خان محمد بيك گرمارودى هم اين دو روزه خواهد رفت .\r\nافراسياب خان كاغذى در جواب آن كاغذ تند من نوشته بود خيلىخيلى مؤدبانه و معقولانه كه هيچ طرف مشابهت با ساير مرقوماتش نبود . معلوم شد آن كاغذ ادبش كرده است و آدم شده . ناچار باز پنج تومان دادم برد حالا چهل هشت تومان براى يك نفر سرباز پول گرفته .\r\n\r\nبچه و ترياك زيادى\r\nعصر هوا خوب بود تا جيرين ده پياده رفتم . سيد مهدى پسر سه ساله‌اش كه خيلى خاطر تعلق بود مرده و معلوم شد مادرش ترياك داده كه رفع سرماخوردگى شود نفهميده زيادى داده و كار طفل را ساخته است . مثل ابو النصر پسر آقاى عماد السلطنه .\r\nتقى را ورك فرستادم غله آنجا را بين رعيت تقسيم كند كه از گرسنگى « الجوع » داشتند .\r\n\r\nكرباس‌بافى الموت\r\nچهار عدد چادر شب داده بودم حاجى خانم و تاجى خواهرش درست كنند از نخ فرنگى و از روى تختهء شطرنج كه همراه بود تمام كرده بودند ، خيلى خوب شده . در الموت كرباس‌بافى ، جاجيم‌بافى را خوب مىكنند ، فقط در گرمارود هم چند خانه قالى مىبافند اما تعريف ندارد .\r\n\r\nكدبانوى الموتى\r\nيك خانم كدبانوى الموت بايد همه‌چيز بداند . زنهاى شهرى به درد اينجا نمىخورد .\r\nاگر كارهاى ذيل را نداند به درد آن شوهر نمىخورد و بايد تجديد فراش كند يا با فلاكت\r\n\r\n","description":"","footnote":"","page_name":" 3302 ","page_number":116},
  {"content":"\r\n\r\nزندگى كند : گليم‌بافى ، جاجيم‌بافى ، كرباس ، چادرشب ، جوال ، خورجين ، انبان ، چوخابافى ، جوراب ، دست‌كش ، خياطى ، نانوائى ، آشپزى ، گياه‌شناسى ، پشم‌ريسى . در حقيقت بعضى از آنها در اين فنون معجزه مىكنند . در زوارك ما زن جناب مرحوم مادر على محمد ، قمرى ( اسم غريبى هم دارد ) سرآمد اين فنون است . زن حسن ، دخترهاى پرويز خان ، مادر حاجى محمد همه تمام اينها را مىدانند . بعلاوه مرباجات ، ترشىجات و طبخهاى خوب و خياطى اعلى . شيخ حسين از ناچارى حاجى خانم را گرفت براى آن‌كه عيالش شهرى بود و از عهدهء اين كارها برنمىآمد . زن آدم اينجا كرباس نتواند درست كند بايد آن مرد تمام سال برهنه باشد . چوخا نتواند بالاپوش نداشته باشد . جوراب نبافد پابرهنه باشد . نانوائى نداند گرسنه باشد . در آتان و آن دهات ديگر تمام دوش‌وار علف را هم زنها مىآورند . دروگرى هم كار آنهاست .\r\n\r\nبرف دهم - شكار با پرده\r\nشنبه 25 صفر ، ششم درجهء حوت - ديروز از صبح تا مغرب برف آمد . اين برف دهم است سواى آن كوچك كوچكها كه قابل حساب نبودند . شب الحمد للّه ساكت شد و امروز آفتاب شد . آنچه يا به اصطلاح اينجا « خوربين » « 1 » بود آب كرد ، در نسام « 2 » باقى ماند .\r\nدنبال كبك خيلى دويدم اما ثمر نكرد . كوه سخت است آدم را كه ديد سربالا مىشود .\r\nديگر ماهور يا پست بلند زياد نيست كه بخواهد كوه را گرفته و تا چشم كار مىكند سربالا مىرود . خودشان هم با پرده « 3 » شكار مىكنند . به غير پرده ندرتا اگر شكار شود .\r\nتقى ورك رفته بود گندم انبار آنجا را فروخت . يك بسته كاغذ براى من به عوض آورد .\r\nملا محيى هم آمده حساب بدهد متصل مىگويد آخوند ضرر كند آخور دربسته چه كند .\r\n\r\nسگ كلوج\r\nالبرز سگ بسياربسيار خوبى شده و خيلى درشت و قوى مىشود . چنان هوشيار [ ست 
  ] و چنان خوب پاسبانى مىكند كه به وصف نمىآيد . شب تا صبح كشيك مىكشد و هيچ‌چيز نمىتواند در حياط تكان بخورد . حالا هفت ماه دارد به اين رشادت\r\n\r\n\r\n","description":"","footnote":"\r\n( 1 ) - رو به آفتاب . ( م - س )\r\n( 2 ) - يعنى طرف سايه . اين كلمه فارسى و « نسا » ست كه در بعضى لهجه‌ها « نسوم » گفته مىشود ( ا . ا . ) .\r\n( 3 ) - تكه پارچه‌هائى با رنگهاى مختلف به هم مىدوزند به صورت يك پرده درآورده و به يك چهارچوب نصب مىكنند و براى ديدن مقابل سوراخهائى هم در آن مىگذارند . خود در پشت پرده مخفى مىشوند كبك براى تماشاى رنگها به پرده نزديك مىشود به تيررس كه رسيد شكار مىكنند . ( مسعود سالور )\r\n","page_name":" 3303 ","page_number":117},
  {"content":"\r\n\r\nباشد بزرگ شود ده چندان خواهد بود . پشم خوبى دارد رنگش زرد و سياه مخلوط است كه به زبان الموتى « كلوج » مىگويند مثل خز مىماند . يك انيس و مونس خوبى هم براى من است كه بسيار محبت باهم پيدا كرده‌ايم و خيلى شاق است كه من او را بهار براى نصير الدوله بدهم .\r\nسه‌شنبه 28 صفر ، نهم درجه حوت - از صبح تا عصر باران آمد و برفها را خيلى كم كرد .\r\nدرجهء اطاق من هم روز يازده شب 14 است . هرقدر امسال سرد بود اما خداوند هم به من طاقت ديگرى داد . تمام اين زمستان را در اين اطاق بىشيشه با يك كرسى به سر بردم . و لباسم دو پيراهن ، يك جليقه و يك سردارى شال طارم بيش نبود . هيچ كت يا بلوز نپوشيدم . پالتو يا عبا دوش نكردم . الموتيها به مراتب از من بيشتر لباس دربر داشتند و اغلب تعجب مىكردند .\r\n\r\nگوسفند تراز\r\nپسرهاى ميرزا جعفر قلى گرمارودى نوكر سپهدار مبلغى از بابت اجاره‌دارى مقروض او شده‌اند سه چهار روز است دو نفر مأمور با ميرزا حسينقلى الموت آمده ، باوجودى كه سه همشيرهء ديگر هم دارند شصت رأس گوسفند « تراز » « 1 » آن مرحوم را فروخته پولها را گرفته رفتند .\r\n\r\nدو هزار كبك\r\nميرزا حسينقلى امروز اينجا بود پيرمرد است از يك چشم هم كور از آن بدذاتها .\r\nمىگفت در بادشت امسال به قدر دو هزار كبك گرفته شد . سيصد عدد براى سپهدار ، صد تا براى اقتدار السلطنه ، صد عدد براى امير اسعد فرستاديم . بادشت گرمتر است دره هم وسعت دارد كبك نمىتواند خودش را به بغلهء مقابل برساند . توى لات مىافتد و صيد مىشود .\r\nمن به جاى تفنگ خودم امروز مىتوانستم سه قبضه تفنگ از اينها بگيرم ، اما باز انسانيت را ملحوظ داشته اين حركت را نكردم .\r\n\r\n\r\n","description":"","footnote":"\r\n( 1 ) - تراز - دادن گوسفند به كسى مشروط به آن‌كه او در سال مقدارى روغن و غيره به صاحب آن بدهد .\r\n( مسعود سالور )\r\n","page_name":" 3304 ","page_number":118},
  {"content":"\r\n\r\n\r\nنرخ گندم\r\nنرخ گندم را جويا شدم گفت اول سپهدار در هشت تومان اجازه داد اما حالا حكم كرده است شانزده نقد و هيجده تومان نسيه بدهيم . اما خير اين پلتيك بود . هشت تومان اعلام كردند بعد از آن‌كه الموتى همه را برد حالا هيجده تومان مىگويد . اما من آنچه داشتم در سيزده نسيه دادم .\r\n\r\nرعيت سپهدار\r\nهمايون بيك و بابا خان كدخداى گرمارود و اوانك خدمت حاكم رفته بودند حكايتى گفتند كه صفر آدم ميرزا علىاكبر آمده عارض شد . بيست قفيز شالى از پسر حاجى محمد شهركى بعد از گفتگوى زياد حكم گرديد شالى را پسر ميرزا محمد نزد ميرزا آقاى صاين كلابه‌اى بگذارد و برود شهر عمل خود را با ميرزا على اكبر تمام كند . چون اينها قوم ميرزا حسينقلى هستند پسر ميرزا حسينقلى چوب كشيده سر و دست صفر را شكست .\r\nصفر خونين و مالين آمد به دار الحكومه وقتى كه حاكم در اصطبل مشغول سركشى بود .\r\nخان كه از گوشهء اصطبل صفر را ديد و واقعه را فهميد همان‌جا ماند و يك ساعت تمام در پشت يابوها مخفى شد . بعد كربلائى على گل را فرستاد من و بابا خان را به اطاق برد .\r\nقليان به ما دادند و سر ما را مشغول كردند از قضيه مسبوق نشويم و پيش ما مچ خان باز نشود . اما ما زيرچشمى نگاه مىكرديم افراسياب خان از طويله بيرون آمد به صفر گفت برو فيشان نزد سيد بزرگ ، ديه بنويس . آن‌وقت من پدر اين پسره را درمىآورم . ( در صورتى كه ملا عابد آنجا بود و لازم نبود چهار فرسنگ راه را در اين سرما برود ) . صفر خواهى نخواهى رفت . در اين بين پسر ميرزا حسينقلى با چماق دستش آمد گذشت .\r\nافراسياب خان گفت باشد تا ديه را بياورد پدرت را در خواهم آورد . او جواب داد شما حق نداريد به رعيت سپهدار اين‌طور گفتگو كنيد . حاكم هرجا هستيد باشيد ! شب از اين واقعه و حكومت خان على بخش همان مأمور سرباز و ساير نوكرها بلوا كرده و بيشتر جهت هم اين است كه اينها را در خانهء ميرزا حسينقلى منزل داده و شام ناهار نوكرها را او مىدهد و در اين خصوص نهايت امساك را مىكند . افراسياب خان دچار مشكلات شده آخر الامر هفت تومان انعام داد تا « گرو » و بلوا رفع گرديد .\r\n\r\nفسنجان\r\nشام و ناهار ما هم نزديك است مثل خانهء ميرزا حسينقلى بشود . از بس خورش\r\n\r\n","description":"","footnote":"","page_name":" 3305 ","page_number":119},
  {"content":"\r\n\r\nفسنجان خورديم و كدو فسنجان ستوه آمديم . يك دانه تخم‌مرغ هم به واسطهء آن برف و سرما كه لذيذترين غذاهاى ما بود در تمام الموت پيدا نمىشود .\r\n\r\nناصر الدين شاه نگذاشت فرنگ بروم\r\nترجمهء ناقصى از يك « اينى » مهمانخانهء كوچك از كتاب « دون كيشت » شده لازم است اينجا بنويسم . ما مدرسه نداشتيم ، معلم نداشتيم . علومات ما ناقص است و علم ناقص هم ثمر ندارد . وقتى هم كه شاهزاده خواست مرا انگليس روانه كند ناصر الدين شاه جدا مانع شد ، حتى در آخرين دستخط خود به حضرت و الا نوشته اين پولى را كه مىخواهيد خرج فرنگ كنيد بدهيد يك معلم بياوريد شاهزاده را تربيت كند .\r\n\r\nترجمهءبندى از دن كيشوت\r\n« مهمان‌خانه قرب بارسلون يا مطبخ الموت ما و اسمعيل آشپز . سانكو از صاحب مهمانخانه سؤال مىكند چه‌چيز مىتوانيد براى شام ما حاضر نمائيد . مهمانخانه‌چى با نهايت تكبر مىگويد اول دهان خود را امتحان نموده كه چه‌چيز ميل داريد تا حاضر كنم .\r\nدر اين مهمانخانهء كوچك همه‌چيز از مرغ صحرائى و پرندگان هوائى و ماهيهاى دريائى موجود است . سانكو جواب مىدهد ما همه‌چيز لازم نداريم فقط كباب گوشت و جوجهء پخته براى آقاى من كه اشتهاى خوبى ندارد و من كه پراكول نيستم كافى است .\r\nمهمانخانه‌چى جواب مىدهد جوجه نداريم براى آن‌كه جوجه‌ها را قوش شكار كرده .\r\nمرغ التفات كنيد آقاى ميزبان . مريم عذرا ! راستى راستى پنجاه قطعه داشتم و به شهر براى فروش فرستادم ، بجز مرغ و جوجه هرچه ميل داريد بفرمائيد . حالا كه اين‌طور است قدرى گوشت گوساله يا بزغاله بياوريد - ميزبان . فعلا حاضر ندارم در خانه و همه تمام شده ليكن براى هفتهء آتيه به‌قدر كفايت موجود مىشود ! - سانكو جواب داد خيلى نزديك به آن هستيم . من همه‌چيز را به يك نيمروى تخم‌مرغ مصالحه مىكنم . مهمان عزيز من خيال غريبى مىكند ، من به شما گفتم نه مرغ دارم نه جوجه و شما از من تخم‌مرغ مىخواهيد ! از چيزهاى ديگر صحبت بفرمائيد اما از تخم‌مرغ سؤال نكنيد .\r\nسانكو به صداى بلند گفت خداى من ! يك چيزى بده كه سد رمق كند هرچه باشد .\r\nمختصرا به من بگوئيد چه داريد و تعارفات را كنار بگذاريد آقاى ميزبان من . حضرت مهمان آنچه حقيقة و صدقا دارم پاى گاو است كه مثل ران گوساله مىماند ، ياران گوساله كه مثل پاى گاو مىماند يا لوبيا و سوس و گوشت مرغابى و چيزهاى ديگر كه همين دقيقه يا يك ساعت ديگر شايد وارد نمايند . بيا مرا بخور ! خيلى خوب . آنها را از حالا براى من\r\n\r\n","description":"","footnote":"","page_name":" 3306 ","page_number":120},
  {"content":"\r\n\r\nنگاه‌دار ، نگذار كسى دست بزند . من پول هم بيشتر مىدهم . هيچ‌كس دست نخواهد زد براى آن‌كه مهمان‌هاى ما كه وارد مىشوند همگى بايد آشپز و همه‌چيز داشته باشند اينها براى كسى نيست . آخر الامر سانكو بيچاره به يك آبگوشت بىرمقى سد رمق مىكند . » مثل هرشب و روز من .\r\n\r\nشعر عمعق\r\nجمعه غرهء شهر ربيع الاول 1329 - 12 حوت بعد از دو روز و يك شب باران و رفتن برف از ديشب دو ساعت به صبح مانده الى حال كه دو ساعت از شب مىرود كه شانزده ساعت تمام باشد برف مىآيد و دور نيست تا صبح و فردا عصر هم آقاى آسمان آنچه در چنته دارد يك مرتبه به سر ما بريزد . زمين و زمان مجددا سفيد شده است . عمعق بخارائى مىگويد .\r\n در اين برف و سرما دو چيز است لايق * شراب مروق رفيق موافق\r\nرفيق موافق شراب مروق * لطيف است هرروز و هروقت لايق\r\nيكى بادهءخواه چون روى عذرا * در اين ابر گرينده چون چشم وامق\r\nاگر گل برفت و شقايق نيامد * مى سرخ گل باشد و هم شقايق\r\nز نطق ار فروماند بلبل من اينك * چو بلبل به مدح خداوند ناطق \r\nخيلى غريب است كه باز من چند فرد شعر يادم مانده .\r\nديروز بعد از ظهر غنى از شهر آمد . بعد از ده روز باز جوابهاى قونسلگرى نيامده ماند تا قاصد ديگر برود . . . « 1 » ! اسب ما را شيخ ابراهيم از اسمعيل خان گرفته روانه كرد . اين اسب كرنگ تا حال سه مرتبه گرو رفته . دفعهء اول حسين‌آقا از عباس گرفت ثانى جهانگير خان برد ثالث اسمعيل آقا . باوجودى كه دوازده تومان هفت هزار از پول اندج نداده بود هفت تومان هم تعارف گرفته بود باز بيست و يك تومان پول گرفته و اسب را رد كرده . رقعه‌اى هم به آقاى افراسياب خان نوشته تفنگ و قبضها را تسليم كند . تا حال كه حاكم عادل ما اقرار و اعتراف نكرده . شايد بعد از زيارت دستخط هم نكند ! شهر شلوغ است ولايت هرج‌ومرج . نكرد هم نكرده است كسى زور ندارد .\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 3307 ","page_number":121},
  {"content":"\r\n\r\n\r\nقشون روس\r\nبشارتى شاهزاده عدل الممالك و شيخ داده بودند از قرارى كه شهرت تمام دارد و الا حضرت نايب السلطنه با سفير روس قراردادى داده و قشون روس از قزوين تا پانزده روز ديگر خواهد رفت . حالا برود يا نرود از قزوين تنها يا همه‌جاى ايران باشد . شرايط چه چيز باشد هيچ ذكرى نشده بود .\r\n\r\nروس در آستارا\r\nمتعاقب اين بشارت شرحى حزن‌انگيز شيخ داده بود كه قشون روس در آستارا با طوالش نزاع كرده يك مرتبه روسها غالب [ شده 
  ] دو مرتبه طوالش چهار عرابه توپ گرفته و چهار صد روس كشته شده . از مكتوب تجارتى كه رؤيت نموده است نوشته و اللّه اعلم .\r\n\r\nنامهء عماد السلطنه\r\nآقاى عماد السلطنه هفت نمره روزنامه ، چهار « استقلال » ، سه « ايران نو » فرستاده بودند و مكتوبى به شيخ كه دستورالعمل همان است عيد بيائيد قزوين خودم هم سردرد سختى گرفته و چند روز است از منزل حركت نمىكنم . در خانه هم اين تفصيل را مرقوم داشته بودند . هنوز وزراء معلوم نشده‌اند . و الا حضرت نايب السلطنه مشغول پذيرائى مردم است و من نتوانستم خدمتشان شرفياب شوم يعنى از سردرد افتاده‌ام . اين قتل صنيع الدوله با اين ترتيباتى كه روسها براى ايران بدبخت فراهم كرده‌اند بسيار اسباب اندوه است و كسالت را زيادتر مىكند . قونسل روس در اصفهان ميان چاه افتاده و نفس كشيدن را فراموش كرده است . 14 صفر\r\n\r\nقتل صنيع الدوله\r\nاما از روزنامه‌جات . « ايران نو » مال اوايل محرم است ( مرتبا روانه نمىكنند مختلف و غيرمرتب ) ، « استقلال » مال اوايل صفر . اول من رجوع به « استقلال » و حكايت قتل صنيع الدوله بيچاره كردم . خيلى مختصر بدون ترتيب و تكليف روزنامه‌نگارى ذكر شده بود و هيچ مفيد نبود . عصر شنبه چهارم شهر صفر هنگامى كه صنيع الدوله سوار درشكه بوده يا به درشكه سوار مىشده دو نفر گرجى ايوان و آلارخان با دو موزر حمله نموده چند تير خالى كرده و يكى از گلوله‌ها به پهلوى صنيع الدوله خورده و فرار مىكنند . پليس تعاقب مىكند سه پليس را زخمى يكى تلف و دو ديگر در تحت معالجه‌اند . آخر الامر به\r\n\r\n","description":"","footnote":"","page_name":" 3308 ","page_number":122},
  {"content":"\r\n\r\nكمك يك قزاق و چند نفر شهرى دستگير مىشوند و صنيع الدوله هفت ساعت از شب يكشنبه پنجم گذشته به رحمت ايزدى و اصل مىشود !\r\nاين دو را با حضور ترجمان و تاجرباشى روس در وزارت خارجه استنطاق مىكنند .\r\nشرح استنطاق را به نمرات آتيه محول مىكند . همين‌قدر ذكر مىكند ايوان مىگويد من از صنيع الدوله طلب داشتم نمىداد ، شدت استيصال مرا به اين امر واداشت . ديگر هيچ از تفصيلاتى كه در اين قبيل قضايا در روزنامه‌هاى خارجه ذكر مىشود متحمل نشده .\r\nمطلب مهمل ديگر از جاهاى ديگر ذكر مىكند . اما اين مسئله را نمىشود باور كرد كه براى طلب اين كار را نموده باشند . اولا اينها رعيت و تبعهء روس بودند . هروقت تظلم مىكردند در كمال سختى مطالبات آنها مطالبه مىشد . ثانيا صنيع الدوله ورشكست و بىچيز نبود . ثالثا آدم مستأصل فقير موزر پنجاه تومانى از كجا مىآورد .\r\n\r\nتير خوردن معتمد خاقان\r\nقضيهء ديگرى هم در روزنامه ديدم معتمد خاقان حاكم اصفهان شده . يعنى بواسطهء نوكرى و خصوصيت با سردار اسعد . عباس خان قفقازى ( كه يك لقبى هم بايد داشته باشد حالا كه مرتكب اين كار شده به اهانت اسم او را مىبرند ) رئيس نظميهء اصفهان سر يك مطلبى گفتگوشان مىشود موزر را كشيده معتمد خاقان و برادرش را نشانه مىكند .\r\nهردو زخمى مىشوند در تحت معالجه هستند . گويا خطر ندارد و خود عباس خان رئيس نظميهء محترم ما فورا مىرود به قونسلگرى روس و از قرار معلوم هيچ ميل ندارند رئيس نظميهء اصفهان را تسليم [ كنند 
  ] يا تحت استنطاق درآرند .\r\nبله اينها را خودمان به اصرار و مواجب و پول زياد به ايران آورده بعد هم صاحب مناصب عاليه نموديم حالا خود كرده را تدبير نيست . هرقدرهم آن‌وقت عقلاى مملكت گفتند كسى گوش نداد . همه را تقديس كردند ، پول دادند ، منصب دادند ، احترامات فوق‌العاده نمودند . بيشتر را از رشت آوردند و سپهدار مرتكب شد .\r\n\r\nافراسياب خان\r\nباقى مطالب روزنامه كه مفيد باشد بعد ذكر مىشود . افراسياب خان ديروز عصر كاغذى نوشته بود كه ديروز سوار شدم حالم برهم خورد تب كردم . به نمك با نمك حضرت اقدس ارفع امنع سپهدار اعظم قسم ميل داشتم خدمت برسم اما حال ندارم يا تشريف بياوريد شترخان يا صاين‌كلايه آنجا خدمت برسم . اما خوب است مختصر باشد بايد با مردم مدارا كرد . همين‌طور مكتوبى خير اللّه بيك قسم و آيه . من نفهميدم اگر حال\r\n\r\n","description":"","footnote":"","page_name":" 3309 ","page_number":123},
  {"content":"\r\n\r\nندارد شترخان چطور مىآيد . اگر حال آمدن تا آنجا را دارد از آنجا تا قلعه راهى نيست .\r\nيك دفعه توسط خير اللّه بيك وعده داده بود نيامد . دفعه ثانى به توسط دو كدخداى گرمارود و اوانك كه صبح پنجشنبه قلعه مىآيم من هم انتظار داشتم تا خلف نموده كاغذ نوشت و الّا من دعوت نكرده بودم ، خودش وعده داده بود . به هرجهت جواب نوشتم اين همه ناز و غمزه لازم نيست ما در دوره‌اى هستيم كه اين قيودات زيادى است . شما كسالت داريد من الحمد للّه نقاهتى ندارم . روز دوم ماه عصر خدمت مىرسم . اگر برف و باران نيايد و الّا سيم يا چهارم . اما مشكل است با اين برف و راههاى بد و آب رودخانه بشود رفت . موثق ديوان همين‌قدر به توسط شيخ پيغام داده بود كه دو سه روز ديگر حكم عزل افراسياب خان گرفته و روانه مىشود ليكن تا كار صورت نگيرد معمول نيست ما جواب بدهيم . اما انشاء اللّه مىروم و خودم يك شكلى درمىروم شايد . دو ماه ديگر هم حكم نيايد از كار خود نبايد دست كشيد به هروسيله باشد . تمام صعوبت حركت به واسطهء راه است . اين است كه ما عادت نموده‌ايم و الّا هركس باشد در خواب اين راهها را ببيند زهره آب مىكند . سنوات سابق كه ما الموت مىآمديم راه را مىساختند اما حالا نه آنها به ميل خود تعمير مىكنند نه من به جبر و عنف تحكم مىكنم . از همه بدتر حكايت پل است كه تمام محل پل را هم آب برده و نمىدانيم به چه شكل و كجا پل درست نمائيم . امسال هم آب چندين برابر سابق است . عبورومرور اين‌طور باشد اشكال كلى بلكه موقوف مىشود .\r\nيكشنبه دوم ربيع الاول - هوا گاهى ابر گاهى آفتاب بود غذاى مختصرى خورده شش ساعت به غروب مانده سوار شدم . راه گل و بسيار بد بود . آب هم زياد شده بود . دو ساعت و ربع كم به غروب مانده بادشت رسيدم . رعيتها با قربانى جلوى ده ايستاده بودند . افراسياب خان هم با ميرزا حسينقلى قدرى به فاصله . عمارت اربابى چندان تعريفى ندارد . هوا هم خوب بود . براى ميرزا حسن خان هم چيزى نوشت بيايد . تمام شب به صحبتهاى مختلف افراسياب خان گذشت .\r\n\r\nپناهندگى حضرت و الا\r\nدوشنبه سيم - قبل از آمدن ميرزا حسن خان سر گله‌گذارى و صحبت با افراسياب خان باز شد . بعد از مشاجرهء زياد اصلاح شد . گفت حقيقة اين است كه تمام مردم با شما ضديت مىكنند و اگر حكايت پناهندگى حضرت و الا در ميان نبود امر الموت تا حال به كلى گذشته بود . من هم هرقدر در اين مدت اختيار تام خواسته‌ام طفره مىزنند ، اما قول مىدهم و قسم مىخورم . ( چندتا فحش زن و پدر و مادر هم به خودش داد ) كه\r\n\r\n","description":"","footnote":"","page_name":" 3310 ","page_number":124},
  {"content":"\r\n\r\nمراتب را مفصلا به شهر مىنويسم . در باب ماليات امر را با قونسلگرى تمام كنند . در باب تظلمات اختيار بدهند كه بيايم قلعه و رعايا را خواسته قرار قطعى بگذارم . به غير اين باشد استعفا دارم .\r\n\r\nخالصه بودن الموت\r\nگفتم اگر طفره باز زدند و جواب نيامد گفت تا ده روز ديگر اگر جواب صريح ندادند آدم مىفرستم و مطابق اجاره‌نامچه كه در دست داريد اجارات را وصول مىكنم . بعد گفت الموتيها مىگويند شاهزاده در فرمان قلم برده و بسى جاها را كه خالصه نبود خالصه نوشته . شما اگر يك ثبت ديگرى داشتيد عمل تمام بود . گفتم اين صورت خالصه را ما نداده‌ايم خودشان از فرمان نوشته‌اند و ثبت خيلى هست ، اما باز اگر من ثبت بياورم يك همچو حرفى خواهند زد . آن را هم بنويسيد حكومت از وزارت ماليه بخواهد . تا حال الموتيها منكر خالصه بودند بعد گفتند خالصه هست اما بلاعمل حالا اين نيرنگ را درست نموده‌اند كه فرمان تقلب شده .\r\nدر اين بين ميرزا حسن خان آمد ، خيلى بشاش و خرم كه گويا گمان مىكرد پول‌ها را من آورده تسليم ايشان كنم . بعد از آنكه دانست تكليف را از شهر خواهند خواست به هم رفته و « پكر » شد . ايشان گفتند شيخ محمد على كاغذجات زياد نوشته كه عريضه كنيد و به كلى منكر خالصه شويد و بعضيها مشغول عريضه نوشتن هستند . به افراسياب خان گفتم تمام اين اقدامات را به واسطهء پشت‌گرمى شما مىكنند و الّا تا ديروز اين صحبتها نبود و رفع شده بود خودش تصديق كرد .\r\n\r\nتظلمات الموت\r\nعصر بود پاكتى دادند به مهر شيخ محمد على باز كرد يك روزنامه بود و دو پاكت از حكومت يكى به‌عنوان من ديگرى به‌عنوان افراسياب خان . به من مرقوم شده بود عريضه‌اى مجدد بالابلندى از الموت رسيد و حقيقة تشكيات اهالى عرصه را بر دايرهء حكومتى خيلى تنگ نموده ، چنانچه همه روزه يك مدت وقت اعضاء بايد صرف تظلمات الموتى شود تا كار به سختى نكشيده و مىشود اقدامى كرد خوب است خود و ما را آسوده نمائيد به وصول اين مشروحه يك نفر وكيل ثابت الوكالهء شرعى روانه اهالى هم خود يا وكيلشان حاضر بشوند در يكى از محاكم عدليه اين عمل گذشته شما و ما آسوده شويم .\r\n\r\n","description":"","footnote":"","page_name":" 3311 ","page_number":125},
  {"content":"\r\n\r\n\r\nمرجع عدليه است\r\nبه افراسياب خان مرقوم شده بود رفع تظلمات الموتى را نموده اسباب اسكات طرفين را فراهم نمايند . افراسياب خان خواهش كرد جوابى به من بنويسيد با قاصدى كه مىرود روانه كنم . من هم نوشتم كرارا اين مسئله را به من نوشته‌اند و كرارا جواب عرض شده مرجع تظلمات عمومى عدليه است . هنوز عارض من عريضهء رسمى نداده ، براى من احضارنامه نيامده ، مدرك ادعا نشده . من چه قسم وكيل تعيين كنم . وكيل من چه بگويد . من كه نمىدانم عريضه و استشهاد مدرك ادعا نمىشود . خواه عريضه بلند باشد خواه كوتاه اگر بايد وكيل بفرستم به شما چرا رجوع كرده‌اند . اگر به شما راجع است فرستادن وكيل چه صورت دارد . البته خودم هم شرحى كه لازم است در جواب مرقومه عرض مىكنم .\r\n\r\nمهر برنجى ساختگى\r\nشيخ محمد على آنى راحت نمىنشيند . خصوصا برعكس مشير السلطان از اين حاكم روى خوشى ديده . اين عريضه‌جات از بالا رودبار نمىرود . از سيد بزرگ و آن دو سه ده هم نمىرود ، فقط از گازر خان است . اندج و كندانه‌سر آن هم به واسطهء آن مخالفتى كه در باب قيمت جنس و اجاره نموده‌اند از من خوفناك شده عريضه مىدهند و شيخ هم مهرهاى برنجىساختگى را ضميمه آنها مىكند . عضو محترم انجمن است عريضه را جوف پاكت انجمن گذاشته با يك رقعه روانه نزد حكومت مىكند . حاكم هم چون باطنا با من عداوت دارد اين را شاخ و برگى مىدهد . اگر الموتى نداند شيخشان مىداند . عدليه اولا اين عريضه‌ها را قبول نمىكند . ثانيا مخارج دارد و در صورت محكم شدن ده يك دارد . لهذا متظلم نمىشوند و به همين مغلطه ولايت را آشوب كند كافى است .\r\n\r\nاستبداد و مشروطه\r\nچون كارى ندارم در اين موقع بيانى مىكنم نه آن‌كه از اين بيان مقصود تعريف استبداد باشد و تكذيب مشروطه ، بلكه فرق بين استبداد و هرج‌ومرج است ضمنا هم ترتيب حكومت سابقه به دست مىآيد و از قديم هم گفته‌اند طبيب آن است كه به سر خودش آمده باشد .\r\nچرا امر الموت در ظرف دو سال سلطنت مشروطه نمىگذرد و اگر ايام استبداد بود صدق الدوله مهلت نمىداد ، به مشير السلطان ، مشير السلطان به احتساب الملك ؟ براى\r\n\r\n","description":"","footnote":"","page_name":" 3312 ","page_number":126},
  {"content":"\r\n\r\nاين‌كه يك همچه امر معظمى را كه پنج شش هزار تومان از ده يك و ده نيم و يكى دو هزار تومان حق نامشروع از رشوه و تعارفات داشت . حاكم از روز اول ورود خودش جدا اقدام نموده حق يا ناحق در ظرف يكى دو هفته تمام كرده بود .\r\nاما حالا چرا نمىگذرد ؟ آن پولها از بين رفته ، خواه حاكم اقدام بكند خواه نكند .\r\nمسئول نيست و آخر هرماه مقررى خود را دريافت مىدارد . همين‌طور اعضاء او و اعضاء عدليه . و اگر مشروطه بود و مجازات در بين مثلا اقل لا يقنع بعد از دو سال كه كار را انجام نمىداد دو ماه مقررى او را نمىدادند البته گذرانده و تمام كرده بود .\r\n\r\nحاكم قديم\r\nحالا ما اين قرار را محض به دست آوردن اصول محاكمه يك حاكم استبدادى طول و تفصيل داده به اطناب آن مىكوشيم . بنده كه عارض بودم از ظلم و تعدى رعاياى الموت و ادعاى قتل و غارت اجاره و استجاره كلى داشتم . ايام خروج از طهران ملفوفهء فرمانى از شاه و حكمى از صدارت عظمى و به قدر ده دوازده رقعه سفارش از حواشى صدر اعظم و دوستان و خويشان صدق الدوله همراه مىآوردم . شب ورود نه فرداى آن يك طاقه شال اعلى و صد تومان پول كمى سوقات طهران به توسط يكى از محارم صدق الدوله با كاغذ تملقى كه صيت عدل‌وداد شما عالم را گرفته و در سايهء عدالت شما گرگ و ميش باهم آب مىخورند و غيره و غيره روانه مىداشتم و خودم عصر درب خانه خدمت مىرسيدم ، كمال محبت را مرعى مىداشت و نهايت اطمينان را مىداد بلكه صدتا فحش هم به الموتيها مىداد كه چنين و چنان مىكنم . حضورا هم آنچه لازم بود من تملق گفته و بعد ملفوفهء فرمان و حكم صدراعظم و رقعه‌جات شفاعت را داده يكىيكى را حاكم قرائت كرده و بعد مىفرمودند هيچ محتاج اين احكامات نبود . ارادت من و عدالت من بيش از اينها است . آن وزير يا آن چند نفر حاشيه‌نشين بله بله گفته ، يك فصل مشبعى از محاسن حاكم و عدالت او بيان كرده و يكى دو حكمى هم كه شده بود با آب‌وتابى براى من تعريف مىكردند . من هم آنچه لازمه تملق و فروتنى و سپاس‌گوئى بود گفته و مرخصى گرفته به منزل مىآمدم . فردا ملاقاتى از وزير كرده و پنجاه تومان هم به او مىدادم همين‌طور به فراشباشى و تفنگدارباشى و يكى دو نفر يا سه نفر از علما . همه‌جا فصلى از تعديات وارده گفته احكامات را نموده . همه آنها هم در حضور من فحش و ناسزاى زياد به الموتى مىگويند . شب ديگر با يكى از محارم حكومت يا با آن كارچاق‌كنها خدمت صدق الدوله رسيده عرايض خود را مفصلا كرده و نوشته مىدادم .\r\nسواى ده يك كه حق مطلق ديوانى است يك هزار تومان هم سند مىدهم پس از احقاق\r\n\r\n","description":"","footnote":"","page_name":" 3313 ","page_number":127},
  {"content":"\r\n\r\nحق عايد شود و آن سند را يك نفر تاجر ضمانت نوشته و تقديم مىشود .\r\n\r\nسخنان حاكم قديم ( صدق الدوله )\r\nحاكم با كمال تفرعن مىگويد مقصود من آسايش شما است و راحتى شماست و الّا اينها قابليتى ندارد . از اين پولها مخارج من درنمىآيد . ماهى سيصد تومان همين سيد و ملاى قزوين از من وظيفه دارند . تلگرافچى ماهى صد تومان قانع نيست . عمله خلوت شاه كه از اينجا مىگذرند دو برابر اينها توقع دارند . مستوفى پدرسوخته و اهل دفتر كه خدا مىداند : خلعت بهاى نوروزى ، خرج تكيه دولت ، مهمانى صدراعظم و غيره و غيره كه جاى خود دارد . مختصرا بر پدر حكومت لعنت هرچه گير آدم مىآيد بايد به هزار اسم و رسم بدهد . من وقتى كه طهران بودم از همهء اين حكام باج مىگرفتم . حالا كه حاكم شده‌ام بايد به همه باج بدهم .\r\nمن آن‌وقت مىگفتم شأن شما حكومت قزوين نبود و نيست اين را همه مىدانند شما حاكم درست‌كن بوديد . اينجا همه مىدانند براى شما منافعى ندارد . اما حالا كار است گردن‌گير شده .\r\nصدق الدوله مىگفت اگر همه مرا نشناسند شما الحمد للّه مىشناسيد . من براى يك حرف اتابيك به قزوين آمدم . او نمىخواست من طهران باشم براى اين‌كه آدمى بودم رك‌گو ، يك‌دنده . امورات او را به شاه مىگفتم . ديدم نه شاه ميل دارد نه او . ناچار گوشه‌اى براى خود اختيار كردم . حالا از ملكم آورده صرف حكومت قزوين مىكنم تا اقلا طهران نباشم . گوشم و چشمم بعضى چيزها را نشنيده و نديده ! تا ببينم وضع چه مىشود . حقيقة بد دوره‌اى است . انسان حيران است بگويد . بد نگويد طاقت نمىآورد .\r\nيعنى من اين‌طورم ، اما ديگران خير . به همان صد تومان هزار تومان شاد [ ند 
  ] و ابدا در فكر مملكت نمىباشند .\r\n\r\nتملق‌گوئى به حاكم\r\nپس از اين فرمايشات ما هم آنچه لازمهء دروغ است با خيلى تملق مىگوئيم و مرخصى حاصل كرده مىرويم . سرى توى اطاق فراشباشى كرده خان‌باشى مرخص هستيم . اى آقا بفرمائيد ، بفرمائيد . خير مرخص مىشوم . نمىشود . اين نهايت بىالتفاتى است . ما را داخل كرده قهوه ، قليان داده تملقات كلى شنيده از آنجا خدمت تفنگدارباشى ، بعد منزل .\r\n\r\n","description":"","footnote":"","page_name":" 3314 ","page_number":128},
  {"content":"\r\n\r\n\r\nوضع قديم\r\nشيخ محمد على و الموتيها قبلا اين كارها را صورت داده و به جاى هزار تومان ، سه هزار تومان ، سواى ده يك وعده كرده‌اند . اما از آنجا كه اين امر به اين بزرگى را هيچ‌وقت حكام استبداد نمىتوانستند برعكس حكم كنند سند آنها مثمر ثمر نبود ( بله حكام سابق در امورات جزئى خيلى حكم ناحق مىكردند ، اما در امور معظم امكان نداشت ) . دو روز ديگر همگى احضار و محاكمه براى اخذ وجوهات شروع مىشد و آن حاكم هرقدر بيكاره و بىمدرك و كندكار بود براى آن‌كه التأخير آفات ، مبادا اين لقمهء لذيذ نصيب ديگرى شود مجدّانه اقدام كرده يا بطور اصلاح كه بيشتر امورات سابقه به اين قسم طى مىشد و اين هم محض اين بود كه از دو سمت منافع برده باشند يا بطور حكم قطعى كار را صورت مىداد . مثلا به من حكم مىداد و بعد از حكم من مىرفتم مبلغى مجددا مىدادم چند نفر از عارضين را حكومت چوب زده و حبس نمايد . او هم مىكرد . بعد باز پول داده چند نفر كه در شهر نبودند در محل اسباب فتنه و شر شده بودند گرفته چوب زده حبس نمايد . اين كارها كه صورت مىگرفت ده يك مدعى به را با آن هزار تومان علاوه را داده حضرات را هم در حبس نگاه مىداشت تا ده نيم را بدهند . من آمده و آسوده بودم .\r\n\r\nحكام بعدى\r\nپشت سر اين صدق الدوله مشير السلطان مىآمد . فورا احكامات را آنجا فرستاده پانصد تومان مىدادم امضاء مىداد . پشت سر مشير السلطان احتساب الملك . چون عداوت داشت باز مجلس مىكرد و تحقيقاتى من باز حواشى و محارم او را ديده مبلغى مىدادم و راحت مىشدم . در ضمن هم كارم را با الموتى تمام كرده در ظرف يك سال آسوده و راحت بودم با احكام مرتب منظم و بر طبق هريك فرمانى صادر شده . به هر جهت حكم حق يا ناحق آدم راحت بود و آسوده .\r\n\r\nاما حالا\r\nاما حالا كه هرج‌ومرج است و ابدا نبايد اسم مقدس « مشروطه » را بدنام كرد كار ما اين‌طور است . نه پول مىتوانند بگيرند ( نه چنان تصور شود كه رشوه و تقديمات به واسطهء قانون يا مسئوليتى از بين رفته . چون پاى حضرت و الا و خارجه در بين است احتياط مىكنند . كار هم بزرگ و طرفين مردمان جسور بىباكى هستند افشاى راز مىكنند\r\n\r\n","description":"","footnote":"","page_name":" 3315 ","page_number":129},
  {"content":"\r\n\r\nو الّا ايرانى همان ايرانى است . ) و آدم را حق يا ناحق آسوده كنند ، نه مسئوليتى در بين است كه حاكم مجبور به قطع و فصل يك امر معظمى باشد كه پاى آسايش و راحت پنج شش هزار مردمان فقير جوكار فعله بىچيز الموتى است ؟ عدليه هم كه به خودى خود نمىتواند در امرى دخالت كند . پس چون نه نفع دنيوى ملحوظ است نه به آخرت عقيده دارند و نه در مقابل دولت مسئوليتى اين است كه اقدام نمىكنند و به همان چند مكتوب مهمل قناعت نموده نمىخواهند آسايشى باشد . اين است كه كارها روى هم خوابيده از كوچك و بزرگ طى نمىشود . مردم حيران و سرگردان . جز اين‌كه از مشروطه و عدليه و حكام بدگوئى نمايند كارى ازشان ساخته نيست . رئيس فلان محكمهء عدليه چون منافع شخصى ندارد در بند آن نيست عرض اين ضعيفه تمام شود ، چون از مقررى او قطع نمىكنند و مؤاخذه نمىشود و مجازات ندارد . فلان پيرمرد را صد روز سرگردان مىكنند .\r\nبه عبارت واضح دماغ دارد مىرسد ، حوصله ندارد پشت‌گوش مىاندازند . همين است كه يك نفر شياد شارلاتان مثل شيخ محمد على پنج هزار آدم را در صورتى كه تماما به حق خدا از او و از اين ترتيب تنفر دارند . دست‌خوش هوىوهوس خود نموده همه را مثل ميمون رقص مىدهد و ابدا پرسش و مؤاخذه و تحقيق و رسيدگى نيست !\r\n\r\nوضع من\r\nحالا به عقيدهء او من باعث اختلال هستم و من باعث عدم آسايش شش هزار نفر . دفع مرا بكنند و اين مشت ضعفا و فقرا را آسوده نمايند . به خداى لايزال من راضيم حاكم قزوين چهار نفر سوار فرستاده و حكمى نوشته كه شما حق نداريد و پشت گردن من آن سوارها بزنند و روانهء طهرانم كنند تا اين‌كه به اين ترتيب در الموت باشم و اين خلق خدا كه در دوره و عالم گاوچرانى و شبانى زندگى به قناعت مىكنند ، آنقدر در زحمت و مشقت و كش‌مكش باشند .\r\n\r\nسفر بادشت\r\nبرويم سر تتمهء مسافرت بادشت . غروب بود ميرزا حسن خان خميازه‌هاى پىدرپى براى كشيدن ترياك مىكشد . قضا را برخاست قوطى ترياكش زمين افتاد رفت . من برداشتم . يك ربع بعد ديدم سروسينه‌زنان آمد قوطى ترياك گم شده . هى زير كرسى را گشت ، لحاف را بالا و پائين كرد ، پشت متكا ، طاقچهء اطاق ، هرجا را ممكن بود گشت . من ابدا اعتنا نكرده به روى خود نياورده بعد از اين همه تفحص رفت بيرون باز آمد . آن‌وقت بناى التماس را به من گذاشت . من جواب مهملى دادم مثل حاكم قزوين . باز رفت\r\n\r\n","description":"","footnote":"","page_name":" 3316 ","page_number":130},
  {"content":"\r\n\r\nابو القاسم را آورد . او مدتى گشت . باز رفتند باز آمدند . آخر الامر من قوطى را زير كرسى انداختم . اين مرتبه پس از تفحص بسيار پيدا كردند و شادىكنان رفت . تا سه ساعت از شب رفته در آن اطاق مشغول بودند . خير اللّه بيك آمد قدرى صحبت از معدن نمك كرد .\r\nروزى كه رفتم از اغلب دهات رودبار آدم و مال حاضر شده بودند اول زنده‌باد زياد به سپهدار اعظم گفته و بعد فحش بسيار به . . . « 1 » ريختند . آنچه ممكن بود نمك بردند .\r\nمعاون رئيس فرار كرد . در اطاق مخفى شد . در اين بين مفتشى آمد وضع را كه اين‌طور ديد درخواست رفتن شهر كرد . بعد من هم براى پيشرفت كار خودم كه مبادا مسئوليتى باشد از معاون قبض پنج خروار نمك گرفته قيمت را سند دادم و به ظاهر معلوم داشتم بيش از اين برده نشده معاون هم از ترس قبول كرد .\r\n\r\nنمك\r\nمردم رودبار رفتند سراغ معدن نمك ديگر كه در ملك شيخ الاسلام است . آنجا را هم برهم زده آنچه مىخواستند بردند . بعد حكمى از اقتدار السلطنه آمد دست نگاه داريد اما مردم اعتنا ندارند و مىبرند . بعد من سؤالاتى كردم . گفت اين معدن هميشه آنچه نمك سنگى بود آزاد بود ، آنچه آبى از حكومت قزوين سالى هزار و ششصد و هفتصد اجاره مىشد و در خروارى يك تومان نمك آب را مىفروختند ، مبلغى هم اجاره‌دار كل و مستأجرين جزو منافع مىبردند . چندى قبل به حكم سپهدار كه حق اربابى مىخواست ( اين هم حقى است كه حالا سپهدار براى خودش ثابت كرده و الّا اين معدن خالصهء ديوان و وقتى كه خالصه را به او فروختند ، اسم معدن برده نشده و سالهاست در ضبط حكومت قزوين است . فعلا شلتاقى مىكند ) . پنجاه روز آنجا بودم تمام دفاتر را آورده حساب كرديم . حضرات ماهى سيصد تومان : رئيس ، معاون ، تحويلدار ، منشى ، ثبات مواجب گرفته‌اند و به همه جهت معدن دو هزار تومان در خروارى هشت تومان عمل كرده بود و حال آن‌كه نمك سنگى را هم به همان قيمت داده بودند . هزار و ششصد تومان اجزا طلب‌كار بودند . و من اين معدن را در صورتى كه يك شاهى مواجب نخواهم از اداره اجاره مىكنم در سالى چهار هزار تومان كه خروارى چهار تومان بفروشم و نمك سنگ هم بىقيمت و آزاد باشد . عريضه هم داده‌ام اما مشكل قبول كنند براى اين‌كه نان اينها آجر مىشود .\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 3317 ","page_number":131},
  {"content":"\r\n\r\n\r\nگمرك عهد نوز\r\nدر روزنامهء « ايران نو » تازگى خواندم نوشته بود فرع زياده بر اصل معدن نمك زنجان به قول شاهزاده عماد الدوله رئيس كل اداره چهارصد تومان عمل كرده و اجزا هزار و سيصد تومان مقررى گرفته‌اند ! ما علم اين كارها را نداريم ، مدرسهء اين علوم را نرفته ، در ادارات مرتب عمل نكرده‌ايم و الّا مسيو نوز بلژيكى وقتى كه براى ادارهء گمرك آمد يكى دو سال مشغول تحقيقات و عمليات شد . در صورتى كه آن‌وقت گمرك داخله جارى [ بود 
  ] اگر يك‌بار پنبه از نيشابور حمل به گيلان مىشد در هرراهدارخانه در ورود و خروج هرشهر از او گمرك مىگرفتند و همين‌طور يك گلهء گوسفند كه از الموت به سمت طهران حركت مىكرد ده جا راهدارى و گمرك مىداد .\r\n\r\nپنج تومان گمرك خرس\r\nچنانچه وقتى از همين الموت براى ما به طهران بچه خرسى آوردند دم دروازهء طهران پنج هزار گمرك گرفتند . وقتى كه ديدند ما شمران هستيم خواستند شمران بياورند دم دروازهء شمران پنج هزار گمرك گرفتند . با همه اين تعديات و اجحافات كه نمىدانم به چه اندازه بود گمرك ايران از چهارصد هزار تومان علاوه نبود . همهء اين راهدارى گمرك داخلى را برهم زد . فقط به همان صادر و وارد قناعت مىشد . مواجبهاى گزاف هم براى بلژيكيها و ايرانيها برقرار كرد . آن چهارصد هزار تومان به آن ترتيب نامشروع مبدل به شش كرور تومان عمل كرد صحيح و قانونى شد و سال به سال هم علاوه مىشود با يك قواعد صحيح و يك ادارهء مرتب كه مشروطه شد تغيير نكرد ، مستبده شد توفير نكرد .\r\n\r\nادارهء علمى و ادارهء جهلى\r\nتنزيل قروض ما ، مواجب مستخدمين فرنگى ما ، مقررى بريگاد قزاق ما و هرچه پول لازم فورى فوتى باشد از اين ممر و مدخل است و اگر به غير آن بود همان سال اول مشروطه تنزيل قرض داده نمىشد و تا امروز صاحب‌منصبان روس گمرك ما را در تصرف خود آورده بودند . اين است توفير ادارهء علمى و ادارهء جهلى كه نوز بلژيكى و عماد الدولهء ايرانى ترتيب بدهند .\r\n ميان ماه من تا ماه گردون * تفاوت از زمين تا آسمان است \r\n\r\n","description":"","footnote":"","page_name":" 3318 ","page_number":132},
  {"content":"\r\n\r\n\r\nدزدك‌سر\r\nدوشنبه چهارم ربيع الاول - با ميرزا حسن خان از بادشت حركت كرديم . به اين ميرزا حسن خان هزار تا چوب بزنند راضىتر است تا سوار شده و جائى برود . هرجا هم در دهات ما براى قيمت جنس فرستاده جواب داده‌اند فعلا در محل مانده مگر آنچه من گرفته‌ام . اگرچه مال گازر خان و اندج را هم او گرفته است . در دزدك سر خانهء كدخدا فرهاد ناهار پياده شديم . نان ، ماست و تخم‌مرغ خوبى داد . اين ده اربابى است . دو دانگش خريدارى حضرت و الا ، اما يك نقد و جنس خيلى گزافى دارد كه اگر اين ترقى برنج نباشد مثل صاحبان سابقش بايد ملك را گذاشت و فرار كرد . سيل هم در اين چند سال تمام زمين آن را برده يعنى دو ثلث زمين املاك الموت را سيل خراب كرده است منحصر به دزدك‌سر نيست . بعد از ناهار چاى خورده سوار شدم . ميرزا حسن خان شترخان [ رفت 
  ] و من راست قلعه آمدم . راهها بسياربسيار خراب شده پل هم هيچ نيست .\r\n\r\nمستشار خارجى\r\nروزنامه‌جات واصله چندان مطالب مهمى نداشت . باز بين خودشان نزاع دارند .\r\nدولت عليهء ايران نظر به اين هرج‌ومرج ادارات از چند جا مستخدم خواسته . از ايطاليا براى پليس و « جاندارم » . جواب داده‌اند صاحب‌منصب نداريم . از سوئد خواسته‌اند آنها گفته‌اند داريم و مىدهيم . از ينگى دنيا براى وزارت ماليه پنج صاحب‌منصب خواسته‌اند .\r\nرئيس جمهور چندين نفر را به شارژده‌دافر ايران معرفى مىكند ، لكن هنوز آمدن آنها و قبول دولت ايران معلوم نيست .\r\n\r\nتلگراف سردار عشاير قشقائى\r\nتلگرافى در روزنامه از صولت الدوله كه حالا خودش را « سردار عشاير » لقب داده ديدم . به حاجى محمد كريم خان دائى خودش وكيل قشقائى تلگراف مىكند از قرار معلوم فرقهء معلوم الحال در مجلس شوراى ملى نسبت به حاجى آقا وكيل فارس سوءادبى نموده‌اند . بله اين فرقه نمىخواهد به غير خودشان وكيل آگاه لايقى باشد .\r\nاهالى فارس عموما و ايل قشقائى خصوصا در حمايت و طرفدارى حاجى آقا مجدانه اقدام دارند هرگز راضى نمىشوند نسبت به ايشان بىاحترامى شود . خوب است در اين موقع كه بنده مشغول نظم اين صفحات هستم بيش از اين اسباب دلسردى مرا فراهم ننمايند . سردار عشاير .\r\n\r\n","description":"","footnote":"","page_name":" 3319 ","page_number":133},
  {"content":"\r\n\r\n\r\nجواب فرمانفرما\r\nچنانچه سابقا اشارت شد روزنامه « تمدن » و « ايران نو » فرمانفرما را سخت تعاقب كرده‌اند مشار اليه هم جوابى نوشته و روزنامهء « مجلس » آن جواب را ورقهء فوق‌العاده چاپ و منتشر كرده . خودش هم همراهى كرده است ( اگرچه از مكتوب آقاى عماد السلطنه چنان معلوم مىشد وزراء استعفا نموده‌اند . اما گمان نمىرود فرمانفرما هم جزو آنها باشد ) .\r\n\r\nمجلس سنا\r\nدر « ايران نو » جوابى به اين جواب نوشته شده بود خيلى مفصل و حقيقة قابل دو سه دفعه خواندن بود . معلوم شد شاهزاده خواسته بوده است جزو فرقهء دموكرات بشود حضرات منكر شده و گفته‌اند شاهزاده سر تا پاى تو مخالف اين فرقه است . تو مىخواهى سنانشين بشوى و ما به كلى بر خلاف اين مجلس اعيانى هستيم . تو مىخواهى ملاك باشى ما مىخواهيم ملاك در دنيا نباشد . خيلىخيلى خوب نوشته است و الحق سبك چيزنويسى اين ايام قابل همه قسم توصيف است .\r\n\r\nرسول‌زاده\r\nمن نمىدانم اين فرمانفرما چه حالتى دارد و چه حرصى به مال و جاه دارد . مگر ممكن است مثل او آدمى با يك هيئت تحريريهء روزنامه مثل « ايران نو » طرف بشود كه يك نويسندهء ماهر آن آقاى رسول‌زاده باشد . اين همه در روزنامهء فكسنى مهمل قزوين به اغواى شيخ محمد على از من بد نوشت من جز يك مرتبه جواب ننوشتم ، آن هم آن اول ورودم . براى اين‌كه با روزنامه نبايد طرف شد ، وانگهى اين هم يك كارى به كارهاى ديگر من علاوه مىشد كه متصل بايد مدافعه نمايم و آخر الامر هم مجاب مىشدم و بايد خجالت بكشم . اين است كم‌كم موقوف كرده و ديگر دنبال نمىكنند .\r\n\r\nسوسياليست ؟\r\nاما از آنچه در اين روزنامهء « ايران نو » از مسلك فرقهء دموكرات نوشته بود اين درست همان سوسياليست دمكرات يا انقلابيون است كه به قول صاحب آن مقاله روزنامهء « كنكاش » اسم خود را تغيير داده‌اند . لفظ انقلاب بد بود سوسياليست هم در انظار ايرانى از آن بدتر ، لذا به همان دمكرات خالى قناعت نموده‌اند و در باطن به همان عقايد هستند .\r\n\r\n","description":"","footnote":"","page_name":" 3320 ","page_number":134},
  {"content":"\r\n\r\n\r\nممتاز الدوله و وضع مجلس\r\nجناب ذكاء الملك از رياست مجلس استعفا مىكند و به اكثريت جناب ممتاز الدوله برقرار مىشود . ايشان هم روز اول اظهار مىدارند كه خواهشمندم محض كسالت مزاجى در انتخاب اعضاء رئيسه كه چيزى نمانده براى رياست هم ديگرى را تعيين نمائيد . از وضع مجلس هم روزنامه‌ها خوب نمىنويسند و اصرار دارند نظام‌نامهء انتخابات كه در آن نظامنامهء اول كه شوراى مملكتى نوشت در فصل اول ذكر بود مجلس پس از انعقاد اول كارش نوشتن نظامنامه باشد و تا حال نوشته نشده اقدام نموده تا در ذيقعدهء آينده در فكر وكلاى خوب باشيم . اما خير از اينها خوب‌ترى ندارند و مجلس هم تقصير ندارد . هزار مانع هزار محظور در پيش است كه هركدامش براى يك مملكت متمدن قانونى باعث انقلاب و اغتشاش مىشود ، چه رسد به ايران بدبخت .\r\n\r\nافراسياب خان\r\nاسمعيل خان بعد از گرفتن وجوهات كاغذى به افراسياب خان نوشته بود تفنگ و قبوضات را بدهد . هنگام مراجعت چون ديدم هيچ از تفنگ و قبض نگفت مكتوب را ارائه دادم . به جاى آن‌كه خجالت بكشد گفت آن نوكر ديگر شما هم مىخواست تفنگ و اسب را ببرد و من نگذاشتم . تفنگ را داد اما قبض را نداد . افراسياب خان آدم كم‌مغزى است ، همان پرحرفى او خودش دليل واضح است . اما راست و باقول است دروغ نمىگويد . مردانگى دارد .\r\n\r\nتأمين‌نامه\r\nچهارشنبه ششم ربيع المولود - حسن تاجرباشى الموت ما به شهر مىرفت با قافلهء بزرگ بالاروچى و جاهاى ديگر براى خريد شب عيد . جوابى به حكومت نوشتم ، بعد از همان مقدمات كه مرجع تظلمات عدليه است از من هنوز كسى عارض نشده و از مدرك ادعاى او مسبوق نشده وكيلى كه از مغييات خبر بدهد چه قسم روانه كنم . نوشتم من غريب اين ولايت هستم و كسى را كه قبول وكالت مرا كند نمىشناسم . حالا كه مجبورم دو تعهدنامه روانه داريد خودم با اسناد خودم روانهء شهر شوم . يكى تأمين‌نامه‌اى باشد كه پس از خروج من اگر الموتى بناى غارت « اربعون و خمسون » را گذاشت ، قتل كرد ، انبار را برد خسارت وارده را جزا و كلا مرحمت كنيد . ديگرى در صورت پوچ و بىاساس بودن ادعاى آنها يا عدم حضور آنها يا محكوم شدن آنها خرج اياب و ذهاب [ و 
  ] اقامت شهر\r\n\r\n","description":"","footnote":"","page_name":" 3321 ","page_number":135},
  {"content":"\r\n\r\nالتفات شود . پس از وصول اين دو تعهدنامه به فاصلهء يك هفته حاضر شهر مىشوم ، و الّا با اين عريضه‌جات جعلى كه شما وقع مىگذاريد كه مصدر و منشأ آن معلوم است و بدون عرض به عدليه احدى قانونا نمىتواند مرا از خانه و لانهء خودم خارج كند .\r\nرقعهء ديگر در باب تعديات مرقوم شده بود : اگر هرصاحب ملكى بهرهء اربابى و مال الاجاره خودش را مطالبه كند متعدى و ظالم است من اول ظالم نيستم . تمام ملاكين ايران بلكه كرهء ارض ظالم هستند . هروقت فرقهء محترم دمكرات قانونى براى اين ظلام ايجاد كردند البته بنده و شما را مستثنى نمىكنند و شايد من هم در تلو آن ملاكين مستهلك باشم . هردو را جوف پاكت قونسل گذاشته با سواد مرقومهء حكومت ارسال شهر داشتم و نوشتم اگر تعهد نمود لطف اللّه خان روانه و من بيايم .\r\nمن در اينجا خودم را عادت داده‌ام كه صبح زود برخيزم . پس از نماز « ناهار قليان » ، « 1 » شير ، چاى و نان خورده ، بعد از كشيدن دو سيگار زير كرسى چرتى زده يا خواب غيلوله كنم . پس از يك ساعت خواب لباس پوشيده بيرون يا پشت‌بام براى قدم زدن مىروم در ضمن هم‌كارى باشد گفتگوئى باشد صورت مىدهم .\r\n\r\nنامهء موثق ديوان\r\nامروز كه پس از خواب غيلوله بيرون رفتم يك مرتبه ديدم سر امان اللّه خان و جهانگير خان از اطاق درآمد . پاك قبض روح من شد و گفتم باز قونسل بلائى براى جان من روانه كرده . زود احوال‌پرسى كرده استفسار كاغذ نمودم . كاغذى از موثق ديوان داد .\r\nپاك يقينم شد كه اول بدبختى ماست . باز كردم ديدم الحمد للّه آن‌طور نيست ، شفاعت كرده ، مقررى ايام گذشتهء حضرات را كه تفنگ و اسب را برده بودند بدهم . نفس راحتى كشيده و بناى تحقيقات را گذاشتم .\r\nخوب امان اللّه خان چه خبرهاى تازه دارى ؟ جز شلوغى چيزى تازه نيست . كجا شلوغ است . همه‌جا و بنا كرد يكىيكى شمردن . گفتم حالا از شهر خودت بگو . گفت توى شهر عيبى ندارد ، اما در باغستان متصل آدم لخت مىكنند . عدليه ، نظميه ، همه شلوغ است . ميرزا على خان نامى رئيس ژاندارم از طهران آمده بود ، شبى نبود كه مطرب و . . .\r\nنداشته باشد تمام را نسيه . دو سه روز قبل . . . و مطرب توى كوچه جلويش را گرفتند مطالبهء تنخواه كردند . او متعذر به نرسيدن مواجب شد . اينها متقاعد نشده يك افتضاحى بيرون آوردند آن سرش ناپيدا . احتساب الملك هم همه شب مطرب دارد . . . دارد . آقا\r\n\r\n\r\n","description":"","footnote":"\r\n( 1 ) - ناهار قليان - در گذشته به صبحانه اطلاق مىشد . ( مسعود سالور )\r\n","page_name":" 3322 ","page_number":136},
  {"content":"\r\n\r\nنزديك است يخهء او را هم توى كوچه بگيرند .\r\n\r\nحكومت عزيز اللّه خان\r\nعزيز اللّه خان پسر خسرو خان هم كه اول مجاهد بود براى اين‌كه پست را زده بودند او را متهم نمودند . بعد از آن‌كه سارق پست پيدا شد قهر كرد . رفته قرابلاغ با صد و پنجاه سوار نشسته از همه دهات ماليات گرفته ، سيورسات گرفته ، حكمرانى مىكند حتى ماليات مشعل‌دار نيم فرسنگى قزوين را او گرفته . با رشيد السلطان مكاتبه دارد . با محمد خان و مسيح خان ساخته . هرچه هم از شهر نوشتند اعتنا نكرد . حتى در جواب كاغذ ميرزا حسن شيخ الاسلام دو هزار فحش نوشت . از شهر هم اسلحه و پول كمك مىكنند .\r\n\r\nنانواهاى شهر\r\nنان يك من چهار هزار شده خيلى مردم از گرسنگى مردند . بلديه التزامى از خميرگير و شاطر مىخواست كه همه روزه حمام بروند لباس فاخر تنشان باشد . خميرگير شپش نداشته باشد . آوردند مهر كنند گفتند ما اگر لباس فاخر مىداشتيم خميرگير و شاطر نمىشديم . با روزى سى شاهى اجرت هم نمىتوانيم هرروز حمام برويم ، يا لباس فاخر درست كنيم . رد كردند .\r\n\r\nوضع قزوين\r\nخوب قشون روس مىرود يا نه . بله يك دسته رفتند مابقى هم مىروند . مردم مىگويند روس و آلمان و انگليس ايران را قسمت كرده‌اند ديگر محتاج سالدات نيست .\r\nديگران مىگويند هرچه امتياز روس مىخواست شاه داد و حالا مىرود . اما آنچه راست است اينها جلوى راه طهران را گرفته بودند حالا مىروند راه براى مردم باز شود و حكما يك هفته بعد از رفتن آنها عزيز اللّه خان به شهر مىآيد و شهر قزوين برهم مىخورد . صد نفر قزاق مىماند . جلوى قونسلگرى عمارت براى آنها درست مىكنند .\r\n\r\nوضع روسها\r\nنعش قونسل اصفهان كه در چاه افتاده بود وارد كردند . در كالسكهء مملو از گل و سبزه حاكم ، معاون ، پليس ، ژاندارم ، تمام قشون روس و اعيان شهر استقبال ، و روز ديگر هم تا چاه‌خانه به همان ترتيب مشايعت كردند . اين بدگوئيها ، اين احترام غريب است . « خدايا\r\n\r\n","description":"","footnote":"","page_name":" 3323 ","page_number":137},
  {"content":"\r\n\r\nزين معما پرده بردار . » اين رفتن قشون روس اگر يك قرارداد رسمى صحيحى نداشته باشد حكما شعبده و نيرنگى در بين است و شايد همان باشد كه امان اللّه خان گفت و عدم حضور آنها اغتشاش را در اين نزديكى طهران چندين برابر نمايد .\r\nبيست و دو تومان و شش هزار پول زور و مفت بىجائى براى يك ماه و چهار روز اقامت بىجهت حضرات داده كه صبح تشريفات را ببرند ! خدايا من چقدر پول بى جا به مردم دادم ! از وجود اينها دو غاز برايم كارسازى نبود مگر فيس و افادهء زياد .\r\n\r\nآلمان و ايران\r\nحالا از روزنامه‌جات كمى نوشته شود . نتيجهء ملاقات پتسدام براى ايران بدبخت اين شد كه دولت آلمان تمام روابط و حقوق سياسى و تجارتى و امتيازى روس را در ايران تصديق كرد و راه‌آهن آتيهء ايران را هم قرار شد با مال بغداد وصل نمايند ( اين هم حكايت دوست عزيز و حامى خيالى ما آلمان ! ) . حالا مزه دارد روزنامه مىنويسد كه ما هفت ماه قبل گفتيم ايران عقد اتحادى با آلمان ببندد وزير خارجهء ما گوش نداد . اما خير از اول هم معلوم بود ، اينها هرگز همديگر را نمىگذارند ما را بگيرند . خصوصا آن كار هم صرفه نداشته باشد و راجع به آنها هم نباشد . آلمان چه قسم مىتواند دخالت در كارهاى راجعه به روس و انگليس بكند . اگر او دخالت بيجائى كند اينها هم مىكنند . از آلمان هم مأيوس شدند ، حالا اطريش و ايطاليا را به ميان آورده‌اند !\r\n\r\nمحمد على شاه\r\nتفصيلات ديگرى از محمد على ميرزا نوشته و گويا پس از حركت از ادسا دولت ايران قسط مقررى او را نمىدهد لكن صاحب‌منصبى از طرف سفارت روس رفته و با كمال سختى از وزارت خارجه ما استرداد مىكند . ما يك فقره « آرتيكل » جريدهء « اكسيون » « 1 » پاريس را ترجمه نموده است مىنويسيم .\r\n\r\nآرتيكل « آكسيون »\r\n« از بروكسل به ما نوشته‌اند كه شاه قديم ايران محمد على با زن و بچه و دسته‌اى از نوكرهايش اينجا وارد شده‌اند . يكى از همراهانش ارشد الدوله است كه 23 ماه ژوئن 1908 اقدام كرد در توپ بستن به پارلمان . باوجود انكارهاى شاه تبعيد شده و\r\n\r\n\r\n","description":"","footnote":"\r\n( 1 ) .  Action \r\n","page_name":" 3324 ","page_number":138},
  {"content":"\r\n\r\nاطرافيانش واضح و مبرهن است كه در اين مسافرت محمد على هيچ منظور ندارد جز اين كه تحصيل قوه كند بر ضد سلطنت جديد . در وين خلوتهاى طولانى و مشورت زياد با امير بهادر كرده . در نيس سعد الدوله صدراعظمش را كه رئيس مستبدين بود ملاقات كرده خصوصا صحبت زيادى داشته .\r\n\r\nظل السلطان مخوف\r\nشاهزاده ظل السلطان مخوف كه در 1909 بدبختانه خيال داشت داخل ايران شود تحقيقا معلوم نيست در پاريس با كى ملاقات كرده ولى مطمئنا تلاش زيادى داشته در انتشار مقصودش . هنگام بيرون رفتنش از بروكسل عازم بود كه برود برلن بلكه بتواند در آنجا هم‌وطنانش را محرمانه همراه با مقاصدش كند .\r\n\r\nپانسيون محمد على شاه\r\nانتريگهاى محمد على مطلقا مخالف با تعهدات سفارت روس در طهران است كه از او گرفته و به دولت جديد داده تا يك « پانسيونى » برايش مقرر كرده‌اند . عدالت مقتضى است اين « پانسيون » قطع شود . گرچه محمد على مغرور است بر اين‌كه دولت روس حمايت از وى مىكند ولى گمان نمىكنم بلكه يقين حاصل است كه كابينهء پطرزبورغ خيلى كسل است از اين اعمال محمد على . بعد از ذكر شمايل شاه كه همه مىدانيم مىنويسد اشخاصى كه نزد او رفته و ملاقاتش كرده‌اند ما را مطمئن ساخته‌اند كه هوشش از درجهء متوسط هم پائين‌تر است و از مطالب مقدماتى پلتيك هم بىخبر است .\r\nمىگويند مثل كسى مىماند كه عمرش را در پستوى دكان فرش‌فروشى سپرده [ است 
  ] او را صاحب مقاصد فاسده يافته‌اند . دروغ‌گوئى را در وجود او طبيعت ثانويه ديده‌اند .\r\nايرانيها كار بسيار نيكوئى كردند كه خود را از چنگ او خلاص كردند همچنانكه تركها خود را از چنگ عبد الحميد نجات دادند . ولى محققا عبد الحميد راضى نمىشود كه محمد على كفشهايش را واكس بزند .\r\n\r\nسعد الدوله و ظل السلطان\r\nنيس 30 دسامبر - شاه مخلوع چند روزى در اين‌جا به سر برد و صحبتهاى طولانى با عموى خود ظل السلطان و رئيس الوزراء سابق خود سعد الدوله كرده به اين صحبتها اهميت پلتيكى بسيار نسبت مىدهند . سلطان معزول به طرف مارسى و ليون حركت كرد .\r\nشايد خيال داشته باشد چند مدت در سويس بماند . معلوم شد اظهارات شاهزاده\r\n\r\n","description":"","footnote":"","page_name":" 3325 ","page_number":139},
  {"content":"\r\n\r\nظل السلطان كه يكى از ارتجاعيون مهم ايران است و ادعاى او كه محال است با شاه ملاقات كند چه‌اندازه ارزش داشت . اما سعد الدوله اوقاتى كه در مملكت خود بود تقريبا تمام مردم را با خود بد كرده بود از زمان نفى بلدش يكى از مشهورترين عمال ضد « رولسيون » است . ( پايان مقالهء آكسيون )\r\n\r\nگل‌باران و گل در قزوين\r\nاين قطعه را هم در روزنامهء مهمل قزوين ديدم .\r\n مژده‌اى ملت خيابان را شده كشتى ضرور * نيست ما را غم دگر از رفتن درياى شور\r\nكربلائى لطف فرمايد بسازد كشتيى * ملت قزوين از او ممنون شود تا نفخ صور\r\nبسته بد راه ترقى بهر ماها ، بس نبود * بسته شد يك‌باره از گل بهر ما راه عبور \r\nباز در روزنامه ديدم آژانسهاى محمد على ميرزا فعلا در ميان شاهسون اردبيل مشغول كار هستند . در ميان‌رود كه بودم امير اسعد مىگفت اين بيچاره قبل از رسيدن به سلطنت محمد على ميرزا بود بعد از پادشاهى ترقى كرده محمد على شد .\r\n\r\nمسعود الملك\r\nايشان هم باز در تهيهء سوار هستند و قاسم خان قاتل صمد خان كه از دشمنهاى نامى حضرات بود به دست خواجه‌وندها كشته شده . مسعود الملك را هم كه به حكومت كجور و خواجه‌وند فرستاده بودند پس از قتل قاسم خان فرارا تنكابن آمده . مىگويند رشيد السلطان خيال دارد از سمت تنكابن به گيلان برود و حالا بين او و امير اسعد بد شده است . عمارت شهسوار سپهدار هم با مبل و غيره آتش گرفت . ده دوازده هزار تومان خسارت وارد گرديد .\r\nروزنامه‌جات « تطيّرات » بدى براى بهار آينده مىزنند خداوند خودش تفضل فرمايد و اين نزاع و جنگ خانگى را از ميانه بردارد . هى مىگويند اتفاق كنيد اما ممكن نمىشود نفاق ما صد مقابل تفاق است . علم نداريم ، حب الوطن را نمىدانيم . ضديت مسلكى مذهبى عنصرى بين ماست .\r\n\r\nزوارك\r\nما از ايران گذشته فقط از يك الموت حرف مىزنيم ، از تمام الموت هم به يك قريهء كوچك زوارك كه مركز و كرسى تمدن اين ولايت است صحبت مىداريم . به فاصلهء صد قدم سمت چپ رود بزرگ شاهرود اين ده واقع است . رودخانه از وسط آن رو به جنوب\r\n\r\n","description":"","footnote":"","page_name":" 3326 ","page_number":140},
  {"content":"\r\n\r\nموسوم به وناش رود جارى است كه اين ده را دو تقسيم مىكند چپ و راست . هيجده خانه سمت چپ ، دوازده خانه سمت راست واقع است . باوجود آن‌كه تمام اين خانوار [ ها 
  ] باهم قوم‌خويش هستند مثل اين است اينها اهل ينگى دنيا و آنها اهل افريقا باشند . در تمام اعمال ضد يكديگرند . اين هيجده خانوار بايد يك كدخدا داشته باشد ، آن دوازده خانوار يك كدخدا . اين علف را مىچراند ، آن درخت او را قطع مىكند . حتى اين دخترى كه عروسى كرده امشب از اين سمت آب به آن سمت آب روانه مىكنند صبح با پدر و مادر و كسانش اعلا عدو مىشود ! من روزى نيست كه مرافعهء اين روى آبى و آن روى آبى را نداشته باشم .\r\n\r\nاما ايران\r\nحالا چه قسم ممكن است مملكت ايرانى را يك مدرسه نداشته و يك دار الفنون نديده ، يك روزنامه نداشته آن هم نصف ترك ، نصف كرد ، نصف عرب ، نصف شيرازى ، نصف بدوى ، نصف عشاير و ايلات مختلف لر ، ترك ، افغان با مذاهب مختلف شيعه ، سنى ، بابى ، شيخى ، ارمنى ، يهودى ، نصرانى ، صوفى و مسالك جديد در ظرف يك سال يا دو سال به قوه و قدرت چهارتا روزنامه و هزار نفر آدم تربيت شده وطن‌پرست همراه و متفق كرد كه از جان و مال و اولاد دست كشيده شمشير برداشته در مقابل توپ شنيدر و كروپ و سپاه منظم ديسيپلينه جنگ نمايد !\r\nمن عهد كرده بودم از عقايد خودم من‌بعد ذكر ننمايم باز بىطاقتى كرده توبه را شكستم . اميد عفو دارم . استغفر اللّه ربى و اتوب عليه .\r\n\r\nبرف چهاردهم\r\nدوشنبه 11 ربيع الاول - اين قدم نامبارك حسن تاجرباشى و مشهدى آقاسى است كه هروقت به شهر مىروند هوا اين‌طور مىشود . از ديروز چهار ساعت به غروب مانده باد سردى برخاسته و بناى آمدن برف را گذاشت . تا سه ساعت از شب رفته يك چارك متجاوز برف آمد بدون آن‌كه ذره‌اى آب شود . تا امروز سه ساعت از دسته گذشته ابر بود و نمىباريد تا پشت بامها را پارو كردند . مجددا شروع به آمدن برف كرد تا سه ساعت به غروب مانده و به شدت هم سرد شد . باز ايستاد . همين‌قدر كه بامها را روفتند رعيتها پائين نيامده باز شروع كرد تا الآن كه سه ساعت از شب مىرود و معلوم نيست ساكت گردد . زمين و زمان سفيد شده اگر ما اين برفها را سه برف حساب كنيم تا حال چهارده برف بزرگ آمده ، يكى حساب كنيم دوازده برف بزرگ است . از همه اين برف به قدر\r\n\r\n","description":"","footnote":"","page_name":" 3327 ","page_number":141},
  {"content":"\r\n\r\nذره‌اى آب نشد و يخ بسته است .\r\n\r\nنوروزى\r\nپريشب بچه‌هاى زوارك به رياست على آمده نوروزى خوانده ( بهار آمد بهار آمد عزيزان ) گفته نفرى يك هزار انعام گرفتند . بعد از اين برف و سرما فرستادم مطالبهء تنخواه را نمودند كه كو بهار ، حالا كه از چله سردتر شده و برف زيادتر آمده پول مرا پس بدهيد .\r\nچند قطعه كبك باقى مانده امروز شكار زواركيها گرديد . گوشت شب عيد پيدا شد .\r\n\r\nسرباز الموت\r\nكاغذ اول پائيز تا ديروز از انجمن ولايتى جوابش به سرعت باد و برق رسيد ! توضيح خواسته بودند كه سربازها از كدام فوج است درحالى كه سه نفر سرباز اخراجى را نفرى چهل تا چهل و هشت تومان گرفته و علىبخش آدم اقتدار السلطنه به زور افراسياب خان برد . تعجب در اين است امروز باز مأمور سرباز آمده اين دفعه چهار نفر مأمور و هرشب اقامت اينها سواى وجه داوطلبى دو سه تومان مخارج دارد . من نمىدانم سالى چند نفر از سرباز الموت فوت مىشود . گويا تمام امراض دو فوج قزوين و تلفات آنها منحصر به سرباز الموت است . اين ده تومان ، ده تومان هم كه در هرسال علاوه مىشود از تضعيف خانه‌هاى شطرنج خواهد گذشت . جواب كاغذ هم چه از حكومت چه از قونسلگرى چه از انجمن به اين ترتيب مىرسد .\r\n\r\nمملكت در خطرست\r\nاز ديروز تا حال از اطاق مگر دو مرتبه برحسب ضرورت بيرون نيامدم . از شدت خلق‌تنگى و بيكارى روزنامه‌ها را مجددا خواندم . اين اشعار كه درج شده بود محض رفع بيكارى ضبط مىكنم . به حق خدا ديگر خفه شدم و حوصله‌ام تمام شد ، نمىدانم چه خاك بر سر كنم !\r\n آه و افسوس كه هركس به خيال دگر است * مملكت در خطر است\r\nوطن ما چو يكى طاير بىبال و پر است * مملكت در خطر است\r\nپيشكاران وطن جمله پى خويشتن‌اند * كى به فكر وطن‌اند\r\nهيچ گويند بدين خاك عدو ره سپر است * مملكت در خطر است\r\nبهر آبادى خود مملكتى كرده خراب * جمله باشند به خواب\r\nخصم بر شعبده بيدار به شام و سحر است * مملكت در خطر است \r\n\r\n","description":"","footnote":"","page_name":" 3328 ","page_number":142},
  {"content":"\r\n\r\n نخل مشروطه كه گرديده به صد رنج و فنون * آبياريش ز خون\r\nآخر امروز چرا يك سر بىباروبر است * مملكت در خطر است\r\nآن‌چه پژمرده شد آن گلشن اميد حيات * مايهء امن و نجات\r\nهرچه گوئيد به ابناء وطن بىثمر است * مملكت در خطر است\r\nصيت مشروطه چرا شد ز زمين تا عيوق * بهر احقاق حقوق\r\nآه كاين ملت اسلام مگر بىخبر است * مملكت در خطر است\r\nهيچ دانيد كه از بهرچه اندر ايران * شد به پا پارلمان\r\nجلسه‌اى مىگذرانند و مگر محتضر است * مملكت در خطر است\r\nاين همان پارلمانى است كه از قتل نفوس * مىنمايند جلوس\r\nاين اساسى كه به پا گشت ز خون جگر است * مملكت در خطر است\r\nهيچ گوئيد چرا كرده بدين خاك كنون * اجنبى سوق قشون\r\nمجلس ما كه نمايندهء نفع و ضرر است * مملكت در خطر است\r\nهيچ حاصل نشود ماحصلى زان جلسات * جز اداى كلمات\r\nلفظ را قوهء فعليه در او معتبر است * مملكت در خطر است\r\nغرض از جلسه‌شان علت صورى نبود * كان ضرورى نبود\r\nعلت غائى او ملت ما را نظر است * مملكت در خطر است\r\nچيست آن علت غائى بجز آسايش ناس * عدل و امنيت و پاس\r\nورنه ظلمى است مبدل به لباس دگر است * مملكت در خطر است\r\nاز چه حاصل شود آسايش و امنيت ما * بجز از همت ما\r\nاتفاق است كه بر چشم عدو نيشتر است * مملكت در خطر است\r\nچارهء درد وطن چيست در اين موقع تنگ * بىمحابا و درنگ\r\nاتحادى كه در او مايهء فتح و ظفر است * مملكت در خطر است\r\nاتحاد است كه بر خصم عنان‌گير شود * آوخ ار دير شود\r\nظلم و اجحاف عدو بيشتر از پيشتر است * مملكت در خطر است\r\nمهر رخشندهء مشروطه چرا شد به محاق * زانكه در ماست نفاق\r\nاز نفاق است كه دشمن سوى ما حمله‌ور است * مملكت در خطر است\r\nبهر حفظ وطن و دين خود امروزه كفن * گر به‌پوشيم به تن\r\nدر چنين غائله البته سزاوارتر است * مملكت در خطر است\r\nيا بپوشيم به تن كسوت رقيت و عار * در كف خصم دچار\r\nوه كه اين نكته عيان در بر صاحب‌نظر است * مملكت در خطر است \r\n\r\n","description":"","footnote":"","page_name":" 3329 ","page_number":143},
  {"content":"\r\n\r\n سر تسليم محال است اگر سر برود * گنج و گوهر برود\r\nمرد آزاد وطن‌خواه نه در بند سر است * مملكت در خطر است\r\nبه وطن‌خواهى اگر كرد كسى كسب شرف * جانها داشت به كف\r\nجهدى اى هم‌وطنان زانكه وطن محتضر است * مملكت در خطر است \r\nخوب اشعارى است ليكن از آنجا كه تمام كارها تغيير كرده ادبيات هم شكل ديگرى شده . من ندانستم اين قصيده بود ، غزل بود ، ترجيع‌بند بود ، چه بود .\r\n\r\nپول سرباز\r\nسه‌شنبه 12 ربيع الاول 22 حوت - از ماه جدى سردتر است و برفها همان‌طور مانده .\r\nصبح محمد على آمد با يك بسته مكتوب . از رسيدن او بسيار خوشحال شدم . جوان زرنگ باكمال خوبى است . كاغذها را مىخواندم كه شيخ حسين با چند نفر خوبانى و كدخداى سراج محله يا محمود خان و يك زوج سبيل چخماقى او وارد شدند . چه خبر است ؟ پول سرباز مىخواهند . محمود خان مكتوبى از افراسياب خان داد نوشته بود دو نفر سرباز فوج دوم اخراج ، يكى مال شهرك ديگرى مال خوبان و سراج محله .\r\nمحمود خان مأمور است اما به قانون رفتار كند ! . حكمى هم محمود خان داد به همين تفصيل معلوم شد فوج دوم را هم به اقتدار السلطنه داده‌اند .\r\nعمل اين دهات خوب است در وجه داوطلبى و اخراجى همه شريك هستند و اين شركت مايه نجات آنها است . و الّا مثل شهرك بيچاره كه امسال صد و ده بيست تومان براى دو نفر سربازش داد پاك ويران مىشدند .\r\nما گفتيم به آقاى محمود خان اين سرباز تقسيم است و بايد جمع شود . گفت من مأمورم در خوبان و سراج محله بنشينم تا پول را بگيرم ! گفتم مهلت كه شرعا و عرفا جايز است . به شما نوشته داده مىشود برويد تا ما خودمان تنخواه را جمع و روانه داريم . گفت قبول ندارم و بايد بمانم تا پول برسد . گفتم دعا كن كه تا روز چهاردهم ما بين من و افراسياب خان قرارى است و الّا مىگفتم از اين قلعه پرتت كنند . مرد كه پس اين‌كه نوشته به قانون عمل كن كدام است ! دو سه روز مهلت نقلى نيست . نخواهم داد . خوبان ملك من نيست ، اما نمىگذارم سراج محله به روى . چون كمى اوقات مرا تلخ ديدند همگى رفتند .\r\n\r\nقانون بيچاره\r\nعجب رسوا و بدنام و مفتضح كرده‌اند قانون بيچاره را . عجب مردمان نفهم خر احمقى ما هستيم كه اين لفظ و عبارت حيات‌بخش را نجس و كثيف نموده‌ايم . تمام ظلم ،\r\n\r\n","description":"","footnote":"","page_name":" 3330 ","page_number":144},
  {"content":"\r\n\r\nزور ، جور ، اجحاف ، تعدى را به اين لفظ مىكنيم و حيا نداريم ، شرم نداريم . حالا اين شدت و حرارت را چه باعث شده اينجا تبينى لازم است .\r\n\r\nسخنان شيخ محمد على\r\nشيخ محمد على . . . از آن شيطنت كه دارد مكتوب انجمن را سرباز نزد افراسياب خان روانه مىكند و او پس از خواندن محض آن‌كه نوكر سپهدار و اقتدار السلطنه پسر اوست به دماغش مىخورد كه من و ملا يوسف و يكى دو نفر ديگر از بابت سرباز شكايت نموده باشيم مكتوب را به توسط حسين آقا بالاروچى روانه [ مىكند 
  ] و شرحى به ملا يوسف پيغام تهديد مىدهد . پشت سر آن محمود خان را براى مطالبهء سرباز مىفرستد و مىگويد مهلت نده .\r\nبه هرجهت مستشارها به ميان افتاده چهل و پنج تومان از من گرفته محمود نامحمود را روانه نمودند ، تا بعد جمع‌آورى شود . اين بود نتيجهء فورى مكتوب انجمن و رقعهء رياست قشون كه توضيح خواسته بود .\r\n\r\nدربارهء مصطفى خان افشار\r\nحالا كمى از صحبتهاى محمد على بنويسم تا برسيم به مكتوبات . رفعت السلطان سهم كشمرز آقاى عماد السلطنه و منصور الدوله را خريده بود ، بعد با سهم عيال خودش به يك قيمت علاوه به مصطفى خان افشار همسايهء ما آن‌كه در غارت مجلس و جنگ تبريز حكايات دارد فروخته . مشار اليه هم اوايل به واسطهء حركات قبيح آن ايام خودش بيم داشت حالا كه زور با اسب و تفنگ شده باعث اختلال عمل آنجا شده عما قريب مثل الموت مىشود . يك نزاعى شده حسن سلطان را مجروح نموده‌اند . رعيت دو تيره شده و جائى كه سى سال امن امان مصون و محفوظ از تمام تعديات حكومتى همسايگى ولايتى . دزدى دغلى بود به يك حال بسيار خطرناكى مبتلا شده و به كلى سلب آسايش شده است . يك دانگ آنجا هم مال من است و حالا مبلغى قيمت دارد مىترسم از آنجا كه بدبخت هستم تمام ضرر نصيب و قسمت من شود .\r\n\r\nدربارهء منصور السلطنه افشار\r\nمنصور السلطنه على خان افشار مىگفت پارسال قدرى كسل و باملاحظه بود ، مدتى است كه اوضاع را شلوغ ديده او هم از قلعه به يكى از دهات خرقان خودش رفته اولا تمام صاحب‌منصبان فوج افشار را كه شهاب الملك برقرار كرده بود عزل و مبلغها پول\r\n\r\n","description":"","footnote":"","page_name":" 3331 ","page_number":145},
  {"content":"\r\n\r\nگرفته ديگران را برقرار كرد . از هرسلطانى سيصد الى چهارصد گرفت و متصل هم آدمش توى دهات دويست سيصد تومان وجه داوطلبى برقرارى سرباز و خانوار سرباز مطالبه و دريافت مىكند ، من جمله از كشمرز دويست تومان مىخواست ما شهر رفته به قنسول عرض كرديم او گفت مأمور را جواب كنيد . ما رفتيم پيغام داديم آن‌وقت از در خصوصيت درآمده گفت من از ده حضرت و الا چيزى نمىخواهم ، اما حسن سلطان بايد شيرينى مرا بدهد .\r\n\r\nدربارهء اسميعيل ملا بداغى\r\nاسميعيل خان ملا بداغى هروقت پولى در معدن نمك سراغ كند آمده مىبرد . يك دفعه هزار و هفتصد تومان برد . سايرين هم كه زور دارند هروقت نمك لازم خودشان و رعيت و كسان همسايگانشان بشود اجماعا آمده هرقدر لازم است مىبرند اما ساير فقرا پول بايد بدهند .\r\n\r\nدربارهء عزيز و حبيب\r\nعزيز اللّه خان و برادرش حبيب اللّه خان حكومت دارند و همه قسم جرم و جريمه مىگيرند . آدم شعاع الدين ميرزا و كدخدايش هزار و هفتصد تومان پول به طهران مىبردند دزدها حمله كرده آدم فرار كرد كدخدا كشته شد هفتصد تومان كه در خورجين داشت بردند . حبيب اللّه خان از پسرهاى مصطفى خان دانست پانصد از آنها گرفت خورد سر شعاع الدين ميرزا بىكلاه ماند . مختصرا آقا امروز آدمها پيدا شده است كه جهانشاه خان و محمد ولى خان پيش آنها بايد سر فرود بياورند . آنها همان حفظ خودشان را اگر نكنند مردند . امروز روز اسب و تفنگ و در هرگوشه يك نفرى است كه ديگران را غارت كند . همه هم باهم عهد دارند و از هم حمايت مىكنند .\r\n\r\nدربارهء معتضد الممالك\r\nاز همدان پرسيدم گفت نهايت اغتشاش دارد . دزد در آنجا صدتا صدتا حركت مىكند و قافله‌ها را مىزند . معتضد الممالك على مردان خان هم بعد از آن‌كه فرمان مالياتها را گرفت غارتها را كرد ( چون قازيانانى و رعيت حضرت و الا است ) پناه داده يك خلعت هم به او داده آقا كند و قازيانان را به او سپرده چون شاهسونها خيلى اذيت كرده بودند و زمينها را برده بودند حالا فرمان آنجا رفته و پدرى از شاهسونها و آنها كه زمينها را برده بودند درآورده كه حساب ندارد . در كمال قدرت و سقط ضبط املاك مىكند .\r\n\r\n","description":"","footnote":"","page_name":" 3332 ","page_number":146},
  {"content":"\r\n\r\nمعتضد الممالك هم با اغلبى هم‌دست و حفظ خودش را به خوبى مىكند . شايد شريك دزدى آنها هم باشد .\r\n\r\nادبيات الموت\r\nاگر همه‌چيز ايران تنزل كرده الحمد للّه ادبيات الموت ترقى كلى دارد . محض كفاره آنچه نوشتيم ، اشعار نوروزى على رعيت زواركى را بنويسيم بهتر است .\r\n « بهار است بهار است . * بهار لاله‌زار است .\r\nنشست بر تخت شاهى * على با ذو الفقار است . \r\nدر اين شبهاى سرما ، ندارى خبر از ما ، بياريد عيدى ما .\r\nبهار است بهار است تا الى آخر ذو الفقار است كه چند نفر با على مىخوانند .\r\nترجيع‌بند است .\r\n بهار است اى جوانان * همه خوشحال و خندان .\r\nكه بلبل در گلستان * كه عيد نوبهار است . \r\nبهارست بهارست ، الخ .\r\n ايا صاحب‌خانه * ميار عذر و بهانه .\r\nبيار ده پول و دانه * كه عيد نوبهار است . \r\nبهار است بهار است ، الخ .\r\n اگر كلجه سمور است * اگر خلعت و پول است .\r\nهرچند كه راهش دور است * بيار ما را قبول است . \r\nبهار است بهار است ، الخ .\r\n\r\nو له ايضا .\r\n عيد نوروز جوانان آمده * بلبلان بىدل در افغان آمده\r\nقمريان كوكو كه زنها هرچمن * نرگست سنبل به بستان آمده\r\nدختران هريك دو دستانش حناست * هر كدام خوب است به ميدان آمده\r\nنوجوانان شاد باشيد زين زمان * نوعروسان زلف‌پيچان آمده\r\nكدخدايان هريكى بر يك طرف * نوجوانان پيش سلطان آمده \r\n\r\nچهارشنبه آخر سال - كله‌پاچهء خشك\r\nچهارشنبه 13 - چهارشنبه آخر سال را اينجا هم مثل ممالك ترك‌نشين ما آذربايجان و خمسه و غيره شب عيد مىدانند كله‌پاچه‌هاى خشك شدهء پائيز را حتما امشب بايد\r\n\r\n","description":"","footnote":"","page_name":" 3333 ","page_number":147},
  {"content":"\r\n\r\nبخورند . فقراى زوارك و آنها كه توقعى داشتند مثل دايه پوشيده ، نه‌نه خانم و غيره برنج از من گرفتند . دو صغير رمضان حمامى كه بيچاره فوت كرد هم علاوه شده است . هوا سرد يخ بسته .\r\n\r\nپينهء تابستانى\r\nامسال مشكل غريبى براى الموت بيچاره پيش‌آمده . پائيز از بابت خشكى هيچ كشت نكردند . چون مرسوم نيست شخم و پينهء تابستانى داشته باشند لهذا همه را براى بهار گذاشتند . حالا هم بارندگى مجال نمىدهد . گندم و جو بهاره هم يافت نمىشود . اينها كه تمام املاك را ذرع مىكردند سه ماه كفايت مخارج آنها را نمىكرد ، حالا كه هيچ نكنند چه خواهند كشيد . محصول الموت آن سال كه خيلىخيلى خوب بيايد سه ماه كفايت مردمانش را نمىكند .\r\n\r\nمكتوبات\r\nبرويم سر مكتوبات اگرچه همه به اختصار كوشيده بودند . اول از طهران رقعهء حاجى افخم الدوله تمامش از بىپولى و اين‌كه با حضرت و الا قهر هستم و ايشان هم به قدرى به خودشان سخت گرفته‌اند كه حدوحصر ندارد .\r\nتعيين وزرا را نوشته بود . امروز دوم ربيع الاول نايب السلطنه مجلس مىرود قسم بخورد . وزراء معين شده هنوز معرفى نشده‌اند . سپهدار وزير جنگ رئيس الوزراء ( باز روىكار آمد ) - مستشار الدوله وزير داخله - ممتاز الدوله وزير ماليه - محتشم السلطنه وزير خارجه - معاون الدوله پست و تلگراف - حكيم الملك علوم - مشير الدوله عدليه - مؤتمن الملك هم رئيس مجلس شد .\r\n\r\nنامهء عدل الممالك\r\nشاهزاده عدل الممالك مرقوم داشته بودند خبر تازه نيست جز رفتن قشون روس از قزوين ، اما هيچ جهت يا قرارداد آن را مرقوم نداشته بودند . در لف مرقومهء خودشان هم رقيمه‌اى از جناب اقتدار السلطنه بود براى افراسياب خان كه نوشته بود به شما سابقا نوشتم حال هم مىنويسم چه چيز باعث شده كه محض دو نفر پدرسوختهء الموتى شما با شخصى مثل شاهزاده عين السلطنه درافتاده و اسباب زحمت ايشان شده‌ايد . بعد قدرى توقير و احترامات از من نموده و مىنويسد به شما اكيدا سفارش مىكنم برويد شرفياب شويد و هرگز براى دوتا پدرسوخته باعث رنجش فلان نشويد .\r\n\r\n","description":"","footnote":"","page_name":" 3334 ","page_number":148},
  {"content":"\r\n\r\n\r\nرقعهء حكومت\r\nرقعه ديگرى از حكومت بود به خط مبارك خودشان كه در امورات شما نهايت همراهى و اقدامات شده ، با حضرت والاى بزرگ و مركز مذاكرات مىشود انشاء اللّه شما را راحت كنيم . شما مالكيد و هستيد . آبادى ملك بسته به رعيت‌دارى است . مثل اين‌كه هيچ از آن كاغذ كه در بادشت رسيد و يكى ديگر ميرزا باقر اسعد الحكما فرستاد خبر ندارد . خيلى عجيب است .\r\nاز قونسل جواب نرسيده كه حركت اردو مانع است ليكن شفاهى گفته است مشغول انجام كار هستيم و از اين به بعد بيشتر اقدامات مىشود .\r\nرفعت السلطان نوشته بود كار زياد دارم . سعيد نظام و جمعى مشغول هستند . رئيس عدليه را معزول كردند به حاكم چسبيده‌اند كه اين حاكم مستبد است و راست هم مىگويند . موثق ديوان هم گفته است به رفتن حاكم چيزى نمانده .\r\n\r\nنامه از ايتاليا\r\nدو پاكت هم از ايتاليا به اسم من آمده بود طهران و اينجا فرستاده‌اند . باز كردم گفتم شايد از آشنايان است ديدم فرانسه است هيچ نتوانستم ، مگر اول آن را كه نوشته بود كاغذ شما رسيد . بايد بفرستم قزوين يا طهران ترجمه كنند مال كى باشد . حالا اگر اين مكتوبات به‌عنوان لقب من بود مىگفتم شايد مال آن عين السلطنه باشد . اما خير « مون سنيورپرنس قهرمان ميرزا » نوشته ليكن من به كسى در ايتاليا نه در هيچ نقطه فرنگ كاغذ ننوشته‌ام ، يعنى كاغذنويسى الموت فرصت نمىدهد . به هرجهت يا سهوى در اسم شده يا يك قهرمان ميرزاى ديگرى مثل عين السلطنه روى كار آمده . احتمال دارد از پسرهاى ظل السلطان باشد . اين كاغذها طهران رفته و پست‌چى روى پاكت نوشته اين قهرمان ميرزا شاهزاده عين السلطنه است كه در الموت قزوين هستند . و پست به قزوين آورده و روانه نموده‌اند .\r\n\r\nنوروزىخوان\r\nيك روزنامهء « ايران نو » هم شيخ ابراهيم فرستاده بود ( صداى نوروزىخوانهاى اينجا بلند شد معلوم شد بچه‌هاى كوشك دشت هستند . ما هرشب بايد پنج شش هزار انعام بدهيم . اما من به همان اشعار مهمل آنها قناعت نكرده از تصنيفات گيلك بايد بخوانند ، اينها از رباعيات امير هم بلد بودند و مشغول هستند . شاعر خوبى بوده . )\r\n\r\n","description":"","footnote":"","page_name":" 3335 ","page_number":149},
  {"content":"\r\n\r\nاين روزنامه شمارهء يكصد و ده پنج ربيع الاول . اول اعلانى از طرف نظميه نموده كه حمل اسلحه غدغن [ است 
  ] و هركس به غير طبقه نظام ژاندارم و پليس حمل اسلحه نمايد گرفته و مجازات مىشود . امضاء هم از مسيو يفرم است . معلوم مىشود كابينهء جديد باز او را رئيس كل نظميه نموده‌اند . پس از اين اعلان « آرتيكل » ذيل را مىنويسد .\r\n( به مناسبت اعلان نظميه )\r\n\r\nموزربندها\r\n« موزر اسم يك حربهء ناريه مخصوصى است كه شهرت انقلاب در اين مملكت كسب نموده . شهرت موزر و موزربندها از آن شهرت‌هائى است كه به حسن اقدام شروع كرده و به قبح خاتمه انتها مىيابد . روزى بود كه اين موزر و اين موزربندها اسباب خلاصى وطن مىبودند و بدين جهت با يك محبت شايانى مقبول بودند . بالاخره همين‌كه ايام انقلاب گذشت و دورهء آسايش و انتظام رسيد دستهء موزربندها مع التأسف نتوانستند خود را راضى به تبعيت وضعى كنند كه خود مولد آن وضع بودند . كار آزادىطلبى به خودسرى كشيد . حريت را سوء تلقى كرده و آزادى را كج فهميدند . موزرى كه استخلاص اين وطن را خدمت كرده كم مانده بود كه سبب هلاكت آن گردد . دولت موفق به استقرار نظم و انتظام گرديد ولى سپس اسبابى كه استقرار و استقامت دولت را مهيا مىنمودند از ميان رفت بحرانهاى خطرآميز حكومتى رسيد . مجددا موزربندها كسب قوت نمودند . اگر چند وقتى به اين طرف كه مىشود گفت هيچ حكومتى نداريم به كلى امنيت پاىتخت ، سلب گرديد . در خيابان‌ها علنى كاغذهاى تهديد و دزدىهاى خونين با يك بلاغت و فصاحت فعلى نتيجهء خودسرى موزربندهاست و بىحكومتى را مىرسانند . ولى با وجود اين ايام خودسرى اهالى يك انتظارى را داشتند و آن كار استحكام اساس يك حكومتى بود كه در پارلمان ريخته مىشد اين اساس و نتيجه شد . پارلمان داراى اكثريتى گرديد و الا حضرت نايب السلطنه آمد قسم خورد ، رئيس الوزراء معرفى كرد . شالودهء يك حكومتى ريخته شد . هر حكومتى بهتر از اين حكومت است . اگر دليلى بر اين مىخواهيد اعلان ادارهء نظميه را بخوانيد ( در اينجا مفاد اعلان را مىگويد و بعد مىنويسد ) البته اين اقدام خوبى است ، اقدام امنيت‌بخش است و معلوم است در مدنظر اين اعلان قبل از همه همان موزربندها است كه امنيت را از اهالى سلب كرده‌اند و حالا هم مىكنند . اول كسانى كه بايد بر طبق اين اعلان مجبور به رفتار گردند آنها است و گويا اصل اعلان هم همين نقطه‌نظر انتشار يافته . وقتى كه اين قسم اهالى بنا شود كه حمل سلاح نكنند آن‌وقت ديگران كه از ترس اينها فقط براى اين‌كه درمورد لزوم بتوانند\r\n\r\n","description":"","footnote":"","page_name":" 3336 ","page_number":150},
  {"content":"\r\n\r\nمدافعهء نقش كنند ، متحمل حمل سلاح مىشوند ، بالطبع خود را از ثقالت اين بار آزاد خواهند كرد . امروز اهالى محتاج به امنيت است اگر دولت توانست كه اين امنيت را كاملا تأمين نمايد موفق به نزع سلاح از افراد خواهد بود و الّا رفيق مدافع اهالى صلح‌جو را از دست گرفتن مثل آن است كه آنها را گرفتار قهر و تجاوز موزربندها نمايند . »\r\n( پايان مقاله )\r\n\r\nعمر كابينه و عمر پشه\r\nاز اين آرتيكل معلوم مىشود از اين اكثريت مجلس و اين انتخاب كابينهء حزب دموكرات كه ناشر افكار آنها « ايران نو » است انزجارى دارند و مايل نيستند و اگر اين قسم باشد عمر اين كابينه هم از عمر پشه زيادتر نيست . باز از اين روزنامه‌ها معلوم شد معتمد خاقان و پسر عمويش مقتول شده و آخر الامر مداوا نشده‌اند « 1 » .\r\n\r\nوضع آنها را\r\nتلگرافاتى هم از نزاع و هنگامهء آستارا نوشته بود اما از ماسبق آن اطلاع ندارم . لكن از اين تلگرافها معلوم مىشد روسها نزاعى كرده‌اند چند نفر قزاق كشته شده و حالا قشون زيادى آورده دهات را آتش زده ، اموال مردم را غارت [ و 
  ] گالشهاى بيچاره را محبوس مىنمايند ، حتى مردم اموال و نقدينهء خود را در امامزاده گذاشته بودند سالدات شرور درب امام‌زاده را شكسته همه را يغما مىكنند .\r\nجمعه 15 - موعد قرارداد ما چهاردهم بود ، فعلا افراسياب خان رفته است رودبار محمد زمان خانى و دست ما به او نمىرسد . ولى با حسن تاجرباشى آمدند . همه اينها مىگفتند قشون روس مىرفت اما از دلتنگى كسبه قزوين هم بسيار گفتند كه عزا گرفته بودند ملا محمد على كوشك دشتى كه تازه از تنكابون آمده با ملا يحيى اينجا بودند .\r\nصحبت زياد از تنكابون مىكرد . حكومت قزوين متزلزل است . جواب كاغذهاى من هم نيامد تمام اجارات مانده شب عيد هم مىروند توله‌كار .\r\n\r\nقراقوش\r\nعصر پياده تا بالاى سراج كلايه گردش رفتم ، يحيى و جمعى از خدام بودند يك مرتبه قراقوش كبك را دنبال كرد در صد قدمى ما گرفت و زمين نشست آدمها تا دويدند تفنگ\r\n\r\n\r\n","description":"","footnote":"\r\n( 1 ) - اين خبر را بىاصل نوشته بود . ( يادداشت بعدى مؤلف در حاشيه )\r\n","page_name":" 3337 ","page_number":151},
  {"content":"\r\n\r\nهم اتفاقا نداشتيم قراقوش كبك را با چنگال گرفته بلند شد . نوكرها « هاىهاى » كردند ، اعتنا نكرد . نزديك من و ملا يحيى و شيخ فاضل رسيد ، من چوب‌دست خود را پرتاب كرده هرسه نفرى فرياد كرديم قراقوش كبك را جلوى من انداخت و رفت . حالا اگر من به عقايد نظام الملكى و مشير السلطنه بودم بسى مطالب از اين اتفاق مىبايستى ذكر كنم .\r\nاما از كبك بينوا رمقى باقى نمانده بود . همان حكايت\r\n « چو ديدم عاقبت گرگم تو بودى » \r\nشد .\r\n\r\nكوسه‌گلين - عروس به‌بو\r\nهوا سرد است برف نمىرود . از بابت علف بسيار سخت مىگذرد . گوسفند را زود طويله آوردند . حالا هم ممكن نمىشود بيرون كنند . دچار و مبتلا شده‌اند . آمديم قلعه ، جمعى از اهل محرم كلايه رودبار مثل « كوسه‌گلين » همدان ، خمسه و جاهاى ديگر خودى به شكلهاى عجيب و غريب درست كرده با دهل و سرنا آمدند در اين‌جا « عروس به‌بو » مىگويند . بعضى حركات زشت كرده يك تومان هم انعام گرفتند . بعد فرستادم براى رعيتها مشغول شدند . زن و مرد به تماشا جمع شده بودند و لذتها بردند . از اين قرار تا عيد مبلغى بايد بى جا و بىجهت تحويل آقايان كرد . از شهر قدرى مرباى خيار و كمى شيرينى نان برنج خواسته بودم . شيخ ابراهيم دومن مربا و چندين جعبه شيرينى فرستاده بود . اين برجها و خرجهاى لغو است كه در هرماه داريم و آدم را ورشكست مىكند .\r\n\r\nنوروز 1329\r\nچهارشنبه 20 ربيع الاول - اول فروردين اول درجه حمل 1329 - ديشب دو ساعت و پنجاه و دو دقيقه هشت ثانيه از شب گذشته به زيج محمد شاهى تحويل شمس به برج حمل بود . به زيج فرنگى سه ساعت و دوازده دقيقه . امروز اول سال و نوروز سنهء تنگوزئيل است . خيلى زود سوار شد . هوا ابر بود ، دانه دانه برف مىآمد . بالاروچ به زيارت امامزاده ذكريا و امامزاده ايوب ( ع ) رفتم . كم‌كم مه گرفت و باد و برف شديد شد ، طورى كه مثل ساچمه برف به صورت ما اثر مىكرد . زيارت كرده از شدت مه هيچ ده پيدا نبود و كسى از آمدن و رفتن ما مسبوق نشد . يك ذرع تمام در بالاروچ برف بود .\r\nامسال الموتيها آن سه ماه روزى را هم نخواهند داشت . مختصر تا عصر برف آمد و آب\r\n\r\n","description":"","footnote":"","page_name":" 3338 ","page_number":152},
  {"content":"\r\n\r\nشد اما از يك ساعت به غروب مانده به زمين نشست كه تا سه ساعت از شب رفته به قدر يك چارك آمده بود .\r\n\r\nتفريحات نوروز\r\nاينجا مرسومات ده خيلى مختصر است . در زوارك ديشب اول مغرب سر قبرستان رفته فاتحه خواندند بعد منازل خود رفته مشغول تهيهء شام شدند . امروز اول ديدن من آمده بعد رفتند آن روى آب خانهء محمد حسين از خانه‌هاى آن روى آب ناهار آورده همه خوردند . بعد جوانها ، بچه‌ها در كنار رودخانه توى لاتها « 1 » مشغول توپ‌بازى شدند . اما از شدت سرما خيلى به اختصار . فردا هم اين روى آب مىآيند . از خانه‌هاى مهدى ، حسن كدخدا ، حاجى على و اين سمتيها ناهار مىدهند و بعد بازى كرده به اصطلاح اينجا مجلس ختم مىشود . ديگر هركس هم خانه‌هاى همديگر عليحده دوتا دوتا سه‌تا سه‌تا مىرود . زنها هم تاب انداخته اين دو سه روز تاب مىخورند ، تقريبا همه‌جاى الموت همين ترتيب است يا اين رو و آن روى آب است ( كه مثل درياى پاسيفيك است ) ، يا محله بالا و محله پائين .\r\n\r\nآبادى بىمرد\r\nاما در . . . چون در اين فصل مرد خيلى كم است اگر هم باشد يا بچه است يا پيرمرد كار به دست زنها است و رسم غريبى دارند . روزها تا چند روز جمع شده تاب مىخورند و بعد ناهار هر غريبى از مردانه اتفاقا از روى بىاطلاعى يا اجبار وارد آنجا بشود زنها هجوم به سر او آورده دستگيرش مىكنند و اشعارى دارند كه مىخوانند . آن‌وقت مردكه را لخت كرده سرش چارقد مىكنند بلكه تنبان او را هم درمىآورند . اگر دو تا باشند ما تحت آنها را به هم مىزنند ، يكى باشد به درخت مىزنند و تا يك مدتى اسباب تفنن خانمها فراهم است . انواع اذيت و صدمه را به آن شخص وارد مىآورند . اين است كه تا چند روز از عيد نگذرد اهل دهات ديگر به . . . نمىروند .\r\n\r\nچهار فصل\r\nدر ميان دهات رسم است روز اول حمل را بهار ، روز دوم را تابستان ، روز سيم را پائيز ، روز چهارم را زمستان تصور كرده و از سردى يا گرمى ابر و باران و آفتاب حدس\r\n\r\n\r\n","description":"","footnote":"\r\n( 1 ) - لات - زمين‌هائى كه پوشيده از گل‌ولائى است كه سيل آورده . ( مسعود سالور )\r\n","page_name":" 3339 ","page_number":153},
  {"content":"\r\n\r\nچهار فصل را مىزنند . از اين قرار امروز كه همه را باريد بهار بارندگى زياد و سرد مىشود .\r\nپنجشنبه 21 ، دوم درجهء حمل - برف مىآيد و خيلى سرد بود ديشب يخ هم بسته بود .\r\nبه اعتقاد رعايا محققا تابستان هم هوا خوش و بارندگى خواهد شد . بعد از ناهار مشهدى صدر اللّه وارد شد . بعد حال و احوال‌پرسى كاغذها را داد من روى كرسى گذاشتم و گفتم اخبارات را اول زبانى بگو تا برسيم به كاغذها .\r\nبعد از شرح تقلبات خودشان كه بيست قاطر براى فروش طهران مىبرديم چطور چپ زديم ، راست زديم تا از دادن باج راه خلاص شديم و دم دروازه پته‌ها را از مأمور دولتى گرفته آن‌وقت پراكنده شده قاطرها را فروخته ، روز خروج دم دروازه پرسيدند چند قاطر داشتيد يك پته درآورده كه همين يك دانه بود و پنج شاهى گمرك جديد را داديم . نوزده پنج شاهى هم اينجا مداخل شد . باز يك دروغى گفت كه نايب السلطنه ديدن حضرت و الا آمده بود و حالا حضرت و الا خيال بازديد كردن را نداشت . همين‌طور است يا دروغ ديگرى كه به كامران ميرزا نايب السلطنه قديم چهار تير خالى كردند اما نخورد كه هيچ‌كدام اينها در كاغذجات من نبود .\r\n\r\nزمستان سخت\r\nبعد گفتم اين مطالب در رقعه‌جات نيست گفت من چهار روز بعد از اين كاغذها درآمدم . اما مىگفت نان و گوشت ، زغال ، هيزم همه‌چيز وفور بود . گندم پانزده تومان بود . اين مشهدى كه از دهم صفر از اينجا حركت كرد گويا نهم ربيع الاول طهران رسيده و روز يازدهم به عجله كاغذها را گرفته و به قول خودش چهار روز بعد حركت كرده .\r\nمىگفت از اين‌جا تا طالقان هشت روزه رفتم تا طهران ده روزه . بسيار شكايت از سرما داشت و مىگفت در طالقان دو ذرع برف حالا هست . در الموت ، طالقان ، طهران . پيران سال‌خورده چنين زمستانى به خاطر ندارند .\r\n\r\nاحترام الدولهء نود ساله\r\nنزهت نوشته بود احترام الدوله گفته تا حال همچو زمستانى در طهران ياد ندارم . اين احترام الدوله دختر خاقان مغفور است كه عيال صاحب ديوان فتحعلى خان شيرازى بود و حالا بايد نود سال داشته باشد و همين يكى باقى است .\r\n\r\n","description":"","footnote":"","page_name":" 3340 ","page_number":154},
  {"content":"\r\n\r\n\r\nعز الدوله\r\nاما مكتوبات دستخطهاى حضرت و الا تمام تغير و خواستن پول [ بود 
  ] و ابدا مربوط به عرايض من نبود ، بلكه هيچ خودشان را به وضع مغشوش الموت آشنا نكرده مثل اين‌كه كلمه‌اى هم من عرض نكرده باشم . در حقيقت عمدا سهو مىفرمايند و اين سهوها است كه كار الموت را از اول تا حال به اينجا رسانيده . بگذريم از دستخطهاى معظم له كه اگر ذكر شود باعث شرمندگى خودم مىشود و جسارت نمىتوانم بكنم . به حضرت و الا خدمت كردن از طرف ايشان مباشرى رفتن ، با ايشان طرف محاسبه شدن ، خود را داخل امورات ايشان كردن از سمومات مهلكه است . همين است كه اموراتش درهم و برهم است و در اين سن و سال هركس هم جاى او باشد نمىتواند امرى را اداره كند و حضرت و الا اصرار دارند كه مىتوانند ، در صورتى كه نمىتوانند .\r\n\r\nنامهء افخم الدوله\r\nاز آقاى عماد السلطنه مكتوب نداشتم . افخم الدوله بعد از دو صفحه آه و ناله و قدرى از ترتيت حضرت و الا و قهر خودش و دستورالعمل به من اين مختصر اخبار را نوشته بودند : « سپهدار رئيس الوزرا ، مستشار الدوله وزير داخله ، ممتاز الدوله ماليه ، معاون الدوله پست و تلگراف ، مشير الدوله عدليه ، علاء السلطنه علوم ، محتشم السلطنه خارجه امروز دهم در مجلس معرفى شدند . مؤتمن الملك رئيس مجلس شد . معاونين انقلابى هم تغيير خواهند كرد .\r\nمشار السلطنه گفتند معاون عدليه ، متين السلطنه يكى از وكلا نايب رئيس و معاون ماليه مىشود . حالا اكثريت مجلس با اعتداليون است و وزراء اعتدالى هستند . تغييرات در وزارت‌خانه‌ها داده خواهد شد . مسيو يپرم رئيس نظميه شد . پنج نفر مستشار ماليه هم از آمريك حركت كرده‌اند . تمام فرمايشات سركار صحيح است ولى باز اخيرا عرض مىكنم حضرت و الا همچو تصور مىفرمايند الموت الموت سابق است و تمام اين حرفها لغو و براى اين‌كه به حضرت و الا پول ندهيد نوشته مىشود و بايد از الموت ( گنج بادآور ) [ آورد 
  ] تمام قروضتان را بدهيد و مبلغها اندوخته باشيد و بهيچوجه دينارى براى مخارج آنجا نخواهند داد . يعنى وضع زندگى خودشان به ترتيبى مىگذرد كه اگر مىديديد هيچ توقع هم نداشتيد . شب است وقت گذشته تب دارم و بيش از اين نمىشود جسارت نمود . قربانت فريدون . شب دوشنبه يازدهم ربيع الاول 1329 طهران . »\r\n( پايان نامهء افخم الدوله )\r\n\r\n","description":"","footnote":"","page_name":" 3341 ","page_number":155},
  {"content":"\r\n\r\n\r\nچكنم\r\nحالا من چطور خودم را دچار اين مهلكه كردم . نه راه پس دارم نه راه پيش . بروم طهران با آن ترتيب چه كنم . بمانم الموت با اين ترتيب نمىتوانم . باز اگر تا حال طهران بودم كارم يك طرفى شده بود ، يا فنا فى اللّه شده بودم يا ترتيبى گرفته شده بود و نوكرى پيدا كرده بودم . به عبارت واضح آنچه بايد به سرم بيايد آمده و حالا امورات از كم يا زياد روشى گرفته بود . نان خالى بود عادت شده بود ، پلو بود همانطور . حالا يك سال و نيم ديگر كار دارد ! خدايا خودت رحم كن .\r\n نرسد دست من به چرخ بلند * ورنه بگشادميش بند از بند\r\nقسمتى كرد سخت ناهنجار * بيش‌وكم در ميان خلق افكند\r\nآن نپوشد همى به رنج پلاس * وين نپوشد همى به ناز پرند \r\nپس اين مساوات تام كه از عهد محمود غزنوى تا حال مىگويند چه وقت جارى خواهد شد .\r\n\r\nوضع گوسفند\r\nيكشنبه 24 ربيع الاول - سرما باران برف متصل در كار است . كشت و زرع كه پائيز نشده حالا هم نمىشود و سه هشت هم كه از حمل گذشت ديگر تخم‌كارى در اين‌جا ثمر ندارد مگر ييلاقات . از همه بدتر علف تمام شده و اين دهات پاهاى رودخانه كه بيشتر قشلاقى است تمام مالشان گرسنه مانده هر « دوشوار » علف را يك تومان پول مىدهند ، حتى از سه فرسنگى آمده از گرمارود به دوش علف بردند . گوسفند لاغر ضعيف . اين‌طور باشد تمام تلف مىشود ، زيرا قوهء راه رفتن و خودى به صحراى عراق رسانيدن ندارد . آن عمل زراعت . اين حيوان‌دارى . عيدشان عزا شده . ولى مىگفت در آن دهات همه خانه‌ها صداى گريه و ناله بلند است . چيزى نمانده در طويله‌ها را باز كرده گوسفند را صحرا كنند و دست بكشند .\r\n\r\nگوسفند و نمك\r\nاين بىقوتى گوسفند يك علت ديگر هم دارد و آن نمك است . امسال نمك كم دادند .\r\nدر زمستان هم هيچ نداده‌اند . در صورتى كه هرطويله در زمستان ده من نمك خرج داشت . يك مثقال نداده باشند گوسفند ضعيف مىشود ، صدمهء كلى مىبيند چنانچه خيلى از گوسفندها و بزها بچه سقط كردند و اين سقط جنين مىگويند بيشتر از نخوردن\r\n\r\n","description":"","footnote":"","page_name":" 3342 ","page_number":156},
  {"content":"\r\n\r\nنمك است . اين يكى از عيوباتى است كه در گوسفند و بز حاصل مىشود . ديگر اين‌كه مىگويند در فصل زمستان يا پائيز كه در طويله است نمك نخورد روى زبان آنها جوش مىكند و سر آن جوشها تيز مثل سوزن مىشود و نمىتواند علف بخورد . دواى اين جوش نمك است كه زبانش را به آن زده رفع جوشها مىشود ، همين‌طور گاو . اما در بهار و تابستان وقتى كه گوسفند با دهان خود غذا مىخورد علف شيرين است و دلش را مىزند بايد حتما نمك بخورد تا به اشتها و ميل بيايد و الّا لاغر مىشود . ديگر اين‌كه رودهء گوسفند باريك مىشود و يك سرازير يا سربالاى تندى برود روده‌اش پاره مىشود .\r\nامسال كه از لئامت يا عدم بضاعت در بهار و تابستان خيلى كم داده زمستان هيچ نداده‌اند ، خيلى صدمه وارد شده در پشم و نتاج و روغن هم توفير كلى است . حالا در اين طويله‌ها هركس داخل شود اين حيوانات زبان خود را به لباس و كفش وارد مىمالند و براى آب دادن كه بيرون مىكنند كاه‌گلهاى اطراف طويله را زبان مىمالند ، به سنگها زبان مىزنند .\r\nمختصر صدمهء اين نمك به حيوانات بيش از انسان وارد شده است .\r\n\r\nشاخ يك ذرعى\r\nديروز شهباز نرم لاطى ديدن آمد و يك كله و شاخ بز ده ساله آورد كه قبل از عيد شكار كرده بود . درست يك ذرع شاخ اين بز است با يك قبضه ريش سياه خيلى ممتاز .\r\nمىخواست شهر برود من هم چند كاغذ نوشتم و اكيدا درخواست كردم لطف اللّه خان را بفرستند من به شهر بروم . ديگر به كاغذ نوشتن كار من نه در قزوين درست مىشود و نه در طهران . ناچار بايد متحمل يك ضرر فوق‌العاده و يك زحمت زيادى شد . آيا نتيجه حاصل شود يا نه ؟ امروز بايد شهباز شهر برسد پياده‌رو غريبى است ، شكارچى ماهر ، جوان يلى . رعاياى بعضى از دهات ديدن كردند . بره آوردند . ممنون شديم .\r\n\r\nبرف در فروردين\r\nدوشنبه 25 - به‌به از اين بهار . خير بهار مرحوم شده . ديروز از يك ساعت به غروب مانده تا ساعت پنج باران آمد و اطاقها بناى چكه را گذاشت ، خصوصا اطاق من . مختصر بلائى به سر ما آورد كه آن سرش ناپيدا . هرچه بود و نبود تر شد . در اطاق من هم كسى نمىخوابد ، خودم به تنهائى آنچه ممكن بود از اسبابها جمع كرده توى طاقچه‌ها گذاشتم .\r\nاما كرسى و رخت‌خواب و فرش را ممكن نشد . تا وقت نماز به يك شكلى سر كردم آن وقت بيرون آمده آدمها را صدا كنم ديدم نيم ذرع درست برف آمده زمين و زمان سفيد است . تمام اطاقها ، آشپزخانه ، انبار ، هرچه جا در اين قلعه هست چكه مىكند و مثل\r\n\r\n","description":"","footnote":"","page_name":" 3343 ","page_number":157},
  {"content":"\r\n\r\nآبكش آب مىآيد . رفتند كدخدا را آوردند . رعيتها آمدند پشت بامها را پاك كردند و رفتند سراغ شكار كبك . ده عدد صيد نمودند كه در اين فصل اين همه برف و شكار كبك هيچ كدام ياد نداشتند . آفتاب شد تا عصر بيشتر برفها آب شد . اما هرقدر كاه پاشيدند نمك زدند چكه اطاقها موقوف نشد تا نيم ساعت از شب رفته . الآن فرش اطاق جمع است و من در يك گوشه اطاق نشسته‌ام . حالا آن بيچاره حشم‌دارها را چه باشد تمام حشم تلف مىشود . متصل از پائين مىآيند به التماس به گريه به زارى يك كمى علف از اينجاها مىبرند .\r\n\r\nپوست شاخهء بيد\r\nچهارشنبه 27 - ديروز آقايان بالاروچ فرصتى پيدا كرده ديدن آمده بودند . بعد از ناهار باز بناى باران و برف را گذاشت . طورى سخت كه حضرات ممكن نشد بروند . از مدان برادر جلال و برادر غلام رضا آمده چند كبك آوردند و عذرخواهى كرد كه نداشتن علف و تدارك علف مجال نمىدهد ديدن بيائيم . الان هم پوست شاخه‌هاى بيد را به گوسفند مىدهيم . من دو دوشوار علف عيدى به آنها دادم . گفتند اين موهبت از يك طاقه شال كشميرى بيشتر تشكر دارد .\r\nيكى از بزرگترين علت عدم آذوقهء علف اين رعاياى پائين حكايت اغتشاش الموت است كه در تابستان و موقع علف‌چينى گاهى مبتلاى جلال بودند ، گاهى احمد خان ، گاهى آدمهاى من . رعيت دچار كش‌مكش [ بود 
  ] و مجال علف‌چينى نكرد . امسال هم اين شكل باشد همين قسم خواهد بود . هر دفعه براى جار آوردن به سر من بيست روز از كار بيكار شدند .\r\nبارى تا امروز مقارن ظهر گاهى برف بود ، گاهى باران . « نسام » و سمت البرز و ييلاقات برف بود و گفتند بالاروچ و ورك دو ذرع برف است . از ظهر كه گذشت در زوارك هم تمام برف شد و تا يك ساعت به غروب مانده هفت هشت گره برف به زمين نشست . باز زواركيها دنبال اين باقى مانده كبك‌ها افتادند ابو القاسم و محمد على هم دو كبك گرفتند .\r\nيك ساعت هوا كمى صاف شد همين‌قدر كه برفها را پاك كردند مجددا ابر و مه سختى شده ليكن تا الان ساكت است نمىبارد . مختصر از روز عيد كه چهارشنبه بود تا امروز برف و باران در كار بود و اين برف امروز 16 برف سنگين است .\r\n\r\n","description":"","footnote":"","page_name":" 3344 ","page_number":158},
  {"content":"\r\n\r\n\r\nسختى علوفه - يك ذرع برف\r\nجمعه 29 ربيع الاول - از ديروز صبح شروع به آمدن برف نمود تا غروب و اين برف بىاغراق سه چهار يك بود . هوا هم سرد و يخ‌بسته بود . غروب از شدت برف ممكن نشد پشت‌بامها را يكى يكى بنابر تقسيمى كه زواركيها دارند پاك كنند . سه‌تا سه‌تا ، چهارتا چهارتا به كمك هم آخر الامر پاك كردند . مجددا شروع به آمدن برف كرد تا ساعت چهار از شب رفته و از يك چارك متجاوز به زمين نشست كه از صبح تا چهار از شب رفته يك ذرع علاوه برف آمد . تمام حشم مردم هلاك خواهد شد . من يك « طايه » علف داشتم و مالهاى خودم بىكاه و علف هستند . روزى نيست بيست نفر پانزده نفر به التماس و زارى نيايند .\r\n\r\nعلف براى عيدى\r\nشفيع آتانى آمده بود . دختر ملا مختار برادرش را براى پسرش عروسى مىكرد .\r\nدختر مايل پسر جمال بود فرار مىكند مىرود استله‌بر از آنجا بادشت . مختصر افراسياب خان بيست تومان از پسر جمال سى تومان ، از آن بادشتى پانزده تومان از شفيع مىخواهد . شفيع آمده از من گرفت و داد و عروس را برد . حالا براى علف آمده بود . آخر يك‌بار علف عيدى دادم . علف امروز اقاقياى هندى شده و به قيمت و نايابى زعفران .\r\nهمه يقين دارند كه تلف مىشوند .\r\n\r\nكريم شيره‌اى\r\nكريم شيره‌اى در طهران بود كه من در اوايل عمرم او را ديده بودم . مرد بامزه خوش‌صحبت شوخى بود با تمام اعيان آمدوشد داشت و از همه وظيفه [ مىگرفت 
  ] .\r\nشب عيد الاغى داشت سوار مىشد و گلدانهاى گل نرگس براى مردم مىبرد . وظيفهء خود را مىگرفت . همه‌جا هم از قول نه‌نه‌اش مىرفت دعا و سلام مىرساند . مىگويند يك سال در طهران بهار همين قسم شد مشار اليه بدون اطلاع كسى صبح صلوات‌گوئى كه آن‌وقت مرسوم بود آورده در بام خانه‌اش صلوات گفت تهيه و تدارك ختم ديد . آشنايان دروهمسايه گمان كردند نه‌نهء كريم فوت شده . حاضر شدند اما هيچ كدام از واقعه مسبوق نمىشد . در وسط ختم ناچار شدند از كريم جويا شوند كى فوت كرده . كريم جواب داد بهار مرحوم شده و من براى فوت او ختم گذاشته‌ام . خيلى باعث تفريح مردم شد و مبلغى كريم مخارج ختم را گرفت .\r\n\r\n","description":"","footnote":"","page_name":" 3345 ","page_number":159},
  {"content":"\r\n\r\nتا ظهر پشت‌بام بوديم به تماشاى شكار اين چند دانه كبك بيچاره و مرمت بامها .\r\nزواركيها تا غروب دبنال كبكها بودند .\r\n ز توران چنان بخت برگشته بود * كه گرگين از ايشان دو تن كشته بود \r\n\r\nبرف تنكابون\r\nببينيد چقدر كبكها عاجز شده بودند كه حسن تاجرباشى هم يك قطعه گرفت . چند نفر طالقانى ديروز در اين برف از تنكابون با حالت خراب آمدند ، مىگفتند در تنكابون از اينجا بيشتر برف آمده و تمام حشم آنها تلف شده . براى آن‌كه آنجا تهيهء علف نمىشود تمام سال حشم با دهان خود تغذيه مىكند . در گدوك تا شانهء آدم برف است .\r\nيك ساعت از شب رفته شهباز آمد مىگفت از روز رفتن تا الان برف مىآمد ، در شهر هم برف كلى آمد . از گدوك‌چاله به يك زحمت گذشته است كه همان كار خودش بوده است و بس .\r\nباز جوابهاى كاغذ را قونسل نداده بود ، يعنى شيخ نوشته بود شهباز شب آمد و صبح حركت كرد ممكن نبود به اين زوديها جوابى گرفت . نوشته بود عزيز اللّه خان هنگامه مىكند . مىگويند تحريك رشيد السلطان است . سوار و سرباز جمع مىكنند تعاقب كنند .\r\nبه اقتدار السلطنه حكم شد اطاعت نكرد . اما مشكل است كسى برود . اطراف شلوغ است . قشون روس هم در رشت توقف كرده علت معلوم نيست .\r\n\r\nنامهء عماد السلطنه\r\nاز آقاى عماد السلطنه پاكتى و چند روزنامه فرستاده بودند . خيلى اسباب پريشانى اوقات من شد . خداوند چقدر ما را بدبخت خلق كرده از هيچ سمت مفرّى نداريم .\r\n« پاكت 16 صفر كه به توسط صدر اللّه فرستاده بوديد عصر هفتم ربيع الاول رسيد .\r\nقاصد خيلى در راه معطل نشده بود . از گرفتن كبك و شكار مرقوم شده بود اين زمستان الموت سالها به خاطر و الا خواهد ماند ، انشاء اللّه ايام شيخوخيت تعريف از آن براى جوانهاى عصر خواهيد نمود . اما در باب الموت و صحبتهاى آنجا اگر صد مرتبه از آنجا كاغذ بنويسيد ديگر جواب صريح ندارد و آنچه به عقل من رسيده و نوشته‌ام هرآينه عمل كنيد همان آمدن قزوين است از اينجا فايده ندارد ، يعنى نه تكليف گذران و معاش اولاد شما معلوم مىشود نه اين‌كه شما از الموت چه برمىداريد و چقدر خرج داريد .\r\nقشون روس از قزوين رفت . حمايت وزير مختار و قونسل از حضرت و الا به همان ميزانها است كه ديده‌ايد . سپهدار اعظم رئيس الوزراء شد . آنچه را هم به حضرت و الا خوانديم\r\n\r\n","description":"","footnote":"","page_name":" 3346 ","page_number":160},
  {"content":"\r\n\r\nتاكتيك و وضع زندگانى را تغيير بدهند ابدا مؤثر نشد . با آن‌كه و الا حضرت نايب السلطنه آدم معقول [ است 
  ] و احوال‌پرسى فرستاد كه من فرصت نكردم مىخواستم خودم شرفياب شوم و همچو تقاضائى كرد باز از ايشان ديدن نكردند ! ( حرف صدر اللّه كه مىگفت نايب السلطنه ديدن كرد همين مسئله بود ) . آمدوشدى نمىكنند ، منزوى شده [ اند 
  ] . از آن طرف تمام دهات و اموراتشان مىخواهند منظم باشد . با اين ترتيب كه به حرفهاى انسان ابدا گوش نمىدهند شما چه توقع داريد .\r\nاخبارات طهران . و الا حضرت نايب السلطنه قسم ياد كرد . رئيس الوزراء را معلوم نمود ، يعنى اول اكثريت مسلكهاى مجلس را معلوم كردند ، فرقهء اعتداليون غالب بود . آن‌وقت از روى آن مسلك رئيس الوزراء انتخاب شد ( بعد ساير وزراء را اسم برده بودند كه ما دو مرتبه شرح داده‌ايم ) . فرمانفرما معاون وزارت جنگ شده ( از بس اشتياق كار دارد دور نيست در تغيير كابينهء ديگر به فرماندهى يك باطاليان هم راضى شود ) . پول كم است ادارات و ارباب حقوق معطل [ اند 
  ] از ماليات نمك و غيره صرفه‌اى دولت نبرده . پول زياد هر كارى لازم دارد . اين است كه همه سرگردان هستند و زياده زحمت است . ايضا حواسها پرت است . كاغذ اول را دو مرتبه خواندم ده مرتبه كلمهء معلوم را به تكرار نوشته‌ام . شما در آنچه نوشته شده مردد نباشيد و الّا به اولادتان ستم و دشمنى كرده‌ايد .\r\nراست است قرض داريد ، خانه نداريد ولى اين شكل هم زندگى معنى ندارد . هر كارى يك سال بعد بايد بكنيد حالا بكنيد . اين طرز خوشى نيست اما حضرت و الا ابدا گوش به حرف نمىدهند . همان قسم نشسته [ اند 
  ] نمىدانم خيالات باطنى كه دارند چيست . الى آخر كه جز دل‌تنگى چيزى نيست . » ( پايان نامهء عماد السلطنه )\r\nبراى من حقيقة حالت باقى نمانده نمىدانم چه كنم . اين حضرت والاى ما پيرمرد است ، محترم است به قول احتساب الملك حاكم حاليهء قزوين آن‌وقت كه خمسه آمده بود مىگفت با امامزاده حمزه نمىشود طرف شد . اين امام است ، اخ امام است ، عم امام است ، اولاد امام است . اگر گوش به حرف بدهد چون هيچ پيرامون خطائى هم نشده و احدى از او رنجش ندارد دلتنگى ندارد اموراتش مرتب مىشود . ليكن گوش نمىدهد و يك سوءظنى هم دارد كه بيشتر باعث خرابى كار او شده و الّا تمام اموراتش را محول به اولادش كند من شرط مىكنم در ظرف دو ماه همه را همان عماد السلطنه يا افخم الدوله منظم بنمايند .\r\n\r\n","description":"","footnote":"","page_name":" 3347 ","page_number":161},
  {"content":"\r\n\r\n\r\nعقايد ناصر الملك\r\nقدرى از روزنامه‌ها بنويسم با همه دلتنگى . حضرت نايب السلطنه پس از ورود طهران مستقيما يا غيرمستقيم از روش پارتيها شكايات نموده خواهش مىكنند ضديت را در مقصد و مقصود كنار گذاشته مثل ساير جاها به همان طرق مختلف استقلال مملكت را حفظ نمايند . مشاجرات و مباحثات بيمعنى را متروك دارند . بعد اكثريت پارلمان را معلوم مىدارند و از روى آن اكثريت حضرت سپهدار اعظم را رئيس الوزراء مىكنند . بعد يادداشتى كه سر تا پا نصيحت و يك درس بسيار خوبى است در باب روش و تاكتيك پارتيها به مجلس روانه مىكنند كه حقيقة شايان تمجيد و تعريف است . سپس خودشان در نهايت سادگى بدون تشريفات خيلى مفصل به مجلس مىروند . نطق و الا حضرت معظم له خيلى مفصل و قابل‌توجه عموم است . بدوا مىفرمايند در حضور نمايندگان ملت به عموم ملت خطاب مىكنم كه در به دو مشروطهء ثانى تمام وكلا مرا براى نيابت سلطنت خواستند با دلايل قويه رد كردم و بعد نمىدانم چه شد كه بدون اظهار به من اين انتخاب را نمودند و حال آن‌كه موافق قاعده و قانون مىبايست اول از من استفسار نمايند و بعد انتخاب كنند . ثانيا نيابت سلطنت نبايد ما بين پارتيهاى سياسى متنازع فيه واقع شود و در انتخاب من پارتيها اختلافى نمودند و اين هم بر خلاف تمام جاها است . همين‌طور نيابت سلطنت چون رئيس قوهء مجريه است بايد به مشاركت قوهء مجريه انتخاب واقع شود . اين هم مثل آنهاى ديگر بر خلاف شد . نكتهء معنوى هم در اينجا هست كه وقتى كه نيابت سلطنت به اكثريت قليلى واقع شد در انظار خارجه و داخله اهميت اين مقام كم مىشود و من هرقدر تلگرافا توضيح دادم و سؤالات نمودم جواب نيامد . حتى اغلب نمايندگان از وصول اين تلگرافات اظهار بىاطلاعى نمودند و بايد براى آتيه يك قانون مخصوص براى اين كار بزرگ وضع كرد . بعد از اينها مىفرمايند كاغذجات تهديد به من مىرسيد و در روزنامه‌هاى خارجه و داخله نسبت ترس و ترديد به من دادند . لاعلاج آمدم كه بدانند نه‌ترس داشتم نه‌ترديد . مسئلهء مهم ديگر كه مىبايد بيان كنم اين است كه تمام مردم در طهران و در ساير بلاد انتظام امور مملكت را از شخص من انتظار دارند و حال آن‌كه قانون اساسى اختيار به سلطنت نداده و اين توقع بىموقع است و اگر خداى نكرده انتظارات آنها حاصل نشد تصور قصور از من ننمايند . بعد چند اصل از قانون اساسى را بيان مىكنند كه به موجب آن اصل خود را از اين انتظار مردم برىذمه مىكنند و ثابت مىكنند حكومت مشروطه انتظام و عدم انتظامش با حزب اكثريت مجلس و هيئت وزراست و اگر لازم باشد اختياراتى فوق‌العاده داده شود حزب اكثريت بايد به\r\n\r\n","description":"","footnote":"","page_name":" 3348 ","page_number":162},
  {"content":"\r\n\r\nهيئت وزرا بدهد نه به من . بعد مىفرمايند با وصف اين مقدمات عبارت قسم‌نامه كه در قانون اساسى ذكرست با عدم اختيارى كه براى سلطنت ثابت شد موافقت نمىكند . براى كسى كه آگاه و ملتفت اين نكات باشد عبارات قسم را به اين نيت به زبان جارى مىنمايد كه شخصا بطوريكه بر تمام ملت فرض است به قدر وسع و طاقت خود به مدلول آن جد و جهد نمايد و با همين نيّت است كه اينجا قسم ياد مىكنم و بعد قدرى اظهار دلتنگى مىفرمايند از اشخاصى كه سابقا با كمال ميل و شعف قبول كار مىكردند و حاليه نمىكنند و بعد نصيحت به ملت مىكند كه مجلس شوراى ملى را شما انتخاب مىكنيد ، پس چرا گوش به قوانين موضوعه نمىدهيد . آن‌وقت تهديد مىكند كه اگر سبك و روش اين‌طورها باشد من نمىتوانم شاهد همچو حال ناگوارى باشم ، كناره مىكنم و حق ايراد كسى ندارد . بعد قسم ياد مىكند و مجلس ختم مىشود . من عين نطق و الا حضرت را كه خيلى مفصل است و چاپ نموده‌اند جوف اين « مموار » گذاشتم « 1 » .\r\nجزو هيئت روحانيين آقاى آقا سيد محمد را نوشته بود معلوم مىشود تخفيف در مرض حاصل شده يا الحمد للّه به كلى رفع مرض شده كه در مجلس حاضر بوده‌اند .\r\n\r\nمشروطه از امروز\r\nاز آن يادداشت و اين نطق و اين ترتيب پارلمانى كه و الا حضرت نايب السلطنه داده‌اند مىتوان خيلى اميدوار بود كه در ظل علم و تجربيات حضرت معظم له از امروز به بعد ما ادعا كنيم كه هم نيابت سلطنت داريم ، هم كابينهء وزرا و هم مجلس كه حيثيت مجلس داشته باشد و تا حال را به جرأت مىشود قسم خورد و با دلايل و براهين مىشود ثابت كردند نه نايب السلطنه داشتيم نه كابينهء وزراء و نه مجلس صحيح با اصول پارلمانى .\r\nتقريبا اگر خداى نكرده موانعى پيش نيايد تاريخ مشروطه ايران را بايد از امروز دانست كه يك تاكتيك درستى پيدا نموده است .\r\n\r\nنطق محتشم السلطنه\r\nوزير خارجه محتشم السلطنه هم نطق غرائى در مجلس مىفرمايند كه روابط دول با ما در نهايت و داد و اتحاد است و تمام سفراى مقيم طهران كه مكررا ملاقات از ايشان نموده‌اند اطمينانات كلى داده‌اند كه دول نهايت همراهى و جدوجهد را در ترقى و آسايش و استقلال ايران دارند و رسما مىفرمايند كه سفير دولت بهيهء روسيه در اينجا و\r\n\r\n\r\n","description":"","footnote":"\r\n( 1 ) - نطق نايب السلطنه موجود نيست .\r\n","page_name":" 3349 ","page_number":163},
  {"content":"\r\n\r\nوزير خارجه روسيه در پطرزبورق با من و با شارژه‌دفر ايران ملاقات حاصل كرده و گفتند بدون هيچ عوض فقط محض آن‌كه از دوستى دولت روسيه ايران اميدوار باشد . قشون قزوين را خارج نموديم تا بدانند كه دولت روسيه قصدى جز امنيت و آسايش اهالى نداشته و ندارد . دولت عثمانى هم در باب سرحدات ما نهايت اميدوارى را داده كه عما قريب اصلاح خواهد شد و نطق صدراعظم عثمانى در پارلمان دوستى آن دولت فخيمه را كاملا ثابت مىنمايد . از دولت سوئد هم يك سلطان و دو نايب براى ژاندارمرى ايران و از دولت امريك هم پنج نفر صاحب‌منصب ماليه منتخب و به زودى وارد خواهند شد . در خاتمه شرحى در باب تجارت مىدهند و مىفرمايند به من مىگويند هميشه به واسطهء يك تلگراف يا يك مكتوب آنچه تجار ايرانى مال التجاره مىخواستند ارسال مىشد اما بدبختانه تجار در اين ايام چنان بدمعامله شده‌اند كه اگر خودشان هم بروند فايده ندارد و اين خوب روشى نيست و كمى به تجار نصيحت مىكنند . بعد روزنامه‌نويسها را مخاطب كرده در آگاهى مردم و ذكر بعضى مطالب لازمه تأكيد و اندكى هم تمنا مىكنند كه نسبت به دول همجوار به زبانهاى ليّن رفتار شود . تمام وكلا از اين نطق مشار اليه تمجيد نموده احسنت مىگويند .\r\nشاهزاده سليمان ميرزا پسر كفيل الدوله گويا سركردهء حزب پارلمانى فرقهء دموكرات است و اول وكيل است مرامنامهء فرقهء خود را با صورت اسامى وكلاى آن پارتى را تقديم ميز رياست مجلس مىكند . بعد از نطق مفصلى صورت اسامى را قرائت مىكند . بيست نفر را نام مىبرد كه بر خلاف تصور من كه همه از تربيت‌شدگان عصر جديد هستند يازده نفر آن ملا و آخوند مثل صدر العلماى خودمان و حاجى ميرزا ابراهيم خمسه‌اى و سايرين هستند ، نه نفر كلاهى . يك نفر ديگر هم مىگويد جزو ما هست اما اجازه نداده است كه اسمش را حاليه ببريم .\r\n\r\nخيابانى\r\nبعد از اين مسئله ، جناب آقا شيخ محمد خيابانى از علماى تبريز برخاسته نطق مىكند كه آن يك نفر بنده هستم اما چون مرامنامهء حضرات را من در شورش نبوده‌ام و امروز هم در نزديك نفر لغت نگاه كردم دمكرات را طرفدار جمهوريت به حد افراط ترجمه كرد و مراد از همين كلمه و مقصد باشد من آن نيستم . اگر مراد دمكرات تساوى حقوق و سلب امتيازات و بعضى چيزها كه در قانون اساسى ما هم هست باشد با آنها گمان مىكنم خواه سوسياليست و خواه دمكرات هيچ‌كسى مخالفت نداشته باشد . على اى حال من داخل هر حزبى هستم و از هيچ حزبى فعلا نيستم ، بعدها خودم را معرفى مىكنم .\r\n\r\n","description":"","footnote":"","page_name":" 3350 ","page_number":164},
  {"content":"\r\n\r\nصدر العلماى ما هم نطقى در مسلك خود مىكنند كه در روزنامه مفصلا ننوشته بود .\r\n\r\nمقالهء دموكراسى يا دماگوژى\r\nحالا محض تفريح خوب است شرحى را كه در روزنامهء مجلس شيخ يحيى كاشانى سردبير نوشته بدون كم و زياد بنويسم .\r\n« دوشنبه چهارم ربيع الاول 1329 سال چهارم شمارهء 67 و 68 . در تحت عنوان « دموكراسى يا دماگوژى » . مدير محترم ، اين بنده مدتها بود كه در ده خودمان مىشنيدم كه در طهران مسلكهاى مختلف پيدا شده از قبيل اعتدال و انقلاب و غيره و غيره ولى تا من به طهران آمدم بدبختانه انقلابيها دمكرات شده بودند و من بىسعادت از درك آن دورهء مقدس محروم ماندم . بارى روز اول كه به مجلس رفتم يك نفر از وكلا كه مىگفتند شاهزاده سليمان ميرزاست بيست و دو دفعه در ضمن نطقش گفت كه ما فرقهء دمكرات بيست و يك نفر هستيم . جناب مدير ببخشيد چون من زبان عربى نمىدانم شايد عين فرمايش شاهزاده را نتوانم ادا كنم : فروكسيون ، فراكسيون ، فريكسيون . درهرحال كلمه‌اى ادا فرمودند كه در آخرش واو و نون جمع بود و راء را هم طورى لطيف گفتند كه آدم گاهى به اشتباه مىافتاد كه بلكه انشاء اللّه مىخواهند بگويند فاكسيون . بارى از مطلب دور نيفتيم روزى كه فرقه‌ها از هم جدا شدند بيست و يك نفر فرموده شاهزاده ، درآمد بيست نفر . عيب ندارد در همه عالم و دنيا اين رسم هست ما هم هميشه براى ارباب انبار ده نيم ( موش‌خور ) كسر مىكنيم . كسر يك نفر از بيست نفر به همان حساب ده نيم مىشود كه همه‌جاى عالم معمول است . ولى بعد يك نفر از آن بيست نفر هم گفتند ( چون من امروز به لغت نگاه كردم و دمكرات به معنى جمهورى بود و من جمهورىطلب نيستم الخ ) ماند نوزده نفر . يك نفر از نوزده نفر باقيمانده هم دمكرات را طورى در ضمن دو ساعت نطق شرح داد كه ساير دمكراتها گفتند خير اين‌طور نيست . او گفت خير اين طور است . او گفت شما نمىفهميد ، آنها گفتند تو نمىفهمى . آخر پرگرام خود را در مجلس بازكردند و تازه بنده فهميدم كه هردو خوب مىفهمند و فقط ما رعيت‌هاى بدبخت هيچ نمىفهميم . باقى ماند هيجده نفر . يك نفر از هيجده نفر هم يك سيد جليل القدرى بود برخاست و گفت براى خوشبو شدن دهان و زينت مجلس ( من به خيالم پشت سرش خواهد گفت خدا پدر و مادرش را بيامرزد كه صلوات بلند بفرستد ) بعد معلوم شد كه خير مىخواهد . . . [ بگويد 
  ] هركس با دست غذا نخورد و لباس خشن نپوشد و خر برهنه سوار نشود و روى زمين خالى ننشيند از من نيست ) . بعد هم فرمودند كه من از اول مستمرى قبول نكردم و بر ضد امتيازات هم هستم . آقاى مدير مراد سيد\r\n\r\n","description":"","footnote":"","page_name":" 3351 ","page_number":165},
  {"content":"\r\n\r\nمحترم اين بود كه مسلك دمكرات را . . . موافق كند و واقعا چه خوب مسلكى بوده است مسلك انبياء و اولياء . من در همان‌جا صورت مسلك آقا را كه دموكراسى بود يادداشت كردم و اين است كه ذيلا براى شما فرستادم و يقين بدانيد كه اگر نقاشى حلال بود شمايل آقا را هم براى شما كشيده مىفرستادم ولى عجالتا چون قوهء روحانى از سياسى به كلى جدا نشده و كار يك قدرى مشكل است همان يادداشت مسلكى آقا را مىفرستم .\r\nمادهء اول - با دست غذا خوردن ( مگر در آش و دوغ و شربت ) تا وقتى كه استعمال كارد و چنگال را ياد نگرفته‌اند كه آن‌وقت ديگر حديث النظافة من الايمان را سند خواهند آورد .\r\nمادهء دوم - خر برهنه سوار شدن ( مگر وقت آمدن به مجلس خصوصا و راههائى كه از يكصد و پنجاه قدم متجاوز باشد عموما كه درشكه سوار مىشوند ) .\r\nمادهء سوم - روى زمين خالى نشستن مگر در خانهء شخصى خودشان كه قالى و قاليچه و مبل از ضروريات زندگى است .\r\nمادهء چهارم - قبول مستمرى نكردن مگر ماهى يكصد تومان مجلس كه هروقت ارباب كيخسرو دو قران براى ده دقيقه ديرآمدگى كسر بگذارد در مجلس علنى اعتراض آن نيم ساعت از وقت مجلس را خواهد گرفت .\r\nمادهء پنجم - ضد امتياز هستند مگر در لقب صدر العلمائى كه واقعا به ايشان برازنده است .\r\nمادهء ششم - خشن پوشيدن مگر در عباهاى نائينى و كوپائى كه وقت مخصوص دارد .\r\n\r\nمدرس\r\nآقاى مدير اين بود شرح مسلك دموكراسى آقاى صدر العلما . اما در اين‌جا يك چيزى براى من مشكل شده است و آن اين است آقاى آقا سيد حسن مدرس كه تقريبا روى زمين خالى مىنشيند و خشن هم مىپوشد و گويا با يك دوچرخهء چوبى هم تا طهران مسافرت كرده و تحقيقا لقب صدر العلمائى هم ندارد و مواجب مجلس را هم يك دينار قبول نكرده چرا دمكرات نشده‌اند و دست چپ هم ننشسته‌اند ، اين مسئله را مىخواهم براى بنده شرح بدهيد و ديگر آن‌كه يك نفر فكلى همان وقت در مجلس پيش من نشسته بود گفت اين مسلك دماگوژى است نه دمكراسى . خواهش مىكنم معنى دماگوژى را هم به من حالى كنيد كه چشم و گوش‌بسته به ده برنگردم . يك نفر رنجبر . »\r\n( پايان مقالهء دموكراسى )\r\nباز در همين روزنامه ترجمه از روزنامهء « نوه ورميا » بود كه دولت روسيه قشون خود را از قزوين برد اما اگر ايرانيها ترتيب سابق را پيش بگيرند و بناى دزدى و اغتشاش بىامنى\r\n\r\n","description":"","footnote":"","page_name":" 3352 ","page_number":166},
  {"content":"\r\n\r\nرا بگذارند اين دفعه بيايد مراجعت نخواهد كرد .\r\n\r\nالموتيها دور از اوضاع سياسى\r\nدوشنبه 3 ربيع الثانى - سيزده عيد بود . آقايان بالاروچ و ملا شكر اللّه قاضى گرمارود در يارفى مهمان من بودند . هوا الحمد للّه از روز غره ماه ابر و آفتاب است ، بارندگى نشده اما برف‌ها هنوز به كلى نرفته . آنجا كه رفتم ديدم به قدر پنجاه نفر از بالاروچ ، كوشك‌دشت ، زوارك خودمان ، وناش ، گرمارود تشريف دارند در عمارت محرم على مرحوم كه حالا صدر اللّه طالقانى به واسطهء گرفتن عيال او مالك شده منزل داشتيم . روزنامه‌ها را برده بودم ، كنفرانس به حضرات دادم و بعد نطق و يادداشت و الا حضرت را خواندم كلمه به كلمه تفسير و توضيح نمودم . اگرچه الموتى اول « رولسيونر » بودند اما به حق خدا به قدر ذره‌اى از اين مطالب درك نكرده‌اند به همان حال بربريت باقى هستند مگر در مادهء مالك خودشان . خيلى افسوس خوردم از اين مردمان ذكى كه آنقدر دور از اوضاع كنونى هستند .\r\n\r\nگوسفند و علف\r\nكار علف بسيار دشوار شده ايلانى ، هينزى ، آتانى گوسفند خود را پائين آورده كه هرطور هست عراق ببرند اما در راه اغلب بره‌ها و گوسفندها تلف شده‌اند . خداوند ترحم به اين حيوانات كند . جلال كدخداى مدان‌جان سگ براى اين چندتا گوسفند كنده متصل پائين و بالاست . مىگفت سى و سه تومان پول داده‌ام يك قاطر هم چلاق شده حال خودم هم اين است باوجود آن گوسفند آذوقه ندارد و از شدت لاغرى به عراق نخواهد رسيد .\r\nسبز على حالا رعيت يارفى شده روزى كه ديدن من آمد و تقليد بيرون آورد چهارده هزار گرفت و گفت من ديگر ارباب شده جائى نمىروم . اما امروز همه را كه جمع ديد ديگ طمعش به جوشش آمد . عمرش را بغل گرفته آمد هرچه از پير و استاد مىدانست به كار برد از همه پول گرفت جز از من . از يعقوب هم دو هزار گرفت و صلح كرد كه ديگر تقليد او را بيرون نياورد و شرحى در مدح و سپاس كدخدا يعقوب بيان نمود .\r\n\r\nارباب و طبابت\r\nيك ساعت به غروب مانده قلعه آمدم . ابدا علائم بهار ظاهر نيست . يك تكه علف سبز ديده نمىشود . بهاره كارى هم گويا گذشت . اين روزها متصل به واسطهء آب شدن برفها سنگ از كوه مىآيد . عصر يك سنگى به سر پسر لطفعلى زواركى خورده كه پسره\r\n\r\n","description":"","footnote":"","page_name":" 3353 ","page_number":167},
  {"content":"\r\n\r\nرا با حالت خراب زوارك آوردند . تا همچو اتفاق بيفتد يا يك مريض سخت صعب العلاجى در هرجا پيدا شود زود سراغ من آمده دوا و دستورالعمل مىخواهند و حكما بايد ارباب كه در ده منزل مىكند طب هم بداند ، دوا هم داشته باشد . لطفعلى بالا آمده قضيه را تقرير كرد . من اول گفتم بادكش كنند چائى و زرده تخم‌مرغ بدهند . يك فنجان هم شراب بردند كمى گرم نموده بدهند تا خونى كه رفته توليد شود . ديگر نه عقلم به چيزى رسيد نه دوائى داشتم حالا مؤثر و شفا يابد يا تلف شود باخداوند است . علم طبابت من از اين بيشتر نيست .\r\n\r\nقحطى علف\r\nپنجشنبه ششم ربيع الثانى 15 حمل - هوا باز نمىشود گاهى آفتاب مابقى ابر و باران است بهاره‌كارى امسال مثل پائيزكارى گذشت . يك هشت روز ديگر بيشتر مجال ندارند . از آن طرف قحطى علف . من براى اين جزئى علف كه دارم دچار يك مشقت و مرافعه شده‌ام كه ميل داشتم نداشته باشم و به صورت حضرات بودم . مختصرا تمام را به زارى التماس گريه برده و مىبرند . آتان ناحيه حشم خود را از قحطى علف به سمت عراق برد . امروز موسى از هينز آمد گفت از گلهء هينزى دويست و پنجاه بره و ميش تلف شد كه هفتاد رأس آن مال پسرهاى طهماسب بيچاره بود . اما از آتان و كلايه آنقدرها تلف نشده است .\r\n\r\nعلف ، علف\r\nچند نفر هرانكى با گردن كج آمدند پيش من چون رعيت خالصه نيستند عنوان علف نكردند . گفتم چه مىخواهيد ، گفتند اجازه بدهيد علف و تيغ خشك باغات قلعه را چيده براى حشم خود ببريم . من گفتم اجازه داريد تمام را ببريد . چند دوشوار جمع كرده بردند . آن‌وقت ديدم صداى رعيت زواركى درآمد كه هرانكى بيايد علف را ببرد و حال آنكه اينها علف دارند و پارسال راحت بودند . گفتم تغير نكنيد ، شما هم حشم خود را آورده بچرانيد . امروز شش نفر هرانكى رشوند آمده بودند زواركى هم دو سه دسته حشم خود را توى باغات رها كرده بود ، اما مثل ابن سعد به هرانكىها نگاه مىكردند كه علفهاى خشك شده بهار را بينواها مىبردند .\r\n\r\n","description":"","footnote":"","page_name":" 3354 ","page_number":168},
  {"content":"\r\n\r\n\r\nمهمان زياد\r\nبه افراسياب خان كاغذى نوشته بودم كه چه شد آن قول و قرار ، وعدهء نزديكى داده بود چهارشنبه يا پنجشنبه ديگر خدمت رسيده تمام كارها اصلاح مىشود . اما از شهر به من جواب نمىدهند ! ديروز مهمان زياد داشتيم تمام رعيتهاى ورك ، گرمارود ، اوانك ، ايلان ، حسن‌آباد آمده بودند . هركدام يك بره آوردند . اما به قدر قيمت همان بره بلكه علاوه ناهار ، چاى ، غليان آنها شد . بعد از رفتن حضرات سروكلهء حمزه على با سه نفر كوريجانى ديگر پيدا شد . به حمزه على گفتم اينها را براى چه آوردى . گفت حضرت و الا شش نفر مرقوم داشته بودند بيارم پنج نفر آوردم ، يك نفر هم از بين راه مراجعت كرد ، ما چهار نفر آمديم . گفتم خوب باز ترحمى به حال من كردى . حضرت و الا يك پول نمىدهد حتى پول هم مىخواهد . اين‌وقت هم متصل براى من آدم روانه مىكند ، آن هم بىاسلحه .\r\n\r\nچرا الموت آمدم\r\nدر صورتى كه من پاك از اقامت اينجا منزجر [ م 
  ] و يك روز هم ديگر خيال ماندن ندارم . فقط معطلى من آمدن لطف اللّه خان است ، آن هم كه معلوم نيست زيرا آن روزى كه من داوطلب آمدن الموت شدم از توقف طهران و بىترتيبى كارها قدرى كسل بودم و يك مبلغى هم از بابت مقررى خودم از حضرت و الا طلب‌كار [ بودم 
  ] . ديدم حضرت و الا دو هزار و پانصد تومان نقد و دويست خروار جنس در كتابچهء قزوين خواه از محل الموت باشد خواه از محل ديگر مقررى دارد ، يك مبلغى هم كه اجاره‌جات الموت است پس من سه چهار ماهى اگر خودم را دچار زحمت و مشقت كنم براى اخذ اين مبلغ ارزش دارد . اينجا كتمان نمىكنم كه وضع الموت را هم من به اين شكل سخت و بد نمىدانستم .\r\nاين بود به اميد اخذ آن وجوهات و براى رفع كسالت تا كار طهران يك طرفى شود اين مسافرت را كردم و پيه همه‌چيز را هم در چند ماه به خود ماليدم كه اقلا نتيجهء دنيوى حاصل شود . خيال مىكردم در بهار هم عيال و اولاد خود را خواسته و تا مدتى در الموت به راحت و تعيش زندگى مىكنم . باز مخفى نمىدارم حمايت روس را هم در حد كمال تصور مىكردم ابدا تصور نمىنمودم اين‌طورها . . . « 1 » درآوردند تا قزوين هم بودم ابدا اسمى از قطع حقوق حضرت و الا نبود ، بلكه حكمى حاكم قزوين داد مطالبهء ماليات از املاك ما نشود . قونسل روس هم آنطور حمايت داشت . وضع الموت را هم مىگفتم تا شهر هستم\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 3355 ","page_number":169},
  {"content":"\r\n\r\nاين‌طور است . آنجا كه رسيدم مثل سابق خواهد بود . پس از آمدن اينجا اول وضع الموت را غيرممكن الاصلاح ديدم . بعد خبر قطع حقوق حضرت و الا رسيد و بعد آن نوشتجات قونسل كه لطف اللّه خان مأمور احترامى است . باز اميد بهار و تابستان و بعضى مكاتبات كه به طهران كردم .\r\n\r\nقوهء تحريريه و جبريه\r\nاخبارى كه از طهران افخم الدوله مىنوشت كه دبير الملك مرا خواست اين‌طور گفت ، قوام السلطنه امروز اين بيان را كرد مرا تا تابستان نگاه داشت . وقتى سر افتادم كه ديدم پيش‌وپس مرا دشمن احاطه كرده‌اند . حالا اگر بروم يك ننگ و بىغيرتى است اين بود ثابت‌قدم و با عزم محكم ايستادم ، به قوهء تحريريه و جبريه همه را جواب گفتم و امورات را اصلاح كردم . اين نيك‌بختى ما طولى نكشيد افراسياب خان نايب الحكومه شد باز دچار زحمات شدم تا يومنا هذا كه شرح و تفصيل آن مفصلا داده شد .\r\n\r\nگور پدر الموت\r\nحالا هرقسم هست بايد خودى قزوين برسانم ، يا حضرت و الا تمام مخارج را بدهد عيال مرا روانه كند خرج بچه‌هاى مرا مرتبا بدهد . فرضا هم آخر سال كسر و نقصانى آمد التفات فرمايند و الّا ديوانه نشده‌ام در همچو جائى بمانم ، زن و بچه هم ويلان باشد .\r\nپس‌فردا هم تابستان باز شايد از اطراف محرك شده هنگامه‌اى برپا شود و مجبور به اقامت و حفظ شرف خود شوم مثل پارسال . از مسلمان و فرنگى هم تملق بگويم آخر هم نتيجه حاصل نشود ! براى اين‌كه اجارات خرج شش ماه را نمىدهد . گور پدر الموت و آنها كه مردم را فريب داده و حالا چهار ماه چهار ماه جواب مكتوب را نمىدهند . هرچه هم مىنويسم حضرت و الا و اللّه باللّه اين املاك املاك نمىشود ، رهن بگذار ، به فروش ، گرو بده ، ثمر نمىكند كه نمىكند .\r\n\r\nشكايت - آرزوى مرگ\r\nمن بدبخت از آنجا كه به هركارى اقدام كردم نتيجهء سوء حاصل شد از طهران واماندم از اينجا هم مأيوس شدم . يك سال و نيم هم خودم و عيالم و فرزندانم حيران و سرگردان بوديم . « گرگ دهن‌آلوده و يوسف ندريده » . حتى من نوكرى نظام الملك را كرده شيراز با او رفتم سه هزار تومان قرض آوردم . اينجا هم آمدم از آن بدتر شد . اينها نيست مگر عدم بخت و اقبال . پس خدايا خداوندا حال كه من دور از وطنم طفلكان من اينجا\r\n\r\n","description":"","footnote":"","page_name":" 3356 ","page_number":170},
  {"content":"\r\n\r\nنيستند ( دوتا عيال هم دارم كه شايد مرگ مرا از خدا بخواهند ) يك مرض مهلكى ، يك مرگى عطا كن كه خودم و آنها به كلى راحت و آسوده شوند . به حق خدا و رسول ( ص ) من مرگ را فعلا از همه‌چيز بهتر مىدانم و هرشب آرزو مىكنم يكى از آن سنگها كه به سر و مغز پسر لطفعلى خورد و جوان پانزده ساله را تلف كرد به سر و مغز من چهل ساله خورده آسوده‌ام مىكرد ( جوان بيچاره مرد و پدرش را دچار مصيبت كرد ) كه مرگ بر اين زندگى هزاران مرتبه ترجيح دارد .\r\n\r\nقحط علف\r\nشنبه هشتم ربيع الثانى - ديروز آفتاب بود . جفتها را محض جمامى « 1 » بيرون بردند كه امروز تخم بكارند . از صبح باران آمد و ممكن نشد . گله‌ها را هم توكلت على اللّه به سمت عراق مىبرند . اينجا علف قحط است . مىگويند در آن سمت هم به واسطهء عدم بارندگى پائيز علف نيست . تلفات احشام الموت را انشاء اللّه بعد از مراجعت از عراق خواهم نوشت .\r\n\r\nبالاروچى مستبد\r\nآقايان بالاروچ و ملا هيبت اللّه بالاروچى و ملا محمد على كوشك‌دشتى با چند نفر ريش‌سفيد ريش‌سياه از بالا رودبار ديدن خان نايب الحكومه رفته بودند اولا ورود بادشت كسى اعتنائى به آنها نمىكند تا يك ساعت قاطرها به دست در كوچه ويلان بودند ، بعد ملا عابد رسيده آنها را به خانهء خويش مىبرد . پس از ده ساعت افراسياب خان با اهن و تلپ زياد آنجا وارد مىشود . بعد از حال و احوال‌پرسى خيلى به سردى مىگويد شما بالارودباريها مستبد هستيد و چرا تا حال از من ديدن نكرديد . آن وقت بيان مىكند از سه ناحيهء الموت عريضه‌جات طهران رفته احكامات آمده شما هم بايد همراهى كنيد . اينها مىگويند ما مالك هستيم و كارى به خالصه نداريم . مىگويد نمىشود حمايت از اهل ولايت بايد كرد . همين استبداد شما را ثابت مىكند . بعد چهار نفر آنها را ملا يوسف و ملا شعبان و دو نفر ديگر كه نمىدانم نگاه داشته باقى مرخص مىشوند . شب چه صحبت شده نمىدانم . اما روز ديگر مىآيند شهرك الموت و سيد بزرگ و بعضىهاى ديگر از اندج ناحيه بودند . ميرزا اسحق و ميرزا حسن خان هم حاضر مىشوند اين دو حكم يكى از وزارت داخله بوده كه با وزارت خارجه در كار شما متصل مذاكرات مىشود عما قريب نتيجه حاصل خواهد شد . مال سپهدار اين بوده است ( هر\r\n\r\n\r\n","description":"","footnote":"\r\n( 1 ) - جمامى - جفت‌گيرى .\r\n","page_name":" 3357 ","page_number":171},
  {"content":"\r\n\r\nكس تنها قاضى برود خوشنود است ) وكيل روانه كنيد با شاهزاده گفتگو كند .\r\nافراسياب خان مىگويد از هر ده يك نفر كه شصت و شش نفر باشد حكما بايد حاضر شود و از آن شصت و شش نفر چهار نفر انتخاب ماهى سى تومان هم خودم به آنها خرجى مىدهم بگيرم يا نگيرم به عهدهء خودم است . بروند طهران قرار مىشود حضرات به نواحى خود اعلام نمايند بروند و اين مسئله را زكريا آدم ملا حسين خان گفت كه دو عريضه هم در همان مجلس نوشته هركس حضور داشت خواهى نخواهى مهر كرده شهر روانه نمودند .\r\n\r\nحواله‌هاى همدان\r\nسليمان بالاروچى شهر مىرفت كاغذى باز نوشتم كه حكما لطف اللّه خان بيايد و خيلى عجز كردم مرا نجات بدهيد سودمند بشود يا نشود . فتحعلى خان امروز به همدان رفت ده تومان نقد گرفت ، ده تومان حوالهء همدان . ده تومان هم حيدر قلى خان حواله گرفت . از شريك نفر خلاص شديم تا با اين چهار نفر جديد الورود چه سازيم . متصل بايد پول داد . اما آن حواله‌هاى همدان من گمان مىكنم سر يخ باشد . معتضد الممالك ندهد باز ناچار شوم خودم بدهم ، با اين مخارج تمام در قلعه بيكار و اجارات آن سمتها مانده . آب هم امسال خيلى خيلى زياد است يك دانه پل هم نيست هيچ‌جا نمىشود رفت . هرجا مىخواهيم پل درست كنيم ممكن نمىشود . رودخانه وسيع شده و جائى كه بشود تير انداخت و پل درست كرد پيدا نمىشود . عبورومرور مسدود خواهد شد .\r\nجمعه 13 ربيع الثانى - اواخر حمل است تازه بنفشه و بيدمشك باز شده سه روز هم بود بارندگى كم مىشد « ضربا زور » قدرى تخم به زمين افشاندند اما در ييلاقات ابدا ممكن نشده است .\r\n\r\nراه بد\r\nامروز از صبح زمستان شد سرد و به شدت باران‌هاى شديد آمد . قدرى هم تگرگ .\r\nآب رودخانه به حدى زياد شده كه با فيل نمىشود رد شد . راه منحصر است به بغله‌هاى راست و چپ رودخانه آن هم سه سال است تعمير نشده هركس از جان خود سير شده مسافرت كند ! طورى اين بغله‌ها سخت است كه ديو با لا حول بايد برود . باوجود اين حال من آرزو مىكنم بروم و از اين عذاب اليم نجات بيابم . به خدا همه را پياده خواهم رفت .\r\n\r\n","description":"","footnote":"","page_name":" 3358 ","page_number":172},
  {"content":"\r\n\r\n\r\nاردبيل و حبس آنجا\r\nاردبيل و حبس آنجا پيش اين اقامت الموت من بهشت عنبر سرشت است . كجا آنقدر ناملايمات ديده مىشود . كجا آنقدر آدم تنها مىماند . كى آنقدر پول از آدم مىخواهند .\r\nچه وقت آنقدر نوكر نزد آن محبوس هست يكى شكوه ناهار كند ، يكى شكايت شام ، ديگرى از مواجب ، آن يكى از رخت و لباس و دورى وطن آه و ناله كند ! من يك محبوس هستم كه حتما بايد كفيل مخارج جزئى و كلى يك جمع محبوس ديگر باشم و اين‌چنين چيزى در هيچ‌جاى عالم نشده است و تا حال پنج ماه هست از چهارم قوس الى حال كه يك روز خوش و هواى ملايم نديده‌ايم . اردبيل كجا آنقدر كوهستان سخت مردمان بىشعور احمق دارد كه جز از بدذاتى و نمامى كار ديگرى نداشته باشند . خود اين الموتيها مىگويند براى آن‌كه ارض خدا خالى نباشد ما اينجا مسكن نموده‌ايم و الّا اينجا مقام توطن نيست .\r\n\r\nطاقت اقامت نيست\r\nمختصر خيلى دلتنگ شده‌ام و هرقدر فكر مىكنم در خود طاقت اقامت از اين به بعد نمىبينم . و الحق و الانصاف خيلى طاقت آورده‌ام و الموت جاى اقامت از هيچ حيث نيست ، نه چشم‌اندازى دارد نه محل تفرجى است ، نه شكارگاه قابلى ، نه در جوار شهرى واقع است ، نه مردمان مأنوس خوبى دارد . كوه بالاى كوه . فقر و پريشانى روى هم ريخته .\r\nاز بس آدم كوه مىبيند و گدا از عمر خود بيزار مىشود .\r\nوعدهء افراسياب خان روز چهارشنبه بود منتظر شديم نيامد پنجشنبه نيامد ، جمعه باز نيامد . تا حال دو سه مرتبه وعده داده و خلف نموده است حتى يك نفر هم روانه نكرده كه ما منتظر نشويم . از اين قرار دروغگو تشريف دارند و آنچه تصور نموده بودم برعكس است . كارى جز اسباب‌چينى ندارد . اگر سپهدار و پسرهايش هم دست بردارند اين كاسه‌هاى گرم‌تر از آش ول‌كن معامله نيستند .\r\nروزى بالاروچ بازديد علما رفتم . تفصيلات را گفتند كه جواب داده شد . اگر براى طى عمل اينجا با ارباب كل مىفرمائيد برويم حاضريم و الّا براى دعوا و عدليه نمىتوانيم .\r\nبهتر اين است خود جناب شيخ كه محل وثوق و ارادت عموم الموتى هستند بروند .\r\nممكن شد دعوا كنند اگر ديدند نزاع فايده ندارد با خود حضرت و الا عمل را يك طرفى كنند .\r\n\r\n","description":"","footnote":"","page_name":" 3359 ","page_number":173},
  {"content":"\r\n\r\n\r\nوضع شيخ\r\nاما شيخ ، از آن داناها است . خودش بهتر از همه مسبوق است . تمام همّش مصروف اين است الموت را اغتشاش كند تا ما را منزجر نموده به كلى دست بكشيم و خودش روى آن بيفتد . يك همچو آدم پشت‌كاردارى ، محيلى ، زرنگى در ايران پيدا نمىشود . بقدرى هم جاه‌طلب است كه به وصف نمىآيد . اگر در قلهء البرز الموت عقدى ، نكاحى ، صلحى ، مبايعه‌اى واقع شود بدون اطلاع و استحضار او همان دقيقه سكته مىكند .\r\nمىخواهد حجة الاسلام و حاكم و صاحب اينجا باشد . نواب خاص معلوم كند و به كلى الموت را بلع نمايد و راه آن را هم همين دانسته ، تا مىتواند اغتشاش فراهم كند و الّا از اصل مطلب او بهتر از همه اطلاع دارد . وجب به وجب اينجا را شناسائى دارد . طور ديگر مىدانست تا امروز صد مرتبه طهران رفته بود براى او كارى نداشت . اما نمىخواهد آفتابى شود ، يا اين‌كه الموتى مأيوس شود كه شيخ هم رفت و كارى صورت نگرفت . پس پلتيك خود را اين‌طور قرار داده هرچند يك مرتبه بهر نحو هست وكلا طهران روانه كند و الموت را مغشوش كند تا مىتواند و مىدهند براى وكلا پول فرستاده نگذارد از طهران حركت كنند . پس از آن‌كه مقدور نشد و آمدند تقصير را گردن وكلا گذاشته و شهرت بدهد رشوه گرفتند بىغيرتى كردند . حضرت و الا پول داد مراجعت نمودند و اين جمع را مردود الموتى نمايد . بازپس از چندى اين رويه را از سر بگيرد تا هنگامى كه ما را خسته كند كه به كلى چشم بپوشيم و الحق به مقصود خود هم به يك اندازه نايل شده . من هم خسته شده اگر بروم همان است كه آرزو و آمال شيخ بوده و بدان موفق شده است . اين مردمان الموت هم براى آن‌كه شايد صاحب اين املاك شوند تا هندوستان هم هركس بگويد مىروند و هرقدر هم رفته و جواب شنيده‌اند باز ميل دارند و مىروند . مگر يك روزى باشد ، يك قدرتى باشد كه در ما نيست و اگر به دست سپهدار بود مهره از پشتشان مىكشيد و جرأت نفس كشيدن نداشتند .\r\n\r\nرفتار امير اسعد\r\nهمين روزها امير اسعد براى يك مرافعه و حكمى كه بر خلاف ميل او شيخ محمد مجتهد تنكابونى داده بود اولا كريم خان بهادر نظام كه عارض بود و حكم گرفته بود به قدرى چوب زده كه مشرف به موت است و ثانيا چهار نفر فراش فرستاد شيخ محمد مجتهد تنكابونى را از خانه‌اش كه گويا در مرزدشت است گرفته كتهايش را بسته بدون ردا و عمامه تا خرم‌آباد آورده‌اند . آن‌وقت فحش زياد داده حبس كرده خواسته تنبيه كند .\r\n\r\n","description":"","footnote":"","page_name":" 3360 ","page_number":174},
  {"content":"\r\n\r\nساير علما اجماعا رفته توسط نمودند و التزام گرفته من بعد از خانه درنيامده و به هيچ عرضى محاكمه نكند . همين شيخ محمد را سال اول مشروطه كه بلواى تنكابون شد گرفت چوب زد ، ريشش را تراشيد ، خانه‌اش را آتش زد ، داروندارش غارت شد . اين هم دفعهء دوم بود كه اين بلا را به سرش آورد . اما من بيچاره دويست سيصد تومان به سيد بزرگ مىدهم باز بر عليه من است . به جاى اين احسان اگر قدرت داشتم و روز اول سيد را اخراج كرده بودم تا تنبيه او كه اهل مىشد سهل است تمام الموت هم منظم شده بود .\r\nشنبه 14 - ابر و باران بود . خيلى گل شده . مردم متحيرند از چنگال گوسفندها خلاص شده دچار گاوها شده‌اند . قحط علف است و مقدار بسيارى از حشم تلف شده و مىشود . آسمان نمىدانم چه خيالى براى اين يك مشت فقرا دارد . آب هم راه نمىدهد مراودهء اين سمت به آن سمت رودخانه به كلى متاركه است و امكان عبور نيست ، چنانچه من هرقدر مىخواهم يك نفر جيرين ده و ورك روانه بكنم بلكه جمعيت جمع كرده‌اند تدارك يك پل بشود ممكن نمىشود .\r\n\r\nنامهء شيخ ابراهيم\r\nسليمان از شهر آمد اما در يارفى مانده و نمىتواند بالاروچ برود . شيخ ابراهيم نوشته بود : كاغذ را رساندم عدل الممالك هم در مجلس رفت و خيلى صحبت داشت . قونسل مىگويد فلانى خيال تفرج دارد و به اين جهت مىخواهد شهر بيايد . اگر عريضه به حضرت صاحب عرض شده بود و « سر من راى » فرستاده شده بود جوابش تا حال رسيده بود . همين‌قدر بدانيد وضع ولايت طورى شده كه هركس توانست خودش را حفظ كند فبها و الّا از ديگرى براى او كارى ساخته نيست . وقتى خودتان نتوانيد اجاره بگيريد از مأمور حكومت به طريق اولى پيشرفت ندارد . هر مأمورى مىرود بيرون عزيز اللّه خان تفنگ و اسبش را گرفته بعد هم مىروند جزو سوارهاى او مىشوند . اين حكومت همين دو سه يوم معزول مىشود .\r\nاز قرار مرقومهء آقاى عماد السلطنه ، دبير مخصوص كه از اجزاى وزارت خارجه و سابقا در ادارهء روس بوده مىآيد ، بعضيها ديگرى را مىگويند . على اى حال اين رستم صولت معزول [ است 
  ] و بايد تشريف ببرد . اينجا تأكيد در آمدن من مىكند و بعد در خاتمه در توقف امر مىكند تا جواب قونسل برسد و مىنويسد آذربايجان شلوغ است به واسطهء رحيم خان و شاهسون . رحيم خان را در تبريز گرفته حبس مىكنند بعد شاهسونها به شهر ريخته رحيم خان را خلاص مىكنند و مخزن را مىچاپند . قزاق و سوار به طرف آذربايجان مىرود . آستارا هم باز مغشوش است . روس هم با چين دعوا دارد اعلان جنگ\r\n\r\n","description":"","footnote":"","page_name":" 3361 ","page_number":175},
  {"content":"\r\n\r\nداده و علت از قرار روزنامه‌ها بنا بوده است در شهرهاى چين قونسل بگذارد آنها نگذاشته‌اند عدهء قشون حاضر كرده كه جبرا قونسلها را روانه كند . بعد كار به اعلان جنگ كشيده . رفتم قونسل‌خانه موثق ديوان مشغول نوشتن جواب بود . آمدم خانه لكن تا الان كه پنج از شب رفته است نفرستاده سليمان صبح عازم است قاصد ديگر روانه نمائيد از قرار معلوم دستورالعمل از سفارت آمده و خيلى مفصل است زود قاصد روانه شود . سه نمره روزنامه ارسال شد . 13 شهر حال . پايان‌نامهء شيخ ابراهيم\r\nروزنامهء هفتگى « تمدن » بود به تاريخ پنجم و چهاردهم ربيع الاول ، تمام متعلق به تعيين احزاب و يادداشت و الا حضرت و تعيين وزراء ، رفتن مجلس و الا حضرت ، نطق و الا حضرت و معرفى كابينه ، نطق سپهدار . پرگرام كابينه و غيره است . بعضى از اين مطالب را قبلا نوشته و برخى را كه در اين روزنامه به تازگى ديده مىشود اينك مىنگاريم .\r\n\r\nاتحاد و ترقى - ترقيخواهان\r\nاولا بايد دانست كه و الا حضرت نايب السلطنه شروع به هيچ عملى نمىفرمايند تا اكثريت مجلس كه در پردهء خفا بوده آشكار مىشود و اول هم سليمان ميرزا كه سردستهء حزب دموكرات است برخاسته معرفى از حزب خود مىكند و مىگويد ما دستهء قليل خود را معرفى كرديم تا حزب اكثر خجالت را كنار گذاشته و به معرفى خود مردم را از انتظار درآرد . آن‌وقت در جلسهء ديگر ميرزا مرتضى قلى خان نايب رئيس سردسته ( ليدر ) حزب اكثر خود و حزب خود را معرفى مىكند ، ليكن اين حزب اكثر از ائتلاف فرق سه‌گانه تشكيل يافته كه اعتداليون باشد و اتحاد و ترقى و ترقىخواهان .\r\n\r\nمقاله‌هاى تمدن\r\nبراى مزيد اطلاع بعضى از آرتيكلهاى تمدن را عينا درج مىكنيم :\r\n« موضوع اكثريت پارلمان چند جلسهء پارلمان را اشغال داشت ، يك اكثريت تامه كه عبارت از آن رأى باشد تشكيل يافت . در مقابل اقليت ( از لغات تازه است ) تقاضاى آن مىنمايد كه بايد هويت ( لغت تازه است ) اين اكثريت معلوم و معين و مرامنامهء ايشان مصرح گردد . قبلا چنانچه متذكر شده بوديم مىگوئيم اكثريت ثابته در خور لزوم است و مطلقا اكثريت متزلزل و غيرثابت نمىتواند كارى از پيش ببرد . ما بدون اين‌كه بخواهيم از اين دسته يا آن دسته طرفدارى كنيم با كمال بىطرفى مىگوئيم اين اكثريت بايد معين و مشهود عموم باشد . در اصول پارلمانى ما هنوز طفل ابجدخوان هم محسوب نمىشويم .\r\n\r\n","description":"","footnote":"","page_name":" 3362 ","page_number":176},
  {"content":"\r\n\r\nدر تمام پارلمانهاى دنيا اكثريت ابدا در پردهء خفا مستور نيست . جلسهء شنبه 18 كه بيش از پنج ساعت متوالى طول كشيد در دفتر تاريخ پارلمان ايران يكى از جلسات مهمه به‌شمار مىرود . بالاخره باوجود مقاومتهائى كه به عمل آمدنظر به تقاضاى نيابت سلطنت اكثريت معين گشت . اما چنانچه در تلو اخبار دار الشورا به نظر مىرسد اين اكثريت عبارت از ائتلاف سه فرقه است ( كه اسم برده شده ) اختلاف موجوده به واسطهء مواد عمليهء ايشان به عمل آمده است كه در طرز اجراى آن سه فقره فوق‌الذكر قرب الامل هستند و باوجود اين فقط اعتداليون جزو اكثر آن ائتلاف را تشكيل مىدهند . اتفاق و ترقى از قرار اطلاعاتى كه داريم بيش از سه نفر نماينده ندارد و ترقىخواهان نيز مبهم است . كمال آرزوى ما اين است كه اين اكثريت را تزلزل رخ ندهد تا از بحرانهاى متواليه خلاصى يابيم . اما باوجود اين نمىدانيم و اطمينان نداريم كه اين اكثريت تا چه زمانى ثابت خواهد بود . حس نيك‌بينى ما هرقدر هم قوى باشد باز نمىتوانيم امين باشيم كه اين اكثريت حاصله از ائتلاف فرق دوامى پيدا كند . در هرصورت امروز مسئول مملكت معلوم و پرده از روى كارها برداشته شد . پارلمان كه تاكنون هيچ مشابهتى با ساير پارلمانها نداشت ، از اين پس صورت پارلمانى پيدا كرد همان‌طور كه در همه‌جا مقرر است چپ و راست پارلمان ما هم معلوم گشت . عجالتا ملت مىداند مسئول كيست و وزرائى كه امور مملكت را اداره مىكنند به چه سمتى اتكا دارند . » ( پايان مقالهء تمدن )\r\nاين جلسه پنج ساعتى بىتماشا نبوده . معارضات زياد مىشود . بعضى از وكلا نطقهاى خوب مىكنند . اعتداليون خيلى اكراه داشته‌اند كه آشكار شوند به واسطهء اصرار وزير خارجه و اين‌كه محال است نايب السلطنه شروع به كارى كند و نطق مطول شاهزاده سليمان ميرزا الجاء اسامى خود را مىگويند و ميرزا مرتضى قلى خان مىگويد كابينهء وزراء از اين حزب معلوم و تا آخرين نفس خود در بقاى آن اقدام داريم . من‌جمله از وكلا معاضد الملك است اين نطق را مىكند چون تازه‌گى دارد مىنويسم .\r\n\r\nنطق معاضد الملك\r\nمعرفى اكثريت چه فايده دارد . تا اساس مشروطيت محكم نشود ممكن نيست اكثريت ثابتى تشكيل شود . ديگر آن‌كه يكى از چرخهاى مشروطيت كه برداشته شده آن مجلس سناست كه در اين دوره تمام مفاسد وارده به واسطهء نبودن آن بود . اگر مجلس سنا بود حدود مجلس شوراى ملى محفوظ مىماند و اگر اكثريت ثابت تشكيل نمىشد مىتوانست بگويد شما برويد تا ملت مجددا انتخاب كند و اكثريت ثابت تشكيل شود و در اين مدت پانزده ماه من نتوانستم اين اظهار را بكنم ، وزراء نتوانستند نظامنامهء تشكيل\r\n\r\n","description":"","footnote":"","page_name":" 3363 ","page_number":177},
  {"content":"\r\n\r\nسنا را تقديم كنند . حال هم كه ديگر وقت مقتضى نيست . آمال اكثريت هم معلوم است .\r\nمثلا يكى از آنها تفتيش ماليه است ، يكى ديوان محاسبات است ولى تمام به اقتضاى وقت و آنچه امروزه ممكن است .\r\n\r\nنطق نائينى\r\nميرزا مرتضى قلى خان سردستهء حزب اكثر اظهار مىدارد كه حزب اعتدال براى ايجاد اكثريت با ساير فرق قريب المسلك اتفاق كرده و حزب اعتدال اكثر را تشكيل داده‌اند . هر يك از اين فرقه‌ها مرامنامه‌هاى جداگانه دارند ولى مواد عمليه را حزب اكثر ترتيب داده و به طبع مىرسد . اشخاصى كه تا امروز داخل نظامات مسلكى اين حزب شده‌اند عرض مىنمايم ولى بايد دانست غير از اينها هم هستند كه هنوز داخل نظامات مسلكى نشده‌اند .\r\nبراى اين‌كه معلوم باشد در به دو امر كدام يك از وكلاى ما داخل اكثريت و اقليت هستند اسامى آنها را مىنگارم .\r\n\r\nافراد اكثريت\r\nاكثريت : آقا شيخ محمد حسين يزدى - انتظام الحكما - حاجى شيخ الرئيس - حاجى شيخ اسد اللّه - آقا شيخ على شيرازى - حاجى عز الممالك - آقا عبد الحسين بروجردى - اديب التجار - آقا شيخ على خراسانى - شيبانى - آقا سيد محمد باقر اديب - لواء الدوله - ميرزا رضا مستوفى - حاجى محمد كريم خان قشقائى - حاجى ميرزا رضا خان - ميرزا ابراهيم خان - مستشار الدوله - دكتر امير خان - ميرزا محمد صادق طباطبائى - دكتر رضا خان - حاجى آقا - معاضد الملك - دكتر حيدر ميرزا - ركن الممالك - دكتر اسمعيل خان - مرتضى قلى خان - فهيم الملك - ممتاز الدوله - متين السلطنه - مشير حضور - آقا محمد بروجردى - افتخار الواعظين - معاضد السلطنه - ميرزا اسد اللّه خان كردستانى - معزز الملك - وكيل التجار - ناصر الاسلام - كاشف - آدينه محمد خان تركمان - ميرزا ابراهيم قمى - حاجى مصدق الممالك - سپهدار اعظم - سردار اسعد - مرتضى قلى خان بختيارى -\r\n\r\nافراد اقليت\r\nاقليت : آقا شيخ ابراهيم زنجانى - آقاى صدر العلماء - آقاى آقا شيخ رضا دهخوارقانى - آقا سيد محمد رضا مساوات - آقا شيخ محمد خيابانى - آقا سيد حسين كزازى - آقا ميرزا\r\n\r\n","description":"","footnote":"","page_name":" 3364 ","page_number":178},
  {"content":"\r\n\r\nاحمد قزوينى - آقا سيد جليل - آقا شيخ مهدى نجم‌آبادى - آقا ميرزا محمد نجات - آقا محمد ميرزا - [ محمد 
  ] على خان تربيت - وحيد الملك - علىزاده - آقا ميرزا داود خان - منتصر السلطان - ضياء الممالك - آقا سيد حسين اردبيلى - آقا شيخ غلامحسين - ابو القاسم ميرزا - سليمان ميرزا .\r\nجمعى از وكلا هم بىطرف هستند كه اسامى آنها را نمىدانم .\r\n\r\nنطق سپهدار\r\nپنجشنبه هفتم كابينهء وزرا به مجلس مىآيد . سپهدار اعظم رئيس الوزراء بر كرسى خطابت رفته لايحه مفصلى مبنى بر اين‌كه در ابتدا دولت جديد از شغل دولتى هرچه استعفا كردم قبول نشد چندى مشغول بودم تا محظورات طاقتم را تمام نمود و بنابراين كناره گرفته وكالت را نپذيرفتم و در اين مدت اوضاع به‌طورى پريشان شد كه امنيت مسلوب گشته و به حدى رسيد كه روز روشن در پايتخت آدم‌كشى رواج گرفت و ماليات سوخت شد ولايات بىحاكم عدليه خراب عامه منزجر گرديده و اينك نظر به ميل نيابت سلطنت و اصرار اكثريت مجددا حاضر خدمتگزارى شده و چون ادعاى قانون‌دانى ندارم ولى از محسوسات دريافته‌ام كه بايد اقتدار تامى به وزراء داد و مجلس از ايشان حمايت كند كه امورات اصلاح شود و خاصه مطبوعات كه هيئت دولت را در انظار ضايع كرده قرائت نمودند . سپس وزير خارجه محتشم السلطنه شروع به قرائت پرگرام مىكند :\r\nبراى حسن جريان وسايل چهارگانهء ذيل :\r\n1 - رفع فساد و تروريسم ، يعنى دفع مواد مخالفت مشروطيت و مخل آسايش بلاد و اهالى و مانع حسن جريان امور دولت كه امروز سلامت مملكت را به مخاطرات انداخته و همان آزادى پرقيمت را به شدت متزلزل ساخته چون بالفعل قوانين لازمه وضع نشده است با قوانين خيالى نمىشود دولت را اداره نمود نظر به مسئوليت فوق‌العاده در مقابل خدا و خلق اختيار تامه لازم است .\r\n2 - اعمال مجازات در مقابل جنحه و جنايت .\r\n3 - تأمين انتظام ادارات و حفظ اصل اطاعت زيردستان و مأمورين خصوصا در نظام .\r\n4 - اجراى قانون مطبوعات ، آزادى جرايد از اصول عمده مشروطيت است ليكن بعضى جرايد تاكنون به سوء استعمال اين سمت مصلحت دولت و مقتضيات وقت را اخلال و حيثيت دولت را در داخل و خارج تضييع كرده‌اند و وزراى عصر به علت محظوراتى كه در محاكم عدليه هست براى كابينه اختيارى لازم است كه تا اصلاح محاكم عدليه نشده در وزارت معارف و اوقاف مطبوعات را محاكمه نمايند . وكلاى محترم بايد\r\n\r\n","description":"","footnote":"","page_name":" 3365 ","page_number":179},
  {"content":"\r\n\r\nموافقت تامه نمايند و چون خطراتى كه وطن عزيز را تهديد مىكند محض فداكارى حاضر خدمت شده‌اند هرآن‌كه تقويت مجلس نسبت به هيئت وزراء منظور نشود اشغال مسند وزارت را خيانت دانسته استعفاء خود را تقديم خواهيم كرد . پس از اين مقدمات كه مختصر آن اشاره شد اين موارد را هم جزو پرگرام خود به عرض مىرساند .\r\n1 - اتخاذ وسايل لازمه براى تكميل امنيت .\r\n2 - تشكيل اردوهاى سيار و ساخلو نقاط لازمه .\r\n3 - حفظ روابط حسنه با دول .\r\n4 - تعقيب استقراض كه كابينهء سابق به مجلس پيشنهاد كرده بود .\r\n5 - پيشنهاد بقيهء بودجهء كل .\r\n6 - اصلاحات ماليه با مستخدمين خارجه .\r\n7 - تجديدنظر در ماليات نمك محض رفع معايب و مشكلات آن .\r\n8 - تشكيل هيئت مخصوصه براى تدارك لوايح قوانين موقتى تا وقتى كه شوراى دولتى داير شود .\r\n9 - اصلاح عدليه .\r\n10 - اصلاح مدارس ابتدائى و متوسطه موجود و اجراى پرگرام متحدى در كليهء مدارس .\r\n11 - توجه امر تجارت .\r\n12 - پيشنهاد اصلاح قانون بلديه .\r\n\r\nنطق مستشار الدوله\r\nبا كم‌وبيش اندكى مطابق است با مواد مرامنامهء عمليهء حزب اكثر - مستشار الدوله وزير داخله نطقى مىكند كه مكتوم داشتن پريشانى حال مملكت به هيچ‌وجه لازم نيست ، بايد از تمام امور ملت مطلع باشد و اگر سبب اين اختفا و كتمان حقايق براى اجانب است ايشان با ذره‌بينهاى قوى تا اعماق معايب ما را مىنگرند و اگر هم از خودى است چرا بايد كتم حقايق نمود و از خرابى خانه خود مطلع نباشد در جلسهء ديگر وضع حاليه را شرح مىدهم تا عموم ملت به مخاطراتى كه مملكت و ما را احاطه كرده مسبوق شوند . از اين رو بايد همان رويه را كه ديگران سالك آن بودند تعقيب كرد . به كسانى كه طرف اعتماد هستند اختيار تمام داد تا به تهمت و افترا از فداكارى باز نمانند و در اندك فرصتى كه باقى است به اصلاحات موفق شويم .\r\nاگر مطالب مقدم و مؤخر در اين « مموار » واقع مىشود تقصيرى از من نيست ، روزنامه‌جات و مكتوبات بنده اين‌طور مىرسد و خيلى افسوس مىخورم به جاى آن‌كه\r\n\r\n","description":"","footnote":"","page_name":" 3366 ","page_number":180},
  {"content":"\r\n\r\nطهران باشم و واقعات را به صحت و درستى روزبه‌روز بنويسم . الموت هستم و مهملات افراسياب خان يا قونسل روس و شيخ ابراهيم را بايد درج كنم .\r\n\r\nروزنامهء تمدن\r\nروزنامهء « تمدن » مىنويسد من بىطرف هستم اما گمان مىكنم در تحت اين كلمه پلتيكى منظور است و باطنا طرف‌دار دموكرات باشد . على اى حال از اين محاكمه مطبوعات در وزارت معارف و اين اختيار تام تمام خواستن وزراى جديد همانها كه به كلى بر ضد اختيارات دولتى بودند شكوه و شكايت بسيار مىكند و مىنويسد علىرغم معمول ما مجددا صنوف ممتازه به اقتدار رسيدند . تناسب اشخاص با مشاغل آن طورى كه در نظر داشتيم نيست . وزارت علوم و معارف علاء السلطنه را نمىتوان مسكوت عنه گذاشت . يكى دو وزارت‌خانه ديگر هم هست كه با فن اختصاصى وزير تناسب ندارد . و اين‌طور كه حزب محترم دموكرات متحد و متفق با نظامنامهء مخصوص هستند من گمان نمىكنم اين حزب اكثر كه از اتفاق و ائتلاف سه چهار فرقه ديگر تشكيل يافته در مقابل آنها مقاومت كند . مطالب آنها جدى و اجتهادى است و متصل هم كار مىكنند نه فقط وكلاى آنها در مجلس بلكه اعضاء كلى آنها در خارج و دور نيست براى انتخاب آتيهء حزب اكثر از اين فرقه بشود .\r\n\r\nنظر ذكاء الملك\r\nدر كتاب « آداب مشروطيت » « 1 » ذكاء الملك مىنويسد بدترين اقسام پارلمان آن است كه حزب اكثر از فرق مختلفه تشكيل يافته شود ( لكن باز اين قسم بهتر از آن هرج‌ومرج مجلس است كه تاكنون جارى بود و هيچ كابينه دوام و ثبات نداشت ) .\r\nدر اين‌جا نكته‌اى است كه نبايد ترك شود ، وقتى كه عقلا و پيشوايان طراز اول محترمين و مشروطه‌خواهان حقيقى عالم مملكت ما پس از چهار سال مشروطيت و تشكيل مجلس شوراى ملى تازه پى به اصول مشروطيت و پارلمانى برده شروع به رفع نواقص پارلمان و تكميل قواى دولتى بنمايند از بنده و عمو و فرزند فلان باديه‌نشين ، فلان كوچ‌نشين لرستانى ، كردستانى ، الموتى ، رودبارى ، قشقائى چه توقعهاى بىجا بايد داشت ! پس تقصير از اهالى مملكت نيست . عقلا و متمدنين و معلمين مشروطيت ما كه\r\n\r\n\r\n","description":"","footnote":"\r\n( 1 ) - نام كتاب مرحوم محمد على فروغى « حقوق اساسى يا آداب مشروطيت دول » ( تهران ، 1325 ق . ) است . ( ا . ا . )\r\n","page_name":" 3367 ","page_number":181},
  {"content":"\r\n\r\nپس از چهار سال پى به اصل مشروطيت ببرند لااقل ده سال براى جهال مثل من بدتر از من وقت لازم است تا آگاه از رموز و خواص اين اساس دنيا بشوند . آن‌وقت اگر همراهى نكردند جان و مال خود را ايثار نكردند مستبد بايد گفت ، ارتجاعى بايد خواند ، كارگر خارجه قلم داد .\r\n\r\nدعوا در چهارراه مخبر الدوله\r\nباز در چهارراه مخبر الدوله همان‌جا كه صنيع الدولهء بيچاره را مقتول نموده بودند ما بين مهمانهاى محترم ( مجاهدين ) نزاع مىشود . ميرتيمور و يك نفر ديگر را مقتول مىكنند و قاتل معلوم نيست ، لوث بوده است . اين ميرتيمور را يك روز در پارك مرحوم اتابيك من ديده و نطقش را نوشته‌ام وقتى كه در ماه رمضان آنجا اجتماع داشتند و از سپهدار و غيره شكايت [ مىكردند 
  ] ، سيد محجوب خوبى بود . « تمدن » از اين اجانب بسيار بد مىنويسد و جدا درخواست مىكند كه ما را از شر اينها نجات بدهيد و همان وقت كه سيصد نفر اينها در نظميه در هنگامهء پارك محبوس بود نمىبايست مرخص كرد تا مردم از شرارت و آدم‌كشى اينها خلاص مىشدند . چنان اين مجاهدين مردم طهران را منزجر كرده‌اند كه اسم مجاهد هركس ببرد مثل اين است كفر و ناسزا گفته است . آنچه را ما اول مىگفتيم پس از مدتها سر افتاده‌اند كه فايده ندارد . آنچه نبايست بكنند كردند ، حالا هم نمىروند گرسنه و بىكار افتاده‌اند به جان مردم تا دندمان نرم شود .\r\n\r\nدعوا سر يك چارك روغن\r\nدو نفر وركى حسين و مفيد در پيچ بن سر يك چارك روغن يا چند بند علف مختصر نزاعى كرده بودند . حسين آمد به من اظهار داشت من گفتم ميرزا على برود اصلاح كند .\r\nحسين به همان قانون قديم مايل نشد كه بدون جرم و جريمه و تنبيه اين امر بگذرد ، زود رفت بادشت افراسياب خان مأمورى فرستاد . تا من خبر شدم دوازده تومان از مفيد گرفته و رفته بود . اين است دستورالعملى كه حاكم قزوين داده و به من نوشته تعليماتى داده شده كه بر خلاف قانون رفتار نكند . و اللّه اين اسم مقدس را مفتضح كردند و باز حيا نمىكنند . عروس شفيع فرار مىكند ، افراسياب جريمه مىكند تقديم مىگيرد . سر يك چارك روغن نزاع مىشود دوازده تومان جريمه مىكند . مريم آتانى عارض مىشود بيست تومان دريافت مىكند ، ديگرى ديگرى . از آن‌جاهاى ديگر كه من خبر ندارم . آن وقت ماهى شصت تومان هم مواجب از قزوين مىگيرد كه از روى قانون رفتار كند . كو مفتش ، كو رسيدگى وقتى هم محقق شد كو مجازات .\r\n\r\n","description":"","footnote":"","page_name":" 3368 ","page_number":182},
  {"content":"\r\n\r\n\r\nآب در الموت\r\nيكشنبه 16 - هوا دو روز است بارندگى نمىكند . درخت زيادى كاشتم ، اما از حالا بند قلعه خراب شده و گويا از اول بهار آب نرسد و تماما خشك شود . با اين همه آب تمام اين دهات بىآب است . هيچ‌كدام چشمهء خدادادى ندارند . نهرست و تفصيل نهر هم معلوم . بعضى از دهات از اول پائيز تا ده روز از تابستان گذشته رنگ آب در آبادى نمىبينند ! .\r\nسيگارد من تمام شده سليمان توتون آورده بود ، بايد ممنون بدى توتون سيگارد خودم باشم . براى اين‌كه كمتر مىكشم زيرا خفقان مىآورد و حالا كه اين توتون خوب است و خفقان نمىآورد با اين فكر و خيال متصل بايد مشغول باشم . در تعريف سيگارد مخصوص خودم همين بس كه عباس روزى پنج سير توتون چپق از آن ولدالزناها كه الموت مىآورند مىكشيد ، با هرقدر سيگار كه به چنگ مىآورد . وقتى كه اوان مىرفتم گفتند كيسه توتون عباس گم شده من رو به عباس كردم گفتم حالا سيگاردهاى مرا به عوض تمام نكنى . گفت من اگر از بىچپقى و بىسيگارى بميرم از توتون شما نخواهم كشيد . باز در توصيف آن‌كه خدا نيامرزد حاجى امير الدوله را ، متصل من سيگاردها را اين گوشه آن گوشه از ترس چنگيز مخفى مىكردم يك روز گفت آقا بىجا به خودت زحمت نده ده سال بىسيگار بمانم از اين سيگار نمىكشم !\r\nاما در باب مسكرات . چنگيز اين ملاحظه و بدى را نمىكند . چهار بطرى عرق از شهر اسعد الحكما روانه كرده بود كه در قلعه احتياطا باشد براى نه‌نه خانم كه پايش به شدت درد گرفته بود و علاج منحصربه‌فرد بود ( به قول او ) يك بطرى از گنجه بيرون آوردم چون از ما سبق به ياد داشتم باز كردم ديدم سركه است ، اين را گذاشتم بطرى ديگر را برداشتم ديدم چوب‌پنبه بسيار محكم است . با پيچ به سختى باز كردم ديدم آب‌غورهء بسيار خوبى است . پيش خود يقين كردم دوتاى ديگر از اين قرار سالم است . چنگيز نبايد آنقدر بىانصاف باشد . بطر سيم را برداشتم از اين دو درش محكم‌تر بود به زحمت باز كردم ديدم سكنجبين اعلاى فرد اكمل است . بطر چهارم [ را 
  ] بيرون آوردم به همان ترتيب باز كردم آب مقطر صاف پاكى بود . معلوم شد چهار بطرى طبقهء تحتانى را چنگيز برداشته و چهار بطرى از مرتبهء فوقانى گنجه به جاى آن گذاشته كه سركه و سكنجبين و آب‌غورهء بىنمك و آب معدنى باشد . فقط يك زحمت به خودش داده و زحمتى به من كه سرهاى آنها را هرقدر امكان داشته مستحكم نموده است . نه‌نه خانم تا صبح زوزه كشيد و به چنگيز نفرين كرد .\r\n\r\n","description":"","footnote":"","page_name":" 3369 ","page_number":183},
  {"content":"\r\n\r\nحرفهاى حمزه على را هيچ ننوشتيم . مىگفت آقا على نامى بود لنگهء فرمان احتشام الدوله او را تحريك كرد فرمان را دعوت نمود بعد فرمان و يك نفر آدمش را كشت از شر فرمان مردم آسوده شدند به شرّ آقا على دچار تا سزاى اين را كى بدهد . خانه و ما يملك فرمان را هم رفت چاپيد . امير افخم لرستان و بروجرد حاكم است اميرنظام كردستان برادر حمزه على كه سرباز كوريجان و با اميرنظام رفته و از آنجا فرار نموده و الموت آمده است حكايت مسافرت اميرنظام را اين‌طور تقرير كرد .\r\n\r\nمسافرت اميرنظام\r\nاميرنظام پانصد سوار از دهات خودش و ساير جاهاى همدان تهيه كرد و قرار گذاشت به هرسوارى ماهى نه تومان بدهد . فوج‌گروس با فوج‌فدوى هم همراهش بود .\r\nاما فقط نصف فوج ما لباس داشت . با دستگاه تمام رفتيم ، مردم آنجا هم استقبال خوبى كردند . فوج‌گروس را بيرون شهر منزل داد . يك ماه ماندند چون نه لباس دادند نه جيره .\r\nده‌تا ده‌تا بيست‌تا بيست‌تا فرار كردند و بعد از يك ماه و نيم احدى باقى نماند . به فوج ما هم كه قرار گذاشته بودند نفرى ماهى بيست و دو هزار جيره بدهند يك تومان دادند .\r\nوقتى كه مىگفتيم بنا بود بيست و دو هزار باشد جواب مىدادند مىخواهيد بگيريد نمىخواهيد به جهنم . ما هم افتاديم از گرسنگى توى باغات مردم « حيوا ، « به » زياد آنجا دارد . غذاى ما تمام حيوا بود تا آن‌كه چهار دسته سرباز خدابنده‌لو را با صد سوار از خودش دويست سوار هم كردستانى با پسر حاجى مشير ديوان پيشكار به سمت مريوان و اورامان براى گرفتن ماليات دو سه ساله فرستاد با دوازده بار فشنگ اينها رفتند . آنها پيغام دادند اگر از طرف شاه ماليات مىخواهيد مىدهيم و اگر از طرف « اطاق » مىخواهيد نمىدهيم ( همدانيها هنوز مجلس را اطاق مىگويند ) . بعد پسر مشير ديوان با آنها ساخت شبانه ريختند به اردو سرباز فرار كرد ، سوارهاى كردستانى هم با پسر مشير ديوان راه خود را گرفته رفتند . فشنگ و آنچه از تفنگها ممكن بود گرفتند . چادرها را هم آتش زدند . سوارهاى امير هم بيشتر رفتند براى آن‌كه ماهى چهار تومان دادند نه نه تومان من هم با چند نفر از سربازها فرار كرديم . معتضد الممالك مرا گرفت داد بردند لتكا پيش نايب الحكومه . سه ماه مرا زنجير كردند بعد با آنها ديگر كردستان فرستادند .\r\nما رفتيم در هاجر خاتون بست نشستيم . شيخ امامزاده توسط كرد لخت و گرسنه كوريجان آمديم . اميرنظام هرچه به « اطاق » نوشت سوار و سرباز خواست نيامد خودش هم هيچ از قلعه بيرون نمىآمد . كسى هم جز مشير ديوان پيشش نمىرفت . حالا كه مىآمديم تلگراف كرده بود كه بيايد همدان يك پول هم ماليات نگرفته بود .\r\n\r\n","description":"","footnote":"","page_name":" 3370 ","page_number":184},
  {"content":"\r\n\r\n\r\nگلهء اوانك\r\nچهارشنبه 19 ربيع الثانى 21 درجهء حمل - از پريروز روز دوشنبه هوا ابر و باران شروع شد هوا را هم سرد كرد . مه هم آمده تمام دره و كوه و رودخانه را گرفت . از گله‌ها همان گلهء اوانك مانده آمد و گذشت . بسيار خوب نگاه داشته بودند ، تمام فربه چاق تميز . هيچ طرف مشابهت با گوسفندهاى ساير دهات نبود . زنهاى اوانكى لباسهاى قرمز پوشيده چشمها را سرمه كشيده هركدام دنگى و چماقى در دست با گله مىرفتند .\r\nاز اينها بگذريم از ديروز عصر تا ساعت هشت از شب رفته ديشب رعد و برق و باران بىنهايت شديد بود طورى كه از صداى رعد و برق و صداى آب شاهرود كسى خواب نكرد . در آن دل شب شاهرود صداى مهيبى داشت كه به وصف نمىآمد . از آن به بعد رعد و برق و صداى شرشر باران آرام شد . صبح كه برخاستم ديدم اطاق خيلى روشن است يقين كردم آفتاب است بيرون كه آمدم ديدم همه‌جا از برف سفيد است و از يك چارك بيشتر برف در حياط و بام نشسته . رعيتها توى سر خودشان مىزنند و پارو مىكنند . تمام خانه‌هاى ده بعضى خراب [ است 
  ] و مابقى چكه مىكند . تون و سردر حمام هم به كلى خراب شده . للّه الحمد اطاقهاى ما از بس سنگ‌زده شده محفوظ مانده است .\r\nقدرى از روز گذشت رعيتهاى يارفى كوچك و بزرگ آمدند كه يك مثقال علف نداريم و چند بز و ميش مرده گاوها هم نزديك مردن هستند . آن‌وقت زواركيها آمدند و كوشك‌دشتيها . اين مىگويد قاطرم دارد تمام مىكند ، آن مىگويد ديشب سه‌تا بزم مرد ، آن ديگرى مىگويد چهارتا ميش حرام شده گاوها تلف شدند ( اين دهات كه كم حشم دارند به عراق روانه نمىكنند ) . ابو القاسم هم با اينها نزاع مىكند كه چشمهاى شما به همان يونجه و علف فلانى است و مالهاى خودمان تلف مىشود . به هرنحو بود ابو القاسم را روانه كردم يارفى از انبار علف بدهد . به اكراه تمام رفت . خيلى مال اين سه روزه تلف شده خصوصا در پائينها مثل مدان . محمدآباد ، هرانك . در رودبار هم قحط كاه و علف است . نمىدانم آسمان چه خيال دارد اين برف ، اين سرما ، اين آب به اين زيادى پاك تردد و عبورومرور مسدود شده است . هيچ‌كسى از اين سمت به آن سمت نمىتواند برود . سه روز است موسى و على كه در سيلكان هستند ممكن نشده است بيايد سر نوكرى خودشان . از زمينهاى يارفى هم شاهرود هم آتان رود مبلغى برده و نزديك است خانه‌هاى آنها را هم ببرد . به كلى آب سمت خانه‌هاى آنها افتاده است . دو روز بود از اطاق بيرون نيامده بودم عصر رفتيم تماشاى شاهرود . از زمينهاى زوارك هم مشغول است ببرد . مه بود گاهى زياد گاهى كم . در اين زمستان تا امروز مه اين‌طور در\r\n\r\n","description":"","footnote":"","page_name":" 3371 ","page_number":185},
  {"content":"\r\n\r\nرودخانه نخوابيده بود . سرد هم هست و برفها درست آب نشده هيچ‌كس در اين موقع سال همچو برفى و سرمائى نشان نمىدهد . تنكابون امسال مثل الموت شده از قرارى كه عابرين مىگويند چندين برف آمده و سرما بىنهايت است . مال و حشم آنها بيش از اينجا تلف شده زيرا آنجا هميشه سبز مىدهند و تهيهء زمستان ديده نمىشود .\r\n\r\nدواى چشمهاى برف‌زده\r\nنمىدانم چشمهاى اين مردم اين صفحات چه قسم است كه همه را برف زده . هركس هم حالا از تنكابون مىآيد چشم‌درد دارد . دوائى هم جز عسل براى اين درد نمىدانند .\r\nآن وقتى كه چشمهاى رعيتهاى زوارك و يارفى را برف زده بود من طبابت كرده گفتم سنگ را داغ كرده در برف انداخته بخار آن را به چشم بدهند كه دواى اين درد است ، همه خوب شدند . حالا به سايرين معالجه مىكنند و آثار خيرى از من باقى ماند . ارباب كه طبيب باشد اين‌طور است . افسوس كه از همه طبابتها همين يكى را مىدانستم .\r\n\r\nاعتقاد به تقويم\r\nبه اين مزخرفات كه در تقويم نوشته مىشود مردمان ايران كلية اعتقادى دارند اما در الموت اين مسئله اهميت كلى دارد . هيچ رعيتى نيست كه بيايد پيش من و از احكامات امسال و بارندگى ، خشكى ، گرانى ، ارزانى ، نيكى ، بدى ، سؤال نكند . هرچه من اظهار بىاعتنائى و بىاعتقادى مىكنم به خرجشان نمىرود بلكه مىروند . در آبدارخانه و پيش نوكرها با همديگر از عدم اعتنا و سستى اعتقاد من صحبت مىدارند . در تقويم امسال هم تمام آن مهملات و مزخرفات نوشته شده مگر جدول اختلاجات و جدول ستارهء « سكّز يلدوز » كه شايد اين دو را در اين تقويم فراموش و در نسخه ديگر نوشته باشد .\r\n\r\nجهت رعيت فرق كرده\r\nرعيتهاى دهات ديگر ما ابدا در اين شب عيد اينجا نيامدند . بره‌ها را براى نايب الحكومه بردند فقط ديدن من همين بالارودباريها آمدند . گويا افراسياب خان از اول حكومتش تاكنون پانصد توغلى و بره تحصيل كرده باشد باز هم دولت ماهى شصت تومان مواجب بدهد و آن‌وقت بگويند مواجب مىدهيم كه از كسى چيزى گرفته نشود .\r\nرعيت در رفاه باشد . امروز با آن روزى كه يك شاهى به نايب الحكومه نمىدادند جهت رعيت چه فرق كرده ؟ با اين مخارجات ول بيمعنى كه مىكنند حق دارند متصل شكايت بىپولى را بنمايند .\r\n\r\n","description":"","footnote":"","page_name":" 3372 ","page_number":186},
  {"content":"\r\n\r\nشنبه 22 ربيع الثانى ، دوم درجهء ثور - همه روزه ابر است و باران . سه نفر كوريجانى را چون به هيچ دردى نمىخوردند خرجى داده عذرشان را خواستم . حمزه على هم تا قزوين همراه آنها رفت كه هم حضرات را سالما آنجا برساند و هم جواب مكتوبات را كه شيخ ابراهيم نوشته بود بگيرد . ديروز حمزه على رفت امروز ظهر يك نفر اوانكى مكتوبات را آورد .\r\n\r\nنامهء شيخ\r\nشيخ نوشته بود آسمان تركيد و قونسل جواب داد . باوجود آن‌كه شما توضيحات در باب آمدن لطف اللّه خان داده بوديد من هم گفته بودم عدل الممالك هم گفته بود باز سند مىخواهد و توضيح چه بايد كرد از روى قانون است . مجددا بنويسيد و آدم روانه كنيد .\r\nدر مسئلهء حكومت قزوين اگرچه قونسل نوشته متزلزل است بنده هم سابق نوشته بودم ولى چون كار ايران [ هر 
  ] روزى يك رنگ است و اين روزها طهران منقلب است در تعيين حكومت جديد البته تأخير مىشود . از قرار معلوم طهران دعواى سختى بين دموكراتها و اعتداليها واقع شده به قولى مقدمهء نزاع است . افواج قزوين را فورا خواسته‌اند . اگر مسئلهء استعفاى وزرا كلا صدق باشد خيلى مغشوش است . على اى حال در تشريف آوردن عجله نكنيد تا قاصد بيايد و مراجعت كند . متصل قاصد من بايد در راه باشد . ديروز حمزه على رفته باز بايد يك نفر ديگر بفرستم . هر مرتبه دو تومان الى سه تومان خرج بايد داد . اگر اين مطالب راست باشد خيلى بايد از اين مردم اميدوار بود كه هنوز مركب يادداشت نصايح و نطق نايب السلطنه خشك نشده چهل روز از عمر كابينه كه از حزب اكثريت ثابت مجلس معين شده نگذشته يك مرافعه برپا نموده باشند ! به‌به ! رقعهء قونسل بعد از سه ماه و نيم مشعر بر اين است . اولا از آمدن شما خوشحال مىشوم . ثانيا لطف اللّه خان غلام‌باشى را با دو سوار خواسته بوديد گويا قايم‌مقام حضرت و الا باشد اين مسئله درست مفهوم نشد كه براى چه و كدام امر خواسته‌ايد . چنانچه وجود لطف اللّه خان لازم است در مراجعت به شهر در ركاب حضرت و الا باشد مرقوم داريد فورا فرستاده شود و اگر لازم است فقط منزل را محافظت نمايد مرقوم داريد و اگر چنانچه قايم‌مقام يعنى آن‌كه در غياب حضرت و الا مداخلات در وصول و ايصال ماليات و اجارات و صدور احكام ما بين رعيت و حضرت و الا بنمايد اين مسئله غيرممكن است . به علت اين كه قونسلگرى فقط كمك در كارها مىنمايد ، نه مداخلات به امورات شخصى . به هر صورت درخصوص لطف اللّه خان توضيح مفصلى بدهيد كه وجود او براى چه امر لازم است . ثانيا نقدا هم حكومت گويا متزلزل است قبل از حركت تا رسيد مرقومات و جواب\r\n\r\n","description":"","footnote":"","page_name":" 3373 ","page_number":187},
  {"content":"\r\n\r\nدوستدار تكليف حكومت هم معين خواهد شد . شايد حركت حضرت و الا كلية لازم نشود . ثالثا در مسئلهء ماليات علاقه‌جات حضرت اشرف و الا فرستادهء دوستدار مذاكرات لازمه را نموده قرار شد كه موقتا موقوف المطالبه باشد .\r\nدو دستخط از حضرت و الا در جوف پاكت قونسل بود : يكى چهارم صفر ، ديگرى هفدهم صفر كه اين مدت در آنجا توقيف بوده . مطالبش جز دستورالعملهاى بىفايده و تأكيد در فرستادن تنخواه و شكايت سرما چيز ديگرى نبود كه به درد بخورد .\r\n\r\nقدرى اسفناج\r\nمن هنوز پول سرباز را جمع نكرده‌ام ، امروز گفتند دو سرباز اخراجى بالاروچ و ورك را حواله داده‌اند . على احمد با اسمعيل پائين‌روچى نزاعى كرده بودند مأمور آمد پنج تومان از برادر على احمد گرفته و رفت خود على احمد رفت تنكابون از برادر بىگناهش پول را گرفتند . بعد از شش ماه ديشب و امروز سبزى به لب ما رسيد كه از يارفى قدرى اسفناج آورده بودند و خورش درست شده بود حالا همچو جائى شما را به خدا محل اقامت است نه و اللّه .\r\n\r\nعمر كابينه ، عمر پشه\r\nيكشنبه 23 ربيع الثانى - بيكارى است ، محبوسى است ، محصورى است ، بىپولى است . بايد چرند نوشت و اندكى رفع كسالت نمود . اگر واقعا نزاعى در طهران شده باشد و وزراء استعفا نموده باشند خيلى مضحك است كه بعد از تزلزل چهارماههء كابينه كه آخر سه نفر وزير باقى مانده بود . اين همه زحمت نايب السلطنه بكشد ، يك اكثريت و كابينه انتخاب كند كه دوام و ثباتى داشته باشد به اين جلدى و چابكى برهم خورده و استعفا بدهند ، من حدس اين مسئله را باوجود اين‌كه دور از مركزم و اطلاعاتى كاملا ندارم زده بودم كه عمر اين كابينه باوجود ضديت و بىميلى دموكراتها از پشه هم كمتر است اگر حقيقة راست باشد عمر پشه در مقابل آن عمر نوح است .\r\n\r\nخبر قتل سپهدار\r\nمن از قتل و خونريزى خوشم نمىآيد . هيچ‌وقت مايل به اين كارها نبوده و انشاء اللّه نيستم . ذاتا ، جنسا ، سالم و از جزئى مشاجره و نزاع لفظى هم گريزان هستم چنانچه در اين مشروطه و مستبده و اين مدت كه الموت خراب هستم مايل به اين كار نشده حتى در الموت كه بسيار موقع داشت خدا را به شهادت مىطلبم به زبانم اين كلمه جارى نشده و\r\n\r\n","description":"","footnote":"","page_name":" 3374 ","page_number":188},
  {"content":"\r\n\r\nبه همين واسطه است كه من و جمعى هم‌مسلكهاى من از پريشانى و گدائى كارمان به فلاكت و تباهى كشيده . در الموت هم عدم پيشرفت كارم شده بىعرضه و بىكفايتم قلم مىدهند . اما با اين تفصيل خيلى راضى مىشوم ، خيلى شاد مىشوم اگر خبر قتل سپهدار اين پدر ملت دروغين اين سفاك خدانشناس را برسانند . براى اين‌كه صدمه‌اى كه از او به اين پدر پير من خورده و در اين مدت به خودم از او و پسرهايش و نوكرهايش وارد آمده هيچ‌چيز جز مرگ و قتل او تلافى نمىكند . طورى اين مرد براى اين چهارده مفلوك ناقابل اسباب فراهم آورده كه پدر من از تمام حيثيت خودش ، مقام خودش ، شأن خودش ، مليت و قوميت خودش دست كشيده پناهندهء اين و آن شد و باز هم ثمر و اثر نكرد . همانطور كه منكوب و مقهور آنها بود و هست . باوجود اين مكنت و دولت بىحسابى كه دارند چشمشان را به چهارتا ده ما دوخته آنى و دقيقه‌اى منفك نمىشوند . هرچه هم از اينجا مىنويسم و آقايان ديگر مىگويند چارهء شاهزاده نمىشود كه به ثمن بخس فروخته خودى و جمعى را نجات بدهد . گذشته از آن‌كه دربارهء خود و اولادش محبتى كرده يك صوابى هم نموده كه سپهدار و پسرها و نوكرهايش را هم از خيالات شبانه‌روزى و فكر تمهيدات و دسيسه‌ها خلاصى بخشيده كه وجدانا اجر و مزدى بىنهايت دارد .\r\n\r\nبيچاره بالاروچى\r\nمثلا حالا براى اين‌كه چهار نفر بالارودبارى على الظاهر با من مخالفت نمىكنند آيند و روند دارند متصل در صدد اسباب‌چينى براى آنها هستند . گذشته از بىاعتنائى به آنها و پيغامات تهديدآميز و گرفتن مال و آدمهاى آنها در تنكابون از انبارهاى دهات خود به اينها گندم نمىدهند . تا مىشناسند بالارودبارى است چندتا فحش و ناسزا داده مىگويند برويد از انبارهاى دهات خودتان گندم ببريد . گله‌هاى آنها را باوجود باج كلى كه مىدهند در دهات قزوين راه نمىدهند مگر به هزار التماس و درخواست . متصل هم پول سرباز اخراجى و فرارى حواله مىدهند چنانچه اين دو سرباز كه حاليه مىگويند بدهيد مال ورك و بالاروچ است . اين سربازها را پارسال اخراج نموده‌اند و هنوز پولى كه گرفته‌اند قبض سربازش به دست رعيت نرسيده مجددا مىگويند اخراج است . چرا ؟ براى اين‌كه ملاهاى بالاروچ گفتند ما ديگر طاقت نزاع نداريم و طهران نمىرويم ، خود شيخ محمد على برود . روزى كه اينها ديدن عيد افراسياب خان رفتند دو ساعت در توى كوچه‌هاى بادشت معطل بودند يك نفر نيامد قاطر آنها را بگيرد و خودشان را دلالت به جائى كند .\r\n\r\n","description":"","footnote":"","page_name":" 3375 ","page_number":189},
  {"content":"\r\n\r\n\r\nمقصود آنها\r\nبارى تداركاتى ديده‌اند . خيالاتى نموده‌اند تا بلكه اين سه چهار آبادى را هم به من باز بشورانند و مثل دهات ديگر كه روز اول حكومت افراسياب خان علم طغيان و عصيان بلند نمودند مخالفت نمايند . اين مسئله هم قهرا صورت خواهد گرفت و بعد از عصيان اين چند ده كه اطراف و جوار من است دسته‌اى را كه در تنكابون حاضر و آماده نموده‌اند حمله به الموت خواهند آورد و از دو طرف مرا احاطه مىنمايند يا من مجبور از دفاع مىشوم آدمى كشته مىشود كه نهايت آرزو و آمال آنهاست نعش را برداشته و با گروهى شهر مىروند . تمام آنها هم كه بر ضد ما هستند خواهى نخواهى مرا شهر برده در آن ظلميه بكشانند و آنچه نبايد به روزگارم بياورند . يا فرار مىكنم و باز به مقصود خودشان رسيده‌اند و ديگر احدى آنجا نخواهد آمد .\r\nمن هم چون اين مطلب را پيش خود درك كرده و فهميده‌ام اين است مىخواهم به شهر بروم يا واقعا كارم درست مىشود هم از قزوين و هم از طرف طهران با يك استعداد و قوهء جديدى مراجعت مىكنم يا به كلى ترك اينجا را كرده ، متوكلا على اللّه مىروم طهران و خودى از مهلكه نجات مىدهم . حالا مقدرات الهى با خيالات آنها و من همراهى كند يا نكند يا با يكى بكند با ديگرى نه مسأله‌اى است كه به همه‌كس پوشيده است .\r\n چه داند كسى غير پروردگار * كه فردا چه بازى كند روزگار \r\n\r\nبرنج مولائى\r\nاز عصيان و نافرمانى دهات آتان ناحيه و اندج ناحيه مسبوق بودم ، خواستم از حال سيد بزرگ و دهات فيشان ناحيه هم اطلاعى حاصل نموده باشم . در فرستادن آدم و نفرستادن مردد بودم از كلام اللّه مجيد استخاره نمودم بسيار خوب آمد . اين شد محمد على و ولى را فرستادم امروز مغرب مراجعت كردند . اولا برنج ملك دزدك سر را هم افراسياب خان قدغن كرده ندهند . ما نه برنج مولائى داريم نه رسمى . راه هم مسدود است باوجودى كه اين ملك زرخريدى ماست . از آنجا فيشان رفته بودند بعد از جواب و سؤال زياد با سيد كه همه را اظهار ارادت مىكرد سيد آدم روانه مىكند ريش‌سفيدان تركان ، آفتاب در ، جولادك ، را مىآورند اما آن شب هرچه به ظاهر مىفرستد در مجلس حاضر نمىشوند ، شام هم از ده نمىآورند . ساعت پنج سيد بزرگ تغيرى كرده كه از خانهء خراب خودم بياوريد . يك زهرمارى مىخورند و مىخوابند . امروز صبح جمع\r\n\r\n","description":"","footnote":"","page_name":" 3376 ","page_number":190},
  {"content":"\r\n\r\nمىشوند . سيد بزرگ با آن طرارى كه دارد تمام را به هواخواهى من صحبت مىدارد ، آنها سخت جواب مىدهند كه ما احدى را مالك نمىدانيم و تا حال هم آنچه داده‌ايم به جبر و عنف بوده ادعا داريم و خواهيم گرفت حالا هم به ميل يك دينار نمىدهيم به زور آنچه مىخواهند بروند از خانه‌هاى ما غارت كنند . مىرويم شهر عدليه بيايند گفتگو كنند . سيد خيلى نصيحت مىكرد اما سودمند نبود . به خود سيد هم در حضور ما بد گفتند . يك نفر خيلى چارت مىكرد من يكى توى دهن او زدم . يك مرتبه همه برخاسته سر من هجوم آوردند . سيد برخاسته با عصاى شريعت توى سر آنها زده كه در خانهء من ، به مهمان من بىاحترامى مىكنيد . بعد از مشاجره برخاسته رفتند و ديگر يك نفر در آبادى براى دوا و درمان نماند مثل تابستان پارسال كه با شما رفتيم . سيد گفت اين است ترتيب . به تمام اين دهات افراسياب خان آدم فرستاده و غدغن كرده به شاهزاده بگوئيد صبر كند حوصله كند . خودش هم شرحى نوشت و به ما داد به شما برسانيم ( مكتوب هم به همين مضامين بود ) . ما برخاسته آمديم . اما از اينجا تا آنجا در تمام راه و كنار رودخانه و كوچه‌هاى هرانك و مدان ، شترخان ، بوكان ، محمدآباد ، دزدك سر ، فيشان مردار ولش گاو ، گوسفند ، بز بود كه افتاده بود و تعفن مىكرد . ما بقى مال و حشم كه زنده بودند از لاغرى و ضعف به يك حال فلاكتى كه انسان دلش مىسوخت . دو تا گاو توى خانهء سيد بزرگ بود متصل مىافتادند پسرهايش رفته بلند مىكردند به قدرى مال مرده كه اندازه ندارد . كاه مىروند از دهات رودبار بارى يك تومان دوازده هزار مىآورند . امروز در فيشان برف مىآمد و به قدرى سرد بود كه دست‌هاى ما از گير افتاد . نان هم در آن دهات وجود ندارد . با اين فلاكت متصل با شما دعوا دارند و متصل به خودشان ضرر مىزنند . دو نفر سرباز هم آنجا حواله شده بود نفرى شصت تومان گرفته بودند به سيد گفتم بالارودبار چهل و پنج تومان مىدهيم گفت اينها راضى هستند شصت تومان بدهند و از شاهزاده همراهى نخواهند . اين بود حالت اين دهات و شرح مسافرت محمد على . با اين تفصيل باز من اينجا بمانم خيلى احمق هستم . يك سال و نيم زحمت كشيده به همه مهربانى و محبت كردم و آنقدر نصيحت كرده مطالب را حالى كردم اين است نتيجهء مهربانيهاى من . خبط كردم و نمىدانستم .\r\n\r\nوضع سرما\r\nدوشنبه 24 ربيع الثانى - چهارم درجهء ثور . ديشب مه بود و بسيار سرد مثل زمستان .\r\nنصف شب برف آمد صبح به قدر دو انگشت برف به زمين نشسته بود در ييلاقات زياد آمده بود و تا عصر آمد . از شدت اندوه مشغول درخت‌كارى شدم . نهر بزرگ آسيا را به\r\n\r\n","description":"","footnote":"","page_name":" 3377 ","page_number":191},
  {"content":"\r\n\r\nمباشرت مهدى تتمهء پارساله و آنچه « واكار » « 1 » داشت مشغول هستند . خودم قدرى بادام كاشتم . تربچه و باقلا و لوبيا هم كاشتيم . از ترس « شال‌كره » محل سبزىكارى پائين قلعه را بايد « چپر » كرد ، قدرى شاخه آورده‌اند هنوز كافى نيست . اگر « چپر » نشود محال است ديگر امسال بگذارد چيزى عمل بيايد . بعد از ناهار هم گفتم چائى را سر بند بردند .\r\nخودم با نوكرها و كدخدا و حسن و اسمعيل هيزم‌كنى رفتيم . آنجا تا غروب عملگى كرديم و آب را به زحمت زياد غروب به قلعه وارد كرديم . گوسفند اوانكى كه رفت در لات بادشت دچار گرگ زياد مىشود . ده بيست گوسفند را پاره مىكند . از آن‌جا چاله مىروند . برف مىآيد مىخواهند تا شدت نكرده از گدوك رد شوند . شبانه حركت مىكنند قريب شصت هفتاد بره و ميش را تلف مىكنند . در آن سمت هم باد قاقازان حركت مىكند و سرما مىشود . مىگويند مقدار زيادى از حشم الموتى خصوصا بره‌ها به واسطهء باد و سرما هلاك شده‌اند . موسم زراعت هم گذشت باز هم هوا باز نمىشود .\r\nمتصل باران است . ناچار همه بايد ارزن و گاودانه و بستان‌كارى نمايند .\r\n\r\nبالاروچيها\r\nمثل پارسال پائيز به واسطهء مشاجره با من كشت نكردند ( در آنجا ييلاق است و پائيز ممكن بود ) . حالا هم كه آسمان مجال نمىدهد . شرحى ملا يوسف نوشته بود تعهدات زياد و شفاعت بسيار من هم امروز ناچار از تملق رعيت هرزه آنجا هستم و محض اين‌كه مجددا مقدم به حركات خلاف نشوند نوشتم مثل سنوات گذشته امسال را هم بدهيد تا بلكه از شر آنها خلاص شده باشم . همين‌طور رعاياى جيرين ده كه چند نفر هرزه دارد .\r\nخداوند نصيب نكند . در هيچ ملكى ساكن باشند و هركدام براى يك شهر كافى هستند .\r\nپانزده من برنج هم به آقايان داديم تا باعث شر نشوند اقلا اين چند ده كه مطيع و در جوار ما واقع شده‌اند طغيان نكرد و تا شهر نرفتيم راحت باشيم . مهدى هم كه مقدارى برنج گرفته هيچ اجاره هم نداده نقد و جنس ماليات را هم نداده دوازده تومان هم به‌عنوان قرض دستى گرفته است . ماليات و اجارهء جلال را هم نگرفتم حتى پول سربازش را هم از كيسه خودم دادم . دو سه هزار تومان پول آدم داشته باشد چند سال به اينها بدهد تا ساكت باشند به غير آن باشد بايد مثل سابق خوف و ترس داشته باشند و الا محال است آرام بگيرند . از اين راه فايده برده‌اند چاره‌شان نمىشود .\r\n\r\n\r\n","description":"","footnote":"\r\n( 1 ) - واكار - دوباره كاشت .\r\n","page_name":" 3378 ","page_number":192},
  {"content":"\r\n\r\n\r\nاعلان خطى - قيمت نمك\r\nاعلان خطى امروز غروب از رودبار آوردند . پس از ستايش و ثناخوانى زياد از سپهدار اعظم و آقاى اقتدار السلطنه كه ماليات نمك از قرار يك من شاه سه عباسى بيايند و ببرند . سابقا يك تومان بود بعد خروارى هشت تومان شد حاليه خروارى سه تومان .\r\nديگر نمىدانم اين حكم از مجلس شده يا پيش خود بوده است . على اى حال ديگر نمك به قيمت سابقش نخواهد شد و ما بسى تجربه كرده‌ايم چيزى كه در ايران گران شد محال است ارزان بشود اگر به كلى هم دولت ماليات نمك را بردارد باز هم به قيمت سابق نمىدهند و حرفشان اين است ، منى دو هزار مىبرديد حالا مىگويند فلان قدر اكراه داريد نبريد لازم نيست .\r\n\r\nمعاذير افراسياب خان\r\nچهارشنبه 26 ربيع الثانى - ديشب اينجا يخ بسته بود . حشم كه تلف شد ، زراعت كه هيچ ممكن نشد حالا نوبهء ميوه‌جات و سردرختى است . افراسياب خان سه چهار روز قبل كاغذ نوشته بود به جان بچه‌هايم يادم رفت كه روز چهارشنبه وعده داده بودم رفتم براى كارهاى مهم اوان و زواردشت و خلف وعده شد . اين گذشت پريروز كاغذ نوشته بود آمدم تا شترخان تب و نوبه عارض شد آب هم زياد بود مراجعت به بادشت كردم . ديروز يارفى مىرفتم بين راه يك نفر باغ كلايه‌اى كاغذ داد از افراسياب خان بود كه خواستم شرفياب شوم تقويم برداشتم ديدم تا دوم ماه نو ساعت ندارد ، لهذا در ساعت نحس نخواستم شرفياب شده باشم ( در صورتى كه امروز گفتند رفته است به دهات رودبار ، ديگرى مىگفت رفته است شهر ) . من جوابى نوشتم هيچ توقع بازديد ندارم در حقيقت اين ديدن من بازديد پارسال شما بود وانگهى چون هروقت نيت آمدن قلعه مىكنيد كسالت تب و نوبه عارض مىشود ابدا به آمدن شما راضى نيستم . حالا هم كه ساعت و تقويم خوب نيامد بيائيد هم من ناچار فرار مىكنم . بارى چيزها بايد ديد . حالا اگر اين ناملايمات از يك شخص تربيت شدهء تجددپرور مشروطه‌خواه عالم بود عيب نداشت حرف در اين است از يك گاو يا گوسالهء تنكابونى است كه هر را از بر تميز نمىدهد هنوز به تقويم اعتقاد دارد .\r\nغروب حمزه على از شهر آمد شيخ نوشته بود تا كاغذ شما رسما نرسد لطف اللّه خان را روانه نمىكند . از تفصيلات طهران هم ابدا متذكر نشده بود . مرقومه‌اى از آقاى عماد السلطنه روانه داشته بود كه به شيخ نوشته بود چرا فلانى شهر نمىآيد . بچه‌هاى او\r\n\r\n","description":"","footnote":"","page_name":" 3379 ","page_number":193},
  {"content":"\r\n\r\nاز شدت بىپولى به فلاكت مىگذرانند . حضرت و الا هم خيال مىفرمايند محرمانه تنخواه روانه مىكند و آنجا مبالغى منافع برده خيلى عجله از آمدن قزوين او بكنيد .\r\n\r\nفروش برنج\r\nاتفاقا مشهدى آقاسى صبح شهر مىرود ، توضيحات در باب آمدن لطف اللّه خان دادم كه از روز اول حكومت افراسياب خان به من اعتنا ندارند همه ياغى شده‌اند . خودم دخالت ندارم چه رسد در غيبت من لطف اللّه خان دخالت كند يا تنخواهى بگيرد . بدتر از همه من مبلغى از بابت جنس‌فروشى و برنج طلب‌كارم ، همين‌قدر كه بروم سوخت مىشود مگر به يك تملق و خصوصيتى اسناد را به اقتدار السلطنه بدهم او آدم روانه كند دريافت دارد . من اول خواستم برنج را حمل شهر كنم ممكن نشد . اينجا خواستم يك كاسه بفروشم براى آن‌كه پارسال خورده‌فروشى شد و هيچ نفهميدم چه شد . فيشان مىرفتم شانزده تومان به كيّال « 1 » شهرى دادم نخواست ، بعد آمدند هيجده تومان خواستند من ندادم . قدرى شهر حمل شد بيست و سه تومان خريدند تفاوت سنگ الموت با شهر هم كرايه درآمد سنگ اينجا زيادتر است . باز خواستم روانه كنم يخ‌بندان شد گدوك مسدود گرديد . بعد از باز شدن گدوك قدرى حمل شد حالا آب زياد شده و نمىبرند . از آن طرف به واسطهء سد طريق تنكابون مردم برنج نياوردند . حالا حالا هم گدوك آنجا باز نمىشود . مردمان الموت هم برزخ عراق و دار المرز هستند نصف برنج ، نصف نان استعمال مىكنند . از نداشتن برنج همه ستوه آمدند . لاعلاج آنچه رعاياى خودمان يعنى اين دهات مطيع مثل زوارك و غيره خريدند در بيست دو تومان نيم آنچه ديگران خريدند در بيست و پنج تومان خروارى مىدهم اما وعده اول تابستان است در الموت پول نقد هيچ‌وقت معامله نمىشود الان اين برنج را خروارى ده تومان نقد بدهى كسى نمىبرد اما نسيه بيست و پنج تومان بيرون مىبرند ( مستأجرين به واسطهء غدغن افراسياب خان نمىدادند ابو القاسم را فرستادم به ضرب و زور گرفت ) .\r\n\r\nبهاركارى\r\nشنبه 29 ربيع الثانى - ديروز ديشب باران زياد آمد . اگر ده روز نباريده بود « بهاركارى » خوبى كردند افسوس مجال نداد آب هم به قدرى زياد شده كه مايهء حيرت و تعجب است .\r\nامير اسعد مكتوبى روانه داشته بودند سرتاپا خصوصيت و مودت . اشعار از زمستان و\r\n\r\n\r\n","description":"","footnote":"\r\n( 1 ) - كيال - در قزوين به فروشنده غلات مىگويند . ( م . سالور )\r\n","page_name":" 3380 ","page_number":194},
  {"content":"\r\n\r\nحالت من بسيار بسيار ملاطفتانه و مهربانه بسيار ممنون شدم . از دكتر هم نوشته بود كه تغيير لباس داده عبا را مبدل به پالتو كرده كت مىپوشد . جليل نسائى مىرفت من هم جواب تشكرى نوشتم . يك جلد كتاب لوئى چهاردهم از مال او نزدم بود ارسال داشتم .\r\nفورا اين دستخط را دادم بعضىها قرائت كردند ضمنا باد و ورمى هم نمودم .\r\n\r\nپول سرباز\r\nاما واقعات ديگر افراسياب خان مأمورى بالاروچ گذاشته پول سرباز مىخواهد .\r\nحضرات پريروز اينجا جمع شدند از قرار گفته آنها پارسال اين ده سرباز را متوفى يا اخراجى جزو آن شانزده سرباز از الموت گرفته‌اند و اين پول را ميرزا حسن كه نايب الحكومه بوده گرفته در شهر چند نفر را برقرار ، تتمه پول را به عوض بقاياى خودش به ميرزا كاظم خان پيشكار ماليه داد . اينها هم از پارسال تا حال مطالبهء قبض سرباز نكرده‌اند يعنى زدوخورد با من مجال نداده بود حالا كه آن فوج ديگر را هم سپهدار در اين وزارت جنگش به پسرش داده حكومت الموت هم با خودشان است مطالبه دارند .\r\nگفتم اجماعا عريضه به افراسياب خان نوشتند در آخرش هم تهديد كه اگر رسيدگى نمىكند و ميرزا حسن خان سرباز يا پول سرباز را نمىدهد شهر به تظلم مىرويم . جمعى از پيرمردها هم رفتند سراغ ميرزا حسن خان . باوجود آن ديشب تمام پيرمردهاى بالاروچ آمدند كه مأمور سختى مىكند فحش مىدهد . شلاق مىزند شما پول بدهيد ما بدهيم در صورتى كه پول آن سرباز چندى قبل هنوز نرسيده است . من هرقسم بود آنها را ساكت كرده امر به صبر كردم . امروز جواب خان حاكم آمد بعد از تشدد زياد و فصلهاى قانون كه ملا عابد و سيد بزرگ را فرستادم شترخان شما هم بيائيد با ميرزا حسن خان گفتگو را تمام كنيد . رفتند اما فايده مشكل داشته باشد بايد پول را بدهند . درست اين سرباز الموت به قدر ماليات اينجا شده . پارسال شانزده نفر دادند تا الان هم هشت نفر دوتا هم حالا مطالبه دارند . سابقا بيست و پنج تومان مىدادند حالا شصت و پنجاه . در هيچ‌يك از دهات ديگر خارج الموت و رودبار اين قرار نيست . ما خيلى سرباز بده هستيم ابدا اين ترتيب آنجاها نيست . اگر پول هم مىدهند سرباز برقرار مىكند تا نميرد يا عاجز نشود بايد سرباز باشد . هروقت فرار كرد پول را مسترد مىدارند ، صاحب‌منصب خواست بىجهت اخراج كند ابدا قبول نمىكنند . اين رسم همين در الموت است آن هم از پارسال . سابق هم اين‌طور نبود جرئت نمىكردند .\r\n\r\n","description":"","footnote":"","page_name":" 3381 ","page_number":195},
  {"content":"\r\n\r\n\r\nتوله‌كارى - تنكابن\r\nعصر تقى و حيدر قلى خان رفتند سيلكان تقى به خيال اين‌كه پولى بگيرد از روى تيرها نتوانست رد شود ناچار از ترس دستها را هم به كمك پاها روى تير گذاشت به واسطهء خم شدن شش‌لول بسيار مرغوب قشنگ من از توى جلد درآمده به آب شاهرود افتاد اوقاتم خيلى تلخ شد اما چه ثمر . مزه دارد كه بعد جمعى از نوكرها را برده كنار شاهرود را جستجو مىكنند مثل اين‌كه كنار نهر آب تجريش است ! دسته‌دسته مرد و زن به سمت تنكابون « توله‌كار » مىروند . در هيچ‌جاى ايران اربابى و رعيتى و مزدورى منظمى مثل تنكابون نيست ، همه چيزش قاعده و قانون دارد . مالك ، رعيت ، عمله هر كدام تكليف خود را مىدانند از اقصى بلاد ايران هم كه عمله آنجا برود كارش و مزدش معين است ، كلمه‌اى هم سؤال و جواب ندارد . محض بصيرت توضيحى مىدهم . اولا بايد دانست كه به واسطهء رطوبت و بدى هواى آنجا مردمانش كم‌عمر و ذاتا تنبل هستند و به قدر خاكش جمعيت ندارد . در هركارى محتاج به مردمان خارج مىباشند . چون به يك اندازه هم متمول تشريف دارند بعضى كسبها و كارها را هم شخصا متحمل نمىشوند . اين است در تمام سال سواى ايام تابستان غربا بايد متحمل زحمات آنها شده و اجرت بگيرند . آنها هم از قديم الايام هركارى را بر سبيل مقاطعه اجرتى قرار داده‌اند كه بيشتر راجع به توانائى و قدرت عمله است و خودى از چك‌وچونه كم و زياد مزد كارگر كه در ايران مرسوم است نجات داده‌اند . آن كارگر [ كه 
  ] توانائى دارد بيشتر كار مىكند تا فايده برده باشد خصوصا وقتى كه بطالت و تنبلى كند مورد شماتت اهل ولايت خود زن و فرزند خود مىشود .\r\n\r\nتوله‌كارى\r\nحالا كه مىروند براى « توله‌كار » « 1 » است به اين معنى كه بايد زمينها را شخم زده مرزبندى كنند براى برنج‌كارى . زمين هم آنجا تماما جريب است كه هزار ذرع مربع باشد ، هرجريبى از هفت هزار الى يك تومان مقاطعهء آن است . عملهء تنبل از شش تومان كمتر و قچاق از پانزده تومان علاوه كار نمىكند ، اقل شش تومان و اكثر پانزده تومان است . زنها كه نشا « 2 » مىكنند هرجريبى چهار تومان اجرت اين زن است . باز همان‌طور آنها كه زرنگ باشند و خوب نشا « 2 » كنند هفت تومان آنها كه تنبل باشند چهار تومان\r\n\r\n\r\n","description":"","footnote":"\r\n( 1 ) - توله‌كار يك كار بسيار دشوارى است . زمين گل مملو لجن را بايد با گاو شخم كنند از سرتاپا غرق گل و لجن مىشود . ( يادداشت مؤلف )\r\n( 2 ) - اصل « نشاست » .\r\n","page_name":" 3382 ","page_number":196},
  {"content":"\r\n\r\nعلاوه نمىآورند و اين پول تماما حق خود آن زن است . به شوهر ربطى ندارد . بعضى فقرا و زنهاى طماع پس از نشا « 2 » براى وجين مىمانند كه در آن موقع هواى آنجا خيلى هم گرم است جريبى دو هزار اجرت آنهاست . قدرى گرم‌تر شود دو ريال الى سه هزار و اين دو سه تومان علاوه مىشود . بعد مراجعت به اوطان خود مىكنند و از اين پولها ماليات خود را داده و آنچه هم قيمت گندم به حضرت سپهدار و رعاياى رودبار او مديون هستند در اين موقع بايد كارسازى دارند . در حقيقت آنجا مزدورى آنها را كرده مراجعت تقديم كسان آنها باز مىكنند . از اين جيب داده به جيب ديگر خود داخل مىكنند .\r\n\r\nكارهاى ديگر\r\nدر اول پائيز يا ده دوازده روز از آن فصل گذشته مجددا عمله‌جات براى « بژ درو » مىروند كه حصادى برنج باشد و به زبان آنجا « بژ برنج » است . ترتيب اين حصادى چه قسم است عمله درو مىكند و چنگش باز است كه هروقت چنگش پر شد آن را يك مشته مىگويند كنار مىگذارد تا بيست مشته مىشود . آن‌وقت هربيست مشته را روهم گذاشته يك بند مىشود . هر بيست مشته يكى مال اوست كه از هربيست بند يكى به انتخاب خودش مزد او مىشود كه اين بند را به اصطلاح آنجا « كر ياكيو » مىگويند . عملهء قچاق سه خروار چهل منه ، تنبل يك خروار عايدش مىشود . بعضيها تا چهار و پنج خروار هم برمىدارند . باز مراجعت به اوطان خود كرده ماليات جنسى و پول سرباز و خرج خانه را داده قدرى هم كشت و زرع مىكنند . آن‌وقت اغلبى با عيال و اطفال مىروند جمعى ديگر منفردا . در اين اواخر پائيز و زمستان آنجا چه مىكنند . اولا اغلبى كاسبى از قبيل برنج‌كشى براى بادكوبه‌ايها ، بعضى دست‌فروشى ، برخى نوكرى و چوب شمشادكشى براى كوسيسها ، حمالى . جمعى هم جنگل براى نهال توت ابريشم مىتراشند . جمع ديگر هم « بورگيرى » « 1 » مىكنند كه شخم باشد براى برنج‌كارى .\r\nچوب‌كشى مزد معين دارد . « بورگيرى » هم جريبى دو هزار است . اما ساير كارها اجرت معين ندارد . زن‌ها هم شالى را از خرمن گاو آورده خشك مىكنند « 2 » آن هم مكان مخصوص دارد . در زير آتش مىكنند و مرتبهء بالا روى تخته‌ها خشك و بعد آبدنگ مىبرند كوبيده و بيست يك آن شالى حق مزدور است . ساير زنها هم بچه‌دارى ، و كلفتى آنها و رخت‌شوئى مىكنند كه اجرت معين ندارد . در تمام اين اوقات از توله‌كار گرفته تا\r\n\r\n\r\n","description":"","footnote":"\r\n( 1 ) - بورگيرى - شخم خشك است . ( يادداشت مؤلف )\r\n( 2 ) - محل خشك كردن برنج را بژخانه مىگويند . ( يادداشت مؤلف )\r\n","page_name":" 3383 ","page_number":197},
  {"content":"\r\n\r\nبورگيرى زن و مرد شام و ناهار و چاى و محل سكناشان با ارباب است .\r\n\r\nارباب جزو\r\nحالا ببينيم اين اربابهاى جزو چه به مالك و ارباب كل مىدهند . از هرجريبى كه دو خروار چهل منه برداشت آن است دو پيمانه كه هشت من شاه يا شانزده من تبريز باشد حق صاحب ملك است كه آن صاحب ملك يك مباشر دارد كه به اربابان جزو مىگويد فلان مقدار برنج ارباب براى مخارج لازم دارد باقى را ببريد نزد بادكوبه‌اى . اينها حق ارباب را از اول ميزان آن مقدار جريبى كه دارند برده به بادكوبه‌اى داده « بيجك » مىگيرند يك روز مباشر راه افتاده تمام اين بيجكها را گرفته مىبرد تحويل ارباب مىكند و ارباب تنخواه خود را به قيمت آن سال پول نقد از بادكوبه‌اى دريافت مىكند بدون هيچ زحمت و مرافعه يا تخم و تقاوى يا خرج قنات و قلعه و ماليات هم كلية با مالك كل است و به قدرى ماليات آنجا كم است كه به هرجريب زمين كه دو پيمانه مىدهند صد دينار الى دويست دينار تعلق مىگيرد در حقيقت مثل هيچ مىماند .\r\n\r\nدرآمد سپهدار اعظم\r\nسپهدار اعظم سواى آنچه از گله‌ها و گاوها روغن دريافت مىكند « 1 » و سواى باج مراتع و ابريشم سالى هيجده هزار خروار آنجا برنج دارد . امير اسعد چهار الى شش هزار خروار كه به نرخ متعارف شش الى هشت تومان مىفروشد . منافع ديگر آنها اولا ايشان را مالك رقاب تنكابون ، كلارستاق ، كجور را قرال عليحده بايد دانست . تا گمرك به دست بلژيكيها نبود تمام گمرك آنجا هم مال آنها بود كه حاليه سى هزار تومان است . ثانيا برنج آنها را مبلغى علاوه بر برنج سايرين مىبايست ببرند . ثالثا هرچند وقت يك مرتبه غدغن مىكنند برنج خارج نشود ناچار بادكوبه‌اىها پنج هزار تومان ده هزار تومان مىدهند تا غدغن را موقوف كند . آنچه چوب شمشاد مال آنهاست به قيمت زيادتر بايد بدهند ، باز هر وقت غدغن كنند لاعلاج تقديمى مىدهند . اين ماليات هم مواجب فوج است . فوج هم مال خودشان تمام را مىبرند و به سرباز يك شاهى نمىدهند . زيرا تمام رعيت آنهاست . اگر مال ديگرى هم باشد جرأت اظهار ندارد . مالك آنجا هم اول سپهدار و امير اسعد است . بعد مسعود الملك ، هدايت سلطان و منتظم الملك ، قدرى هم سادات سياورس كه هيچ‌يك از اينها در مقابل آن آستان مبارك خود را مالك نمىدانند و اگر\r\n\r\n\r\n","description":"","footnote":"\r\n( 1 ) - روغن سپهدار 1200 من كه هرمن روغن آنجا سه من تبريز است . ( يادداشت مؤلف )\r\n","page_name":" 3384 ","page_number":198},
  {"content":"\r\n\r\nملكى دارند به طفيل سر آنهاست و هيچ اميد ندارند كه فردا هم صاحب يك جريب زمين باشند . مثل آن‌كه تمام اين املاك را به همين ترتيب فراهم نموده‌اند . به پول نمىشود صاحب آنقدر ملك شد . روىهم‌رفته منافع زراعتى و ملكى و حكومتى سپهدار از اين محال ثلاث نزديك به يك كرور سابقا بود . حالا تعديات و بيگار و بعضى چيزها را متروك داشته و كمتر است ، چنانچه سابقا از هرجريبى سه پيمانه مىگرفتند بعد از آن بلوا و آشوب مثل سايرين دو پيمانه كردند .\r\n\r\nسلاطين ايران\r\nايران اسما يك سلطنت داشت ولى رسما از سلاله‌هاى بسيار تركيب شده كه آنها يك نفر را ميان خود شاخص قرار مىدادند براى اصلاح بين سلاطين جزو و نظم مملكت جنگ يا صلح با ساير دول اين‌كه پادشاه ايران را هم شاهنشاه مىگويند . براى همين است كه اين شاهها در داخلهء ايران بوده است نه خارج . شيخ خزعل در محمره و اهواز در حقيقت سلطنتى دارد . ابو قداره در پيشكوه و پشت‌كوه ، همين‌طور امير قائن يا شجاع الدولهء قوچانى ، قوام شيرازى ، جمال خان دشتستانى ، سپهدار ، جهانشاه خان ، اقبال السلطنهء ماكوئى را بايد پادشاه گفت نه چيز ديگر . امروز هم كه سلطنت مشروطه داريم به واسطهء هرج‌ومرج قوه و قدرت اين شاه‌ها كه بايد . . . « 1 »\r\nآن مغرضين مشتبه كرده‌اند اينها مس است و نقره نيست .\r\n\r\nحرف آغا محمد خان\r\nباز روزى بابا خان پلو را در حضور آغا محمد خان با خورش خورد . فورا شاه با عصاى دست خود توى سر بابا خان زد و گفت بعد از من ايران را به باد خواهى داد . ايران گنجايش آن را ندارد كه تو پلو را با خورش بخورى . سر از قبر درآورده تماشا كند مظفر الدين شاه چه پولها خرج كرد و چه كارها نمود كه هرفنجان آب كنتركسويل براى ملت ايران يك كرور ليره تمام شد .\r\nغروب كاغذى به امضاء و مهر على اكبر از شهر رسانيدند كه نوشته بود هنگام آمدن قزوين آقاى عماد السلطنه فرمودند به فلان‌كس بنويس به بچه‌ها خيلى تلخ مىگذرد ، چرا قزوين نمىآيد و ترتيبى نمىدهد ، حكما بيايد كاغذهاى او به حضرت و الا تأثير نمىكند .\r\nمن هم كه درست طلسم افتاده‌ام هرچه كوشش مىكنم خلاصى محال است . سه ماه\r\n\r\n\r\n","description":"","footnote":"\r\n( 1 ) - پنج صفحه را بيرون آورده‌اند . بر غارت‌گر لعنت . ( يادداشت مؤلف )\r\n","page_name":" 3385 ","page_number":199},
  {"content":"\r\n\r\nاست به شهر قزوين مستقيم و غيرمستقيم مىنويسم لطف اللّه خان بيايد من بروم نمىآيد .\r\nطلسم زنگوله هم مثل اينجا نبوده .\r\n\r\nدو مغروق\r\nپنجشنبه پنجم جمادى الاول - ديشب مغرب به قول الموتيها نماز سركاغذى از ولى رسيد كه دو نعش جوان و يك قاطر در دزدك‌سر و پائين‌تر آن از آب به كنار افتاده و گرفته‌اند كسى نمىشناسد ، مىگويند بايد وركى باشند . همان ساعت آدمى ورك فرستادم امروز صبح ميرزا على و چند نفر رفتند بعد از ظهر نعش را آوردند معلوم شد يكى پسر هيجده ساله كربلائى غنى و ديگرى پسر هفده ساله مفيد بوده كه با گله عراق رفته بودند مراجعت در جلوى محمدآباد دو نفره سوار قاطر شده به آب مىزنند و آب آنجا شديد بوده چنانچه براى قاطر هم نجاتى دست نمىدهد و هردو با حيوان خود تلف مىشوند . جوان بودند و خيلى حيف شد خداوند رحمت كناد . آب امسال خيلى خيلى زياد است اين مقدمه بودنشان داد خدا از عاقبت حفظ فرمايد . خيلى كسل و دلتنگ بودم بيشتر دلتنگ شدم . شب و روز كار من فكر است طورى كه از قدر احتياج هم كمتر حرف مىزنم . دايم تك‌وتنها راه مىروم سيگارد مىكشم و فكر مىكنم . گاهى مثل مجانين با خود حرف مىزنم . نروم طهران چه كنم ، بروم با نداشتن خانه ، قرض زياد ، عيال فراوان چه كنم . پس از فضل خدا كه شامل نيست اميد ما به حضرت و الا بود آن هم كه قطع شده . در صورتى كه به افخم الدوله چيزى ندهد به من هم نخواهم داد . ملكى ، مالى ، نوكرى هم ندارم . پس چه خاك بر سر نمايم يا مسبب الاسباب .\r\n آورد به اضطرابم اول به وجود * جز حيرتم از حيات چيزى نفزود\r\nرفتيم به اكراه و نديديم چه بود * زين آمدن و رفتن و بودن مقصود \r\nراستش را بخواهى همين است .\r\n\r\nكدخدا يحيى خان\r\nدوشنبه نهم جمادى الاول - عمل سرباز را به واسطهء عدم موافقت نتوانستند كارى كنند .\r\nميرزا حسن خان معلوم شد پول را خورده . ملا يحيى كه خودش را سيف الشريعه لقب داده و مهر بزرگى درست كرده رفت بادشت ، افراسياب خان مأمورى به او داد پول را جمع كند . اين ملا يحيى وركى است و بسيار به حضرت و الا ارادت و اخلاص دارد اما كمى ديوانه است و عقل درستى ندارد . پارسال مردم را گول زد كدخدائى را براى ميرزا جان دامادش گرفت ، ليكن باطنا خودش متصدى است و كدخدا يا مأمور دوره افتاد\r\n\r\n","description":"","footnote":"","page_name":" 3386 ","page_number":200},
  {"content":"\r\n\r\nپول دو سرباز را گرفت در چهارده سربازى حواله داده بود و سه ربع سرباز بالا رودبار گم شده و اين سه ربع مداخل او بود . حالا كه پيدا نيست مال كجاست فقط از نود تومان ده پانزده هزار علاوه و مداخل او مىشود . پس به اين جهت ميل نداشت پول را بدهد تا بلكه سه ربع مفقودى پيدا شود . كدخدا يحيى خان چنانچه وركيها اسم گذاشته‌اند پريروز بدون خبر تمام آخوندها كدخداها را به قلعه دعوت كرده من ديدم سر مهمان‌ها باز شد ، آمديم خدمت شما تا سه ربع سرباز را پيدا كنيم . ملا يحيى هرقدر خودكشى كرد پيدا نشد . اقلا صد مرتبه دعوا كرد دو هزار بد به خودش گفت متصل هم ورد زبانش بود آخوند دربسته ده روز است پائين و بالا مىشود ، حالا هم بايد ضرر كند . حضرات هم فهميده‌اند به قدر نود تومان پول هست . اما هركار مىكنند نمىدهد . هرچه جويا مىشوند حالا چه مبلغ جمع شده او مىگويد حساب كنيم چه مبلغ باقى مانده است . هر كدخدائى هم وارد مىشود يك شكم با آخوند دربسته دعوا مىكند . مختصر در اين عالم دلتنگى به قدرى خنده كردم كه حدوحصر نداشت . بعد از همهء اين تفصيلات گفت من اين مأمور را روزى يك تومان قرار داده‌ام بدهم پول آن را بدهم . خود مأمور پيغام داد نود تومان را بدهيد من چيزى نمىخواهم . آن‌وقت داد مىزد او بگويد اما من كه نبايد حق او را ندهم و بدحساب باشم . از اين مسئله هم گذشت آن‌وقت بناى حساب‌سازى را گذاشت . ده شاهى آنجا توتون خريدم ، يك قران آنجا آدم گرفتم ، دستكشم كجا ماند . به هر جهت تا عصر ما گرفتار بوديم آخر قرار دادند ملا يحيى هروقت سه ربع را پيدا كرد گرفته و حق او باشد و آن ده پانزده هزار هم حلال او .\r\n\r\nمالك و وكيل\r\nسواد حكم حكومتى هم افراسياب خان به توسط او براى من فرستاده بود كه كاغذ شما به توسط جناب شيخ محمد على رسيد اين‌كه اظهار رضايت از رفتار حضرت و الا عين السلطنه نموده بوديد با عريضه‌جات شكايت منافات كلى دارد . هر كدام از رعايا كه ادعاى ملكى دارند روانه كنيد در عدليه احقاق حق شود به فلان هم بگوئيد شما مالك هستيد بايد با رعيت سلوك كنيد . در موقع پول گرفتن مالك رقاب هستيد در موقع جواب وكالت نداريد .\r\nدر صورتى كه من از ادنى مالكى كمتر هستم و هيچ هم نگفته‌ام براى مدافعه و مرافعه حاضر نيستم . بلكه نوشتم كسى را در قزوين نمىشناسم كه وكيل خود كنم . باوجودى كه هنوز كسى نرفته و تمام جواب دادند يا شيخ خودش گفتگو كند يا ما ديگرى را نداريم ! زبانى هم گفته بوده است من هرچه كردم وكيل نرفت . مراجعت مىآيم قلعه و البته البته\r\n\r\n","description":"","footnote":"","page_name":" 3387 ","page_number":201},
  {"content":"\r\n\r\nحقوقات فلانى را خواهم گرفت .\r\n\r\nنامهء نايب الحكومه\r\nاز ديروز حال خوشى نداشتم . محمد على را هم فرستاده بودم پل يارفى و كوشك دشت را درست كند . عصر سوار شده آنجا بروم بين راه ديدم يك نفر سوار كه چطرى در سر گرفته با يك پياده مىآيد . البرز ما تاخت كرده بناى وق و وق را گذاشت سوار مرا ديده پياده شد اما البرز مهلت نمىدهد به مرافعهء زياد سگ را ساكت كرديم .\r\nسوار تعظيمى كرده پاكتى داد ديدم از خان نايب الحكومه است كه اگرچه خدمت شما دروغ‌گو و بدقول قلم رفتم اما خدا عالم است تقصير نداشتم . حال هم به عجله مرا حضرت اجل آقاى اقتدار السلطنه خواسته بود شهر رفتم انشاء اللّه خدمت حكومت هم رسيده در باب الموت هم صحبت مىدارم . خواهشمندم به واسطهء التفاتى كه به من داريد اين چند روز را هم حوصله فرمائيد تا بيايم . اعزى ارجمندى كربلائى محسن كدخداى ديكين را فرستادم همراهى فرمائيد راهها و پلها را رعيت درست كند اگر كارى هم باشد در غيبت من رسيدگى كند .\r\n\r\nگندم بيست تومان\r\nآقا را فرستاديم قلعه . خودم رفتم يارفىپل را درست مىكردند ، اما در كمال نااميدى كه به يك سيل منهدم و زحمت ما هدر مىرود . باغ‌ها سبز بود محصول يارفى برعكس جاهاى ديگر خيلى خوب است . سبزيهاى پارسال هم خوب درآمده مگر باقلا كه پائيز كاشتم هيچ‌يك دانه سبز نشده سرما به كلى ضايع كرده است . قدرى اسفناج ، جعفرى ، تره گفتم چيدند . كنگر هم آورده بودند اقلا به نايب الحكومهء ما شب بد نگذرد . ديشب باران خيلى شديدى آمد و تا عصر دنبالهء سيل بريده نشده بود . حاصل رودبار هم امسال خراب است . گندم بيست تومان شده . غروب منزل آمدم جليل نسائى كه جواب كاغذ امير اسعد را برده بود آمد . پالتو ميرزا حسين را كه پائيز تنكابون رفته بود و صفر فراش امير گرفته بود و من حالا نوشته بودم فرستاده كه از يك اسب عربى بيشتر ممنون شدم .\r\nبراى اين‌كه محبت ايشان را در تنكابون و در الموت ثابت مىكند كه به محض اظهار در صورتى كه چهار ماه گذشته بود فورى مسترد و روانه فرموده بودند . ميرزا حسين كه رقص مىكرد خيلى هم در مكتوب اظهار محبت و شوخى كرده بودند .\r\n\r\n","description":"","footnote":"","page_name":" 3388 ","page_number":202},
  {"content":"\r\n\r\n\r\nاجارهء ديكين\r\nنايب الحكومه جديد را خواسته قدرى از رودبار سؤالات كردم . گفت معدن را فعلا گماشتگان اقتدار السلطنه ضبط مىكنند ( ميان اين مرافعه صاحب معدنى هم شدند در صورتى كه تا پارسال معدن جزو حكومت قزوين و از معادن مكشوقه و خالصهء دولت و در ملك خالصه دولت بود سپهدار هم كه ملك را خريده معدن را نخريده است ) . اجارهء ديكين گفت صد و شصت خروار است ، ماليات آنجا چهارصد نقد دوازده خروار جنس است . از اين ماليات فقط صد تومان را با سرباز رعيت مىدهد تتمه به عهدهء مالك است .\r\nسه كوت عمل مىشود ده‌تا رعيت يكى ارباب . ديكين از دهات خالصهء خوب بود كه حالا ملك سپهدار اعظم است . هفتاد خانوار مىشود . بعد گفتم برويد تا گرمارود راهها را ، پلها را ، بعضى جاها ساخته‌اند هرجا درست نيست حكم كنيد درست كنند . عرض و داد هم حالا كسى نيست . اگر واقع شد البته رسيدگى كنيد ، من هم همراه هستم . خودم هم حالا عرضى ندارم . داورى مرا بايد خدا كند . ببينيد چه‌قدر خاك بر سر ما شده كه خير اللّه كوشكى و كربلائى محسن كدخداى ديكين حكومت ما را بايد بكنند و قائم‌مقام عدليه ايران باشند .\r\n\r\nتلفات گوسفند\r\nجسته گريخته بعضى از رعاياى منافق مىآيند يا برنج بگيرند يا گندم . من‌جمله كربلائى زكريا از كوچنان آمده بود ، ملا حسن ملاى مدرسهء زوارك ما كه برهم خورده ( آخوند رفت عقب رعيتى شاگردها يكى گاو گالشى ، يك بره گالشى ، يكى دو تا هم تخم‌كارى و كمك به پدر و مادر خود ) . كدخدا حسين هم از سرخه‌كوله . زكريا گفت از دو هزار گوسفند كوچنانى چهارصد رأس مرد . ملا حسن گفت از مال آتانى كه قريب چهار هزار است صد رأس تلف شد ، اما از هزار گوسفند هنيزى صد و شصت رأس .\r\nحسين گفت از سرخه‌كوله كه پانصد رأس دارد صد رأس مرد . مختصر ثلث حشم الموتى امسال تلف شد و از قرار معلوم امسال محصول كه نيست علف هم نخواهد بود براى اين كه مىگويند تاكنون كه علف نروئيده و رشد نكرده باشد بعد از اين نخواهد كرد . پس مراقعهء سال آينده پيش از حالاست .\r\n\r\nمدرسه‌هاى ايران\r\nچون حكايت مدرسه به ميان آمد خوب است به وعده خود وفا كرده تفصيل تدريس\r\n\r\n","description":"","footnote":"","page_name":" 3389 ","page_number":203},
  {"content":"\r\n\r\nايران را كه سابقا در طهران و كليهء ايران جارى بود حاليه هم در طهران بقية السيف آن باقى و در ولايات و قراء و قصبات ديگر ايران فعلا هم جارى است بدون پيرايه شرح بدهم تا واضح شود با اين اسلوب هريك ابو على سينا نشده‌ايم از كورذهنى و عدم لياقت خودمان بوده است .\r\nمدارس و مكاتب ايران دو نوع بود و حاليه هم هست : يكى عالى و ديگرى ابتدائى .\r\nعالى مدارس طلاب‌نشين است كه موقوفات دارد و طلاب در آنجا جمع شده هريك حجره‌اى گرفته كه فقط براى اخذ آن شهريه است گاهى هم در مجلس درس مدرس يا خانه آقايان ديگر حاضر مىشوند . بعضى جاها هم آقازادگان . . . حوزهء درسى داشتند كه به طلاب پول مىدادند و روزى يك ساعت هم در آن مكان رفته نفرى يك هزار را بگيرند . . .\r\n\r\nمكتب‌خانه\r\nمىرويم به شرح مدارس ابتدائى . اين هم دو نوع بود : يكى عمومى يكى خصوصى اول ذكرى از عمومى كرده سپس به خصوصى . يك نفر از همان طلبه‌هاى مدارس عالى طالقانى يا مازندرانى يا قزوينى يا جاى ديگر دكانى در يكى از بازارچه‌ها يا كوچه‌ها خشك و خالى كرايه كرده كم‌كم اهل آن محل اطفال خود را از ذكور و اناث نزدش برده با يك شهريه از ماهى دو هزار الى سه هزار . اين اطفال هريك پلاس كهنه ، نمد پاره براى خود زيرانداز آورده با يك عمه جزو يا قرآن . يك صف پسرها يك صف دخترها در آن دكان سكنا گرفته زمستان در سرما و تابستان در گرما . آخوند عمده اثاثيه مدرسه‌اش يك فلكه بود و يك دسته چوب انار يا به در گوشهء دكان عبرة الناظرين گذاشته و يك چوب بلندى هم در دست و متصل آن را به زمين زده كه صدايش فضاى دار العلم را پر مىكرد بلكه تا مسافتى مىرفت . پس از آن‌كه عدهء شاگرد كامل شد اول آخوند دو خليفه برقرار مىكرد . . . اين بچه‌ها بايد به آواز بلند عمه جزو يا قرآن يا كتاب را بخوانند و متصل تكان خورده سرشان تا زمين آمده و بلند شود ، چنانچه صداى اين اطفال تا مسافتى مىرفت و اين تقريبا به منزلهء لوحهء اين مدرسه بود كه هركس از اهالى آن محله مىگذرد بداند اينجا مكتب‌خانه است و اگر طفلى دارد به مكتب بگذارد . اين اطفال درس مىخواندند اما متصل تماشاى كوچه و معبر را مىكردند يا باهم نزاع يا غلط از معلم مىپرسيدند . دايم هم اولياى اطفال مشغول شكايت به آخوند به اين واسطه و به‌واسطه تنظيف و نزاع اطفال متصل چوب و فلك آخوند در كار بود . سر فلكه را خلفا گرفته آخوند بىانصاف هم چوب مىزد . گاهى عابر سبيل شفاعت كرده شاگرد را نجات مىدادند بعضى اوقات\r\n\r\n","description":"","footnote":"","page_name":" 3390 ","page_number":204},
  {"content":"\r\n\r\nمىگفتند بگذار بزند بلكه ادب شوند . درس بخوانند و ابدا شفقتى نمىكردند .\r\n\r\nكتاب درسى\r\nپس از عمه جزو و ثلث يا نصف قرآن شاگردان ذكور كتاب درسشان منحصر بود به حسين كرد شبسترى ، بهران و گلندام ، سنگ‌تراش ، نان و حلوا ، ليلى و مجنون ، حيدرنامه ، رستم‌نامه ، جودى . خيلى ترقى مىكردند و متمول بودند تاريخ معجم و ترسل كه اغلب سر پهلوانى يا خوشگلى و بدگلى اشخاص اين حكايات دروغ نزاع شاگردان برپا و دايرهء چوب و فلك و حكومت جابرانهء آخوند رونق و رواج فوق‌العاده داشت . [ كتاب 
  ] دخترها خاله سوسكه ، موش و گربه و غيره بود . مختصر سوادى كه حاصل مىشد يا نمىشد از مدرسه خارج دمبال هرزگى و كارهاى ديگر بودند چنانچه بعضى اوقات مىشد پسره از دست اين معلم و اين درسهاى سخت مفقود الاثر مىشد و هيچ‌وقت پدر و مادر به وصال او نمىرسيدند .\r\n\r\nملاباجى\r\nدر مقابل اين مكاتيب بعضى از زنها هم در خانه‌هاى خود « اونيورسيته » داشتند كه كليهء آنها را ميرزا باجى يا ملا باجى گفته . چند نفر دختر و پسر همسايگان را درس عمه‌جزو و قرآن مىدادند كه كليهء مقصود آنها اين بود كه اين اطفال كارهاى خانهء او را بكنند ، چنانچه در مكتب‌خانه‌ها هم روزى يك شاگردى مىبايست آب و جاروى دكان و خدمات آخوند را از قليان چاق كردن و آب وضو آوردن ، آب خوردن تهيه كردن ، آتش درست كردن ، آفتابه گذاشتن را به عهده بگيرد و آن روز آن شاگرد از درس معاف بود .\r\n\r\nفرار آخوند\r\nدر مقابل اين درس و چوب شاگردها هم بىهمتى نكرده انواع بلاها را به سر آخوند مىآوردند كه گاه مىشد آخوند فرار مىكرد و مثل بعضى از شاگردها مفقود الاثر شده .\r\nخيلى اوقات هم از چوب آخوند چشم اطفال كور يا از ضرب يخدان آب‌خورى يا كوزه قليان يا سنگ و آجر عضو ديگر طفل بيچاره معيوب مىشد و آخرش تلف مىگرديد .\r\nاين بود مختصرى از مدارس ابتدائى محلات كه تا يومنا هذا و شايد مدتهاى ديگر هم باقى و برقرار باشد . سواى طهران كه خيلى كم شده اما باز به قدر صد همچو مكتب به‌شماره آمده است . در تمام ولايات متروك نشده حتى روزبه‌روز تزايد دارد .\r\n\r\n","description":"","footnote":"","page_name":" 3391 ","page_number":205},
  {"content":"\r\n\r\n\r\nمدرسهء اعيان - معلم خانه\r\nاما خصوصى كه متعلق به متمولين بود اينجا خوب است ما خجالت را كنار گذاشته از مكتب‌خانهء خودمان بنويسيم كه نكته‌اى فراموش نشده و اكنون هم از آن استفاده حاصل مىكنم و نص حديث است . تا سن هفت و هشت به اعتقاد مردمان آن عهد بچه قابل درس خواندن نبود ، چنانچه تا سن سيزده و چهارده قابل مشق و قلم به دست گرفتن .\r\nاطاقى ما بين اندرون و بيرون يا در يكى از خلوتهاى عمارت و زواياى حياط براى معلم خانه معلوم مىشد . برعكس مدارس عمومى اثاثيه هم به غير چوب و فلك از فرش و مخده و قاليچه براى جلوس معلم ، قليان ، كرسى و يك نوكر داشت . اميرزادگان ، آقازادگان ، تجارزادگان از اناث و ذكور در اين اطاق جمع هركدام بزرگ‌تر بودند مشغول درس آنها كه كوچكتر بودند . روزى يكى دو ساعت حاضر [ مىشدند 
  ] و به درس گوش مىدادند . دو سه نفر كلفت بچه و نوكر بچه هم بايد در اين مكتب باشد كه بيشتر كار اين كوچكها به اصطلاح آن‌وقت چقلى بزرگها بود . راست يا دروغ از آنجا هم كه عقيدهء آنها بود بچه دروغ نمىگويد آخوند چوب مىزد و بزرگها محتاج به تملق كوچكها بايد هميشه هرخوراكى خوبى دارند به آنها بدهند و الّا دروغ يا راست متصل چقلى بود و بايد چوب بخورند . اين كوچكها كه مثلا خودم باشم به جاى گوش به درس دادن تقلبات شاگردها را ياد مىگرفتم ، تا زمانى كه خودم شروع به درس كردم كامل و آماده باشم .\r\n\r\nساعات سعد و نحس\r\nبعد موقع درس مىشد . عمه جزوى خريدارى با يك عباللهء آقا در بقچه پيچيده وارد اطاق مىشديم . معلم پس از تعارفات زياد شرح مفصلى از ذهن و ذكاوت و استعداد من گفته كه تمام راجع به عبا بود . شيرينى هم كه آورده بوديم تقسيم كرده همه شاگردها را مرخص كرده تا ساعت سعد ديده بيايد . آن روز همه آزاد [ بودند 
  ] و روز عيش و شيطانى بود . حالا چند روز ساعت نحس بود . اين بسته به مشغلهء آخوند بود . سفرى كند ، ولايتى برود يا گرسنه باشد و روز ديگر براى صرف ناهار و كشيدن قليان حاضر گردد . عمه جزو را به ساعت سعد باز كرده « هو الفتاح العليم » كه بالاى آن به خط جلى نوشته بعد پس مبارك بوچرفرهما - اول كارها به نام خدا . بسم اللّه الرحمن الرحيم . اين درس روز اول ما بود كه هرقدر كورذهن بوديم و در آن مدت گوش به درس بوديم اين را قبلا آموخته و از حفظ داشتيم . اما محض آن‌كه آخوند نداند چندين روز قرائت مىكرديم بعد الف ب را ياد گرفته تا برسيم به يك زبر ، يك زير ، يك پيش . دو زير ، دو زبر ، دو پيش . مدّ را بكشيم\r\n\r\n","description":"","footnote":"","page_name":" 3392 ","page_number":206},
  {"content":"\r\n\r\nالف همزه را به جاى الف بشناسيم . اگر نشناسيم صدتا چوب عربى كف‌پائى بخوريم تا بشناسيم . يك خط افقى در عمه جزو به اين شكل كشيده بود كه آخوند مىگفت اين است چوب عربى كه به شما چاشنى مىشود . از اينجا گذشته . الف الف آ ، ب الف با ، الف زير ا ، ب زير ب ، الف زبر ا ، ب زبر ب ، الف پيش او - پيش بوت پيش تو همه را خوانده تا مىرسيديم به الف دو زير اندو دو زير اندو - دو پيش اوند - دو زير بندو دو زير بندو دو پيش بند تا آخر الف با . كه ه دو چشم لام الف لاوى باشد . اينها را ما به آواز خيلى خيلى بلند قرائت مىكرديم كه گاهى از طرف حضرت و الا پيغام مىآمد مهمان غريب است آرامتر بخوانيد . اما خير آخوند لج كرده چوب خود را به زمين زده كه صدايش به آسمان مىرفت و مىگفت بلند بلند ! پس بچه‌ها درس نخوانند كه مهمان غريب هست ! آن‌وقت صداى ما مكتب‌خانه را به لرزه مىآورد و يك زبر ، يك زير ايوان خانه را پر مىكرد و از هرعمارتى كه اين صدا بلند بود مايه تشخص و بزرگى بود .\r\n\r\nتوى سرما مىزدند\r\nتا اينجا كار ما خوب بود . اما پس از « الف دو زير اندو دو زير اندو دو پيش اوند » سورهء فاتحة الكتاب شروع مىشد و بعد سورهء كوچك ديگر كلام اللّه مجيد تا آخر عم جزو كه سورهء عمّ باشد و . . . چون خيلى سخت بود و بسيار دشوار عدم رغبت ما به درس و فرار از مكتب‌خانه و بيزارى از ملاقات معلم و تقلبات كه سابقا فراگرفته بوديم از اينجا و از اين موقع شروع مىشد . براى اين‌كه از اين درس و از اين الفاظ چيزى به ما معلوم نمىشد و نمىفهميديم و مايهء انزجار بود . اما توى سر ما مىزدند كه بخوانيد . از صبح تا غروب مىخوانديم و در مكتب‌خانه بوديم . چهار كلمه هم بيشتر درس نداشتيم . تا كوچه هم صداى درس ما و صداى چوب خوردن آه و نالهء ما مىرفت . اما همان چهار كلمه را هم ياد نمىگرفتيم . اين بود متوسل به وسايل فرار و خواب و ناخوشى و مهمانى و حمام و چيزهاى ديگر بوديم تا بلكه خودى از خواندن درس و خوردن كتك خلاص نموده باشيم .\r\n\r\nمدرسه رفتن من\r\nمثلا چون مرا مادرم شير داده بود و در آن عهد در خانهء متمولين تازگى داشت خواطر تعلق بودم و زور عماد السلطنه و همشيره‌هاى بزرگ به من نمىرسيد . صبح خودم را به خواب زده هرقدر همشيره‌هاى من و كلفتها مىآمدند كه ظهر شد آخوند چهار ساعته آمده من اصلا خودم را به آن راه نزده از اين دنده به آن دنده نمىشدم ، كانه مرده‌ام نه\r\n\r\n","description":"","footnote":"","page_name":" 3393 ","page_number":207},
  {"content":"\r\n\r\nخوابيده . تا خود مادرم مىآمد به زبان تملق به التماس و نوازش يا به زور و عنف بلندم كرده آن‌وقت مىگفتم گرسنه‌ام نان و چاى مىدادند مدتى خوردن آن را طول مىدادم مثلا يك خورده نان را با يك غمزه و عشوه با چاى مىخوردم كه يك ساعت ديگر آن يك سنگك را يك لقمه مىكردم بعد از آن خميازه‌هاى زياد كشيده مىگفتم ناخوشم .\r\nاين را هم رفع مىكردند . مىگفتم شاش دارم و يك ساعت دو ساعت هرقدر پاى من قوت داشت توى مبال توقف مىكردم . هنگام ظهر با هزار جرثقيل وارد مكتب‌خانه مىشدم .\r\n\r\nفحشهاى آخوند\r\nآخوند سلام . سلام و زهرمار . فورا دو سه تا چوب بود كه به كمر و شانه و پشت من آشنا مىكرد . چون فحش پدر و مادر نمىتوانست بدهد مىگفت كور شوى ، چلاق شوى ، ملعون خبيث بيمار . جوان‌مرگ شدهء ورپريده . چرا آنقدر دير آمدى . آن‌وقت هفت هشت چوب ديگر به نوكر ، بچه‌ها و كلفت بچه‌ها قايم‌تر زده تلافى مىكرد ( مخفى نماناد كه اين بيچاره‌ها را فقط براى اين با ما به مكتب مىگذاشتند كه بلاگردان ما باشند ، چوب را آنها بخورند كه ما بترسيم . از آنها يكى تازه گل بود ، يكى مصطفى خان ، يك طغان ، يكى على و غيره ) . در موقع چوب خوردن محض شفقت آخوند ما مىبايست به اين كلمات متكلم شويم . آخوند قربانت شوم . آخوند تصدق سر بچه‌هات كن . گه خوردم ، غلط كردم ، ديگر دير نمىآيم . آن‌وقت معمول بود يا اطفال خود مكتب‌خانه يا نوكر و لله يا از پشت در كلفتى از طرف خانم شفاعت كرده و مىگفت توبه كرد گه خورد ، اين مرتبه را ببخشيد تقصير ندارد حال نداشت . آخوند يا تغيّر مالا كلام و غيظ مىگفت بتمرگ ، دفعهء ديگر جانت را خواهم گرفت . كور شده ورپريدهء ملعون و باز يك چوب قايمى به يكى از شاگردها مىزد تو چرا تماشا مىكنى و درس نمىخوانى .\r\n\r\nملاعين\r\nصداى درس همگى بلند شده من هم در گوشه‌اى نشسته با حال گريه و ناله سوزناك الحمد مىخواندم و « هجى » مىكردم . نوكر مكتب‌خانه قليانى براى رفع اوقات‌تلخى معلم آورده شرحى باهم صحبت مىنمودند . آخوند خط و نشان براى آتيه كشيده و بلند مىگفت كه ما بشنويم . اين دفعه سرش را فلكه مىكنم . گوشش را ميخ مىكوبم . به دارش مىكشم . كه از اين تهديدات موى به اندام همگى راست مىشد و به همديگر اشاره مىكرديم و ناچار از گوش دادن بوديم كه يك مرتبه پشت ما آتش مىگرفت . از اول صف\r\n\r\n","description":"","footnote":"","page_name":" 3394 ","page_number":208},
  {"content":"\r\n\r\nآخوند چوب را به پشت يكى يكى زده تا آخر صف كه ملاعين مگر من به شما حرف مىزدم كه گوش مىداديد . باز ما شروع به آوازخوانى خود كرده مشغول مىشديم . گاهى هم آخوند از شدت غضب دوات ، جلد ، قلمدان ، كتاب ، قرآن هرچه به دستش مىآمد به سمت ما پرتاب مىكرد .\r\n\r\nجمعه‌ها\r\nروزهاى جمعه ما به قدرى شيطانى مىكرديم كلفتها را اذيت مىكرديم كه حساب نداشت و براى ما متصل اين شعر را مىخواندند :\r\n« جمعه بكنى بازى . اى شنبهء ناراضى . پاها فلك اندازى . چوبهاى آلبالو . پاهاى خون‌آلود . »\r\nما شيشكى در كرده و ابدا گوش به اين حرفها و شعرها نمىداديم . از شدت خستگى دوندگى اول شب خواب مىرفتيم و اقلا هركدام با ده دوازده نفر نزاع كتك و كتك‌كارى كرده بوديم ، كلاه‌ها پاره چارقدها پاره شده بود .\r\n\r\nشنبه‌ها\r\nصبح شنبه تماممان مريض بوديم . بعد تفصيلات كه بلند شديم اول كار ما بوسيدن دست و پاى خانم مرحومه و ساير كلفتها بود كه چقلى ما را نكنند . چون اين عمل هر صبح شنبه واقع شده بود نزد آنها ديگر وقعى نداشت و دروغ ما آشكار بود . ماها را بغل زده به مكتب‌خانه مىبردند . ما هم مثل مجرم و مقصر هريك جاى خود نشسته تندتند شروع به آوازخوانى خود مىكرديم كه تق‌وتق در مىزدند و يكىيكى به شكايت مىآمدند . اولا مقدارى به آخوند بد گفته ( آخوند يا شيخ يا ميرزا كه روز اول هم براى انتخاب يكى از اين اسامى ما مرافعه داشتيم و آخوند فحشها مىداد اما بيشتر را همان آخوند مىگفتيم ) عمامهء تو پشم ندارد ، بچه‌ها براى تو فاتحه نمىخوانند ، مرده‌شور تربيت كردن ترا ببرد .\r\n\r\nتمام اوقات چوب\r\nكنيزى داشتيم سلامت‌نام خيلى غلط حرف مىزد . او مىگفت اين قرقور ميرزا يعنى قهرمان ميرزا چنين كرد ، چنان نمود ، مرده‌شوى تو آكوندى ببرى ماى كلاس شوى . ما هم توى مكتب‌خانه به مدافعه برمىخاستيم ، متصل قسم ياد مىكرديم دروغ مىگويند .\r\nاگر آخوند دماغ داشت صرف‌نظر مىكرد و تمام را خط و نشان مىكشيد و الّا بناى\r\n\r\n","description":"","footnote":"","page_name":" 3395 ","page_number":209},
  {"content":"\r\n\r\nچوب‌كارى بود تا بعد از ناهار . در حقيقت تمام اوقات يا چوب مىخورديم يا فحش به استحقاق و بدون استحقاق .\r\n\r\nالحجّه\r\nباز محض گريز از اين درسهاى سخت روزى چهل مرتبه به‌عنوان قضاى حاجت از اطاق بيرون مىرفتيم و اين مىبايست به اجازهء معلم باشد و هرآخوند يك اسمى را خوش كرده بود . مثلا مىگفتم آخوند شاش دارم . مىگفت اى جان‌مرگ شده بگو « الحجّه » آخوند الحجه ، جوابش كه به منزلهء مرخصى بود برو گمشو . وخى نيست شو .\r\nجهنم شو . برو برنگردى . برو از مال عمر بخور . مىرفتيم وارد اندرون شده بناى شيطانى بود به اقسام مختلف باز كلفتها پشت درآمده [ مىگفتند 
  ] . . . آخوند روزى ده مرتبه « الحجه » مىشه . وارد كه مىشديم آخوند چوب را كشيده : بدذات باز رفتى شيطانى كردى . آخوند به جان بچه‌هات كارى نكردم و اللّه دروغ مىگويند ، يا چوب خورده يا نخورده اجازهء بتمرگ بود . گاهى ما عاجز مىشديم از خواندن اين سوره‌ها . آن‌وقت مىگفتند تو ذهن ندارى ، تو درس نمىتوانى بخوانى . آخوند به مقام مرحمت برآمده چهل دانه مويز دعا خوانده مىآورد و مىگفت صبح ناشتا روزى يك دانه بخور تا ذهن تو خوب شود و حكم مىكرد ما پنير نخوريم و پنير كسى به ما ندهد . تقصير را گردن ما مىگذاشتند نه تقصير درس و معلم . بعضى اوقات از ما شكايت نموده بودند . آخوند مىگفت نبايد « الحجه » به روى . آن‌وقت ترتيب اين بود كه ما تكانهاى ديگر به غير تكان معمولى مىخورديم و خودمان را به زمين مىماليديم و با دو بازوى خود به شاگردهاى راست و چپ خود مكرر « سقلمه » سخت مىزديم كه يكى از آنها به آخوند مىگفت از شاش تركيد . مىگفت به جهنم . جواب مىداد آخر مكتب‌خانه را نجس مىكند . مىگفت به درك . آخوند ما ضامن مىشويم شيطانى نكرده زود زود بيايد . جهنم شو . اين دفعه زود مىآمديم . فردا يا دفعه ديگر مىرفتيم مىگفتيم آخوند ما را مرخص كرد . چطور ؟\r\nدرسم را مثل فوت مثل آب روان كردم . بعد از ساعتى ديگرى مىآمد و مىگفت چرا نمىروى مىگفتند كه گفته آخوند مرخص كرد . و اللّه دروغ مىگويد « الحجه » آمد . باز اول مرافعه بود و چوب خوردن .\r\n\r\nشروع به خواندن قرآن\r\nما به هزار جان‌كندن و كتكها خوردن مىرسيديم به سورهء عم . ما را درس نمىداد تا عبا ، كله‌قند ، تقديم شود . بعد اتمام عم عم جزو تمام بود و بايد كلام اللّه مجيد شروع\r\n\r\n","description":"","footnote":"","page_name":" 3396 ","page_number":210},
  {"content":"\r\n\r\nشود . باز عبا بود يا كله‌قند و پنج هزار پول و قرآن شروع مىشد از سورهء بقره . روزها ، هفته‌ها ، ماهها ، سالها طول داشت تا سورهء بقرهء آل عمران و نساء تمام شود . در حقيقت مىبايست تمام را طوطىوارى حفظ كرد چنانچه غالب اهل مملكت ما ابدا خط يا جزئى سواد فارسى ندارند اما زن و مرد قرآن را در نهايت صحت مىخوانند .\r\n\r\nكتابهاى فارسى\r\nوسط قرآن كه مىرسيديم آن‌وقت اجازهء كتب فارسى خواندن بود و اول كتاب گلستان شيخ بود ، بعد حافظ كه ما وجد و سرورى بىاندازه داشتيم و صداى « هر دم از عمر مىرود نفسى » يا « الا يا ايها الساقى » گوش فلك را كر مىكرد . بعد روضة الصفا يا حبيب السير مىخوانديم . اما حضرت و الا حكم كرده بود به ما شاهنامه درس مىدادند و بعد چند جلد از اشعار شعراى تركستانى مثل فرخى ، منوچهرى و غيره . قرآن خواهى نخواهى تمام مىشد و سواد فارسى به اين زحمت اندكى كامل ، آن‌وقت عربى بود . اول نصاب ، بعد امثلهء صرف مير .\r\n\r\nمشاق\r\nاما عهد ما تازه شروع به زبان فرانسه و انگليسى بود . مدرسهء دار الفنون هم مفتوح بود اما پس از وفات اعتضاد السلطنه عليقلى ميرزا به قدرى آن مدرسه محل فسق و فجور شده بود كه دار الفنون اسم گذاشته بودند و احدى از محترمين جرأت آن‌كه پسر خود را ساعتى آنجا بگذارند نداشت . مشاق مىآوردند و تا قرآن تمام نشود كتابها خوانده نشود ممكن نبود مشق كنيم . مشاق هم حكما عليحده بود او هم قدزن بلندى داشت و با آن قدزن به ما كتك مىزد و گاهى هم مثل ميرغضب كه مقصر يا دزدى را اشكلك كند قلم لاى انگشتان ما گذاشته و به سختى فشار مىداد كه تا چندى قادر به هيچ كار نبوديم .\r\n\r\nسن هفده هجده\r\nسن هفده هيجده يا ديرتر يا زودتر ما فقط خواندن و نوشتن خيلى مختصرى ياد گرفته بوديم . آن‌وقت من حسرت دارم و بايد پسرم را عروسى كنم يا دخترم را شوهر بدهم . فورا يك زن مىگرفتند و عمل درس و تدريس و مشق تمام بود . زيرا حسرتهاى بسيارى هم بود كه اگر عيال و اطفال مانع تحصيل نبودند آنها بودند . حاكم بود آقازاده بايد نايب الحكومه باشد ، وزير بود نايب وزير باشد . سرتيپ و سركردهء فوج بود بايد سرهنگ فوج شود . مستوفى بود بايد سررشته‌دار گردد . تاجر بود قايم‌مقام ابوى شود .\r\n\r\n","description":"","footnote":"","page_name":" 3397 ","page_number":211},
  {"content":"\r\n\r\nمشغله و منافع و مداخل جاى تحصيل باقى نمىگذاشت و خيلى به ندرت واقع مىشد كه با اين گرفتاريها آن پسر باز تحصيلى بنمايد .\r\nاما دخترها از سن يازده و دوازده كه گذشت خواه خط و سواد مختصرى آموخته بودند خواه ياد نگرفته بودند ديگر محال بود آنها را مكتب بگذارند . در ايلات و بعضى خانواده‌ها كه به كلى درس خواندن دخترها ممنوع [ بود 
  ] و از گناههاى كبيره شمرده مىشد و تا يومنا هذا به همان عقيده هستند .\r\n\r\nسنجار جاروب\r\nپنجشنبه 13 جمادى الاول - 22 درجه ثور - دو روز آفتاب صحيح در اين مدت كه پنجاه و دو روز از بهار مىگذرد ديده نشده و روزى نيست باران نبارد ، ابر نباشد . علف هيچ روئيده نشده براى گاو ، قاطر « سنجار » جاروب از كوه مىآورند و مىدهند . كاه وجود ندارد . پائينيها كه تمام يونجه ، اسپرس ، حتى گندم و جو را مال چريده است .\r\n\r\nبىپولى ، بىآذوقگى - طلسم زنگوله\r\nاز آمدن و نيامدن لطف اللّه خان ابدا خبرى نرسيد . پول من دارد تمام مىشود . هرچه هم تهيه ديده بوديم تمام شده . براى ناهار و شام برنج نداريم ، روغن نداريم ، هيزم نداريم . خودم هم مىخواهم بروم اما اين نوكرها به واسطهء اشتهاراتى كه متصل از شرق و غرب ما مىدهند جرأت توقف بعد از مرا ندارند . چشمشان ترسيده ، پيغام به من دادند همان ساعت كه به روى ما هم پياده از دنبال خواهيم آمد و دقيقه‌اى توقف نمىكنيم . پس روزبه‌روز كار من سخت‌تر مىشود و مشكلات « طلسم زنگوله » بيشتر . متحير و سرگردان مانده‌ام . جز غضب خدائى و عذاب الهى چيز ديگر نيست ، و الّا آدم به پاى خودش و ميل خودش اينطور دچار نمىشود .\r\n\r\nمالك رقاب !\r\nامروز بالاروچ از من دعوت ناهار كرده بودند به شكرانهء تخفيفى كه داده شده بود و الّا سلام روستائى بىطمع نيست . يك پل بدتر از پل صراط در چيان گذاشته‌اند براى عبور گاو و الاغ . به هرنحو بود ما هم گذشتيم . تا آنجا سربالا بود . اين مرتبه رعيتها تا پائين امام‌زاده كه مسافت كلى تا آبادى است استقبال آمده بودند و با احترام فوق‌العاده ما را وارد كردند . اگر چيزى از اينها نخواهى و اسم ملكيت هم نبرى بهتر از الموت براى كسى كه هنوز طالب استبداد ، نخوت و غرور باشد بهتر جائى در ايران نيست . صد تعظيم\r\n\r\n","description":"","footnote":"","page_name":" 3398 ","page_number":212},
  {"content":"\r\n\r\nمىكنند بيرون قلعه كفشهاى خود را بيرون مىآورند . حتى بعضى اوقات شاه به من خطاب مىكنند و مرا مالك رقاب مىدانند .\r\nدر عمارت ميرزا حسين پسر استاد طهماسب مرحوم كدخداى بالاروچ كه خدا رحمتش كند آدم خوبى بود پياده شديم . آخوندها آمدند . اينجا باغچهء خوبى داشت كه تمامش سيب و فندق بود مشرف به چشمهء كوچك منحصر ده كه از پائيز تا وقتى كه نهر بزرگ باز شود زن و مرد و حشم از آنجا آب مىبرند و مشروب مىشوند . تماشاگاه خوبى است . حضرت و الا هميشه اينجا چادر مىزدند و با دوربين مشغول تماشا .\r\n\r\nميوهء بالاروچ\r\nبالاروچ ميوه‌جات خوب دارد خصوصا سيب و گيلاس . ده پانزده قسم سيب دارد كه بسيار تعريفى است . درخت سيب و گيلاس اينجا باوجودى كه ابدا كود نمىدهند و بيل نمىزنند ، همان‌طور جنگلى است به قدر درختهاى توت و گردوى شميرانات طهران قوى مىشود . هيچ آدم گمان نمىكند اين سيب است يا گردو ، گيلاس است يا چنار قوى .\r\nبالاروچ ييلاق خوبى است . درست با زوارك يك ماه فرق دارد . چنانچه اينجا هيچ درخت شكوفه نكرده و برگ نداشت .\r\n\r\nراه بد و نهر آب\r\nبعد از ناهار رعايا جمع شده كه شما را بايد سر نهر بالاروچ ببريم تا تماشا كنيد و زحمت هرسالهء ما را ببينيد . گفتند راه سختى دارد ما شما را كول مىكنيم . مختصر دست جماعت قوى ما را بردند . تا جائى كه سواره ممكن بود رفتم . آنجا پياده شده به راه افتاديم . گذشته از آن‌كه چندين سفر همين الموت آمده‌ام . طارم ، خمسه و راههاى سخت مازندران را ديده يك سال و نيم هم است بوم اينجا شده‌ام سبك هم هستم و مىتوانم با چستى و چالاكى حركت كنم اما هيچ همچو جائى نديده بودم . جاى پا براى من با كلنگ درست مىكردند زير بغل مرا هم گرفته بودند ، دو سه نفر هم بالادست و پائين‌دست مرا متوجه بودند . باوجود اين به يك صعوبت و سختى من گذشتم كه ما فوق نداشت . تعجب من از رفتن خودم نبود . از دو چيز بود يكى از اين‌كه چطور همه ساله از اينجا آب مىبرند و اين نهر را درست مىكنند . يكى از اين ملا يوسف و آخوندها كه با آن كفشهاى پاشنه خوابيده ، قبا و لباده‌هاى دراز ، عبا ، بدون چوب يا عصا مثل اين‌كه در جادهء شوسه قزوين راه مىروند مىآمدند . خودشان مىگفتند ما روزى پنجاه ، صد « دوشوار » علف از اينجا مىآوريم . حقيقة پاهاى اينها چسب دارد و الّا آدم نمىتواند در همچو راهى\r\n\r\n","description":"","footnote":"","page_name":" 3399 ","page_number":213},
  {"content":"\r\n\r\n« دوشوار » بياورد . تا سر بند رفتيم كه مسافت زيادى بود و عقل هرگز باور نمىكند كه مىشود آب آورد ، اما خودشان محض اطمينان من قسمها مىخوردند امسال بهتر از سنوات سابق است براى آن‌كه در پائيز بارندگى نشده و يك مرتبه يخ بسته . گويا هيچ‌يك از اين دهات گرفتار همچو نهرى نباشند .\r\nمراجعت كرديم وسط راه چاى تهيه كرده بودند خورديم . نعمت بالاروچى قصه‌ها و حكايات از نهر گفت . بعد آمديم خانهء ملا على پسر مفيد چاى ديگرى آنجا خورديم .\r\nباران سر كرد قدرى كه ساكت شد سوار شده نزديك زوارك باز شروع شد خوب ما را تا منزل تر كرد .\r\n\r\nدو موش\r\nمشغول اين مختصر بودم در بخارى چيزى افتاد نگاه كردم دو موش گردن‌كلفت بود .\r\nچون از رطوبت امسال ديوار بخارى ريخته خاكش نرم شده هرچه كردند ممكن نشد بالا بروند . سوت زدم تقى آمد . انبر گفتم آورد دو نفرى مشغول شكار شديم . موشها از بخارى بيرون آمده گاهى زير ميز ، گاهى زير صندلى ، گاهى نيم‌كت پنهان مىشدند .\r\nلاعلاج كمك خواستم . چنگيز وارد شد فورا كلاه نمد خود را برداشته زلفهاى مشكين مجعد خود را بيرون انداخت . ما دو نفر هم پيروى تدبير او را كرده كلاههاى نمد خود را به دست گرفته دنبال موشها . مختصر بعد از نيم ساعت دولا شدن ، راست شدن ، دويدن ، زمين خوردن ، كلاهها را خورد كردن يك دانه از موشها را شكار [ كرديم 
  ] ديگرى فرارى و مفقود الاثر شد .\r\n گربه شير است در گرفتن موش * ليك موش است در مصاف پلنگ \r\nتقى گنده است . از بس زدوخورد كرده و دولا راست شده بود مثل آب عرق مىريخت .\r\nباران بسيار شديد مىآيد تكليف مردم با اين هوا بسيار نامعلوم است . گاو و گوسفند يك مثقال شير از بىعلفى نمىدهد . گدوك هم باز نمىشود . يك سير برنج هم نيست .\r\n\r\nشكار موش\r\nباوجودى كه ساعت چهار است اتمام شكار موش را بايد بنويسم . چنگيز آمد رخت‌خواب پهن كند پشتى را برداشت يك « پرتى » كرد . من پرسيدم چه چيز است .\r\nجواب داد فدرسوخته‌اى اينجائى . يك مرتبه مثل آن‌كه ديوارى خراب شود سقفى فرود آيد با رخت‌خواب افتاد روى او فرياد زد انبرى بيار ، انبرى به يارى . خودش همان‌طور\r\n\r\n","description":"","footnote":"","page_name":" 3400 ","page_number":214},
  {"content":"\r\n\r\nافتاده و فشار مىدهد انبر را آوردند پشتى را برداشت موش فرار كرد . باز هنگامه شروع شد تا آخر الامر پس از زدوخورد بسيار دستگير و طعمهء گربه اسمعيل شد . ما اگر شكار بز مىرفتيم كه هيچ نرفتيم محققا آنقدر تقلا نكرده و زحمت نكشيده دو سه تا هم شكار كرده گوشت ده روز خود را فراهم نموده بوديم .\r\n\r\nپل ورك\r\nيكشنبه 15 جمادى الاول - ديروز از عصر تا ساعت سه و چهار باران شديد آمد . رعد و برق زياد ، صداى آب گوش فلك را كر مىكرد . صبح آفتاب رقيقى بود مثل همه روزه . دو نفر وركى آمدند ما دفعهء دوم است براى درست كردن پل حاضر مىشويم جيرين‌دهى و فرج‌آبادى نمىآيند . خواستم آدم بفرستم ديدم خودم خيلى بيكارم و اين هم امر خير و ثوابى است . بروم و مجدانه اقدام شود بهتر است . با آدمها پياده به راه افتاديم . گل زياد بود و اين گل سرخ خيلى چسبنده و حركت در آن سخت است . يكى فرستادم جيرين ده .\r\nديگرى كلان آمدند . بعد از شور و مشورت زياد ديديم براى پل بزرگ جمعيت كم است و به همه جهت بيست و پنج نفر آدم بزرگ نداريم . پس قرار اين شد پل موقتى را بلندتر كرده و اندكى هم وسعت بدهيم مال عبور كند تا فصل تابستان كه جمعيت اين آبادىها مىآيد پل مستحكم بگذاريم .\r\n\r\nقاطر ملا يحيى\r\nخودم همان‌جا نشستم و نوكرها را هم گفتم كمك كنند . مشغول شدند . سيد مهدى بود گفتم ملا يحيى چرا نيامده جواب داد براى اين‌كه اين كار مداخلى ندارد . يك مرتبه ديديم سروكله ملا يحيى با قاطرش پيدا شد . قاطر را بست به زمين خشك و آمد اين سمت . قدرى گذشت قاطر سبزه‌ها را ديد افسار را پاره كرد رفت توى زراعت . ملا يحيى رفت و هرچه دويد قاطر جفتك انداخته و فرار كرد . ملا يحيى اين قاطر را تازه خريده وركيها مىگفتند سنش با سن خود ملا يكى است . اما جوهاى شما هارش كرده ( مقدارى پيش ملا جو داشتم تمام را به خورد قاطر داده و حالا پاك عرب شده است ) . ملا يحيى دنبال قاطر مىدويد اما باطنا ميل نداشت دستگيرش كند . و خيلى هم از اين جفتك انداختن قاطر خندان بود كه ماشاء اللّه چاق شده و دماغ دارد . جيرين‌دهيها رفتند طنابى برده قاطر را گرفتند . آن‌وقت برد فرج‌آباد ورك‌رود از على اكبر قدرى علف گرفت . اما خواهر على اكبر زن ميرزاجان است كه ميرزاجان سر او خواهر ملا يحيى را گرفته و حالا او محبوبه و اين سياه‌بخت است . تا ملا يحيى رد شد آن ضعيفه رفت و تمام علف را از\r\n\r\n","description":"","footnote":"","page_name":" 3401 ","page_number":215},
  {"content":"\r\n\r\nجلوى قاطر به عداوت آن‌كه اين قاطر برادر هووى اوست برداشت .\r\nملا يحيى رفت گمان كرد علف را قاطر خورده باز علف گرفت . باز زنكه رفت و دزديد . سيد مهدى بنا كرد از قاطر تعريف كردن ملا يحيى ورمى كرد . آخر گفت هشتاد تومان قيمت دارد و تو خيلى مفت خريدى ، يك شيرخور دارم با پنجاه تومان مىدهم بده . گفت پيشكش است ، شما شصت تومان هم بخواهيد مىدهم . نوكرها بنا كردند قيمت گذاشتن و ملا يحيى دماغى پيدا كرد كه به وصف نمىآيد . وركىها پيغام دادند پيش من اگر مؤاخذه نمىكنى ملا يحيى را توى آب انداخته خلاص شويم . « 1 »\r\n\r\nفرج‌آباد ورك‌رود\r\nبارى ناهار را هم گفتم آوردند ورك‌رود فرج‌آباد در خانهء على اكبر . اين ورك‌رود پائين جيرين‌ده بود يكى آبادى كوچكى نوزده سال قبل سيل خراب كرد به صلاح ديد فرج اللّه خان نايب الحكومه كه خدا رحمتش كند فقط همان يك نايب الحكومهء خوب را اينجا ديد و شانزده سال حكومت كرد . اصلا ملايرى بود . اين دست رودخانه آمده و عمارت ساختند به آن جهت موسوم به فرج‌آباد شد و از بس اهالى الموت از آن مرحوم راضى هستند و خوبى ديدند هيچ ورك‌رود نمىگويند و به نام او فرج‌آباد مىخوانند و پشت‌سر طلب آمرزش برايش مىكنند .\r\n\r\nسيصد زن نشاكار\r\nبعد از ناهار باز رفتم سر پل . آب كم‌كم زياد شد به شدتى كه يقين كرديم پل نساخته را آب خواهد برد . اما للّه الحمد به خير گذشت . گفتند صبح زنهاى بالاروچ و ورك و جيرين‌ده و حسن‌آباد به سمت تنكابون براى نشا رفتند . در اين صحبت بوديم سر زنهاى آتان ناحيه پيدا شد . دسته‌دسته هركدام مال يك آبادى كه فقط يك مرد يا يك پسرك جلوى دسته بود و مابقى زن بودند پير و جوان و بچه . قريب صد و پنجاه زن دسته‌دسته گذشت در حقيقت سان خوبى به ما دادند . تمام آنها يك چرم در پا داشتند . ابدا شلوار نداشتند يك تنبان كبود پيراهن آنها يا قرمز بود يا سفيد . سرهاى غريب عجيب بسته بودند . بعضيها از عمامهء ملا يحيى خيلى خيلى بزرگ‌تر . دنبالهء چارقد را به گردن خود بسته بودند . هر كدام بچه كوچك داشتند به پشت خود بسته و سفرهء نان خود را به سر گذاشته بودند . هر كدام بچه نداشتند يا داشتند قابل راه رفتن بود سفره و لوازم خود را به\r\n\r\n\r\n","description":"","footnote":"\r\n( 1 ) - بالاخره در سنه 1350 ملا يحيى را آب برد و تلف شد . ( حاشيه )\r\n","page_name":" 3402 ","page_number":216},
  {"content":"\r\n\r\nپشت بسته بودند . من پرسيدم اين همه نان براى دو شب كه لازم نيست . گفتند سوغات مىبرند . چون راهها تنگ است مثل درنا تك‌تك و پشت‌سرهم ريسه شده بودند كه خيلى تماشا داشت .\r\n\r\nدرآمد زنان\r\nآباد شود همچو ولايتى مثل تنكابون كه باوجود اين‌كه به همه جهت يك فرسنگ عرض و چهار فرسنگ طول بيش ندارد اين همه زن و مرد بچه و بزرگ ارباب و رعيت متنعم به نعمتهاى خدائى آن خاك‌اند . همين سيصد زن كه امروز رفت هيچ پول نياورد در ظرف پانزده روز هزار و پانصد تا دو هزار تومان است .\r\n\r\nامنيت الموت\r\nتا چند روز ديگر متصل زن مىرود . زنهاى زوارك پس‌فردا مىروند . ملا يحيى عباى خودش را از اول صبح روى سنگى كنار جاده گذاشته بود . اين همه زن كه رد شد احدى نگاه به آن نكرد . در الموت دزد نيست دزدى نمىشود مگر ميوه و هيزم و گاهى علف .\r\nچنانچه صدتا قاطر ، دويست گاو در هرييلاقى از حالا تا اول پائيز ول است و آن‌وقت بدون گم‌وگور و سرقت مىروند مىآورند . مگر گرگ پاره كند يا پرت شود يا به اجل خدائى بميرد .\r\n\r\nعباى ملا يحيى\r\nمحمد على عبا را برداشت . ملا عصر به ياد عبا افتاد . هى پائين رفت هى بالا و متصل قسم خورد الموتى عبا را نمىبرد . نوكرها گفتند ملا يحيى دويست زن از اينجا گذشت حكما يكى از آنها عبا را برده . باز مىگفت ممكن نيست ، حكما كار شماست .\r\nمىخواستم حمام بروم و تازه حمام زوارك نيم‌گرم شده آن هم مقدارى من گندم دادم تا حمامى جديدى گرفته شود . ملا يحيى يكىيكى آدمها را قسم داده مراجعت كرد . به راه افتاديم يك مرتبه ملا يحيى با قاطرش مثل سنان بن انس ديديم مىآيد راه را از وسط مزرعه گرفته‌اند تا رسيد سربالا شد و زود از راه ديگر وارد جاده ، محمد على عبا را روى درخت گردوئى انداخت اما ملا يحيى چشمش از دور ديد آمد و عبا را برداشت و همان‌طور به تاخت مراجعت كرد . ما دمق به منزل آمديم .\r\n\r\n","description":"","footnote":"","page_name":" 3403 ","page_number":217},
  {"content":"\r\n\r\n\r\nچشم و گوش دهاتى\r\nچشم اين دهاتيها خيلى بهتر از چشمهاى ما مىبيند . همين‌طور گوش آنها خوب‌تر مىشنود . علت معلوم است جلوى چشم اينها هميشه باز است مثل ما در چهارديوار حياط بزرگ نشده‌اند . گوش آنها هم باز بر سبيل عادت خوب مىشنود . هميشه از دور با هم در اين كوهها يا صحراها حرف زده و حوائج خود را خواسته‌اند .\r\nيك امروز و امشب باران نيامد آن هم براى ساختن پل بود . تا امروز كرسى من و كرسى اهل زوارك باقى است و شبها سرد است ، نمىشود برداشت .\r\n\r\nياد تهران و اولاد\r\nاين حركات مذبوح و غيرمذبوح من بعضى قهرى و برخى محض ظاهر نداشتن باطن خودم است و الّا خداى احد و احد شاهد است از عمر و زندگى و همه‌چيز سير شده و تنگ آمده‌ام . فكر و خيال دمى و آنى مرا راحت نمىگذارد . از طهران دل‌خوشى ندارم اما روى رفتن آنجا را هم ندارم . طالقانى در آب افتاده بود فرياد مىكرد اى آب هرجا مرا مىبرى ببر مگر به خانه‌ام . اما غيرتم قبول نمىكند كه اطفال بىگناه من دچار تعب باشند ، خرجى به آنها نرسد كه هيچ اين روزها را به خود نديده بودند و دوتاى آنها پاك كوچك هستند ، بدتر از همه مادر هم ندارند . پدر هم حالا كه ندارند چه به آنها مىگذرد . رزق مقسوم است و پروردگار رزاق ، من منكر آن نيستم . از ضروريات مذهب ماست . اما تلاش و تهيه و تدارك آن را هم نمىتوان منكر شد . اما پنج‌تا دختر كه هيچ اين عوالم را به خود نديده بودند از كجا تلاش و تهيه مىتوانند بنمايند . حالا ببينيم درست همان حكايت آقا بيك و تماشاى او كه در جلد قبل از اين جلد نوشتيم مصداق خارجى براى من پيدا كرد يا نه ؟ خودم تصديق مىكنم كه بىكم و زياد همانطور شده است . از پا درازتر به اصطلاح بايد بروم . با پنجاه و دو تومان پول از طهران به قزوين آمدم حالا هم متشكر مىشوم اگر با آن مبلغ به طهران وارد شوم كه اقلا ده شب گذران داشته باشم . قوز بالاى قوزها كه ندارم اين است كه دو سه تا زن اينجا نگرفته‌ام و حالا با چند سر عيال و اطفال ناچار از رفتن نيستم .\r\nپنجشنبه 11 جمادى الاول - 28 درجه ثور - بارندگى را همه‌روزه داريم و كرسى هنوز زمين است . بهار امسال امتدادش خيلى خواهد بود هنوز شكوفهء به باز نشده و درخت توت برگ نكرده است . محمد حسين زواركى ديروز عصر از شهر آمد مكتوباتى آورده بود كه عينا درج مىشود .\r\n\r\n","description":"","footnote":"","page_name":" 3404 ","page_number":218},
  {"content":"\r\n\r\n\r\nدستخط آقاى عماد السلطنه\r\nفدايت شوم . نتيجه كه از اميد آمدن شما به قزوين و ترتيب دادن امورات گرفتيم اين شد كه ترك كاغذنويسى از طرفين شده . حال دو ماه است يا بيشتر كه ابدا كاغذ مستقيمى از شما نرسيده ما هم چيزى ننوشتيم . سه چهار روز قبل چند زن و مرد زوار الموتى گفتند منزل حضرت و الا آمد از سلامتى سركار و الا خبر داده بودند . جناب شيخ ابراهيم هم گاهى مىنويسد . در هرصورت مختصرا مىنويسم زيرا خبر عمده نيست . حاجى افخم الدوله مدتها نوبهء مختصر مىكرد و متحمل نمىشد تا سخت‌تر شد و بالاخره به قاعده ناخوش گرديد كه حالا چندين روز است خوابيده و مدتى معالجهء تب و نوبه مىكردند ، انژكسيون مىزدند تا حكيم تشخيص داد آقا ورم كبد دارد بايد دوائى بخورد كه رفع آن ورم بشود تا آن ورم باقى است تب قطع نخواهد شد . حالا آن معالجه را مىكنند و اشتها بهتر شده . حتى امروز نهم جمادى الاولى ظهر تب به كلى قطع شده بود انشاء اللّه اميد است تا ده روز ديگر حركت كرده به محكمهء تجارت بروند .\r\nدر موقع اين ناخوشى حضرت و الا در باب نزهت خانم و خرج آنها باز قرارى داده‌اند يعنى ماهانهء درستى بدهند تا بعد چه شود . الحمد للّه سلامت هستند .\r\n\r\nاوضاع سياسى ايران\r\nاما امورات پلتيكى شروع به استعفاى وزرا شده . يكىيكى استعفا مىكنند تا كى به كلى كابينه تغيير كند . عجالتا ميان انقلابى و اعتدالى به هم خورده است و خبر تازه نيست مگر گفتند در اصفهان يكى از اعضاى بلديه را براى كمى نان كشته‌اند . طهران اغلب امورات چه در عدليه و چه در جاى ديگر تمام نمىشود و رويهم رويهم ريخته مثل اين است كه دو سه هزار نفر جمع شده‌اند كه از صبح تا غروب در ادارات براى نگذشتن كار سعى و كوشش داشته باشند . بىپولى هم كه بيشتر است مستخدمين ينگى دنيائى هنوز وارد نشده‌اند ، اما نزديك است بيايند . من يكى دو كار در عدليه يا غير آن دارم كه هرچند مىروم و مىآيم تمام نمىشود و مثل روز اول بىتفاوت باقى است .\r\n\r\nعز الدوله و تابعيت روس\r\nحضرت و الا به همان احوال سابق است . هرچه اسباب فراهم آوردم كه به توسط نايب السلطنه به كلى اين مطالب اصلاح بشود يا اقلا قدمى براى اصلاح برداشته شود راضى نشدند . بلكه چند روز قبل در موضوع عرض وثوق الممالك كه ورقهء قرمز از عدليه\r\n\r\n","description":"","footnote":"","page_name":" 3405 ","page_number":219},
  {"content":"\r\n\r\nآورده بودند زير آن ورقه مرقوم داشتند من تبعهء روس هستم به سفارت خبر بدهيد و اين مسئله اسباب شد كه چند روز ما به اطراف پروتست بكنيم كه اين مطلب ربطى به اولاد ايشان ندارد . ما هرگز همچو خيالى نداشته از اسم روس و تبعيت آن دولت بيزار هستيم الى آخر . در هرصورت زندگانى غريبى است . بهار ممتد طولانى خوبى است كه يقين است دره‌هاى الموت با آبهاى زياد خيلى بهتر معلوم مىكند . ما يك روز بيرونها بيشتر نرفتيم . متصل گرفتار مباحثه و دوندگى در ادارات بدون نتيجه ، زياده زحمت است . نهم جمادى الاولى 1329 . [ پايان نامهء عماد السلطنه 
  ]\r\n\r\nمكتوب اول شيخ ابراهيم\r\nدستخط مبارك 27 ماه گذشته بعد از همه كارهاى مشهدى آقاسى ششم شهر حال رسيد مشعر بر . . . « 1 » چند مرتبه شاهزاده عدل الممالك با قونسل ملاقات كرد . گويا از سفارت فرستادن لطف اللّه خان را استفسار كرده جواب نيامده است . از ترتيب اينها چيزى معلوم نمىشود . تا حال از حضرت و الا سند مىخواست حالا منتظر امر طهران است ( بعد تفصيل اسمعيل آقا را نوشته ) . افراسياب خان پريروز خانهء شيخ محمد على بود و اطاق را خلوت كرده بودند اسرار را به يكديگر تسليم كرده‌اند ، ولى غافل از دست غيبى . اخبارات سپردار ( هميشه سپردار ) « 2 » به واسطهء عداوتى كه دارد مىنويسد استعفا داده رفت چاله هرز كه نمىدانم كجاست ( ييلاق اوست جنب ضرابخانه زير قلهك ) . در طهران انقلاب است به واسطهء سؤالات فرقهء دمكرات از اعتداليون تا چه شود .\r\n\r\nارباب و رعيت\r\nفعلا دمكراتها اقدام كرده‌اند كه ارباب نبايد باشد املاك بايد بين رعايا تقسيم بشود .\r\nانگليس هم قول داده پول بدهد . بيست دو نفر هم از وكلاى پارلمان تصويب كرده‌اند .\r\nاعلاناتى چاپ كرده‌اند به دهات مىفرستند . ده پانزده سوار به اطراف قزوين متفرق شده‌اند و اين اعلانات را مىدهند . در يكى از دهات رفته بودند اعلان را داده كه تا كى بايد شما رعايا زير بار ظلم ارباب باشيد . ارباب ميان طالار كيف كند . لذت ببرد . به اين لسانها جواب گفته بودند كه شما اول مشروطه هم همين حرفها را زديد ما اين ظلم را قبول داريم . به ده مجد الاسلام رفته بودند رعايا گفته‌اند بدون كتك برويد توقف نكنيد ،\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n( 2 ) - مراد محمد ولى خان سپهدار ، سپهسالار اعظم بعدى است . ( مسعود سالور )\r\n","page_name":" 3406 ","page_number":220},
  {"content":"\r\n\r\nبعضى به دهات خود سپرده‌اند اگر آمدند بزنيد . خيلى عجيب است الى اكنون الموت نيامده‌اند و اعلانات را براى حسن و قنبر گازرخانى نخوانده‌اند ، ولى شيخ اطمينان از الموت دارد كه محتاج نيست . اگر آمدند نگذاريد يك ساعت بمانند ، به ضرب كتك بيرون كنيد كه همراه خيلى داريد . نمىدانم در پاكت نواب عاليه چه مرقوم داشته بوديد كه رفعت السلطان مىفرمايند ميان مرا با شاهزاده برهم زدى . من هرچه فكر مىكنم چيزى از ايشان ننوشته‌ام . [ پايان نامهء شيخ ابراهيم 
  ]\r\n\r\nمكتوب دوم شيخ ابراهيم\r\nبعد از عرض كردن عريضهء اول علاوه از آن‌كه خودم چند مرتبه به قونسلخانه رفتم براى فرستادن لطف اللّه خان شاهزاده عدل الممالك هم مكرر رفت جواب امروز شاهزاده اين بود كه من عاجز شدم . جواب صريح نمىدهد نه مىگويد مىفرستم نه روانه نمىكنم . ساعتى يك جور حرف مىزند . اين فرنگيها هم از ما ياد گرفته‌اند . حال درآمدن و توقف مختاريد .\r\nاز اخبارات ، طرف جنوب بسيار شلوغ است و قشون انگليس هم وارد شده‌اند . از قرارى كه در روزنامهء « ايران نو » نوشته بود براى ترتيب و تنظيم پست‌خانه و تلگرافخانه‌هاى آن خط و قبل از آمدن اين عده قشون عدهء ديگرى وارد كرده بودند به بهانهء جمع‌آورى اسلحه . بين سربازهاى انگليس و اهالى آن سرحد نزاع مىشود . سه نفر ايرانى ، هفتاد هشتاد نفر انگليسى مقتول و مجروح مىشوند . بعد آن عده مراجعت مىكنند و مجددا اين عده وارد شده‌اند .\r\nاصفهان هم بسيار شلوغ است . از قرار تقرير عدل الممالك چند نفر از رؤساى ادارات ثلاثهء نمك و غيره را به دار زده‌اند ( اين مسئله گويا همان حكايت يك كلاغ چهل كلاغ باشد زيرا آقاى عماد السلطنه يكى از اعضاء بلديه را نوشته بودند اينها چندين نفر كردند و اصح بايد همان باشد . از آمدن انگليسيها هم در مرقومهء آقا چيزى ذكر نشده بود و من يقين دارم اگر آمده بودند آقا مىنوشت پس بايد دروغ باشد ) .\r\nخراسان هم از جريدهء آن معلوم خواهد شد چه حال دارد كذلك ساير بلاد ، الّا شهر قزوين الحمد للّه امن است به عكس بيرونش . عده‌اى هم از قشون روس علاوه آنچه بود وارد اردبيل شده . يك مطلبى هم « ايران نو » درج كرده هركس توجيه و تفسيرى مىكند .\r\nمجمل آن اين است تلگرافى از بوشهر رسيده مرض طاعون به طرف ايران مىآيد با كمال تشدد . بايد در صدد علاج فورى برآمد حفظ الصحه شهرها را مرتب كرد ، زباله و موشهاى شهرها را جمع كرد . نمىدانم مراد از طاعون قشون انگليس است يا چيز ديگر .\r\n\r\n","description":"","footnote":"","page_name":" 3407 ","page_number":221},
  {"content":"\r\n\r\nموشهاى شهرها چيست . اين مطلب دو ستون روزنامه را پر كرده بود ( من كه دوتا موش اطاق خود را گرفتم و تسليم گربهء اسمعيل كردم ) باقى مطالب شخصى بود - 12 ج 1 .\r\n[ پايان نامهء دوم شيخ ابراهيم 
  ]\r\n\r\nغارت ادارهء نمك\r\nاما مطلب دو روزنامه يكى « نوبهار » منطبعهء مشهد مقدس ديگرى قزوين به تاريخ 20 ع دوم . نهم ج 2 . پس از آن‌كه شرحى از نااميدى مردم مىدهد و از ارتجاعيون مشهد بدگوئى [ مىكند 
  ] در آخرش مىنويسد چهارشنبه نوزدهم جمعى زن و مرد در بالا خيابان جمع شده انگشتهاى ارتجاع هم دخالت كرد يا على يا علىگويان ريختند ادارهء نمك بالاخيابان را برهم زده نمكها را در خيابان ريختند ، آمده از صحن مقدس گذشته در پائين خيابان ادارهء نمك را غارت كردند ، يك نفر پليس را هم با چوب و سنگ و لگد كشتند . بعد چند نفر پليس ديگر به آنها شليك كرد دو نفر مقتول شد و جمعيت متفرق گرديد .\r\n\r\nتقسيم املاك\r\nروزنامهء قزوين شرحى در باب اعلانات ژلاتينى و رفتن بعضى در دهات به‌عنوان فرقهء دموكرات نوشته كه اينها را معاندين آن فرقه مىكنند ، ابدا فرقهء دموكرات دخالت ندارد . چند فصل هم از مرامنامهء آنها را ذكر مىكند كه آنها قصد دارند كه اين فصول جارى شود و لكن نه حالا كه اسباب آن موجود نيست . نه پول هست كه بانك فلاحتى برپا شود . نه موقع اقتضا دارد . نه مدرسهء فلاحت هست ، نه تربيت . پس هرگز در همچو موقعى آنها رعايا را بر اربابان نمىشورانند . واقعا هركس در اين موقع بخواهد باعث اين افساد شود دشمن استقلال آب و خاك ايران است . هنوز مشروطهء ما پا در هواست شروع به اين افساد كنند كه در انگليس و فرانسه و ينگى دنيا و سويس اين عمل مجرى نشده به همين جهات است كه آنها و انقلابيون مىگويند .\r\n\r\nالاغ ده شاهى\r\nمحمد حسين گفت در عمارت چهل ستون شبها تقليد ملاها را بيرون مىآورند . ملا على اكبر سيادهنى از اجلهء علماى قزوين با بيشتر آقايان و طلاب به مسجد شاه رفته تلگراف به علماى نجف اشرف كردند ، از آنجا به طهران و اكيدا موقوف كردند .\r\nعزيز اللّه خان به جاى خود است و مشغول هرزگى . از الاغهاى شهر يكى ده شاهى ماهانه\r\n\r\n","description":"","footnote":"","page_name":" 3408 ","page_number":222},
  {"content":"\r\n\r\nدريافت مىكنند بليت مىدهند . كاه خروارى ده تومان شده و بسيار كم است . گندم خوب پاك كرده چهارده تومان [ است 
  ] . يونجه هيچ وجود ندارد . كرسى داشتند و هوا از اين‌جا سردتر بود . يك روز تگرگ درشتى آمد و بارندگى به قدرى شهر را خراب كرده كه در هر خانه بنا و عمله است . روزى كه بيرون مىآمدم گفتند تمام وزراء استعفا كردند و ميان دو طايفهء طهران برهم خورده .\r\n\r\nاقتدار السلطنه و غارت كشمرز\r\nيك نفر كشمرزى به ديدار محمد على آمده بود مىگفت دو سه نفر از رعيتها به شهر مىآمدند با سه چهار نفر گماشتهء اقتدار السلطنه رفيق راه شدند . جمعى دزد به آنها برخورد . اول آدمهاى اقتدار السلطنه را لخت كردند بعد سراغ كشمرزى آمدند . اتفاقا يكى از دزدها با يك نفر از رعيتها آشنا درآمد . چون چيزى هم همراه نداشتند آن يك نفر دزد شفاعت كرده رعيتها را لخت نكردند . نوكرهاى اقتدار السلطنه از اين معامله خوششان نيامد رفتند پيش ارباب خود تفصيل را گفتند و تقصير را گردن كشمرزيها گذاشتند . اقتدار السلطنه پنجاه نفر پياده با ده بيست نفر سوار از چال و دهات ديگر خود كشمرز فرستاد ده خانه از متمولين آبادى را پاك غارت كرده آنچه نقد و جنس و مخلفه بود بردند ، از مباشر هم نوشته گرفتند ده روزه آن چند نفر را برده تسليم كنند . بعد صد و پنجاه گوسفند و چند رأس گاو هم جلو انداخته بردند . در چند شب توقف خودشان ديگر آنچه مرغ و بره بود خوردند . حالا هم اقتدار السلطنه مىگويد دو هزار تومان همراه آدمهاى من پول بوده . به قنسولگرى تظلم نمودند . گفت شهر حاكم ندارد ، عدليه ندارد .\r\nبرويد من خودم با اقتدار السلطنه بلكه تمام كنم . محمد على مىگفت اين رعيتها كه غارت شدند هركدام تمول زياد داشته و اقلا هزار تومان دارائى آنها بوده است . اين هم كار آن ده ما كه منظم بود .\r\n\r\nسايهء ارباب\r\nما از دست سپهدار و اولاد او نمىدانيم تا كى و تا چند بايد بكشيم و خدا هم احقاق حق نكند . حقيقت با اين عدالت مىشود اربابها را خارج [ كرد 
  ] و دهات را به رعيت واگذار كرد . اين دهات همه رعيتى بوده ، به واسطهء همين ظلمها همين روزها بيچاره رعيت به تنگ آمده ملك را فروخت كه در سايهء ارباب اقلا رعيتى كرده و نان خالى را به راحتى بخورد . امروز ارباب جزو هم ديگر نمىتواند از دست همسايهء پرزور ظالم ملك نگاه دارد . اين‌طور باشد كم‌كم اينها هم واگذار به آن پرزورها مىكنند . ما نمىتوانيم ده تا\r\n\r\n","description":"","footnote":"","page_name":" 3409 ","page_number":223},
  {"content":"\r\n\r\nده را در مقابل منصور السلطنه و اقتدار السلطنه نگاه داريم . مثل آن‌كه رعيت يك دانگ را نمىتواند در مقابل پنج دانگ نگاه دارد . اگر جهانشاه خان سالى پنج تا ده مىخريد يقين بدانيد حالا ده و پانزده دانگ را مفت مىبرد . پس تا عدالت جارى نشود اين گفتگوهاى آنها اين مرامنامه و نظامنامه‌ها پوچ و لا يعنى است . نتيجه‌اى كه مىدهد انقلاب بيشتر مىشود . اين مختصر دهات رعيتى و اين دهات اربابىهاى جزو هم ملك طلق اربابان كل و پرزور مىشود .\r\nمن يك دانگ و نيم در كشمرز مالكم يك دفعهء ديگر گماشتگان اقتدار السلطنه بروند ، ناچارم قباله كرده و تقديم كنم . مثل اين‌كه الان الموت ما دارد مىرود و بعد از واگذار نمودن ما [ آيا 
  ] ديگر ميرزا اسحق مىتواند سه دانگ محمدآباد را نگاه دارد . يا سيد بزرگ دو دانگ فارس‌آباد يا فلان رعيت نيم دانگ از فلان آبادى را . پس به جاى آن‌كه از اين اقدامات تمام دهات رعيتى شود همه به دست اربابان خواهد افتاد مثل اول مشروطه كه خواستند همه را دولتمند كنند دولتمندها را هم فقير كردند .\r\n\r\nباران شديد\r\nشنبه 21 جمادى الاولى - ديشب دوسه ساعت باران بسيار شديدى آمد . آب رودخانه طغيان كرده از دره‌ها سنگ مىآمد . از صداى سنگ و غرش رودخانه تا نصف شب كسى خواب نرفت . زن و مرد زوارك تمام بيدار بودند كه حالا خانه‌ها را آب مىبرد يا ساعت ديگر . پل جيرين ده را كه آن همه زحمت كشيديم پريروز عصر آب برد . فقط پلى كه باقى است همان مال يارفى است .\r\n\r\nقطع مراوده\r\nكاغذجات زياد ديروز و ديشب نوشته صبح زود ابو القاسم شهر رفت . پاكتى هم به حاكم نوشتم كه اگر حقيقة قونسل آدم روانه نداشت مال حاكم را بدهد شايد او روانه كند . خودم قرار بود مدان بروم سه از دسته گذشته سوار شدم . يك اسب ديگر ما هم مشرف به موت است . در پاشاكلايه نزديك يارفى زوارهاى زوارك ملاقات شدند .\r\nايستادم حال سراغ پرسيدم . گفتند روزنامه و كاغذ داريم در توى بار است از آنها گذشته .\r\nورود اينها به زوارك بىتماشا نيست . زمينهاى يارفى را پىدرپى آب بىحيا مىبرد . دو سه خانه و طويله را هم برچيدند . پل هرانك را هم آب برده است . درست قطع مراودهء چپ با راست شاهرود شده . از زمينهاى هرانك و مدان هم خيلى برده گفتند تا بادشت همه‌جا مشغول خرابى است .\r\n\r\n","description":"","footnote":"","page_name":" 3410 ","page_number":224},
  {"content":"\r\n\r\n\r\nسه عرب نوحه‌خوان\r\nسه نفر عرب با يك صفحه اشكال كربلا مدان بودند آمدند پيش من . حاجى اول به زبان عربى و فارسى ناقص شكايت زياد از « برد » و « جبل » كرد و يك « فرس » هم داشت مات شده . بعد گفتم حاجى فلوس چه دارى . با تعجب زياد گفت « ماميش » بعد پايش را زمين زد .\r\nاين هى اقرء اقرء [ مىكرد 
  ] و دستها را به سينه مىزد آن‌وقت با دست كاسهء درست كرده « لين » باز با دست اندازه گرفته « خبوس » ( خبز - نان ) آن‌وقت لقمه درست كرده به دهان نزديك كرد . ماميش « يعنى هرجا مىرسم مىخوانم ، سينه مىزنم ، يك كاسه شير يك تكه نان به ما مىدهند بس » . بعد اجازه خواست « اقرء » كند . قدرى نوحهء عربى خواند . سينه زده دو هزار گرفته و رفتند . هلوى مدان هم امسال ضايع شده هيچ ندارد .\r\nعصر زودتر حركت كرديم كه دچار باران نشويم . راهها از بس سخت است آدم بيزار مىشود جائى برود .\r\n\r\nقهر سپهدار\r\nكاغذجاتى كه رسيده بود فقط يك دستخط رسمانه از حضرت و الا [ و 
  ] رقعه‌اى از حاجى افخم الدوله بود كه تازه بهتر شده تا توى حياط مىآيم . جاى انژكسيونها طاول كرده خيلى صدمه مىزند . اخبارات زياد است ليكن نمىتوانم بنويسم . سپهدار قهر كرده چاله هرز رفته بود ديروز آشتى دادند ، همه‌جا برهم خورده است . ( اين‌كه شيخ نوشته بود سپهدار استعفا داد همين قهر بوده است ) . سپهدار همان رئيس الوزراست . وزارت جنگ را هم به سردار اسعد داده‌اند . اما در همين ده روز وزارت موقتى خودش فوج اول قزوين را به اقتدار السلطنه داد و نتيجهء خوبى گرفت .\r\n\r\nروزنامهء جنوب\r\nروزنامه‌ها چهار شماره « جنوب » بود ، [ كه 
  ] هفتگى است و گويا از « حزب ترقىخواهان » . حقيقة آدم هيچ روزنامه‌ها را نخواند بهتر است . براى آن‌كه از سر تا ته آن عريضهء كتبى و تلگرافى تظلم ولايات است به امضاء صد نفر ، پنجاه نفر تا بالاتر . همه حاكم مستقل مىخواهند ، همه قشون مىخواهند ، همه از غارت از قتل ، از بىحاكمى ، از چپاول ايلات ، از دزدى اشرار آه و ناله دارند و هيچ‌كس معلوم نيست به فرياد آنها برسد .\r\n\r\n","description":"","footnote":"","page_name":" 3411 ","page_number":225},
  {"content":"\r\n\r\n\r\nحبس قوام الملك\r\nمطلب اهمى كه داشت نظام السلطنه فرمانفرماى فارس ، قوام الملك حاليه و برادرش نصر الدوله را گرفته و حبس كرده و تمام اغتشاش و صدمات اين چند سالهء فارس را به گردن آنها مىگذارد . از همه‌جا هم تلگرافات رسيده كه خوب است مجازات به زودى داده شود . سيئات اعمال چند سالهء آنها را در روزنامهء مفصلا مىنويسند كه واقعا مايهء حيرت است كه اين جوان‌مرگ شده‌ها سواى اعمال سابقه در اين سه چهار سال چقدر قتل نفس و غارت كرده‌اند .\r\nدر تهران علاء الدوله ، سهام الدوله ، سردار اسعد و جمعى از بختياريها و شيرازيها توسط مىكنند و متصل اين‌در و آن‌در به شفاعت مىروند . دور نيست هردو را به قتل برسانند . به عقيدهء من قتل آنها واجب است زيرا من آن وقتى كه شيراز بودم مىديدم اينها چه مىكردند . اما قتل آنها يك عيب دارد كه فارس بدون منازع يك‌باره دريد اقتدار صولت‌الدوله كه حالا خودش را سردار عشاير لقب داده مىافتد و ديگر احدى حريف او و قشقائى نيست . از حلب تا كاشغر ميدان صولت الدوله مىشود و شايد علاء الدوله و ديگران هم به واسطهء بصيرتى كه از امور فارس دارند به همين لحاظ شفاعت مىكنند .\r\n\r\nخوزستان و لرستان\r\nعربستان حاكم ندارد . امير افخم حسام الملك همدانى مقاله‌اى در روزنامه از وضع حكومتها مىنويسد كه خواندن دارد و بسيار خوب تشريح كرده خصوصا از لله‌گيهاى معاون . از بروجرد و لرستان استعفا مىدهد . امير مفخم بختيارى را مىنويسد حاكم كردند . اما تا امروز از اين حكام پىدرپى هيچ‌يك جرأت رفتن خرم‌آباد و لرستان را نكرده بلكه پا از شهر بروجرد بيرون نگذاشته‌اند . در همان شهر محصور بودند . امير مفخم بختيارى است . محال است الوار بگذارند از بروجرد بيرون بيايد . الوار هم به ابوقداره و ايلات كرمانشاهان معيت دارند و خودشان را آسوده نمودند . نه كسى را راه مىدهند نه چيزى مىدهند ، نه چيزى مىخواهند . « سى خود مىبرند ، سى خود مىگيرند ، سى خود مىخورند . »\r\n\r\nمقالهء حسام الملك\r\nدر تحت عنوان بيچاره ملت ايران و بيچاره مردم تهران شرحى نوشته است كه بىمزه نيست . عين آن را ملصق به اين صفحه نمودم تا خواننده را مزيد بصيرت شود كه چه حال\r\n\r\n","description":"","footnote":"","page_name":" 3412 ","page_number":226},
  {"content":"\r\n\r\nناگوارى ما ملت بيچاره بدبخت داريم « 1 » . با اين وضع جنگ و نزاع . . . « 2 » ما در سر الفاظ از همه ناگوارتر است .\r\n\r\nماليات نواقل بوشهر\r\nبراى ماليات نواقل در بوشهر سقاها اجماعى مىكنند . رئيس نظميه و معاون كه از نوباوگان عهد هستند براى اسكات آنها حاضر مىشوند . بعد از آن ساكت نمىشوند حكم به شليك مىكنند دو نفر توپچى هم كه از گرسنگى سقائى مىكردند در جزو آنها بودند مقتول مىشوند . توپچيهاى ابو لوردى شيرازى رئيس و معاون را تعاقب مىكنند .\r\nمعاون مىخواهد به قنسولگرى انگليس داخل شود مستحفظ نمىگذارد . داخل شهبندرى عثمانى مىشود . قضا را شهبندر نبوده توپچيها داخل شده و معاون را مقتول مىكنند . اما رئيس مخفى شده پيدا نمىكنند . حاليه سفارت عثمانى پرتست دارد .\r\n\r\nمأموريت فاتح الملك\r\nبعد از آن يادداشت اتمام حجت انگليسها خواستند اردوئى معجلا به فارس روانه كنند فاتح الملك اصفهانى يكى از وكلاى محترم بود به شور و صلاح تمام وكلا و كابينهء وزراء او را نامزد مىكنند . اين وكيل محترم تا به آباده كه مىرسد چه خودش تلگرافات زياد از خدمات خود و چه روزنامه‌ها تمجيدات و تعريفات زياد از حسن اين انتخاب و حسن خدمات او مىكنند . اما پس از ورود فارس چه حركات زشت از او سر زده كه در روزنامه سرزنشها كرده [ اند 
  ] كه آن نمك به حرام ، آن ناقابل كارى كرد كه تمام اهل اردو متحصن شدند . تمام درختهاى اطراف شيراز را بريدند ، حتى چنار دويست سالهء باباكوهى را قطع كردند . در خانهء قوام منزل كرد با آنها دست به يكى شده محلهء يهود غارت رفت . انسان مات و مبهوت مىماند ، هركسى را اينها رجوع خدمتى كردند و چند سطر از او تمجيد نوشتند چندى نگذشت كه مجبور شدند ستونهاى روزنامهء خود را مملو از تكذيب آن آدم كنند ، چنانچه از تمام آن وكلا كه مصدر وزارت و مشاغل دولتى شدند بعد از انفصال از آن مسند و شغل هيچ‌يك را داخل مجلس نكردند ، از قبيل حسينقلى خان نواب ، وثوق الدوله ، اسد اللّه ميرزا ، دبير الملك ، قوام السلطنه و غيره و غيره .\r\n\r\n\r\n","description":"","footnote":"\r\n( 1 ) - متأسفانه روزنامه از بين رفته است تا عكس آن چاپ شود ( مسعود سالور ) .\r\n( 2 ) - يك كلمه ناخوانا .\r\n","page_name":" 3413 ","page_number":227},
  {"content":"\r\n\r\n\r\nوكيل الرعاياى همدانى\r\nاين وكيل الرعاياى همدانى كه در به دو مشروطهء ثانى چنان محل اطمينان و وثوق شده چنان ترقى كرد كه مايهء حيرت و حسرت همه شده بود « 1 » خودى داخل كميسيون اعانه كرد ، بعد هم مبلغى پول گرفت از اسفندآباد كردستان و همدان گندم براى خبازخانه حمل كند هفتاد هشتاد هزار تومان بل متجاوز از اعانه‌ها و قيمت گندم بالا كشيد و تا امروز يك غاز نتوانستند از او بگيرند يا حسابش را برسند . فقط تنبيه و مجازاتى كه دادند از مجلس خارجش نمودند .\r\n\r\nمخبر الملك و ضرابخانه\r\nمخبر الملك برادر مرحوم صنيع الدوله در به دو مشروطهء ثانى ضرابخانه را برداشت ، حالا دست او باشد يا نباشد نمىدانم در روزنامه خواندم يك هيئتى كه يك نفر آن هم ارمنى است تفتيش بيست ماههء ضرابخانه را در پنجاه هزار تومان مقاطعه مىكند و يقين دارند همين‌قدرهم براى خودشان فايده حاصل مىشود .\r\n\r\nتقلب از روى قانون\r\nمختصر هركس مصدر خدمتى شد برد و خورد و حسابش با كرام الكاتبين شد . گمان كرديم همين‌قدر كه مملكت را مشروطه خوانديم و گفتند نبايد مال ملت را تلف كرد ما ايرانيها دست از تقلبات خود برداشتيم . چرا يك فرق با ايام گذشته فعلا دارد كه از روى قانون تقلب مىكنيم و اگر سابقا از اين منافع و تقلبها يك سهمى به دولت و حواشى او مىداديم آن را نمىدهيم ، سهل است يك مبلغى هم به‌عنوان مواجب و مخارج از انقد وجوه اول هرماه كلاه ملت بيچاره را برمىداريم .\r\n\r\nمداخل تحصيلدار الموت\r\nميرزا حسن خان تحصيلدار الموت مىگفت ميرزا موسى خان رئيس ماليهء قزوين بىكم و زياد تمام آن مداخل حكام سابق و پيشكار ماليهء قزوين را مىكند و به علاوه ماهى صد و پنجاه تومان خودش و مبلغها اجزاء و عمله‌جاتش مواجب دارند . مثلا پانصد تومان از مستأجر سياه‌دهن گرفت كه جنس آنجا را هشت تومان تسعير كند . بعد سيصد تومان\r\n\r\n\r\n","description":"","footnote":"\r\n( 1 ) - وكيل الرعايا در 1350 ديوانه شد و در همدان زنجيرش كرده‌اند پسرش هم ديوانه ( حاشيهء مؤلف ، سالهاى بعد )\r\n","page_name":" 3414 ","page_number":228},
  {"content":"\r\n\r\nگرفت كه حواله‌جات اين جنس را به ارباب وظايف و مستحقين بدهد و مباشر به مبلغ‌هاى جزئى تسعير نمايد . مبلغى از بازار براى چراغ و داروغه مىگرفتند حالا يك‌جا به پاى دولت خرج چراغ ، مواجب داروغه را حساب مىكنند ، يك‌جا از بازار گرفته به اسم من پدرش مشير السلطان قبض نوشت يك مهر حسن زد و ماهى سى تومان را باهم تقسيم كردند . در انبار خاك چندين ساله جمع بود تمام جنس را داخل آن خاك كردند و هرقدرهم ممكن بود قپان را كم زدند آن جنس را به مردم مىدهد . يكى خودم بودم در خروارى چهار تومان به انباردار تسعير كردم . مختصر تمام آن مداخل را مىكنند و هرماه هم ماليهء قزوين از تحصيلدار ، فراش ، تحويلدار ، آبدارخانه ، معاون ، رئيس ، محرر ماهى هزار و پانصد مواجب مىبرد . پنبهء سلف و تنزيل پولها هم يك مداخل حلال رئيس ماليه است .\r\n\r\nايران نو و پول بختيارى\r\nباز در روزنامه ديدم بر ضد « ايران نو » از تنخواهى كه بختياريها گرفته نوشته كه به قدر بودجهء يك سالهء همه قشون ايران است . با اين حال هرقدر پول قرض كنند چه ثمر دارد همين‌طورها تلف مىشود و باز به گردن ملت مىماند ، گرچه اينها هم كه مىخورند ملت هستند .\r\nدوشنبه 23 جمادى الاول - اول درجه جوزا . امروز من كرسى را مرخص كردم و مىتوان گفت هوا بهار است . باز كمى از روزنامه‌جات نوشته شود .\r\n\r\nمنقولات جرايد « 1 »\r\n« مقاصد ترقىخواهان . افراد مملكت چنانچه در اسم ايرانيت شريكند در نفع و ضرر هم مشترك باشند . ترقىخواهان مىگويند ايران بايد به دست ايرانى آباد شود و براى اين مقصد از هيچ‌گونه فداكارى مضايقه ندارند . ترقىخواهان مىگويند اصول اسلامى و مذهب رسمى را بايد محافظت كرد و قوانين دار الشوراى ملى بايد از روى اصول اسلامى بگذرد . براى اجراى اين مقصود مقدس حكم الهى را فرمان لازم الاجراء قرار مىدهند . ترقىخواهان مىگويند بايد قانون‌گذاران اطلاع از حاجت عمومى داشته باشند .\r\nعادت و اخلاق عمومى را در نظر بيارند وضع قانون از روى احتياجات عمومى نمايند تا قوانين حسن جريان پيدا كند ، طبايع از او متنفر نباشد . ترقىخواهان مىگويند قواى\r\n\r\n\r\n","description":"","footnote":"\r\n( 1 ) - متأسفانه ذكر نشده است كه اين مستخرجات از كدام روزنامه‌ست ( ا . ا . )\r\n","page_name":" 3415 ","page_number":229},
  {"content":"\r\n\r\nطبيعى را نبايد مهمل گذاشت . معادن خداداد را [ بايد 
  ] استكشاف نمود . ترقىخواهان مىگويند حقوق ملل متنوعه را بايد محفوظ داشت . ترقىخواهان مىگويند امتياز فضلى را نبايد از نظر انداخت . ترقىخواهان مىگويند مرامنامه‌ها جزء آرزو نيست ، حاجت عمومى و حالت حاليه مملكت را در نظر داريم . دستور اساسى براى ملت ايران مىنويسيم و مىخواهيم فعلا جان رنجبر را از شر اشرار محفوظ بداريم . ترقىخواهان مىگويند مميزى علمى در ماليات نمايند ما را كفايت مىكند . محتاج به وضع مالياتهاى بىربط مثل ماليات نمك نيستيم . ماليات مستقيم يا غيرمستقيم امروز صحبت كردن از آن به درد ما نمىخورد . »\r\n\r\nقشون انگليس در جنوب\r\n« يكى از دانايان از بوشهر مىنويسد . اى وكلا ، اى وزرا فراموش ننمائيد . قسم خوردن رحيم خان و توبه كردن نايب حسين را گربهء عابد نمىشود مگر براى پنج پنج گرفتن موش . بيرون آوردن راهها از دست ايلات ، محروم ساختن ايشان از منافع هنگفت مىباشد . معلوم است براى اين همه خودكشيها خواهند كرد . اى وكلاى محترم ، استعداد انگليس در جنوب و وجود عساكر و لوازم آن بيش از قشون روس در شمال است . امناء دولت دل‌خوش دارند كه قشون انگليس در جنوب نيست و اگر هم گاهى آمده مراجعت نموده است . ولى اين هم يكى از بىاطلاعيها و خبط است . اكنون متجاوز از پنج هزار قشون مسلح دولت انگليس در جنوب مهيا دارد . منتهى اين‌كه در خانه‌ها و قلعه‌هاى سيار متحرك موسوم به كشتى جنگى در بندرگاه محمره و لنگرگاه بوشهر و لنگه و عباسى و جاسك و گواتر دارد . اين همه مخارج انگليس براى چه متحمل مىشود . البته براى اين است هروقت خواهد پياده كند . دو سال قبل دولت انگليس در خليج بيش از چهار جهاز نداشت اكنون زياده از ده جهاز در سواحل اطراف خليج مهيا و آماده دارد .\r\nقونسل بوشهر كانه يك سردار مقتدر از بوشهر به محمره مىرود ، لنگه مىرود ، عباسى مىرود يا در عمانات حركت مىنمايد . گاهى طهران مىآيد ، زمانى لندن مىرود . از عرض اين دو سال دو ماه بوشهر نمانده . آخر اين همه تكاپو و حركت يك قونسل اجنبى در مملكت بىصاحب ايران براى چيست . آيا اين همه كارگذاران قطور اكول راپرت مسافرتهاى اين سيّار سياح عجيب اطلاعى دارند ؟ دولت انگليس براى چه اين همه لشكر جرار و كشتيهاى جنگى در خليج آماده نموده است با كى خيال جنگ دارد ، الخ »\r\n\r\n","description":"","footnote":"","page_name":" 3416 ","page_number":230},
  {"content":"\r\n\r\n\r\nتلگراف صولت الدوله\r\nتلگرافى صولت الدوله امير عشاير مىكند ناز و غمزهء زياد من كه حكومت نخواهم ، وزارت نخواهم ، رياست نخواهم ، و زير بار گران براى حفظ وطن بروم كسى كه شيخ حسين را ديد چگونه مصدر خدمات شود . دريابيگى به او صدمه زده تمام عرايض خودم و « هيئت اتحاديه » هم فداى نفس مغرضين است . پس از گله‌ها و افاده‌ها مىنويسد ديگر بعد از اين در اين خصوصها زحمت نخواهم داد . اين را هم حكاية مزاحم شد . ديگر همه فهميده‌اند آنكه البته به جائى نرسد فرياد است .\r\n\r\nحكايت مهدى\r\nحكايت صولت الدوله هم درست حكايت من و مهدى شده . پدرسوخته تمام محصول ملك زيور خانم را برد ، مال ربابه صغير محمد را خورد ، يك پول از اجاره به من نداد ، ماليات نقد و جنس ديوان را هم نداد . هفت هشت من شاه هم برنج گرفته روزى هم فرستاد مشهدى اكبر همدانى توى اطاقم نشسته و طلب‌كارى مىكند دوازده تومان هم داديم مشهدى اكبر از اطاقش بيرون رفت باز غمزه به خرج مىدهد و ناز به نوكرها تا حرف هم بزنى تنكابون را الولوى ما مىكند .\r\n\r\nماليات قشقائى\r\nآقاى سردار عشاير هم كه براى هراحوال‌پرسى فرمانفرماى فارس يك اسب قشقائى دويست تومانى با يك زوج قاليچهء سيصد تومانى تقديم مىكرد سه چهار سال است سالى پنجاه هزار تومان اصل و فرع ماليات قشقائى را نوش جان كرد . از دروازهء شيراز تا بوشهر را هم تيول خود نموده و هرتعدى و تجرى خواسته كرده ايلات ديگر را هم به عنوان اين‌كه باعث ناامنى راه شده‌اند كلا غارت نموده ، يك مبلغ معتنابهى هم از وجوه گمرك نقدا براى متخلفين دروغى راه اخذ و دريافت كرده . تا مىگويند احوالت چطور است يك تلگراف مىكند كه از عهدهء امنيت راه برنمىآيم . « خود مىكشى اى حافظ خود تعزيه مىدارى . »\r\nشنبه 28 جمادى الاولى - از ابو القاسم خبر نرسيد . از قرارى كه نوكرها مىگويند گفته است سرى هم به طهران خواهم زد . در اين فكر بودم كه عباس بيك كرمانشاهى از شهر آمد . باز خيال اجاره كردن گون دارد . پاكتى از شاهزاده عدل الممالك و پاكتى از شيخ ابراهيم داشت .\r\n\r\n","description":"","footnote":"","page_name":" 3417 ","page_number":231},
  {"content":"\r\n\r\n\r\nنامهء عز الدوله\r\nشاهزاده مرقوم داشته بودند در باب فرستادن لطف اللّه خان از بس گفتگو و اصرار كردم خسته شدم . شب مىگويد صبح ، صبح بعضى معاذير مىآورد . اگرچه مأيوسم لكن هنوز دست نكشيده‌ام تا چه شود . بعد سفارشات از عباس بيك مىكند و معلوم مىشود قريب هزار و دويست تومان هم از شاهزاده قرض كرده‌اند . در آخر مىنويسد در باب عدم مساعدت و نفرستادن لطف اللّه خان خوب است به طهران اطلاع بدهيد و حضرت اقدس و الا متصل از طهران به من مرقوم مىدارند مطالب را به قزوين اطلاع بدهيد ، من بيچاره به هردو جا مىنويسم و ثمر ابدا ندارد كه ندارد . اما شيخ دروغ‌باز است . باز اخباراتى نوشته بود .\r\n\r\nوضع اصفهان و كرمان و . . .\r\nاصفهان كلية مشروطه را برهم زدند به ترتيب خوشى هم روزنامهء « ايران » نوشته بود كه برهم زدند . فقط يك نظميه به دلخواه و يك حكومت قرار دادند و السلام . كرمان هم كلية موقوف شد . خراسان هم بسيار شلوغ است ، خبر صحيح تازه نيامده . همان‌قدر نه ارتجاعيون از حاكم و ادارات مىترسند نه ادارات از آنها . ارتجاعيون انجمن علنى دارند و از قرار روزنامهء خراسان عده‌اى هراتى آمده‌اند خراسان « انجمن ارتجاع » را ترتيب داده‌اند تا چه شود . سپردار باز آمد توى كار . صمصام السلطنهء بختيارى به جاى ركن الدوله حاكم كرمانشاهان شد و فى الجمله امن شده است . افغانها هم از جانب انگليس به طرف بلوچستان آمده‌اند . علاوه بر قشون نظامى انگليس كه در بنادر جنوب است از قرارى كه آقاى عماد السلطنه مرقوم فرموده بودند طهران هم متزلزل است ، قونسل سه روز سه روز سه ماه است معطل كرده . بنده چشمم آب نمىخورد . حالا مىگويد تا من آدم بفرستم شاهزاده آمده و مىرود طهران براى اين من روانه نمىكنم . عجب حكايتى است مثل اين كه من خودم را اجير آنها نموده يا نوكرشان هستم .\r\n\r\nوضع خانوادگى\r\nدو مكتوب هم از بچه‌ها ، حورى و نزهت فتحعلى بيك فرستاده بود . همه گله و گله‌گذارى و شكايت از دورى من . آنجا نوشته بود . فخر الملك حاكم يزد شده يك صيغه هم گرفته پسر هفت ماهه از او دارد . خيلى به بچه‌هاى من تلخ مىگذرد مادر ندارند ، من هم كه نيستم . آقاى تازهء ما هم جناب قونسل ميل ندارند بنده پايم را از الموت بيرون\r\n\r\n","description":"","footnote":"","page_name":" 3418 ","page_number":232},
  {"content":"\r\n\r\nبگذارم ، مبادا زحمت او زيادتر شود .\r\nمن به توسط ابو القاسم شرحى به حضرت و الا دعوا نوشتم كه چرا خودشان را آسوده نمىكنند . ثمر توسل به اينها چه بود و چه هست . حضرت و الا هم هيچ‌وقت آنقدر يك‌دنده و لج‌باز نبود . نمىدانم چه چيز باعث شده . جز آن سابقه با نايب السلطنهء حاليه در فقرهء نگار السلطنه چيزى را من خاطر ندارم ، آن هم كه خيلى كهنه و مندرس شده ( اگر مجالى شد شرحى در آن خصوص مىدهم ) . بارى اين ميانه من چه تقصيرى و گناهى دارم كه بيست ماه است دچارم ، عقلم نمىرسد .\r\nدوشنبه سلخ جمادى الاولى - هشتم درجهء جوزا - ديروز ابو القاسم از شهر آمد كاغذى از عدل الممالك و شيخ داشت كه انشاء اللّه الرحمن لطف اللّه خان خواهد آمد .\r\nابو القاسم بيك مىگفت بعد شش روز و ده مجلس شور و مصلحت قرار شد لطف اللّه خان عازم شود و او مرخصى گرفت چند روز ده رفته بعد بيايد . از قرارى كه قول داد روز جمعه آينده الموت خواهد بود .\r\n\r\nام المجاهدين\r\nاز اخبارات پرسيدم گفت بيرونهاى قزوين نهايت اغتشاش را دارد و حبيب اللّه خان هم راه همدان را گذاشته با سوارش نزد عزيز اللّه خان رفته با مسيح خان هم يكى شده مشغول چپاول‌اند . اينها بودند از مجاهدين غيور . مادرشان بود ام المجاهدين كه شش قطار و دو تفنگ از روى چادر حمايل كرده توى كوچه‌هاى قزوين سوار اسب حركت مىكرد ! ساير جاها هم مىگويند خيلى شلوغ است . شب آخر هم در شهر قزوين تا صبح سرباز و پليس گردش مىكرد . در طهران كار به جائى رسيده كه نايب السلطنه منبر مىرود و مردم را متصل موعظه و نصيحت مىكند .\r\n\r\nروزنامه‌ها\r\nسه چهار روزنامهء « ايران نو » و يك « استقلال » آورده بود كه تمام آنها مملو از اغتشاش ولايات بود من حسرت به دلم ماند يك روزنامه يا يك مكتوب به من برسد كه فى الجمله باعث تسلى قلب مجروحم شود . هرروزنامه ، هرمكتوب غم بر غم مىافزايد . ( اين مركب اين دفعهء من هم كه رنگ سگ صفر قلى است ) .\r\n\r\n","description":"","footnote":"","page_name":" 3419 ","page_number":233},
  {"content":"\r\n\r\n\r\nانگليسهاى شيطان\r\nمىگذريم از واقعات اسف‌انگيز بوشهر و بنادر و مكران و بلوچستان ، شيراز و اصفهان كه انگليسهاى شيطان محيل كه اقتدارى در بنادر پيدا كرده‌اند و جنرال « اسليد » با قشون به مكران به‌عنوان قاچاق اسلحه وارد شده و در بلوچستان خوانين را همراه نموده به همهء آنها مقررى و مواجب اعطا نموده‌اند و به بعضيها كه لازم بود تفنگ و فشنگ داده شده كه هيچ اسامى اين سردارها سالارها را من تاكنون نشنيده و نخوانده بودم .\r\n\r\nبلواى شيراز\r\nشيراز بلوا شده ريخته‌اند به مجلس . قوام الملك فرار كرده و لباس فرنگى پوشيده قونسلگرى انگليس مىرود و نصر الدوله برادر كوچك مقتول شده نعش او را حاجى عز الملك حافظيه حمل مىكند . اصفهان آشوب است به ميل خود حاكم و نظميه برقرار مىكنند .\r\n\r\nاستقراض\r\nدو مطلب عمده كه فعلا مطرح مذاكرات و مباحثه است مىنويسم . اولا باوجود مقاومتهاى « فرقهء دمكرات » عمل استقراض اساسا در مجلس شوراى ملى قبول و داخل شور مواد قرارنامهء آن شده‌اند و بنادر فارس را وثيقهء اين قرض قرار مىدهند . عده‌اى وكلا مىگويند اين وجه بايد در بانك باشد تا مستشاران امريكائى وارد شده به توسط آنها مخارج و تفتيش به عمل آيد و فورا مخبر تايمس تلگراف مىكند عدم اطمينان وكلا از كابينه به اين جهت ثابت است . چنانچه سابقا ذكر شد قروض غيرثابتهء سابق را بايد بدهند و تتمه را خرج‌تراشى كنند .\r\n\r\nانتخابات\r\nثانيا مسئلهء انتخابات است چون به اتمام دورهء تقنينيه ( اين هم لغت جديد است ) چيزى باقى نمانده مجلس كميسيونى براى نظامنامهء انتخابات مقرر داشته عموم دمكراتها در روزنامه‌جات مايلند انتخابات عمومى و مستقيم باشد . بر ضد اينها جمعى از اعتداليون و مشروطه‌طلبها و انجمن معتبر بزرگ اصناف طهران در مسجد شاه مجتمع [ شده 
  ] و نطقها مىكنند كه مملكت قابل انتخاب عمومى نيست و به همه ولايات هم تلگراف مىكنند .\r\n\r\n","description":"","footnote":"","page_name":" 3420 ","page_number":234},
  {"content":"\r\n\r\n\r\nقرض\r\nدر مسئله اول كه استقراض باشد اشكالاتى فورى پس از رأى مجلس شورا پيش‌آمده كه « انجمن آذربايجان » به امضاء پانصد نفر از ملت تلگرافى به طهران و ساير ولايات مىكنند كه ما زير بار اين قرض نمىرويم و هركسى ايران‌خواه است نبايد برود . وكلاى ما در موقع اخذ رأى آخرين حق دادن رأى ندارند بلكه از مجلس خارج شوند . اين تلگراف حالا در طهران و مجلس اهميتى به هم نرساند يا برساند در ولايات مؤثر واقع شده از اغلب جاها عدم رضايت خود را به موجب تلگراف اعلان مىنمايند . حتى مىنويسند ما خود را مديون اين قرض نمىدانيم .\r\n\r\nتلگراف حمالهاى انزلى\r\nاما مسئلهء دوم تلگراف حمالهاى انزلى با عبارات اديبانهء آنها و پرتست بر ضد انتخابات غيرمستقيم و غيرعمومى كه در شمارهء 35 سال « ايران نو » درج است همه را كفايت مىكند و البته خواهش حمالها و پرتست آنها را مجلس دار الشوراى ملى به سمع رضا و قبول اصغا مىكند و انتخابات را عمومى و مستقيم قرار مىدهد .\r\n\r\nقاتل صنيع الدوله\r\nقاتل مرحوم صنيع الدوله كه اسمش را اين دفعه « كوتادزه » گرجى مىنويسد تحت الحفظ به روسيه مىبردند با كنده‌هاى آهنين . در آستارا خودش را توى دريا انداخته و غرق مىكند و به جهنم و اصل مىشود .\r\n\r\nالموت\r\nپنجشنبه سيم جمادى الثانيه - يك نفر رعيت پادار خوب دزدك سر خراب پرماليات ما داشت كدخدا فرهاد آن بيچاره هم از بالاى درخت به زمين افتاد و به جوار حق پيوست .\r\nسبز على هم كه در يارفى رعيتى مىكرد زنش دوقلو زائيد هردو دختر يكى از آنها به فاصلهء چند روز مرد . بعد ضعيفه ديوانه شد و آن هم مرد سبز على از عشق زن و فرزند مريض سختى شده با طفل رضيع آمده زوارك و بال گردن من شده . من گردن‌شكسته هم نمىدانستم دچار الموت مىشوم كه اقلا درس طب مختصرى خوانده و جعبه دواى صحيحى همراه آورده باشم .\r\n\r\n","description":"","footnote":"","page_name":" 3421 ","page_number":235},
  {"content":"\r\n\r\n\r\nاجارهء گون\r\nعباس بيگى كه براى اجارهء گون آمده بود رفت و بعضى ييلاقات را معاينه كرد . مهدى همراهش رفته بود همه را گفته بود اينجا ملك من است ، اينجا خريدارى من است .\r\nديشب كدخدا صفر و محمد حسين و دو سه‌تا رعيت آمدند كه حكما خودتان بيائيد ما ملكهاى مهدى را نشان بدهيم و گون را هم تماشا كنيد . آن‌وقت اجاره بدهيد ( و اين عباس بيك همه را مىگفت چهل تومان اجاره مىكنم ) . خواهى نخواهى ما را مصمم حركت امروز كردند . ملا عيسى را گفتم صبح زود برود در گچ‌لات بره كشته تهيهء ناهار كند . خودم اسب سوار شدم اما نوكرها پياده از بالاى سراج محله سربالا شديم . تقى و حيدر قلى خان صبح خيلى زود رفته بودند مابقى همراه من بودند . كرمانشاهانى و مهدى هم طفره زده نيامدند . رفتيم تا كله‌چال و ديج‌ديج‌خانى . سه براران تا گچ‌لات همه سربالا بود . كله‌چال و گچ‌لات گون بىحساب داشت . اما تا كله‌چال گون آنقدرها نبود . در گچ‌لات على برادر كربلائى حسن وركى طويله و لانه دارد كه تابستان زمستان آنجا منزوى و با گله خود هست ، معدن گچ است و اگر نزديك شهرى بود سالى مبلغها منافع داشت .\r\nآبش تلخ و بد است مگر چشمهء كوچكى كه بالاى آنجا دارد . ناهار « بزقرمه » خورديم با قارچ و پنير تازه . اما امسال علف خيلى كم است و تا الان روئيده نشده . باران هم نمىآيد و حكايت امسال به مراتب از پارسال بدتر خواهد شد . چاى هم آنجا خورده حركت كرديم . نوكرها جز محمد على همه از راه صبحى رفتند .\r\n\r\nبوه‌كوه - بوه ياگرز\r\nاما من با كدخدا و نوروز رغبت زوارك ، محمد على رفتيم براى بوكوه ، سربالاى زيادى بود . بوكوه را گردش كرديم هيچ علف سبز نبود . خيلى بلند است همه‌جايش برف داشت . علف « بوه » كه « گرز » هم مىگويند زياد دارد و به همان اسم محل است و اين علف بهترين علفها براى حشم است . معطر است و شير گوسفند پرروغن و معطر مىشود . ربعى دو تومان از ما اجاره مىكنند و از اين « بوه » بالاتر علفى نيست . رفتيم تا جائى كه « وناش » پيدا بود . بعد از آنجا همه را پياده آمده تا « نوسكه » . اينجا هم‌گون بسيار بود و با آن اجاره كه از امانك و زنگولان پارسال در سيصد تومان كردند اينجاها بايد پانصد باشد . همه‌جا سرازير با كمال صعوبت آمديم تا سراج محله . آنجا سوار شده تا زوارك كه مسافت خيلى مختصرى است تمام شب را مثل مريض افتاديم . نوكرها قادر حركت ديگر نبودند . اما زمينهاى ارباب آقا مهدى يك تكه بدون علف و گون در كله‌چال\r\n\r\n","description":"","footnote":"","page_name":" 3422 ","page_number":236},
  {"content":"\r\n\r\nبود . يك ربع هم در بوكوه كه آن هم مال زوارك است و حضرت و الا انعاما به او واگذار كرده دو تومان را ندهد . رعيتها مىگفتند از خجالتش امروز يا عباس بيك نيامد . ما خسته و عاجز شده بوديم . نوروز مىگفت وقتى كه ما قم رفتيم داخل جلگه كه شديم مثل اين بود ماهى را از آب به خاك انداخته باشند در نهايت صعوبت و سختى حركت مىكرديم .\r\nاما برعكس وقتى كه وارد كوهستان مىشويم مثل كبك راه مىرويم . اگر بارندگى شده بود يقينا امروز چند من قارچ جمع مىكرديم . اما از بس خشكى شده هيچ نبود . در آن گچ‌لات و توى گچها مىگويند قارچ عمل مىآيد هريك به قدر يك سينى . امسال زراعت پائيزه نيست . فى الجمله كه هست ضايع شده و تمامش علف روئيده بهاره خوب بود خشكى اين ايام در كار است آن را هم ضايع مىكند . ديم امسال هيچ كشت نشده حاصل عراقات و رودبار هم خوب نيست . گندم الان نقد بيست تومان نسيه نرخ انبار است . خدا مىداند چه مبلغ دريافت كنند .\r\nكربلائى محسن نايب الحكومه ما دو شب آمد قلعه ماند و سركشى كرد .\r\nافراسياب خان از شهر نيامده اين سفر سه روزهء او بود . لطف اللّه خان هم نيامد كار مرا اين دروغهاى افراسياب خان و خوش‌باورى من و اين انتظار آمدن لطف اللّه خان پاك ضايع كرد . بهار تمام شد هوا گرم شد موقع كار شد من هنوز شهر نرفته‌ام .\r\n\r\nعباس بيك\r\nخدايا خداوندا پادشاها ، آن طهرانم ، آن قرض بىحسابم ، اين اتلاف عمر شريفم ، سرگردانى زن و اولادم ، اين الموت و ترتيب دهاتم ، آن رفتن قزوينم ، اين نايب الحكومهء راست‌گوى درست‌قولم ، اين همه مصيبت كم نبود ، اين همه صدمه و زحمت بس نبود ديگر اين عباس بيك چه چيز است كه مرا در اين موقع دچار او فرموده‌اى . بعد از آن‌كه چند روز فرداندرفرد نوكرها را با من طرف كرد و واسطه نمود . مهدى رفت تقى آمد ، تقى رفت نقى آمد ، تقى رفت حسن آمد و يكى يكى تمام شد . ترتيب ديگرى پيش گرفت . از صبح كه از اطاق بيرون مىآيم موى دماغ من است . هرجا بروم هرجا بنشينم عباس بيك جلوى چشم من است . تا توى رخت‌خواب ساعت پنج بروم [ مىگويد 
  ] تصدق شوم ، من به در خانه مرد آمده‌ام مرا جواب نكن . [ مىگويم 
  ] عباس بيك براى رضاى خدا دست از من بكش . [ مىگويم 
  ] پدرسوخته من خودم از گرسنگى ظهر بلند مىشوم و لم كن . [ مىگويد 
  ] به اين فرمايشات چه چيز است خدا به شما عزت داده شما را به عزت خدا به سينهء چاك‌چاك حضرت زهرا به فرق شكافتهء حضرت امير نان مرا قطع نكن نان بده » . به لهجهء كردى خيلى فصيح دايم همين مكالمات را دارد . من از در كوچك فرار\r\n\r\n","description":"","footnote":"","page_name":" 3423 ","page_number":237},
  {"content":"\r\n\r\nمىكنم و مىروم يك گوشه مشغول فكر مىشوم . در توى فكرم تا سر بلند مىكنم عباس بيك از در بزرگ آمده و دست به سينه ايستاده است و باز مشغول مىشود . از در كوچك فرار كرده از در بزرگ خارج مىشوم مىروم توى باغچه‌هاى سبزىكارى دقيقه‌اى نگذشته عباس بيك حاضر مىشود . به كوه مىروم از زير تله عباس بيك خلق مىشود . كنار رود مىروم از آب سر درمىآورد . اين ديگر چه بلائى است مبتلا شده‌ام و خدا براى من فرستاده نمىدانم . هزار رحمت به گداهاى سامره ، دو هزار رحمت به زيارتنامه‌خان‌هاى قم . من و تمام نوكرها و اهل آبادى را به ستوه آورده . اى خداى رحيم كريم ، ما شرط مىكنيم ديگر از مصيبات و زحمات و ناملايمات خود شكوه و گله نكنيم راضى باشيم به رضاى تو به شرط آن‌كه تو هم ترحم كرده از شرّ اين عباس بيك ما را نجات بدهى ! تا امشب چهل تا اجاره‌نامچه نوشته پاره شده و سىتا مكتوب براى شهر مهر شده و لاشه شده . تقريبا سى تومان اسكناس كثيف او هم هزار مرتبه داخل جيب من شده و خارج گرديده . و اللّه خسته شديم ، مرديم ، ستوه آمديم ، ترحم ترحم . اغثنى يا غياث المستغيثين و يا دليل المتحيرين . توبه كرديم غلط كرديم گون اجاره خواستيم بدهيم . شب يكشنبه ششم ج 2 .\r\n\r\nاجارهء گون\r\nسه شنبه هشتم جمادى الثانيه - لطف اللّه خان نيامد . افراسياب را شيخ محمد على نخواهد گذاشت حالا حالا بيايد . مانده‌ام بىتكليف روزى هم مبلغى خرج بايد بكنم و مواجب نوكر بدهم . سيد صدرا ويكانى « 1 » از تنكابون آمده بود . يواش يواش مىآيند و موقع رونق الموت است به همه جهت به من تلخ و سخت گذشته هيچ انصاف نيست عمر خود را آدم در همچو جائى تلف كند . جناب عباس بيك كرمانشاهانى ما باز روزى به سمت گچ‌لات و كله‌چال سفر كرد آمد نزد من كه همه‌جا را نمىدهيد اين دو جا را بدهيد . گفتم صد و پنجاه تومان كه صد گچ‌لات ، پنجاه كله‌چال باشد باز رفت باز آمد .\r\nمختصر از مطول يكصد و سى و پنج تومان اين دو محل را اجاره كرد . اسكناسهاى كثيف دفعه هزار و يكم وارد جيبهاى منحوس من شد ! حالا بايد ديد چهل تومان معامله هفت هشت ييلاق مبدل به يكصد و سى و پنج تومان دو ييلاق گرديدن اصرار او زيادتر بود يا انكار ما ! !\r\n\r\n\r\n","description":"","footnote":"\r\n( 1 ) - پدر نور الدين الموتى قاضى و وزير دادگسترى . ( مسعود سالور )\r\n","page_name":" 3424 ","page_number":238},
  {"content":"\r\n\r\n\r\nتجارت گون\r\nاين عمل كتيراى گون گويا سى سال متجاوز نباشد كه در ايران معمول شده نمىدانم به چه علت و جهت مفتاح اين علم و تجارت و عمله‌گى و تمام رتق‌وفتق آن انحصار به جماعت كرمانشاهانى پيدا كرده كه در تمام ايران اين عمل راجع به آنهاست . اگرچه هنوز از ولايات مركزى ايران تخطى ننموده است . اوايل به همان دهات باديه و صحارى مىرفتند و به قيمتهاى خيلى خيلى كم اجاره مىكردند مثلا پنج تومان ، هفت تومان تا ده تومان . فعلا آنجاها تمام شده و به اين كوهستانهاى سخت پرداخته‌اند و به يك اندازه هم مردم آگاه شده به اين قيمتها نمىدهند . كار به صد و بالاترها رسيده است . اما باز حالا احدى نمىداند . اينها چه منافع مىبرند و قيمت كتيرا چند است . حتى عملگى اين كار را هم به غير نياموخته منحصر به همان فعلهء كرمانشاهانى است . يك نفر ، يك نفر متفرق مىشوند ميان اين دهات به همين اصرارها قسمها گون اجاره مىكنند بعد به فراخور آن گون از كرمانشاه زن و مرد عمله مىآورند . سى روز چهل روز گون را تيغ زده صمغ آن را گرفته مىروند و به جاى ديگر تا آخر پائيز . هرجا هم وارد شوند قحطى مىشود براى آن كه عمله زياد مىآورند و خيلى هم اكول هستند ، در آخر هم دزدى و دغلى كرده مىروند . ليكن بايد دانست در هرتجارتى ، زراعتى ، فلاحتى عمله و فعله و مزدور ايرانى است . باقى منافع در جيب تجار خارجه يا ارامنه است . همين كرمانشاهانيها در زمستان و بهار از تجار خارجه و ارامنه پول گرفته كتيرا سلف مىفروشند يا به مرابحه گزاف تنخواه گرفته در پائيز بدهند نصف را مخارج بيهوده كرده نصف را مزد عمله و اجاره مرتع به مالكين مىدهند . روز آخر يا سلف فروخته همه كتيرا را به قيمت مناسب بلكه خيلى ارزان بايد تقديم فلان تاجر يا ارمنى كند يا به عوض تنخواه و مرابحه ! همين‌طور كه ما نمىدانيم به چه قيمت به ارامنه مىدهند آنها هم نمىدانند در فرنگستان به چه قيمت فروخته مىشود . گون هم دو قسم است : پنبه گون . سياه گون . اولى در صحرا زياد است و كتيراى آن مرغوب‌تر و زيادتر ، دومى در كوهستان و نامرغوب‌تر . عمرى باشد اينها امسال خيلى پول بايد به من بدهند و بسيار هم كج‌حساب و بدحساب تشريف دارند .\r\n\r\nزلزله الموت\r\nپنجشنبه دهم - ديشب دو ساعت به صبح مانده زلزلهء شديدى در الموت شد از اهل قلعه ما همان محمد على بيدار شده و از اطاق فرارا به حياط رفته بود . از اهل آبادى پنج شش نفر باقى خواب بوده بيدار نشده بوديم . حتى از « آفتاب در » هم سليمان آمده بود\r\n\r\n","description":"","footnote":"","page_name":" 3425 ","page_number":239},
  {"content":"\r\n\r\nآنجا هم شده بوده . از ساير محلها كسى امروز نيامد . پارسال هم ماه رمضان يك مرتبه در عصر زلزله شد طورى كه همه‌كس از اطاقها فرار كرد . محمد على مىگفت ديشبى شديدتر از پارسال بود .\r\n\r\nقزوين\r\nاخبارات زياد از قزوين مىرسد كه شهر دكاكين را بسته‌اند ، احتساب الملك عزل [ و 
  ] سردار منصور گيلانى حاكم شده . افراسياب خان نمىآيد ديگرى تعيين شده ، عدليه بسته است براى نرسيدن حقوق . من از همه‌جا بىخبرم . موقع جنجال الموت هم شد .\r\nمىترسم باز گرفتار شوم و ممكن نشود بروم شهر . آن وعده‌هاى دروغ افراسياب خان و اطمينان من ساده‌لوح بعد هم اين امروز و فردا آمدن لطف اللّه خان خيلى كار مرا عقب انداخت و الّا تا حال اجارات خود را گرفته بودم . نزديك پنج ماه است ماهى مبلغى خرج نموده‌ام اما دو غاز كار صورت نگرفته . چه كنم من دروغ نگفته و نمىگويم . خيال كردم افراسياب خان هم با آن يال و كوپال قسمها و فحشها دروغ‌گو نيست . قونسل هم كه مردى است متمدن فرنگى هرگز خلف وعده و قول نمىكند . ! !\r\n\r\nميرطالقان\r\nشنبه دوازدهم جمادى الثانيه - ديشب كاغذجات زيادى براى طهران و قزوين نوشته غنى را ساعت پنج روانه نمودم . خيلى بد خوابيدم صبح خواب بودم . از پشت در صدا زدند كه حاجى نظر على آمده برخاستم لباس پوشيده بيرون قلعه در چمن خدمت حاجى رسيدم . اينها اهل ميرطالقان هستند . بسيار آدمهاى معقول خيلى هم خودش و پدرش حاجى محمد يوسف دولتمند و معتبر شده‌اند . پدر طهران و پسر تنكابن تجارت و ملك دارند . اين موسم مير ييلاق مىروند . از اخبارات پرسيدم گفت گيلان معير الممالك حاكم بود استعفا داد ديگرى را فرستادند اسمش را نمىدانست . يك روز توقف كرده به سمت طهران مراجعت كرد . مالكين گيلان هم كلية دهات خود را يا به تبعهء روس يا تبعهء عثمانى اجاره داده شهريه از آنها گرفته صرف معيشت خود مىكنند . گفتم سردار منصور مىگويند حاكم قزوين شده گفت سردار منصور هم مثل سايرين املاك بىحساب خود را به تبعهء عثمانى اجاره داده مبلغى به خانه‌اش مىدهد ، مبلغى هم براى او فرنگستان روانه مىكند . با اين انقلابات طهران نمىآيد بيايد هم اعتنا به حكومت قزوين ندارد .\r\n\r\n","description":"","footnote":"","page_name":" 3426 ","page_number":240},
  {"content":"\r\n\r\n\r\nمازندران و ظهير الدوله\r\nاز مازندران جويا شدم گفت بسيار مغشوش بود . ظفر السلطنه از استراباد با اردو آنجا رفت به اتفاق ظهير الدوله خوانين و سركشها را باهم صلح دادند و قرار شد متفق بشوند .\r\nمراجعت كرد به استراباد راهش ندادند . با اوقات‌تلخى تمام رفت طهران . باز مازندرانيها بناى نفاق را گذاشته باهم متصل زدوخورد نمودند . ظهير الدوله هم قهر كرده رفت طهران . فعلا آنجا بىحاكم مثل استراباد و مغشوش است . هژبر خاقان فرارا آمده تنكابن و به امير اسعد پناه آورد . متصل در مازندران دعواست آنجا و استراباد حاكم ندارد .\r\n\r\nامير اسعد\r\nاز امير اسعد جويا شدم گفت صد و پنجاه نفر آدم جمع كرده و ماهى سى خروار آنجا برنج خرج آشپزخانهء اوست . هرچه منافع دهات دارد صرف اينها مىكند . متصل هم تفنگ كولش و شش‌لول كمرش است . سؤال كردم آنجا كه امن است از كى واهمه دارد .\r\nگفت از طرف خوانين خود تنكابن و خواجه‌وند ايمن نيست . از قديم الايام خواجه‌وندها با اينها دشمنى دارند مىترسد هجوم به تنكابن بياورند . خواجه‌وند هم احدى را به خود راه نمىدهد . مسعود الملك را هم كه امير اسعد فرستاده بود بيرون كردند هزار قبضه هم تفنگ سه تير و غيره دارند .\r\n\r\nدولت\r\nاز طهران جويا شدم گفت وضع خوشى ندارد ، پارتىبازى شيوع دارد . مستشار الدوله از وزارت داخله استعفا داد ، معاون الدوله كه وزير پست و تلگراف بود وزير داخله شد .\r\nسپهدار هم استعفا داد اما باز توى كار آمد . يك مرتبه هم سوء قصدى نموده بودند اما به خير گذشت . ليكن يقين بدانيد سپهدار و خانواده سپهدار را انقلابيها نيست و نابود مىكنند . اين دفعه نشد دفعه ديگر خواهند كشت . روزنامهء « ايران نو » هم متصل از سپهدار بدگوئى مىكند .\r\n\r\nالموت\r\nبعد رفتيم توى صحبت الموت و من خيلى گله كردم كه سال گذشته شما طفره زديد و نيامديد . قول داد اگر امسال بنا شد همچو مجلسى بشود از همه زودتر حاضر مىشوم .\r\nهرچه اصرار كردم ناهار بماند عذر خواست كه راه دور است و بايد بروم و تشريف برد .\r\n\r\n","description":"","footnote":"","page_name":" 3427 ","page_number":241},
  {"content":"\r\n\r\nبعد از رفتن او حمزه على از اوانك آمد . قدم على پدرزن هدايت بيك صندوقدار امير اسعد رفته است تمام ييلاق زردكوله و لزور را صاحب شده فرستاده بودم او را بياورد .\r\nصريح جواب كرده و نيامده بود . بعد از حمزه على ولى آمد كه به هزار زحمت گله تركان و آفتاب در را سيد بزرگ فرستاد براى زمين‌هاى دزدك‌سر دو شب بخوابد ، كربلائى محسن اولا از ملا شمسعلى ده تومان جريمه خواسته كه چرا اجاره‌دارى شاهزاده را مىكنى . ثانيا ميرزا اسحق به عداوت آن دفعه كه من گلهء اوانك را نگذاشتم او ببرد كربلائى محسن را تحريك كرده رعيتهاى خودش را فرستاده ساعت چهار گله را محمدآباد بردند . حكايت اوانك را گذاشتيم باشد ليكن براى دزدك‌سر و حكايت جريمهء ملا شمسعلى و اين ضرر گله‌خوابانى . مهدى و محمد على را فرستادم تا از نايب الحكومه سؤال كنند اين چه بيداد است مىكند . ميرزا اسحق را هم قدرى ادب كنند .\r\nاين پدرسوختهء لا مذهب امسال خيلى هرزگى مىكند . هركس جاى من بود خودش مىرفت و پدر همهء اينها را يكى يكى درمىآورد . به خدا امروز اگر دوتا آدم هم در اينجا كشته شود كسى نمىتواند از من بازخواست كند تا برسد به غارت و تنبيه و سياست .\r\nشلوغ است و حكومت با اسب و تفنگ . اما از من ساخته نيست عادت به هرزگى و شرارت نكرده‌ام ، اين مطلب را من ده مرتبه به حضرت و الا نوشته‌ام كه تصورات من باطل بود . زبان لين و خوش‌سلوكى به خرج اينها نمىرود . من مخرب الموت شدم نه معمار و كار صورت بده ، يك نفر روانه كنيد كه از دست او شرارت و هرزگى برآيد . در وجود حضرت و الا آنچه خير و شر نيك و بد عرض شود اعتنا نمىكنند و به همان عقايد سابقهء خود باقى هستند . اين است روزبه‌روز اموراتش مهمل‌تر مىشود .\r\n\r\nمخفى شدن ميرزا اسحق\r\nساعت دو محمد على و مهدى آمدند كربلائى محسن شترخان بوده قسمها خورده كه من به ملا شمسعلى شوخى كردم كه ده تومان بايد بدهى اما در باب گله آنچه فرستادم ولى نيامد لج كردم گله را بردم ، حالا حاضرم عوض از پول خودم بدهم . بعد از دعواى با او سراغ ميرزا اسحق را كرده بودند معلوم شده بود مخفى شده . عصر آدمى فرستاده بود محرمانه كربلائى محمد على بيايد من او را ملاقات كنم . محمد على را مىبرند اندرون ميرزا حسن خان را هم آورده بود اندرون تا مشغول صحبت مىشوند كه مهدى پرده را بالا زده داخل مىشود ، ميرزا اسحق قبض روح مىشود . مختصر از مفصل نوشته مىدهد گله رودبارى را خريدارى كرده و عوض بدهد دو كرور هم فحش مىخورد و هزار دفعه گه خوردم جواب مىدهد . من مجددا به ميرزا حسن خان نوشتم زمين مرا بايد گله\r\n\r\n","description":"","footnote":"","page_name":" 3428 ","page_number":242},
  {"content":"\r\n\r\nخوابانده آباد كرده به دست ملا شمسعلى بدهد و نوشته بگيرد ، خواه يك گله خواه چند گله باشد و الّا خسارت خود را گرفته ماليات آن زمينها را هم نخواهم داد و دادم يك رعيت صبح ببرد تا برسيم به حكايت قدم على و همه‌جاى ديگر الموت .\r\n\r\nتوله‌كارى\r\nسه‌شنبه 15 جمادى الثانيه - جمعى از وركيها آمده بودند تازه‌اى نداشتند . متصل مردمى كه تنكابن رفته بودند مراجعت مىكنند ، اما اغلب مريض و پاها آماس كرده ، زخم شده . اين توله‌كارى بسيار كار پرمشقتى است . به همه جهت پنجاه روز رفتن و آمدن توله كار طول مىكشد ، جز ايامى را كه در اياب و ذهاب هستند تتمه را بايد ستاره در آسمان است عقب كار بروند ستاره كه پيدا مىشود بيايند و همه را توى خرّه و لجن شخم كنند .\r\nزنهاى بيچاره كه از پا و دست هردو عاجز مىشوند به قسمى كه ديگرى بايد به دهان آنها غذا بگذارد .\r\n\r\nآذوقه\r\nآذوقهء ما تمام شده از حالا هم بايد مثل مورچه‌سوارى تهيه و تدارك زمستان را ديد .\r\nچون در تكليف خود حيرانم مىترسم اين هم يك ضرر فوق‌العاده بشود . هرچند صراحتا نگفته‌ام مىروم كه نيايم . كارم اين روزها همان سبزىكارى و فاليزكارى است .\r\nباغچه سبزىكارى پارسال را دادم دورش را چپر محكمى كشيدند ، در گذاشته قفل كنند .\r\nگمان مىكنم از شر شال كره‌هاى صحرائى مصون ماند ، اما از آفات شال كره‌هاى حسنى و كدخدا مشكل است . اين حسنى كه پارسال همين ايام چند ساعتى حليلهء جليلهء من بود از پنجاه شال كره بيشتر صدمه‌اش به باغات وارد مىشود و ندرة هم كسى او را در باغات ديده . نمىدانم چه وقت مىآيد ، اما موقع وجين بايد به زور او را آورد .\r\n\r\nسبزيكارى\r\nهمه قسم سبزىجات داريم : باقلا ، لوبيا ، كدو ، نخودفرنگى ، كاهو ، تومات ، سيب‌زمينى ، خيار ، خربوزه ، هندوانه هم بسيار كاشته شده . تازه باقلا گل كرده از سايرين حالا حالاها چيزى نخواهد شد تا نصيب و قسمت كه بشود . چيزى كه نكاشته‌ام يعنى نداشتم سيب‌زمينى پيش‌رس قرمز يا اسلامبولى است با گل‌كلم و هويج‌فرنگى . آب هم كم مىآيد . درختى خريدارى كرده ناو بزرگى تراشيدند برديم سربند گذاشتيم . نهر بزرگ زوارك هنوز آب نمىآيد همه روزه مىروند مىبندند عصر خراب مىشود . درست اين\r\n\r\n","description":"","footnote":"","page_name":" 3429 ","page_number":243},
  {"content":"\r\n\r\nبندها يك جنگل درخت لازم دارد . روزى نيست گاو يا قاطرى را آب نبرد . يك اسب را هم نزديك بادشت آب خفه كرد . يك ايلانى را هم مجددا خفه نمود . چهار نفر تا حال قربانى شاهرود شده مثل اين‌كه روزى نيست ما يك مار و دو مار از توى باغات نگيريم .\r\n\r\nمارگيرى\r\nامسال خيلى زيادتر از پارسال تاكنون شكار شده . ديروز يك مار از جلوى ما فرار كرد رفت توى سوراخ دم آن از سوراخ بيرون ماند دو نفر آدم هرچه كرديم و زور آورديم ممكن نشد بيرون بياوريم ، آخر رفتند كلنگ آوردند سوراخ را شكافتيم و باز دو نفرى كشيدند تا بيرون آمد . امروز يك دانه زنده گرفتند . جرم چپق مقدار خيلى كمى داخل دهانش كردند ، بلع نمودن همان و پيچ‌وتاب خوردن مار همان . يك ربع نكشيد مسموم شده و مرد . من اين حكايت را خيلى شنيده بودم اما خودم تجربه نكرده بودم .\r\nسيد موسى هم هست ، رعيت زوارك مارگير است و بسيار استاد و پارسال هرجا مار ديده مىشد مىرفتند عقب او اما امسال همگى مارگير شده‌اند و ديگر محتاج او نمىباشند . آمد قلعه را منتر « 1 » كرد دعا خواند . از منتر اوست كه همه روزه مار گرفته مىشود .\r\n\r\nزن دهاتى\r\nزن جناب پارچه‌اى براى خورجين از پشم بافته بود خانه خانه مشكى و گلى به قدرى قشنگ بود براى رو صندلى و نيم‌كت كه حساب نداشت ، چون خيلى گران گفت فعلا نخريدم . اين زن خيلى باسليقه است . جاجيمهاى خوب هم درست مىكند . سه عدد به من فروخت . همه كار بلد است . حقيقة اين زنهاى دهات اعجاز مىكنند . دخترش زينب را ماه صفر خواستم صيغه كنم باز محض اين رفتن شهر نگرفتم و چهار ماه است نرفته‌ام .\r\nاين ترديد و امروز و فردا خيلى به من ضرر زد . يك ضرر عمده‌اش هم اين مسئله بود . هر كس در ده منزل مىكند ناچار از گرفتن عيال دهاتى است . به حق خدا قسم همين نداشتن عيال و نبودن اندرون خيلى باعث اتلاف مال من شد . من نمىتوانم نان را بكشم يا روغن را ببينم چه مىكنند . برنج چقدر امروز طبخ مىشود . تمام اين كارها مال زن است . اينجا هم شهر نيست آدم ناهار و شام خودش را مقاطعه بدهد . همه را بايد قبلا تهيه كرد و به مصرف رسانيد . چون زن نبود بيشتر نفله و تلف شد و يقينا مبلغها به من ضرر خورد .\r\n\r\n\r\n","description":"","footnote":"\r\n( 1 ) - منتر - افسونى كه براى رام كردن جانوران گزنده بخوانند .\r\n","page_name":" 3430 ","page_number":244},
  {"content":"\r\n\r\n\r\nسرگذشت البرز\r\nهوا دارد گرم مىشود . خرقهء خزى كه در زمستان باعث راحتى سگ ما البرز بود فعلا مايهء زحمت زياد او شده . من توله‌هاى خوب بسيار داشته‌ام اما هيچ‌كدام را به ادب و معقوليت و پاكدامنى اين البرز نديدم . باوجودى كه آن وقتها جوان بودم دماغ داشتم و بسيار در تربيت سگها جد و جهد مىنمودم كه ثلث و ربع آن دربارهء البرز به عمل نيامده .\r\nحالتهاى طبيعى حيوانات بسيار قابل ملاحظه است كه انگليسيها « بروت‌لى » مىگويند .\r\nاين البرز اول شب در كوچك اندرون را مىرود نگاه مىكند كه بسته‌اند يا باز است . اگر باز است كارى ندارد ، اگر بسته است درست به دقت از شكافهاى آن بيرون را وارسى كرده بعد در انبار و غيره را نگاه كرده مىآيد يا در ايوان جلوى اطاق من يا در ايوان جلوى اطاق نوكرها مىخوابد كه پشتش به سمت اطاق سرش رو به حياط است و سرش را روى دست‌انداز ايوان مىگذارد . هر غريبى تازه‌واردى داخل شود نهيب مىآورد حتى نوكرها بر خلاف قانون لخت يا به يك شكل غيرمتعارفى داخل شوند جلوگيرى مىكند . شام را مىآورند در اطاق من تا چنگيز سفره را پهن كرد البرز حتما پرده را پس كرده سرش را داخل اطاق مىكند و خيلى زود مىرود . آن‌وقت يك دانه نان چنگيز به او مىدهد مىرود گوشهء ايوان اطاق من كه هميشه روز و شب محل غذا خوردن اوست مشغول خوردن مىشود . شام را كه بردند مىرود آن ايوان يك نان هم معمول آنجا را گرفته تا صبح‌گاهى اين ايوان گاهى آن ايوان مواظب است و هيچ صداى بىموقع نمىكند ، پارس بىجا ممكن نيست بكند . صبح زود كارش دور كردن كشكركها « 1 » و مرغهاست از اين دو ايوان تا آفتاب بزند . آن‌وقت صداى مخصوص مىكند بايد حكما در را باز كنند كه البرز خان « الحجه » برود و اگر دو روز و دو شب در حياط باشد ممكن نيست كثافت كند حتى در اطراف قلعه و باغات در جلو خان هم كثافت او ديده نشده . راست مىرود دم رودخانه ( در سر اين كار من بيشتر از يك مرتبه او را كتك نزده‌ام از آن به بعد موقوف كرد ) قدرى گردش كرده مىآيد و او را زنجير مىكنند يا با من گردش مىآيد . هركس دوشوار يا چوب‌دستى همراه داشته باشد حكما به او حمله مىآورد . يك مرتبه كدخدا او را چوب زده حالا هروقت كدخدا داخل قلعه شود حمله مىآورد و آن چوب از يادش نرفته . سفرهء ناهار را كه پهن مىكنند خواه يك ساعت قبل از آوردن ناهار باشد خواه نزديك ناهار البرز مىآيد توى آن اطاق و كشيك سفره را مىكشد . جز نوكرها ديگر محال است پرنده از آن اطاق و جلوى اطاق و ايوانهاى اطاق بتواند حركت كند . قيامت آن\r\n\r\n\r\n","description":"","footnote":"\r\n( 1 ) - كشكرك - زاغچه .\r\n","page_name":" 3431 ","page_number":245},
  {"content":"\r\n\r\nوقت مىشود كه يك گربه يا يك مرغ يا يك كشكرك فضول از آن طرف عبور كند . البرز تا آنجائى كه ممكن است دنبال مىكند و حمله مىآورد . ناهار حاضر مىشود من مىروم البرز تواضعى كرده سفرهء ناهار را صحيحا سالما تقديم كرده خودش گوشهاى خوابيده ، حتى چشمهاى خودش را هم بر هم مىگذارد . آن‌وقت من يك نان دودستى تقديم البرز كرده البرز با دهان گرفته و مىرود همان گوشهء ايوان اطاق نشيمن من مىخورد و باز مىآيد و مىخوابد تا من آفتابه لگن مىخواهم دست را كه شستم بلند شدم باز البرز تواضع مىكند نان ديگر تقديم شده هردو باهم از سفره خارج مىشويم . بعد از خوردن غذا گاهى زنجير است ، گاهى باز . تا عصر موقع گردش و خوردن چاى يكى دو حب قند هم آن‌وقت جيره دارد تا شب شود . ابدا توى آشپزخانه نمىرود . هزار تكه گوشت ، روغن ، نان توى حياط بگذارند جلوى چشمش بگذارند نگاه به آنها نمىكند . هيچ‌وقت سر توى ديگ كاسهء آب‌خورى نمىكند هرجا قدغن باشد نمىرود . درهاى اطاق باز باشد نباشد بدون موقع داخل نمىشود . مختصر يك سگى است مؤدب ، معقول ، پاك‌دامن كه صد هزار ما آدمها در مقابل اطوار و حركات او دنىتر ، پست‌تر و مفتضح‌تر هستيم و يك نفر از نوكرهاى من مثل البرز به تكليف خود عمل نمىكند . خودم هم به قول و اصطلاح تازه در مقابل قاضى وجدان از البرز كمتر [ م 
  ] و تكليف خود را مثل او نمىدانم . پس چنان كه گفته‌اند .\r\n سگ بر آن آدمى شرف دارد * كه دل مردمى بيازارد \r\nما از البرز خيلى پست‌تر ، دنىتر ، مردم‌آزارتر هستيم . ماحصل مطلب اين است همچو سگى را كه آنقدر خوب است و در حقيقت همدم و مونس من است خيلى اشكال دارد براى نصير الدوله فرستاد .\r\n\r\nنامهء شيخ\r\nپنجشنبه 17 ح 2 - ملا على از شهر آمده بود كاغذجات شيخ را فرستاده بود . اولا شيخ نوشته بود لطف اللّه خان سه روزه به ده رفت تا حال خبرى از او نشده ، حتى خانه‌اش هم در تشويش هستند مبادا عزيز اللّه خان او را تلف كرده باشد . آدم مخصوص فرستاديم هنوز نيامده . احتساب الملك معزول شده رفت و سردار همايون گيلانى حاكم شده . چون خانهء مجد الاسلام وارد شده و با جلال و جبروت حركت مىكند از حالا در تدارك عزل او هستند ، شايد تا آمدن شما اين هم عزل شده باشد و باز اخباراتى نوشته بود كه عدهء روسها در آستارا بسيار شده مشغول نهب و قتل طالش هستند . پنجاه نفر قزاق روس هم ديشب علاوه از ساخلوى قديم وارد قزوين شد . پنج نفر از اشرار و آشوب‌طلبهاى\r\n\r\n","description":"","footnote":"","page_name":" 3432 ","page_number":246},
  {"content":"\r\n\r\nقفقازى را ده نفر قزاق سفارت وارد قزوين كرده با ده نفر قزاق قونسلگرى به سمت روسيه بروند .\r\n\r\nسالار الدوله\r\nسالار الدوله وارد ايران شده جمع كثيرى اطرافش جمع شده‌اند . مىگويند هفت هزار لكن در روزنامه زيادتر نوشته . باز در روزنامه نوشته است ما سالار الدوله را خوب مىشناسيم ، خوب بود شخص ديگرى را با خود يار مىكرد او ماليخوليا دارد و سفيه است . تجار همه تلگراف كرده‌اند مال التجاره به آذربايجان حمل نشود . هرجا رسيده توقيف شود . اخبارات زياد است حاجى على قلى خان آمده سمت فرنگستان رفت يازدهم ج 2 تاريخ است » [ پايان نامهء شيخ 
  ]\r\n\r\nحكام قزوين\r\nمن نمىدانم چند حاكم در يك سال بايد به قزوين بيايد . از روز خروج من از طهران اين حاكم ششم است . از عزل و نصب هريك زحمت من بيچاره دو مقابل مىشود . حالا بايد براى اين هم يك كتاب شاهنامه چيز بنويسم از به دو الى ختم وقايع چهار سالهء الموت . اينها را از كجا پيدا مىكنند . اين آدم يك جوان متمول گيلانى است ، گاهى مهمان‌دار سفرا مىشود ، گاهى جنرال قنسول تفليس و بادكويه ، گاهى حاكم .\r\nيك مكتوب از آقاى عماد السلطنه به تاريخ 28 جمادى الثانيه و يكى دو سه كاغذ از بچه‌ها داشتم . مال بچه‌ها تمام شكايت بود از دورى من و بىپولى كه اولى را دروغ و ثانى را راست نوشته بودند . ما برحسب معمول عين دستخط آقا را درج مىكنيم .\r\n\r\nنامهء عماد السلطنه\r\n« فدايت شوم - صبح 26 جمادى الاولى پاكت مورخهء 21 سركار و الا رسيد كه خوب زود رسانده بودند . از سلامتى مزاج شريف خورسند شدم . پاكتهاى جوف را دادم رساندند . درخصوص عمل الموت و مطالب آنجا مدتى است بىاطلاعم و نمىدانم چه شده و تكليف چيست . آنچه مىدانستم سابقا نوشته بودم . علاوه بر آن چيزى نمىدانم .\r\nدرخصوص حضرت و الا و فرمايشات كه فرموده و مىفرمايند البته حضرت و الا در امورات شخصى خودشان بصيرترند و در اين خطى كه سير مىفرمايند سواى اينها نتيجه‌اى ندارد و صرف‌نظر بفرمائيد از اين‌كه از رأى مستقيم خود و مشورتهاى كامران ميرزا نايب السلطنه انحراف نمايند . جوانى و پيرى ، مرده و زندهء كامران ميرزا براى ما جز\r\n\r\n","description":"","footnote":"","page_name":" 3433 ","page_number":247},
  {"content":"\r\n\r\nاينها فايده نداشته و ندارد و از اين مسئله بگذريم يعنى مرا داخل نفرمائيد و سابقا گويا آنچه در زير ورقهء عدليه نوشته بودند به شما نوشتم . حاجى افخم الدوله بهتر است ولى هنوز به درستى راه نيفتاده و قوت نگرفته . بارندگى بهار امسال خيلى زياد بود اگر به اندازه مىآمد آنقدر خرابى نمىكرد بهتر بود ، اما دست كسى نيست . از پلتيك بخواهيد بعد از كشته شدن نصر الدوله برادر قوام [ الملك 
  ] حاليه حاجى عليقلى خان سردار اسعد خيلى كسل شده مىخواست فرنگستان برود كسبه و تجار جمع شده نگذاشتند ولى باز مصمم رفتن است . وزراء هستند . ديروز وزير ماليه ممتاز الدوله وزير پست و تلگراف شد ، معاون الدوله وزير پست و تلگراف وزير ماليه . اين نوع تغييرات و مبادلات همه روزه هست . مستشاران امريكائى آمده‌اند « 1 » تا آنها چه كار براى ماليهء ايران بكنند . ميرزا محمود خان پسر نصير الدوله مترجم آنها شده « 2 » . ميرزا محمد حسين خان « 3 » اطاقى گرفته لوايح قانونى آنها را ترجمه كند . خيال زياد است ولى كار خوب هنوز ديده نشده . متصل ادارهء زيادى كه باعث سرگردانى مردم است ايجاد مىكنند . خزانه پول نمىدهد و ما معطل و سرگردان . فقط حمل ، قسط ثور مانده . نمىدانم چه بايد كرد . تنخواه استقراضى را خورد خورد مىگيرند و به مصرف مىرسانند . كسى حساب آن را نمىداند و نمىخواهد بكشد . در هرصورت همه طرف بىنظم است و اين مردم كارى را اداره نمىتوانند بكنند ولو كار يك اطاق هفت نفرى تميز ما باشد . از پنج كرور ماليات خيالى نمك شصت هزار تومان هم اداره طلب‌كار شده ، مىخواهند موقوف كنند . اما قيمت نمك هرگز پائين نخواهد آمد . » [ پايان نامهء عماد السلطنه 
  ]\r\n\r\nالموت\r\nآقا خبر ندارد كه اينجا و طالقان و خرقان همه برهم خورده . همايون بيك و درويشعلى بيك قدمعلى و مهدى را امروز آوردند تقصيرات را گردن شهباز گذاشتند . من هم محض خاطر هدايت و اين گرماروديها چيزى نگفتم . خودش مراتع را اجاره كرد بعلاوهء دو رأس برّه و رفت . دو تومان هم به درويشعلى حق الزحمه يا « قلق » دادم . اين دهات بالارودبار از دولت سر همين گرماروديها و بالاروچيها وركيها با من همراه هستند و تمام فساد الموت هم از اين‌جا برخاسته مىشود . اينها كه اقدامى نكردند سايرين عرضهء\r\n\r\n\r\n","description":"","footnote":"\r\n( 1 ) - مقصود ميسيون شوستر است .\r\n( 2 ) - محمود بدر وزير دارائى بعد همشيره‌زاده نويسندهء خاطرات . ( مسعود سالور )\r\n( 3 ) - محمد حسين حسابى عميد الملك همشيره‌زادهء نويسندهء خاطرات . ( مسعود سالور )\r\n","page_name":" 3434 ","page_number":248},
  {"content":"\r\n\r\nرفتن قزوين و طهران را ندارند . اگر پاى شيخ محمد على در ميان نبود و افساد او نبود سايرين هم اهل شده بودند . او نمىگذارد و افراسياب خان و به اين بالا محض اقامت من زورشان نمىرسد . هرچه مكتوب و پيغام هم خواستند كارى صورت بدهند زبان چرب نرم من نگذاشت . به آنجاها دورم و افسونم كارگر نيست و ناچار بايد بترسند و خوف داشته باشند كه هنوز از من اقدامى نشده و برنمىآيد .\r\nجمعه 19 جمادى الثانيه - عصر غنى آمد . شيخ نوشته بود لطف اللّه خان سه روز رفت ده . مىگويند بين مسيح خان و حبيب اللّه خان نزاع بود رفت آنها را صلح بدهد و معلوم نيست حالا كجاست . خان والاشان مىخواهد تمام كارهاى خودش را انجام داده براى خوردن توت بيايد الموت و ماهى بيست و پنج تومان هم از من بگيرد . نمىدانم چرا آنقدر كارهاى من از جزئى و كلى در اين سفر گره مىافتد .\r\n\r\nفرنگستان\r\nضميمه‌اى دستخط آقاى عماد السلطنه داشت كه شيخ آن دفعه نفرستاده بود .\r\nاخبارات فرنگستان است . اخبار دنيا دعواى مارك متصل بود حالا شديدتر شده .\r\nروزبه‌روز قشون فرانسه علاوه مىشود حاليه چهل هزار نفر آنجا قشون دارد . اغلب طوايف بر ضد حفيظ شده‌اند . فز را محاصره كرده‌اند الى آخر . دو نفر از وزراى فرانسه از « ايرپلان » زمين افتادند ، يكى مرد ديگرى نمىدانم و اين خبر تلگرافى است . ادارهء روزنامه « پتى پاريزين » « 1 » صد هزار فرانك گذاشته براى سبق از پاريس به مادريد در پنج روز از 21 ماه مه الى 25 كه حالا واقع شده . اما من ده روز ديگر خواهم فهميد كه پيشرفت سه ماه بود . شرايط آنها را مىنوشت . علاوه بر آنچه ادارهء روزنامه داده از اطراف و مردمان محترم و « آره‌كلوپها » و پادشاه اسپانيا و شهرهاى بين راه تا مادريد مبلغها پول براى اين سبق جمع شده بيست نفر داخل اين كورس شده‌اند . دويست فرسنگ را بايد پرواز كند . تاجگذارى پادشاه انگليس است . علاء السلطنهء با كمال ما مىرود . چين با روس نقارى دارند . ديگر خبرى نيست .\r\n\r\nسالار السلطنه - تبريز\r\nاما شيخ باز صفحه اخبارات داده بود . مسئله سالار الدوله كه عرض كرده بودم از روزنامه‌جات خارجه بوده كه ده هزار جمعيت تهيه كرده در روزنامهء « ايران نو » نوشته\r\n\r\n\r\n","description":"","footnote":"\r\n( 1 ) -  Petit Parisien . \r\n","page_name":" 3435 ","page_number":249},
  {"content":"\r\n\r\nسيصد نفر سوار دارد و حكومت مراغه دو هزار سوار براى جلوگيرى فرستاد . نمىدانم كدام راست باشد . از قرار مكاتيب تبريز و تلگرافات اوّلى اولى است . امروز عصر در شهر شهرت كرده كه تبريز مفتوح آنها شد محققا . اما شاهسونها كه هيجان كلى داشتند با سالار الدوله مع شده اين كار را نموده باشند تا تنها نمىدانم .\r\n\r\nتوقيف رئيس ماليه\r\nطهران هم شلوغ است . ارتجاعيون كه انجمن داشتند بيرق بلند مىكنند . علنا نظميه جمعى از اعيان و اشراف را دستگير مىكند تا چه شود . مختصر راست و دروغ اخبار انقلاب و اغتشاش به قدرى است كه نمىشود همه را نوشت . ماليات نمك موقوف ، امروز اعلان شد آزاد باشد . عدهء قليلى روسها به قزوين آمدند مىگويند چندين هزار نفر براى قزوين و طهران در راه هستند . رئيس ماليه ( شمر قد خميده ) را قونسل شش ساعت توقيف كرد كه جنسى را كه به بهمن زردشتى محض عليق مالهاى راه قزوين فروخته نداده است . ملت غيور به انجمن رفت كه قونسل چه حق داشته رئيس ماليه را توقيف كند الى آخر بىنتيجه ماند .\r\nاز حاجى افخم الدوله هم مرقومه‌اى بود به تاريخ 28 ج تمام تفصيل ناخوشى خودش بود هيچ اخبارى نداشت مگر اين‌كه شلوغ است .\r\n\r\nمارگير\r\nجمعه 19 - در روزها اشتباه اغلب براى ما دست مىدهد ، چنانچه پريروز چهارشنبه و ديروز پنجشنبه بوده و من سهوا پنجشنبه و جمعه نوشته‌ام ، « پاردن » . صبح بعد از كمى گردش كربلائى ابو الحسن مارى گرفته و آورد . اين آدم پسر ملا كلبعلى ملاى چزند نزديك كشمرز ماست ، برادر ملا صدراى حاليه با برادر خود سازش نكرده و اينجا نزد كشمرزيها آمده مكار و آدم خيلى زرنگى است . در مدت كم مارگير قابلى هم شده بىسواد هم نيست .\r\n\r\nملا رضى كركبودى\r\nبعد آمدم به اطاق گفتند معلم عميد الدوله به ملاقات شما آمده فهميدم جناب ملا رضى كركبودى طالقانى است . گفتم فورا داخل شود . اين جناب قريب بيست سال است كه با من آشناست . معلم خانوادهء عميد الدوله و بچه‌هاى شعاع الدين ميرزا بود . بعضى خانمها را هم مثل عشرت السلطنهء مرحوم و ديگران درس داده . مرد مقدس با كمال\r\n\r\n","description":"","footnote":"","page_name":" 3436 ","page_number":250},
  {"content":"\r\n\r\nخوش‌صحبتى است . جناب وارد شد . بعد از معانقه و حال و احوال‌پرسى و شكايت بيشمار او از راههاى اينجا خصوصا از راه « خوب كوه » مكتوبى از بغل خود بيرون آورده و به من داد كه از حضرت شريكه بود .\r\n\r\nنامهء شعاع الدين ميرزا و اخبار كابينه\r\nچون مدتها بود چشم به خط مبارك آن دوست عزيز برادر باجان برابر روشن نشده بود نامه را بوسيده با شوق و شعف تمام گشودم . پس از حال و احوال‌پرسى و عبارات مسجع و مقفى دربارهء افخم الدوله مرقوم رفته بود از اخبارات كابينه آخر است يا مرگ يا نجات . مستوفى الممالك رئيس الوزراء ، عين الدوله وزير داخله ، فرمانفرما وزير جنگ . با كمال تعجب گفتم ما كه ( در اين موقع جهانگير پسر كدخدا به زمين خورده صداى توپ كرد كه من از جا جستم . ديدم رطيل بسيار بزرگى نقش وسط اطاق افتاد ! ما از دست مار و رطيل بايد جلاى قلعه را بكنيم ) سبحان اللّه باز كابينه عوض شد . باز عين الدوله وزير داخله شد ، نواب وزير خارجه ، صنيع الدوله وزير ماليه يعنى چه . صنيع الدوله كه مقتول شده خوب شايد مخبر الملك صنيع الدوله شده . مردم در مسجد جامع اجتماع دارند .\r\nصحبتها از مواجبهاست و مجلس سنا . صدر السلطنه رئيس مسجديان است .\r\nيك مرتبه ملا رضى گفت صبر بفرمائيد من ماه ذيقعده از طهران خارج شدم اين مكتوب را آن‌وقت شعاع الدين ميرزا نوشت . آمدم كركبود زمستان سخت شد نتوانستم خدمت شما برسم نه طهران بروم . اين ايام پاكت را روانه طهران كردم كه اين كاغذ حالا كهنه شده شما جديدا و مفصلا شرحى مرقوم داريد . حالا ظهر ورقه را ملاحظه كنيد شايد از تنبلى كاغذ را تجديد نكرده آنجا چيزى نوشته باشند همين كار را كردم ، ديدم در ظهر ورقه مرقوم شده :\r\n\r\nيادداشت شعاع الدين ميرزا\r\nقربانت شوم جناب ملا رضى به جهت گرفتن راهها از برفهاى شگرف امسال پس از شش ماه عريضهء مفصل را عودت داده و خواهش تجديد و تكثير در عريضه و مقدار كرده . چون از صرفه دور بود كاغذ هم حاضر نبود به ياد پشتتان در پشت همان جسارت مىشود . جناب ملا رضى آن‌وقت كه زير بار مخارج زمستان عيال نيفتاده بود حالش معلوم ، حاليه ديگر معلوم‌تر است به چه احوال مىباشد . از حال فقرا خودتان بهتر مسبوقيد . باقى ديگر به كرم خودتان محول است . اخبارات تغيير حكومتهاى كرمانشاهان ، عربستان ، عراق ، لرستان ، مازندران ، ملاير ، قم ، كرمان ، فارس همه آمدند و\r\n\r\n","description":"","footnote":"","page_name":" 3437 ","page_number":251},
  {"content":"\r\n\r\nحكام جديد معلوم نيست . اختيار با بختيارى است و خط انگليس واضح است داراى كى است . افق سياسى را ابرهاى مظلم و تيره و تار دارد تا آفتاب اطمينان و عدالت كى رخسار نمايد « اى شب هجران تو پندارى برون از روزگارى » . اوضاع اميدوارى نمىدهد .\r\nاحوالات هم دوستان همه سلامتند . دورهء روزهاى جمعه داريم كه مركب از شعاع ، افخم ، ملك‌آرا ، لواء الدوله ، امير الدوله ، عز الممالك ، فخام السلطنه ، خبير همايون ، سيف الاسلام ، گاهى هم شاهزاده لسان الحكما و بچه مچه‌ها . جاى شريف خالى است روزى نيست كه يادتان نشود . به امورات معلوم روزى به پايان مىرود و از پنج شاهى ده شاهى هم تجاوز نمىكند . قربانت شعاع الدين قاجار ، 9 ج 2 1329 .\r\n[ پايان نامهء شعاع الدين ميرزا 
  ]\r\n\r\nماليات قرار\r\nحالا ملاحظه شود اين شريكهء من چقدر تنبل است دو كرور فحش لازم دارد يا نه ؟\r\nبارى مشغول صحبت با ملا رضى شديم . اما اخبارات او كهنه بود . ناهار صرف شد استراحت كرديم عصر گردش مىكردم سروكلهء خواجه حرم‌سراى آقاى افراسياب خان و جلال مدانى پيدا شد . آن‌چه چيز است ؟ سرباز مدان اخراج شده پول مىخواهيم . پس پول سرباز ورك كه گفتيد متوفى است و قبضش آمد كه زنده است چه شد ؟ نمىدانم اما دخلى به مدان ندارد . مختصر ما به قدر يك ماليات الموت امسال و پارسال پول سرباز داده‌ايم و باز تمام نشده . درست هرقريه معادل مالياتش پول سرباز داده تا سر خرمن اين ترتيب است آن‌وقت براى خانوارى همه زنده سرومر گنده‌اند . پارسال شانزده امسال تا الان سيزده سرباز گرفته‌اند . هفت نفر را دانه‌اى شصت تومان ، شش نفر چهل و پنج تومان با همه اين پولها چرا اين سربازها كارى ازشان ساخته نيست .\r\n\r\nسبزىكارى\r\nديدم باغچه سبزىكارى قرمز و سفيد و زرد مملو است معلوم شد زنها وجين آمده‌اند داخل شدم . حالا ديگر اين زنهاى اين سمت آب از من فرار نمىكنند . نه‌نه خانم زن كدخدا . حضرت و الا ملاحظه بفرمائيد صبح گلچين وجين كرده ، اين پيازها را تمام لگدمال نموده اين بوتهء خيار ببينيد چطور شكسته . اين سيب‌زمينى را بريده . من همه را گذاشتم تا شما تشريف بياوريد . زن حسن دايه خانم تو از بس حسودى براى گلچين بيچاره پاپوش درست مىكنى ، حسنى لگد كرده . حسنى [ گفت 
  ] - خدايا من هيچ صبح پا توى اين كرد و گذاشتم . نه‌نه خانم [ گفت 
  ] - آره من حسودم اين جاى پاى او نيست ؟ در اين\r\n\r\n","description":"","footnote":"","page_name":" 3438 ","page_number":252},
  {"content":"\r\n\r\nبين يكى از زنها گفت آى مار آى مار . تمام متوحش شده محمد على حاضر بود چوبى برداشته و مار را دنبال كرد و كشت . دم مار را گرفته گفت حسنى صبح براى وجين نمىآمد بايد جان او بيندازم . آمد سراغ او و سايرين يك مرتبه خانمها بناى جيق و فرار را گذاشته هرچه را گلچين بينوا لگد نكرده بود پاىمال نمودند . خيلى اسباب خندهء ما شد .\r\nبعد القابى به خانمها داده آمديم قلعه .\r\n\r\nوصف مار\r\nساعت سه در انبار روى نانها مار ديگرى گرفتند كه خيلى قوى و بلند بود . آن دو مار صبحى مارى است كه اينجا زياد دارد و اسمش را « گنده فيل » مىگويند . زهر گفتند ندارد .\r\nقسمت اعلى آن خيلى كلفتتر از اسفل آن است . دو سمت سينه‌اش شكافى دارد مىگويند در آفتاب يا سايه خوابيده آن شكافهاى طرفين خود را باز مىكند حشرات الارض از قبيل مگس ، مورچه ، عنكبوت و غيره آنجا نشسته بعد هم مىكشد و تغذيه مىكند . اما مار شب قتال و بسيار پرسم گفتند ، هست . شيخ حسين چند روز قبل مىگفت مار امسال زياد است نكشيد هرقدر بكشيد زيادتر مدنظر مىآيد . نمىشود اين مطلب را باور كرد ، اما او جد داشت و مىگفت تجربه شده .\r\n\r\nاخبار سپهدار\r\nپنجشنبه 24 ج 2 - آخر درجهء جوزا ، هوا نسيم دارد و خنك است . اخبارات راست و دروغ بسيار مىرسد . شخصى سوهانى به عجله مكتوبى براى امير اسعد سه روز قبل مىبرد . ديروز مراجعت كرد گفت مكتوب از سپهدار بود ، طهران اغتشاش شده بابىكشى است . من كاغذ را به امير اسعد دادم . همان ساعت يا ساعتى قبل از ورود من تلگرافى به او داده بودند اوقاتش بسيار تلخ شد و از گاوبر مراجعت كرد به خرم‌آباد بنه و آنچه بار بود حكم كرد از نزديك ميان‌رود مراجعت دادند . پشت سر اين خبر از قول ورسيها گفتند سپهدار از قزوين گذشت و رفت حتى پسرش را هم ملاقات نكرد . تا ديروز كه كرمانشاهانيهاى گون‌كن آمدند كاغذ عدل الممالك نوشته بود كه سپهدار به عجلهء تمام آمد در قزوين هم مكثى نكرده به سمت فرنگستان رفت . حالا از گيلان مراجعتش بدهند نمىدانم . اينها فتح تبريز و غيره را مىگفتند حتى مىگفتند محمد على شاه هم آمده طهران مغشوش است .\r\nمن اول خيال داشتم مكتوبات طهران را به توسط ملا رضى روانه كنم بعد فكر كردم ديدم قاصدى بفرستم كه جوابها را بياورد بهتر است . اين بود غنى را روز 21 با مكتوبات\r\n\r\n","description":"","footnote":"","page_name":" 3439 ","page_number":253},
  {"content":"\r\n\r\nزياد تهران فرستادم . اولا درخواست كردم حاجى افخم را بفرستند اگر او نشد ابو القاسم خان را و التماس زياد كردم كارى كنند افراسياب خان عزل شود . عيال و دو بچه مرا ملكه و روشنك را هم يا روانه كنند يا صراحة بنويسند امكان ندارد ، نه مثل پارسال مرا منتظر بگذارند . چون غنى هيچ طهران نرفته اگر امروز نرسد فردا انشاء اللّه خواهد رسيد .\r\n\r\nپول سرباز\r\nملا رضى هم امروز صبح رفت . كاغذى به شريكه و ملك‌آرا و عميد الدوله كه معزول شده طهران است نوشتم . ده تومان هم تقديم ملا رضى نمودم . چهل و پنج تومان پول سرباز را هم داديم . اين رفت مأمور ديگر آمد كه سرباز از ناحيهء آنان بگيرد . خداوند رفع ظلم و تعدى اينها را بكند . از پارسال تا حال هزار و هفتصد تومان پول سرباز الموت شده و من قسم به جرأت مىخورم تمام از متوفى فرارى اخراجى دروغ تمامش به كيسهء اقتدار السلطنه رفت . سرباز رودبار را به اسم الموت مىنويسند ، سرباز الموت را به اسم رودبار ، دفعهء ديگر عكس آن .\r\n\r\nمرافعه با رشوند - اجارهء گون\r\nمرافعه ما در سر ييلاقات آوه با رشوندها درگرفته . محمد على و حمزه على را آنجا فرستادم يعنى خواستم كاسبى كرده باشم . يك دانگ و نيم آوه ملك موروث هزار سالهء مدانيهاست ، نيم دانگ هم از مراتع آنجا رشوندهاى ساكن يارفى دارند . پارسال كه سه دانگ مرتع را رشوندها به كرمانشاهانيها سيصد تومان اجاره دادند من نوشتم دو دانگ مال من است امسال نوشتند اجاره بدهيد من سختى كردم ناراضى شدند . دو دانگ مرا در سيصد تومان اجاره كنند . من اجاره‌نامچه ندادم تا آن روزى كه مدان رفتم و خودشان آمدند گفتند ما به شما اجاره مىدهيم . خيلى ممنون شدم . آمدند قلعه و ربعى يازده تومان چيزى بالاگون آنجا را اجاره دادند و اجاره‌نامچه گرفتند . رشوندها كه مالك چهار دانگ هستند نوشتند مرتع مال ماست به اين جهت كه اين مرتع موسوم است به كوه رشوندى . ما گفتيم ييلاق جزو ده است و هميشه ماليات و سرباز اين‌جا را داده و گوسفند مدانى تابستان آنجا تعليف مىكنند به موجب اسم كه ملك شما نمىشود . شما وارد آنجا هستيد . املاك شما كلا بايد خريدارى باشد . اگر قباله داريد بيرون بياوريد . ساكت شدند چون قباله ندارند و بروات مالياتى و سربازى سى چهل سالهء مدانى دارد و تصرف دارد .\r\nتمام الموت شاهد است . اجاره‌نامچه شهر فرستاده حالا كه فرج مستأجر گون آمده يعنى\r\n\r\n","description":"","footnote":"","page_name":" 3440 ","page_number":254},
  {"content":"\r\n\r\nمستأجر سه دانگ آنها فورا رشوندها رفته آنجا و يك اجاره‌نامچه سه دانگ هم داده‌اند .\r\nاين بود كه امروز عباس خان و عباس بيك مستأجرين ما شكايت كردند . حالا آدم فرستادم اما به سهولت اين كار نخواهد گذشت . يك مرافعه دچار هستيم . صد و بيست نفر عمله با عباسين امروز به سمت ييلاقات ايلان و بسمك و وناش رفتند . كردى مىخواندند . چهار پنج تا هم زن براى نان‌پزى همراه داشتند . روزى دو هزار هم قرار شد با مخارج بدهند آدم من برود . من هم ملا على را تعيين كردم . اما قسط مرا ندادند كه بيست روز تابستان گذشته موعد است . اينها مىگفتند كرمانشاه حاكم ندارد . معين الرعايا را هم كشتند بسيار مغشوش است . پرسيدم آنجا مشروطه است گفتند ابدا همان ترتيب قديم است .\r\nمشروطه چه چيز است . اين حرفها در آنجا زيادى است و بنا كردند بد و ناسزا گفتن .\r\n\r\nدنبالهء قضيهء اجاره\r\nجمعه 25 ، اول درجه سرطان - محمد على [ و 
  ] حمزه على با يك نفر كرمانشاهانى كلفت و درشت قوىهيكلى موسوم به وكيل‌باشى آمدند . محمد على مىگفت اول رفتيم نزد گون‌كنها خيلى داد و قال كرديم ، گفتند ما پناهندهء قونسل و مطيع امر شاهزاده هستيم . ابدا از گفتهء شاهزاده تخلف نداشته بلكه خودمان را نوكر او مىدانيم و به زير سايهء او آمده‌ايم . آمدند مشتبه كردند . غلامرضاى مدانى هم چيزى نگفت اجاره‌نامچه به ما دادند صبح رد مىكنيم و جز به حرف شاهزاده اعتنا به احدى هم نداريم . اگر غلامرضا به ما گفته بود اين حركت خلاف هم از ما سر نمىزد . اما اينها دستگاهى داشتند غريب چهارصد عمله چادرهاى زياد اسب ماديان قاطر يك اوضاع آبرومندى نه مثل عباس خان . از آنجا رفتم آوه . ديدم حسين خان ، غلامرضا ، ناد على و كربلائى محسن جمعند . اول غلامرضا را فحش دادم و گفتم پدرسوخته اين دفعه ترا خواهم كشت . آرى اجاره‌نامچه دادى پنجاه تومان پول گرفتى ، حالا افساد مىكنى و به افراسياب خان مىخواهى اجاره بدهى . غلامرضا گريه را سر داد و بناى زبان‌بازى را گذاشت . آن‌وقت با حسين خان و رشوندها طرف شدم كه تمام الموت با شاهزاده دشمنى داشت چه كرد كه شما چهار نفر رشوند لخت بكنيد ، بسم اللّه برو گون را اجاره بده . آنها هم گفتند ما اسناد داريم و نوشته‌ايم به سعيد نظام . او خودش با شاهزاده طى عمل كند . گفتم پس اجاره نامچه چرا دادى ؟ انكار كرد . بعد با كربلائى محسن طرف شدم . او هم معقوليت كرده همه را ملايمت نمود . كربلائى فرج اجاره‌نامچه آنها را دور انداخت و گفت چون خودم شهر بايد بروم وكيل‌باشى را ببر هم عمل اينجا را تمام كند ، هم عمل زنگولان و امانك را .\r\n\r\n","description":"","footnote":"","page_name":" 3441 ","page_number":255},
  {"content":"\r\n\r\n\r\nسوابق وكيل‌باشى و اخبار كرمانشاه\r\nوكيل‌باشى را خواستيم اول پرسيدم شما را چرا وكيل‌باشى مىگويند . گفت وكيل‌باشى توپخانه بودم . يواش‌يواش معلوم شد از رؤساى مستبد و گماشتهء ظهير الملك است . چند نفر آدمش كشته شده و بعد از قتل معين الرعايا اين هم ترسيده و آمده چندى اينجاها باشد . سؤالاتى شد . گفت شهر كرمانشاهان تا حال سه مرتبه غارت شده و روز و شبى نيست در شهر و اطراف شهر ده نفر بيست نفر سى نفر الى پنجاه نفر كشته نشود .\r\nتمام روى بامها سنگر است و از سر شب تا صبح ده هزار تفنگ خالى مىشود باخود و بىخود . نه مالياتى ، نه حكومتى ، نه ايلات تمكينى دارند . نظام السلطنه آمد ظهير الملك عتبات بود . پسرهاى او را گرفته طهران فرستاد . بعد ظهير الملك آمد داود خان و شير خان و ساير طوايف جمع شده كه تا طهران بروند . گفت پسرهاى من گرفتارند كشته مىشوند ، خودم مىروم . تنها رفت طهران . بعد فرار كرد . در قم دچار شد ، او را زهر دادند . حالا نوه‌اش سردار با شاهزاده محتشم الدوله پسر عماد الدوله نايب الحكومه هستند .\r\nاعظم الدوله پسر ظهير الملك طهران است . نظام السلطنه با داود خان جنگ كرد شكست خورد و بسيار آدم كشته شد . بعد از شكست نتوانست بماند رفت طهران . مدتى حاكم نبود و نمىدانيد چقدر شلوغ شد و آدم كشته شد تا ركن الدوله آمد . اول اعلان كرد تمام عرض و داد راجع به من است ، دو سه نفر عدليه آنجا بودند . آنها اعلان كردند با ماست .\r\nاين شد نه حاكم كارى كرد نه آن عدليه . هركه هركه زيادتر شد باز يك اعلان حاكم كرد هركس شب تفنگ خالى كند دستگير مىشود ، آن شب از همه شب زيادتر تفنگ خالى كردند . ديد بايد همه شهر را بگيرد زور ندارد اين بود فرار كرد رفت طهران و ديگر كسى نيامد . آن‌وقت آهى كشيده گفت اين قونسل روس و انگليس در اينجاها معقول آدمى هستند از مردم نگاهدارى مىكنند . مردم از آنها واهمه دارند در كرمانشاه مثل جهود مىمانند . حتى شب رفتند آنچه در قونسلخانهء انگليس بود دزديدند . روز ديگر چند نفر آدمهاى فتح الاياله را نايب الحكومه گرفت . جمعى رفتند قونسلخانه را محاصره كرده شليك كردند فورا قونسل نوشت مرخص كردند . اگر مثل قزوين بود همه راحت بودند ، پاك مىرفتند آنجا و آسوده مىشدند .\r\n\r\nمشروطه و كرمانشاه\r\nگفتم جهت اين دشمنى اهل شهر چيست . گفت اول به واسطهء مشروطه و مستبد شد .\r\nاما حالا كه تمام مستبد شده‌اند باز عداوت باقى است براى اين‌كه از همديگر خيلى\r\n\r\n","description":"","footnote":"","page_name":" 3442 ","page_number":256},
  {"content":"\r\n\r\nكشته شده . حالا خونى شده‌اند و تقاص از هم مىكنند . باز آه طولانى كشيد . گفتم چرا آنقدر آه مىكنى ؟ گفت اگر ظهير الملك زنده بود حالا شهر ما امن بود و راحت بوديم . اما بدتان نيايد ما حاكمى بىعرضه‌تر بىقابليت‌تر از پسرعموى شما نديديم « 1 » . اين چطور خراسان حكومت مىكرد . گفتم چرا آنقدر از مشروطه شما كردها بدتان مىآيد ؟ جواب داد براى اين‌كه هيچ كدام داراى هيچ‌چيز نيستيم ، هركس داخل شهر است پدرش سوخته شده ، هركس خارج شهر و جزو ايلات است راحت و مال شهرى را مىبرد مىخورد . وكيل الدولهء كرمانشاهانى صاحب صد پارچه ده بود حالا يكى را در دست ندارد همه را ايلات صاحب شده‌اند . من به شما بگويم اين كار اگر سال ديگر هم باشد ممكن نيست در ايران رواج بگيرد . باز بايد شاه را بياورند . اما اين سالار الدوله اگر آمده بود لرستان پدرزنش نظر على خان سردار اكرم و پدرزن ديگرش ابو قداره صد هزار سوار مىدادند همه ايلات كرمانشاه هم همراه بودند مگر طهران گرفتن كارى دارد پيش آنها با آب خوردن يكى است . رفتيم توى صحبت گون و اجاره و استجاره . ماند تا عباس خان بيايد قرار زنگولان امانك داده شده تا برسيم به رشوندى .\r\n\r\nمسئله گون\r\nشنبه 26 - وركيهاى جديد الورود ملا موسى ، عزيز ، محمود و عباس ديدن آمده بودند . صحبت بسيار از تنكابن كردند آنچه به تواتر خبر رسيد و صدق خارجى پيدا كرد امير اسعد به عجله و شتاب تمام به سمت رشت رفت . مىگويند اقتدار السلطنه هم رفته ، حالا چه خبر آنجا باشد براى دادن دستورالعمل است يا چيز ديگر معلوم نيست . وركيها تمنا داشتند گچ‌لات را من به كرمانشاهانيها ندهم و من مشغول بودم كه به آنها حالى كنم گرفتن كتيراى گون ضررى به كسى وارد نمىآورد و گون خشك نمىشود كه كاغذى از عباسين رسيد كه به قدر صد نفر آتانى آمده‌اند و نمىگذارند كار كنيم . اوقاتم بسيار تلخ شد . ديدم وركيها هم غلوى كردند . جلوگيرى نشود فردا همه مانع مىشوند و آن‌وقت چيزى نگرفته مبلغها بايد خسارت آقايان را داد . هرچه نوكر بود با مهدى و ابو القاسم روانه كردم ، دوتا تفنگ ساچمه هم گفتم ببرند . اگر واقعا خيلى فضولى كردند با ساچمه آنها را مجروح كنند . يك ده شش دانگ به آن معتبرى را مىبرند مىخورند يك گوشهء آن را كه من اجاره داده‌ام مانع مىشوند . اينها رفتند .\r\nوكيل‌باشى حكايات و واقعات دو سه سالهء الموت و آنچه به ما از طرف سپهدار و\r\n\r\n\r\n","description":"","footnote":"\r\n( 1 ) - منظور على نقى ميرزا ركن الدوله ثانى است . ( مسعود سالور )\r\n","page_name":" 3443 ","page_number":257},
  {"content":"\r\n\r\nرعايا صدمه وارد شده از لسان نوكرها شنيده و مسبوق شده بود آمد پيش من گفت به من هم شش هزار تومان ضرر رسيده دو نوكرم كشته شده دو زخم خودم خورده‌ام . اما پس از آن‌كه شنيدم به حضرت والائى مثل پسر محمد شاه اين نوع صدمه رسيده پاك مال خودم را فراموش كردم . اجازه بده دويست نفر از اين كردها را بردارم دوازده قبضه تفنگ دارم بروم سر دهات سپهدار يا هرجائى شما مىگوئيد تلافى خوبى بكنم . الان اجازه بده بفرستم همه بيايند بروم آتان پدر همه را درآرم . من قدرى ملايمت كرده آن‌وقت مصايب وارده را اندكى سوزناك‌تر از آنچه نوكرها گفته بودند بيان كردم كه اشك از ديدگان وكيل‌باشى جارى ديدم . لرز مىكند و با كمال خلوص عقيدت حاضر است به هرچه امر كنم . مختصر او را آرام كردم ، دلدارى دادم و گفتم صبر بايد كرد و بيمحابا كارى بايد كرد قاصد شهر برسد . قاصد طهران برسد از روى آگاهى و بصيرت كارى بكنم كه پشيمانى دست ندهد . فعلا اينها كمك خوبى براى من هستند و شايد حكم كنم همه كار صورت بدهند اما بايد صبر كرد .\r\n\r\nبا كمك زنها\r\nغروب آمدند معلوم شد آتانيها آمده بودند اما خيلى به سرعت رفته بودند دو نفر مانده بود ديدند كه نوكرها مسلح آمدند كاغذى هم مهدى و ابو القاسم به آنها نوشته و روانه كرده بودند . به عباس آقا گفتم اين دفعه خودشان جواب بدهند . جسارت كردند تنبيه كنند . آتانيها همان بالاى پشت بام و توى محل آن هم به كمك زنها هرزگى و رشادتى دارند . خارج از محل صد نفر آنها را چهار نفر جواب مىدهد .\r\nشب وكيل‌باشى ماند با عباسها قرار امانك زنگولان را دادند كه پس از مراجعت كربلائى فرج طرفين عمله روانه كنند ( از آنجا هردو شريك هستند ) . وكيل‌باشى را باز خواستم عهد و ميثاق درستى گرفتم تا در موقع اگر خدا بخواهد و من حسى داشته باشم براى اين‌كه غنى وارد شود و مرا از آمدن اهل خانه مأيوس كند ديگر معطلى اينجا نداشته باشم .\r\n\r\nزينب خانم\r\nامروز عصر دايه خانم زينب را به بهانه وجين آورد توى باغچه سبزىكارى با دخترها و زنهاى ديگر مشغول بودند كه حسن مرا اطلاع داده رفتم و ديدم . چون احتمال دارد حليلهء جليلهء من شود از ذكر شمايل او معذرت مىخواهم . روىهم‌رفته بد نيست و نبايد سيزده و چهارده سال علاوه داشته باشد . در الموت هيچ‌كس سن خود و اولاد خود را\r\n\r\n","description":"","footnote":"","page_name":" 3444 ","page_number":258},
  {"content":"\r\n\r\nنمىداند مگر از چهره و سيما استنباطى بشود ، يا به واسطهء واقعه و تاريخى مثلا اين دختر را مىگويند رفعت السلطان كه حاكم الموت شد سه ماهه بود حال بايد رفت و از او جويا شد در چه تاريخ حاكم شده او هم به دستك و دفتر و حكم فرمانفرمائى خود ملاحظه كرده معلوم شود .\r\nاما آنچه ملا رضى از استخارهء كلام اللّه مجيد به من خبر داد اهل خانه را روانه نمىكنند . اما آنچه در ماه صفر قاضى گرمارود در باب گرفتن زينب استخاره كرد آيهء شريفه  « هُوَ الَّذِي خَلَقَكُمْ مِنْ نَفْسٍ واحِدَةٍ وَ جَعَلَ مِنْها زَوْجَها لِيَسْكُنَ إِلَيْها »  الى آخر آيه آمده بود كه قاضى روى پاكت نوشته بود ، بسيار خوب است و ظاهرا آيه شريفه دلالت بر مواصلت دارد . ملا رضى هم باز استخاره كرد بسيار خوب آمده تا مقدور چه باشد « 1 » .\r\n\r\nتنبيه جهانگير\r\nچهارشنبه غرهء رجب المرجب - ششم درجهء سرطان - ديشب يادى از استبداد كرده شد ، به واسطهء آن دستم درد مىكند . ديروز صبح را مىرفتم مهدى با كمال اوقات‌تلخى آمد پرسيدم چه شده گفت غفار مهديقلى پدرش را توى نهر آب انداخته و كتك زده .\r\nمهديقلى از كمر به پائين استرخا دارد و متصل مىلرزد . پدرزن مهدى است . پيرمرد نزديك بود تلف شود . كدخدا هم گفت پريشب جهانگير را زير گرفته و كتك زد ، مىگويم برو باغبانى كن ، من صباغى قبول نمىكند . صباغى كن ، من باغبانى به حرف نمىرود . من اعتنائى نكردم تا شب شد . اتفاقا جهانگير وارد اطاق من گرديد دو سه كلمه به او حرف زدم . ديدم با كمال تغيّر جواب مىدهد . برخاستم چوب را برداشته او را بزنم فرار كرد . البرز توى حياط ممانعت كرد و پارس نمود . نوكرها بيرون آمدند جهانگير راه فرار خود را به واسطهء البرز مسدود ديد ، رفت توى يكى از اطاقها . اما البرز ما سگ رشيدى است و قراول هوشيارى . دنبال كرد . من گفتم او را از اطاق آوردند بيرون و دراز كردند . مشغول تنبيه او شدم ، اما از بس عارى از كار شده‌ايم يك چوب به دست ولى خورد . نوك چوب ديگر به چانه و صورت حمزه على . به جاى يك نفر سه نفر كتك خورد . امروز لپ حمزه على ورم شديدى كرده بود كه هروقت از جلوى من مىگذشت از خجالت سرم را پائين مىانداختم . غفار مسئله را شنيده رفت از پدرش معذرت خواست ساكتش كرد .\r\n\r\n\r\n","description":"","footnote":"\r\n( 1 ) - پاكت استخاره را از دفترچه كنده‌اند .\r\n","page_name":" 3445 ","page_number":259},
  {"content":"\r\n\r\n\r\nگون گچ‌لات\r\nبارى ميرزا مسيح آمده اما امسال غير از پارسال است . بدون سبب رنجش حاصل كرده و بسيار شاهنامه مىخواند . وركيها را جمع كرده كاغذ تهديدآميزى در باب گچ‌لات نوشته بودند كه ما نمىگذاريم گون‌كن برود . اين لفظ هم به خط ما طور ديگر خوانده مىشود كه خيلى بد است . فساد مىشود ، ملك ماست حقى نداريد . در صورتى كه گچ‌لات مرتع ورك و جزو خالصه است . مرتع اربابى آنها پيچ بن است نه گچ‌لات . من هيچ جواب ندادم زيرا وركى يا غير آن جلوى سيصد عمله را نمىتواند بگيرد ، ناحق هم مىگويند .\r\n\r\nتظلم به عدليه\r\nاز اين مطلب گذشتيم ملا شمسعلى با چند نفر رعيت فقير دزدك‌سر آمد كه پريروز افراسياب خان شهرك بود ميرزا حسن خان هم با سيد بزرگ دعوت داشتند ، مأمور آمد ما را برد عتاب و خطاب زياد كه ماليات پيرارسال را حكما بدهيد . بعد ما را حبس كردند .\r\nچوب خواستند [ بزنند 
  ] سيد بزرگ شفاعت كرد ، مرا ضامن گرفت كه بيائيم خدمت شما پول ببريم . بعد ملا شمسعلى گفت پيغاماتى هم براى شما داده به راه افتاديم و ملا شمسعلى تقرير كرد كه به شاهزاده بگو من قول داده بودم كارهاى شما را اصلاح كنم . به شهر هرچه نوشتم جواب صحيح نيامد ، آن شد خودم رفتم با مركز مذاكرات شد . جواب دادند اين ادعاى حقوق است در عدليهء قزوين يا طهران حاضر شده تظلم كنند . حالا شما بايد آنجا تظلم كنيد . ديدم اين حرف را شيخ محمد على يادش داده همان‌طور كه من مىگفتم شكايت دارند بروند شهر ، حال همان جواب را به من مىدهند . يعنى تا حال آنها عارض بودند حالا كه نايب الحكومه آدم سپهدار شده من عارض هستم . گفتم ديگر چه گفت ، بيان كرد بگو سپهدار اگر روسيه برود پدر روس‌هاست ، ايران باشد پدر ايرانيها ( روح همچو پدر . . . ) . كجا شلوغ است وانگهى شلوغ باشد ، من از شما بهتر مىتوانم كار كنم و بعضى حرفهاى مهمل ديگر . از اين پيغامات معلوم شد شيخ محمد على خوب درسى داده و تازه اول درد است و پياله و حال آن‌كه به حق خدا من ظاهرا هيچ‌وقت بد آنها را نگفته ، حتى اگر كسى هم بد گفته براى حفظ ظاهر تغير كرده و مانع شده‌ام . اما چرا نوكرها و بعضى از رعايا گاهى از اين اخبارات اظهار بشاشت مىكنند و بد سپهدار و كسانش مىگويند . خصوصا حيدر قلى خان كه به واسطهء زخمى كه در قزوين زدند اسب و تفنگ و هرچه داشت بردند قريب دويست تومان خرج معالجهء خودش كرده ابدا\r\n\r\n","description":"","footnote":"","page_name":" 3446 ","page_number":260},
  {"content":"\r\n\r\nخوددارى نمىكند و من هرقدر قدغن مىكنم فايده در وجود او ندارد .\r\n\r\nگندم\r\nابو القاسم بنا بود براى خريد گندم رودبار برود . اين هم يكى از ضررهاى رفتن شهر من شد . هرچه گندم بود دوازده و سيزده تومان فروختم گفتم اگر آمدنى شدم از اقتدار السلطنه ده دوازده خروار خواهم خريد و شايد تعارف هم مىكرد و قيمت هم نمىگرفت . نرفتم و حالا بايد در بيست تومان خريدارى شود . و از آنجا اوان از بابت اجاره كرداسنك از منتظم الملك برنج بگيرد . سپردم مقتضى شد خير اللّه بيك صلاح ديد خدمت حضرت حكمران هم برسد كه در كوشك « ييلاق ميشى » فرموده‌اند . از شهر آدم نيامد . عباس بيك سه روزه بنا بود بيايد مشهدى آقاسى هم چهار روز قبل از رفتن غنى قزوين رفته و هنوز نيامده است . اينجا مىگويند سپهدار را در رشت توقيف كردند . برخى مىگويند تنكابن خواهد آمد و گويا اين خبر صحيح باشد . زيرا اين همه حسن و حسين‌ها براى حفظ تنكابون بود و مىداند اگر از ايران خارج شود آنجا برهم مىخورد .\r\n\r\nاخبار\r\nچهار پنج سوار رشوند الموت كه جديدا احضار شهر شده بودند فرارا آمدند آنها گفتند هرچه سوار سرباز بود رفت ، حتى محترمين شهر هم خارج شدند مگر سعيد نظام آن هم چشمش درد مىكند . ملا شمسعلى مىگفت وقتى كه افراسياب خان سوار شد كاغذ شيخ رسيد نوشته بود ستار خان آمد با حاكم قزوين و جمع ديگرى به رشت رفت تا سپهدار را مراجعت بدهند . اشرار در بلوك دودانگه هم خيلى اغتشاش مىكنند . روزنامه هم نشان داد كه گويا مخصوصا داده بودند به من بنمايد . به تاريخ نهم جمادى الثانيه مال تبريز بود ، شمس هم تبريز تلگرافى ذكر كرده بود كه سالار الدوله در ساويج بلاغ است و بعضيها را دور خود جمع كرده . اما حاجى ايلخانى دعوت او را اجابت نكرده است . از اين تلگراف يقين شد كه سالار الدوله ايران آمده وجود خارجى به هم رسانيده است .\r\nمابقى حكاياتى كه از او مىكنند مىماند تا قاصدها برسند .\r\n\r\nسيادهن\r\nباز نعمت اللّه بالاروچى از شهر آمده بود اما دو ساعت بيشتر نمانده بود مىگفت سيادهن را گفتند عزيز اللّه خان غارت كرده شهر هم آشوب بود . من ديگر چيزى دستگيرم نشد زود آمدم . رفته بود براى مسگر قلع بياورد . همين‌قدر از خانه او گرفته و\r\n\r\n","description":"","footnote":"","page_name":" 3447 ","page_number":261},
  {"content":"\r\n\r\nبيرون آمده بود .\r\nجمعه سيم رجب - ديروز عصر جهانگير پسر مشهدى آقاسى پاكت شهر و پنج نمره روزنامهء « ايران نو » را رسانيد . پدرش در چاله مانده خيلى ممنون شدم كه كاغذها را تا اتمام بنائى خود نگاه نداشته .\r\n\r\nنامهء شيخ ابراهيم\r\nمكتوب شيخ ابراهيم به تاريخ 27 ج 2 - بعد از آن‌كه شرحى از تفصيل كرمانشاهانىها و اجارهء كوه رشوندى نوشته مىنويسد : « تلگرافى در باب آمدن و نيامدن اندرون شما مخابره كردم و الى كنون جواب نيامده با اين اوضاع هم ابدا صلاح نيست اندرون بيايد . دوستان شما هم ابدا تصويب نمىكنند بلكه مىگويند هيچ موقع ندارد .\r\nلطف اللّه خان آمد قونسل خواست نشانش را بكند اخراج كند عدل الممالك واسطه شد ، براى آمدن حاضر است . اما عدل الممالك ، رفعت السلطان ، موثق ديوان مىگويند براى چه مىآيند به شهر ، با كى كار دارند ، كى كار صورت بدهد . اينجا نه حاكمى است نه عدليه ، نه كسى . هرگز نيايند كه بىثمر است . » بعد مىرود به اخبارنويسى . چون خواهش نموده‌ام اخبار اراجيف را من بعد ننويسد اين مرتبه دقت كرده و اخبار صحيح را گويا نوشته . از اين‌جا عين مكتوب او ذكر مىشود :\r\n\r\nسپهدار به سوى رشت و فرنگ\r\n« اخبارات صادقهء فرح‌افزا : رفتن سپهدار اعظم است يا فرار ايشان . تفصيل را در روزنامه قرائت خواهيد فرمود . صبح جمعه 18 منزل عدل الممالك بودم خبر رسيد كه « سپهدار » وارد شد . نيم ساعت نكشيد از قزوين گذشت . امجد الاسلام حاجى محمد على آقا از اين نمره چند نفرى را در سر زنجير خواست ده دقيقه صحبت كرد رفت . چنان به عجله رفت كه اقتدار السلطنه پسرش نتوانست ملاقات كند . صبح شنبه وارد رشت شد . از 19 الى حال كه 27 است متصل خبر مىرسد كه نمىگذارند برود . تلگرافات پياپى از طهران از نايب السلطنه و غيره كه اى پدر ايرانيان كجا مىروى بيا . . . « 1 » بعد از اينهمه تلگرافات جواب زده براى نيابت سلطنت كه مسافرت من چهل روز است ، مىروم براى معالجهء چشم پسرم ( پسر كوچكى از صيغهء تجريشى دارد على اصغر نام « 2 » آن را همراه\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n( 2 ) - اين صيغه نامش صغرى خانم بود و پسر او سرهنگ على اصغر ساعد الدوله و آجودان رضا خان -\r\n","page_name":" 3448 ","page_number":262},
  {"content":"\r\n\r\nآورده و بهانه نموده است ) و استدعا دارم مرا متلون نشماريد . امروز مىگويند از آب گذشت . گويا طهران مرض دردچشم زياد است . عليقلى خان رفت فرنگ براى معالجهء چشم . « سپردار » كذلك تا چشم نايب السلطنه چه وقت درد بگيرد !\r\n\r\nستار خان\r\nروز جمعه 25 وقت عصرى ستارخان با چهارده نفر وارد شهر شد خانهء آقا ميرزا حسن . ديروز ستار خان امجد الاسلام ، حاكم قزوين ، رئيس نظميه با حاجى محمد على آقاى امينى رفتند رشت مطلب معلوم نيست . « سپردار » چه به سر دارد باز چه فكر و خيالى كرده اگرچه گفتند مىروند « سپردار » را عودت بدهند به نظر بعيد مىآيد . اين حكايت رفتن « سپردار » .\r\n\r\nاخبار قزوين\r\nاما قزوين و وضع آن سابقا قدرى عرض كرده بودم كه عزيز اللّه خان بيرونها را شلوغ كرده حاليه مدت ده يوم است كه اجماع كثيرى فراهم شده از قبيل عزيز اللّه خان ، حبيب اللّه خان ، محمد خان ، قاسم خان ، عباس خان و غيره پنج شب قبل ساعت سه خبر رسيد به حكومت و كارگزار كه حضرات امشب مىريزند به قزوين . كارگزار اهل و عيال خود را خانهء حاجى محمد حسن تاجرباشى روس فرستاد . خودش با حكومت جليله ساعت چهار مىروند قونسلخانه . قراول راه نمىدهد . آخر الامر بعد از اصرار زياد قونسل امر مىكند در را باز كنيد . حضرات مىروند پيش قونسل . مذاكرات زياد مىشود . قونسل مىگويد شما بايد مملكت نگاه داريد ، شهر قزوين را حفظ كنيد . فلانجا سوار جمع شده آمديد اينجا چه صورت دارد . مختصر هرچه مىخواهد قونسل طفره بزند نمىشود آخر الامر قول مىدهد كه اگر آمدند حمايت كند . باز جرأت بيرون آمدن نمىكنند . تا يك نفر قزاق همراه مىبرند .\r\n\r\nمحاصرهء قزوين\r\nحاليه عزيز اللّه خان و غيره در كمال تجرى چنان اطراف قزوين را محاصره كرده‌اند كه حساب ندارد . رفت و آمد مردم و رعيت پاك بسته شده گرم چاپيدن و غارت كردن هستند . خداوند رحم به مسلمين كند . هيچ معلوم نيست محرك اينها كيست و مقصد و\r\n\r\n\r\n","description":"","footnote":"\r\n- سردار سپه بود . ( مسعود سالور )\r\n","page_name":" 3449 ","page_number":263},
  {"content":"\r\n\r\nمقصود چيست . اين همه اسلحه را كه به آنها داده . از سيادهن پنج هزار تومان مطالبه دارند ، از ارداق ده سپهدار هزار تومان گرفته مباشرين را هم كتك زدند . چال رفته‌اند از يك نفر رعيت نرجه دويست تومان گرفته‌اند . هركجا اسب و تفنگ نشان بدهند مىگيرند .\r\nپنجاه نفر از سيادهن ، جمعى از جاى ديگر برده اسب و تفنگ داده‌اند . نقدا عدهء آنها نهصد الى هزار نفر رسيده و تا يك فرسخى قزوين آمده‌اند . امشب به شهر داخل شوند ، خوب دو روز ديگر با اين استعداد جلوگيرى غيرممكن است .\r\n\r\nپناهنده شدن حاجى محمد على\r\nمىگويند منتظر عليرضا خان گروسى هستند . بعضى مىگويند از جانب سالار الدوله است و الّا اين همه قدرت و استعداد از اينها تصور نمىشود . قزوين خيلى متزلزل است ، اگرچه همه الّا معدودى طالب آمدن آنها هستند و خوشحالى مىكنند . ولى به دو جهت سكوت دارند : يكى آن‌كه مبادا پشت‌بند نداشته باشد و بعد دستگير شوند ، يكى آن‌كه اين قسم كه غارت مىكنند با اهل شهر هم همان رفتار بشود ديگر چيزى براى كسى باقى نمىماند . حاجى محمدعلى آقا هم گويا پناهندهء روسها شد از دهات او پنج هزار تومان مطالبه داشتند .\r\n\r\nخودتان كارى بكنيد\r\nاين مختصر از حال قزوين بود كه عرض شد ، نه حاكم است نه نظميه نه امنيت .\r\nحضرت و الا كجا تشريف مىآوريد . با اين حال رودبارىها را چرا جلوگيرى نمىكنيد ( براى اين‌كه استعداد ندارم ) . افراسياب خان از جانب كدام حكومت نايب الحكومه الموت است .\r\nاحتساب الملك بىغيرت هم با سپهدار به فرنگ رفت . اين حاكم هم اگر بيايد به واسطهء رفتن قونسلخانه معزول است . پدر اينها را درآوريد . به حق خدا به قدرى اوقاتم تلخ است كه حساب ندارد . تهيهء اسلحه كنيد ، خودتان جواب بدهيد ، امروز كسى پرسش نمىكند . شيخ محمد على اين روزها حواس درستى ندارد . از يك طرف دمكرات شده و از رفتن سپردار به واسطهء مسلك بايد خوشحال باشد . از طرفى براى خاطر افراسياب خان و الموت بدحال . نمىداند چه كند و كدام را ظاهر سازد . اين دمكرات شدن او بهانهء خوبى به دست ما داده اعمالش را آفتابى مىكنم .\r\n\r\n","description":"","footnote":"","page_name":" 3450 ","page_number":264},
  {"content":"\r\n\r\n\r\nسالار الدوله . . . روسها\r\nمسئلهء سالار الدوله صحت دارد با جمعيت زياد تا مراغه آمده . رشيد السلطان خبر صحيح « ايران نو » سبزوار است . ادارات را برهم زده در كمال تسلط است . شاهسون كه معركه مىكند . از اين طرف هم روسها زورآور شده متصل وارد سرحدات ايران مىشوند . نمىدانم چه خبر است خدا چه خواسته . [ پايان نامهء شيخ ابراهيم 
  ]\r\nآنچه من مىنوشتم و مىگويم طلسم افتاده‌ام حالا راست است يا دروغ ، نه ممكن شد طهران يا قزوين بروم ، نه عيال و بچه‌هايم آمدند . الان هم مثل پارسال همه الموت شلوغ خصوصا وركيهاى هرزه كه پارسال اين يكى را نداشتيم امسال مزيد شده .\r\n\r\nنامهء افخم الدوله\r\nرقعه از حاج افخم الدوله و دستخطى در لفّ آن از حضرت و الا در جواب عريضهء من كه قبل از رفتن غنى ارسال شده بود . حاجى آقا شميران رفته است ( حضرت و الا هم تشريف برده ) بچه‌هاى مرا هم برده است . ماهى سى تومان حضرت و الا علاوه نمىدهد ، باقى را مىنويسد من روانه كنم . پارسال شصت تومان مىداد امسال نصف كرده ، سال ديگر پانزده مىشود تا هيچ شود ، يعنى سه سال ديگر . بعد از تفصيلات مىنويسد : « سپهدار كه الحمد للّه فرار كرد و بيشتر پارتيها با او دشمن شده‌اند . اميد است بدتر هم بشوند . افراسياب خان هم انشاء اللّه نخواهد آمد ( اما انشاء اللّه حاجى آقا فايده نكرد آمد ) اميد است كار سركار بهتر شود . حال چاكر مقتضى بيش از اين چيز نوشتن نيست 21 . ج 2 . »\r\n\r\nنامهء پدر\r\nهنوز آقا خوب نشده و كسالت دارد . اما دستخط حضرت و الا با آن تفضيلاتى كه من نوشته بودم كوسه ريش‌پهن است . من مىگويم نر است جواب مىفرمايند بدوش .\r\nنزديك است من يقهء خودم را از اين جوابهاى عجيب و غريب پاره كنم ، هركس اين روزنامه را بخواند از اوضاع من كاملا مسبوق مىشود . پس براى نمونه اين دستخط را در جوف اين روزنامه مىگذارم تا معلوم شود جوابهاى حضرت و الا چه قسم است . حالا باز اين دستخط ، امان از آن دستخطهاى ديگر كه مرا مات و مبهوت مىكند « 1 » .\r\n\r\n\r\n","description":"","footnote":"\r\n( 1 ) - متأسفانه نامه ضمن غارت يادداشتها از بين رفته است . ( مسعود سالور ) .\r\n","page_name":" 3451 ","page_number":265},
  {"content":"\r\n\r\n\r\nفرار سپهدار اعظم\r\nبرويم سر روزنامه‌جات ناشر افكار دمكرات . با برودت تام تمامى فرار سپهدار اعظم را نقل مىكند و ابدا وقعى به اين پدر ايرانيان نمىگذارد و ميل رجعت او را هيچ ندارد . از مقاله‌اى كه در اول روزنامه مىنويسد معلوم مىشود ما بين هيئت ائتلاف پارلمانى هم نقارى بوده و كابينه هم اندكى متزلزل كه بعد از چند مجلس در حضور نايب السلطنه باز الفتى ما بين اكثريت دست مىدهد و كابينه مستقر مىشود كه ناگهان سپهدار اعظم رئيس الوزرا بدون هيچ مقدمه و عنوان و بدون هيچ دليل ظاهرى غفلة براى پشت‌پا زدن به مملكت به طرف شمال رهسپار مىشود . روز بعد ساعد الدوله استعفاى كتبى سپهدار اعظم را تقديم و الا حضرت نايب السلطنه مىكند . « ايران نو » مىنويسد ما از اول عدم اطمينان خود را نسبت به كابينهء سپهدار اعظم اظهار نموده بوديم . پيوسته از افعال كابينه در وحشت بوديم و عمده تزلزل و وحشت ما هم راجع به اصول مشروطيت و استقلال مملكت بود از تضييقاتى كه كابينه از براى ما فراهم مىآورد ، تمام دنيا مستحضر و از كيفيات آن متنفر بودند .\r\n\r\nسالار الدوله ، شجاع الدوله\r\nآمدن سالار الدوله را تا نزديك مراغه مىنويسد . تلگرافى هم از شاهزاده به حاكم مياندوآب شده ذكر مىكند ، لكن مىنويسد شجاع الدوله حاجى صمد خان با دو سه هزار سوار براى جلوگيرى رفته . اما اين صمد خان همان صمد خان است كه او را كاملا مىشناسيم و در روزنامهء گذشته خود معرفى كامل از او شده حركت و سكون ، جنگ و صلح و همه‌چيز او بسته به بطرى عرق است ، « حكم آن‌كه تو فرمائى رأى آنچه تو انديشى » .\r\n\r\nوضع سبزوار - حرفهاى رشيد السلطان\r\nاز رشيد السلطان هم در تحت عنوان مكتوب نيشابور شرح مفصلى مىنويسد كه رشيد السلطان از هنگام خروج از شاهرود تا ورود سبزوار تمام را چاپيده . از يك ده من‌جمله هفت هزار تومان گرفته . تمام اهالى به كوهها فرار كرده‌اند . ورود سبزوار مردم استقبال كرده او را مجللا وارد مىكنند . ميرزا حسن مجتهد و حكومت با او همراهى دارند . مبلغى حوالهء ادارهء نمك و ماليه و ترياك مىكنند ، قدرى مىدهند و بعد راسا فرار مىكنند . از پليسها اسلحه را گرفته رئيس پليس را حبس كرده كه به دار بزنند . هنگام ورود\r\n\r\n","description":"","footnote":"","page_name":" 3452 ","page_number":266},
  {"content":"\r\n\r\nشهر هم سه دفعه زنده‌باد محمد على شاه گفته در مجلس هم اظهار داشته چطور به غيرت شماها مىگنجد كه زن محمد على شاه در فرنگ ميان كفار سربرهنه باشد و باز اظهار كرده من خونخواه شيخ شهيد هستم . صد هزار تومان به يكصد و هشتاد نفر از تجار و اعيان سبزوار حواله كرده و مشغول گرفتن است . مزه اينجا دارد كه در ختم كاغذ مىنويسد از يك طرف دولت تلگراف مىكند كه اين شخص مأمور دولت است ، حتى تلگرافات او را مجانى مخابره كنيد . از طرف ديگر با نهايت بىشرمى دارد ياغيگرى مىكند و مردم بيچاره را مىچاپد . خدا رحم كند . شنيده بوديم كوسه ريش‌پهن ، مصداقش امروز معلوم شد . مأمور دولت ياغى دولت « خدايا زين معما پرده بردار » .\r\n\r\nوضع اصفهان\r\nشرحى هم از اصفهان مىدهد كه هيچ اداره نيست تمام برچيده شده . مستبدين از گوشه و كنار بيرون آمده‌اند كرّ و فرى دارند . مشروطه‌خواهان مخفى هستند . حاكم صد رحمت به ايام استبداد ، هزار رحمت به اقبال الدوله . فراشباشى ، منشىباشى ، چوب فلك ، جريمه ، تعارف ، تقديمى همه در كار است . نمىدانم حاكم كيست . اسم نمىبرد .\r\n\r\nشهرهاى ديگر\r\nدر مقابل اين تفصيلات از امنيت شيراز و سركوبى الوار لرستان و خرابى سنگرهاى شهر كرمانشاهان و امنيت تبريز هم مقالاتى و تلگرافاتى درج نموده است كه انشاء اللّه راست است و خدا كند راست باشد . رحيم خان در شهر تبريز حبس نظر بود . گويا مكتوباتى از او به دست آمده و پسرهايش باز خيال شرارتى دارند ، يا آمدن سالار الدوله باعث شده كه زنجيرش مىكنند و فعلا محبوس است .\r\nديگر تازه‌اى نداشت مگر زلزلهء شديدى كه در مملكت مكزيك شده و كوه آتش‌فشان مشغول گرديده .\r\n\r\nمجلس شورى\r\nمذاكرات مجلس شوراى ملى هم با اين هرج‌ومرج و آشوب ولايات و بحرانهاى پىدرپى كابينه منحصر است به قانون عتيقات و جنگلها و افطاريهء حاجى شيخ الرئيس و مستمرى حاجى اسميعيل مجاهد و تعرفهء تلگرافى و كمپانى خالصه كمى گوشت و نان و السلام نامه تمام .\r\nيكشنبه پنجم رجب دهم سرطان - ديشب ابو القاسم آمد . ما به واسطهء اين‌كه غنى از\r\n\r\n","description":"","footnote":"","page_name":" 3453 ","page_number":267},
  {"content":"\r\n\r\nشهر طهران با مكتوبات امروز مقارن ظهر رسيد مسافرت او و پرحرفيهاى حضرت حكمران را شرح و تفصيل نمىدهم . همين‌قدر مىنويسم كه افراسياب خان مثل افراسياب ترك كرّ و فر داشت و تمام را قسم خورده است و دروغ گفته است كه من همراهم ، ليكن حاكم قزوين و سايرين عداوت مىكنند . چون من بايد به دستورالعمل آنها باشم لاعلاج از تمكين انشاء اللّه قلعه آمده باز فكرى مىكنم ( كه انشاء اللّه گردنش شكسته و نخواهد آمد ) .\r\n\r\nاخبار شخصى\r\nغنى هيچ طهران نرفته بود و تعجب مىكرد مثل اين‌كه من به شهر پاريس بروم ورقهء آدرس به خط خيلى جلى كه در دست داشت همه‌جا نشان داده تا وارد دولت‌سراى حضرت و الا شده بود كه همه شمران بودند و بر خلاف تصور غنى ديارى نبود ، تا سرايدار عمارت او را به منزل حضرت و الا عماد السلطنه دلالت مىكند . شب آنجا مانده صبح شميران مىرود . مكتوبات را رسانيده سه شب مانده بعد شهر آمده . اشيائى را كه خواسته بودم چون نزهت با بچه‌ها شمران بوده خدمت آقاى عماد السلطنه صورت مىدهد . ايشان هم يك شب غنى را نگاه داشته با نهايت بىسليقگى اشياء را خريدارى و روانه مىفرمايند .\r\n\r\nنامهء عز الدوله\r\nمعلومات غنى منحصر بود به زردآلوهاى درشت شمران و گوجه‌هاى بزرگ و خيار چهار تا يك پول . صفا و هواى شمران غذاى چرب و نرمى كه از اندرون حضرت و الا كاملا خورده بود . ديگر من صحبتى با او نكرده مشغول زيارت مرقومات شدم . به واسطهء آن‌كه دست حضرت و الا به شدت درد مىكرد خودشان چيزى مرقوم نداشته . دستخط مبارك به خط منشى بود و به اين واسطه فى الجمله مطلب دست مىداد يعنى تا آنجا كه منشى به سليقهء خود نوشته بود . ليكن در آخر كه مىدانم فرمايشات خودشان بود باز كار خراب مىشود . مثلا منشى نوشته بود در اين چند يوم سوار و تفنگ و فشنگ تهيه و روانه مىشود در آخر كه به سليقهء حضرت و الا بود مرقوم رفته بود حيدرقلى خان عريضه نوشته بود كه عين آن را براى شما روانه داشتم . باوجود بودن همچو آدمى ديگر شما چه احتياج به سوار داريد ؟ در باب عزل افراسياب خان منشى نوشته بود اقدامات مىشود .\r\nدر آخر مرقوم شده افراسياب خان ديگر نخواهد آمد و قس عليهذا مفاد دستخط حضرت و الا و سايرين همه اين بود كه چون شما فرار سپهدار را نمىدانستيد ، اين همه آه\r\n\r\n","description":"","footnote":"","page_name":" 3454 ","page_number":268},
  {"content":"\r\n\r\nو ناله كرده‌ايد حالا كه مژدهء رفتن او را بشنويد همه كارتان صورت خواهد گرفت و احتياج به هيچ‌چيز نخواهيد داشت و حال آن‌كه رفتن او معلوم نيست و چپ و راست مرا دو پسرش گرفته‌اند . افراسياب ترك هم كه ميان ملك ما نشسته هنوز اشتلم دارد ! حسب المعمول دستخط آقاى عماد السلطنه :\r\n\r\nنامه عماد السلطنه\r\n« فدايت شوم پاكت شما را كه قاصد تجريش برده بود عودت دادند . شب 29 جمادى الاخر با پول كه از روى سياهه اشياء خريدارى شود و حاضر كنند كه امروز 29 قاصد شهر بيايد اينها را بسته به او بدهم غره حركت نمايد . اما من سليقهء پيراهن و غيره را نداشتم . دو نفر از اهل اندرون فرستادم دو پيراهن « مد » حاليه گرفته اينها را مىفرستم .\r\nيقين با سليقهء شما وفق نمىكند و تكليف از من ساقط است . اما اين‌كه چهارتا نخريدم براى اين بود كه گفتم شايد پسند نكنيد . پوتين ، كاغذ ، پاكت ، ادويه‌جات و غيره را خودم خريدم باقيماندهء پول را هم به نزهت خانم مىدهم .\r\n\r\nاوضاع تهران\r\nاز اخبارات خواسته بوديد . اخبارات ايران ديگر شنيدنى نيست و تشريح نمىشود كرد حالت حاليهء مملكت را . سپهدار رشت رفت . سردار ملى ، سالار ملى هم از دنبال .\r\nيك روز مىگويند آنجا استعداد فراهم مىكنند ، يك روز مىگويند مرخص شده فرنگ رفت . در هرصورت به واسطهء آشكار شدن مسلكها و شكست فرقهء دموكرات يك انقلاب جديدى مسلما واقع خواهد شد تا چه شكل باشد . بالاخره پولى حاضر كردند و اعلان تعطيل عدليه را كردند .\r\n\r\nتعطيل و شورش عدليه\r\nاعضاء عدليه در شورش شدند ولى پيش نرفت . حقوق پس‌افتاده را تمام مىدهند در صورتى كه استعفا بدهند ، و الّا نصف حقوق را مىدهند و امتحان مىكنند . اگر از امتحان درآمد قبول به خدمت مىشود . نصف ديگر حقوق را مىدهند و الّا باز عذر آن آدم را خواسته حقوقش را مىدهند . اما صورت امتحان قسمى است كه ابدا كسى نمىتواند آن امتحانها را بدهد و مقصودشان اين است بلكه به كلى عدليه تعطيل باشد تا خودشان اعضاى درست صحيح جديدا انتخاب كنند . حال نصف اعظم اعضاء عدليه دمكرات است و اين هم يك شكست بزرگى است كه به آنها رسيده . ناچار ساكت نمىنشينند . اما\r\n\r\n","description":"","footnote":"","page_name":" 3455 ","page_number":269},
  {"content":"\r\n\r\nمن كه حقوقم را نه خزانه داده نه صندوق عدليه ، از صبح تا غروب اين‌در و آن‌در بايد بروم و هنوز به جائى نرسيده‌ام . شش ماه هم از سال گذشته . ديگران نقد مىگيرند اعضاء تميز به واسطهء بىحالى و لاابالىگرى نصير الدوله ابدا اتحاد و اتفاقى نداشتند و ندارند و هريك راه خود را گرفته و رفتند . اما اعضاء استيناف و حقوق تماما متحد و متفق هم پول گرفتند ، هم داد مىزنند . علىاىحال مسئلهء عدليه لطمهء بزرگى باز به ترتيبات مىزند .\r\nمتصل اين فرياد بلند خواهد بود . متجاوز از هزار نفر در عدليه الان عارض و حقوق همگى پاىمال مىشود . يك اوضاعى است كه نوشتن ندارد .\r\n\r\nعدليه و مسلك\r\nنايب السلطنه چاله هرز رفته نمىآيد . شاه فردا صاحبقرانيه مىرود . وزارت ماليه به واسطهء امريكائيها در حالت تزلزل است و انقلاب دارد . شايد مثل عدليه شود . مدت وكالت وكلا نزديك به اتمام [ است 
  ] . اطراف شلوغ ، بىپولى زياد ، بىترتيبى ادارات فراوان . ديگر چه اخبارى شما لازم داريد كه بدانيد اگرچه عدليه نبايد مسلك داشته باشد اما در ايران هنوز اين‌طور نيست و بيشتر دمكرات هستند . من هيچ حرف دمكراتها و اعتداليها را نفهميدم ، يعنى نخواستم كه بفهمم بخصوص چون در عدليه و تميز بودم لهذا از نزاع لفظى آنها نمىتوانم اطلاعات كامل به شما بدهم . » ( پايان نامهء عماد السلطنه )\r\n\r\nنامهء ديگر عماد السلطنه\r\n« فدايت شوم سياهه ايفاد شد . تخم تربچه و هويج ارسال شد . هويج فرنگى سيرى سه هزار ، هويج ايرانى يك عباسى . تفاوت به اين فاحشى يعنى چه ! امشب از شيخ ابراهيم كاغذ رسيد . اغتشاش و اخبار قزوين را نوشته بود . از طهران متصل جمعيت به سمت رشت مىرود . دور نيست باز مجاهدبازى پيدا شود . اين مرتبه با دمكراتها دعوا داشته باشند . اخبار دنيا آنچه عجيب است .\r\n\r\nسبق آئروپلن\r\nسبق آيروپلن از پاريس به مادريد است در دوازده ساعت كه هزار و دويست كيلومتر بوده اما به فاصلهء چهار شب مسيو دورين فرانسوى سبق را برد و جلو رسيد . متجاوز از سى هزار تومان پول ما برد . تفصيلش دراز است . فتنهء رشت و آقايان و مال قزوين و همه جاى ديگر ايران شايد خيلى بالا بگيرد . تمام مردم متزلزل هستند من نمىدانم به شما چه عرض كنم ، يا چه دستورالعمل بدهم كه ايران خراب و ويران شد .\r\n\r\n","description":"","footnote":"","page_name":" 3456 ","page_number":270},
  {"content":"\r\n\r\n\r\nمهرماه خانم\r\nدر كاغذها نوشته بوديد اين قاصد را براى يك كلمه حرف فرستادم كه مهرماه خانم مىآيد يا نه ؟ تجاهل عارفانه مىفرمائيد . مهرماه خانم ابدا براى آمدن الموت از دروازهء طهران بيرون نخواهد آمد . حتى مىگويد قزوين هم چون مىدانم باز حرف الموت در آنجا خواهد بود نخواهم رفت . مىترسم ، سوار نمىتوانم بشوم . مادرم راضى نيست . مرا عاق مىكند . اين ديگر صريح يا غيرصريح ندارد . البته افخم الدوله هم به شما مىنويسد ( در اينجا صحبت مهرماه خانم طولانى مىشود كه هيچ نوشتن ندارد . آدم عاقلى است معلوم مىشود الموت حقيقة آمدن ندارد ، مثل من احمق نيست ) .\r\n\r\nوضع حضرت و الا\r\nحضرت و الا به امورات خود كسى را دخالت نمىدهند . ترك مشورت ، ترك مهربانى و محبت ، ترك مراوده ، ترك تجمل ، ترك شأن ، ترك حرمت همه را نموده‌اند . البته خوشحالى و خوشى را در اين ديده‌اند . شما از پشت كوه حرفهاى سه سال قبل را مىزنيد و خبر از اوضاع حاضره نداريد و حال آن‌كه آنقدرها بايد بدانيد كه ابدا ابدا كار ترتيبى ندارد و اگر از هزار كلمه يكى را شنيده بودند اين كاهلى كه تصور مىكنيد به ميان نمىآمد . آنچه شما مىخواهيد در دست من و افخم الدوله نيست . اينها با كسى است كه شما را الموت فرستاده . كار كسى است كه پول دارد ، با آن شخصى است كه به واسطهء تبعيت بودن روس خودش را از شأن انداخت . كار كسى است كه نه آن را تحصيل كرده نه اين را نگاه داشته . افخم الدوله را احضار مىكنيد . ما به شما ننوشتيم از مرگ حتمى خلاص شده ، پنجاه قدم راه نمىتواند برود . اگر تا سه ماه ديگر بتواند يك ميدان سوار اسب شود خيلى خوب است . پس هيچ اظهارات شما در اينجا و خدمت حضرت و الا ثمر ندارد و فايده ندارد . » [ پايان نامهء عماد السلطنه 
  ]\r\n\r\nمرقومهء حاج افخم الدوله\r\nپس از تفصيل دادن از ناخوشى و معالجهء خودش و اين‌كه حاليه هم تا باغ حضرت و الا به اشكال مىتوانم بروم و قدرى قرقر از بچه‌هاى من كه پولى كه روانه مىكنيد اطلاع نمىدهند و مخفى مىكنند حاليه هم شمران آورده‌ام يك بيست مرتبه هم مىنويسد كه مهرماه خانم نمىآيد ، نمىآيد ، نمىآيد . تعهد مىكند كه لله آقا مشهدى اكبر را با دو تفنگ از خودم روانه مىكنم . اگر حضرت و الا هم آدمى فرستادند چه بهتر . اما سر ده روز\r\n\r\n","description":"","footnote":"","page_name":" 3457 ","page_number":271},
  {"content":"\r\n\r\nقاصدى روانه كنيد كه هم دعاى ترس لله آقا باشد هم دليل راه ، هم حامل تفنگ . تا به اين ترتيب اردو با قرض‌وقوله مثل اردوهاى دولتى گسيل شود . ( تفصيل لله آقا را بايد در روزنامه‌جات گذشته من قراءت كرد ) .\r\nرئيس الوزراء احتمال مىرود محتشم السلطنه شود . آقاى نايب السلطنه گلوشان درد مىكرد . حكما گفته‌اند كمتر حرف بزند ، به آن جهت آمده است چال هرز تا از زحمت تكلم با ملت رهائى يابد . . . « 1 »\r\n\r\nسالار الدوله\r\nسالار الدوله با عده‌اى به نزديك كردستان رفت . او هم خيال دخلى دارد تا رفع ضرر چند ساله را نموده باشد . پدرزنش نظر على خان در روزنامه نوشته بود با پنج هزار سوار ماهيدشت را چاپيده گفته است كرمانشاهان مىروم ، از آنجا هم شايد بالاتر . عدليه را بستند بالفعل كه همه‌جا مثل قزوين شلوغ است دو ساعت به فس و فس اين عريضه را نوشتم خيلى خسته شدم . » [ پايان نامهء افخم الدوله 
  ]\r\n\r\nكاغذ بچه‌ها\r\nكاغذجات بچه‌ها بامزه بود معلوم شد الحمد للّه دماغى از رفتن شمران دارند .\r\nعين الملوك نوشته بود حساب ، جغرافيا ، تاريخ خيلى خوب مىدانم . عربى را كمتر . حالا ميزان صرف مىخواهم با رساله كتاب خيلى لازم دارم ( آخوندهاى حالا تمام به موضع جديد درس مىدهند و همان‌طور كه سابقا عربى را منحصر به خودشان كرده بودند چيزى نخواهد گذشت كه علومات جديد را هم با السنهء خارجه منحصر به خودشان كنند . اين جماعت اعجوبهء روزگارند ) .\r\n\r\nتفاوت تعليمات\r\nمكتوبى نوشيروان ميرزا از طرف حضرت و الا نوشته بود بسيار خوب . تبريك عروسى مرا گفته بود . ما آن‌وقت كه به سن و سال نوشيروان ميرزا بوديم هنوز « الف دو زبر اند » را تمام نكرده بوديم . قلم هرگز به دست ما نداده بودند . تفاوت تعليم و كتب حاليه با آن‌وقت از زمين تا آسمان است . مثلا كتاب هم كه مىخواستيم بخوانيم حافظ بود ، سعدى بود ، حسين كرد بود ، اسكندرنامه بود كه هيچ ربط به عمل درس و تدريس\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 3458 ","page_number":272},
  {"content":"\r\n\r\nتعليم و تعلم ندارد .\r\n\r\nنامهء گوهر خانم\r\nمكتوب ديگرى گوهر خانم صيغهء حضرت و الا نوشته بود . « قربان حضور مباركت شوم . همواره سلامتى وجود ديجود حضرت و الا را از ايزد تبارك و تعالى خواهشمندم كه به خوشىگذرانى بگذرد . حضرت اشرف اقدس و الا دوازده روز است تجريش تشريف آورده‌اند . سه روز است از دست نقرس دست راستشان به قول الموتيها فرياد مىكند . خيلى مايل به تشريف آوردن الموت هستند كه آسوده‌خاطر باشند ، برعكس سركار . و الا كه اصرار به دردسر دارند . سختم عجيب آيد كه در تمام الموت اگر آدمىزاده‌اى به ميل مبارك پيدا نشود بايد پريزاده‌اى پيدا كرده باشيد ، چون كه\r\n هر سرشاخ در اين باغ هوائى دارد * هر گلى رنگى و هرمرغ نوائى دارد \r\nمعلوم شد كه بعد از پيشكش نمودن زيور خانم بانوى حصارى پيدا شده است . ( چون زينب برادرزادهء زيور خانم است و من يك دفعه به او شوخيتا نوشته بودم ) اصرار نفرمائيد كه زيور خانم ابدا ميل ندارد كه مهرماه خانم الموت بيايد . از دعاى اوست كه رضا به آمدن نمىشود . خانمها همگى عرض بندگى مىرسانند خصوص آزاده ( دختر كوچك حضرت والاست از گوهر ، گويا پانزده يا شانزده ماه داشته باشد ) كه هنوز از زيارت حضور بهره‌مند نگشته . زياد عرضى ندارد ، سه‌شنبه 29 ، گوهر . »\r\n\r\nآوازهء زن گرفتن\r\nاين كاغذ خط گوهر خانم است ليكن املاء حضرت اقدس والاست . هنوز من هيچ كارى نكرده از اطراف مىنويسند . غنى مىگفت سه مرتبه مرا زنهاى اندرون حضرت و الا پشت پرده برده سؤالات از زن گرفتن شما مىكردند . هرقدر قسم مىخوردم مىگفتند به شما سفارش كرده دروغ مىگوئيد . آخر رفتم تظلم به افخم الدوله كردم تا و لم كردند .\r\n\r\nاوضاع مملكت\r\nكاغذجاتى كه براى نوكرها از همقطارهايشان آمده كلا از انقلاب طهران و يأس مردم و بسته بودن اغلب دكاكين شرح داده بودند . اين نزديك شدن به اتمام دورهء وكالت زيادتر اسباب دردسر مىشود . آنچه من به عقلم مىرسد بيشتر اين اختلافات و هرج‌ومرج ادارات به واسطهء اين است كه اجزاء هركدام شاخصى هستند و اطاعت امر بزرگ‌تر خود را نمىكنند . منشى محكمه به معاون محكمه ، معاون به رئيس ، رئيس به وزير اعتنا ندارد\r\n\r\n","description":"","footnote":"","page_name":" 3459 ","page_number":273},
  {"content":"\r\n\r\nو مطالب و حرف حق را هم نه وزرا مىتوانند در مجلس اظهار دارند نه وكلا جرأت مىكنند به ملت بگويند . چهارتا روزنامه‌نويس هم ميانه افتاده هرچه دلش مىخواهد مىنويسد و روزى يك وزير عزل و برقرار مىكند . هزار مرتبه اين مطلب در هرمحفلى و مجلسى زده شده و من هم‌عقيده‌ام اين است و به كرات هم در « مموار » خود نوشته‌ام از اين كلاه ايرانى ديگر كارى ساخته نيست ، خواه بزرگ باشد خواه كوچك ، خواه نمد باشد خواه ماهوت . به دليل آن‌كه ما چشم داريم مىبينيم ، گوش داريم مىشنويم .\r\n\r\nگمرك\r\nيك ادارهء معظم بزرگ ما گمرك است ، از دولت سر يك رئيس بلژيكى نوز باشد يا مورنارد در اين همه انقلابات ايران به قدر سر سوزنى توفير و تغييرى در اساس ادارى او رخ نداد . به همان ترتيب و روش منظمى كه بود تا امروز باقى است . نه اسم مسلك آنجا برده شده نه آرتيكل‌هاى مضر از اعضاء در روزنامه‌جات درج شد . رئيس و مرئوس تكليف خود را دانسته و هريك اندك تخلفى نمودند از اداره خارج [ شدند 
  ] ديگر احدى نتوانست به زور « آرتيكل » روزنامه يا به قوت نطق فلان ناطق يا به دستخط شاه و توسط فلان وزير مجددا داخل شده اسباب بىنظمى اداره را فراهم كند . حالا اگر عمرى باشد باز خواهيم ديد مستشاران امريكائى در مدت قليل چه قسم ماليهء ما را اداره كنند كه نفس از يك نفر از اعضاى آن وزارت‌خانه درنيايد . من هم ديگر مثل افخم الدوله خسته شدم ، و السلام .\r\n\r\nميرزا مسيح\r\nچهارشنبه هشتم رجب - دعوا و نزاع كلى طىنشدنى ما با تمام الموتى بماند به جاى خود ، فعلا مرافعه با وركى و رشوند براى ييلاق آوه و گچ‌لات اسباب دردسر كلى شده .\r\nاين ميرزا مسيح كه پارسال با تمام وركيها با من بودند و از جان و مال به گفتهء خودشان گذشته ( نمىدانم به چه جهت مسيح رنجيده ) واحدى حرف آنها را گوش نمىكرد حالا كه بر عليه من شده‌اند نزديك است تمام آنها متفق شوند و كار بزرگى پيش آيد . ناچار شيخ حسين را پرىشب آنجا فرستادم . ديشب هم ابو القاسم به يك عنوانى آنجا رفت .\r\nاميد است التيامى بگيرد . اين مسيح جوان خوشگلى بود . چند سال قبل مشهدى زربعلى بادكوبه‌اى عامل قلىاف نزد خودش نگاه داشت آنقدر از پشتش راند تا پيش افتاد ، صاحب دكانى شد و مشغول معامله . دو سال است رأسا عامل قلىاف شده و امسال كه مزر كوفتى هم به چنگ آورده كرّ و فرّى ، باد و بروتى دارد كه آن سرش ناپيدا ! گويا از\r\n\r\n","description":"","footnote":"","page_name":" 3460 ","page_number":274},
  {"content":"\r\n\r\nپولهاى او هم بالا كشيده كه بىاختيار خرج مىكند . عمارتش را هم خراب كرده مشغول ساختن عمارت مفصلى است در ملك ما بدون اجازه [ شده 
  ] ، و دور نيست پس‌فردا از بابت پولها كه بالا كشيده قلىاف تصاحب كند و دچار اشكالات مفصل‌تر بشويم .\r\n\r\nمزاحمت رشوند\r\nرشوندها هم جمعيت جمع كرده سر چادرهاى مدانى بروند . صبح محمد على با حمزه على رفتند مدانيها را بردند ، اينها را كه ديدند ديگر جرأت نكردند از آوه خارج شوند و پاك و صاف حاشا كردند . گفتگو و مرافعه خيلى شده بود . با اين همه زحمات و دردسرها مىترسم آخر هم چيزى به من وصلت ندهد . آش نخورده دهان سوخته بشوم .\r\n\r\nنان هرسينى\r\nيك دسته از عمله‌جات دو سه شب آمده زوارك ماندند . كلا هرسينى بودند . مثل بهائم يك نفر زن همراه آنها بود كه نان مىپخت ، اما چه نانى خمير را روى ساج مىگذاشت همين‌قدر كه گرم شد برداشته به يك نفر مىداد و هرنان يك چارك وزن داشت . از اين نان اعلا يكى صبح ، يكى ظهر ، يكى شب غذاى آنها بود بدون قاتق خشك و خالى ديگر ، نه چاى ، نه خوراك ديگرى هيچ نمىدادند .\r\n\r\nگون - ملايريها\r\nاما توت مفصلى خوردند . ماهى چهار تومان به هركدام نقد با يك گيوه هم مىدهند .\r\nسه نفر ملايرى ميان آنها بود . چون ولى هم‌شهرى آنها بود به اتفاق او بالا آمدند توت بخورند . من صدا زدم گفتم كجائى هستيد ؟ گفتند ملايرى . كدام ده ؟ زنگنه . گفتند تهران براى عمله‌گى رفته بوديم ، ايما را گول زدند گفتند بالاى كرج برويم براى گون . « پتى پتى » « 1 » ما را تا قزوين آوردند . آنجا ايما تنگ آمديم . باز گفتند بيرون شهر سرگون برويم .\r\n« پتى پتى » ايما را آوردند اينجا . مرديم ، تا از اين كوه‌ها گذشتيم . پرسيدم به شما چه دادند ؟ گفت ماهى چهار تومان گفته‌اند با اين « پاى اوزار » ( گيوه خود را نشان داد ) .\r\n\r\n\r\n","description":"","footnote":"\r\n( 1 ) - پتى پتى - يواش يواش .\r\n","page_name":" 3461 ","page_number":275},
  {"content":"\r\n\r\n\r\nوضع ملاير\r\nاز ملاير پرسيدم حاكم دارد ، گفت مدتهاست ندارد . از هجوم لرستانى پرسيدم گفت ديگر چيزى براى ملايرى باقى نگذاشته‌اند . از ده ما هزار گوسفند و هرچه الاغ و يابو هم بود گندم بار كرده بردند . يك نفرشان پير بود معلوم شد باغبان مصدق الممالك بوده پيوند خوب مىزند . مقدارى پيوند توت و شاه‌توت و گيلاس زده انعامى گرفت شادىكنان رفت .\r\n\r\nاسباب تعيش\r\nهر دسته از اين عمله‌ها چيزىكه مايهء تعيش همراه دارند از ميان خورد و خوراك و پوشاك يك دايره است ، يك نى . گفتند « چگور » بعضيها دارند . بعد از خوردن آن نان سابق الذكر مشغول دايره‌زنى و نىزنى شده سايرين هم دست مىزنند و كردى آواز مىخوانند . شب هم همين‌طور تا هروقت خواب بروند . ديگر نه نمازى ، نه طاعتى . حتى با اين آب به اين زيادى طهارت هم نمىگرفتند . توت رسيده اما چهار روز باد شديد آمد .\r\nكال و رسيده همه را به زمين ريخت .\r\n\r\nكمى مرغ\r\nامسال مرغ و تخم‌مرغ و جوجه اكسير شده هيچ پيدا نمىشود . در تمام زوارك سه‌تا مرغ جوجه بيرون آورده آنچه از مردن و سرماى زمستان خلاصى يافته نه تخم گذاشت نه جوجه درآورد . هر جاى ديگرى هم آدم روانه مىكنم مثل زوارك است تمام آه و ناله دارند كه مرغ‌ها تخم نكردند كرچ نشدند . در سراج‌محله فقط يك مرغ جوجه بيرون آورده . من خودم در قلعه دوازده مرغ دارم يكى خوابيد و جوجه بيرون آورد . گوسفند هم در اين گرما نمىتوانيم بكشيم و گوشتش را نگاه داريم و الان پانزده شبانه‌روز است ما گوشت نخورده مثل الموتيها پلو درست مىكنند با سبزى منتها آنها بىروغن مىخورند ما روغن مىريزيم ، گاهى هم كوكو درست مىكنند .\r\n\r\nسبزىپلو الموت\r\nسبزىپلو الموتى تا هنگامى كه بهار است سبزى صحرائى است ، در اين ايام از برگ سيب‌زمينى ، برگ خيار ، كدو ، چغندر ، برگ هويج ، برگ لوبيا ، باقلا است و بسيار هم خوب مىشود كه در طهران ما ابدا مرسوم نيست و شايد هيچ ندانند . مثل اين‌كه من هم\r\n\r\n","description":"","footnote":"","page_name":" 3462 ","page_number":276},
  {"content":"\r\n\r\nنمىدانستم كه آنقدر خوب مىشود و خيلى كار مشكل شده و هيچ تدبيرى نمىتوانيم بكنيم مرغ يا جوجه به دست آيد . كدوها تازه گل مىكنند . باقلا قدرى داريم اما خيلى صغير است . لوبيا دست نيامده . تخم هويج فرنگى و ايرانى را هم كاشتيم . از تفاوت قيمت اين دو آقاى عماد السلطنه تعجب كرده بود گويا همه‌چيز فرنگيها با ايرانيها همين قدر توفير داشته باشد .\r\n\r\nپوتين ايرانى\r\nبراى صرفه يك زوج پوتين ايرانى خواسته بودم . حالا كه آورده‌اند از بس بىتناسب است و بدهيولا بسيار پايم را زحمت مىدهد . اتفاقا قدرى هم گشاد است درست مثل نعلهاى روسى مىماند كه به پاى يابوهاى ايرانى بزنند . « لاق‌لاق » صدا مىكند . روزى هم يك جوراب كثيف و سياه مىكند ، درست وقتى كه اين پوتين را پيش پوتين فرنگى سابق خود مىگذارم مثل يك ددهء سياه بررنگى مىماند در مقابل يك خانم خوشگل . تمام آدمها هم اين پوتين را براى خود نامزد كرده‌اند تا نصيب كدام بشود .\r\n\r\nخريد تفنگ\r\nاز شهر خبر ندارم باز اراجيف زياد مىگويند . عباس بيك رفت چهار روزه بيايد و هنوز نيامده . مىخواهم ابو القاسم را شهر بفرستم ، لاعلاج به قرض‌وقوله هم شده چهار پنج قبضهء تفنگ بخرد با فشنگ و يكى دو نفر نوكر كارى بياورد . ما هم تأسى به ديگران كرده هم‌رنگ جماعت شويم و يواش يواش خودى عادت بدهيم ( اما خير من عرضه ندارم و مشكل مىدانم ) ، مثل پارسال كار گردن‌گيرم شده با اين انقلاب همه‌جاگير نمىتوانم اينجا را گذاشته بروم . مىگويند فرار كرد و سخريه مىكنند . من براى همين يك كلمه خودم را دچار اين همه مرارت مىكنم كه اسم فرار و نسبت ترس به من ندهند .\r\n\r\nشدت آب\r\nغروب گردش‌كنان تا سربند زوارك رفتم . تا امروز ممكن نشده است آب بياورند . و آسيا بيكار مانده و تمام محصولى كه از اين نهر آب يارى مىشود و باغچه‌هاى سبزىكارى جلوى خانه‌ها كلّا در كار خشكيدن است . هرچه زحمت مىكشند تيرچوب « شاخه سه‌پا » مىبرند مىزنند يك ساعت ديگر همه را آب مىبرد . ديگر درخت در زوارك باقى نمانده . امروز هم از ظهر تا مغرب زحمت كشيدند . همان وقت كه من براى تماشا رفتم آب همه را برداشت و رفت . زنهاى زوارك مىگويند چون كربلائى حسين\r\n\r\n","description":"","footnote":"","page_name":" 3463 ","page_number":277},
  {"content":"\r\n\r\nوركى را در اين نقطه كشته به آب انداخته‌اند از آن روز اين نهر آرام نمىگيرد ، بايد چندين قربانى كرد تا ساكت شود . بد نيست ما هم گوشت نداريم اقلا چند شبى شكممان معمور مىشود . سپردم صبح يك نفر رعيت را نگذارند عقب كار ديگر برود . از سراج محله ، نسا و سيلكان هم سپردم امداد و كمك بگيرند . بلكه نصف آب را سمت ديگر رودخانه باز كنند و آب سمت « بندگاه » كمتر شود و ممكن باشد جلويش را بست . غير اين گويا چاره نداشته باشد .\r\n\r\nسه طفل شيرى\r\nپنجشنبه نهم رجب المرجب - نه‌نه زكريا كه مدتى طباخهء محترمهء ما بود دو پسر دارد ، دو دختر ، يك شوهر ( سبزعلى معروف ) . اول زمستان گذشته عروسش زن يحيى مرد طفل رضيع او را با شير گاو نگاهدارى كرد . زن سبز على مرد طفل را سبز على آورد به دست عيال قديم خود داد اين شد دوتا . ديشب دخترش زن حسنقلى سراج محله [ اى 
  ] فوت كرد . طفل رضيع ديگرى گردن‌گيرش شد . بينوا سه طفل را بايد نگاهدارى كند . با نداشتن شير در پستان شير بدهد .\r\n\r\nملا يوسف\r\nصبح ملا يوسف كه از كفن و دفن و تلقين نماز وحشت روضه و غيره خلاص شده چهار پنج هزارى با يك شكم سير مرغ‌پلو معمور شده بود آمد قلعه . شيخ حسين و ميرزا على اكبر پسر قاضى بودند . شيخ بنا كرد شوخى كردن و حرف مفت به ملا يوسف زدن و بعد قسم مىخورد كه هرجا ملا يوسف برود سر ميت دو سه‌تا هم پشت سر آن پيدا مىشود . ملا يوسف دفاع مىكرد . مجلس بىنهايت بىريا شده به قدرى همگى خنده كرديم كه حدوحصر نداشت . ملا يوسف هم خنده مىكرد . شيخ مىگفت ملاحظه كنيد چقدر بشاش است . مىگفت چه كنم همه خنده مىكنند من گريه كنم .\r\n\r\nوركيها\r\nدر اين بين محمد على زواركى بالا آمده درخواست كرد كه ملا تشريف نبرند و درست مطمئن شد كه امشب هم تشريفات ديشبه در كار است . در اين بين سروكلهء مسيح دكمه‌بند تبريزى با ملا يحيى در بسته ، ملا موسى شاعر ( مرشد ) ، عزيز ، يد اللّه ، ميرزا خان ، عباس غرق آهن و پولاد پيدا شدند . از ناچارى خيلى صحبت كردم . ( اما اين مسئله را هم نبايد كتمان كرد و بىانصافى نمود كه وركيها اگر ظاهرا چيزى بگويند ،\r\n\r\n","description":"","footnote":"","page_name":" 3464 ","page_number":278},
  {"content":"\r\n\r\nجلافتى بكنند باطنا همراه هستند . ناهار مفصلى تدارك شده بود ، بره‌اى هم كشته بودند ، آلوبالوپلو داشتيم و به سلامتى صرف شد . من شب خيلى بيخوابى كشيده بودم خوابيدم .\r\nعصر كنار رودخانه رفتيم آنجا ملا يحيى ، ملا يوسف و ميرزا مسيح را خواستم از « گل » هم به خوبى دررفتيم ، يعنى آن دوتا آدمهاى معقول صحيحى هستند . فقط ميرزا مسيح جوان است و قدرى هم رنجش داشت . از كاغذى كه من به ملا حسنعلى نوشته بودم كه ميرزا مسيح پس از آن‌كه خيلى هرزگى كرد جلال مىشود مىگفت ملا حسنعلى دشمن ماست ، شما نمىبايست به او مرقوم داريد . به خودم صدتا فحش مىنوشتيد بهتر بود .\r\nمن هم سر آخر به ياد ايام گذشته او و طمع صد تومان اجارهء گچ‌لات رويش را بوسيده او هم دست و پاى مرا بوسيد . در كمال خوبى صلح واقع شد . از اين رهگذر خاطرم آسوده گرديد اما ابدا صحبت گچ‌لات را نكردم ، گذاشتم براى مجلس ديگر كه بروم ورك و آنجا به زبان چاپلوسى ساكتشان نمايم . اى خدا من در عمرم آنقدر تملق نگفته بودم و اگر اين حالت حاليه و اجبار را سابقا مىداشتم حالا حاكم شيراز ده مرتبه شده بودم ! آقايان وركيها رفتند به واسطهء اين فتح موقتى من هم يك « جفتك و چهاركشى » پشت‌سر آنها زدم . اين مسئله هم گذشت يا انشاء اللّه مىگذرد .\r\n\r\nزينب خانم\r\nآمديم سر زينب خانم . من هرزنى گرفتم يك مادر نتراشيده نخراشيده داشت . اين عيال ملا عباس مرحوم ( قمرى ) دختر استاد طهماسب كدخداى بالاروچى است ، برادرش ميرزا حسين خودمان است ، از آن شيرزنها كه همه الموت را مهدى عاجز كرد از عهدهء اين زن برنيايد . ملك و مال اولاد و شوهر خود را حفظ نمود ، ابدا راه به مهدى با همه شرارت و هرزگى و شيطنت نداده كه نداده است ! مهدى از تمام الموت باج بگيرد از اين زن يك تخم‌مرغ نمىتواند ، اول ما را دچار مهدى كرد . او گفت صد و پنجاه تومان نقد صد و بيست تومان مهر . من پاك از ميدان دررفتم . بعد امر را نصف كردند . مهدى گفت امر مهريه با من ، نقدينه با خودش . همين‌طور در كش‌مكش تا امروز عصر باقى است .\r\nمن شيخ حسين ، ملا يوسف ، ميرزا حسين همه را با ابو القاسم به ستوه آوردم تا باز حكايت عباس بيك شود ، اصرار آنها غلبه كند يا انكار من . الان هم دسته جمع از ملا و شيخ و ميرزا به . . . رفته‌اند تا به اين دو پوست‌كلفت اثرى بكند يا نه . من هم ده‌تاى ديگر زير سر گذاشته‌ام ، يكى خواهر حاجى محمد صغرىنام ، ديگرى عمه جانى خواهر غفار كه خواهرزن مهدى باشد و چون عيال مهدى با عيال ملا عباس بىنهايت عداوت دارد دور نيست فورا خواهر خودش را بدهد .\r\n\r\n","description":"","footnote":"","page_name":" 3465 ","page_number":279},
  {"content":"\r\n\r\n\r\nياد طهران\r\nبارى امشب بيست ماه است من از طهران بيرون آمده‌ام . ياد طهران و بچه‌هايم مىافتم دلم غش مىكند . خدا هم وسيله نساخت بيايند . هر عيالى كه گرفتم ناچارم كرد ديگرى را بگيرم من و الّا هيچ مايل نبودم و الان هم نيستم باوجود مهرماه خانم ديگرى را ببرم . اما چه كنم مقدرات الهى و بخت بد اسباب اين كار را بدون ميل و رضاى من فراهم مىكند .\r\n\r\nزنهاى مؤلف - سهم العيال\r\nآقاى عماد السلطنه مرقوم داشته بودند كه اگر اين مرتبه امر داير شد عيال بگيرى بايد به حكم استخاره يا قرعه يا انتخاب جمعى ديگر بدون شركت و رضايت شما باشد ، ليكن من اين كارها را به علاوهء بعضى كارهاى ديگر در گرفتن مهرماه خانم جزا كلا به عمل آوردم و نتيجه باز حاصل نگرديد . مثلا من براى زنهاى ديگر خودم انگشتر داده بودم براى اين گوشواره دادم . آنها را علنى عقد كردند اين را مخفى . همه را شب آوردند اين را گفتم روز آوردند . گذشته از استخاره تا نماز حاجت دعاى خواستگارى و غيره و غيره كه طابق النعل بالنعل از روى جامع عباسى به جاى آوردم بلكه از احاديث و اخبار كتب مجلسى عليه الرحمه هم خيلى اضافه كردم و آنچه هم خاله‌جان ، آقا بىبى ، شاه زينب ، كلثوم نه‌نه گفته بود و زنهاى عهد ما تلقين كردند به عمل آوردم مىبينم ثمر نكرد فايده ننمود . پس اقبال نيست ، سهم العيال نيست ، بخت نيست . شايد اين يكى هم از آنها بدتر شود و قوز بالاى قوزى به مراتب سخت‌تر . با همه اين نااميدى ديگر برايم طاقت نمانده . از بس شبها تنها هستم و احدى پيشم نيست راضى به يك موش و همدمى شده‌ام و لو دده بزم‌آرا باشد . هرچه مىشود بشود . ما كه غرق شديم آب از سرمان گذشته چه يك نى چه صد نى ! زنهاى مملكت ما مىگويند و ضرب‌المثل است « يكى كم ، دوتا غم ، سه‌تا خاطرجمع » . شايد انشاء اللّه اسباب فرجى بشود و ضرب‌المثل خانمها صدق باشد ! هر كارى را بايد تجربه كرد . ما هم از عمر خود متصل مشغول تجربه هستيم و تعجب اين است دربارهء من همه تجربيات بىاثر است و بىنتيجه . يك مزاجى هم دارم كه متنبه نمىشوم .\r\n\r\nعقد ازدواج\r\nدوشنبه 13 - گفتگوى مزاوجت بسيار طولانى شد . آخر الامر سى تومان نقد گرفتند ،\r\n\r\n","description":"","footnote":"","page_name":" 3466 ","page_number":280},
  {"content":"\r\n\r\nچهل تومان مهر ، رخت و لباس هم بفرستم از قزوين بياورند . اين‌كه تمام شد گفتند ذوى القربى بايد در مجلس حاضر بشوند . مخارج شب را هم به گردن من گذاشتند . يك گوسفند ، برنج ، روغن ، قند ، چاى داده شد همان پائين تهيه نمودند . بالاروچيها با زواركيها جمع شده شب يكشنبه ديشب صيغهء عقد انقطاع نود و نه ساله جارى شد . شيخ حسين هم باز شاه سلطان حسين خوبى شده نوكرها را مصادره نموده قريب دو تومان پول گرفت ، اما زورش به من نرسيد و مىگفت قانون نيست شما بايد آزاد باشيد . اينها تمام شد گفتند شيرينى آمهدى كه عموى بزرگ‌تر است بايد به معمول ولايت داده شود . سر پيچانده و ندادم . اما ملا يوسف مثل كنه چسبيد دو تومان حق اجراى صيغه را گرفت .\r\nناهار را هم آمدند قلعه عصر به سلامتى رفتند . ملا يوسف مجلسى دو هزار نماز ميت ، دو هزار روضه دو مجلس هشت هزار دو تومان هم از من گرفته با دماغ چاق رفت . نيم ساعت از شب گذشته اجازهء زفاف را در تقويم داده بود عروس را كدخدا و ابو القاسم با دايه خانم و تاجى به قلعه آوردند . عروس خيلى صغير است . زيب و زينت و بزك دهاتى يا شهرى هم نداشت . خيلى ساده سينه‌اش هم درد مىكرد و متصل سرفه مىكرد .\r\nدرست اين زن با آن زن من نقطهء مقابل است . همه چيز او درشت اين كوچك است . به هر جهت كارى خواهى نخواهى برحسب تقدير صورت گرفت . اميدوارم كه مبارك باشد در همچو شبى و همچو مجلسى بيش از اين نمىشود نوشت فرصت نيست .\r\n\r\nوضع قزوين\r\nسه‌شنبه 14 - عباس بيك آمد با مكتوبى از عدل الممالك مرقوم داشته بودند روز به روز بر استعداد عزيز اللّه خان افزوده مىشود و بيرونها را مىچاپد . از اين همه تظلمات و شكايات مردم قريب هشتاد نفر سوار ، پنجاه سرباز پياده با يك عرابه توپ از طهران فرستادند . حكومت را هم از رشت مجبورا سپهدار روانه نمود . خودشان هم همين دو روزه مراجعت خواهند نمود . تا آخر كاغذ متعلق به حكايت كرمانشاهانى است . در خاتمه مرقوم مىدارند اين عريضه را دو روز قبل نوشته بودم امروز سپهدار وارد شدند اختيار تامه داده شده چند روز گويا قزوين توقف نمايند .\r\nاز رفتن و مراجعت سپهدار چيزى دستگير من نشد . اختيارات تامه كدام است ، يعنى سپهدار چه خواهد كرد . جز الموت زورش به كجا خواهد رسيد . با كدام قشون ، كدام پول . مثلا چه مىكند ، به اين عبارتهاى عوامانه تا كى مىشود سر مردم را پيچاند . اختيار تامهء او به ايل قشقائى چه مىكند . اول جواب عزيز اللّه خان را بدهد .\r\n\r\n","description":"","footnote":"","page_name":" 3467 ","page_number":281},
  {"content":"\r\n\r\n\r\nسالار الدوله و عزيز اللّه خان\r\nعباس بيك مىگفت عزيز اللّه خان و سايرين جمعيت زيادى فراهم نموده‌اند . متصل هم از شهر اسب و آدم مىبرند . اعلانى كرده بودند من به مسلمين كارى ندارم ، حرف من با ارامنه و بابيها است . اهل شهر متوحش هستند . متصل هم پول مىخواهد و مىگيرد .\r\nبعد از اعلان ارامنه كلية عيال و اطفال خود را آورده در باغ سيمون خان نزديك قونسلگرى منزل دادند . شبها هم مردها آنجا هستند چادر زده‌اند جماعت ديگر از مردم شهر در باغ عدل الممالك دهات بزرگ مثل سيادهن ، نرجه ، چال ، همه موافقت دارند .\r\nآذوقه به عزيز اللّه خان مىدهند ، اسب و آدم مىدهند . سالار الدوله هم در ميانج است . هر وقت او وارد زنجان شد اين هم وارد قزوين مىشود .\r\n\r\nمهمانى « زن مادر »\r\nشنبه 18 رجب - امروز برحسب قانون الموت « زن مادر » مهمانم كرده بود . از صبح پائين رفتم . همان خانه‌اى است كه هشت سال قبل چند ماه آنجا با بچه‌ها و مادر بچه‌ها توقف داشتيم و چقدر خوش گذشت . ناهار خوبى صرف شد . خداوند رحمت كند مادرم را هروقت دامادهايش را ناهار يا شام دعوت مىكرد من هرجا بودم خودم را مىرساندم و مىگفتم هركس غذاى لذيذ اعلى مىخواهد بخورد در دعوت مادر زن از داماد حاضر شود . اين اواخر سر افخم الملك اين مطلب خيلى شهرت كرد و صحبت مجلسها بود .\r\nبارى عصر موسى سيلكانى پيدا شد . دو ماه بود از من قهر كرده تنكابن رفته بود و شاگرد آبدار امير اسعد شده بود . در سفر گيلان هم همراهش بود . اخبارات و صحبتهاى راست و دروغ خيلى گفت . مىگفت سپهدار را در رشت نگاه داشته بعد قريب هزار نفر مستحفظ داشت . فحش مىدادند ، بد مىگفتند كه ايران را خراب كرده ، پولهاى ملت را برداشته مىخواهد برود و ما محال است بگذاريم برود . همين‌طور كه ما در آتش هستيم او هم بايد باشد . اگر امير اسعد با جمعيت نرسيده بود حكما او را صدمه هم زده بودند .\r\nپايش درد مىكرد و به دوش او را حركت مىدادند ، خيلى پير شده .\r\n\r\nستار خان ، باقر خان\r\nستار خان و باقر خان هم با مردم همراه بودند . ستار خان به قدر يك وجب پايش كوتاه بود با چوب راه مىرفت . زير بغلش را مىگرفتند . چند روز تلگرافخانه رفتند سپهدار\r\n\r\n","description":"","footnote":"","page_name":" 3468 ","page_number":282},
  {"content":"\r\n\r\nراضى به آمدن نمىشد . با تبريز و سالار الدوله هم تلگرافات كردند آخر راضى شد برود .\r\nهمه كارها با او باشد تا دو ماه منظم كند . ستار خان و باقر خان در ميان جمعيت مىگفتند تا ايرانيها عالم نشوند ، صاحب كمال نشوند مشروطه سم است ، زهر است . ما نمىدانستيم مردم اين‌طورند . بىخود اين همه زحمت كشيده ايران را خراب كرديم . بعد راه افتادند انجمن و عدليه را برچيدند . مردم غارت كردند ، كتابهاى عدليه را جمع كردند .\r\n\r\nمعز السلطان حاكم\r\nمعز السلطان سردار محيى را حاكم كرده گفتند به همان رسم قديم شهر را امن كند تا ما طهران برسيم . هفت هشت نفر ارمنى هم در شهر كشتند . قريب پانصد نفر از طالش دولاب آدمهاى لخت عريان آمدند كه روسها ما را غارت كردند . گفتند به ما دخلى ندارد .\r\nيك روز هم با هدايت ، بزرگ ، محمد نقى رفتيم از دست شما عارض شديم . تا هدايت حرف زد سپهدار فحش داد پدرسوخته‌ها ، مادرقحبه‌ها در طهران رسوايم كرديد در قزوين رسوا ، حالا نوبت گيلان است . داد توى سر هدايت زدند . ما زود فرار كرديم . بعد سپهدار را بردند به سمت قزوين ما دو روز بعد حركت كرديم . حواس امير اسعد هم خيلى مغشوش است . وقتى سپهدار مىرفت دست گردن او انداخته گريه كردند .\r\n\r\nسپهدار\r\nاز قزوين هم ميرزا منصور برادر ميرزا مسيح آمده بود مىگفت شهرت داشت در ينگى امام چهار تير به سمت سپهدار انداختند نخورده . در قزوين هم دو شب ماند به هيچ كار دخالت نكرد ، بردندش طهران . شهر هم شلوغ است . من زود آمدم . قونسل هم اعلان كرده اگر شهر را شلوغ كنند در بيست و چهار ساعت دوازده هزار سالدات وارد مىشود .\r\n\r\nقضيهء رشوندها\r\nچون حكايت كرمانشاهانيهاى ما در كوه رشوندى مايهء زحمت شده افراسياب خان پنجاه تومان گرفته و حكم كرده ملك مدانى بيچاره را رشوندها ببرند . از اين طرف هم امورات ديگر ما فيصله نمىشود . اسب ، آدم ، تفنگ كم داريم . از طهران هم به همان انشاء اللّه‌ها سر ما را مىپيچانند . لاعلاج كاغذجاتى نوشته صد و پنجاه تومان هم پول دادم ابو القاسم ببرد شهر تفنگ و فشنگ خريده با لطف اللّه خان و دو نفر نوكر ديگر بياورد به طهران ، هم ديگر آنچه جلوى قلم آمد نوشتم ، همين‌طور به قونسل . براى اين‌كه موسى\r\n\r\n","description":"","footnote":"","page_name":" 3469 ","page_number":283},
  {"content":"\r\n\r\nهم گفت ديگران هم گفتند امير اسعد قبل از فرار سپهدار به خيال افتاده بود جمعى را فرستاده ماليات الموت و طالقان را بگيرند . حالا هم منتظر ورود سپهدار به طهران و ترتيب كار اوست . سه چهار عدد نشان هم از قونسل خواستم . شلوغ است كارها . ترتيب ندارد . چاره‌اى جز تدارك دفاع به هرشكل باشد نيست . انشاء اللّه فردا صبح ابو القاسم مىرود . اگر اين جزئى ماليات نقد و جنس را من نگرفته بود حالم و روزگارم چه بود ؟ .\r\n\r\nعيال پلتيكى\r\nسه‌شنبه 21 رجب - اسكندر وقتى كه ايران را فتح نمود و دختر دارا روشنك را تزويج كرد حكم نمود صاحب‌منصبان و سرداران قشون او هم هريك از نجبا و خانواده‌هاى بزرگ ايران زن بگيرند ، تا به اين واسطه نزد ايرانيها عزيز شده و رفع مغايرت بشود .\r\nاسميعيل جلودار زوركى آشپز يكى از سركردگان رشيد دلير اردوى ماست كه مدتى است عاشق بىقرار حسنى دختر كدخدا شده ، همين‌طور حسنى و تا مزاوجت اسكندر واقع نشده بود اين عشق مخفى [ بود 
  ] و اينك آشكار [ ست 
  ] . ساعتى نيست كه از طرفين پيغامات عجر و الحاح نيايد و ناچار شديم وعده داديم تا سپهسالار قشون ما از شهر بيايد عروسى بكنيم ، ضمنا اسباب تفريح مفصلى براى من و نوكرها فراهم شده متصل خنده مىكنيم .\r\n\r\nناخوشى زينب\r\nزينب كه روزى بيست كوزه آب مىآورد و مقدارى هم كارهاى ديگر از قبيل پشم زدن ، نخ ريشتن ، وجين كردن ، گاو دوشاندن مدتى بود با همه اين رياضات ناخوش بود حالا كه در يك اطاق محبوس [ است 
  ] همدمى هم جز چنگيز بدخلق بدخو ندارد مىترسم پاك ناخوش‌تر شود . هنوز هم ترتيب اندرون و كلفتى داده نشده تا عروسى سردار رشيد ما صورت بگيرد . به يك اندازه هم زينب عيال پلتيكى است . مهدى بدذات عموى اوست ، ملا يوسف دائى ، ملا شعبان شوهر خاله . ساير بالاروچيها منتسب . اما همه اينها دل‌خوش‌كنك است . تا زور نباشد يا سپهدار گوربه‌گور نشود من اميد بهبودى در وضع الموت نمىبينم . چشمش را درست مىكنم ابرو ضايع مىشود ، ابرو را درست مىكنم چشمش كور مىشود . بنائى قلعه هم زياد شده همه خراب است . عمله نداريم .\r\nاين هم يك مصيبتى است .\r\n\r\n","description":"","footnote":"","page_name":" 3470 ","page_number":284},
  {"content":"\r\n\r\n\r\nاكتفا به زوارك\r\nمنتظم الملك كاغذى نوشته بود كه شما به همان زوارك قانع شده حكايت صندوقچه و كليد آن است . حضرت و الا هم گوشهء شميران خوش كرده‌اند . جواب نوشتم وقتى كه دولت قوىشوكت عليهء ايران به يك طهران قناعت كرده باشد براى من زوارك زيادى است . حضرت و الا هم چه بكنند ، به دولتى عارض شود كه از عدم پيشرفت كار رئيس الوزرايش تا آن سر دنيا مىخواست فرار كند ، يا به عدليه كه از شدت عدالت درش را بستند و قفل نمودند . پيش حاكمى كه از ترس آن‌كه گفتند عزيز اللّه خان وارد شهر مىشود تا ساعت چهار شب در قونسلگرى لرز مىكرد ، يا خدمت نايب الحكومه كه براى چهارتا بره سىتا ملك را نشوراند و ياغى نكرد . حالا هم براى وعدهء پنجاه تومان يك ملك شش دانگ را دارد به رشوند واگذار مىكند به جمال من خنده مىكنيد . اگر اين ملك است و اين روزگار به درد من بلكه بدتر از من دچار و گرفتار مىشويد .\r\n\r\nنوكرهاى قديم\r\nپنجشنبه 22 رجب - تقى از زمانى كه آمده متصل خواهش مرخصى مىكند . اين دو سه روزه جدا دنبال كرده از بس بىمزگى كرد ناچار اجازه دادم . كسى كه در دهات سكنى مىكند آن هم جائى مثل الموت هميشه اين مرافعه را دارد ، مگر نوكر از خود آن محل بگيرد كه من با اين حال اغتشاش جرأت نمىكنم همه را از بوم اينجا نگاه دارم . تقى هم خواهد رفت پيش ميرزا يحيى . ديگر از آتيهء ما يأس دارند . من هركدام از نوكرهاى قديم بروند اندوهم دو مقابل مىشود ، به اينها انس دارم و فراق آنها نگرانم مىكند . تقى نوكر چشم‌پاك امين خاطرجمعى است . پدرش ، مادرش ، عمويش همه نزد ما بودند ، همه خوب ، همه امين ، همه با صداقت بارى آرزو مىكنم من جاى او بودم و مىرفتم طهران .\r\nبيست ماه است اينجا هيچ غروبى و مغربى نشد كه ياد وطن نباشم ، غمگين و محزون نشوم .\r\n\r\nسپهدار و ستار خان در رشت\r\nسيف اللّه خان نوكر مخصوص امير اسعد مرخصى گرفته به سمت خانه‌اش مىرفت پيش من آمد . از رفتن رشت و حكايت سپهدار جويا شدم گفت قبل از آن‌كه سپهدار وارد رشت شود تلگرافا خبر داده بودند سالار معتمد و رشتيها استقبال رفته بودند . سپهدار بر خلاف ميل خودش جمعى را در مقابل ديد نگذاشتند برود . در خانهء سالار معتمد منزل\r\n\r\n","description":"","footnote":"","page_name":" 3471 ","page_number":285},
  {"content":"\r\n\r\nكرد . سه روز بعد ما وارد شديم . دو روز ديگر اعلان كردند كه سردار ملى و سالار ملى وارد مىشوند ، ملت استقبال كند . عصر همه رفتند اما آنها ساعت چهار بىخبر وارد شدند . روز ديگر خانهء سپهدار آمدند . از مذاكرات آنها چيزى به ما معلوم نشد مگر اين كه سپهدار اكراه از مراجعت داشت و مىگفت براى معالجهء پايم و چشم پسرم بايد فرنگ بروم . دو نفر از وكلاى طهران كه نشناختم و اسمش را هم نمىدانم با حاج محمد على آقا و حاج ميرزا تقى قزوينى بعد از سردار آمدند دو روز تلگراف‌خانه رفتند آخر الامر سپهدار را مراجعت دادند .\r\n\r\nجمع پول براى ستار خان\r\nدر رشت هم براى ستار خان دايره كشيده هفت هزار تومان پول جمع كردند . پاى ستار خان چهار انگشت كوتاه شده زير بغلش عصا مىگيرد ، گاهى زير دو بغل ، گاهى زير يكى . اما همه اينها از ترتيب حاليه مشعوف نبودند بلكه بد مىگفتند و شكايت داشتند .\r\nدر آنجا اعلان كردند كه خودم خواندم سالار الدوله تا ميانج را فتح كرده و سيصد سوار در قافلانكوه دارد . اين مسئله ديگر ترديد نداشت . باقر خان قبل از سپهدار رفت ، سايرين با هم . ما هم آمديم . پاى امير اسعد هم تازگى درد گرفته گويا آن هم نقرس باشد .\r\nحكايت برهم خوردن عدليه و انجمن را جويا شدم گفت دروغ است برهم نزدند باقى بود . اين تقرير سيف اللّه خان به نظر اصلح مىآيد تا حرفهاى موسى .\r\n\r\nعزيز اللّه خان\r\nابو القاسم اسمعيل هيزم‌كش را با خود برده بود كه يك روز پس از رسيدن قزوين مراجعت بدهد . امروز قاعدة مىبايست بيايد كه نيامده . ملا شعبان گرمارودى ديروز از شهر مىآمد از اينجا گذشته و گفته بود عزيز اللّه خان و حبيب اللّه خان دستگير شده و به طهران روانه نمودند . خدا كند دفع شرى شده باشد . اين اقدامات جز صدمهء رعيت فقير و چاپيدن دهات و نزديك نمودن همسايگان نتيجه‌اى ندارد . خبرى كه باز دو روز است شهرت كرده و سيف اللّه خان هم مىگفت محقق است به هزار زحمت صد نفر سوار خواجه‌وند را طهران برده بودند نفرى پانزده تومان خرجى مىدهند ، تفنگ و فشنگ مىدهند كه با سرباز و توپ قزوين جنگ عزيز اللّه خان بروند . در ينگى امام و بالاتر از ينگى امام كاغذ عزيز اللّه خان به آنها مىرسد كه در ايليت روا نبود شما به محاربهء ما بيائيد . از آنجا كه خر وامانده منتظر چش است حضرات مقدارى فشنگ هم كه در جعبه‌ها بوده با يك عرابهء توپ كوهستانى قاطرى و پنج نفر توپچى و قورخانه برداشته\r\n\r\n","description":"","footnote":"","page_name":" 3472 ","page_number":286},
  {"content":"\r\n\r\nمىآيند طالقان . در فشندك شبى مانده از راه بالا طالقان مىروند به كجور ( سوارى كه عدل الممالك نوشته بود فرار كردند همينها بودند . ) سيف اللّه خان محرمانه گفته بود كه امير اسعد از اين مسئله خيلى واهمه و ترس كرده است .\r\n\r\nحساب كوره - وضع گون\r\nشنبه 25 رجب - من از بس روز و شب فكر مىكنم و سبيلهايم را پيچ‌وتاب مىدهم ديگر سبيل برايم باقى نمانده . دستىدستى طورى ايران را خراب كردند كه وضيع و شريف ، غنى و فقير آنى و دقيقه‌اى راحت نيست . هركه هرچه دارد بايد صرف امنيت خودش بكند . چقدر من پول گرفتم تمام را خرج آدم و اسب كردم . اين امير اسعد چه مبلغ منافع ملك دارد همه را به همين راه صرف نموده و باز راحت نيست . تا توى مبال با تفنگ و تپانچه مىرود . حرف در اين است به جاى آن‌كه روزبه‌روز بهتر شود بدتر مىشود . در مادهء من كه اين قسم است . اول سال مثل كوره كه حساب براى فلانش مىكرد من اين اجارهء گون مراتع را يك مبلغ كلى و نفع هوائى كه به هيچ‌جا و هيچ‌كسى ضررى ندارد تصور مىكردم . گذشته از آن‌كه چيزى تاكنون به من عايد نشده دشمنهاى زيادى پيدا نمودم كه مزيد و علاوه ديگران شده . ديروز حمزه‌على و ولى را آوه فرستادم پاك و صاف رشوندها جواب كردند كه هيچ‌كس فلانى را صاحب ملك خودش نمىداند ، حالا حرف ملك ديگرى را مىزند . ما از افراسياب خان حكم داريم و محال است شما را راه بدهيم . اين رشوندها در اين مدت بلوا و اغتشاش الموت دشمنى با ما نكردند اگرچه دوستى هم ننمودند ، نه عداوت كردند نه حمايت . اسباب اين‌طور فراهم شده كه حالا با من اعلى عدو شده و مثل سعيد نظام هم در شهر رفيق شيخ محمد على بشود .\r\n\r\nگچ‌لات\r\nوركيها دوست بودند حقيقت هم دوست بودند ، براى خاطر گچ‌لات اگرچه اصلاحى شد اما باز اطمينانى ندارم و از ترس هنوز امر نكرده‌ام به گچ‌لات بروند . اينها به جاى خود ، اين گروهها چه فريبى به ما دادند و چه منافعى مىبرند دود از كلهء من برخاسته مىشود . من شرط كرده‌ام هرجا بروند يك نفر آدم من باشد . ملا عيسى را در ايلان و وناش همراه عباس خان فرستاده‌ام محمد حسين زواركى را در كله‌چال و گچ‌لات . به آنها سفارش كرده‌ام درست از كم و كيف اين كار اطلاعات تحصيل كنند .\r\n\r\n","description":"","footnote":"","page_name":" 3473 ","page_number":287},
  {"content":"\r\n\r\n\r\nمقدار كتيرا\r\nمحمد حسين مىگفت در چهارده روز كه بيست و هفت عمله در كله‌چال كار كرده يك خروار و نيم كتيرا گرفته‌اند كه سيصد تومان قيمت آن مىشود و نصف بيشتر گون كله‌چال و چين دوم و سيم گون چهارده روز هم باقى است . به من چه مىدهند ، با گچ‌لات كه چهار برابر كله‌چال گون دارد صد و سى و پنج تومان آن هم با آن تفصيل كه سابقا ذكر شد . ملا عيسى مىگفت نه دسته در ايلان و بشمك و ونواش كار مىكند . ثلث گون كار نشده هر دسته يك كيسه كه بايد شصت هفتاد من باشد تاكنون كتيرا گرفته‌اند . از اين قرار از اين دو اجاره كه من داده‌ام حتما ده پانزده هزار تومان كتيرا خواهند فروخت و از كوه رشوندى مىگويند دوبرابر خواهد شد . مختصرى از اطلاعات كه تاكنون به دست آمده ذكر مىشود .\r\n\r\nهفت هزار عملهء كرمانشاهانى\r\nمعلوم شد عباس مباس ، فرج مرج اينها تمام دلال هستند كه در زمستان به اطراف افتاده گون اجاره مىكنند و بعد اين جماعت دلالها يكى دو نفر از ميان خود انتخاب و به كرمانشاهان روانه مىكنند ، به اندازهء گون عمله خبر مىكنند . آنجا سردسته‌ها هستند كه هر كدام از سى بيست چهل پنجاه عمله دارند براى بهار برداشته به مركز آن ولايت مىبرند . امسال هفت هزار عمله به قزوين آمده [ اند 
  ] كه به خمسه و طارم طالقان الموت و جاهاى ديگر قزوين تقسيم شدند .\r\n\r\nطرز كار براى كتيرا\r\nدلال چه مىبرد ؟ از هرعمله چهار تومان و نيم سردسته‌ها به دلال مىدهند و از هر يك من كتيرا يك هزار كه از اين مبلغ دلال اجاره مرتع را داده ، تتمه مداخل و عايدى اوست . دلال مداخل ديگر چه دارد ؟ گندم و آرد پيش‌خر كرده مبلغى منافع روى آن كشيده به اين سردسته‌ها مىفروشد . گيوه خريدارى كرده به قيمت زيادتر مىدهد . بيل ، قازمه « 1 » ، كلنگ ، توتون و ساير لوازمات آنها را ارزان خريده گران مىدهد كه روىهم‌رفته خود اينها مبلغى مىشود . سردسته به عمله چه مىدهد ؟ هر سردسته از روزى كه عمله را از هرسين يا كرمانشاهان حركت مىدهد شام و ناهار او را با كفش او را بايد بدهد تا وارد كرمانشاهان بشوند . مدّت خروج تا دخول آنها به اوطان خود چهار ماه است . نفرى\r\n\r\n\r\n","description":"","footnote":"\r\n( 1 ) - قازمه ( تركى ) - كلنگ دسته كوتاه . ( مسعود سالور )\r\n","page_name":" 3474 ","page_number":288},
  {"content":"\r\n\r\nدوازده تومان الى هيجده تومان به هريك مىدهد . شام و ناهار آنها هم همان نان ساجى بىپير است خشك و خالى ، مگر گاهى دوغ يا ماست هم ترحما مىدهند . گاهى هم سر دسته نذر به حضرت عباس مىكند ، باران نيايد ، مه نيايد . آفت كتيرا اول باران است بعد مه از آن دو گذشت باد شديد است . هرقدر آفتاب و گرم و خشك باشد كتيرا زيادتر و مرغوب‌تر خواهد بود . از قرار تقرير خودشان كتيراى كله‌چال از همهء آنجاها بهتر و زيادتر است . كتيرا خوب باشد گوسفند بكشد و آن‌وقت گوشت آن قربانى را به عمله‌جات مىدهد .\r\n\r\nگوسفند نذرى\r\nمحمد حسين مىگفت روزى كه دفعهء اول كتيراى كله‌چال گرفته شد بسيار مرغوب و اعلى زياد بود سه گوسفند نذر حضرت عباس ذبح شد و تا دو روز عمله‌جات مرخص و مشغول كباب خوردن بودند . گوشت را روى ساج انداخته به محض گرم شدن بلع مىكنند . شبها هم اين عمله‌جات هركدام گودالى مثل قبر براى خود كنده توى آن مىخوابند .\r\n\r\nكتيراگيرى\r\nكتيرا را چطور مىگيرند ؟ - دلال سردسته‌ها را به محل گون آورده هركدام ما بين خود كوه را تقسيم مىكنند به اندازهء عمله كه دارند و پول داده‌اند . دو سه روز عمله‌جات حدود خود را سنگ‌چين كرده و قبرها را براى خود حفر مىكنند و زنها مكانى براى پختن نان و سكناى خود تدارك مىكنند . بعد يا حضرت عباس گفته و مشغول مىشوند . اول بيست عمله ، سى عمله هرقدر آن سردسته دارد لنگ‌ها را بالا زده قازمه‌ها را دست گرفته با يك پا گون را خوابانده بدون آن‌كه تيغ و خار گون تألمى به او برساند با دست و قازمه زير گون را خالى مىكند و رد شده گون ديگر را مشغول مىشود . دو نفر استاد اره به دست از دنبال اينها به استادى تا آنجا كه لازم است گون را اره مىزند ، رد شده به گون ديگر . تا ده روز بايد بماند ، روز يازدهم شروع به گرفتن كتيرا مىشود تا سه دفعه هردفعه به فاصلهء ده روز كه دفعهء اول اعلى و زيادتر است ، دفعهء دوم وسط و كمتر ، ثالث نامرغوب و خيلى كمتر . بعد اينها را داخل هم كرده حمل شهر مىكنند و به تجار ارمنى در يك من تبريز دو تومان قيمت متعارف آن است مىفروشند و يا سلف فروخته تحويل مىدهند . در حقيقت منافع كلى را آن سردسته‌ها مىبرند با ارامنه .\r\n\r\n","description":"","footnote":"","page_name":" 3475 ","page_number":289},
  {"content":"\r\n\r\n\r\nمنافع كتيرا\r\nحالا من سپرده‌ام درست ثبت بردارند و انشاء اللّه بعد نوشته مىشود كه چه منافعى اينها مىبرند و مالكين بيچاره را چه قسم گول زده كلاهشان را برمىدارند . مثلا در وناش و ايلان و بشمك يكصد و پنجاه عمله كار مىكند نفرى چهار تومان و نيم ششصد و هفتاد و پنج تومان عباس بيك و عباس خان گرفت . هرقدر كتيرا هم گرفته شود يك من يك هزار خواهند گرفت ، سواى منافع آرد و گيوه و غيره كه شرح داده شد . به من بيچاره چه داد يكصد و سى و پنج تومان . پانزده تومان هم مهدى گرفته باشد صد و پنجاه تومان .\r\nحالا سردسته‌ها چه مقدار كتيرا بگيرند خدا عالم است . اينها كه دلال هستند اين مبلغ عايدشان باشد مال آنها معلوم است . با اين تفصيل دل‌سوختن دارد يا نه ؟ فريب مىدهند ، گول مىزنند يا نه ؟ آن سماجت و اصرارها به جا بود يا بى جا ؟ عباس بيك مرا رها نمىكرد حق داشت يا خير ؟ حالا من حق غبن دارم يا نه ؟ غبن فاحش بل افحش است يا خير ؟ اما كو عدالتخانه ، كو دادرس . صد و پنجاه تومان بدهند هفت هشت هزار تومان نفع ببرد ، در كجا همچو معامله شده . اگر ايام استبداد بود حالا پدرش را من درآورده بودم . مشروطه هم بود جدش را . حال كه هرج‌ومرج است بايد بسوزم و بسازم .\r\n\r\nحساب كتيرا\r\nدر خاتمه يك حساب تخمينى از مخارج دستهء صد و پنجاه نفرى وناش و ايلان و بشمك و دو مزرعهء كوچك ديگر چوسر و رزان مىكنم ششصد و هفتاد و پنج تومان به عباسين داده‌اند ، روىهم نفرى پنج تومان هم در ماه مزد عمله را حساب كنيم ششصد و پنجاه تومان هم هرماه مزد عمله كه در چهار ماه مىشود سه هزار و دويست و پنجاه تومان . همين‌قدر هم تخمينا خرج غذا و خوراك و گيوه و قازمه و غيره را بگيريم . ( در الموت به واسطهء نبودن آرد از همه‌جا گرانتر مخارج آنها تمام مىشود . آرد خروارى بيست و پنج تومان وارد مىشود ) جمعا مىشود هفت هزار و يكصد و هفتاد تومان .\r\nمىماند يك من يك هزار حق العمل دلال از عين مال آن هم علاوه بشود با تنزيل پول و ريخت‌وپاشهاى ديگر از قبيل نذورات به حضرت عباس هم و مهمانيها كه از كدخداها و رعايا مىكند آرد و گندم كه به بعضى مىدهند ، مواجب نوكر مرا مىدهند سر مىزند به هشت هزار تومان بلكه علاوه . در اين صورت كه تخمين زده شد از يك اجارهء صد و سى و پنج تومانى ملك من ده دوازده هزار تومان كتيرا برداشته مىشود كه هشت‌تا خرج و چهار پنج‌تا يقينا منافع لب و لباب آنها خواهد بود . خدا بدهد بركت به يك گون كوه يا\r\n\r\n","description":"","footnote":"","page_name":" 3476 ","page_number":290},
  {"content":"\r\n\r\nصحرا كه احدى تا سى سال قبل اين گنج شايگان را خاطر و سراغ نداشت . اما من هرقدر حساب مىكنم غم و اندوهم علاوه‌تر مىشود . دوازده هزار تومان ثروت مرا ببرند صد و سى و پنج تومان به آن تفصيل به من بدهند . دل كه سهل است جاى ديگر من هم مىسوزد . جهنم اگر باقى مانده سبيل خودم را كنده‌ام بايد فكرى كنم كه يك مبلغى علاوه بگيرم .\r\n\r\nدر جاهاى ديگر\r\nدر كوه رشوندى چهارصد عمله كار مىكند ، هرجا هم مىروند يا جمعيت زياد هستند ، اسلحه هم دارند . اصلا هم مردمان هرزهء شرورى مىباشند كه زور مالك بيچاره به هيچ‌وجه نرسد ادعاى غبن بكند يا مانع شود چنانچه در طالقان دو قريه را همين دو سه روزه غارت كردند . ييلاقات ديوار هم ندارد ، هرقدر ممكن بشود از حدود تخطى كرده داخل جاهاى ديگر كه اجارهء آنها نيست مىشوند . به قدرى كه اول چاپلوسى دارند در اواسط كار و آخر كار هرزگى و شرارت و خودسرى . بدبختانه پارسال كه زنگولان و امانك را اجاره كردند نيامدند . امسال هم مىگويند آنجا گون ندارد و دور است نمىرويم .\r\nاگر سال گذشته آمده بودند بصيرت من كامل مىشد و امسال آنقدر فريب نمىخوردم . حالا سر اجارهء زنگولان هم مرافعه داريم . بدبخت نيستم اقبال ندارم . در اين مسافرت جزئى و كلى كارها هم پيچ مىافتد و به هركار اقدام مىكنم نتيجهء سوء حاصل مىشود .\r\n\r\nتفنگ\r\nسه‌شنبه 28 رجب المرجب ، دوم درجه اسد - ديروز بار ما از شهر آمد . ابو القاسم براى انجام كارها مانده است . قيمت تفنگ و فشنگ خيلى بالا رفته است . ديشب حساب تقى را نموده كاغذجات بسيار براى طهران و قزوين نوشته امروز صبح زود تقى عازم طهران شد . كاش من جاى او بودم يعنى تقى بودم كه جوان و يك زن و يك فرزند هم بيش نداشتم . به همه جهت صد و پنجاه تومان پول دادم . از تمام آنچه گرفته‌ام همه خرج شده .\r\nحالا ابو القاسم هم در شهر چقدر خرج كند ، قيمت تفنگ چه باشد نمىدانم . ديگر پولى نيست مگر خداوند برساند . با خلق تنگ بيرون رفتم . چنگيز را گفتم اسباب حمام بياورد .\r\n\r\n","description":"","footnote":"","page_name":" 3477 ","page_number":291},
  {"content":"\r\n\r\n\r\nرفتن چنگيز\r\nحيدر قلى خان مكتوبى از تقى داد نوشته بود چنگيز خيال فرار دارد من ديگر تصور نكردم هم الان فرار مىكند . مدتها پائين راه رفته از چنگيز و اسباب حمام خبرى نشد .\r\nموسى را فرستادم ببيند چطور شد . آمد گفت چنگيز رفته بالاروچ . من يقين كردم رفته است . پشت‌سر محمد على از يارفى آمد گفت غلام سفيددرى گفت چنگيز به عجله مىرفت . ممكن بود بفرستم او را عودت بدهند اما نفرستادم . برود طهران از تازه گل ديدارى بنمايد . پدرسوخته حالا مىرود به جان بچه‌ها مىافتد . ناچار فرستادم حسنى آمد خدمت كند . اسمعيل دلش قرص شده روزى دويست مرتبه كه پائين مىرفت امروز سه مرتبه هم نرفت و يك ناهار بسيار خوبى محض پذيرائى مقدم شريف حسنى به ما داد .\r\n\r\nاما مكتوب شيخ\r\nحسب المعمول عينا درج مىشود : « حال تحرير دو ساعت و نيم از شب گذشته با ميرآخور نشسته و اين عريضه را عرض مىنمايم . كاغذجات و اصل و به صاحبانش رسانيدم . از اخبارات گمان نفرمائيد كه شهر و آنجا تفاوت دارد . اينجا هم خبر صحيح كم است . اما خبر مهم آمدن سالار الدوله است به كردستان . يكى دو فوج از سربازهاى دولتى فرارا آمده به همدان در شهر سنندج هيئتى تشكيل داده براى رسيدگى به امورات مردم . اين از قرار روزنامجات بود . اما امروز شهرت كرده كه هفتصد سوار از جانب او وارد همدان شده ادارات را هم برهم زده ، حتى در مكتوب تجار هم نوشته بود . آدم قونسل صحبت كرد تلفن ورود سالار الدوله يا مقدمهء ورود او به همدان رسيده . داور خان هم شلوغ كرده تفصيل اردبيل و كرمانشاهان را در روزنامه بخوانيد . عزيز اللّه خان نقدا در سنگر خودش است . اردوى دولتى سيادهن حبيب اللّه خان و خانم‌خانما را خدايار خان اطمينان داده شهر آمدند و رفتند طهران . وزراء باز استعفا دارند .\r\n\r\nباز شدن دهن روزنامه‌ها\r\nسپهدار در قزوين خواست از دمكراتها دماغى بسوزاند امر به توقيف روزنامهء « رعد » كرد ، او هم پنهان شد بعد آشكار . نقدا روزنامجات دهن باز كرده هرچه بخواهند مىنويسند . من‌جمله از شرايط « سپردار » توقيف روزنامجات و ادارات و انفصال مجلس شورا بود تا يك سال . مشكل است قبول كنند . نقدا قربان چنان كارها به هم خورده كه چه\r\n\r\n","description":"","footnote":"","page_name":" 3478 ","page_number":292},
  {"content":"\r\n\r\nعرض كنم . هركس بايد كلاه خودش را به زور خودش نگاه دارد ، و السلام . باقى مطالب راجع است به ابو القاسم و كرمانشاهانيها قيمت تفنگ هم خيلى بالا رفته ، « 22 رجب . »\r\n( پايان نامهء شيخ )\r\n\r\nشلوغى مملكت\r\nاما روزنامجات به نظر اجمالى مملو است از اغتشاش اطراف مملكت . كرمانشاهانيها ريخته دار الحكومه و ادارهء تحديد ترياك و عدليه را چاپيده‌اند . شاهسون اردوى دولتى را شكست داده تا پشت ديوار اردبيل را غارت مىكنند . اصفهان هنگامه است هيچ اداره نيست ، همين‌طور ساير جاها كه به كلى رشتهء نظم و امنيت گسيخته شده . عدليه هم توقيف است و امتحان مىكنند . سپهدار هم گفته است بايد مجلس منفصل شود و قانون اساسى ما هم بسيار آزادى داده است . بهتر است مثل پروس باشد ، وزرا مسئول پادشاه باشند و اختيارات سلطان علاوه شود و الّا كارها انجام نخواهد گرفت . ورود طهران چون اين خواهشها را قبول نمىكنند استعفا مىدهد .\r\n\r\nقزوين و خانم خانمها\r\nاما قزوين و عزيز اللّه خان . « خانم خانمها » شهر آمده از روزى كه در شهبندرى عثمانى متحصن شده تا حال حسابى ساخته كه با ماهى پانصد تومان مواجب پسرش صد هزار تومان علاوه مىشود . مىگويد فعلا هم ما شرارتى نكرده‌ايم . چون احقاق حق پسرم نمىشد اجتماع كرديم تا بشود . ده هزار تومان هم مخارج آن اجتماع است كه براى استرداد حقوق حقه خودم فراهم شده . در قزوين از جوابهاى خانم عجز به هم رسانيده روانهء طهرانش مىكنند ( من اجمالى از تاريخ زندگانى خانم خانم‌ها را در روزنامهء پارسال خودم داده‌ام رجوع به آن شود تا اوصاف خانم معلوم گردد ) . « 1 »\r\nمختصر « ايران نو » محض آنكه دمكرات است و از كابينه و اكثريت تنقيد شده باشد اغتشاشات ولايات را بىپرده مىنويسد . گمان مىكند اگر كابينه و اكثريت از آنها بود اين كارها واقع نمىشد و ايران حالا گلستان شده بود . همين ضديتها عين دوئيتهاست كه ايران را به باد داد .\r\n\r\n\r\n","description":"","footnote":"\r\n( 1 ) - صفحهء 3018 ديده شود .\r\n","page_name":" 3479 ","page_number":293},
  {"content":"\r\n\r\n\r\nنامهء عدل الممالك\r\n29 رجب ، سيم اسد - عباس بيك صبحى بيدار شد ، اولا حكمى از عدل الممالك سروكيل‌باشى [ دارد 
  ] كه پول را به كسى ندهد . ثانى مكتوبى سربسته كه پس از احوال‌پرسى و ورود ابو القاسم و عزيمت عباس بيك مرقوم رفته بود : « وضع خيلى مغشوش است . قلعهء الموت خوب جائى است البته خيال حركت نفرمائيد . نقدا خبر تازه كه شنيده مىشود اين است كه محمد على شاه وارد استراباد شده‌اند و گويا بىمأخذ نباشد . سالار الدوله هم از سمت كردستان مشغول است . وضع طهران هم خوب نيست .\r\nباز كابينهء وزرا تغيير كرد . سپهدار رئيس الوزراء شده بدون كار ، وثوق الدوله وزير داخله ، قوام السلطنه عدليه ، ممتاز الدوله ماليه . محض اطلاع عرض شد . از قرارى كه ميرآخور مىگفت حضرت و الا هم از تنهائى بيرون آمده مشغولياتى پيدا كرده‌ايد . سركار والده عرض سلام مىرساند . الساعه ميرآخور آمده مشغول صحبت شديم ، 24 رجب . »\r\n\r\nنان براى امير اسعد\r\nخبر خيلى مهم است ، اين يكى را ديگر نمىشود شوخى گرفت . خود عباس بيك هم اين مطلب را مىگفت كه همه‌جاى قزوين شهرت داشت عدل الممالك يقين است از قونسل شنيده است كه مىنويسد خبر بىمأخذ نيست . بارى انتظار آمدن ميرآخور يا سليمان بالاروچى را بايد كشيد . قدرى نان براى امير اسعد روانه كردم ، سوغات مطبوع آنجا نان است . اين مطلب را هم نوشتم . سپهدار باز در اين دفعه آمدن قزوينش ايلات قزوين را به پسرش داد . مأمورى سروكيل‌باشى روانه كرده بود كه پول را بگيرد او نداد .\r\nمن تا حال با او مكاتبه نكرده بودم ناچار شرح مفصلى از حركات افراسياب خان شكوه كرده خيلى چاپلوسى نمودم شايد نتيجه بدهد . گفتند سپهدار دهات رودبار خودش را به يك نفر ارمنى اجاره داده خدا كند راست باشد . جهود ، گبر ، ارمنى همه بهتر از ما مسلمانها هستند شك و شبهه ندارد .\r\n\r\nنامهء قنسول - آمدن موثق ديوان\r\nيكشنبه چهارم شعبان المعظم - مقارن ظهر ابو القاسم وارد شد تفصيلات زيادى گفت .\r\nجناب قونسل هم موثق ديوان را با چهار نفر از مأمورين حكومتى روانه نموده بودند .\r\nابو القاسم آنها را در شترخان گذاشته و آمده بود كه تهيهء اطاق و مكان بنمايد . ناهار خوردم . اما از اين واقعات تازه و بدبختيها كه ايران را احاطه كرده خوابم نبرد . عصر بيرون\r\n\r\n","description":"","footnote":"","page_name":" 3480 ","page_number":294},
  {"content":"\r\n\r\nرفتم جناب موثق ديوان خواب بودند . بعد از بيدار شدن و طى تعارفات رفتيم در چمن پاكت قونسل را داد . مرقوم داشته بودند : « موثق ديوان منشىباشى خودم را براى كمك شما فرستادم . موافق بند 37 قانون روزى هفت منات و نيم مواجب او است ، سواى مخارج روزى سه هزار هم فراش . سوارهاى ديوانى هم حق معلومى دارند . خواهش مىكنم چيزى علاوه داده نشود . پنج بطرى شراب كاخت ، دو جعبهء شيرينى هم ارسال شد . »\r\n\r\nغارت سياه‌دهن\r\nبعد از قراءت مكتوب از واقعات تازه جويا شدم . اول از قزوين . گفت عزيز اللّه خان جبونى كرده فرار كرد اما سوار بختيارى و شاهسون اختيار را از قاسم خان امير تومان گرفته به قدر صد هزار تومان از سيادهن ، نرجه و جاهاى ديگر غارت كردند . اولا پانصد بچهء بختيارى نه ماه ديگر در . . . متولد خواهد شد . كارى به سر رعيت آوردند كه سپاه چنگيز نياورد .\r\n\r\nاوضاع طهران\r\nاما از اوضاع طهران پس از آن‌كه محمد على شاه وارد گمش‌تپه و از آنجا به استراباد وارد مىشود و سالار الدوله به همدان شوراى ملى مطابق يازده ماده مملكت ايران را نظامى مىكند كه به هركس سوءظنى باشد گرفته در محكمهء نظامى استنطاق كرده پس از ثبوت به دار بزنند روز ديگر هفتاد نفر را صورت مىدهند بگيرند . مجد الدوله ، نظام السلطان ، و چند نفرى را كه دستگير مىكنند تتمهء مردم از قبيل فرمانفرما و سايرين فورا به سفارت روس و زرگنده مىروند . قريب سيصد نفر از مخدرات محترمات هم تأسى به آنها كرده به سفارت مىروند . روز ديگر سپهدار اعظم رئيس الوزراء و ساير وزراء هم كلا به سفارت رفته‌اند . قونسل مىگفت جز نايب السلطنه تمام مردم در سفارت هستند با خانمها .\r\nمكتوب آقاى عماد السلطنه و افخم الدوله هم اين مطالب را كمى داشت . آقاى عماد السلطنه در آخر كاغذ نوشته بود جمعى را گرفتند و الساعه خبر رسيد كه مردم به سفارت رفتند . شيراز هم مردم در مسجد نو و شاه‌چراغ اجماع دارند . همه‌جا شلوغ است من محض مسئله زياد از درج مكاتيب معذرت مىخواهم .\r\n\r\n","description":"","footnote":"","page_name":" 3481 ","page_number":295},
  {"content":"\r\n\r\n\r\nمملكت نظامى\r\nباز موثق ديوان مىگفت وقت آمدن شهرت داشت مجد الدوله و يكى دو نفر را دار زدند ، ليكن صدقش معلوم نشد . من تعجب دارم از آراى سخيف صد و بيست نفر نمايندهء محترم كه چطور همچو قانونى را تصويب مىكنند . اولا نظامى كردن يك مملكت وسيع عريض ايران با عدم وسايل حمل‌ونقل اقلا دو سه مليون سپاه منظم لازم دارد .\r\nثانيا به واسطهء اين احكام سخت كه اعدام و قتل مردم را مىدهد چه قسم در خانه هاى خود نشسته و به پاى خود به چوبهء دار مىروند . نتيجه‌اى كه از اين احكام به دست آمد تتمهء مردم هم به سفارت [ مىروند 
  ] . مكرر من نوشته‌ام ايران مال ايرانى نيست ، در صورتى كه درهاى سفارتها باز [ ست 
  ] چرا بايد اين قبيل آراء داده شود . مختصر ايران به باد رفت . تمام شب را به اين صحبتها سر كرديم .\r\n\r\nموثق ديوان\r\nسه‌شنبه ششم - كاغذ موثق ديوان به افراسياب خان نوشته او را وعده خواسته بود خان سرهنگ كوچنان آمده بود كه از آنجا بالا بيايد كاغذ را مىخواند و از آن جوابهاى چهارورقى مملو از قانون جواب مىدهد كه موثق ديوان آتش گرفته بود و شب را خواب نكرد . از كوچنان مىرود كوشك ، جمعى را خواسته عريضه‌جات به شهر مىكند .\r\nكربلائى محسن از آتان آمده بود ماليات را بگيرد . من فورى مهدى و حيدر قلى خان و يك نفر سوار حكومتى را فرستادم فرار كرده بود . گازر خان هم كاغذ نوشتم جواب سربالا دادند ، وكيل‌باشى مأمور را با وكيل‌باشى كرمانشاهانى و محمد على و جمعى را فرستادم سختگيرى كنند .\r\nخير اللّه بيك به قلعه آمد ، رفته بود آتان مهدى را خارج كند . اما آنها ديگر اعتنائى به شأن و شوكت خان نكرده بودند . موثق ديوان يكى دو هزار فحش به خان سرهنگ بلكه بالاتر هم داد . از آن حرامزادگى كه دارد همه را تصديق كرده و مىگفت سرهنگ هنگام مكاتبه خر مىشود در گفتگو اين‌طور نيست . اصرار كرد مأمورها را بخواهم . او هم رفته سرهنگ را بياورد قلعه يك حكمى هم از حاكم نشان داد ، مأمورين بايد در اطاعت نايب الحكومه باشند . موثق [ ديوان 
  ] دور انداخته گفت شيخ محمد على گرفته اطاعت ندارم غروب ناسخى از من گرفته رفت مأمورها بيايند روز ديگر نايب الحكومه آمده همه كار را تمام كند .\r\nبالارودباريها دسته دسته ديدن مىآيند . روزى سى چهل نفر را بايد ناهار داد . آدم هم\r\n\r\n","description":"","footnote":"","page_name":" 3482 ","page_number":296},
  {"content":"\r\n\r\nفرستادم ماليات و اجارهء اين سمتها را بگيرد . كاغذجاتى به شهر نوشته حسن را فرستاديم . من خواهش و تمناى زياد كردم كه حالا كه موثق ديوان آمده چندى بماند تا امورات تصفيه شود اگر به خرج قونسل برود اما اگر زود احضارش كند ، خيلى بد است .\r\nاگر نيامده بود بهتر بود .\r\n\r\nكابينهء نو\r\nكار زياد دارم فرصت ندارم منتظم الملك هم كاغذى نوشته بود روزنامه فرستاده بود .\r\nكابينهء وزراء از اين قرار تعيين شده ! صمصام السلطنه وزير جنگ [ و 
  ] رئيس الوزراء ، وثوق الدوله وزير خارجه ، قوام السلطنه وزير داخله ، دبير الملك وزير عدليه كه درش بسته ، معاون الدوله پست و تلگراف . اين كابينهء آخر است يا كارى پيش مىبرد يا محمد على شاه خواهد آمد .\r\n\r\nشرايط روس\r\nاما از موثق [ ديوان 
  ] آنچه به زحمت زياد تحصيل اطلاع كردم در باب رفتن قشون روس از قزوين مىگفت چهارده شرط كردند : يكى كشيدن راه‌آهن . يكى آمدن قشون مجدد در صورت اغتشاش و خارج نشدن آنها مابقى را نمىدانست . محمد على شاه هم گويا معاهده كرده كه پس از تمكن به تخت و تاج سلطنت نظارت روس و انگليس را اعلام نمايد . بارى فعلا كه اوضاع مغشوش است و خداوند مىداند چه به روزگار ايران بدبخت خواهد آمد .\r\n\r\nاجارهء دهات سپهدار\r\n15 شعبان - خير اللّه بيك از طرف افراسياب خان اينجا آمد ، باز خودش طفره زده ما اعتنائى نكرديم . ابو القاسم رفت گازر خان پنجاه تومان اجارهء پارسال را گرفت . در آتان هم مشغول هستند . سيد بزرگ از آمدن طفره دارد . ميرزا اسحق را ابو القاسم و وكيل‌باشى آوردند . ميرزا حسين و ولى رفتند اندج ناحيه . للّه الحمد كارها رونقى دارد . همان‌طور كه آدم مرا از آتان جواب كردند آدمش را جواب كردند . همانطور كه از گازر خان آدم مرا بيرون كردند بيرون كردند . دنيا دار مكافات است ، حاليه هم دهات سپهدار را بهمن زردشتى كه راه قزوين با اوست اجاره كرده دير يا زود افاده‌هاى افراسياب خان و سايرين تمام مىشود . غروب تقى نسائى از شهر آمد . كاغذجات جز جواب قونسل رسيد . من به\r\n\r\n","description":"","footnote":"","page_name":" 3483 ","page_number":297},
  {"content":"\r\n\r\nواسطهء ضيق وقت ، عين آنها را جوف اين مموار گذاشتم « 1 » .\r\nما فعلا كرّ و فرّى داريم . ياد شبهاى زمستان مىكنم كه از غصه و دلتنگى به مرگ خود راضى بودم ، شبهاى دراز سياه را للّه الحمد روزهاى روشن و كوتاه دنبال بود . روزى پنجاه نفر را غذا مىدهم مبلغى هم نقد باوجود اين ممنون و متشكرم !\r\nسالار الدوله همدان وارد شده . شعاع السلطنه با پسرهاى ظل السلطان همراه شاه است . مجلل السلطان اردبيل شاهسون را حركت داده باقى در روزنامجات معلوم است .\r\nخير اللّه بيك هم مثل روباه تملق مىكند خصوصا از اجاره كردن دهات كه مىداند بهمن كارهايش با روس است و شايد آنها به من رجوع كنند .\r\n\r\nمرتضى خان البرز\r\n16 شعبان - حسن شب وارد شد . قونسل شرحى مرقوم داشته بود كه به حكومت سخت گرفتم سه نفر مأمور فرستاده افراسياب را معزول [ كردند 
  ] و به شهر بياورند .\r\nسردار همايون هم معزول . مستشار الملك حاكم شده . ميرزا مرتضى خان البرز از آن آدمهاى ناقلا وارقه‌اى است كه از نوكرى امين السلطان و خازنى غلهء ملاير به اين درجه رسيده . به واسطهء اجاره‌دارى خالصه‌جات صاحب مايه هم شده . آدم خوش حق حساب خوبى است . حالا كه محرك و مفسد از بين رفت به توسط موثق ديوان امورات را به زودى اصلاح كنيد . چون كارهاى قونسلگرى زياد است او را زودتر مرخص كنيد بيايد .\r\n\r\nكندانه‌سر\r\nخير اللّه بيك هم قبل از وصول اين كاغذ كاغذى از افراسياب خان رسيده رفت .\r\nابو القاسم را فيشان دنبال سيد بزرگ فرستادم كه خجالت نكشيده بيايد ، اگر خيلى خجل است با پول بيايد . من باز حالا هم به حضرات مدارا و مهربانى مىكنم و باز پشيمان خواهم شد . از كندانه سر عريضه آمد سرتاپا عذرخواهى و اظهار خجالت عفى اللّه عما سلف .\r\nدو دستخط از حضرت و الا جوف پاكت قونسل بود يكى به خط مبارك خودشان ، ديگرى به خط گوهر خانم . محض ضيق وقت عين هردو ملصق « مموار » شد « 2 » .\r\n\r\n\r\n","description":"","footnote":"\r\n( 1 ) - متأسفانه از بين رفته است .\r\n( 2 ) - متأسفانه مفقود شده است .\r\n","page_name":" 3484 ","page_number":298},
  {"content":"\r\n\r\n\r\nتملق بختيارى\r\nروزنامه‌ها حالا كه خيلى اشتلم مىكنند و وكلا نطقها مىكنند تملق زياد از بختياريها مىشود . جمعيت خواجه‌وند و مازندرانيها خبر رسيده همه رفتند . از خواجه‌وند هفتصد سوار رفت . همه اينها خوب يا بد جز اضمحلال و تباهى ايران نتيجهء ديگرى ندارد . من خوشحال باشم براى اين‌كه الموت منظم مىشود يا شش هزار تومان مواجب پدرم داده خواهد شد ، يا فلان آدم بدحال باشد وكيل نمىشود ، رئيس فلان اداره نمىشود شخصيات است و آنچه تا حال كار ايران را خراب بلكه سياه كرده عين اغراض و طمع شخصى بوده . هيچ‌كدام در بند نيك يا بد ايران نبوديم . غرض شخصى و منافع شخصى و احترام خود را منظور و از آن راه ايران را ويران و خراب كرديم . اگر اينها نبود كار اين قسم نمىشد . هركس غير اين را ادعا كند به حقيقت حق دروغ گفته . صد سال ديگر ثابت نمىشود ليكن الان خوب معلوم و ثابت است .\r\n\r\nجايزهء سر شاه و ديگران\r\nاعلانى در قزوين زده بودند روزنامه هم آوردند كه هركس سر شاه را بياورد صد هزار تومان ، سر سالار الدوله سى هزار تومان ، سر شعاع السلطنه كه با شاه است بيست و پنج هزار تومان جايزه داده مىشود . اگر خودشان دستگير و مقتول شوند حكما به ورثهء آنها داده خواهد شد . پول هم در بانك موجود است .\r\n\r\nاخبار الموت\r\nشنبه 24 شهر شعبان - امورات ما دارد اصلاح مىشود اما باز نبايد مطمئن از اصلاح كلى بود . باز زور با آنها شود همان حرفهاست كه مىزدند . سيد بزرگ هرجا رفت سر خورد لاعلاج آمد ، اما من ابدا به رويش نياوردم . ليكن موثق ديوان خوب او را ساخت ، همه را اظهار خجلت و شرمندگى نمود . ميرزا اسحق هم آمد . همه مىگويند از افراسياب واهمه داشتيم از اندج اجارات رسيد . ملاها ، ريش‌سفيدها آمدند به تصويب موثق ديوان مبلغى تخفيف داده شد ، همين‌طور به جاى ديگر . عمل گچ‌لات هم گذشت پنجاه تومان به وركيها انعام داده شد به عوض زحمات گذشتهء آنها امروز ورك مهمان كرده بودند .\r\nوكيل‌باشى كرمانشاهانى هم اينجا بود و دماغى داشت همراه برديم .\r\nميرزا مسيح از قول عزيز گرمارودى تفصيلاتى گفت . عزيز برادر خان محمد قهوه‌چى سپهدار است . منتصر الدوله مجاهد مىگرفته عزيز را خان محمد معرفى كرده پول و لباس\r\n\r\n","description":"","footnote":"","page_name":" 3485 ","page_number":299},
  {"content":"\r\n\r\nداده شب ديگر منتصر الدوله فرار مىكند . عزيز هم پول و لباس را برداشته الموت مىآيد .\r\n\r\nاخبار دامغان\r\nاو مىگفت بختياريها را در دامغان شكست دادند و نعش آنها را طهران آوردند .\r\nسردار محيى معز السلطان نصف كمرش را توپ برده به قدر چهل نفر يكى از آنها منتصر الدوله باشد فرار كردند . طهران اغتشاش كلى دارد . شاه هم در مازندران است . اما از شهر كاغذجاتى كه آمده بود متضاد است . آنچه اين طرفها شهرت مىدهند مخالف آن طرفى است . رقعهء آقاى عماد السلطنه را در لف « مموار » گذاشتم « 1 » . بازگفتند برادر همايون بيك همين‌طور مثل عزيز پول و لباس و تفنگ را برداشته فرار كرده مختصر آشوبى است .\r\n\r\nشوستر\r\nو آنچه من نزد خود تصور مىكنم دولت ايران به زحمت و خون‌دل فراوان با پنج هزار ناز و غمزه روس و انگليس پنج شش كرور پولى از آنها گرفت كه صرف حوائج خود نمايد و شايد به واسطهء اين پول نظام و اداره ماليهء آن ترتيب مىگرفت ، مستشار امريكائى مسيو شوستر كارى از پيش مىبرد ، اين اوضاع را فراهم نمودند كه اين پول صرف اين انقلاب جديد شده به مصرف صحيح نرسد . شاه بيايد . باز پول لازم دارد . او را بر طرف كنند باز پول لازم است و اين دفعه رهينه جز ماليات ايران نيست . آن‌كه به دست آنها آمد حساب تمام است .\r\n\r\nمحمد على شاه و ديگران\r\nدولت روس و انگليس يادداشتى به دولت ايران داده‌اند كه بعد از ورود محمد على ميرزا به خاك ايران ديگر در كارهاى او مداخله ندارند . اما در روزنامجات بد و ناسزا فحش آنچه جلوى قلمشان مىآيد به شاه مىنويسند . مجلل السلطان در ميان ئيل شاهسون است و آنها را جمع‌آورى مىكند . حاكم فارس را هم حبس كرده‌اند از . ايل قشقائى هم گويا به كمك محمد على ميرزا بيايد . سالار الدوله هم كردستان و كرمانشاه را تصرف نموده با سوار و پياده بسيار به سمت همدان حركت نموده است . غوغائى است\r\n\r\n\r\n","description":"","footnote":"\r\n( 1 ) - متأسفانه كاغذ مفقود شده است .\r\n","page_name":" 3486 ","page_number":300},
  {"content":"\r\n\r\n« مسلمان نشنود كافر نبيند » . اميد دولت جديد فقط به ايل بختيارى است . آنها هم گردن‌گيرشان شده و فايده برده‌اند پىدرپى مىآيند ، رشيد هم هستند . ديگر به غير آنها قشونى ندارند . قزاقها هم رفته‌اند قصر قاجار اردو زده‌اند و ابدا اعتنا ندارند . فوج قزوين و سوار اكراد هم كه با مسعود الملك رفته بودند اسلحه را تسليم [ كردند 
  ] و به قزوين آمدند . حالا دنبال اين فراريها مأمور روانه مىكنند . از قرار مرقومهء شهر جمعى را دستگير در دار الحكومه استنطاق كردند ، گفتند ما زورمان نرسيد همه كشته مىشديم لاعلاج تسليم شديم و جانى به سلامت در برديم .\r\n\r\nاخبار الموت\r\nامر مدانيها هم گذشت به كمك شاهزاده عدل الممالك . حرف صحيح آنها در مجلس عمومى حكومت ثابت [ شد 
  ] ، پول را شاهزاده گرفت مرخص نموده آمدند . از اين دعوى بيجاى سعيد نظام قريب يكصد تومان به من و رعيت ضرر وارد شد زيادتر از اين به رشوندها ، براى اين‌كه پنجاه تومان يك قلم افراسياب خان گرفت . هرچه اول به سعيد نظام نوشتم لجاجت كرد و طرفين را متضرر نمود . مطالب زياد است اما فرصت من خيلى كم است . عصر منزل آمديم . هوا اندكى ملايم شده . سيد بزرگ صبح مىرود كه اجارهء دهات فيشان را وصول كند . موثق ديوان به همه گفته كه اين بار مخالفت كنيد قزاق روس خواهد آمد ، فى الجمله ترسيده‌اند .\r\nاين اخبار آمدن شاه هم كمك بزرگى شده ليكن من پلتيك خود را ابدا تغيير نداده به همان اسلوب قديم رفتار مىكنم بلكه ملايم‌تر و مهربانتر . وكيل‌باشى كرمانشاهانى حقيقة تماشا دارد . حرفهاى او نوشتنى است . افسوس وقت ندارم . روزنامه‌نويسى من شب بود . حالا شبها خدمت موثق ديوان هستم و ممكن نمىشود .\r\n\r\nوضع موثق ديوان\r\nچهارشنبه 28 - آخر درجهء اسد . جناب موثق ديوان ديگر كارى نداشت مفسد و مغرض كه الحمد للّه روزگارش سياه شد نايب الحكومه‌گى الموت و مخالفت بى جهت با من از رودبار و مباشرى سپهدار هم معزولش كرد ، تقريبا از نان خوردن افتاد . تدارك رفتن ايشان را ديده يكصد و پنجاه تومان حقوق ايشان شد . نه تومان هم آدمش پنجاه تومان هم به مأمورين حكومتى داد ، تقريبا پنجاه تومان هم اضافه مخارج اين مدت كردم ، دو تخته جاجيم اعلى هم تعارف نمودم . موثق ديوان همه را تعارف مىكرد و پول را نمىگرفت ، به اصرار زياد دادم و قبض گرفتم . در جوف پاكت قونسل گذاشتم . ياد لطف اللّه خان بخير ،\r\n\r\n","description":"","footnote":"","page_name":" 3487 ","page_number":301},
  {"content":"\r\n\r\nاين به كلى برعكس او بود . اسب سياه روسى قونسل را موثق ديوان سوار بود . من خيال كردم اگر اين اسب را مثلا امان اللّه خان همراه آورده بود من چه مبلغ مىبايست به مصارف دوا و خوراك و جل و نمد فلان به همان آن كنم . فرق آدم نجيب متمدن با غير آن همينهاست . حقيقة از مصاحبت اين آدم من لذت بردم . خيلى خوش‌صحبت و خوش‌مشرب بود ، خيلى شوخى و مزاح مىنموديم . اما يك مطلبى بود كه من از همان ساعت اول ملتفت شده و بسيار استفاده حاصل كردم . اين آدم برادرزادهء ميرزا عبد الكريم سررشته‌دار قزوين بود كه سالها وزير و سررشته‌دار سعد السلطنهء مرحوم [ بود 
  ] و بعد از عزل او و حكومت حضرت و الا داخل كار بود . ميل داشت تعظيمها كه سابقا به من نموده بود تلافى شده باشد . به عبارت روشن ميل داشت من احترامات فوق‌العاده كنم . من هم پس از يك ساعت كه ملتفت شدم شيوهء عمرو بن العاص مرحوم را به ياد آورده كه با ابو موسى اشعرى در سر خلافت معاويه چه كرد ، همان سنت سنيه را احيا كرده به قدرى احترامات نمودم كه شرمنده شد . بارى بگذريم از اينها .\r\n\r\nسالار الدوله\r\nامروز صبح بسيار زود سوار شده در شترخان ناهار خورديم ، استراحت كرديم .\r\nجماعت كرمانشاهانيها از شهر آمدند . مكتوبات زياد آوردند . زبانى تفصيلاتى گفتند .\r\nوكيل‌باشى هم از كرمانشاهان كاغذ داشت . سالار الدوله عدليه و نظميه آنجا را آتش زده چند نفرى را كشته نظر سردار اكرم را با داود خان و سوار زياد به سمت مازندران نزد شاه مىفرستد . پسرهاى آنها را با پسر والى پشت كوه و سوار زياد همراه خودش به سمت همدان [ مىآورد 
  ] شهر را تصرف [ كرده 
  ] جمعى را دار كشيده حبس مىكند . اين كرمانشاهانيها مىگفتند ارمنيها را كشته و شاه هم دو سه فتح كرده سوار سالار الدوله به سمت زنجان رفته قزوين هم خواهد آمد ( بيچاره مردم ايران چطور دچار دسايس روس و انگليس شده و متصل از هم مىكشند ) .\r\n\r\nنايب الحكومه\r\nاما كاغذجات و روزنامه‌جات . قونسل مرقوم داشته بود بىترتيبى كار شما به واسطهء غرض و افساد افراسياب بود . حالا كه او از بين رفت ديگر كار شما عيبى نخواهد كرد .\r\nعلى اكبر خان هم نايب الحكومهء رودبار و الموت است . چون كارهاى قونسلگرى رو به تزايد است موثق ديوان را مرخص كنيد بيايد . از سوارهاى ديوانى اگر لازم است نگاه داريد .\r\n\r\n","description":"","footnote":"","page_name":" 3488 ","page_number":302},
  {"content":"\r\n\r\nعدل الممالك نوشته بود همدان فتح شد . دمكراتها منكوب مشروطه‌طلبان مفسد خوار . در دامغان فتح نمودند . معين همايون بختيارى كشته شد شاه در شهر سارى است .\r\n\r\nروزنامه‌ها\r\nرضى خان نايب قونسل قزوين رقعه و راپرتى براى موثق ديوان نوشته بود كه گويا نص حديث باشد در لف « مموار » گذاشتم « 1 » اما روزنامه‌جات كه مرور كرديم اولا در سر هر ستون روزنامه مقاله‌اى از فحش و ناسزا و كفر و زندقه نسبت به محمد على ميرزا بود .\r\nبعد شرحى از دسيسه و تحريكات روس و انگليس ، بعد شاهنامه‌خوانى زياد از ملت غيور و تلگرافات حجج اسلام و اهالى ولايات بر عليه محمد على ميرزا . از قتل رشيد السلطان و فتح عساكر منصور در فيروزكوه تفصيلاتى داده بودند كه به كلى مخالف با نص حديث نايب قونسل بود . اما چون مكتوب نايب قنسول تاريخش بعد از روزنامه‌جات است و از سفارت و تلگرافات واصله قونسلگرى نوشته بود اعتمادش بيشتر است تا بعد چه شود و بختياريها چه كنند .\r\nاز قرارى كه تقى نوشته بود مسيو يپرم خان با چهارصد نفر ارمنى و مجاهد به سمت همدان مىرود . مختصر تمام اين وجه استقراضى بايد صرف اين انقلاب شود و دينارى به حوائج لازمه نرسد ، آن هم نتيجه بدهد يا ندهد !\r\n\r\nروس و محمد على شاه\r\nدولت روس به كلى اظهار بىاطلاعى از فرار شاه مىكند . هيچ ابلهى ديوانه مىتواند اين مطلب را باور كند ! دولت روس كه براى مسافرين خيلى ساده كه تذكرهء عبور دارند هزار مانع مىتراشد و باعث زحمت فراوان مىشود محمد على شاه با اعوان و انصارش ، برادر و عموزاده‌هايش ، سردارانش با اسلحهء فراوان و ذخيرهء بىحساب از تمام خط آهن روسيه عبور كرده به كشتى نشسته وارد گمش‌تپه شود دولت روس نفهمد و اگر هم بفهمد قدرت ممانعت نداشته باشد . . . « 2 »\r\n\r\nآمدن محمد على شاه\r\nاز قرارى كه در روزنامه بود شاه پس از ترك ادسا و گردش فرنگستان در قصبهء نزديك وينه با اهل و عيال خود منزل مىكند ، با حضرات تبعيدشده‌گان قرارهاى لازمه را\r\n\r\n\r\n","description":"","footnote":"\r\n( 1 ) - متأسفانه نامه مفقود شده است .\r\n( 2 ) - نقطه‌چين در اصل است .\r\n","page_name":" 3489 ","page_number":303},
  {"content":"\r\n\r\nمىدهد . اول سالار الدوله حركت مىكند بعد مجلل ، آن‌وقت خودش با شعاع السلطنه و پسرهاى ظل السلطان امير بهادر و سردار ارشد . تفنگ و فشنگ بسيار هم از روسيه همراه برمىدارند . مذاكرات لازمه هم قبل از وقت از طرف خودشان و روسها با تركمانان شده بود و وارد گمش‌تپه مىشوند و با دوازده هزار تركمان به استراباد آمده از آنجا سارى مىروند . رشيد السلطان ، نايب حسين ، امير مكرم لاريجانى و سركردگان ديگر مازندران پىدرپى ملحق مىشوند . در دامغان اول مسعود الملك را سردار ارشد شكست مىدهد بعد هم اين جنگ جديد مىشود كه مشروطه‌ها مىگويند رشيد السلطان مقتول [ شد 
  ] اما رضى خان مىنويسد معين همايون بختيارى مقتول و رشيد السلطان زنده است . با سالار الدوله هم كه هنوز جنگى نشده و عاقبت اين كارها فعلا نامعلوم است .\r\nعصر فيشان رفتيم ، سيد دعوت كرده بود هواى خوبى فيشان دارد . باز سيد شب اطمينانهاى زياد به موثق ديوان داده بود ميرزا اسحق مثل موش شد .\r\nصبح 29 - از فيشان سوار شده در فارس‌آباد يا جناب موثق ديوان وداع كرده ايشان به سمت اوان رفتند . از آنجا به شهر . من قلعه آمدم . دو نفر از سوارهاى حكومتى را براى سياهىلشكر نگاه داشتم . روزنامه‌ها را تمام خواندم تلگرافات آژانس رويتر اصح است در جوف مموار گذاشتم اگر تحريفى نكرده باشند « 1 » .\r\n\r\nمقالهء مشير حضور\r\nمن هميشه اعتقادم اين بود مشروطهء ايران خيلىخيلى زود بود ، بعد كه به ضرب و زور مردم را مشروطه كردند اين حكايت مسلك ابدا موقع نداشت و از آن يكى زودتر بود . در اين موضوع مقاله‌اى از مشير حضور وكيل شوراى ملى در روزنامهء « استقلال » ديدم از بس موافق سليقه و عقيده‌ام بود با همهء ضيق وقت از درج آن ناگزيرم . اما افسوس كه همه‌چيز ما از عقب مىآيد در موقع جرأت نداريم ، اگر هم بگوئيم از بس غرور بى جا با ايرانيها داريم اعتنا نمىكنيم . من يادم هست در روزنامه . . . « 2 » وقتى كه الموت نيامده بودم يك شرحى پيش‌بينى از همين آمدن شاه كرده بود . شارل دوازدهم و ناپلئون را مثل زده بود ، نقشهء آمدنى كشيده بود كه تفصيل آن را من نوشته‌ام همه‌كس مسخره كرد ، همه‌كس مضحكه نمود . امروز افسوس آن روز را بايد بخورند كه شايد كار از كار گذشته باشد .\r\n\r\n\r\n","description":"","footnote":"\r\n( 1 ) - متأسفانه مفقود شده است .\r\n( 2 ) - نام روزنامه نوشته نشده .\r\n","page_name":" 3490 ","page_number":304},
  {"content":"\r\n\r\nاستقلال مورخهء هفدهم شعبان 1329 شمارهء 55 سال دوم .\r\n\r\nعرض و اخطار به عموم هموطنان .\r\n« پارسال پس از ورود به طهران چون مرامنامهء فرقهء محترمه اتفاق و ترقى را موافق و مطابق با نظريات سياسى خود يافته بودم آن را قبول نمودم ولى با تجربيات يك ساله و پيش‌آمدهاى ناگوار حاضره در بنده توليد يك عقيدهء ثابت و راسخى نموده كه عبارت از اين است : وجود فرق مختلفه سياسى تا چندين سال در ايران مضر بوده بلكه عموم آزاديخواهان بايد در تحت لواى مشروطيت ايران متفق شده يك مرتبه ريشهء استبداد و ارتجاع را قلع‌وقمع نموده شالودهء حكومت ملى را به روى يك اساس محكمى گذاشته از جزئيات صرف‌نظر كرده به اصلاحات اساسى كه گمان مىكنم در اجراى آنها اختلافى در ميان فرق مختلفه نباشد پرداخته ، پس از آن يك حكومت قوى مشروطه با يك قشون صحيح و منظمى تشكيل دادند در سر مسلك وزراء و مأمورين صحبت نمايند . پس از آن كه به وصول ماليات موجوده موفق شدند در سر مستقيم و غيرمستقيم بودن آن اختلاف نظر داشته باشند . پس از آن‌كه رنجبران را از غارت و چپاول يغماگران خلاصى دادند در سر مالكيت و تقسيم اراضى نزاع نمايند . پس از آن‌كه براى كارگران به اندازه‌اى كه از سفالت و گرسنگى نميرند كار پيدا كردند هشت و يا ده ساعت بودن كار روزانه آنها را محل مناقشه قرار دهند . بالاخره پس از آن‌كه اين مملكت بدبخت را از اين ورطه هولناك و خطرناك با يك جلادت و همت غيورانه نجات دادند فرق مختلفه ترتيب دهند . بنده نظر به ملاحظات فوق و پاره‌اى ملاحظات ديگر كه در موقع عرض و بيان خواهم كرد به عموم هموطنان محترم كه بنده را منسوب به فرقهء اتفاق و ترقى مىدانند با نهايت احترام عرض و اخطار مىنمايم من‌بعد بنده را به هيچ فرقه منسوب ندانند ، يك نفر از وكلاى بيطرف و مستقل مجلس بشناسند . » .\r\n\r\nنامهء ناصر الملك\r\nاين مسئله فرق سياسى هم از دسيسه‌هاى انگليس بود و خوب نتيجه حاصل كرد . در روزنامه عريضه‌اى از وزراء بود به و الا حضرت نايب السلطنه كه اگر مجلس كمافىالسابق با نظريات ما موافقت نكند ما هم استعفا داريم . نايب السلطنه دستخط مفصلى به مجلس مرقوم مىدارند . مفادش اين است آنچه از روز اول نصيحت كردم گوش نداديد ، پلتيك خارجه را منظور نداشتيد ، پلتيك داخله منوط به مراعات پلتيك خارجه است . اين هم عريضهء وزراء است صحيح نوشته‌اند . باز هم نصيحت مىكنم تا اندكى موقع داريد نظريات مجلس را با نظريات وزراء موافق كرده و الّا نمىتوانم شاهد اين حال ناگوار باشم .\r\n\r\n","description":"","footnote":"","page_name":" 3491 ","page_number":305},
  {"content":"\r\n\r\nباز در روزنامه‌ها نوشته بودند پر هم بد نمىگويند ، خود من هم تصديق دارم .\r\nمحمد على ميرزا آن روزى كه در سر تخت‌وتاج ايران بود بيست هزار قشون داشت ، ذخيره داشت ، توپ داشت ، خزانه داشت ، وزير داشت ، مالك رقاب بود ، با هزار نفر مقابلى نكرد . طهرانش را گرفتند ، خودش را فرار دادند . امروز كه همه‌چيز در دست ماست چه قسم مىتواند صاحب تاج‌وتخت شود .\r\n\r\nآزادى مجد الدوله و . . .\r\nاز قرارى كه نزهت خانم نوشته بود كاشف السلطنه و مجد الدوله و ظهير الاسلام و امام جمعه ( امام‌زاده ) را مرخص كردند به شرط آن‌كه مجد الدوله ادعاى قتل چهار زن و دو مرد خدمهء خود را نكند اگر ادعا كند مجددا محبوس شود . اما عيال و اطفال و كلفتهاى او هنوز در سفارت روس هستند . در زرگنده و قلهك نوشته بود هراطاق كاه‌گلى دو ذرعى سه تومان كرايه دارد به قدرى در آنجا و جاهاى ديگر شميران جمعيت آمده كه حدوحصر ندارد تمام از هنگامه و آشوب شهر فرار كرده‌اند .\r\nشنبه غره شهر صيام - سيم درجه سنبله - بلندى روزها نهايت ندارد . هرچه امروز كردم شب نشد . شبها نه ساعت و 19 دقيقه است . پانزده ساعت و نيم بايد روز بود .\r\nمحمد على حصبه گرفته ، حسنقلى نوبه مىكند . للّه الحمد من هنوز ناخوش نشده‌ام .\r\n\r\nموثق ديوان\r\nامروز بايد موثق ديوان شهر وارد شود . خيلى اين مدت كه اينجا بود به من خوش گذشت . بامزه و خوش‌صحبت بود ، به اندازه‌اى هم مستبد و ارتجاع‌طلب بود كه حساب نداشت . اسم شاه را كه مىآوردند بىاختيار خنده مىكرد و شاد مىشد . مىگفت اگر يكىيكى قونسل قبول پناهندگى و تبعيت مىكرد امروز همه قزوين تبعه و پناهندهء آنها بودند ، ليكن مىگفت يك مرتبه پانصد نفر بيايد تا قبول كنم . چند مرتبه شورا كردند باز نيامدند . دستورالعملى داشت و از آن در تمام اسامى دهات حضرت و الا را صورت گرفت ، خانوار و عده حشم ماليات نقد و جنس اجاره و حق مالكانه تمام را ثبت گرفته .\r\nالموتيها از اين صورت خيلى متوحش بودند و يك اليچه « 1 » ابريشمى خوب هم داشتم به عوض شرابهاى كاخت براى قونسل روانه نمودم .\r\nامير اسعد تمام آدمهايش متفرق شدند اندكى مانده‌اند . از ميان‌رود به دو هزار رفت .\r\n\r\n\r\n","description":"","footnote":"\r\n( 1 ) - اليجه - نوعى پارچه راه‌راه پشمى كه با دست بافته مىشود .\r\n","page_name":" 3492 ","page_number":306},
  {"content":"\r\n\r\nيك ناهار خورده از قرارى كه گفتند مكتوب ميرزا محمد فراشباشى رسيد فورا به سمت خرم‌آباد حركت كرد .\r\n\r\nدهات سپهدار\r\nسپهدار از بابت دهات قزوين و رودبار خودى خلاص كرد و رفت در تحت حمايت روس . نمىدانم براى تنكابن چه كرد . من خيلى آرزو داشتم حمله‌اى به دهات سپهدار ببرم ، اقلا همه‌جا نشود مسافرتى تا بادشت و ملاقاتى از ميرزا حسنقلى كور كرده باشم از بدبختى مانع بزرگى پيش آمد و براى من امكان ندارد . چون خودم هم به‌واسطه‌اى منسوب به آن موقع هستم . آن پدرسوخته هنوز اقبال دارد و هنوز كرّ و فرّ . ما بدبخت هستيم كه هرشكلى روى كار مىآيد همان خريم و يك كيله جو .\r\n\r\nراه همدان\r\nبعد از افطار بيرون رفتم سرى به رضا زده باشم . عزت اللّه شاگرد آبدار سابق حضرت و الا مزرعه‌اى همدانى گفتند آمده و براى حيدر قلى خان كاغذ آورده احضارش نمودم .\r\nگفت هفت روز است از همدان بيرون آمده‌ام . در راه عزيز اللّه خان با سى چهل سوار ، به سمت همدان مىرفت . تمام مردم راه‌گذر را لخت مىكرد ، هرچه گارى مىآمد غارت .\r\nچهار سوارش به گارى كه من نشسته بودم حمله آورده ما زود تسليم شديم . سردارى مرا درآورند ده دوازده شاهى پول سياه در جيبم بود بيرون آوردند گفتم خرجى ندارم پول سياه را پس دادند اما سردارى را بردند . يك تومان هم پول در جيب شلوارم بود ملتفت نشدند بيست تومان از گارىچى و سردارى او و سايرين را گرفتند . بارها را دست زدند ، دارچين بود . فحش بسيار داده و رفتند كه چرا بارها دارچين است . از همدان جويا شدم اين قسم حكايت كرد .\r\n\r\nاخبار همدان\r\nضياء الملك حاكم شده بود . اميرنظام سردار چهل هزار تومان پول حواله داده بودند ، اميرنظام نصف فوجش در سنندج تسليم سالار الدوله شده بود نصف كه آمده بودند با جمعى از رعيتها و سوار شخصى جمع كرده در محلى چادر زدند ليكن محرمانه با سالار الدوله كاغذپرانى داشت . عصر هفدهم ماه شعبان گفت اردو از مصلى خارج شده بيرون شهر چادر بزنند . ساعت چهار از شب هفدهم رفته سوارهاى سالار الدوله وارد شهر همدان شدند ، صبح اردو متفرق شده بيشتر شهر آمده تفنگها را دادند بعد خودشان\r\n\r\n","description":"","footnote":"","page_name":" 3493 ","page_number":307},
  {"content":"\r\n\r\nرا نفرى پنج تومان داده براى خدمت قبول نمودند . ضياء الملك به طهران فرار كرد .\r\nاميرنظام با يك عرابه توپ و جمعى از سوار و پياده رعيت خودش آمد لتكا آنجا نشسته و ظاهرا مخالفت دارد . صبح جمعى را گرفتند . شيخ باقر را گرفته حبس كردند . آقا تقى با ناظم كه رئيس انجمن بودند به دار زدند . دو سه نفر ديگر را شقه كردند محلهء يهود را غارت كردند . ارامنه همه به لباسهاى غريب فرار كردند . سه چهار نفر گفتند كشته شدند .\r\nاز تجار ، اعيان و كسبه پول زياد گرفتند . از حاجى شفيع صد هزار تومان ، از ذو الرياستين پنجاه تا ، از شريف الملك بيست تا . احتشام الدوله كه شوهر خواهرش است گرفت خواست بكشد براى آن‌كه آن دفعه كه ياغى شده بود امير افخم رفت و او را شكست داد . همشيره‌زاده‌هايش آمده به گريه و زارى نگذاشتند پنجاه هزار تومان گرفت مرخص كرد و حاكم شهر همدانش نمود . ده بهار كه سه دانگش ملك ناصر الملك نايب السلطنه ، سه دانگ ديگر ملك ضياء الملك و بهاء الملك است حكم كرد غارت كردند و هيچ‌چيز باقى نگذاشتند . الان در آن ده به آن بزرگى يك نفر نيست . بهار هزار خانوار است . همه حاجى و متمول ، تمام روغن‌فروشهاى طهران اهل آنجا هستند نظير آن ده كمتر پيدا مىشود . ده مريانج را هم حكم كرد سه دانگش را غارت كردند . حالا هم تمام سوار خود را به دهات تقسيم كرده مخارج را رعيت مىدهد . به كوريجان بيست نفر از سوارهاى عباس خان چنارى آمده بودند سه چهار شب ماندند . بعد عباس خان به آنها نوشت رفتند .\r\nعباس خان را حضرت و الا در حكومت همدان جانش را بخشيد . از آن ايام كه بايد پنجاه سال باشد ممنون آن محبت است و هميشه خدمت مىكند و منظور دارد .\r\n\r\nقواى سالار الدوله\r\nسوارهاى سالار الدوله هيچ زبان نمىفهمند نه تركى نه فارسى ، نه زبان ديگر ( كرد ساويجبلاغى هستند ) . پسر والى پشت كوه پسر داود خان نظر و عباس خان و جمعى ديگر كه نمىشناسم همراه او هستند . به قدر بيست هزار سوار است من كه مىآمدم عباس خان با پسر داود خان در مانيان نزديك فرخ‌بلاغ بودند كه سمت قزوين مىآمدند . سوارهاى جهانشاه خان هم به قدر هزار نفر آمده از مزرعه گذشت رفت نزد سالار الدوله . گفتند يك دسته سوار هم از راه عراق به سمت طهران فرستاده خودش هم از راه قم طهران مىرود .\r\nيك نانوا را توى تنور انداخت دوتا را دست بريد ، نان يك من ده شاهى شد ، همه مردم راضى هستند و همدان تمام دور او جمع شده‌اند . قزوين هم از ما مىپرسيدند چه وقت حضرت و الا وارد قزوين مىشود . جمعى از اهل همدان را حبس كرده امير افخم هم فرارا رفت به نهاوند نزد دخترش . گفتند اگر گيرش بياورد شقه مىكند . ديگر همين بود\r\n\r\n","description":"","footnote":"","page_name":" 3494 ","page_number":308},
  {"content":"\r\n\r\nتفصيل همدان .\r\n\r\nسرگذشت سالار الدوله\r\nسالار الدوله پسر سيم مظفر الدين شاه است . يك مرتبه در ايام پدرش كه حاكم لرستان بروجرد بود ياغى شد . شاهزاده موثق الدوله ناظر با احتشام الدوله معين دربار رفيق خودمان از طرف شاه رفته با نصيحت و دلالت او را طهران آوردند . دفعهء ثانى در مشروطهء اول و جلوس محمد على شاه ياغى شد . اين مرتبه ميرزا ابو القاسم خان نورى از ملاير امير افخم از همدان با جمعى ديگر از كرمانشاهان و شاهزاده سيف الدوله رفته جنگ كردند و شاهزاده شكست خورده ( در نهاوند ) فرارا رفت كرمانشاهان به قونسلخانهء انگليس . اما پلتيك انگليسها آن‌وقت غير از حالا بود . او را تسليم ظهير الدوله حاكم كرمانشاهان نموده سيف الدوله او را تحت الحفظ طهران آورد . در ميان شهر طهران فرارش داده رفت خانهء امين السلطان . اتابيك بعد از تقصير او گذشته در عشرت‌آباد حبس نظر بود . مجددا از حبس خارج [ شد 
  ] يك روز هم با حضرت و الا ديدن رفتيم . چند روز بعد كه بازديد حضرت و الا وعده داده بود مجددا او را توقيف كردند . بعد از چندى فرار كرده به سفارت روس رفت و دولت روس متعهد شد در خاك روسيه او را نگاه دارد .\r\nدر شهر ورشو در تحت نظارت پليس مسكن داد ، مشار اليه هم از ورشو گريخت مثل محمد على شاه ! و رفت به فرانسه . يك مرتبه هم تا سرحد انزلى آمد مراجعتش دادند ، تا اين ايام كه ساخت‌وپاختها را درست نمودند و از سمت آذربايجان سر درآورد . چون مكرر حكومت لرستان ، كرمانشاهان ، كردستان را كرده و دختر نظر على خان سردار اكرم و دختر والى پشت كوه و دختر يكى ديگر از رؤساى ايلات زن او هستند مطمئن از كمك و همراهى الوار و اكراد بود ، يك‌سر به آن سمت رفت . با اين تهيه و تدارك حاليه به همدان آمده كه طهران برود . ليكن اين مرتبه ياغيگرى ندارد بلكه به‌عنوان محمد على شاه و حمايت او برخاسته . همه‌جا هم همين‌طور مىگويد و خطبه به نام محمد على شاه مىخوانند . خداوند عاقبت اين يك مشت رعيت گداى فقير و اين مملكت بىصاحب را به خير گذراند . فعلا كه بسيار بسيار بد اوضاعى است و هراقدامى بشود نتيجه و فايده سهم و قسمت روس و انگليس است تا به كلى ايران را قورت بدهند .\r\nاينها هم مىدانند ايران رفته است . براى ايران كار نمىكنند بلكه براى خودشان تهيه و تدارك تنخواهى مىكنند كه من‌بعد در يكى از شهرهاى فرنگستان به راحتى و عيش زندگانى كنند .\r\n\r\n","description":"","footnote":"","page_name":" 3495 ","page_number":309},
  {"content":"\r\n\r\n\r\nاميرنظام\r\nهمان ايرادهائى را كه به محمد على شاه مىگرفتيم كه مثلا چرا سردار ظفر كه پسرش داماد سپهدار است رئيس اردوى قزوين مىكند كه آنطور حيله كند و فرار نمايد فعلا به وزراء و مجلس شوراى ملى وارد است . اميرنظام كه به پاى چوبه دارش بردند و سى هزار تومان بعد به آن افتضاح گرفتند مخذول و منكوب خودى از طهران خلاص كرد امروز حكم مىكنند و سردارش مىكنند به جنگ سالار الدوله برود و بر عليه محمد على شاه اقدامات كند ! اين قبيل خبطها از يك نفر محل تعجب نبود كه حاليه صد و بيست نفر بعد از شور و صلاح و گفتگوى بسيار مىكنند .\r\n\r\nقيمت گندم\r\nدوشنبه سيم - از ديشب هوا ابر [ بود 
  ] و آخر الامر باران مفصلى عصر آمد . بيم سيل بود . للّه الحمد به كوه زياد نباريده بود و مختصر سيلى آمد . گندم و جو امسال هيچ نيست .\r\nاين جزئى را هم اگر باران ضايع نكند نامرد است . رودبار خيلى بدتر است . خداوند امسال را به خير بگذراند . پيه خروارى سى تومان را به تن خود ماليده‌اند . الان هم باز هوا ابر است . به اصطلاح جديد براى رنجبر اين رمضان و اين فصل خيلى صدمه است . عصر اغلبى غش مىكنند . من گمان نمىكنم در ايران رعيتى از رعيت الموتى فقيرتر و بىبضاعت‌تر باشد . تعجب دارم از آن مميزى كه اينجا آمده و اين نقد و جنس زياد و سرباز فراوان را بستهء رعيتى كه در سر خرمن بايد خريدار باشد دويست و ده خروار غله بايد به ديوان بدهد . فى الواقع ظلم است ظلم .\r\n\r\nرفعت السلطان\r\nدو ساعت از شب رفته شيشه‌بر با عباس بيك از شهر وارد شدند . الحمد للّه طلسم شيشه شكست . مكتوبى با امانتى از حضرت و الا بود و مكتوبى از عدل الممالك . فقط مال عدل الممالك اخبارش اين بود كه پيش قراول سالار الدوله امروز يا فردا وارد شهر قزوين مىشود . عباس هم مىگفت دو دسته سرباز رفرم از راه زرجه بستان و بيراهه به سمت طهران فرار كردند ، نظميه و ژاندارم هم فرار كرد . ديگران هم در شرف فرارند .\r\nپرسيدم رفعت السلطان عدليه مىرفت با تعجب گفت آرى . ( حق دارد در اين چند ماه رياست موقتى خودش شش دانگ قريه ولازجرد را خريدارى كرده و مشغول تعمير و عمارت‌سازى است ) . عباس بيك مقيم قزوين است سالها در « كانطور » مستخدم بوده .\r\n\r\n","description":"","footnote":"","page_name":" 3496 ","page_number":310},
  {"content":"\r\n\r\nروسى هم بلد است حرف مىزند .\r\n\r\nاما دستخط حضرت و الا\r\nپس از حال و احوال‌پرسى و اين‌كه پاكت شما رسيد فورا به سفارت روانه كرده تلگراف نمودند كه موثق ديوان تا اتمام كارها آنجا بماند و شما زود زود پول روانه كنيد مرقوم رفته بود . از اخبارات بخواهيد چنان نيست كه به گوش شما هم نرسيده باشد ، ليكن دروغ خيلى انتشار مىدهند ، نبايد باور كرد . علىالحساب قوه و قدرت دارند تركمان و مازندرانيها اطاعت دارند . از طرف كردستان ، كرمانشاهان ، همدان هم سالار الدوله مسلط شده است . ضياء الملك حاكم همدان فرارا طهران آمده است . در سمنان و شاهرود سردار ارشد و تركمان مسلط شده‌اند . در دماوند هم دعواست . سرباز قزوين تسليم بعضى لخت و برهنه گشتند . براى ما زود فكر تنخواه نمائيد بفرستيد ، 21 شعبان 1329 .\r\nدر صفحهء ديگر به خط منشى : « هيچ انديشه و باكى نداشته باشيد جاى شما امن و حامى شما خيلى بزرگوار ، با حالت حاليه هم كه از اوضاع مستحضر هستيد هيچ بهانه نداريد و آنچه فعلا خبر رسيده اردوئى كه از طرف طهران رفته بود براى جلوگيرى از اردوى همايونى شكست فاحش خورده به بدترين حالتى فرارى و مقتول و دستگير شده‌اند و از اطراف هم با قدرت و تسلط جلو مىآيند و اما در باب مأكولات و اجناس همه‌چيز گران است و به قيمت گزاف مىفروشند . شما بايد در فكر ما هم باشيد كه پول خيلى لازم است . در خاتمه به خط مبارك جزئى امانتى لاك كرده است فرستاده‌اند دريافت خواهيد نمود . سلامتى حالات و گزارشات بىآه‌وناله بنويسيد . انشاء اللّه تلافى زحمات مىشود . اين شيخ محمد على و ملا كريم كاغذپرانى به وزارتها دارند حتى به مسيو شوستر مىنويسند . علاج اين پدرسوخته‌ها را بنمائيد . » علاج شيخ محمد على را مگر خدا بكند ملاحظه شود تا به مسيو شوستر هم شكايت مىكنند .\r\n\r\nكار خوب : عروسى\r\nگوهر خانم كاغذى نوشته بود و يك پيراهن با يك دامن ، دو چارقد ، يك زوج جوراب ساقه‌بلند براى زينب فرستاده بود و آخر كاغذ نوشته بود ما اندازهء خانم را خوب نمىدانستيم . اندازه قد سينه كمر دست را گرفته با پول كه مدتى است از اين خرجها نكرده‌ايد روانه داريد ، لباس قشنگ مد روانه شود . نزهت نوشته بود به قدرى حضرت و الا از عروسى شما خوشش آمده كه حساب ندارد . مىفرمايند بسياربسيار كار خوبى كرد .\r\n\r\n","description":"","footnote":"","page_name":" 3497 ","page_number":311},
  {"content":"\r\n\r\n\r\nحجج اسلام\r\nباز محتاج حجج اسلام شده‌اند و متصل از قول آنها راست يا دروغ تلگرافات منتشر مىكنند . اين آقاى خراسانى و مازندرانى ايران را به باد دادند . خودشان راحت ، اما پدر مردم را دستخطهاى آنها بيرون آورد خون تمام اين مسلمانها به گردن آنهاست . متصل حكم جهاد يعنى سه سال است مىدهند ، پس چرا خودشان تشريف نمىآورند كه در ركاب ظفر انتساب ايشان جهاد شود .\r\n\r\nاخبار خارجه\r\nاوضاع اروپا چندان اغتشاشى ندارد . تاجگذارى پادشاه انگليس با كمال تجليل و شكوه تمام شده . ادميرل توكو و جنرال نوكى مشغول تفرج فرنگستان هستند . عثمانيها از اغتشاش آلبانى به ستوه آمده به هيچ شكل منظم نمىشود در يمن هم مشغول جنگ هستند و نتيجه معلوم نيست . حفيظ پادشاه مارك از تحريكات فرانسه و اسپانيا مدتى است دچار جنگ خانگى است . لاعلاج قشون فرانسه را احضار به شهر فز نموده جان خودش و سلطنت خودش را به عقيدهء خودش محفوظ نمود و از قرار خبر اخير رسما در تحت حمايت فرانسه رفت تا كى مثل ملكه مادگاسگار و بك‌هاى تونس و آلجر تخت و تاج را وداع ابدى كند . يكىيكى ممالك اسلامى برچيده مىشود . آخر از همه دولت عثمانى خواهد بود . مطابق احاديث و اخبار همين‌طور هم بايد بشود .\r\n\r\nفرقهء دمكرات قزوين\r\nپنجشنبه ششم رمضان المبارك - ديشب هم باران آمد . هوا خنك شده اما پشه و كيك قلعه تمامى ندارد . شيخ محمد على سواد تلگرافى از خراسانى و مازندرانى فرستاده بود با انتباه‌نامه از فرقهء دمكرات قزوين كه تاريخش قبل از آمدن محمد على شاه بود . مهدى هردو را آورد پيش من . مكتوبى هم براى ملا ذو الفقار وركى نوشته بود . آنجا مرقوم داشته بود محمد على شاه نزديك طهران است سالار الدوله همدان . خداوند به داد ما مسلمانها برسد ، از همه التماس دعا دارم !\r\n\r\nجهاد نيست\r\nاين دو حجة الاسلامى كه اين تلگرافات را مىكنند بايد دانست كه مرجع تقليد عامهء شيعه و اهل ايران نيستند و اعلميت آنها معلوم نيست . حجة الاسلام حاجى سيد كاظم\r\n\r\n","description":"","footnote":"","page_name":" 3498 ","page_number":312},
  {"content":"\r\n\r\nيزدى ، حجة الاسلام صدر اصفهانى ديگران از علماى نجف اشرف و عتبات عاليات بسيارند . اگر هم اين دو آقا مقلد بسيار داشتند به واسطهء همين تلگرافات از اول مشروطه تاكنون و اين . . . سلب عقيدهء مقلدين را نموده بلكه آنها كه اين احكامات را راست يا دروغ براى پيشرفت كار خودشان منتشر مىدارند اصلا عقيده ندارند مذهب اسلام را دين رسمى خود و يك مسلكى دارند كه تعقيب مىكنند . ثانيا جهاد در ركاب امام و غيبت امام شرايطى دارد كه در تمام كتب فقه مبسوطا مندرج است ، ما هيچ جهاد مسلم با مسلم را نه شنيده و نه خوانده‌ايم .\r\nايرانيها خيلى با عثمانيه ، تركستانيها و خودهاشان جنگ كرده‌اند كه طرفين مسلم بودند . لكن عنوان جهاد هرگز نبود . حالا مىخواهند يك كلاه شرعى هم سر اين محاربات غيرمشروع بىمعنى بگذارند . خيلى مزه دارد .\r\nثالثا اگر فى الواقع جهاد فى سبيل اللّه و جهاد با كفار است پس چرا خودشان مقدمة الجيش اين مجاهدين واقع نمىشوند كه اجر دنيا و آخرت برده جزو مجاهدين بدر و احد محسوب شوند . دوردور نشسته و احكامات صادر مىكنند مثل پهلوانهاى بيرون گود !\r\nرابعا اگر به نطق ، لايحه ، روزنامه ، انتباه‌نامه اعلان ، تلگراف مملكت‌دارى ممكن بود دولت آلمان آنقدر قشون نگاه نمىداشت ، دولت انگليس آنقدر كشتى نمىساخت . هر وقت يك نزاعى در داخله يا خارجه واقع مىشد چهارتا خطيب خطبه مىخواند ، پنج‌تا انتباه‌نامه منتشر مىكردند ، چهار كلمه هم روزنامه نصيحت نزاع بر طرف و اصلاح واقع مىشد . مملكت‌دارى علم مىخواهد ، پول و قشون منظم . از قديم هم كهنه‌پرست‌هاى ما گفته‌اند .\r\n به دو چيز گيرند مر مملكت را * يكى زعفرانى ، يكى پرنيانى\r\nيكى ، زر به نام ملك برنبشته * دگر آهن آب داده يمانى\r\nبه شمشير بايد گرفتن مر او را * به دينار بستنش پاى ار توانى \r\n\r\nزنان الموت\r\nاندكى مهملات بنويسم . حسنى را براى اسمعيل عقد كردند . آشپز زنانه ديگر نيامد .\r\nهمان اسمعيل طبخ مىكند . حسنى هم خدمت . اما اين دختر به اين بزرگى به قدرى بيكاره و خرفت است كه حساب ندارد . متصل هم لوله لامپا ، فنجان ، نعلبكى ، بشقاب و چيزهاى ديگر مىشكند . اينجا هم يافت نمىشود و يك ابتلاى بزرگى است . زينب برعكس است ، خوش‌خدمت ، و چابك و از صنايع و هنرهاى زنهاى الموت كه سابقا\r\n\r\n","description":"","footnote":"","page_name":" 3499 ","page_number":313},
  {"content":"\r\n\r\nشرح داديم مقدماتش را بلد است ليكن تكميل نيست . به همين جهت است كه مردهاى الموت به اين سن و سال زن نمىگيرند بايد بزرگ شود تا صنايع و علومات را كامل كند .\r\nدر قلعه هم ماشين‌الات اين صنايع نيست ، معلم هم نداريم . يك سال يا دو سال ديگر اگر در خانهء مادرش بود كامل مىشد . وضع اندرون من هم تقريبا همان وضع خانه‌هاى خودشان شده و چندان سخت نگرفته‌ام . از كدخدا عموقلى ديدم رو نمىگيرد . گفتم خوب اين يكى پيرمرد است كدخدا و عموقلى ! ديدم حسن آمد آب باز كند زينب در ايوان بود سلام كرد و بناى احوالپرسى را گذاشتند . من گفتم چرا رو نگرفتى با نهايت تعجب گفت از حسن عموقلى ! به شوخى گفتم پس از اسمعيل هم رو نگير . گفت از آشپز مىگيرم ، اما هيزم‌كش زواركى است قومه . معلوم شد بايد مثل خودشان از رعيت جماعت رو نگيرند .\r\n\r\nزبان تاتى\r\nزبان خودشان را « تاتى » مىگويند و من سپردم به همان زبان حرف بزنند خيلى بامزه است و براى من تازگى دارد قدرى بلد شده بودم . حالا مشغول تكميل زبان تاتى هستم .\r\nفرانسه و انگليسى را ياد نگرفتم اقلا تاتى بلد شوم . حسنقلى يك قدرى پشم داشت وقتى كه بيرون رفتند فراموش كرد ببرد . يك روز ديدم مشغول شانه زدن پشم هستند بعد ريسيدند و يك طناب خوبى بافته توى حياط بستند . قدرى پنبه بود زود همه را نخ درست كرده براى خياطى . كردوى نعنائى در باغچه پشت اندرون بود يك ساعته همه را وجين كرده كارد زده كود دادند . غوره آوردند براى آب‌غوره در كمال ظرافت و خوبى آبش را گرفته در شيشه‌ها كردند . همه‌چيز را زينب بلد است ، اما كامل نيست . حالا پشم آورده‌اند دستكش و جوراب درست كند . وقتى كه به زبان خودشان صحبت مىكند خيلى مزه دارد .\r\n\r\nفيوج - ايلات\r\nقره‌چىها اينجا مىآيند ( فيوج ) « 1 » . به آنها ايلات مىگويند . اينها لباسهاى دزدى طهران را براى فروش مىآورند . خودشان هم فرنگىمآب شده يك دامان مىپوشند . از پوتينهاى دزدى پا مىكنند . اين دامان كه گوهر خانم فرستاده بود زينب پوشيد زنها مىگفتند ايلات آمده و زينب درآورد كه من نمىخواهم ايلات شوم ( گمان مىكند اين\r\n\r\n\r\n","description":"","footnote":"\r\n( 1 ) - فيوج - كولى .\r\n","page_name":" 3500 ","page_number":314},
  {"content":"\r\n\r\nدامان فقط مال ايلات است زيرا نديده بودند جز در تن آنها ) . مختصر هردقيقه شكرى مىكنم . خدا را كه رفع بيكارى و تنهائى من از بيرون و اندرون شد .\r\n\r\nذلت سپهدار\r\nللّه الحمد سپهدار ذليل شد . اقتدار السلطنه رفت طهران ، امير اسعد مبتلا شده ( اگرچه از امير اسعد در اين مدت ظاهرا بىلطفى نديدم و ممنونم ) افاده رودبارى به آخر رسيد حضرت اشرف حضرت اشرف گفتنشان تمام شد . از بهمن بايد صحبت بدارند . شيخ محمد على هم انشاء اللّه نزديك است مثل آنها شود . عمرش به آخر رسيد . التماس دعا مىكند .\r\n\r\nصبورى\r\nاما پلتيك خودم را به هيچ‌وجه تغيير نداده به همان مسلك رفتار مىكنم . كم‌ظرفى براى مرد بد است . صبر و حوصله و مدارا در هرصورت خوب و عاقبت نيكو دارد . اگر در اين مدت من حوصله نداشتم و اندكى شتاب و سختى در كارها مىكردم و اين ثبات را در مقابل اين همه شدايد و ناملايم به خرج نمىدادم صد مرتبه كارم خراب‌اندرخراب بود . صبر و اميد و ثبات هرچند تحملش دشوار است . ليكن نتيجهء خوش دارد . هركس روزنامهء اين مدت مرا بخواند خواهد دانست كه من به چه‌اندازه تحمل شدايد اينجا و طهران و قزوين را كرده و پوست‌كلفت بودم .\r\nسه‌شنبه يازدهم - هوا خنك شده اول زحمت و سختى اينجاست . خدا به داد برسد .\r\nآذوقه آدم و حيوان بسياربسيار كم است . آنچه تخم به زمين ريخته شده نداده است مگر بهاره ، آن هم كاه ندارد . سيد بزرگ هنوز اجارات را روانه نكرده آنان مبلغ كلى بايد بدهد و جان مىكند .\r\n\r\nاخبار اراجيف\r\nاخبارات نمىرسد مگر اراجيف كه شاه سرخه‌حصار نزديك طهران است .\r\nسالار الدوله از راه قم طهران مىرود . عباس خان چنارى با پسر داود خان خمسه را گرفتند .\r\nدر قزوين مجاهدهاى جديد و بختيارى بسيار وارد شده و شلوغ است . موثق ديوان كاغذى نوشته و دو شيشه عطر روانه نموده بود ليكن ابدا اخبارى نداشت و بسيار خوب\r\n\r\n","description":"","footnote":"","page_name":" 3501 ","page_number":315},
  {"content":"\r\n\r\nاز عهدهء سفارشات و وصاياى من برآمد . . . « 1 » ملا يوسف قاطرى به افراسياب خان فروخته بود كوشك به مطالبه رفته بود مىگفت افراسياب خان طهران رفته . شب معلم كلايه رفتم .\r\nچند تلگراف اعلان روزنامه شيخ محمد على براى سيد محمد على ملا كلايه‌اى روانه داشته بود . سيد بخواند و مىگفت نمىدانم براى چه اينها را فرستاده ما كه نمىتوانيم با كسى دعوا كنيم ، رعيت فقيرى هستيم . چه ربط به ما دارد .\r\n\r\nرمز تلگراف علما\r\nسيد حسن جونى « 2 » طالقانى آنجا بود از عتبات آمده بود . گفت من خدمت آخوند ملا كاظم رسيدم . شكايت از اوضاع و اغتشاش ايران نمودم و عرض كردم از جناب شما تلگرافات متصل طبع و منتشر مىكنند . آخوند با كمال تعجب گفت من تلگرافى نمىكنم .\r\nفقط سه مرتبه تا حال تلگراف زده‌ام . حقيقة اين تلگرافات كه نه امضا دارد نه مهر نه يك نفر از علماى ايران تصديق صحت آن را كرده هيچ محل اعتنا نيست . اين حجة الاسلامها هميشه با خواص خود نشانى و رمز دارند ، در اينها علامتى ديده نمىشود . مردم هم حالا ملتفت شده‌اند همه ساختگى است . براى آن‌كه همين‌طور مثل سيد حسن جونى اغلبى كه در اين مدت عتبات مشرف شده‌اند استفتاء كرده و بعد شهرت داده‌اند .\r\n\r\nحد و حدود\r\nبارى عباس بيك امروز شهر رفت . فرصت نداد كاغذجات لازمه نوشته شود . خيلى زود رفت . اما گزارشات من با اين عباس و سايرين به كجا انجاميد . اولا سخت گرفتم كه غبن فاحش دارم ، مصدق مىآوريم تصديق كند . آنچه از بابت امانك و زنگولان سال گذشته داده بودند مصالحه كردند . بعد از چند يوم گفتم راضى نيستم و بايد چندين برابر بدهيد . از شاهزاده عدل الممالك مكتوبى آوردند ديدم شاهزاده رنجش حاصل مىكند .\r\nاندكى ملايم شديم . اما رعايا را تحريك كرده هرروز سر حد و سد آشوبى كردند . ناچار آمد و مبلغ چهل تومان ديگر دادند . اين هم گذشت و باز سبيلها را تاب دادم . مهدى و شفيع را خواستم سپردم بازيش را درآوردند . اينها رفتند روز ديگر جمعى را فرستادند سر آنها و عريضه به من نوشتند . من هم ملا عيسى را فرستادم حدود را معلوم كند .\r\nكنيه‌خاز يك محله وناش است ، جزو اجارهء آنهاست . گفتند اينجا كه آمديد خون‌خاز است نه كنيه‌خاز و شفيع براى هرقطعه زمينى ده اسم گذاشته بود و يكى را ملك\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n( 2 ) - حسن جون از دهات طالقان .\r\n","page_name":" 3502 ","page_number":316},
  {"content":"\r\n\r\nموروث هزار سالهء خود ديگرى را ملك زرخريد ديگرى مهريهء زن خودش حبيبه خانم فرياد مىزد كه كوه به لرزه مىآمد كه شاهزاده ملك مرا اجاره نداده ملك خودش را داده . اين خون‌خاز است . اين مهريهء عيال من است . اين خريدارى من است . كلايه‌ايها داد و قال كه ما اين‌جا را از هينز اجاره كرده‌ايم ، هينزيها شهادت مىدادند و اسمها گذاشته بودند . كرمانشاهانيها هاج‌وواج هى اجاره‌نامچه را بيرون مىآوردند با آن اسامى كه حضرات براى هردانه سنگ و هرتكه از كوه گذاشته بودند مخالفت كلى داشت . عباس هم يك حرف مفتى زده بود كه بر طبع مهدى گران آمده حكم مىكند بكشيد پدرسوخته را . توى طويله كشان‌كشان مىبرند . بعد عباس گريه مىكند ، آشتى مىكنند و بيست تومان هم براى اين‌كه از كنيه‌خاز تجاوز كرده داخل خون‌خاز و ملك صداق عيال شفيع شده بودند تقديم مىكنند و گويا يك مبلغى هم به خود آنها مىدهند . اين دبهء سيم ما بود . اما خدا رحمت كند اصغر آدم مرا كه تازه وفات كرد . مىگفت به لهجهء همدانى آقا هشت دبه حلال است . ليكن ديگر فرصتى نيست مشكل بشود . چهار دبهء ديگر را درآورد و براى زن محراب و زن يعقوب و سايرين ادعائى كرد . اگر پاى عدل الممالك در بين نبود و من هم كارهاى لازم ديگر نداشتم خيلى از اينها بيشتر گرفته مىشد . الموتيها خيلى نطاق و حقه هستند . موسى سليكانى قسم مىخورد . شفيع و يعقوب و سايرين يك « رشكه ماستى » « 1 » سر اين كرمانشاهانيها درآوردند گريه‌ها كردند ، اسمها گذاشتند كه ما حيرت كرديم .\r\n\r\nعرض باج سوهانى\r\nدو گلهء طالقانى سوهانى و كشى در ييلاق رشوندى تعليف مىكرد . و اين دو سه سال حسين خان رشوند باج مىگرفت بعد از مرافعه مدانى و رشوند و معين شدن حق مدانى من كاغذى به حاكم طالقان نوشتم . جواب نوشت گالشها خدمت مىرسند ، نيامدند .\r\nموسى و يك نفر از سوارها را فرستادم گردن‌كلفتى كرده بودند ، اينها هم چند تير تفنگ انداخته همگى فرار مىكنند . شش رأس پروار برداشته به عوض باج سوهانيها آورده بودند تا بر سيم به‌كشى . اما اين دو نفر سوار ديروز بدون مرخصى و اجازه و گرفتن حقوق خود سوار شده مثل چنگيز گروختنى كردند . اگر در شهر مطالبه حقوق خود را نكنند از اين قرار راضيم .\r\n\r\n\r\n","description":"","footnote":"\r\n( 1 ) - كذا .\r\n","page_name":" 3503 ","page_number":317},
  {"content":"\r\n\r\n\r\nاوضاع خانه\r\nدوشنبه هفدهم رمضان المبارك - ملا يوسف به اصرار شب 15 از من دعوت كرده بود .\r\nباد شديد كثيفى مىآمد . بالاروچ رسيدم . همه را غمگين ديدم و بناى قرقر را به جان من گذاشتند كه باد همه گردو و سيب ، سنجد را ريخته و اين چه موقع باد است ؟ در امامزاده روضه‌خوانى بود . پس از زيارت استماع ذكر مصيبت شد . بعد قدرى گردش كرديم .\r\nچندين جور بالاروچ سيب دارد ، همه مأكول و خوب . امسال باغ ملا حسن خيلى بار آورده بود . ساعت شش مراجعت كردم . از سختى راه همه را پياده آمدم . عرق كردم در منزل سرماى شديدى خوردم . دو سه روز است زكام هستم ، گلويم درد مىكند ، دماغم زخم شده استخوانهايم درد مىكند . زينب هم از قبل از رمضان رانش و صورتش زخمى بيرون آورده هرچه دوا مىزنند خوب نمىشود . طبيب هم كه نيست . اغلب زنهاى زوارك همين‌طور زخم درآوردند . زينب هم از حسنى گرفت و آخر الامر از دست حركات بىمعنى حسنى به تنگ آمده به جاى او شاه زنان دختر پرويز خان را آورديم و چقدر اين دختر زرنگ و باكاره و مظلوم است ، درست نقطهء مقابل حسنى . تربيت در انسان و حيوان شرط است . شاه زنان مادر خوبى دارد ، خواهرهاى خوبى دارد و بسيار خوب تربيت شده ، حيدر قلى خان روزى از دست گل چيدن دخترها شكايت مىكرد و اسم شاه زنان را شاه زينب مىگفت همين‌طور اين اسم به او مانده حالا شاه زينب مىگوئيم .\r\n\r\nلغتهاى تاتى\r\nبعضى از لغتهاى زبان تاتى را بنويسم كه فراموش نشود : ورگ - گرگ . لواس - روباه .\r\nجت - مرغ حق . شوجوق - جغد . كرك - مرغ . تلا - خروس . چوچك - گنجشك . قلاج - كشكرك - زاغچه . زرج - كبك . ملى - سگ ماچه . ورزو - گاو نر . تلم - گوساله . كولى - بزغاله . چموش - كفش . جورفت - جوراب . زالك - ترشى . لنگ - پا . بال - دست .\r\nديم - صورت . ديم كل - لپ . اشكوم - شكم . بال اسكو - آرنج . دار - درخت . اقوز - گردو . مرجو . ماش . گورس - ارزن . اناراقوز - فسنجان . امرود - گلابى . شوش - تركه .\r\nشيلانك - زردآلو . چكن - چانه . ويار - پيدا . لبه - توجه . اداى - دائى . هىهى - اين .\r\n\r\nحرف شيخ محمد على\r\nاز شهر خبرى نمىرسد و بسيار شيخ ما غفلت كرده . ملا يوسف مىگفت شيخ\r\n\r\n","description":"","footnote":"","page_name":" 3504 ","page_number":318},
  {"content":"\r\n\r\nمحمد على روزى در مدرسهء پيغمبريه در حضور جمعى از مرده به خودش گفته كه چندى است آدم نمىكشند خلق من تنگ است . بعد مرده به هم نگاه كرده‌اند ديده است بد حرفى زده اما آنچه خواسته رفو كند ممكن نشده .\r\n\r\nماليات اربابى\r\nبارى حسنقلى چون مدتى بود ناخوش بود و از شدت مرض اكبير « 1 » گرفته بود . گفتم حمام برود صورت بتراشد و پاك و تميز شده برود فيشان ناحيه به مطالبهء ماليات دو روز است رفته . گفتگوى مالياتى اربابى را هم كم‌كم مىكنم . از آتان ناحيه ، توان ، خوشكه‌چال ، دريافت شد . ابو القاسم هم رفت پائين روچ و هرانك . دور نيست آنها هم بدهند تا برسيم به سايرين و اين ماليات اربابى را من بايد به عوض ماليات دهات خودمان كه ميرزا حسن خان گرفته بردارم . فعلا هم كه دنيا شلوغ است كسى به كسى نيست ، چرا بگذارم بماند . خيلى زور آوردند پس مىدهم نياوردند پولى است دريافت شده . علىاىحال راه ضررش مسدود است .\r\n\r\nواقعات طهران\r\nخيلى افسوس دارم طهران نيستم كه واقعات را به دقت و صحت روزبه‌روز بنويسم و به جاى آن مطالب تاريخى اين مهملات بايد درج شود . هوا سرد شده از ايوان به اطاق آمديم . غصهء هيزم از همه‌چيز بالاتر است . امسال مشكل است در تمام الموت هزار نفر بماند ، به واسطهء گرانى غله همه در تهيهء رفتن‌اند . عمل جنسى امسال الموت كار بزرگى است . من مىخواهم مختصر تنخواهى نوبرانه جهت حضرت و الا بفرستم ، از ترس اغتشاش جرأت نمىكنم . سابقا در ايران بانك و تجارتخانه معتبرى نبود ، اقساط مالياتى را با سوار و سرباز و توپ به پاىتخت حمل مىكردند . امروز هم دارد همان‌طور مىشود . جلو نيفتاديم سهل است داريم از عقب هم عقب‌تر مىرويم . تمام فايده و نتيجهء اين مشروطه را ايلات ما بردند لاغير .\r\n\r\nبازگشت شيخ ابراهيم\r\nچهارشنبه 19 رمضان - جناب شيخ ابراهيم به سلامتى از شهر آمدند . من هرقدر تشكر از اين آدم بنمايم كم است . حقيقة زحمتى كه در اين مدت او براى من و حضرت\r\n\r\n\r\n","description":"","footnote":"\r\n( 1 ) - اكبير - كثافت و چرك .\r\n","page_name":" 3505 ","page_number":319},
  {"content":"\r\n\r\nو الا كشيد حد و اندازه ندارد . در مقابل اين خدمت ثلث و ربع احسان نديده و باز دست‌بردار نيست . حالا برويم سر صحبتهاى او كه نمىتوان رد يا قبول كرد ، زيرا همه كس مىنويسد كه اخبار ممزوج به راست و دروغ است و خود شيخ هم تعهد و ضمانت گفته خود را نمىكند مگر آنها كه از قونسلگرى شنيده يحتمل نزديك به راست باشد .\r\nعلت اين مسئله پرواضح است مشروطه‌خواهان به صرفه و صلاح خود مطالب را شهرت مىدهند . ارتجاعيون عكس آن را منتشر مىنمايند اين است كه ما بىطرفها اصل اخبار را نمىفهميم .\r\n\r\nكشته شدن سردار ارشد\r\nاوضاع مملكت خراب‌اندرخراب است . شاه « 1 » گاهى استراباد ، گاهى سارى و بارفروش و حاليه مىگويند آستاراست . قشون او كه از تركمانهاى ايران و روس و مازندرانى و سوارهاى مختلف است در دو جا با اردوى ملتى جنگ مىكنند . در خوار و ورامين به سردارى سردار ارشد با مسيو يپرم خان و سردار بهادر بختيارى پسر سردار اسعد ( كه در قراجه‌داغ اين دو فتح كردند ) و از قرارى كه در قزوين روز 13 ماه شهرت كرد و يك تير توپ به « شاديانه » انداخته « نقاره‌خانه » زدند بعد از دو شكست فتح با يپرم خان شده و سردار ارشد گلوله خورده مقتول نعش او را طهران آورده در ميدان توپخانه دار كشيدند تا همه تماشا كنند . اردوى ديگر شاه كه سردارش را نمىدانم در فيروزكوه با معز السلطان سردار محيى مشغول جنگ است . از قرارى كه مىگويند داراب ميرزا و جمعى از صاحب‌منصبان روس در ميان سپاه شاهى هستند . توپهاى خوب و تفنگهاى اعلى دارند . توپها را هم به دستورالعمل روسها از آلمان خريده‌اند و روسها مىگويند در ميان راه‌آهن از خاك ما گذرانده و ملتفت نشده‌ايم !\r\n\r\nاردبيل - رشيد الملك\r\nآذربايجان و اردبيل را محققا مجلل السلطان با سوار شاهسون تصاحب و به سمت زنجان حركت نموده كه حاكم خمسه تلگرافا فشنگ از قزوين و طهران خواسته بود .\r\nرشيد الملك هم آنچه توانست قورخانه از تبريز خواست كه با آنها جنگ كند و تدريجا تمام قورخانه را به تصرف شاهسون داد . خودش از روى خدعه فرار كرد رفت تبريز . او را گرفته حبس كردند . صد قزاق روس با يك نفر سرهنگ مأمور شده از ميان عمارت\r\n\r\n\r\n","description":"","footnote":"\r\n( 1 ) - مقصود محمد على شاه است . ( مسعود سالور )\r\n","page_name":" 3506 ","page_number":320},
  {"content":"\r\n\r\nحكومتى رشيد الملك را بيرون آورده به دست قنسول روس داد . ( اين مطلب را در روزنامهء « ايران نو » هم سابقا نوشته بود ) .\r\nحاجى صمد خان شجاع الدوله شهر تبريز را اول به واسطهء تلگراف عين الدوله كه فرمانفرماى آذربايجان شده بود به اسم نايب الايالگى ضبط ، بعد از تصرف قورخانه و توپخانه علم عصيان برپا كرده حالا مىگويد از طرف شاه حاكم هستم .\r\n\r\nسالار الدوله\r\nعراق ، كرمانشاهان ، كردستان ، همدان ، بروجرد ، لرستان تمام در تصرف حضرت و الا سالار الدوله است و از قرار تلفون كه در قونسلخانه ديدم يك عده از سوار سالار الدوله به سمت عراق حركت كرده دستهء ديگر به سمت قزوين و چندى بود در راه توقف داشتند تا جنگ بروجرد يا امير افخم و سردار جنگ بختيارى فيصله شود ( اين دو دولتى بودند و سابقا با شاه حاليه حاكم لرستان بودند . ) از قرار فتح با سالار الدوله شد و قريب پانصد نفر بختيارى مقتول خودشان فرارى و بعد از آن فتح به سمت قزوين و به سمت عراق سوارها حركت كردند به قزوين . امير افخم همدانى و عباس خان چنارى ، عزيز اللّه خان كرد قزوينى و پسر داود خان مىآيند و تا سلطان بلاغى رسيده‌اند خسارت زياد به مهمان‌خانه‌ها و مال و حشم تبعهء روس رسانيده بودند كه جناب موثق ديوان مأمور شده رفت غارت را پس گرفته صورت دهات پناهندگان را بدهد و نوشته بگيرد به آنها تعدى ننمايند . خود سالار الدوله همدان گفتند نيامده به سمت عراق و قم و طهران عازم شده است . خيال آنها اين است كه بعد از فتح قزوين از سه چهار سمت به طهران حمله بياورند .\r\n\r\nاميرنظام\r\nپسر رحيم خان با سوار زياد به امير افخم ملحق شده همين‌طور سيصد سوار از طرف اسعد الدوله زنجانى . جهانشاه خان سوار زيادى جمع كرده و با دو طرف مواسات مىكند تا غلبه با كدام يك شود به آن سمت رو آورد . اميرنظام هم با جمعيت خود در ده خود نشسته به هيچ طرف كمك نمىكند او هم مثل جهانشاه خان منتظر غلبه است . از طرف شاه به خراسان حاكم رفته و مىگويند همگى تسليم شده‌اند .\r\nاز شهر طهران پرسيدم . گفت از دو كاغذ آقاى عماد السلطنه و حاجى افخم الدوله خواهيد فهميد شلوغ است و روزنامه‌جات را توقيف كرده‌اند ، جز روزنامهء « مجلس » روزنامه چاپ نمىشود . هشت عدد روزنامه آقاى عماد السلطنه فرستاده بودند و مرقوم\r\n\r\n","description":"","footnote":"","page_name":" 3507 ","page_number":321},
  {"content":"\r\n\r\nداشته بودند پس از خواندن نگاه داريد كه قيمت پيدا مىكند . پستخانه كاغذ را باز كرده و خوانده و رسانيد اما روزنامجات را نداد . آنچه كردم گفت از مركز نفرستاده‌اند .\r\n\r\nقزوين\r\nاما قزوين آنچه سرباز رفورم بود فرار كرد . سى چهل نفر را به زور نگاه داشتند و تفنگ را از آنها گرفته‌اند ليكن قريب چهارصد نفر مجاهد از ارمنى و شهرى چه از طهران آمد چه آنجا گرفته‌اند ، حالا هم از اين كرمانشاهانيهاى گون‌كن مىگيرند روزى هشت هزار پول مىدهند دويست نفر هم سوار شاهسون هست . گفتند پانصد نفر هم با يك عرابه توپ امروز و فردا قزوين مىرسد . سوارها را مثل بختيارى درست كرده‌اند مشتبه شود . حالا فهميده‌اند « بدل بختيارى » مىگويند . سردار اينها قاسم خان پسر والى است با غياث نظام . اسمعيل آقاى خودمان هم صاحب‌منصب شده . دم دروازه‌ها را گرفته‌اند ، بالاى مناره‌هاى مساجد را مستحفظى مىكنند . عدل الممالك و بعضى رفتند نزد قنسول محرمانه درخواست كردند شما مانع شويد كه در شهر جنگ نكنند . قونسل حالا گوشه و كنار مىگويد در شهر نبايد جنگ شود . اين براى اين است كه ميل دارد غلبه با شاه شود و قزوينى مطمئن به سنگر شهر خود باشد . در بيرون استحكامات درست نكنند ، اما وقتى كه نزديك شدند حكم خواهد كرد بروند بيرون ، چون استحكاماتى ندارند شكست بخورند ( همين است كه من مىگويم ايران مال ايرانى نيست ) . به هيچ كار كسى رسيدگى نمىكنند مگر در قونسلخانه كه متصل جمعيت است . اين ادعاى [ يك 
  ] بار كاه مىكند او ادعاى بره و ميش . متصل آدم است كه عقب كار مىرود و مال آنها را گرفته مىرساند .\r\nمردم قزوين آنها كه پناهندگى ندارند چشمشان اينها را مىبيند غصه مىخورند ، مىخواهند پناهنده شوند قبول نمىكنند .\r\nاما اوضاع پلتيكى قزوين قبل از اين گفتگوها [ و 
  ] نزاعها جماعتى به اسم دمكراتى كميته داشتند ، جماعتى هم به اسم اعتدالى . متصل اينها از آنها بد مىگفتند آنها از اينها .\r\nآنها شب‌نامه چاپ مىكردند اينها ضد آن را . مختصر نزاع و جنگ قلمى و لفظى مفصلى بود تا اين اوضاع حاليه پيش آمد . ظاهرا گفتند صلح كرديم ، اما خير دروغ بود .\r\n\r\nطبيعى مذهب\r\nماه رمضان رسيد حاجى شيخ احمد واعظ در مسجد شاه بالاى منبر متصل از دمكراتها تكذيب مىكرد و مرامنامهء آنها را قراءت كرده به مردم تفسير مىكرد كه اينها « طبيعى مذهب » هستند ، دين مزدك دارند ، دشمن روحانيين هستند . مىخواهند املاك\r\n\r\n","description":"","footnote":"","page_name":" 3508 ","page_number":322},
  {"content":"\r\n\r\nرا تقسيم كنند . گذشته از آن‌كه خلاف شرع مطهر است وقتى كه نباشد ملك فلان ارباب را بگيرند ناچار است برود پناهندهء روس و انگليس شود تا ملك او از دستش نرود .\r\nدمكراتها هم نقيب‌زادهء تبريزى را كه از طهران آمده بود براى مجاهدت و جنگ در گوشهء ديگر مسجد شاه منبر بردند . او تمام را تعريف دمكراتها را مىكرد و مىگفت اين اعتداليون همان مستبدها هستند ، ارتجاعى هستند . حالا به اسم اعتدالى دارند كار مىكنند ، چنين هستند چنانند . تا يك روز يك نفر ژاندارم پاكتى روى منبر به شيخ احمد داد كه نظميه نوشته بود شما از اصول دين صحبت داريد ، چه كار به دمكرات يا ديگرى داريد . او گفت نقيب‌زاده هم نگويد و هردو موقوف كردند و اين چند روز كه خبر حركت امير افخم به سمت قزوين آمد ديگر كسى مسجد جمع نمىشد كه گوش به وعظ يا غير آن بدهد . روزى هم مردم را خبر كردند در مسجد جمع شدند . سربازهاى رفرم و غيررفرم هم كه آن‌وقت بودند به مسجد آوردند كه اصغاى تلگراف حجج اسلام را بنمايند . جناب شيخ محمد على رفت بالاى منبر تلگراف را كه براى شما فرستادم خواند بعد تفسير كرد . در بين صحبت يك نفر از سربازها برخاست گفت « يالان‌چىى بو توفنگ » « 1 » . مردم خنده كردند . صاحب‌منصب برخاست توى سر سرباز زد . سربازها برخاستند مجلس برهم خورد .\r\n\r\nملا على اكبر سيادهنى\r\nپيش آخوند ملا على اكبر سيادهنى اينها را بردند . او چون دو سمت را در دست دارد به چند نفر از طلاب مستبد خود داد كه آنها همان ساعت پاره كردند ، اما ملا على اكبر جلوخانى انداخت دور و گفت آخوند غلط كرده حكومت هم گه خورده فرستاده . مردم مىگويند اولا اينها حكم آخوند نيست ، امضاء و خط و مهر او را ندارد . يك تلگرافى است كه چاپ شده و به ما مىدهند . ثانيا اگر جهاد است خود آخوند چرا نمىآيد كه داخل اين ثواب عظيم شود . ثالثا آخوند آنجا نشسته و نمىبيند چه اشخاصى روى كارند .\r\nاگر اين جهاد براى غلبهء كفر است امروز هم ارمنيها مسلط بر ما شده همه كارها به دست آنهاست . چه فرق ما بين روس است و ارمنى . هردو كافرند و نبايد مسلط باشند . يك نفر از عوام را ديدم مىگفت گوش آدمى كه اين تلگراف را بشنود بايد آب كشيد .\r\nاين بود ماحصل آنچه شيخ گفت و اللّه اعلم .\r\n\r\n\r\n","description":"","footnote":"\r\n( 1 ) - تركى - بر دروغگو اين تفنگ .\r\n","page_name":" 3509 ","page_number":323},
  {"content":"\r\n\r\n\r\nنامهء عماد السلطنه\r\nاما رقعهء آقاى عماد السلطنه مطلبى نداشت و تاريخ كاغذ هم يازدهم بود ، فقط اين چند كلمه را مرقوم داشته بودند : « از وقايع آنچه ظاهر است مىنويسم و ظاهر هم تماما غيريقين است و محل تأمل است و ما در طهران نمىتوانيم راستى را بفهميم كه آنها از سمنان تا كجا آمده‌اند و همين نزديكى در خوار چه خبر است . روزى صد قسم حرف آدم مىشنود ، تمام ضد يكديگر . اما آنچه آشكار است گرانى ارزاق و سختى معاش و بىنظمى عدليه و ماليه . در هرصورت از سلامتى احوال خودتان بنويسيد . سردار بهادر و يپرم تازه به ميدان جنگ رفته‌اند . طرف خوار و فيروزكوه جنگ است تا كى پيش ببرد .\r\nچقدر اين هنگامه‌ها طول بكشد اين . مردم بدبخت امنيت مىخواستند و مىخواهند و عدالت كه هردو مفقود الاثر است ،\r\n « وَز هَر دو نام ماند چو سيمرغ و كيميا . » \r\n\r\nرقعهء حاجى آقا\r\nرقعهء حاجى آقا باز شرح كسالت خودش است كه : « در شمران هم مبتلا به تب شدم ، دمل هم خوب نشده ولى ده روز بيشتر است كه تب ندارم . دمبل يا ( دمل ) نزديك است كه خوب شود اگرچه گود خواهد شد . كبد هنوز تمام نشده . مردم مشغول روزه [ اند 
  ] من بايد دوا بخورم . اوضاع مملكت خراب‌اندرخراب ، ارشد الدوله ( سردار ارشد ) در سمنان ، دامغان ، شاهرود ، بسطام . اردو دارد جنگ در فيروزكوه با اردوى ديگر محمد على ميرزا واقع شده . سردار اردوى ملى « سردار محيى است . » مىنويسد :\r\nمىگويند رشيد السلطان را كشته‌اند . ارتجاعيون به عكس مىگويند . آنچه شنيده مىشود دروغ است ابدا حرف راست در بين نيست . سوار بختيارى از اصفهان مىآيد و از طهران توپ و تفنگ گرفته مىروند . فتح و ظفر معلوم نيست . منتصر الدوله و سالار فاتح به نور رفتند و آنجا را گفتند چاپيده‌اند . به‌هرحال حال خرابى است . ملت ايران ، پول ايران در تمامى است . جمعيت زرگنده تماشائى است . چاكر يك روزبه‌روز منزل مؤيد السلطنه رفتم در صحرا روى سنگها خدمتشان رسيدم . جوقه جوقه روى سنگها نشسته‌اند . بد اوضاعى است . » ديگر مىرود توى صحبت بچه‌ها و خانواده تا آخر كاغذ .\r\n\r\nالموت خوب جايى است\r\nبه واسطهء آن‌كه پاكتها را در پست‌خانه باز مىكنند مطالب را كم و آنچه آشكار است درج مىكنند . باز موثق [ ديوان 
  ] و عدل الممالك ، مجد الاسلام نوشته بودند خوب جائى\r\n\r\n","description":"","footnote":"","page_name":" 3510 ","page_number":324},
  {"content":"\r\n\r\nدارى ابدا قدم از قدم برندار كه افسوس جاى شما را همه مىخورند و دستشان نمىرسد . شيخ مىگفت سعيد نظام بعد از مأيوسى به دستورالعمل باطنى حكومت رفت رودبار . بارهاى كتيراى فرج را گرفت از رامانف ارمنى تبعهء روس كه تمام اين كتيراها مال اوست . رفت قونسلخانه و به كارگذارى سخت گرفتند و با كمال خفت از سعيد نظام بارها را گرفته تحويل فرج دادند .\r\nروزى رفتم براى گرفتن تصديقى . خانهء ميرزا حسن خان كه خودش را به ناخوشى زده حساب ندهد پولها را بخورد . گفتم شما را مىخواهيم حاكم الموت كنيم قبول مىكنيد .\r\nگفت منت دارم اما با تحصيلدارى . افراسياب خان آنچه كرد از طرف بهمن نايب شود ممكن نشد . گفتند تا رفتى بناى ناسازگارى با شاهزاده مىگذارى و ما ميل نداريم متصل مشغول نزاع شما و شاهزاده باشيم ، مأيوس شده آمد رودبار عيال خود را برداشته برود .\r\n\r\nسپهدار و زرگنده\r\nسپهدار هم از باغ و عمارت خودش رفت خانهء حاجى مجد الدوله كه وسط زرگنده است ( چطور به صورت مجد الدوله و سايرين نگاه مىكند ) . قبل از آن‌كه استعفا كند يا مجلس عدم اطمينان خودش را اظهار دارد . توطئه ديده بودند كه او را آورده تقصيرات او را مدلل داشته به دارش بكشند . سفارت روس اين مطلب را به واسطهء جاسوس مخفى خود دريافت كرده و به سپهدار خبر رسانيد . اين شد كه سپهدار رفت زرگنده ، از همان‌جا رياست وزرا مىكرد . هرچه خواستند به يك شكلى شهر بيايد ممكن نشد . آن بود مجلس عدم اطمينان خود را ظاهر نمود و صمصام السلطنه رئيس الوزراء شد .\r\n\r\nقتل ارشد الدوله\r\nشيخ ابراهيم براى آن‌كه اقوامش به سمت تنكابون مىرفتند و ميل هم نداشت روزهء خود را بخورد اجازه گرفت صبح برود خشك‌چال ديدارى بكند ، روزه را بگيرد و بعد بيايد . با كمال تأسف اجازه دادم و صبح انشاء اللّه مىرود تا عباس بيايد ببينم اخبار جديد چه چيز است . قتل ارشد الدوله راست است يا دروغ مثل قتل رشيد السلطان .\r\n\r\nسالار الدوله\r\nباز شيخ مىگفت كه سالار الدوله و محمد على ميرزا به لباس مختلف حركت مىكنند .\r\nعكس سالار الدوله را در قنسولگرى به لباس درويش با تبرزين و كشكول و پوست ديدم كه دو نفر هم به يمين و يسارش به همان لباس ايستاده بودند . سه چهار نفر هم از گرجى و\r\n\r\n","description":"","footnote":"","page_name":" 3511 ","page_number":325},
  {"content":"\r\n\r\nايرانى كه به خيال قتل آنها رفته بودند دستگير شده حبس هستند و جمع كثيرى مجددا به طمع صد هزار تومان رفته‌اند از ايل جاف هم سوار زيادى همراه سالار الدوله است .\r\nمردم از قشون سالار الدوله و خود سالار الدوله بيشتر واهمه دارند تا از محمد عليشاه و حدس مىزنند نزاع اين دو نفر بعد از فتح طهران يا قبل از آن در بگيرد . مىگويند احتمال كلى مىرود سالار الدوله به زودى طهران را بگيرد و خودش ادعاى سلطنت كند و با محمد على ميرزا جنگ كند . يكى از مشروطه‌طلبها را در به دو ورود شاه ديدم وقتى كه از قونسلگرى مىآمدم و تازه خبر ورود محمد على ميرزا را داده بودند به او گفتم و شرط بستم . بعد از چند روز كه خبر محقق شد او را ديدم گفت بله آمده اما خيلى بىقانونى كرده مواجبش را قطع كرديم ! .\r\n\r\nحمزه على\r\nيكشنبه 23 شهر صيام - زكام تمام نشده از قرار معلوم تا آخر رمضان باقى است . امروز حمزه على و ابو الحسن را گفتند پس از سحر غائب شده و از قرارى كه معين شده فرار نموده‌اند ، چون اين‌بار دوم است كه حمزه على اين كار را كرده ناچارم بنويسم معتضد الممالك در كوريجان تنبيهش كند . همه‌چيز داشت ماهى سه تومان هم مىگرفت ، حاليه ميل داشت چهار تومان بدهم . طمع اندازه ندارد . در طهران نه شام داشت ، نه ناهار ، نه چاى ، نه منزل ، نه حمام مجانى ، نه مداخل ماهى چهار تومان مىگرفت . اينجا كه همه را دارد و مخارج قهوه‌خانه و غيره طهران هم در مقابل نيست باز خيال داشت چهار تومان بگيرد .\r\n\r\nمن و نوكرهايم\r\nمن با نوكرهايم هميشه به دوستى و مهربانى راه رفته‌ام و هيچ‌وقت آنها را فحش نمىدهم ، نمىرنجانم . اينجا هم به همان سبك هستم . اگر يك سيب برايم بياورند نصف را به آنها مىدهم . گوشهء قاب پلو هم اگر دست خورده باشد ، يا فنجان چاى مملو قند و « قركهر » نباشد دنيا را به هم مىزنند . مواجب هم مىدهم ، مداخل هم مىبرند ، راضى هم هستند ، راضى هم هستم . اما باز گاهى از اين اتفاقات رخ مىدهد .\r\nامان اللّه چاله‌اى اينجا آمده بود با يكصد هزار لا حول و بسم اللّه دويست تومان پول دادم شهر برد ، صد تومان براى مفرح الدوله ، صد تومان براى حسين . مقدارى هم لوازمات لازم داشتيم قرار شد بياورد . سه تومان هم انعام سه‌تا خربوزه اين خورده فرمايش را داديم .\r\n\r\n","description":"","footnote":"","page_name":" 3512 ","page_number":326},
  {"content":"\r\n\r\n\r\nموعظهء قاضى\r\nگرمارود ، مسجد و موعظهء قاضى بنا بود بروم يك ساعت و ربع راه است ، همه در مسجد منتظر تشريف‌فرمائى بودند . نشستيم قاضى منبر رفت . هيكل آخوندى را قاضى خوب درست كرده . تحت الحنك درازى تا به كمرش آويزان ، عمامهء ژوليده ، آستينهاى باز ، عباى سفيد . چنان بالاى منبر نشسته بود كانّه ملا محمد على هزار جريبى نشسته .\r\nخطبه غرائى خواند شروع به وعظ كرد . اغلب هم مىگفت آقايان اهل كمال حاضرند . سه شب احيا را هم تمام در مسجد بودند و حقيقة بوى مسلمانى اين ماه فقط در گرمارود مىآيد . بعد از موعظهء مفصل قاضى سيد اوريا اوانكى منبر رفت روضه خواند . چهار تومان در يك كيسهء سفيد ، دو تومان در كيسهء ديگر ابو القاسم حضور قاضى و سيد گذاشت . بعد گفتند قاضى تهيهء افطار ديده من ديدم چهار تومان قابل اين لقمهء چهل و شش شاهى نيست چند قاصد هم از اطراف آمده بود به هزار مشقت عذر خواسته رفتم به زيارت امامزاده « روى ده » .\r\n\r\nروى ده\r\nاينجا مزرعهء گرمارود است يونجه‌كارى خوبى مىشود . بسياربسيار هم خوش‌هواست . برف خيلى نزديك است . رودخانهء كوچكى دارد كه در تمام الموت آبش به خوبى و گوارائى مشهور است . من اينجا در اين سفر نرفته بودم . واقعه‌اى از زمان گذشته به يادم افتاد .\r\n\r\nسفر اول ، الموت آباد بود\r\nسفر اول الموت 1304 در گرمارود چند شب مانديم . آن‌وقت الموت مثل همهء ايران آباد بود ، خيلى بهتر از حالا . من جوان بودم به سن پانزده يا شانزده . ماها را توى پستو عمل مىآوردند . فقط سال اولى بود كه من به سلام عيد رفته بودم . تا آن‌وقت در صندوق‌خانه مخفى بودم . پول هم كم بود يا نمىدادند . درست شانزده ساله آن‌وقت را با ده ساله حالا بايد برابر گرفت . خيلى از اين سفر خوشم آمده بود . فصل توت و گيلاس الموت هم بود . تنها من با حضرت و الا بودم و تازه اينجا تيول شده بود . از مال دنيا شانزده عدد دو هزارى زرد داشتم در كيسهء گلابتونى كه نامزد من ( خانم‌زاده ) دختر ملك‌آرا عمم داده بود گذاشته بودم و اين دو هزاريها را سه چهار ماه قبل از اين سفر در جزو شاهى سفيد عيدى نوروزى بود كه ناصر الدين شاه داده بود و من جرأت نكرده بودم طهران\r\n\r\n","description":"","footnote":"","page_name":" 3513 ","page_number":327},
  {"content":"\r\n\r\nبگذارم همراه آورده بودم .\r\n\r\nگم شدن پولها\r\nيك روز اين روى ده آمديم . مراجعت من درب جعبه را باز ديدم فورا به سراغ گنج شايگان خود نظر انداختم از ديدارش شاد نشدم . نعره زده و گريه را سر دادم . خبر براى حضرت و الا بردند شفقت نفرموده كه اول پولم را داده از غم و غصه كه نزديك هلاكت بودم خلاصى بخشيده بعد در تهيهء پيدا نمودن تنخواه بشوند . محمد حسن بيك نامى فراش‌باشى بود خطاب مستطاب به او شد پول را پيدا كند . شب را به هزار غصه سر كردم بيشتر براى فقدان آن كيسه كه از دست يارجانى رسيده بود و عزيزتر از زندگانى بود . پس از « ترق و توروق » خان‌باشى عيسى خان فراش خلوتى داشتيم درّامى زنجانى او رفت نزد خان‌باشى گفت امروز در روى ده ابو القاسم ( همين ابو القاسم خان مخرب الموت كه حالا كشمرز رفته ) ميان شكاف سنگ بزرگى نشسته بود گويا پول شماره مىكرد . من از آنجا رد شدم اين كاغذ را باد از نزد او به زمين انداخت . من برداشتم آوردند نزد من ديدم سياه‌مشق ملفوف كيسه و گنجينه است . گفتم نشانى درست است . محمد حسن بيك رفت و محرمانه پول و كيسه را گرفته آورد . مثل اين بود عالم را به من داده‌اند .\r\n خوشا عاشقى خاصه فصل جوانى * خوشا با پريچهرگان زندگانى\r\nخوشا با رفيقان يك‌دل نشستن * به هم نوش كردن مى ارغوانى\r\nجوانى كه پيوسته عاشق نباشد * دريغ است از او روزگار جوانى\r\nجوانى و از عشق پرهيز كردن * نباشد جز از ناخوشى و گرانى\r\nبه وقت جوانى كنى عشق بهتر * كه هنگام پيرى بود ناتوانى \r\n\r\nكرد و گون\r\nآخر كار شده است . كردها بدمستى مىكنند ، گونها را آتش مىزنند . يكى دو نفر را فرستادم با چماق محبت و بوى تعفن طويله آقايان را ادب و رفع بدمستيها را بكنند .\r\nبىقانونى مىكنم و سرتاپاى من بىقانونى است . كد ناپلئون ما هم افراسياب خان نيست تا نگذارد بىقانونى شود حكم كند به جاى هزار گون تمام كوه و جنگل را آتش بزنند كه چرا وجه اجاره را به من داده‌اند .\r\n\r\n","description":"","footnote":"","page_name":" 3514 ","page_number":328},
  {"content":"\r\n\r\n\r\nسالار فاتح ، منتصر الدوله\r\nچهارشنبه 26 ماه صيام - عباس از شهر نيامد . شيخ هم آمده و ديگر كسى نيست اخبارات براى ما بنويسد . اينجاها شهرت تمامى دارد منتصر الدوله ( سرباز ملى ) كه پدر همه ملت را درآورد از بس پول گرفت و تعدى كرد آخر هم از بروجرد فرار كرد . يا ميرزا على خان سالار فاتح لنگهء خودش ، اقتدار السلطان خويش سپهدار ، جواد آقا برادر منتظم الملك كه ارث پدر نگرفته و به خون برادر تشنه است به اجازه و حكم دولت يا خودسرانه جمعيتى برداشته اول نور را قتل و غارت كرده بعد كجور سرزن و خانهء خواجه‌وندها ريخته حالا در تهيه و تدارك آمدن تنكابن هستند . امير اسعد هم متصل اسب مىخرد سوار جمع مىكند كه دفاع نمايد .\r\n\r\nحكايت البرز و عاشقى\r\nاما اخبار داخلهء ما . البرز ما مثل اسمعيل عاشق بيقرار سگ مادهء سراج‌محله‌اىها شده بود و متصل سراج‌محله تشريف داشت . سگ را زنگولان سر گله بردند طاقت البرز طاق شده به سمت ييلاق حركت كرد . سگ را بين راه پيدا نموده صحبت‌كنان و غم‌دل‌گويان وارد چادرها شدند . سگهاى گله بر طبعشان گران آمده كه كار به جائى رسيده كه البرز به عصمت و عفت ما دست دراز كند . انجمنى كرده بنا را بر بلوا و شورش گذاشته اجماعا هجوم به سر البرز آورده تا گالشها خبردار شوند و سگ ارباب را نجات بدهند به روزگار ارباب بيچاره‌اش انداختند . البرز از اين پذيرائى و از اين معشوقه‌بازى نزديك به هلاكت رسيده با حالت خراب كله خورده زخم شده كتك خورده شب را در شكاف سنگى سر كرده صبح قلعه آمد . دو سه روز ديگر جاى دندان رفقا كرم افتاد . كار به جاى نازك رسيد معالجات دهاتى سودمند نشد آخر الامر يك شيشه يدوفرم در خانهء استاد يوسف نسائى پيدا شد كه بوى تعفن آن استاد را به عذاب آورده بود و فورى داد و مشغول مداواى البرز خان شديم تا للّه الحمد كم‌كم خوب شد . اين حكايت البرز .\r\n\r\nاسمعيل و حسنى\r\nاما حكايت اسمعيل . حسنى با ايشان هم بناى بدخلقى را گذاشته اسمعيل دست به چماق و نيم‌سوز مطبخ كرده در يك روز سه مرتبه حسنى را كوبيده كه از حال البرز بدتر شد . همه هم مىگفتند قربان دست اسمعيل . بعد صلح واقع شد و زفاف اسمعيل سر به روى سينه يار جانى گذاشته رطوبت زخم حسنى سرايت به سروصورت اسمعيل كرده\r\n\r\n","description":"","footnote":"","page_name":" 3515 ","page_number":329},
  {"content":"\r\n\r\nحالا تمام صورتش زخم شده ما محتاج يك شيشه يدفرم ديگرى هستيم كه اسمعيل را مثل البرز مداوا كنيم .\r\nدوشنبه غره ، دوم درجهء ميزان .\r\n روز عيد است و من امروز در آن تدبيرم * كه دهم حاصل سى روزه و ساغر گيرم \r\n\r\n« كوچك عيد »\r\nخداوند قبول كند روزه و نمازها را تا عصر مشغول پذيرائى رعايا بودم . اين عيد را « كوچك عيد » مىگويند ، نوروز را « گته عيد » . شيخ ابراهيم و ميرزا اسحق هم عصر آمدند . پشت‌سر آنها عباس بيك آمد با دو مكتوب از عدل الممالك . للّه الحمد پول را امان اللّه سالما رسانيده بود اما مرقوم داشته بودند روانه مىكنم ، لكن پست‌خانه اعتبار ندارد . همه كاغذها را باز مىكنند شايد برات را هم سرقت كنند . از اخبار مختصرى نوشته بودند كه هرچند براى محمد على شاه شكست حاصل مىشود سالار الدوله فتوحات مىكند . خيلى جمعيت دارد و حاليه در علىآباد زرند هستند . مسيو يپرم را تازه براى جلوگيرى روانه نموده‌اند ( حسن هفت دست شده چه كنند . سردار منحصربه‌فرد كاركن همين را دارند ) . همين چند روزه به طهران حمله مىآورند خداوند به خير بگذراند .\r\n\r\nوضع غله و گرانى آن\r\nبارى من آرام‌آرام بدون آن‌كه گوش‌به‌گوش خبر شود تمام ماليات نقدى دهات اربابى بالارودبار را گرفتم ، از آتان ناحيه هم وصول شد . حالا همان‌طور خورد خورد مشغول وصول اربابى ساير جاها هستم . اما حكايت جنسى كار سخت بزرگى شده .\r\nامسال هرچه الموتى دارد و هرچه مزدورى و عملگى كند بيچاره بايد بهاى گندم بدهد .\r\nاين گرانى غله الموتى را تمام كرد . گمان مىكنم صد دينار براى ساير حوائج خود نتوانند تهيه كنند . اينها در اين چند سال تمام و تباه خريدارى غله شده‌اند ، جائى كه تمام غله را بايد خريد بىانصاف مميز دويست و ده خروار هم غله به پاى آنها نوشته ! من در يارفى شش خروار بذر گندم و جو دادم . به حق خدا امسال نصف بذر درنيامده و الان بايد خروارى بيست تومان پول بدهم بذر بخرم . هركس بيست من تخم پاشيده ده من برداشته آن هم مخلوط به هزار چيز ديگر . هم براى بذر هم براى خوراك محتاج و بايد به قيمت اعلى بخرند . اين عدم وسايل حمل‌ونقل است كه در ايران خراب زياد بيايد از قيمت كسر و رعيت فقير مىشود . كم بيايد از گرسنگى بايد تلف شود . الان بسا جاها\r\n\r\n","description":"","footnote":"","page_name":" 3516 ","page_number":330},
  {"content":"\r\n\r\nدر ايران هست كه غله قيمت ندارد . همه نصيب شپشه مىشود . در نقطهء ديگر مردمانش از عدم غله به هلاكت‌اند .\r\n\r\nعهد شاهان پيشين\r\nايران خراب ناصر الدين شاه است . قبل از او در ايام فتحعلى شاه يا محمد شاه بخار پيدا نبود كه فتحعلى شاه كارخانه بيارد ، راه‌آهن نبود كه محمد شاه بسازد . در عهد مظفر الدين شاه كه عهد خوردن و بردن و لغويات بود . در حقيقت سلطنت او را هيچ نبايد جزو حساب آورد ، مردى بود ابله ، سست‌عنصر ، سست‌اريكه و تمام اوقاتش مصروف كارهاى لغو ركيك بىمزه . اما عهد آرامى ، آبادى عهد ناصر الدين شاه بود و مىبايست رقابت روس و انگليس را غنيمت شمرد . آرامى و آبادى مملكت را فوز عظيم دانسته مشغول ترتيبات جديد و آسايش رعيت شود نكرد و همه را آب انار خورد ، شكار رفت ، زن گرفت ، سفرهاى بىمعنى نمود . امروز هم خواستند آقايان به اسم مشروطه كارى كنند بداندربدتر كردند . ديگر ايرانى نمىتواند ايران را آباد كند مگر خداى ناكرده به دست خارجه بيفتد كه آن هم با اين ترتيب نزديك است . اين‌كه حكايت آذوقه و گندم بود كه پاپيچ ناصر الدين شاه شد و حق هم همين بود ، بىجا ساير سلاطين قاجاريه را بدنام مىكنند تمام معاصى و گناه گردن آن گردن‌كلفت بود و هست .\r\n\r\nبلاهاى الموت\r\nحكايت كاه و علف و جو آن هم بلاى ديگر الموت است . امسال هيچ كاه نيست .\r\nاغلب بهاره‌كارى شد و بهاره كاه ندارد . ديم هم كشت نشد . علف هم روئيده نشد . بلاى سيم خازن و تحصيلدار غله است . حالا آن هم آدم من باشد يا ديگرى جنس بگيرم يا قيمت تفاوت ندارد . مكرر نوشته شده در الموت دزد نيست ، يعنى دزد راه ندارد . كجا مىتواند فرار كند . دزدى فقط منحصر است به هيزم ، علف و ميوه . امسال نصف اوقات پاكار ، كدخدا و من كه ارباب هستم مصروف تظلم و عرض و داد سرقت علف بود كه متصل داخل ملك ديگرى شده يا از علف ديگرى سرقت مىكردند .\r\n\r\nمرامنامهء حزب دمكرات - ترجمه و تقليد\r\nبنابر مرامنامهء حزب محترم دمكرات كدخداى ارباب نبايد به عرض و داد رعيت رسيدگى و دخالت كند . حالا ببينيم در ايران هم ممكن است ؟ نه ، كجا مردكه براى يك بسته علف برود به قزوين مابقى ديگر را مىبرند از كاسبى و روزى مىافتد ! قزوين رفت\r\n\r\n","description":"","footnote":"","page_name":" 3517 ","page_number":331},
  {"content":"\r\n\r\nكجا منزل كند ، از كجا پول بياورد ، قيمت عرض حال و تمبر بدهد براى اين بسته علف . با مأمور و روزى هفت قران خدمتانه چه كند . تمام كارهاى ما همين‌طور است ، ترجمه است و تقليد ، معلوم است ترجمه با اصل تقليد با واقع تفاوتش از زمين تا آسمان است .\r\nاين مرامنامهء حزب دمكرات فرانسه يا انگليس را ترجمه كرده چه ربط به ايران و مردم ايران و وضع ايران و مزاج مملكت دارد . خيال است و آرزو و براى امروز ثمرى ندارد جز توليد زحمت و توليد دردسر . خيلى خوب خيالى است ، بسيار پسنديده آرزوئى است .\r\nاما امروز فايده ندارد . اينها يك عدليهء طهران را نتوانستند مرتب كنند . دزد و دغل و مال مردم‌خور عدليه پايتخت را ممكن نشد خارج كنند كه آخر الامر مجبور شدند درش را بستند ، قفل كردند ، مهر و موم نمودند . با اين حال چه ادعا مىكنند ، دم از كجاها مىزنند . آن جائى كه مرامنامه براى حزب دمكرات نوشته شد يا مشروطه شد اينها را قبلا انجام داده بودند ، درست كرده بودند ، تكميل نموده بودند . مردم بعد خواستند ترقى بدهند اين مسلكها و مرامنامه‌ها را به ميان آوردند . چه ربط به ايران دارد . هنوز مشروطه زوركى را ترتيب نداده دمكرات ايجاد شد ، اعتدال درآمد ، داشناكسيون فراهم شد ، زدند تيپ همديگر . . . « 1 » مادر ايران را پاره كردند . حالا مىگويند چه غلطى بود كرديم و ثمر ندارد .\r\nما تا حال خوانده و شنيده بوديم توى سر مردم زدند كه مشروطه نشويد به دار كشيدند كه مشروطه نشويد ، اما نخوانده و نه‌شنيده بوديم كه توى سر مردم بزنند ، به دار بزنند كه مشروطه بشويد و آن‌وقت مشروطه نشده به ضرب موزر و فحش و كتك اعتدالى بشوند ، دمكرات بشوند ، اتفاق و ترقى بشوند و همه باهم ضديت كنند تا ايران را به باد بدهند . يا خير در بربادى ايران اتفاق كنند . باز روده‌درازى كرده از خودم اجتهادى كردم .\r\n\r\nصد سال ديگر دموكرات مىشدم\r\nمرا چه كار به اين كارها . غم و غصهء من از اول ايران بود كه دارد مىرود . از عهده‌ام كارى براى آن برنيامد . مسلكى هم اختيار نكردم ليكن اگر در انگليس بودم يا فرانسه يا صد سال ديگر در ايران متولد شده بودم مسلك دمكرات را اتخاذ مىكردم . زيرا از حال رنجبران خوب مسبوق شده‌ام . اما پلتيك جديدم با پلتيك پارسالم به كلى تغيير كرده . از وقتى كه از طهران خارج شدم همم مصروف اين بود رعيت را به سمت خود كشيده به\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 3518 ","page_number":332},
  {"content":"\r\n\r\nتوسط آنها پدر اشرار الموت را درآورم . با عموم بسازم خصوص را از ميدان در كنم . آن بود وعظ مىكردم ، نصيحت مىكردم ، چه و چه . حتى پول زياد دادم . بعد از مدتها تجربه و سرگردانى ديدم ممكن نشد . عموم خرند ، ساده‌اند ، احمق ، چشمشان به دست آن ، خصوص گوششان به فرمان آنها . تمام فيشان ناحيه نگاه به سيد بزرگ مىكند . بگويد بميريد مىميرند ، زنده شويد زنده مىشوند . تمام آتان ناحيه عبد و عبيد و فرمانبردار شفيع هستند . اگر مخالفتى باطنا دارند جرأت آشكار كردن و اظهار نمودن ندارند .\r\nهمين‌طور هرآبادى را يك نفر اسير و خر خودش كرده . آن‌وقت اين خرها را چند نفر افسار كرده دنبال خود انداخته‌اند . كلاه خودم را قاضى كرده گفتم قاضى جان با چند نفر بهتر مىشود راه رفت يا با پنج هزار نفر . چند نفر را بهتر مىشود به دام آورد تطميع كرد يا پنج هزار نفر را و قس عليهذا .\r\n\r\nعموم و خصوص\r\nقاضى با كمال متانت و عاقلى جواب داد البته ، صد البته هزار البته ، چند نفر را و تو براى آسايش عموم و رفاهيت آنها با خربنده‌ها همراهى كن ، پول بده ، گندم بده ، برنج بده . هم خودت راحت باش هم آنهاى ديگر و يكى دو تمثيل هم برايم آورد كه اگر پارسال در مسئلهء تسعير جنس سيد را موضوع كرده بودى و از او نمىگرفتى سيصد و پنجاه تومان را نمىبرد به ميرزا حسن خان بدهد ، مثل امسال مال او را صرف‌نظر كردى همه را آوردند دادند . پانزده تومان در مسئله عروس شفيع پول به شفيع دادى با افراسياب خان عداوت پيدا كرد ماليات را نداد . به جاى آن پانزده تومان سيصد تومان نقد و جنس آتان را امسال گرفتى . بارى از اين مقوله ادله و براهين بسيار آورد . معلوم است قاضى است ، عربى خوانده و تفسير ديده ، احاديث ديده ، جامع معقول و منقول است ، از علومات جديد هم حتى باخبر است . فعلا من نصايح او را گوش داده مشغول اين ترتيب هستم . شايد به فضل اللّه تعالى موفق شدم و آسودگى دست داد ، نداد ناچار فكر ديگر بايد كرد و آن‌وقت معلوم مىشود قاضى هم مثل من ابله است . يك سال و نيم زحمت كشيده حالا مىفهمم آن ترتيب غلط بود . در ايران ما به واسطهء عدم شعور ، عدم علم ، عدم ادراك قضيه برعكس همه عالم است . با خصوص بايد ساخت از شر عموم ايمن نشست . سعدى هم اين شعر را ندانسته گفته\r\n با رعيت صلح كن از كيد خصم ايمن نشين * ز آنكه شاهنشاه عادل را رعيت لشكر است \r\nو من حالا مىفهمم كه قبل از سعدى گفته‌اند : كدخدا را ببين ده را بچاپ . در الموت\r\n\r\n","description":"","footnote":"","page_name":" 3519 ","page_number":333},
  {"content":"\r\n\r\nكه اين‌طور است ساير جاها را خبر ندارم .\r\n\r\nآخر كار گون\r\nچهارشنبه سيم شهر شوال - هنگام رفتن كرمانشاهانيها است . من يك مرافعه و دردسرى از صبح تا غروب دچارم كه حد و اندازه ندارد . از هركس رسيده يك چيزى خريدارى نموده‌اند . رعايا هم محض اين‌كه گرانتر بدهند بدون سند ، بدون شاهد فروخته‌اند و حالا از اطراف و اكناف طلب‌كار مىآيد و من بايد چانه بزنم . حالا باز اين دو محل كه خودم اجاره داده‌ام و آدم گذاشته‌ام نه تعدى كرده‌اند نه آنقدر حسابشان مغشوش است . اما كوه رشوندى و سفيددر كه خودسر بوده‌اند آنچه امكان داشته تعدى كرده و از مردم نسيه آورده‌اند . رشوندها با آه و زارى آمده از كرده‌ها پشيمان ، توبه نمودند . لاعلاج ترحم كرده حيدر قلى خان را نزد وكيل‌باشى فرستادم معلوم شد از عداوت با سعيد نظام نصف بيشتر گون را هم آتش زده‌اند كه به زور من خواهش من وكيل‌باشى داد جار كشيدند كه ديگر قدغن است . درست چند روز است من يك محكمهء عدليه شده‌ام كه نه معاون دارم نه منشى و تقريرنويس ، نه مواجب و مرسوم . با اين قوم كه گردو را با پوست اول و دوم مىخورند كالك و هندوانه را با تخم و پوست بعد از محقق شدن طلب هم همه را به من سند مىدهند كه شهر بدهند و من بايد پول بدهم رعيتها بروند . مرافعه اينها و دردسر اينها و ضرر اينها بيش‌از چيزى است كه مىدهند .\r\nبارى جناب شيخ محمد على دو نمره روزنامه براى مهدى داده بود تلگرافات فتوحات يا فتح ملت بود عين آنها درج مىشود :\r\n\r\nفتوحات دولتى - كشته شدن سردار ارشد ( ارشد الدوله )\r\n« متحد المال به عموم فرمان‌فرمايان و حكام ايالات ولايات . الساعه كه سه ساعت و نيم از شب دوازدهم رمضان مىگذرد اخبار فتوحات اردوى دولتى از ايوان كيف رسيده است كه عينا درج مىشود . الساعه قاصد مخصوص براى كسب اخبار به اردوى منصور فرستاده بودم رسيد .\r\nبعد از گرفتن مژدگانى اظهار داشت كه سه ساعت به غروب مانده اردوى منصور با اردوى اشرار حمله برده ارشد الدوله دستگير يكصد نفر از سوار تركمان مقتول ، قريب يكصد نفر يا دويست نفر سرباز متجاوز اسير شدند .\r\nتا حال كسى همچو فتح نديده است . اين فتح به فاصلهء يك ساعت شده است . ليكن از قرارى كه قاصد مىگفت عدهء مقتولين اشرار بيش‌از اين\r\n\r\n","description":"","footnote":"","page_name":" 3520 ","page_number":334},
  {"content":"\r\n\r\nاست . آقاى ضيغم السلطنه ( بختيارى است ) به دست خودشان دستگير كرده بودند و نشناخته بودند ، در اردو شناخته شد .\r\nچاكر حسين ، تلگراف‌چى . »\r\nخبر اين فتح شايان كه به توسط اردوى دولت رسيده است بهترين مژده‌اى است كه از حسّيات تازه و قوت استقلال مملكت ايران به عموم ايرانيان مىدهد و در حقيقت براى همه اهالى اين مملكت روز مباركى است . به وصول تلگراف اين خبر را به عموم اهالى شهر و اطراف اطلاع بدهيد . بعد از آن فتح نمايان ديگر براى دشمنان اين آب و خاك مجالى باقى نخواهد ماند پيش از اين‌كه سرشان به خاك مذلت ماليده شود .\r\n( وزارت داخله ) - توسط حكومت . خدمت علماى اعلام ، اعيان ، تجار ، اصناف ، اهالى شادىكنان لاشهء دشمن استقلال و اسلام ايران ارشد الدوله را در ميدان توپخانه مشاهده اسراى تركمان و ساير اشرار وارد هم‌وطنان عزيز من با اهالى طهران شريك در مسرت باشند .\r\nاديب التجار وكيل قزوين\r\nمتحد المآل به عموم حكام و فرمانفرمايان و حكام ايالات و ولايات تلگراف شود .\r\nموافق تلگراف كه دو ساعت به غروب مانده 18 رسيده پريروز 16 اردوهاى منصور دولتى كه از سوادكوه و نقاط ديگر مازندران در پى قلع‌وقمع جمعيت محمد على ميرزا بودند از اطراف آنها را تضييق كرده و بالاخره راههاى آنها را تصرف نمودند و آنها را شكست فاحش دادند و همه اشرار از قبيل اسمعيل خان و غيره هريك به سمتى فرار كردند . خود محمد على ميرزا هم كه يكه و تنها مانده بود به ناچارى فرار اختيار كرده و خود را به گمش‌تپه رسانيده است . و چون هوا ابر و مه بوده است دستگير نشده ، ليكن اردوى دولتى او را تعاقب كرده‌اند و هرطور هست دستگير خواهد شد . خبر اين فتح نمايان را كه علامت اقبال دولت و سلطنت اعليحضرت قدر قدرت قويشوكت اقدس همايون ظل اللهى سلطان احمد شاه شاهنشاه كل ممالك ايران ارواحنا فداه و دليل كمال سعادت و نيك‌بختى ملت است به عموم اهالى اعلان و اعلام نمائيد كه عموما به اقدامات اولياى دولت اميدوار و به دعاگوئى ذات اقدس همايونى رطب اللسان باشند . بايد به شكرانهء اين فتح نمايان به چراغانى شهر و جشن و سرور عموم اقدام و حسّيات مله را كما ينبقى ظاهر سازند . ولى چون ايام احيا در ميان است جشن و چراغانى را بعد از احيا بيندازند .\r\nقوام السلطنه - وزارت داخله\r\n\r\n","description":"","footnote":"","page_name":" 3521 ","page_number":335},
  {"content":"\r\n\r\nتلگرافات ديگرى هم هست كه عدهء اسرا را به اختلاف مىنويسد باوجودى كه از خود طهران مخابره شده .\r\n\r\nمرگ ارشد الدوله\r\nاما آنچه شيخ مىگفت در قونسلگرى شنيدم اسراى تركمان سيزده نفر بوده و ارشد الدوله هم در صحراى جنگ كشته شده نعش او را يخ‌بسته طهران آوردند .\r\n( محمد على شاه هم در ميان قشون خود نيست كه فرار كرده به فاصلهء چند ساعت گمش‌تپه رسيده باشد بلكه در سارى يا آستارا بوده است ) . همين‌طور هم بايد باشد زيرا اگر دستگير كرده بودند نعش او را طهران نمىآوردند بلكه زندهء او را آورده علنا به دار مىزدند نه مردهء او را . على اى نحوكان ارشد الدوله يا سردار ارشد به سزاى اعمال خود دچار و اختر الدوله را بيوه كرد .\r\n\r\nزير سر خارجى\r\nشيخ محمد على اين روزنامه‌جات را براى من روانه مىكند نه براى مهدى كه من محزون بشوم . اما خداوند را به شهادت مىطلبم نه از فتح آنها شاد و نه از شكست اينها مغموم [ شدم 
  ] و تمام اين اقدامات را و ضديت را و جنگها را بر خلاف عقل و منافى استقلال مملكت مىدانم . تمام دستورالعمل و راهنمائى را دشمنان ما روس و انگليس مىكنند كه مملكت ما را صاحب شوند . ما حمقا به ساز آنها رقص‌كنان به جان خود افتاده گاهى به اسم مشروطه گاهى به اسم استبداد و سلطنت مطلقه ايران را داريم به باد مىدهيم . گروهى از شكست و گروهى از فتح شادى مىكنيم كه نه آن فايده به حال ما دارد و نه اين . آخر دير يا زود يك روزى مىشود كه از اين جنگها و ضديتها پشيمان [ مىشويم 
  ] اما ديگر پشيمانى آن‌وقت سودى ندارد .\r\n\r\nغارت نور و كجور\r\nخبر ديگر كه محقق است كجور و كلاردشت را به كلى غارت كردند . ساعد الدوله برادر سپهدار با آن اشخاصى كه سابقا اسم بردم اول آمدند يوش خانهء انتظام الدوله را توپ بسته بعد نور ، بعد اينجا زن و بچه خواجه‌وند به كوهها متوارى ، پول را هم آتش زده انتظام لشگر را هم كشته‌اند . در تنكابن گوسفند دانه‌اى چهار قران اسب هشت تومان ده تومان قالى ، نمد ، قاليچه قيمت ندارد . در حقيقت تلافى عداوت دويست سالهء خود را بيرون آوردند . دور نيست خواجه‌وندها مراجعت كنند تلافى را سر تنكابون درآرند . الان\r\n\r\n","description":"","footnote":"","page_name":" 3522 ","page_number":336},
  {"content":"\r\n\r\nنزد محمد على شاه هستند و اينها سر زن و بچه رفتند .\r\n\r\nكرايهء خانه در تنكابون\r\nجمعه پنجم شوال - الموتيها از بعد از احيا دسته‌دسته با كوچ و بنه مىروند . امسال مىگويند به قدرى در تنكابون جمعيت است كه هرمنزل كه چهار هزار اجاره داشته به دو تومان رسيده است و عمله بسيار ارزان است . روزبه‌روز هم نرخ گندم اينجا بالا مىرود .\r\nاما برنج امسال خيلى تعريف دارد و بسيار خوب عمل آمده . در الموت هم هرده برنج‌كارى دارد نهايت خوبى را دارد ، مگر يارفى من كه اين چند روز سرما دارد او را ضايع مىكند . اميد رعيت همين برنج بود آن هم دارد قطع مىشود .\r\n\r\nاسمعيل و حسنى\r\nاسمعيل از روزى كه حسنى را گرفته متصل ناخوش است ، صورتش زخم پايش ورم و آماس كرده تب هم مىكند . گاوپروارى ما تازى شده . گوشتها و روغنهاى دزدى تمام آب شده ، فوت كنى زمين مىخورد . خيلى مفلوك ، خيلى ضعيف ، خيلى فكار است . بلكه از حالت آن روزهاى البرز صد مرتبه بدتر شده . امروز سر بنائى ايستاده بودم با مشهدى صفر بنا صحبت مىكردم ديدم صداى خندهء مختصرى از دالان و آدمها بلند شد . نگاه كردم ديدم اسمعيل مىآيد . اولا تمام صورت خودش را دواى سياهى ماليده كه جز دو چشمش جاى ديگر سفيدى ندارد . يك تخته هم از آن دوا به سينهء خود زده و دگمه‌هاى پيراهنش باز است . ثانيا كلاه نمدش كه بالاى سرش از شدت فربهى ايستاده بود تا روى دماغش آمده . پايش هم درد مىكند مىلنگد و ناله مىكند . شالش هم باز شده زمين را از دنبال جاروب مىكند . يك ظرف ماست هم به دست گرفته قرقركنان مىآيد . گفتم اسمعيل خدا بد ندهد ، امروز حالت خيلى مغشوش است ؟ مثل آنكه از قعر چاهى صدا بيرون آيد جواب داد اى آقا . اى آقا . . . « 1 » خبر ندارى گفتم از چه . از اين آتش ، از اين آتش .\r\nمن قاه‌قاه خنده كردم . اسمعيل اين آتش اجاق نيست ! پس چيست ؟ آتش حسنى است ! تو را به اين روز انداخته ؟ اى آقا شما هم كه اين فرمايش را مىكنيد . لنگ‌لنگان همانطور كه شالش باز [ بود 
  ] به زمين مىكشيد رفت تو . معلوم شد هركس اسمعيل را به اين حال ملاقات مىكند صحبت مرا مىكند .\r\nابو القاسم هم ناخوش شده پاك وضع من مغشوش شده . همه كار با خودم شده بسيار\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 3523 ","page_number":337},
  {"content":"\r\n\r\nدر زحمت هستم . هرچه هم دوا برايم مىآورند فورى تمام مىشود . از محكمهء اطبا ، محكمهء طبابت من بيشتر رونق دارد باوجودى كه ابدا طب نديده‌ام . اما چه كنم لاعلاج از طبابتم مثل ساير كارهاى ديگرم .\r\n\r\nگروكشى\r\nشنبه ششم شوال - در فشند بزرگ ساويج‌بلاغ گروهى از الموتيها نگاه داشته بودند .\r\nطرف آنها آدينهء آوه‌اى و خانبابا اوانكى را فرستاده بودم طى گفتگو نمايند ، امروز آمدند .\r\nجناب مير محمود از سادات جليل القدر آنجا كاغذى نوشته بود در جواب مكتوب من .\r\nپس از شرح مبسوطى از حكايت گروكشى و اقدامات خودش و دو صفحه روده‌درازى درختم مكتوب اين شرح را نوشته بود كه محض اهميت مطلب عين آن را درج مىكنم :\r\n\r\nجنگ با عباس خان چنارى\r\n« و مطلب ديگر در فقرهء عمل طهران و نزاع ملت و دولت آنچه را صدق مطلب است عرض مىكنم . در يوم دوشنبه شهرحال كه شعبان المعظم است يپرم با سردارهاى ديگر صمصام و غيره با دو هزار سوار و پياده در قريهء ساوه « 1 » نزاع اينها با عباس خان چنارى ( چنار قريه‌اى است در اسدآباد ) كه پيش‌قراول آقاى سالار الدوله باشد اتفاق مىشود .\r\nعباس خان چنارى با سوار زيادى اينها را شكست مىدهد . اينها فرارا سه‌شنبه دوم وارد طهران [ مىشوند 
  ] . دروازهء طهران بسته و توپها را بر سر خندق كشيده و تمام شهريارى خبر كردند . از طرف آقاى سالار الدوله كه خالى كنند و تمام شهريارى اسباب و زن بچهء خودشان را كشيده به طهران و كوهپايه . عدهء لشكر آقاى سالار الدوله سى هزار جمعيت هستند . عباس خان از جمله پيش‌قراول بوده است . زياده تصديع حضرت والاست . »\r\nماه را عوضى نوشته شوال را شعبان ، حتى در روى پاكت هم كه تاريخ چهارم است شعبان المعظم نوشته است ، يا از حواس‌پرتى بوده يا از كثرت علم و اطلاع .\r\n\r\nبلواى زنان\r\nخدا به داد مردم طهران برسد همه خريدار و اگر يك روز اغتشاش شود نصف مردم گرسنه‌اند . اگر خبر راست باشد ، دو روز هم نمىشود طهران را نگاه داشت . همان زنها به واسطهء عدم آذوقه بلوا مىكنند و كار هم كه به محصور شدن در شهر بكشد حال معلوم\r\n\r\n\r\n","description":"","footnote":"\r\n( 1 ) - ساوه - از دهات همدان .\r\n","page_name":" 3524 ","page_number":338},
  {"content":"\r\n\r\nاست . معلوم نيست خدا براى اين خلق بيچارهء ايران چه خواسته . امروز در تمام ربع مسكون اين واقعات ، اين بدبختى ، اين مصيبات هيچ نيست مگر در مملكت بيصاحب ما و الآن شش سال است كه روزبه‌روز بدتر مىشود .\r\n\r\nمأمور ماليات\r\nدوشنبه هشتم شوال المكرم - سه روز است دو نفر مأمور از شهر آمده مىگويند هم نايب الحكومه است هم تحصيلدار . صاين‌كلايه رفته بود بعد فيشان ، مراجعت سرخه‌كوله . حسنقلى جوابش كرده بود . من چيزى نوشتم او را روانهء قلعه كنيد تا احكامات زيارت شود . امروز شرحى نوشته بود كه من از بندگان قديم شما هستم و براى ماليات الموت با بروات و احكام آمده‌ام . هرجا مىروم مىگويند حضرت و الا گرفته‌ايد .\r\nيحيى خان را فرستادم خودم هم شرفياب مىشوم . يحيى خان ما فى بود نوكر حاجى سيد ابراهيم .\r\n\r\nشايعات\r\nپرسيدم اخبارات چه داريد بنا كرد شرح دادن كه سالار الدوله پشت دروازهء طهران است ، شاه در فيروزكوه ، مجلل السلطان [ و 
  ] امير بهادر آستارا و حالا به سمت رشت مىروند . ده ما را بختيارى غارت كرد . خدا انشاء اللّه ريشهء آنها را وربيندازد . پسرعموى من و دو نفر اهل ده من سرباز بودند در جنگ سمنان تسليم شده بودند ، بردند آنها را پيش شاه . نفرى يك تومان انعام داد ، روزى سى شاهى جيره . با سردار ارشد آمدند جنگ . گفتند يپرم به ما رسيده و هشتصد نفر سوار تركمان ما غارت خود را برده بودند جائى بگذارند در اردو نبودند و ما گمان نمىكرديم شبيخون بزنند ، يك دفعه بالاى كوه را گرفته به ما شليك نمودند . سردار ارشد خودش پشت توپ نشست تا طليعهء صبح توپ انداخت . آن‌وقت گلوله خورد و به ما گفت ديگر شما نمىتوانيد بمانيد . آنها كه سوار بودند در رفتند ما گرفتار شديم . يپرم خواست همه ما را بكشد سايرين نگذاشتند .\r\nآوردند طهران آنجا هم بعضيها گفتند ما را بكشند جمع ديگر گفتند رسوا مىشويم ، اسير هستند . قرار شد باز ما را نگاه دارند . جنگ بردند اما جيره ندادند و ما يكى يكى فرار كرده آمديم . بسيار از اين مقوله گفت و دم‌به‌دم هم مىگفت شلوغ است ، ايران صاحبى ندارد .\r\n\r\n","description":"","footnote":"","page_name":" 3525 ","page_number":339},
  {"content":"\r\n\r\n\r\nماليات\r\nپس از ختم كلام گفتم با اين تفصيلات كه خودت مىگوئى سفيه شما هستيد كه آمده ماليات مىخواهى ، ابله من هستم اگر بگذارم دينارى بگيريد . عصر خواست برود جواب خواست گفتم همان است . صبح گفتم به يوسف بگو ماليات دهات حضرت و الا دو ماه است گرفته شده و طهران فرستادم . ماليات دهات اربابى آنچه گرفته شده نزد من امانت گذاشته‌اند ، من امروز نمىدانم به كه بايد داد . نگاه مىدارم تا معلوم شود . آنچه در محل باقى است صلاح الموتى را نمىدانم به شما بدهد و آنها از صلاحديد من خارج نيستند .\r\nپس به غير اين كار ديگر كارى دارى حاضرم انجام بدهم . براى چه در همچو وقتى آمديد گفت شهر ماندن نداشت . البته باز شما انعامى به ما مرحمت مىكنيد . معلوم شد اينها هم براى « تلكه » آمده‌اند يا از من يا از ماليات . تا خان بيايد و چه قماشى باشد .\r\nاين اخبار پريشان‌خاطرم كرده همه در طهران هستند به آنها از بابت آذوقه چه مىگذرد . اين چه بلائى است كه دست از ايران نمىكشد . ما گفتيم همه كارها تمام شد .\r\nحالا مىبينيم باز اول كار است .\r\n\r\nسالار الدوله\r\nسه‌شنبه نهم شوال المكرم - دهم درجه ميزان . مقارن ظهر يحيى وركى سيف الشريعهء الموت شادان خندان وارد قلعه شد . آقا ملا يحيى چه خوشحالى است كه داريد ، طهران به سلامتى فتح شد . كى فتح كرد ؟ حضرت سالار الدوله . خوب بنشين از كجا اين خبر را دارى . چند روز پائينها براى خريد گندم رفته بودم ، خوش خوشك تا حصار كونده راه طهران رفتم . پريروز هفتم تلفن به مهمان‌خانه زدند كه نزديك حضرت عبد العظيم جنگ ديگرى شد شكست خوردند . يپرم گرفتار و عصر وارد طهران شدند . مردم آبادى شادى كردند كه الحمد للّه سپاه سالار الدوله از اين راه نيامد و طهران فتح شد ، كارها خوب مىشود . مردم مردند از بس ظلم ديدند ، گندم گران خريدند . گفتم بعد از اين خبر ديگر چه خبر با تلفن رسيد . گفت هيچ و من صبح زود آمدم . خبر اگر راست باشد خدا به حال مردم طهران برسد . چه اوضاعى خواهد شد ( لولهنگ يقين دانه يك تومان شده ) . باز اگر مأمنى باشد پناهگاهى باشد همان سفارت‌خانه‌ها است . گاهى اين دسته بروند ، گاهى آن دسته . خدايا خودت رحم به حال ضعفا و فقرا كن . به واسطهء اغراض جمعى هوى و هوس جمعى بيست كرور مردم حيران و سرگردان ، گاهى دچار چپاول بختيارى ، گاهى گرفتار غارت كرمانشاهانى هستند . من ديگر چه بنويسم كه همان سكوت و ننوشتنم بهتر\r\n\r\n","description":"","footnote":"","page_name":" 3526 ","page_number":340},
  {"content":"\r\n\r\nاست حيرانم و اللّه مات و متحير .\r\n\r\nصفات ابو القاسم\r\nجمعه 12 شوال از دوم ماه - ابو القاسم ناخوش شده از پريروز ، چهارشنبه تا امروز از هوش و گوش افتاد . ديگر براى من و اهل آبادى از زن و مرد گرفته حال و حواس باقى نمانده . تا امروز صبح حالش بهتر شده آب هندوانه خورد حرف زد . من نمىدانم اين آدم با سن جوانى چه پخته ، آزموده و عاقل است . تمام اهل الموت او را دوست دارند زواركيها تمام او را داداش خطاب مىكنند و تا امروز به يك نفر زن و بچه آنها نگاه چپ نكرده . امورات من به واسطهء وجود او همه منظم و مرتب بود . حسابش درست خودش شريف عاقل . يك كلمه به اين همه نوكر مختلف كه در اين مدت اينجا آمد و رفت بلند حرف نزد . اما تمام را هم راه برد و نگذاشت خلافى بكنند . نمىدانم فرشته بود ملك بود چه هست كه آنقدر خوب عمل آمده . خداوند تفضل كند و خوب شود كه ميوه نايابى است . عبث عبث همچو نوكرها به چنگ نمىآيد . سواد نداشت اما حساب‌گرى بود كه ده هزار تومان پول به دستش مىدادى هروقت حساب مىخواستى شسته و رفته كه آدم لذت مىبرد كه از هزار باسوادها بهتر . اميد است خوب شود و خداوند ترحم به حال من كند .\r\n\r\nنايب الحكومهء تازه\r\nدر اين حيص‌وبيص آقاى نايب الحكومه هم آمده كه مىگويند علاف ميدان شاه قزوين است . هيكلش درست مثل فراشها مىماند . كاغذجاتى هم از طهران رسيده كه من حواس درج آن را ندارم . تقى كاغذش دوم اين ماه بود و همه را نوشته بود البته شنيده‌ايد .\r\nآخرش نوشته بود مىگويند شاه را يار محمد خان تركمان گرفته صد هزار تومان را مىخواهد راست باشد يا دروغ .\r\nابو القاسم [ در 
  ] طهران ، قزوين و اينجا با مردم خيلى حساب دارد . پول من و طلبهاى حاج افخم الدوله همه پيش اوست . نمىدانم چه به سر پولها آمده باشد . دفتر درستى ندارد . هرچه بود در حافظه نگاه مىداشت و عجب حافظه‌اى دارد . همه اينها بدبختى من است كه يك روز نفس راحت نكشم .\r\n\r\n","description":"","footnote":"","page_name":" 3527 ","page_number":341},
  {"content":"\r\n\r\n\r\nبهبودى ابو القاسم\r\nيكشنبه 14 - ديروز از صبح ابو القاسم حالش برهم خورده قطع اميد همه در عصر شد كه بدن سرد گرديده بود ، هوش و حواس ابدا نداشت . شب قاصد شهر فرستاديم برادرهايش را بياورد . به طهران هم نوشتم در حال نزع است . فورا تقى يا ديگرى را روانه دارند . امروز صبح كه برخاستم محمدعلى از شدت ذوق و اين‌كه خبر به من داده باشد تا پشت اطاق خواب من آمده مژده داد دم صبح حالش بهتر شده ادرار كرد بيرون رفت ، خميازه كشيد ، آروق زد ، آب هندوانه خواست . شادىكنان لباس پوشيده به عيادت رفتم .\r\nمرا شناخت دو كلمه هم حرف زد . للّه الحمد ساعت به ساعت حالش بهتر شده فعلا كه شب دوشنبه است اميدى به حيات او به فضل الهى داريم . تمام شاد و مسروريم .\r\n\r\nيوسف خان نايب الحكومه\r\nخان نايب الحكومه قيافهء غريبى دارد . من متحيرم اينها را از كجا پيدا مىكنند . كرد است ، كلاه فراشى تخم‌مرغى به سر دارد ، قباى « يقه حسنى » « 1 » پوشيده و شال بزرگى بسته ، سردارى چين بلندى ، گيوه با جوراب پشمى گلى به پا دارد . فراش صحيحى است كه مىتواند در يك ساعت همه حياط را آب و جارو كند . يحيى آدمش صد مقابل لباسش بهتر و فهميده‌تر است . حكمش را ديدم نوشته بود نظر به لياقت و شايستگى و سابقهء اطلاع آقاى يوسف خان . در صورتى كه ابدا همچو چيزها در وجود او نيست . هيچ‌وقت الموت نيامده كه سابقه اطلاعى باشد . الموتيها كه پيش من اين دو روزه مىآمدند اين ايستاده بود . بعد بيرون رفته بودند گفته بودند نايب الحكومه كجا بود . جواب داده بودند همان بود كه آن سمت حياط ايستاده بود . گفته بودند ما خيال كرديم اين نوكر اوست . ابدا توقع نشستن پيش مرا نداشت براى آن‌كه خودش را از آدمهاى من به مراتب از لباس و ادراك پست‌تر مىدانست . قرار شد سيلكان منزل ملا على بماند و من خيلى در باغ سبز نشان او دادم ، براى اين‌كه همچو آدم خوب است كه مخل كار من نباشد ، افساد نكند و هروقت خواست آروغ بى جا بزند ممكن باشد خارجش كرد . خان نايب الحكومه به كونش بستم . هر دفعه پس از گفتن اين كلمه ورمى مىكرد و خودى مىجنباند . براى خاطر اين‌كه مشغول شود و پاك مأيوس نباشد گفتم ماليات بعضى از دهات اربابى كه مانده بگيرد صرف خودش نمايد تا از شدت بىپولى و جوع فرار نكند . علاف است اما مسگر قزوينى كه زوارك آمده گفته بود حالا دكان كوزه‌فروشى دارد . محمد على و شيخ\r\n\r\n\r\n","description":"","footnote":"\r\n( 1 ) - يقه حسنى - پيراهن بدون يقه برگردان . ( م . سالور )\r\n","page_name":" 3528 ","page_number":342},
  {"content":"\r\n\r\nابراهيم مىشناسند . ماليات بلوكات را به باقر خان داده‌اند اين قوم اوست اينجا فرستاده .\r\n\r\nفتوحات قشون\r\nعصر ملا يحيى آمد سواد تلگراف فتوحات قشون دولتى را كه شيخ محمد على براى ملا شعبان فرستاده بود داد عينا در جوف اين مموار گذاشتم « 1 » اخبار خيلى متضاد و مخالف است . اشكالات خيلى است . يكى كه از همه تعجبش زيادتر است اين است در هر فتحنامه ديده مىشود از طرف مقابل كه فلان قدر استعداد داشته آن همه آدم كشته شده از اين طرف چشم‌زخمى وارد نشده يا شده از دو نفر علاوه نبوده است . اين تلگرافات با خبر مير محمود فشندى چقدر توفير دارد . گوشهاى ما چقدر دروغ بايد بشنود . اين چه منازعه و چه مرافعه است كه روى كار آمده بيچاره مردم بيطرف فلك‌زده ، رعاياى فقير كه زير پاى اين دسته و آن دسته تمام شدند پاىمال شدند . اما الحمد للّه الموت امن است و امان و در ظل مراحم اين نايب الحكومه اميدواريم گندم هم ارزان و وافر شود .\r\n\r\nنايب الحكومه و نوكرش\r\nدوشنبه 15 شوال المكرم - خان نايب الحكومهء ما امروز پس از آن‌كه مقر حكمرانى و محل جلوس خود را در سليكان معلوم كرد مىخواست خودش برود خورجين و رخت‌خواب خودش را از شترخان بياورد . همگى او را توبيخ و سرزنش بسيار نموديم كه شأن و شوكت شما نيست به نفس نفيس مبارك شترخان براى آوردن خورجين برويد .\r\nيحيى بيك گماشتهء خود را روانه فرمائيد . پس از سكوت طولانى كه از روى يأس و نااميدى بود سر برداشته گفت يحيى بيك ؟ ! باقى مطلب را نگفته يحيى شانه بالا انداخت .\r\nپس از اندكى تحمل باز گفت يحيى خان و او اخمى كرده شانه بالا انداخت . اين دفعه در كمال آرامى گفت برادر شما برويد بياوريد . يحيى بيك با خان گفت مگر من نوكر تو هستم . ما ديديم خيلى بد شد و آن بيچاره پس از اين جواب سكوت اختيار كرد . ميانجى شده گفتيم البته شما برويد . يحيى بيك با كمال تشدد گفت مگر خودش چلاق است .\r\nديديم بد اندر بدتر شد . اين بار من گفتم حكما شما برويد ! يحيى بيك با نهايت بىميلى گفت محض فرمايش شما مىروم اما به شرط آنكه اسب را خوب توجه كند !\r\n\r\n\r\n","description":"","footnote":"\r\n( 1 ) - متأسفانه مفقود شده است .\r\n","page_name":" 3529 ","page_number":343},
  {"content":"\r\n\r\n\r\nدرآمد علّاف\r\nاو رفت چيزى نگذشت بالاروچى دو نفر آمدند كاغذى به او دادند كه تياتر دوم پردهء دوم اينجا شروع شد . خواند و خيلى درهم رفت . شيخ به گمان اينكه مطالب مهمى دارد با نهايت بىطاقتى جويا شد چه نوشته‌اند . گفت هيچ ! شيخ اصرار كرد گفت شخصى بود .\r\nباز اصرار كرده آه طولانى كشيده گفت هنگام آمدن دكان علافى خود را به يك نفر واگذار [ كردم 
  ] سيصد تومان هم پول داده‌ام ، حالا مىنويسد زغال را حكومت قدغن كرده علاف نخرد ، تمام فايدهء ما از زغال و خاكه زغال است اين‌طور باشد ضرر كلى وارد مىشود .\r\nشيخ گفت منافع الموت تلافى مىكند . گفت اينجا هم خبرى نيست . خدا لعنت كند باقر خان را ( به قدرى اسباب خنده شد كه حساب نداشت ) . امسال ديگر آن تفصيلات پارسال ، آن اعلانات ، آن سلام عليكم در بين نيست . تمام بروات را جمع نايب الحكومه كرده‌اند . خروارى دو ريال رسوم مأمور جنسى را هم علاوه يك هزار فرع كرده يك تخته برات داده‌اند . پرسيدم به خودت چه دادند همه رسومات كه جزو اصل است . گفت هيچ .\r\nباقر خان گفت ماهى بيست و پنج تومان من مىدهم .\r\n\r\nبيست تومان خانوارى\r\nاين سربازهاى قزوين كه متصل از اين‌ور به آن‌ور تسليم ، از آن ور به اين ور و همه را مايهء افتضاح شده‌اند حالا مثل اينكه فتح نمايانى كرده باشند يا شجاعت بىپايانى هجوم به سمت الموت آورده ادعاى خروارى بيست تومان خانه‌وارى خود را مىكنند . من چون در روزنامه هم ديدم همه را اخراج كرده‌اند تمام را جواب داده كوفت هم ندادم . حالا در شهر بهاءنظام يك نفر بالاروچى را گرفته حبس كرده كاغذ مفصل خوش‌مضمونى از رشادت و شجاعت آنها نوشته چون موثق ديوان شهر نيست براى رضى خان نايب قنسول روانه كردم . درست در اين دو سال هزار و نهصد تومان سواى خانه‌وارى از ما پول داوطلبى و برقرارى سرباز گرفته‌اند . اين موسم همه زنده « سر و مر و گنده » يك ماه ديگر تمام به و با و طاعون گرفتارند ، پى درهم متوفى حواله مىشود .\r\nبارى ابو القاسم الحمد للّه بهتر است . بىجهت آن قاصد روانه شد من روانه نمىكردم .\r\nشيخ ابراهيم و شيخ حسين اصرار شديد كردند ناچار شدم . با اين تفصيل كه از سرباز داديم جناب حامى مظلوم ، آقاى طرف‌دار رنجبر ، شيخ دمكرات ما نوشته بود خانوارى را حكما روانه داريد به بهاءنظام بدهم باقر را مرخص كند .\r\n\r\n","description":"","footnote":"","page_name":" 3530 ","page_number":344},
  {"content":"\r\n\r\n\r\nكتيرا - ماليات\r\nچهارشنبه 17 شوال 18 درجه ميزان - مكارى و طلب‌كارهاى كرمانشاهانى آمدند دست از پا درازتر . عدل الممالك هم براى اصلاح بين جهانشاه خان و مسيح خان كاكاوند از طرف قنسولگرى رفته بود . در شهر هم به قدرى آقايان طلب‌كار داشتند كه الموتى مستهلك بود . من زود دو نفر فرستادم كتيرائى كه در سفيددر و خوب‌كوه داشتند آوردند ، يك خروار و بيست تبريزى كتيرا بود همه را توقيف كرده كاغذى به والده عدل الممالك نوشتم و دادم بردند تا ببينيم مطالبات من و شاهزاده و رعايا چه خواهد شد . بسيار مردمان بيمعنى هستند و بسيار صدمه وارد آوردند . دستهء رشوندى روز رفتن تمام آوه را غارت كرده رفتند . در شهر هم هفتصد هشتصد نفر بودند چندين خانه را يغما كرده و رفته‌اند .\r\nاين كار ما بود ، اما بيكارى . به قدرى اخبار دروغ يا راست اين چند روز شنيده شده كه حدوحصر ندارد و من از نوشتن اينها تا ولى نيايد معذرت مىخواهم .\r\n\r\nعريضهء الجوع الجوع\r\nنايب الحكومه ديروز سليكان رفت . موسى بدذات هنگام جلوسش در بالاخانه ملا عيسى يك تير تفنگ انداخت . من اگر دماغ مىداشتم همان حكايت حكومت ( سانكوپنزا ) را در جزيرهء دروغى بيرون مىآوردم . افسوس دماغى باقى نيست . امروز صبح عريضهء الجوع الجوع ايشان زيارت شد . مقدارى برنج ، روغن و يك گوسفند برايش فرستادم . حالا دكترهاى جزيره عيسى و موسى بگذارند شكمى سير كند يا نه خدا عالم است .\r\n\r\nگم شدن قاطرها\r\nملا يحيى ماده گاوش مفقود شده آمده بود من بفرستم پيدا كنم ، قاطرش را تا صبح گرسنه گذاشته بودند . امروز هم قاطر را آدمها از باغ بيرون كردند . قاطر رفته بود كنار رودخانه سه ساعت تمام ملا يحيى قلعه را طواف كرد ، دو هزار كفر و ناسزا گفت به قدرى عرق كرده بود راه رفته بود كه دل سنگ كباب مىشد . قريب چهار ساعت اسباب تفريح و خنده ما شده بود تا قاطر پيدا شد . امسال علوفه كم است بايد همين كارها را كرد و الّا مال خودمان گرسنه مىماند اگرچه بنائى ديگر كاهى باقى نگذاشته .\r\n\r\n","description":"","footnote":"","page_name":" 3531 ","page_number":345},
  {"content":"\r\n\r\n\r\nشعر صادق بروجردى\r\nاشعارى در روزنامهء « مجلس » شمارهء ده سال پنجم ديدم كه پس از فتوحات است كه به چه آب‌وتاب اين فتوحات را نوشته ، در دنيا چنين جنگى كسى نشان نداده فتح الفتوح است از آن اغراقات ايرانى خودمان . اشعار چون بيمزه نبود ثبت افتاد .\r\n هركه با ملت ستيزد * افتد و خود برنخيزد\r\nيا شود چون ممدلى بيك * يا كه در كشتى گريزد\r\nدشمن ملت ايرانم و من ممدليم * نوكر روسم و قانع به يكى صندليم\r\nشيخ محمود ورامينى و با شيخ كبير * كرده ايران چه بخار او مرا همچو امير\r\nشهر تبريز ببخشم به صمد خان شجاع * آنكه با ملت مظلوم كند جنگ و نزاع\r\nاردبيل و خوى و سلماس رحيم خان دارم * يك حسين نام طرفدار به كاشان دارم\r\nدوستانم همه در قلهك و زرگنده بوند * بعض ديگر به ولايات پراكنده بوند\r\nبرف روسيه زمستان همه پارو كردم * با تملق رهشان را همه‌جارو كردم\r\nحاليا حسرت شاهى به دل من باشد * گرچه ملت همه ناراضى و دشمن باشد\r\nليك افسوس كه اكنون به هدر شد جانم * همچو دزدان ره كعبه همى پنهانم\r\nسحر و جادو به چنين روز به كار آيد و بس * اين بود كار بهادر نبود از همه‌كس\r\nتركمانان همه رفتند چه مىبايد كرد * راه رفتن همه بستند چه مىبايد كرد\r\nارشد الدوله هم آخر ز رشادت افتاد * صعوه اندر بر شاهين ز جلادت افتاد\r\nاى بهادر به مجلل برسان عرض سلام * آخر الامر شوم كشته به ايران ناكام\r\nيك وصيت به شما مىكنم از راه وفا * تا توانيد به ملت بنمائيد جفا\r\nتا شما را نفس آخرى جان باشد * نگذاريد كه مشروطه در ايران باشد\r\nتا توانيد بريزيد از اين ملت خون * باز با رنگ دگر آئيد چون بوقلمون\r\nرحم هرگز ننمائيد به اطفال يتيم * بگذرانيد زنان را همگى از شمشير\r\nتا كه همسايه نيايد نتوان شد منفك * حرف آخر به شما گفتم و رفتم به درك\r\nناطقا هرچه شنيدى همه افسانه بدان * بختيارى كند ايران همه را همچو جنان \r\nمن كلام اقل الانام صادق الناطق البروجردى .\r\n\r\nمقالهء دختر امام الحكماء\r\nيكى از زنهاى طهران دختر امام الحكما مقالهء مفصلى نوشته و در آخر مىنويسد مردها شما خوب است برخيزيد و ما زنها به جاى شما مملكت‌دارى كنيم ، يقين بدانيد\r\n\r\n","description":"","footnote":"","page_name":" 3532 ","page_number":346},
  {"content":"\r\n\r\nاگر بهتر از شما نكنيم بدتر نخواهد بود .\r\n\r\nمستشار فرانسوى\r\nدو مستشار هم براى عدليه و داخله از فرانسه آورده‌اند : يك نفر ماژور انگليسى كه داخل استخدام ادارهء ژاندارمرى ايران شده بسيار اسباب مباحثهء روسها گرديده و خود انگليسها هم او را اخراج [ كرده‌اند 
  ] و بسيار بد گفته‌اند . پول خوبى در اين موقع نصيب همه شده هركس مبلغى براى تجهيز سپاه گرفته يا عقب نشسته يا هيچ داخل نشده يا از دروغ شكست خورده مثل اميرنظام لتكا نشسته . از همه آنها چيزى نصيب ما نشده مگر افسوس و ندامت و غم و غصه .\r\n\r\nحكم قونسلگرى\r\nجمعه 19 شوال المكرم - ديروز ولى از شهر آمد از خودش معلوم بود چيزى دستگير نمىشود . شاهزاده عدل الممالك و موثق ديوان هم از خمسه به حكم قنسولگرى همدان رفته‌اند . كاغذجات سابق و لا حق همه باز نكرده و بلاجواب مانده ، كرمانشاهانيها هم بعضى رفته برخى دچار طلبكار و بسياربسيار خوب شد كه من اين كتيرا را توقيف كردم .\r\nباز به قدر دويست تومان مىشود . از كاغذجات شيخ هم چيزى معلوم نشد . فقط اطلاعات من كه مىنويسم از چند نمره روزنامهء مجلس است و بعضى ورقه‌جات فوق‌العاده . تلگرافات فتوحات كه آقاى عماد السلطنه فرستاده‌اند از 25 رمضان است تا يازدهم اين ماه ، برويم سر آنها :\r\n\r\nوضع نايب حسين كاشى\r\nپس از شكست و قتل سردار ارشد شكست ديگرى هم كه سابقا نوشتيم در فيروزكوه اردوى شاه مخلوع مىخورد و خودش فرار مىكند . ضيغم السلطنه دستگيركنندهء ارشد الدوله [ را 
  ] با يوسف خان امير مجاهد به طهران عودت مىكنند . ضيغم السلطنه را لقب سردار ارشد داده حاكم كاشان مىكنند كه دفع نايب حسين را بلكه بنمايد و مردم كاشان را نجات دهد . سردار محيى معز السلطان و معين همايون بختيارى كه مىگفتند كشته شده و دروغ است با سالار بهادر بختيارى [ و 
  ] جمعى مجاهد جمعى بختيارى مازندران مىروند تا آنجا را امن كرده و معلوم شود شاه مخلوع از كجا سر درمىآورد كه تعاقب نمايند . فعلا از طرف محمد على ميرزا به يك اندازه فراغتى حاصل نموده‌اند و ظن غالب است مجددا به روسيه رفته باشد .\r\n\r\n","description":"","footnote":"","page_name":" 3533 ","page_number":347},
  {"content":"\r\n\r\n\r\nسالار الدوله\r\nاما حكايت سالار الدوله و سران سردارانش نظر على خان ، داود خان كلهر پسران والى پشت‌كوه و كرمانشاهانيها و كردستانيها [ و 
  ] همدانيها چنانچه باز نوشتيم در آسيابك زرند پيش‌قراول آنها يا خود آنها شكست مىخورند و به سمت همدان فرارى مىشوند . تمام قوهء سردار جنگ ، سردار ظفر ، سردار بهادر ، سردار محتشم ( همه بختيارى هستند ) و مسيو يفرم آنها را تعاقب مىكنند . از قرار گفتهء ولى كه در قونسلخانه شنيده بود در اين روزها در همدان مشغول جنگ هستند . نتيجه نه از روزنامه نه از ولى به دست نيامد . تا خبر برسد فتح و ظفر با كدام يك شود . ( ولى مىگفت در مكتوب شيخ هم بود يفرم مقتول شده ) .\r\n\r\nتبريز\r\nدر تبريز صمد خان شجاع الدوله مشغول جنگ است . شهرى و نظامى به سركردگى امان اللّه ميرزا ( لقب ضياء الدوله گرفته ) رئيس قشون و نايب الاياله با او جنگ مىكنند . از قرارى كه در روزنامه بود يكى دو شكست خورده و جمعى از كسانش كشته شده است .\r\nعين الدوله كه مدتى است فرمانفرمائى آذربايجان را گرفته تا حال نرفته و رفتن خودش را معلق به دو شرط كرده : يكى گرفتن سيصد هزار تومان پول ، ديگر اعزام دو هزار سوار .\r\nباز از قرارى كه در روزنامه بود فرمانفرما به وزارت داخله رفته و گفته است من با پنجاه هزار تومان پول و پانصد سوار مىروم . اگر صمد خان را گرفتم آنچه علاوه خرج شده است از او خواهم گرفت ، دولت حرفى نداشته باشد . نگرفتم از دهات من به قدر پنجاه هزار تومان دولت تصرف كند . رد يا قبول معلوم نبود .\r\n\r\nسردار مجلل\r\nمجلل السلطان كه حالا سردار مجلل خودش را لقب داده اردبيل را گرفته . گويا حمله به آستارا آورده باشد . كسى در مقابل او نيست و ميدان ميدان سلطان سنجر است .\r\n\r\nزنجان\r\nدر خمسه و شهر زنجان جمعى مثل قاسم خان اصانلو و محمد خان رشوند محلهء سرچشمه [ را 
  ] كه شمالى شهر است متصرف و با آصف الدوله حاكم ( ميرزا صالح خان ) كه مشروطه است غارت مىشود . مستبده است غارت مىشود و اهل شهر جدال دارند . از\r\n\r\n","description":"","footnote":"","page_name":" 3534 ","page_number":348},
  {"content":"\r\n\r\nقرار خبر شهر قزوين سوار و مجاهدين كلا روانهء خمسه شدند به سردارى يار محمد خان كرمانشاهانى پسر قاسم خان والى امير تومان رئيس نظام قزوين .\r\n\r\nفارس\r\nشهر شيراز مدتى است جماعتى در سيد علاء الدين حسين ( ع ) متحصن ، با آنها كه مسجد نو را متصرفند و حكومت نظام السلطنه جنگ مىكنند و هيچ‌كس نيست آنها را صلح بدهد يا نظر مرحمتى به آن سمت نمايد . صولت الدوله سردار عشاير فعلا مالك الرقاب فارس است و اعتنا به هيچ‌كس ندارد . اين منازعهء قواميها و سايرين را فوز عظيم دانسته مشغول چپاول و مداخل است . چون من از شيراز اطلاع دارم شهر اينطور باشد واى به حال خارج شهر و مردم فقير .\r\n\r\nيزد\r\nيزد جماعتى بر ضد اين اساس طلوع كرده تمام ادارات را آتش زده توپ و ذخيرهء دولتى ( اگر باشد ) تصاحب كرده مشغول شرارت هستند . در روزنامه مىنويسد حاكم مرتجع ( فخر الملك خودمان ) يا همدست بوده يا اگر نبوده جلوگيرى نكرده . پس او را عزل و شاهزاده اسد اللّه ميرزا [ را 
  ] كه حالا لقب شهاب الدوله گرفته حاكم مىكنند . آقاى عماد السلطنه در تحت اين عنوان به خط خودش نوشته اين روزنامه را براى فخر الملك نگاه داريد تا انكار از ارتجاعى خودش نكند .\r\n\r\nكرمان\r\nكرمان ، مبلغها جلال الدوله ماليات را گرفته و فرنگ رفته . جمعى از اشرار مشغول نهب و غارت [ اند 
  ] ، چنانچه رفسنجان را پاك چاپيده‌اند . امير اعظم حاكم شده و حالا بايد رسيده باشد . چه بكند و چه كرده نامعلوم است .\r\n\r\nطهران\r\nشهر طهران ، اينكه متصل در اينجا شهرت مىدادند دروازه‌ها را بسته و باروها را توپ كشيده‌اند مأخذش اين بوده كه احزاب سياسى براى دفاع شهر طهران حاضر شده‌اند و دولت به يك عدهء مخصوص لباس نظام و اسلحه مىدهد حفظ شهر و بارو و دروازه‌ها را به عهدهء آنها مىگذارد . اينها هم معلوم است محض خودنمائى از روى رمانهاى الكساندر دوما و جنگ « فروند » و « رولسيون » فرانسه بعضى اجتهادات و\r\n\r\n","description":"","footnote":"","page_name":" 3535 ","page_number":349},
  {"content":"\r\n\r\nتقليدات مىكنند كه همين مسئله اسباب اين شهرت مىشود كه بسيار به عقيدهء من غلط بوده . دشمن در همدان يا استراباد شهر طهران خودش را محصور كند و يا باعث بسا اغتشاش و اختلال و قتل و نهب خارج طهران شوند ! اين بود ماحصل مطالب روزنامه‌جات و محض يادگار فتحنامه‌ها را در جوف اين روزنامه گذاشتم « 1 » .\r\n\r\nاخبار اروپ\r\nاما اخبار اروپ معتنابه نيست مگر همان گفتگوى آلمان و فرانسه در مسئله مارك كه كشتى آلمان آنجا رفته و ده بندر را ضبط كرده و هيچ اعتنا به عهدنامهء الجرى نمىكند .\r\nدولت فرانسه حتى راضى شده مقدار زيادى از اراضى كنگو فرانسه در افريقا به آلمان واگذار كند كه دست بردارد آلمانها هنوز راضى نشده مىگويند با فرانسه‌ها بايد در مارك متساوى الحقوق باشيم و فرانسه‌ها مىگويند باوجود پناهندگى سلطان به ما و صلح انگليس حقوقات خودش را و تصرفات ما از روى عهدنامه اين مطلب غيرممكن و محال است شايد كار به جاى نازك برسد متصل هم افتادن آسمان‌پيمايان است از آيروپلن يا سفينه ايطار .\r\n\r\nاورس كهن سوخت\r\nدرخت اورس ( كاج كوهى ) كهن‌سالى محترم و زيارتگاه بود در بالاى سيلكان اين چند روزه به واسطهء چراغى كه زن تقى نسائى آنجا برده و مشغول دعا و نماز بود مشتعل [ شده 
  ] و هرچه كردند خاموش نشد . دو روز و دو شب سوخت .\r\nپس از قراءت اين روزنامجات كه مىخوانم متصل جنگلهاى ارپ و ينگى دنيا آتش گرفته يك اتحاد طبيعى الموت را با اروپ درك مىكنم ، يعنى من هم در ولايتى مثل آنجاها زيست و مسكن دارم . . . « 2 » اين بود شرح مختصرى از وطن بلاديدهء ما تا بعدها چه خبر برسد . « تو خود حديث مفصل بجوى از اين مجمل » .\r\n\r\nخروج متحصنين سفارت\r\nيك مطلب هم كه غلبهء دولت را ثابت مىنمايد اين است كه در هشتم ماه جارى حضرات متحصنين سفارتها كه كملين آنها چهل نفر بوده است شرفياب حضرت و الا حضرت نايب السلطنه شده و از طرف دولت تأمين به آنها داده مىشود به خانه‌هاى\r\n\r\n\r\n","description":"","footnote":"\r\n( 1 ) - متأسفانه مفقود شده است .\r\n( 2 ) - نقطه‌چين در اصل است .\r\n","page_name":" 3536 ","page_number":350},
  {"content":"\r\n\r\nخود مىروند .\r\n\r\nقحطى الموت\r\nچهارشنبه 24 شوال 25 درجه ميزان - از پريروز 23 ميزان شروع به آمدن باران كرده امروز همه‌جا را گرفته ، كوه‌ها را برف زده ، حتى در وناش بام‌ها را پارو كردند اول غم و غصهء ماست . موقع تابستان من دچار زدوخورد و مرافعه هستم و تدارك زمستان ممكن نمىشود ، اين موقع بايد براى همه‌چيز معطل باشم . جمعيت هم زياد و تدارك آذوقه كار بسياربسيار دشوارى است . از همه بالاتر گندم هيچ ندارم ، كاه ندارم . وانفساى گندم است و كاه . ماهى يك خروار گندم لازم دارم و از تمام اين دهات از جنس ديوانى و اربابى پنج خروار به من ندادند . هرجا آدم مىفرستم خانه‌هاى خالى را نشان مىدهند و به جاى كفاره قسم مىخورند بايد به قيمت گزاف خريدارى كنيم . الموت قحطى است ، هيچ‌چيز پيدا نمىشود . گندم بايد خريد ، زغال بايد خريد ، برنج بايد خريد . اين هم از بدبختى من است كه در همچو سالها بايد اينجا باشم كه براى يك تكه نان همه محتاج باشند . وضع دهات هم با شهر بسيار توفير دارد . هركس وارد مىشود بايد نان داد . مثلا مرانى براى من زغال‌فروشى مىآورد موقع رفتن بايد چند نان در سفرهء او گذاشت . عمله همين‌طور ، بنا همين‌طور . هركس وارد مىشود صبح است ناهار بايد داد ، ظهر است چاشت ، عصر است عصرانه . خودشان جهنم قاطرشان بلاى انبار كاه است . حالا اين رسم نه در منزل من باشد خانهء هركس به روى همينطور است . منتهى جمعيت و آمد و رفت من زيادتر است . زنكه يا مردكه كرباس براى رنگ كردن دكان صباغ مىآورد بايد نان او را داد ، عصرانهء او را داد . تمام گندم الموت هم بايد از رودبار بيايد . امسال آنجا هم خيلى كم آمده و براى فروش ندارند . به هزار تملق ، به هزار زحمت ، به هزار التماس جزئى گندم مىدهند . مختصر اهالى اينجا هم مثل اربابشان بدبخت هستند . همه‌چيز را خريدارند .\r\nاين تنكابن اگر در مقابل اينجا نباشد يك روز كسى نمىماند . من خجالت مىكشم براى مال الاجارهء امسال و جنس آدم روانه كنم . از يك طرف هم مىترسم باز بماند و برايم بازى درآرند . بلاعمل است ، بلاعمل است . قبض چاپى مىخواهيم . قبض چاپى مىخواهيم . ما او را ارباب نمىدانيم شروع شود .\r\n\r\nماليات الموت\r\nآقاى نايب الحكومه امروز كاغذى از حكومت جليله آوردند . مرقوم رفته بود از قرار راپرت ادارهء ماليه شما به امر ماليات دخالت مىكنيد . فورا توضيح اين مسئله را بدهيد . به\r\n\r\n","description":"","footnote":"","page_name":" 3537 ","page_number":351},
  {"content":"\r\n\r\nادارهء ماليه جواب داده شود ، من هرچه فكر كردم ديدم جواب مفصل دادن ثمر ندارد .\r\nمختصرى نوشتم اين مسئلهء ماليات املاك حضرت و الا از پارسال محل مباحثه است .\r\nانشاء اللّه غرهء ذيقعده شهر آمده اميد است به اتمام رسد و به نايب الحكومه هم عرض كردم مرقوم داريد من به ارادهء خودم چيزى نگرفته‌ام محكوم بودم ، از قنسولگرى سؤال كنيد . اما خير ، خان ابدا براى دكان شهر و قدغن خريد زغال حواس ندارد .\r\n\r\nنايب الحكومهء علاف\r\nمطلب مضحكى ديروز واقع شد . دختر عمهء ابو القاسم با شوهرش براى پرستارى او آمده‌اند ، اين مرد سورچى است و گارى دارد ، للهء ميرزا اسمعيل خان كه در جيرين‌ده زن گرفته و يك سال است اينجا آمده مسكن كرده ناخوش بود . اين سورچى به عيادت او مىرفت . چون غريب بود به عوض جيرين‌ده سليكان رفت و به جاى اطاق لله آقا به اطاق يوسف خان وارد شد . يك مرتبه چشمش به علاف مشترى خود افتاد . اى مشهدى يوسف اينجا چه مىكنى . گفته بود خاموش ، بيا بنشين تا بگويم . نشسته بود عزت كرده بود ، چاى داده بود . بعد گفته بود مرا نايب الحكومهء اينجا كرده‌اند . به طمع حكومت دكان را گذاشته حالا مىبينم مرا گول زده‌اند ، اينجا خبرى نيست . بعد مقدار زيادى از نرخ كاه و يونجه و زغال و نمك ، جو ، گندم ، هيزم صحبتها كرده و اجازهء مرخصى داده بود .\r\nسورچى خنده‌كنان مىآمد تا . . . « 1 » ابو القاسم و تمام كيفيت را گفته بود .\r\n\r\nپسر ميرزا عيسى وركى نقاش شده\r\nپسر ميرزا عيسى وركى اول شيطان الموت كه حالا سه سال است مجاهد شده و اينجا للّه الحمد نيست ، مطلب نام . اول آخوند بود بعد از تحصيل كمى داخل علومات جديد شده بچه‌هاى آقاى عماد السلطنه را يك چندى درس حساب و جغرافيا مىداد . تابستان الموت آمده بود . حالا تغيير لباس داده و يك كلاه بسياربسيار كوچكى سر گذاشته فكل زده چنانچه اول من او را نشناختم . در مدرسهء سنت لوئى طهران درس فرانسه و هندسه مىخواند . بىكمال نيست . نقشه‌كشى و نقاشى مختصرى هم مىداند چند قطعه به خط خودش كه بد نيست با يك نقشهء كره و يك صورت مظفر الدين شاه براى من تعارف آورد .\r\nيك صورت خانمى و يك صورت گلدان گلى هم از كار پريوش خانم دختر عماد السلطنه .\r\nمن يك نقشهء الموتى ناقص كشيده بودم كه در اول اين كتاب است « 2 » . گفتم يكى را بكشد\r\n\r\n\r\n","description":"","footnote":"\r\n( 1 ) - يك كلمه ناخوانا .\r\n( 2 ) - نقشه مفقود شده است .\r\n","page_name":" 3538 ","page_number":352},
  {"content":"\r\n\r\nبا دورنماى قلعه . ديروز دورنماى قلعه و پلان قلعه را آورد . اما نقشه را تنبلى كرده بود و خداحافظى كرد امروز برود طهران و مدرسهء سنت لوئى . اين دورنماى قلعه خوب كشيده نشده و قدرى هم بزرگ است و الّا جوف اين « مموار » مىگذاشتم تا تصوير محنتكدهء من در اينجا باقى باشد . مبتدى است و دور نيست بسيار كامل شود ، چون شوق زياد دارد . اما از بس حضرت و الا از اين ميرزا عيسى بدش مىآيد و صدمه زده اگر بشنود ميرزا مطلب دورنماى قلعه را كشيده از اين قلعه خواهد گذشت .\r\nجمعه 26 شوال المكرم - هوا باز نمىشود . ابر است ، مه است . شبها رعد و برق و باران است . پريشب رعد و برق به شدت سخت بود و باران درشتى مخلوط با تگرگ آمد كه اگر زمين رطوبت نداشت و بارانهاى سابق نيامده بود سيل شديد مىآمد از پارسال سخت‌تر . للّه الحمد به خير گذشت و ديگر سيل مشكل است بيايد . آبها گل شد و ما تا اواسط تابستان دچار آب گل‌آلود هستيم . آب‌صاف‌كنى هم ندارم ، مثل همه‌چيز . ماش هرچه كاشته بودند ضايع كرد ، شالى را هم صدمه كلى رسانيد . خدا نمىدانم براى مردم ايران عموما و براى اين الموتى خصوصا چه خواسته . يارفى امسال بذر خود را نداد . اميد شالى بود سرد كرد و خراب شد .\r\n\r\nاخبار محمد على ميرزا\r\nدر روزنامه شرحى از محمد على ميرزا باز ديدم . با كشتيهاى قلىاف ارباب ميرزا مسيح تكمه بند خودمان آمده است در قصبهء « بادين » نزديك وين در خانه‌اى كه شش اطاق داشت با عيال منزل كرد ، از آنجا با شعاع السلطنه ، ارشد الدوله و امير بهادر پير و جوان ، ليث السلطان ، فخام السلطنه به « ميرين باد » رفت . خود را خليل بغدادى اسم گذاشته بود اما شناخته شده بود . امير بهادرين « 1 » همانجاها ماندند ، اينها آمدند به سمت ايران با كشتى قلىاف ( آقا بابا بادكوبه‌اى ) . سعد الدوله با او نبوده بلكه تبرّا جسته . ( حالا هم كه معلوم نيست كجاست . بى جا اين‌همه اسباب انقلاب و خرابى قتل و غارت شد ) .\r\n\r\nتعهدات محمد على ميرزا\r\nباز شرح ديگرى ديدم از روزنامهء فوسيه زيتونگ ( نمىدانم چه روزنامه‌اى است اسم غريبى دارد ) ترجمه شده بود : دولت روس نه فقط از اقدامات و تداركات شاه مخلوع محمد على به ايران مطلع بود بلكه فيما بين روسيه و محمد على قرارداد معين مقرر و\r\n\r\n\r\n","description":"","footnote":"\r\n( 1 ) - مقصود امير بهادر و ارشد الدوله است . ( م . سالور )\r\n","page_name":" 3539 ","page_number":353},
  {"content":"\r\n\r\nامضاء شده است . دولت روسيه تعهد نموده تا شاه مخلوع طهران را به تصرف درنياورد و در تمام ممالك ايران امنيت برقرار ننمايد هيچگونه مداخله در قرارداد مهمور نمايند و اگر مقصود محمد على به انجام نرسيد آن‌وقت دولت روسيه مجبور مىشود كه او را با پول و قزاق مدد دهد و مقامات او را مستحكم نمايد و ضمنا محمد على برعهده گرفته است كه تمام بنادر ايران را كه در حدود بحر خزر است يعنى انزلى ، رشت ، مشهدسر ، بارفروش و شهرهاى استراباد را به دولت روسيه واگذار نمايد و علاوه بر اين حكمرانى آذربايجان تا زمانى كه در آن حدود امنيت كامل حاصل نشود به دولت روس محول گردد و دولت روسيه حق خواهد داشت كه راههاى ماشين در آذربايجان بسازد و محمد على همان حق را خواهد داشت كه امير بخارا يا خيوه يا خديو مصر دارند و آنچه براى دولت انگليس مقرر است آن است كه نبايد مخالفت از اين قرارداد نمايد . بعد از آن همين حقوق مزبور را در سمت جنوب ايران دارا باشد . ( سال پنجم شماره هشت هشتم رمضان 1329 روزنامهء مجلس . )\r\nاگر اين معاهده خداى نخواسته راست باشد واى به حال مردم ايران . پس از اين قرار كارها دنباله دارد ، خدا به داد برسد . از دست كسى هم كارى ساخته نيست ، در مقابل دو دولت قوىپنجه كه خدا تباهشان كند .\r\n\r\nعروسى تاجى - شوخيهاى محل\r\nشنبه 27 شوال - تاجى دختر پرويز خان مرحوم را دو سال بود به يك نفر طالقانى نامزد كرده بودند امروز با كوكبه و دبدبه مركب از سه نفر مرد ، يك زن ، چهار قاطر با نه‌نه خانم و جهانگير به سمت اميرتان طالقان بردند . اين شوهر دوم اوست . اما زن باهنر كاسب زرنگى بود . از همه‌چيز و همه كار سررشته داشت . چادر شبهاى خوب ، كرباسهاى بسيار اعلى براى من بافته است . گلچين خيلى خوشحال مىشود . اگر نه‌نه خانم در اين سرما تلف شده يا از قاطر زمين بخورد فعلا چند شبى بىنه‌نه خانم سر خواهد كرد باز غنيمت است . كدخدا هم امروز دماغى داشت . اسمعيل تازه پيش من پيغام فرستاده الحمد للّه ابو القاسم خوب شده براى من عروسى كنيد . حسنى دختر است حسرت دارد ، من پسرم حسرت دارم . اين مطلب براى نوكرها اسباب كارى شده كه بعد از شام با اسمعيل نشسته صحبت از عروسى ساز و دهل و مطرب و رقاص مىكنند و خنده‌ها مىشود . ديشب در مجمع نوكرها صحبت شده بود كه براى ولى ساخته‌اند مىخواهد برود از تاجى جلوگيرى كند . اسمعيل گفته بود براى من هم چيزى ساخته‌اند . گفته بودند چه‌چيز گفته بود مىگويند حسنى شكم دارد . من گفتم ابدا هيچ به من دخلى ندارد . گفته\r\n\r\n","description":"","footnote":"","page_name":" 3540 ","page_number":354},
  {"content":"\r\n\r\nبودند خوب كارى كردى البته مال ديگرى است . با خنده گفته بود به من دخلى ندارد از خودش بپرسند . من بايد عروسى كنم . بعد از مكنت خودش صحبت كرده بود كه سه‌تا جاجيم دارم . گفته بودند ترا به خدا بياور ما سردمان است رومان بيندازيم . گفته بود نه حالا كه ندارم . يكى حسنى مىآورد ، يكى دارم ، يك دانه هم خواهم خريد . و قاه‌قاه خنده كرده بود .\r\n\r\nلوسى - پرند ، انگم - گپ\r\nمن نمىدانم آنها كه فرنگستان مىروند و زبان نمىدانند چه به روزگارشان مىگذرد .\r\nمن در ده فرسنگى قزوينم پانزده فرسنگى طهران براى خيلى چيزها باوجودى كه دو سال است تحصيل زبان مىكنم مبلغها بايد زحمت بكشم . براى روى ديوارهاى قلعه « لوسى » مىگفتم بياورند كسى ملتفت نمىشد . تا رفتم پشت‌بام نشان دادم گفتند ها ! « پرند » بفرمائيد . براى الصاق فتحنامه‌ها شيشهء چسب را ديدم تمام شده گفتم به زينب قدرى « انگم » بيار سرش را تكان داد . گفتم « انگم » باز نفهميد . گفتم صمغ درخت شيلانك ( زردآلو ) باز سر تكان داد ، تا امروز رفتم در باغ قدرى گرفتم آوردم نشان دادم خنده كرد گفت « گب » ها فهميدم . حالا هركدام از اين دهات هم يك قسم تكلم مىكنند و چه خوب خودشان ملتفت مىشوند . اين اوانكى است ، اين آتانى است و مىگويند بهتر و فصيح‌تر از همه‌جا زبان تاتى را بالاروچ و بعد در زوارك حرف مىزنند .\r\n\r\nفروش قبض خانوارى سرباز\r\nاز گرمارود دو نفر را آوردند كه مطالبهء خانوارى سرباز مىكنند تا مرا ديدند هردو دست بالا كرده سلام نظامى دادند . گفتم سربازيد . گفتند بلى . گفتم آن دفعه كه شما نبوديد كه بود . گفتند ما در جنگ بوديم كسان ما بودند . از آنجا كه دروغگو كم‌حافظه مىشود گفتم ببخشيد او سرباز بود و پول خود را گرفت و رفت . گفتند پس به ما فروخته بود چطور گرفت . گفتم خيلى خوب از طهران قبض آورده بود با تصديق يفرم خان كه خيلى هم رشادت و شجاعت در جنگ كرده بود و من دو تومان هم به او انعام دادم . گفتند لا إله الا اللّه ، اين‌كه پيش از رفتن طهران قبضش را به ما فروخته بود . گفتم مگر قبض سرباز كاه و جو است كه خريد و فروش شود . حالا شما راست بگوئيد كى هستيد چند خريده بوديد . گفتند ما راست مىگوئيم هيزم‌فروش هستيم [ و 
  ] با اين سربازها آشنا . قبض آنها را مىخريم كه مداخل كنيم . گفتم پس لطف شما زياد برويد از صاحب قبض مطالبه كنيد .\r\nدينارى ، حبه‌اى نمىدهم . اين دفعه تعظيم كرده و رفتند و از پائين پيغام براى من دادند كه\r\n\r\n","description":"","footnote":"","page_name":" 3541 ","page_number":355},
  {"content":"\r\n\r\nشما پس به قبض حاشيهء بهاءنظام پول ندهيد او معزول است . اقتدار السلطنه خواهد آمد .\r\nابو القاسم روبه‌راه شود من ناچار از رفتن شهر هستم . به اين ترتيب ماليات گرفتن من اسباب حرف است و خودم هم ميل ندارم همه روزه از من مطالبه كنند و مرا جزو ياغيها و مال ديوان‌خورها محسوب دارند . مىتواند قونسل جواب همان‌جا بدهد كه مطالبه از من نكنند ، نمىتواند من چرا خودم را ضايع كنم و آنقدر زحمت بكشم بدنام بشوم .\r\nچهارشنبه دوم شهر ذيقعده الحرام - تقى امشب مغرب وارد شد كه حاجى افخم الدوله پس از وصول آن كاغذ من كه به اصرار شيخ نوشته شد تقى را با مشهدى اكبر للهء هرمز ميرزا فورا روانه نموده تقى از حصار به ورس و الموت آمده و « لله آقا » ى احمق گفته است من بايد بروم ديدارى از رفعت السلطان كرده از قزوين الموت بيايم . همه آن شب و امروز پنجشنبه سيم اوقات من به صحبت تقى گذشت كه مختصر از مطول آن را مىنويسم .\r\n\r\nاخبار محمد على ميرزا\r\nشاه پس از شكست و كشته شدن ارشد الدوله و شكست سايرين در فيروزكوه از سردار محيى و معين همايون با شعاع السلطنه به گمش‌تپه رفته سردار محيى از مازندران مىخواهد استراباد برود ، از آنجا گمش‌تپه . بعضى هم مىگويند محمد على ميرزا به سمت روسيه رفته است .\r\n\r\nارشد الدوله\r\nاما قتل ارشد الدوله خيلى خوب جنگيد ، همه بختيارى تعريف مىكردند . پايش گلوله خورد كه همان‌طور عكسش را انداخته‌اند . بعد التماس كرده بود مرا زنده طهران ببريد آنجا بكشيد . ضيغم السلطنه هم بىميل نبود . اما از طهران حكم شد همان‌جا بكشند .\r\nترسيدند در طهران سفارت روس نگذارد . بعد صحبت كرده بود مدال و زنجير طلاى آن را كه يادگار اختر الدوله و عكس او در آن است به گردن من آويخته خود اختر الدوله باز كند . او را دو گلوله زده بودند . بعد محض اين‌كه نعش رشيد السلطان را طهران نياوردند هنوز هم مىگويند زنده است نعش او را در دوچرخه گذاشته وارد طهران كردند . همهء روز مردم طهران در خيابان انتظار كشيدند كه با اسرا وارد شود . يكى خودم بودم . خبرى نشد . بعد نصف‌شب وارد كردند . صبح همان‌طور در توى دوچرخه با همان زنجير طلاى\r\n\r\n","description":"","footnote":"","page_name":" 3542 ","page_number":356},
  {"content":"\r\n\r\nمداين « 1 » براى تماشاى مردم در ميدان توپخانه گذاشتند . اسرا را كسى نديد . اما رضا بيك كشمرزى كه پليس است مىگفت هشت نفر تركمان بود و محض اين‌كه شهرتهاى دروغ داده بودند نصف‌شب آوردند . عصر نعش را شمران خدمت اختر الدوله بنا به وصيت موصى فرستادند . او اول انكار كرد گفت ارشد الدوله نيست . بعد كه كه تفصيل مداين را گفتند آمده و خودش مداين را باز كرد بوسيد ، نعش را دفن [ كرد 
  ] و آمد شهر سه روز هم ختم گذاشت .\r\n\r\nسالار الدوله\r\nاما حكايت سالار الدوله كه خيلى بيشتر از محمد على شاه اسباب وحشت شده بود براى اين‌كه مىگفتند سركردگان الوار همراه است و معلوم نيست رشادت آنها كمتر از بختياريها باشد شهر متزلزل بود و اگر آمده بود ديگر هيچ‌چيز براى احدى باقى نمىماند . تمام شهر نزديك شد اسلحه بگيرند . پيش‌قراول او را شكست دادند .\r\nپيش‌قراول در ساوه به امير افخم همدانى رسيد او ترسيد عقب نشست . و باعث همه شكست امير افخم و فرار او شد . ديگر پشت سر هم عقب نشستند و شكست خوردند .\r\nسالار الدوله هم در اين موقع در ملاير مشغول عروسى دختر سيف الدوله بود در ميان قشون نبوده سپاه چريك بدون سردار طاقت نياورده . من كه مىآمدم گفتند همدان مفتوح [ شد 
  ] و نصف شهر را يفرم آتش زده . شورين خانهء امير افخم و احتشام الدوله و ساير كلا غارت املاكشان ضبط [ شده 
  ] شهر همدان و تمام خط راه تا هرجا بروند دو مرتبه غارت شده براى كسى چيزى نمانده . نصف هم از گرسنگى تلف مىشوند .\r\n\r\nلرستان\r\nوالى پشت‌كوه گفته من از اقدام پسرم خبر ندارم . خودم او را تنبيه مىكنم . نظر رفته لرستان سردارهاى بختيارى هريك حاكم يك جائى شده مىروند به سمت كرمانشاه ، كردستان ، ملاير و غيره . ساير جاها به حال سابق باقى است . اين آشوب حالا حالا مشكل است رفع شود .\r\n\r\n\r\n","description":"","footnote":"\r\n( 1 ) . مدال بزرگ -  Medaillon \r\n","page_name":" 3543 ","page_number":357},
  {"content":"\r\n\r\n\r\nشوستر ، پدربزرگ\r\nاما طهران - پدربزرگ ملت مسيو شوستر امريكائى است . پدر كوچك يفرم خان . به قدرى اموال غارتى بختيارى آورد و واضح فروخت كه حساب نداشت . احدى نمىتواند به بختيارى از نظميه عدليه حرف بزند ، هركارى بكنند مختار و مجاز هستند .\r\n\r\nكمى نان\r\nنان كم است بسيار گران يك من تبريز دو هزار آن هم چند رنگ و چند جور . احزاب سياسى اسلحه و لباس گرفتند رئيس آنها مسيو شوستر بود . تمام باروى شهر را سنگر بست براى هردو نفر گودالى كند خودش توپها را آنجا برد و متصل مواظب بود ، مشق مىداد .\r\n\r\nشتر بيچاره\r\nيك شب صداى تفنگ بسيار بلند شد همه يقين كردند سالار الدوله وارد شد ، تا صبح خواب نكردند . بعد معلوم شد يك نفر شتر توى خندق آمده بود خيال كرده بودند قشون سالار الدوله است شليك كرده بيچاره شتر دو هزار گلوله خورده بود .\r\n\r\nژاندارم - اصلاحات شوستر\r\nبراى ماليه دوازده هزار ژاندارم توسط صاحب‌منصبان سوئدى مىگيرد . اما به ترتيب خيلى خوب . سن آنها بيست و پنج و تمام اعضاى آنها را بايد طبيب معاينه كند . هركس را هم روسى بداند جواب مىكنند . تا حال دويست و پنجاه نفر گرفته در باغ شاه منزل داده به يك ترتيب بسياربسيار خوبى . غذاى خوب ، لباس خوب ، ادب خوب ، ماهى چهار تومان پول جيب مىدهد . تخت‌خواب ، نيم‌كت ، روشوئى دارد . خودش همه‌روزه مىرود مشق مىدهد . به همه ادارات سركشى مىكند . همه‌جا تعليمات مىدهد . مواجبها را خيلى كم كرده مىگويد ايران درآمدش كم است اين مواجبها زياد است . بسيارى از ادارات را موقوف كرده مىگويد زيادى است . ماليهء ايران اين همه ادارات لازم ندارد . كار ده نفر است . مختصر به قدرى مردم او را دوست دارند و اطاعت دارند كه حساب ندارد .\r\nباقى صحبت از جزئيات و حال سراغ دوستان اقربا و بچه‌ها بود كه محتاج نوشتن نيست .\r\n\r\n","description":"","footnote":"","page_name":" 3544 ","page_number":358},
  {"content":"\r\n\r\n\r\nبچه‌ها\r\nاما كاغذجات مال حاجى آقا را با مال عماد السلطنه را اكبر برده است قزوين . يك كاغذ مال فرخ ميرزا بود كه دمكرات سختى شده ، چندتا مال بچه‌ها كه تمام شكايت از نان گوشت و عين الملوك بود كه احدى حريف او نمىشود چاره كنيد . حتى كاغذ نزهت را كه پاره‌پاره كرده بود روانه داشته بود كه من ببينم . عينى چقدر شرور است . چند طغرا روزنامه بود پس از قراءت مضمون آن نوشته مىشود . ديگر وقت نيست .\r\n\r\nدمكرات\r\nحاج افخم الدوله براى ابو القاسم گريه كرده بود . نوكرها گريه كرده بودند . چه تفصيلى .\r\nيك مطلب ديگر مىگفت كه دمكراتها بسيار بدگوئى مىكردند كه چرا دروغ مىنويسند .\r\nاز ما كسى كشته نشده و حال آن‌كه اين باعث افتخار است . همه‌جا مىنويسد فلان قدر از طرف كشته شد ، اما از ما دماغ احدى خون نيامد . الان هم كار با دمكرات و فرقهء « اتفاق و ترقى » است . سپهدار هم مىگفت همان زرگنده است ، ابدا اسمى از او نيست ، بلكه كم‌وبيش بدگوئى مىكنند .\r\n\r\nنايب حسين\r\nحالا برويم سر مطالب روزنامه‌جات . آنها كه شكل دارد مطالبى ندارد و جز اشعار و يك قدرى هم اخبار ناقص . اما روزنامجات مجلس باز هم اخبارى نداشت . نايب حسين از كاشان فرار كرده و اهالى كاشان در طهران به هيئت وزرا ، بعد به مجلس متظلم هستند كه فردا هم كه قزاق از آنجا رفت حسين معاودت مىكند . پدر ما درآمد ، غارت ما از حد گذشت . چون منشى روزنامه هم كاشى است گريه و نالهء زياد براى آنها مىكنند كه چند مرتبه كاشان بايد از اين طرف و از آن طرف غارت شود . دفع اين نايب از دفع سالار الدوله مشكل‌تر شده است .\r\n\r\nاملاك شعاع السلطنه\r\nامير افخم همدانى و پسرش احتشام الدوله و جمعى ديگر از ياغيهاى همدان با حاجى سيف الدوله دستگير [ شده‌اند 
  ] و به طهران مىآورند . اموالشان غارت ، املاكشان ضبط دولت [ مىشود 
  ] ، خانه و املاك شعاع السلطنه را مىخواهند ضبط كنند . مسيو شوستر ژاندارم مىفرستد . هشت نفر سالدات روس مانع مىشوند كه رهن بانك است . مسيو\r\n\r\n","description":"","footnote":"","page_name":" 3545 ","page_number":359},
  {"content":"\r\n\r\nشوستر اين دفعه صد نفر ژاندارم روانه مىكند . سالدات خارج مىشوند ، اما جنرال قونسلگرى روس ( تازه چند ماه است يك جنرال قونسلگرى هم در طهران آمده است ) پرتست سخت مىكند .\r\n\r\nسالار الدوله - فخر الملك و يزد\r\nسالار الدوله در اين مدت قليل سيصد هزار تومان از مال مردم پول به بانك داده .\r\nمكتوبى از يزد سرتاپا مذمت از فخر الملك [ آمده 
  ] كه اين درخت كهن استبداد ، مجسمهء استبداد از روز ورودش تمام با مستبدين همراه ، آخر هم توپ و قورخانه به اشرار داد .\r\nكارى به سر يزد آورد كه سالار الدوله به گردش نخواهد رسيد ، خيلى مفصل خيلى طولانى .\r\nاصرار روزنامه‌نويسها از طرف ملت ( كه همان اهل طهران يا تقيه نكرده همان خود روزنامه‌نويسها و الّا ساير ولايات با آن حال ناگوار وقت اين كارها را ندارند ) در انفصال مجلس شوراى ملى كه به هيچ‌وجه راضى نيستيم . آقايان حال انقلاب را مستمسك قرار داده مجلس را منفصل نكنند . ما تمام اين خرابيها را زير سر وكلاى خود مىدانيم و جز از معدودى از سايرين دل‌خوش نيستيم بلكه كمال نفرت را داريم تا زود است منفصل و انتخاب جديد بشود .\r\n\r\nايطاليا و تجار ايران\r\nاز قرارى كه در اين روزنامجات مختصرا ديدم دولت ايطاليا ترپلى را تصاحب كرده و با عثمانى برّا و بحرا نزاع كرده و همه‌جا فايق و غالب شده است . تجار محترم طهران ما اجتماعى در خانهء آقاى صدر العلما نموده بر ضد تجاوزات و فتوحات ايطاليا نطقهاى آتشين كرده لايحه برضد اين حركات قانون‌شكنانهء ايطاليا خيلى سخت به عالم و عالميان و تمام مسلمين و غيرمسلمين دنيا نوشته جانا مالا براى حمايت حاضر شده‌اند .\r\nپس از اين نطقهاى آتشين جمعى به سفارت عثمانى رفته اظهار همدردى و حمايت نموده‌اند . ديگر از اين روزنامه‌جات معلوم نمىشود دولت ايطاليا تجاوزات خود را پس از لايحه و اجماع تجار محترم به همان ضبط و تصرف تريپولى قناعت كرده يا پيشتر يا عقب‌تر رفته باشد . اما عقيدهء من اين است پس از نطقهاى آتشين حاج سيد آقا و حاج ميرزا على و ساير ورشكستهاى طهران عقب‌تر رفته باشد ( حاج سيد آقا مرا خيلى اذيت كرده ، اما حاج ميرزا على را ممنونم و بسيار نيكوئى نموده . ابدا هم ورشكست نيست بلكه از صرافان معتبر محترم نجيب طهران است ) .\r\n\r\n","description":"","footnote":"","page_name":" 3546 ","page_number":360},
  {"content":"\r\n\r\n\r\nنقاشى\r\nصنعت نقاشى در ايران خيلى ترقى دارد براى نمونه يكى از گراورهاى بسيار زيبا و قشنگ روزنامهء « جارچى ملت » را كه شكل سردار محيى و ورود استرابادش را كشيده در جوف اين « مموار » گذاشتيم تا اين صنعت نقاشى عهد ما در آتيه پوشيده نباشد . « 1 »\r\n\r\nصحبتهاى لله آقا\r\nيكشنبه ششم ذيقعده الحرام - ديروز مقارن ظهر لله آقا مشهدى اكبر با يك عدد شولاى نمدى حاجى افخم الدوله وارد [ شد 
  ] . اول شانزده هزار كرايه باركش را داديم بعد پاكت آقاى عماد السلطنه و حاجى افخم الدوله را خوانده سپس امانتى كه حاجى سيد مجتبى روانه كرده بود محتوى يك ثوب سردارى بسيار مد قشنگ و برات هشتاد و دو تومان از حضرت و الا به عوض طلب خودش . آن‌وقت رفتيم توى سؤال و جواب و زدوخورد با لله آقا . تمام آنچه را در روزنامه خوانده و تقى گفته و در مكتوبات بود قويا رد مىكرد مگر همان كشته شدن ارشد الدوله [ را 
  ] . محمد على شاه در گمش‌تپه با بيست هزار قشون نشسته ، سالار الدوله در همدان است با چهل هزار نفر . اين روزنامه‌ها ، اين فوق‌العاده‌ها را براى سرگرمى مردم درست مىكنند . مگر اينها آمده بودند كه تا يك شكست بخورند بروند ! حالا اول كار است . والى پشت‌كوه صد هزار سوار فرستاده . كجا امير افخم دستگير شده اينها همه دروغ است . آخر كار ما به نزاع كشيد . من آمدم اندرون و او به همان صحبتها باقى ماند كه همه را هم حيدر قلى خان تصديق داشت و قربان لب و دهان لله آقا مىرفت . افسوس شيخ ابراهيم نبود كه او يقين صد درجه از اين مهملات خشنودتر مىشد . ديدم بعد از دو سال ابدا تغييرى در حال لله آقا پيدا نشده به همان استبداد قديم خود باقى است . حالا برحسب معمول رقعه‌جات واصله را مىنويسم كه مزيد اطلاع شود صحبتهاى لله آقا به اين زودىها تمام نمىشود . امّا متدرجا ذكر خواهم كرد .\r\n\r\nنامهء افخم الدوله\r\n17 شوال - بعد العنوان ، اخبار و اطلاعات بنده كم است . سالار الدوله [ را 
  ] بعد از شكست در ساوه دنبال كرده‌اند مىگويند اردوى دولتى همدان است و سالار الدوله به ملاير و كردستان رفته جنگى تازه نشده و هنوز به هم نرسيده‌اند . محمد على شاه در\r\n\r\n\r\n","description":"","footnote":"\r\n( 1 ) - متأسفانه تمام اوراقى كه جوف اين يادداشتها بوده در غارت قلعهء الموت از بين رفته است . ( مسعود سالور )\r\n","page_name":" 3547 ","page_number":361},
  {"content":"\r\n\r\nاستراباد است . آدينه محمد خان تركمان [ را 
  ] كه وكيل بود كشته‌اند . شيراز هم مىگويند شلوغ است . نظام السلطنه ياغى شده ارتجاعيون مىگويند با محمد على شاه همراه شده .\r\nنايب حسين در كاشان با كمال استقلال حكومت مىكند . سيصد قزاق فرستاده‌اند كه او را دستگير كند اگر ممكن بشود . در هرصورت جنگ از طهران و حوالى طهران دور شده ولى نظم و امنيت در كار نيست .\r\n\r\nدستخط آقاى عماد السلطنه\r\n25 شوال . كاش من هم مجرد بودم و مثل لله آقا در اين فصل الموت مىآمدم ، يك روز مسگرآباد رفتم دو تيهو زدم شبها حظش را داشتم . چه فصل خوب و موقع شكار است كه آدم بدود عرق كند پاهايش خسته شود و شب راحت بخوابد ( بدون اين همه زحمت دو فنجان شراب آقا بخورد و بدون پادرد بخوابد بهتر است ) . من از كم‌مشقى ديگر خواب ندارم ( ژيمناستيك مشق كند پوتين هفت تومانى هم پاره نمىشود ) . به توسط آقا شيخ اسمعيل روزنامه فرستادم . كاغذ شيخ ابراهيم رسيد . فوت ابو القاسم واقعا اسباب افسردگى همه شد او خوب نوكرى بود . اين ديگران چيزى نيستند خصوصا برادر ماده غول ( تقى را گفته و اين مسئله تفصيل دارد و طولانى است ) كه خواسته‌ايد . اما لله آقا هم رويهم‌رفته خوب است . انشاء اللّه خدمت خواهد كرد . نوكر خوب نعمت است افسوس كه هرچه من داشتم خيانت‌كار درآمد و شكر مىكنم كه از دست يك‌يك نجات يافتم ( آقا در نوكردارى بسيار سخت است و به‌واسطه سختى آقا مىروند ) . الان فتحعلى بيك خوب نوكرى است . اگر آقا شيخ ابراهيم الموت باشد دعا برسانيد . ايشان هم مرد فهميده و دوست دلسوز شما هستند . قدرش را بدانيد . از كاغذجات به درستى فهميده‌ام كه آدم نازنينى است . سالى يك سركش « 1 » نمد اگر بايد از الموت بدهيد ، حالا دو تا طلبكارم . خيلى خشك هم نباشيد خوبى ندارد . اخبارات طهران روزنامجات است كه مىفرستم و روزنامه زندهء ناطق هم لله آقاست كه از هرجا مهملى خواهد گفت . هرچه از گرانى بنويسم بجاست كه ديگر مخارج تحمل‌ناپذير است . تمام اوقات انسان صرف تهيهء غذاست . منفعت آمدن محمد على شاه و غيره همينها شد . مواجب ما را نداده‌اند تمام كار با مسيو شوستر است . اختيار كل با اوست . او هم ديده نمىشود . از زندگى عجز پيدا كرده‌ام . مهرماه خانم يك روز اينجا آمد يك دو شب هم نور چشمان . روشنك « 2 » خيلى\r\n\r\n\r\n","description":"","footnote":"\r\n( 1 ) - سركش - فرش سرانداز .\r\n( 2 ) - روشنك خانم به عقد ازدواج مرحوم حاج عز الممالك درآمد و در سال 1333 شمسى در جوانى -\r\n","page_name":" 3548 ","page_number":362},
  {"content":"\r\n\r\nخوشگل ماشاء اللّه شده ، يعنى فوق‌العاده و از همه سر است . حضرت و الا هنوز تجريش است . جنگ ميان عثمانى ، ايطاليا براى طرابلس غرب برقرار و غلبه با ايطالياست . كشتى ليبرته كه كشتى جنگى فرانسه است در بندر تولون محترق با پانصد نفر عمله خود كشتى و ساير سفاين جوار آن غرق و نابود مىشود . گفتگوى آلمان و فرانسه در سر مارك هنوز تمام نشده . يك‌باران طهران آمد هوا عيب ندارد . چشم من درد مىكند و عذر مىخواهم زياده قربانت . [ پايان نامهء عماد السلطنه 
  ]\r\n\r\nمكتوب ثانى حاجى افخم الدوله\r\nمورخ شب 25 شوال . بعد از تفصيل خودش و بچه‌ها و صورت مخارج مىنويسد :\r\nخواستم براى تحصيل بنيه كه در طهران ممكن نيست ارض اقدس بروم ممكن نشد .\r\nمىخواهم قزوين بيايم اما بيايم و شما را ملاقات نكنم خيلى شاق است . چون اسب و آدم همراه ندارم اين هم پس غيرممكن است . آن‌وقت مىنويسد : از سفارت آلمان به اسم سركار مكتوبى آوردند باز كردم منشىباشى آدم محرمى خواسته بود ، سيد مجتبى را فرستادم آمد گفت مىگويد آقاى قهرمان ميرزا عين السلطنه به صاحب‌منصب سفارت آلمان سفارش تفنگ داده بود چون تفنگ حاضر است و اين روزها از سرحد تفنگ وارد كردن سخت بود به اسم سفارت وارد كرده و حالا شخص محرمى را خواستيم كه محرمانه بگوئيم چهارصد و چهل و سه مارك قيمت آن است ( مارك سه هزار پول ايران ) .\r\nسيد گفته بود من از طرف برادرش آمدم بايد از خودش جويا شد . چون چاكر هيچ مسبوق نيستم لابد فردا خودم مىروم و اگر ممكن شد به توسط تقى خان اطلاع مىدهم .\r\n\r\nوضع ولايات\r\nاز اخبارات آنچه مىنويسند و شهرت مىدهند سالار الدوله فرارى [ است 
  ] معلوم نيست كجا رفته . اردوى دولتى در همدان است امير افخم و حسام الملك و احتشام الدوله دستگير . مسيو يفرم را طهران احضار كردند و مىآيد . سرداران بختيارى در همدان دنبال اشرار . اردوى قزاق به كاشان رفته انتظام الملك ( داماد نظام الملك ) دستگير ، نايب حسين فرار كرده .\r\n\r\n\r\n","description":"","footnote":"\r\n- فوت كرد . ( مسعود سالور )\r\n","page_name":" 3549 ","page_number":363},
  {"content":"\r\n\r\n\r\nفارس\r\nاز محمد على شاه خبرى نمىنويسند ولى مىگويند در استراباد است يا نزديكى آنجا . شيراز شلوغ‌تر شده و نظام السلطنه ياغى شده ( اوايل تلگرافى به طهران كرده بود با هزار سوار شخصى و تفنگ پنج‌تير آلمانى براى دفاع از اشرار حاضرم در مجلس قراءت همه وكلا احسنت گفتند روزنامه‌نويس هم نوشته بود مرتجعين عبرت بگيريد كه هنوز مردمان غيور وطن‌پرست حاضرند جان و مال بدهند . ) حالا مىنويسند منازعه بين قوام الملك و صولت الدوله بوده و اصلاح شده است ، به هيچ‌وجه اطلاعات صحيح نداريم .\r\n\r\nآتش‌سوزى زنجان\r\nچيزىكه يقين است گرانى همه‌چيز و روزبه‌روز در تزايد است زغال رى شش هزار ، نان دو قران . قاسم خان و غيره خمسه را ضبط كرده بودند . مىنويسد امير افشار به شهر رفت و اشرار فرار كردند تمام دهات غارت شده سيصد و هفتاد دكان در شهر زنجان آتش گرفته خسارت از حد و اندازه خارج است .\r\nارتجاعيون مىگويند سالار الدوله در بروجرد است و ملاير هم دست آنها است سوار زياد جمع كرده . صولت الدوله به هواخواهى محمد على شاه قد علم كرده است .\r\nمحمد على شاه به استراباد با اردوى مفصل و سوار زياد آمده است . آدينه محمد خان وكيل تركمان را به‌طور يقين كشته‌اند . حال محمد على شاه كشته يا تركمانان چاكر نمىدانم . به‌هرحال عجالة مملكت دچار بدبختى و انقلاب غريبى است .\r\nمىرويم توى مطالب ديگر من جمله از شعاع الدين ميرزا كه مدتى است خرقان رفته و تازه مكتوبى نوشته كه آخر ماه مىآيم . لله آقا عرق را ترك كرده دواى ديگر مىخورد با صواب‌ديد آقاى عماد السلطنه روانه شد و غيره و غيره . [ پايان نامهء افخم الدوله 
  ]\r\n\r\nمكتوب سيم\r\nروز 25 شوال . الآن از سفارت آلمان آمدم . مسيو ويلهلم ليتن مترجم اول سفارت ملاقات گفت كمپانى . . . « 1 » برلن تفنگى به وزارت خارجه آلمان داده كه براى قهرمان ميرزا عين السلطنه طهران ببرند و چهارصد و پنجاه مارك بگيرند . من عازم بودم به من دادند آوردم . تفنگ را هم ديدم فشنگ گلوله سربى و كوچك است . بنده تصور نمىكنم همچو\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 3550 ","page_number":364},
  {"content":"\r\n\r\nسفارشى سركار داده باشيد . اگر پول نمىخواست خيلى خوب بود . آدرس كمپانى در جوف پاكت است . حالا بايد تحقيق كنم كه قهرمان ميرزا عين السلطنه سواى سركار كيست . خيلى محرمانه خواهش كرده باشد كه به اسم سفارت گفته نشود ، چون به اسم خودشان وارد كرده‌اند .\r\n\r\nقهرمان ميرزاى ديگر\r\nمن در اين مدت دو سال ابدا با اروپا مكاتبه نداشته از اينجا هم اروپائى نگذشته كه سفارش تفنگ يا چيز ديگرى داده باشم بايد بنويسم به آن دو مكتوب كه به فرانسه و تمبر پست ايطاليا در زمستان به من رسيد و براى ترجمه طهران فرستادم و هيچ جواب ندادند نگاه كنند . شايد معلوم شود اين شخص كه فاميل من اسم من لقب مرا ضبط كرده كيست . كى پيدا شده كه ما هيچ خبر نداريم . دور نيست از شارلاتانهاى ايرانى باشد مرا مرده تصور كرده و خودى به اين شكل بيرون آورده مشغول گوش‌برى اين و آن است و آخرش سر من بدبخت خراب شود . « 1 »\r\n\r\nصحبتهاى لله آقا\r\nسه‌شنبه هشتم - البرز دو سه روزى باز كوه جنده‌بازى رفت . باز سگها طاقت اين ظلم و تعدى را نياورده زير گوشش را مجروح كرده و كرم افتاده ما دچار شده‌ايم . شيشه يدوفرم هم مفقود شده است . حيدر قلى خان از صحبتهاى لله آقا فرحى تازه پيدا كرده امروز به زبان تركى ( فارسى هيچ بلد نيست ) مىگفت تقى خان همه را دروغ مىگفت و معلوم من شد خودش مشروطه است . معقول لله آقا صحبت مىكند « بولار نمدى او دير » « 2 » . چند تا زوار تنكابونى هم آمده گذشته اينها هم به سليقه و ميل حيدر قلى خان صحبتها كرده بودند به عوض آنها هم قسم مىخورد . معلوم است اين بلايا به اين زودى زوديها مرتفع نمىشود در مملكتى مثل پرتقال الان سلطنت‌طلبان و جمهورىطلبان جنگ‌وجدال كلى دارند ، چطور در ايران موقوف مىشود . هركس اين نقشهء جنگ را براى حضرات كشيد گذشته از آن‌كه به وطن خود خيانت كرد به آنها هم خيانت كرد .\r\n\r\n\r\n","description":"","footnote":"\r\n( 1 ) - معلوم شد قهرمان ميرزا پسر بانوى عظمى است . يك پسرش داراى لقب من است ديگرى داراى اسم [ من 
  ] ، پس من چه كاره‌ام . ( يادداشت مؤلف )\r\n( 2 ) - اينها چيست كه او مىگويد .\r\n","page_name":" 3551 ","page_number":365},
  {"content":"\r\n\r\n\r\nمحمد على شاه و خراسان\r\nو من اگر خداى نخواسته در آن مجلس بودم و داخل اين نقشه اين‌طور صلاح مىديدم كه محمد على شاه يا ميرزا بعد از ورود گمش‌تپه و فتح استراباد ضبط ذخيره آنجا تجهيز سپاهى كرده و به سمت خراسان و شهر مشهد مقدس حركت كند . اقلا تركمان در آن صفحه بلديت تام دارد و سالها چپاول كرده خراسانى مرعوب آنهاست به طهران دور و حتما آنجا مسخر آنها مىشد . ثانيا قشون مىخواست آنجا ، پول مىخواست آنجا ، رؤساى ايلات و امراء خراسان آنجا . فقط دو كرور ماليات نقد و جنس داشت ماهى صد هزار تومان گمرك و پست و تلگراف عايدى مملكتى مثل خراسان زرخيز .\r\n\r\nسالار الدوله\r\nسالار الدوله هم در اين ضمن خود را با يك اسلوب صحيح نه اين‌طور هرج‌ومرج از بروجرد دو قسمت كرده يك قسمت به سمت همدان يك قسمت عمده با خودش به سمت بختيارى چهارلنگ و هفت‌لنگ اعم از اين‌كه با آنها جنگ مىكرد يا از دور تهديد ديگر نمىتوانست بختيارى خانه و لانه و اين مكنت هنگفت كه از مواجب و غارت و چپاول به چنگ آورده گذاشته سواره و پياده پير و جوان طهران رفته با اردوهاى دولتى به جنگ برود . ناچار از دفاع خود و حفظ خود بود .\r\n\r\nنقشه‌هاى جنگى\r\nبعد هم شاه از خراسان و سالار الدوله از اين سمت به هرشكل بود صولت الدوله يا قوام الملك را با خود متفق كرده كه به سمت بختيارى حركت كند . تا اين كارها بشود فصل پائيز [ است 
  ] و بختيارى به سمت قشلاق و رامهرمز مىرفت . شاه به سمت طهران حركت [ كند 
  ] اينها به سمت اصفهان ، اردوى همدان به سمت قزوين . با كمال آرامى و طمأنينه به طهران مىرفتند كه اين مجاهد و چهارتا ارمنى و بازارى امكان نداشت تاب مقاومت بياورند . اما اينها با اين عجله به اين شتاب با اين بىترتيبى و بىنظمى قشون كجا مىرفتند ؟ كى مازندران قشون‌خيز بود ، چه وقت مردمان آنجا جنگى بودند . اسمعيل خان يا فلان خواجه‌وند يا مراد خان نايب طويله كجا لشكركشى كرده ، چه وقت فتحى كرده بودند . برعكس خراسان كه همه‌چيز داشت . سالار الدوله هم يك‌جا مىخواهد طهران را فتح كند ، يك‌جا مشغول عروسى مىشود ، آن هم به حالت بد و بىنظام . همه‌جا\r\n\r\n","description":"","footnote":"","page_name":" 3552 ","page_number":366},
  {"content":"\r\n\r\nچپاول ، غارت [ مىكند 
  ] . اين است كه بار كج به منزل نمىرسد .\r\n\r\nشكلهاى روزنامه‌ها\r\nجمعه يازدهم - سليمان شب نهم با مكتوبات قزوين و امانتى كه تقى خان يازدهم شوال فرستاده و در پستخانه به واسطهء تشريف نداشتن عدل الممالك مانده بود آمده .\r\nلوازماتى كه خواسته بودم از پيراهن ، جوراب ، . . . « 1 » و قدرى خورده ربز براى زينب صحيحا رسيد . دواجات زياد هم براى مطب مجانى خود خود خواسته بودم وارد شد و مطب رونق گرفت . مكتوبات كهنه بود اما روزنامه‌جات كه آقاى عماد السلطنه روانه داشته بودند آنها كه شكل داشت و چه شكلها . حقيقة هيچ نقاشى به اين بدى نمىشود . همه از فتوحات بود . امير افخم زنجير كرده كت‌بسته ، مسيو يپرم مشغول بمب انداختن ، صمد خان شجاع الدوله شكست خورده رو به فرار . اسب چندين برابر فيل . يك‌جا آدم سه برابر يابو . حلقه‌هاى زنجير كلفت‌تر از گردن مشهدى اكبر . بازو از نى غليان نازك‌تر .\r\nبعضى مضمونها و اشعار بدى نداشت .\r\nروزنامه‌جات « مجلس » كه فعلا همان روزنامه چاپ و منتشر مىشود اخبارش متضاد بود . گاهى شاه را در استراباد مىنويسد گاهى روسيه ، سالار الدوله به خاك عثمانى ، اما جاى ديگر در بروجرد ، امير افخم در سقز . از اين مطالب صدق و كذب فهميده نشد .\r\n\r\nمقالهء محتشم الممالك\r\nاما مطالب ديگرش . محتشم الممالك همدانى كه نمىشناسم در ساوه رئيس ماليه بود شرحى از دستگير شدن خودش و اردو و شكست سالار الدوله نوشته . عين آن را در جوف اين « مموار » گذاشتم « 2 » خالى از اغراق نيست . ليكن آنچه در همين روزنامه از اخبارات تلگرافى فرنگ نوشته بود عدهء سپاه سالار الدوله را چهار هزار نفر مىنويسد و گويا همين صحيح باشد . آنها از روى بيطرفى اخبار را نشر مىدهند . احتمال جنگهاى ديگر عما قريب مىرود . خداوند اين وطن بلاديدهء خراب و اين مشت فقرا را از اين جنگهاى داخلى بىمعنى نجات بدهد .\r\n\r\n\r\n","description":"","footnote":"\r\n( 1 ) - دو كلمه ناخوانا .\r\n( 2 ) - متأسفانه مفقود شده است .\r\n","page_name":" 3553 ","page_number":367},
  {"content":"\r\n\r\n\r\nقانون انتخابات\r\nاخبارات مجلس بيشترش راجع به قانون انتخابات است و خيلى بامزه . حوزه‌بندى براى ولايات شده و انتخاب مستقيم . اما جمعى است . يعنى هركس اسم هرچند نفر را كه ميل دارد و امين مىداند نوشته در مركز آن ولايت باز و به اكثريت وكيل برقرار مىشود . روزنامه‌نويس مخالف اين انتخاب است كه انتخاب جمعى با انتخاب غيرمستقيم و دو درجه فرق ندارد ، همان است اما به اين اسم . اما آنچه مزه دارد اين است كه اسم هرولايت كه برده مىشود وكيل و نمايندهء آن ولايت مىگويد اين عده نماينده براى اين ولايت كم است و آن‌وقت دو ساعت در اين خصوص بحث مىشود .\r\nاديب التجار مىگويد قزوين چهارصد هزار جمعيت دارد سه نفر وكيل كم است . ديگرى مىگويد ما احصائيه نداريم و سه نفر كافى است . ديگرى رد مىكند ، ديگرى اثبات مىكند . بالاخره رأى مىدهند رد مىشود . باز آن يكى مىگويد كرمان پنج كرور جمعيت دارد مثلا پانزده وكيل كم است . باز مىگويند ما احصائيه نداريم . آن‌وقت با انگشت مىخواهد جمعيت كرمان و بلوچستان را ثابت كند ، نمىشود . لواء الدوله براى گلپايگان كوفتى جدا مىايستد كه دو نفر نماينده كم است . پيشنهاد مىكند رأى مىگيرند تصويب نمىشود . آن يكى مىگويد ئيل بختيارى با همهء اين خدمات يك نفر وكيل بدهد دور از انصاف است . با مجادلهء زياد رد مىشود . مختصر گويا اين مطلب را بر خود مخمر كرده‌اند و يك خدمتى به آن ولايت كه وكيل آن هستند مىدانند ، يا جايزه براى خدمت و مجازاتى براى عدم خدمت تصور كرده‌اند . و الّا آنقدر قيل‌وقال با اين حالت حاليهء مملكت براى اين مطلب لزومى ندارد . دارائى و عايدى و خانه هم براى انتخاب‌كننده شرط نيست .\r\n\r\nمجلس سنا\r\nچون سنا در مقابل نيست و استبداد به گفتهء آنها كه قانون‌دانند در يك نقطه جمع [ مىشود 
  ] و البته هرچه ميل دارند مىگويند و مىكنند . انشاء اللّه همه خوب است . گردن آنها كه مىگويند تمام ممالك روى زمين از مشروطه و جمهورى جز يونان داراى سناست و تا نباشد تعادل جارى نمىشود و حكومت در يك نقطه و استبداد است . ( مشهدى اكبر مىگفت از حالا فرقهء دمكرات مشغول خريدارى آرا بود و براى هررأى يك تومان مىدادند ) . گرانى و كمى نان و گوشت هم هنگامه بوده است و خيلى آرتيكلهاى بامزه در روزنامه داشت .\r\n\r\n","description":"","footnote":"","page_name":" 3554 ","page_number":368},
  {"content":"\r\n\r\n\r\nاروپا\r\nپا از ايران بلاديده بيرون گذاشته نظرى به سمت ساير اقاليم كنيم ( حالا كه خودمان نمىتوانيم برويم ) . جنگ عثمانى و ايطاليا در كار است و همه‌جا فتح با ايطاليا و اغلب طرابلس غرب را تصاحب كرده كشتيهاى درونات و آره‌پلن‌ها در دريا و هوا مشغول تهيهء آدم‌كشى هستند .\r\nلايحه و هيجان تجار طهران هم ثمرى نكرد و خيلى محل تعجب است ! در چنين اغتشاشات كلى روى داده چندين مملكت شوريده و آنها پايشان را از ما بالاتر گذاشته جمهورى مىخواهند ( عاقبت كه همين است پس آنها عقلشان از ما زيادتر بود از اول همين كلمه را گفتند مثل ما محرمانه صحبت نمىكنند ) از ممالك خارجه كشتيهاى هر دولت براى حفظ منافع و تبعه خودشان پىدرپى مىروند .\r\n\r\nاستقراض\r\nپولهاى استقراض ايران گويا تمام شد . فعلا با سرمايه‌داران آمريك به توسط مسيو شوستر مشغول مذاكرهء چهار مليون ليره استقراض هستند به رهن ضرابخانه و ماليات اراضى . سفر فرنگ بس است بازگرديم به وطن خود .\r\n\r\nوضع قشقائى : صولت السلطنه و صولت الدوله\r\nيك مسئلهء تازه كه من به عقيدهء ناقص خودم به كلى منكر آن بودم و هستم و نمىدانم از روى چه قاعده بوده اين است ( لازم است مقدمه‌اى ذكر شود ) . وقتى كه با نظام الملك فارس مىرفتم عبد اللّه خان صولت السلطنه ايلخانى قشقائى بود . به واسطهء استعمال ترياك و شرب مسكرات زياد ( چنانچه خودم ديدم عرق را در جام برنج آبدارى لا جرعه به سر مىكشيد و يك بست ترياك را به يك نفس تمام مىكرد ) امورات ئيل مختل [ بود 
  ] و آنطور كه مىبايست اداره نمىشد . ساير ايلخانىزادگان هم از بين رفته اسعد السلطنه پسر ايل‌خانى قديم هم به واسطهء مرض كوفت چشمش نابينا [ شده 
  ] و طهران مشغول معالجه بود . در حقيقت قشقائى همين صولت السلطنه و برادرهايش را رئيس و سركرده داشت مابقى تمام شده بودند . اسمعيل خان برادر كهتر با اين حاجى محمد كريم خان كه حالا وكيل قشقائى و خالوى آنها بود « عمرو عاص » لقب داشت تا يك منزل به آباده مانده استقبال آمدند . طايفهء كشكولى كه بزرگتر و نجيب‌تر از ساير تيره‌هاى قشقائى است بزرگش همين حاجى محمد كريم خان بود و ميل داشت صولت الدولهء حاليه رئيس و\r\n\r\n","description":"","footnote":"","page_name":" 3555 ","page_number":369},
  {"content":"\r\n\r\nايلخانى شود . چه تملقها از ما گفتند ، چه تقديمات دادند . يك روز هم با من به شكار آهو آمدند . اما هرچه اسمعيل خان اسب تاخت كرد تا در جلوى من آهوئى شكار كند ممكن نشد . اما من يك روباه سر تاخت جلوى آنها زدم ( اينجا من تنبل شده‌ام آن وقتها خيلى شكارچى بودم ) . مراجعت نظام الملك و همه اهل اردو براى اين شكار ما مضمونها گفتند ، خنده‌ها كردند . محمد رضا خان كه همه‌كارهء نظام الملك و يكى از آن شارلاتانها ، شيطانها ، ناقلاها بود ( اگر زنده بود حالا وزير يا رئيس مجلس بود ) با اينها ساخت . ورود شيراز صولت السلطنه احضار شد نيامد ، فورا اسمعيل خان را بدون هيچ تقديم نظام الملك احمق ايلخانى كرد و با على پاشا خان سرهنگ قزاق روانه ميان ايل كرد . بعد صولت السلطنه آمد و آن تفصيلات بماند . لقب صولت الدوله براى اسمعيل خان گرفتند و تا حكومت شعاع السلطنه ايلخانى بود . بعد صولت السلطنه شد ، بعد مرحوم شد . باز صولت الدوله شد ، يكى از برادرهاى صولت الدوله ضيغم الدوله با بختياريها وصلت كرد [ و 
  ] زن از آنها گرفت .\r\n\r\nضيغم الدوله و عمرو عاص\r\nاينها كه آمدند طهران و آن اقتدار و تسلط را پيدا كردند ضيغم الدوله را محرك شدند كه با برادر برهم زد آمد طهران . اين بود بهبهان را ضبط كردند و به قشقائى دست‌درازى كردند . آنها طاقت نياورده بناى انقلاب را گذاشته اول « عمرو عاص » حاجى محمد كريم خان را به‌عنوان وكالت با عده‌اى سوار طهران فرستادند . درست كه اين « عمرو عاص » از وضع طهران مثل ميرويس افغان مطلع شد و به آنها نوشت راه بوشهر را مغشوش كرده با بختياريها كه بهبهان رفته بودند منازعه كردند و تلگرافات بسيار سخت به طهران كردند . انگليسها سخت گرفتند . شيراز هم بر هم خورد . آن بود سردار اسعد متهم شد و حاجى آقا وكيل فارس در مجلس رسمى آن بيانات را كرد . بختياريها كناره كردند . ضيغم الدوله را از خيال ايلخانيگرى مانع شدند . بعد سردار اسعد قهر كرده فرنگستان رفت و مردم اندكى متنفر شده در روزنامهء « ايران نو » بدگوئى كردند .\r\n\r\nتملق به صولة الدوله\r\nتملقات زياد از صولت الدوله گفته . راه را بلكه همه شيراز را به او واگذار مبلغى هم به اسم كشيكچى و قراسوران از انقد وجوه گمرك مقررى دادند . نظام السلطنه حاكم شد با صولت الدوله ساخت . قوام و نصر الدوله را گرفت . نصر الدوله مقتول شد ، قوام متحصن قنسولگرى انگليس . بعد بيرون آمده جماعتى را يار خود كرده در سيد علاء الدين حسين\r\n\r\n","description":"","footnote":"","page_name":" 3556 ","page_number":370},
  {"content":"\r\n\r\nمتحصن و حالا چهار ماه است يا نظام السلطنه و طرفداران او جنگ مىكنند .\r\n\r\nصلح قوام و صولت\r\nحالا در روزنامه مىبينم ضيغم الدوله را ايلخانى ، علاء الدوله را حاكم مىكنند و بعد مىخوانم صولت الدوله با قوام صلح كرد . متحصنين بيرون آمدند . افخم الدوله مىنويسد نظام السلطنه ياغى شد صولت الدوله به حمايت محمد على ميرزا قد علم كرد . همه اينها اگر واقعيت داشته باشد به واسطهء همان سوء تدبير و به واسطهء خصوصيت با بختياريها و نصب ضيغم الدوله داماد آنها است و اين رشته سر درازى پيدا خواهد كرد . اينها طهران آنها در شيراز و توى ايل با اين اسلحه و پول و جمعيت و ضديت با بختيارى چه‌ها بشود خداوند عالم است .\r\n\r\nراه بوشهر - حكومت علاء الدوله\r\nحالا من اگر اينجا نشسته و بعضى پيش‌بينيها مىكنم كه خوب يا بد است ايرادى ندارد . من از كنه كار همگى اطلاع دارم و مىدانم امروز براى تملق از بختيارى يك همچو كارى كردند ، فردا هم مىدانم به واسطهء ضديت قشقائى دچار يك مصيبتى مىشوند كه از تمام مصائب بالاتر است . اول كارى كه صولت الدوله كه حالا سردار عشاير لقب به خود داده بكند اغتشاش راه بوشهر است و اتمام حجت انگليسها . آن‌وقت دولت در اين حيص‌وبيص نمىتواند صرف‌نظر از شجعان بختيارى كند و نه مىتواند از فارس و توابع و بنادر آن بگذرد . پس چه بكند نامعلوم است و مىخواست با تنفر اهل فارس از علاء الدوله و ضديت قشقائى آن را حاكم و اين را ايلخانى نكند . پس مجلس و صد و بيست نفر نماينده و اين همه شور و صلاحها براى چه هست . به جاى آن صحبتها كه از كسر نماينده با زيادى وكيل و مواجب فلان مجاهد و برقرارى دويست تومان به مواجب فلان يا مجادله اديب التجار در كثرت جمعيت قزوين ، به اين كارها مداقه كنند . حالا اميد داريم اينها نشود اگر بشود تمام به گردن آن صد و بيست نفر است كه اين مطالب لازم را گذاشته براى تركمان يموت و شاهسون اردبيل و ايل كلهر كليائى وكيل تعيين مىكنند و تمام وقت خود را صرف آن مىنمايند .\r\n\r\nروغن سلف دو تومان\r\nيكشنبه 13 ذيقعدة الحرام - از صبح مىنويسم تا برسيم به عصر . دو روز است باران مىآيد . ابر است ، مه است ، سرد است . زغال نداريم . امسال كوره زغال را كم درست\r\n\r\n","description":"","footnote":"","page_name":" 3557 ","page_number":371},
  {"content":"\r\n\r\nكرده بودند حالا هم مىگويند زغال ديگر رفته . برنج نداريم ، روغن خيلى گران شده .\r\nسلف دو تومان فروخته‌اند ، اما من مقدارى متفاوت از دو تومان و پنج هزار الى سه تومان و دو قران خريده‌ام . سال ديگر عمرى باشد بايد خودم سلف بخرم نگذارم طالقانى ، ورسى بخرد .\r\n\r\nمشروطه و مستبد\r\nتفصيلى از ملا على و سليمان گفتند كه هردو باهم شهر رفته باهم آمده‌اند در مجلس صحبت مىكردند . ملا على مشروطه است ، سليمان مستبد . هرچه ملا على مىگفت سليمان جدا رد مىكرد . هرچه سليمان مىگفت ملا على قويا تكذيب [ كرد 
  ] .\r\nاهل مجلس از اين مشاجره تنگ آمده آخر الامر خواهش مىكنند ، هيچ‌كدام از اخبار شهر نگويند .\r\n\r\nاشكال روزنامه‌ها\r\nمثل حكايت حيدر قلى خان و شيخ ابراهيم كه به هيچ‌وجه مطالب روزنامه را باور ندارند . من هم محض تفريح امروز روزنامه‌هاى شكل‌دار را بيرون برده نشان مىدادم .\r\nامير افخم است زنجير كرده مىبرند ، حيدر قلى خان قراگوزلو است به تعصب ايلى مىگفت مگر امير افخم ( قوش دى ) « 1 » كه او را به اين شكل بگيرند همه را كه ديد گفت ( واله لاپ يالان دى ) « 2 » و من هرگز باور نمىكنم .\r\n\r\nزنها و نان\r\nزنهاى كردهاى شهر چماق دست گرفته بازار ريخته چندين دست و سر از نانواها شكسته تمام دكاكين بسته مىشود . روز ديگر نان بهتر . باز روز ديگر اجماع مىكنند سر و دست مىشكنند بازار بسته بوده . دكاكين زنجان بسيارى آتش گرفته خسارت كلى وارد شده است .\r\n\r\nعز الممالك ولخرجى مىكند - كاغذ نزهت\r\nكاغذ نزهت هم مثل حيدر قلى خان است . به من بعد از دعا سلام و تفصيلات خودشان مىنويسد : عز الممالك در مشروطه غوطه مىخورد . صد هزار تومان دويست\r\n\r\n\r\n","description":"","footnote":"\r\n( 1 ) - پرنده است .\r\n( 2 ) - و اللّه به كلى دروغ است .\r\n","page_name":" 3558 ","page_number":372},
  {"content":"\r\n\r\nهزار تومان از كيسهء فتوت به مردم مىدهد كه سر فلان و به همان را بياورند ، فلان شهر را مسخر كنند ، روس را شكست بدهند ، انگليس را بر طرف كنند ، آلمان و هلند را دوست و مخلص حقيقى ايران بنمايند . كرورها را مىدهد ، مليونها را به مصرف مىرساند در خرج كردن و فديه دادن اصراف مىكند ! اين‌طور باشد خيلى زود گنجينهء درخت كهن استبداد تمام مىشود .\r\nاما رضا قلى خان و ناصر قلى خان اسلحه جنگ گرفته به جنگ مىروند . مريم خانم « 1 » زلفهاى قشنگ را زده لباس جنگ پوشيده ، با ديپلم مدرسهء نظامى پشت به پشت برادرها داده به صحراى جنگ روان است . مثل اوژنى و مادموازل دارميلى كه با ديپلم موسيقى طرف رم و اپرا مىرفتند . قجر آقا برعكس شب تا صبح ختم گرفته نمىگذارد حربهء آنها و سم مريم خانم كارگر شود . من هم حالا مشغول كتاب پسر كنت هستم تا براى ورود . . . « 2 » تمام نموده باشم .\r\n\r\nخان نايب الحكومه - نامهء ميرزا على اكبر\r\nخان نايب الحكومه براى هرپانزده قران ماليات خودش با دو نفر و سه اسب توى دهات افتاده سه شب چهار شب براى وصول پانزده هزار در اين عسرت و تنگى كه جو چهار هزار پيدا نمىشود . كاه و جو ندارند مىماند شلاق هم مىزند گوشت مرغ و بره هم مىخواهد .\r\nاين‌كه تا بعد از ظهر مشغوليات ما بود ، اما مقارن غروب توى حياط بيرونى ايستاده وركيها آمده بودند نزاع مختصرى كرده بودند . از فيشان هم كاه آورده بودند . مذاكره هم راست يا دروغ شده بود ، از شهر مجاهد و مأمور براى اخذ ماليات مىآيد . يك مرتبه سروكله چهار نفر مجاهد كه دوتا با تفنگ و زنگال و كلاه قفقازى و دوتا اندكى مفلوك‌تر وارد شده جلو آمده به حالت خبردار سلام نظامى داد . من جواب داده فورا پاكتى به دست من داد . من و همه را يقين شد مأمور هستند و پولها را بايد داد . مبادلهء نظرى با شيخ نمودم و پاكت را گشادم .\r\nميرزا على اكبر پسر قاضى مقتول نوشته بود ، پس از دعا سلام . چهار نفر از قزوين متوارى به هرجا رسيده‌اند گفته‌اند ما را قنسولگرى براى خدمات شاهزاده فرستاده .\r\nعرض اينها و استدعاى بنده به حضور مبارك است . اين چهار نفر را در پناه خود\r\n\r\n\r\n","description":"","footnote":"\r\n( 1 ) - مريم خانم ملقب به فخر السلطنه عيال عبد اللّه مستوفى ملقب به مدير السلطنه مؤلف كتاب زندگانى من . ( مسعود سالور )\r\n( 2 ) - نقطه‌چين در اصل است .\r\n","page_name":" 3559 ","page_number":373},
  {"content":"\r\n\r\nنگهداريد . مرغ پناه به بوته آورد بوته نگاه مىدارد و هميشه پناه‌گاه مظلومين بوده باز هم بايد باشيد . باقى تفصيل را خودشان عرض مىكنند .\r\nمن احوالى پرسيده گفتم پول سرباز نمىدهم حالا برويد در آبدارخانه راحت كرده چاى ميل كنيد . آنها سلامى داده رفتند . كاغذ را به شيخ دادم و او با فرحى گرفت كه اينها فرارى مشروطه هستند و تا آخر كاغذ . به قدرى اين مستبد حواس نداشت كه هيچ ملتفت نشد . بعد از ساعتى گفت مجددا بدهيد بخوانم و من ندادم .\r\n\r\nسرگذشت فريدون همدانى\r\nرعيتها را راه انداخته يك نفر كه مقدم آنها بود خواستم و بيرون قلعه بنا كردم راه رفتن . اول گفت بنده چاكر آستان مبارك فريدون پسر قاسم خان فراش‌باشى سابق همدان شما هستم و بناى چاپلوسى و تملق را گذاشت . گفتم اينها را كنار گذاشته هرچه سؤال مىكنم جواب بگو .\r\nاسم شما چيست ؟ گفت عرض كردم فريدون . پدر شما ؟ قاسم خان فراش‌باشى همدانى . ساكن كجا ؟ همدان . از كجا مىآئى ؟ از قزوين . رفقاى شما چه نام دارند كجائى هستند ؟ گفت حسن همدانى دوازده سال مقيم طهران - حسين طهرانى توپچى ، محمد همدانى . تفصيل و سرگذشت خودت را بگو ؟ گفت من در موقع توپ‌بستن مجلس و بعد از آن در جزو اجزاء صنيع حضرت بودم . روز تسخير مجلس و شهر طهران در مجلس بودم ، بعد مرا دستگير و بعد از قتل صنيع حضرت باغ شاه حبس كردند . يك سال حبس بودم . مسيو يفرم رحم كرده مرخص كرد . طهران بودم كاسبى داشتم . شاه و سالار الدوله كه آمدند مرا باز گرفتند . برادر خود قهرمان را گرو دادم مرا مجاهد نموده تفنگ دادند آمدم با مسيو يفرم جنگ در آسيابك پيش‌قراول سالار الدوله شكست خورد . خود سالار الدوله باغ‌شاهى ساوه بود مسيو يفرم رسيد ديد حريف نيست . من آنجا گريخته داخل قشون سالار الدوله شدم . سه روز سالار الدوله مهلت داد . مسيو يفرم پلتيك زد و اين سه روز مواقع قشون و تپه‌ها را ديد . روز چهارم از دو سمت كوه حمله آوردند ميان قشون سالار الدوله هم نزاع شد فرار كردند . من هم با آنها آمدم تا همدان . سالار الدوله شب مانده صبح با احتشام الدوله ، امير افخم رفتند . من رفتم پيش مسيح خان كاكاوند شب ماندم . يار محمد خان رئيس مجاهدين آنجا رسيد . سوارهاى مسيح خان تفنگ انداختند .\r\nبعد كه شناختند آنها را دعوت كرد من را جواب داد . آمدم قزوين در قنسولگرى با شير خان ، كاظم خان آدمهاى رشيد السلطان و جمعى ديگر دو شب مانديم . آدمهاى قنسول صلاح ديدند ما بيائيم خدمت شما . صبح شير خان و كاظم خان مفقود شدند . من\r\n\r\n","description":"","footnote":"","page_name":" 3560 ","page_number":374},
  {"content":"\r\n\r\nبا اين سه رفيقم آمديم . ديشب در آن سرما در كوه مانديم ، امروز آمدم آستان شما و بنا كرد التماس كردن و عجز نمودن . اين را روانه كردم راحت كند .\r\n\r\nحسن همدانى\r\nديگرى كه تفنگ داشت ، كلاه زرد قفقازى به سر داشت مجدر و سياه‌چهره بود خواستم . او گفت اسم من حسن است توپچى اطريشى بودم . همدانى [ ام 
  ] دوازده سال است طهرانم . گاهى توپچى ، گاهى نوكرى ، گاهى كاسبى مىكنم . بعد از گرفتن طهران مادرم مرا گفت برو همدان . اما دشمنى داشتم خرقانى مرا نشان داد گرفتند . شش ماه حبس بودم مرخص شدم . اين ايام مجاهد شده با يار محمد خان كرمانشاهانى قزوين آمدم ، از آنجا خمسه رفتم . در قروه تفنگ دوازده نفر ما را شب گرفتند . صبح جنگ كرديم بعد رفتيم شهر . امير افشار آمد ما را نوشت احضار كنند . نظم شهر به عهدهء خودم هست احضار كردند . يار محمد خان خواست حركت كند او را اهل زنجان مانع شده اسبش را بردند ، چكمه‌اش را كندند . ما هشت نفر بوديم آمديم . از آنجا هم جهانشاه خان تلگراف كرد يار محمد خان خودش به مردم يادداده مانع رفتن او شوند . تلگراف آمد حكما بيايد .\r\nاو هم قهر كرد آمد قزوين . گفتم ماهى چند به شما مىدادند ؟ گفت ده تومان . گفتم حال كه از تقصير شما گذشته بودند شهريه ماهى ده تومان هم كه مىدادند علت فرار شما چه بود ؟ بنا كرد مهمل گفتن كه ما را مىخواستند در جنگ كشتن بدهند ، حالا كه كشته نشديم ببرند طهران اسلحه را بگيرند باز مستبد بگويند ، حبس كنند . هركس ده شاهى از ما طلب دارد عارض شود . دو تومان مىخواهد به‌عنوان استبداد اذيت كرده بگيرند . به اين جهات من هم آمدم قنسولگرى با اينها همراه شده آمدم .\r\n\r\nتفنگ و فشنگ\r\nاستنطاق ما بىنتيجه ماند مطلب درست معلوم نشد . آن‌وقت ابو القاسم را خواستم گفتم اگر ميل دارند اينجا باشند تا تكليف آنها را بعد معلوم كنم اول بايد اسلحهء خود را تسليم كنند . ابو القاسم رفت پشت در آبدارخانه طورى كه به ديگرى مىگويد گفت اين آقايان تا اسلحهء خود را ندهند مجاز نيستند در قلعهء ما توقف كنند . فورا در باز شده دو تفنگ پنج‌تير روسى و قريب دويست فشنگ كه در قطار بود با يك عدد طپانچه به دست ابو القاسم دادند و او برد اندرون و در اطاق گذاشت . من هم گفتم فعلا تغيير لباس و سر و صورت داده بگويند ما همدانى كوريجانى رعيت شاهزاده [ ايم 
  ] على مردان خان فرستاده تا امشب خيالات خودمان را بكنيم و استنطاقهاى فردا به ما راهنمائى بكنند . فعلا دو\r\n\r\n","description":"","footnote":"","page_name":" 3561 ","page_number":375},
  {"content":"\r\n\r\nتفنگ پنج‌تير روسى و دويست سيصد فشنگ در يد تصرف من است كه تندتند شيخ مىگويد طپانچهء اينها را به من بدهيد ! مشهدى اكبر ، حيدر قلى خان با همهء اين بيانات مىگويند اينها مشروطه هستند و فرارى بايد تمام كارها درست شده باشد . اين احمقها به شهود ، بينه ، نوشته ، سند هيچ قسم خود را راضى نمىكنند كه تصورات آنها باطل است .\r\nتمام تكيه‌كلام حيدر قلى خان گفتهء زوار تنكابونى است . من از مجادلهء اينها نزديك است فرار كنم .\r\n\r\nحرفهاى آقايان فرارى\r\nسه‌شنبه 15 ذيقعدة الحرام - از ديروز و تفصيل آن بنويسم . بعد از آن‌كه تفنگها را از آنها گرفتيم حضرات يعنى شيخ و نوكرها باز در شك بودند . عزت اللّه را پشت در اطاق آنها روانه مىكنند به حرفهاى آنها گوش بدهد . عزت بعد از ربع ساعتى مراجعت و مىگويد به هم گفتند تفنگها را ديگر به ما نمىدهند . فريدون گفته بود ندهند ، نوش جانشان .\r\nديگرى گفته بود اينها هم مشروطه‌اند . ديگرى گفته بود خير شاهزاده كه قوم سالار الدوله است . ديگرى گفته بود پس آن ففكى ( تقى ) اينجا چه مىگويد . گفته بودند ما كه پناه آورده‌ايم هرچه مىشود بشود . يكى ديگر حالا راست يا دروغ عزت گفته دست به كمرش زده و گفته خدا اين را نگاه دارد . مشهدى اكبر مىگويد حكما اينها مجاهد هستند و بمب دارند . شيخ تصديق مىكند . كم‌كم خيال آنها قوت مىگيرد و واهمه مىكنند دامى باشد ، كمينى باشد ؟ شام مىآورند و مشغول مىشوند . بام دالان شكست داشت برداشته مجددا درست كرده بودند . به همين خيالات بودند كدخدا صفر على مىبيند قطره‌قطره باران مىآيد برخاسته براى سنگ زدن و نگاه كردن بالا مىآيد و غفلة بدون اطلاع كسى پشت‌بام مىرود و اين دالان پشت اطاق آنهاست يك مرتبه شروع به كشيدن بام غلطان مىكند كه سقف اطاق در و شيشه به حركت مىآيد . حضرات گمان مىكنند مقدمهء بمب است ، يا بمب را انداخته‌اند . يك مرتبه دست از غذا كشيده هريك به سمت درهاى اطاق حمله مىآورند و مجلس تماشائى مىشود . افسوس كه من نبودم و امروز به قدرى خنده كردم كه حساب نداشت . مشهدى اكبر ترسو نرسيده باز اتفاقى برايش افتاد كه اسباب كار به دست ما داد .\r\n\r\nمحمد همدانى\r\nبعد از ناهار آن دو نفر [ را 
  ] كه مشهدى حسين توپچى طهرانى و محمد باشد خواستم .\r\nمحمد جوان سادهء همدانى بود كه لهجهء آن خوب مىفهماند همدانى است . سنش بيست\r\n\r\n","description":"","footnote":"","page_name":" 3562 ","page_number":376},
  {"content":"\r\n\r\nنرسيده ، خوشگل هم بود . معلوماتى نداشت . از همدان آمده قزوين ژاندارم تازه مىگرفتند ژاندارم شده ، دو ماه خدمت كرده دوازده هزار بيشتر مواجب نگرفته ، از گرسنگى و شدت كار با اينها همراه شده .\r\n\r\nحسين طهرانى\r\nمشهدى حسين محلهء قنات‌آباد منزل دارد . دوازده سال فراش شاهى بوده از نشانيها كه پرسيدم معلوم شد راست مىگويد . بعد كه فراشها را اخراج كرده‌اند در شش ماه قبل همدان رفته توپچى شده . بعد كه سالار الدوله آمده قوام همايون اينها را جمع مىكند مىآيند رو به طهران . پس از شكست كه مىگفت ما عقب بوديم و نفهميديم علت چه بود به همدان شب در شورين ، صبح كه سالار الدوله مىرود كولاسهاى توپ را در توى حوض انداخته فرار مىكند . يك قدارهء توپچىگرى هم داشت . افسوس كه اين دو تفنگ نداشتند . بعد معلوم شد اين آدم در طهران يك نفر از اهل كميسرى را زخم زده به اين جهت مىرود همدان و توپچى مىشود .\r\n\r\nفريدون همدانى\r\nباز فريدون را خواستم صحبتها كرد . اما اغلب حرفهايش دروغ بود . گفتم تفصيل اردوى سالار الدوله را بگو براى مزيد اطلاع . گفت قشون سالار الدوله بيست هزار بود .\r\nچهار فرسنگ طول اردو بود ، موزيك داشت ، بالابان داشت . شانزده عرابهء توپ بود .\r\nهمهء اردو به هفت قسمت قسمت شده بود . خودش در ميان سوارهاى نظر على خان بود .\r\nلباسش كردى ، كلاه نمد ، كلاغى بزرگ بسته . پيش‌قراول از اردوى داود خان كلهر بود . آنها در آسيابك ، خود داود در باغ شاهى ساوه . سالار الدوله با نظر على خان در بالاتر ساير اردو عقب‌تر .\r\n\r\nجنگ با سالار الدوله\r\nيفرم و سردار بهادر طليعهء صبح پيش‌قراول را از جلو برداشته جنگ‌كنان سه به غروب مانده به داود رسيدند تا اينها خبر به هم دادند و مشغول شدند . شب شد و سردار جنگ ، سردار ظفر به سمت نظر حمله آوردند . اردوى ما مضطرب شد و به هم ريختند . دوست از دشمن برادر از برادر شناخته نشد . خودهامان به خودهامان افتاديم . در حقيقت خودمان باعث شكست شديم و آخر نزديك صبح همه فرارى . خواست خدا بود و الّا اين همه قشون از اين دو اردو شكست نمىخورد . توپ آنها هم بهتر بود . شنيدر بود مال\r\n\r\n","description":"","footnote":"","page_name":" 3563 ","page_number":377},
  {"content":"\r\n\r\nما كوهستانى و توپچى ناقابل . هرچه كرد توپ آنها بود ، بعد بىنظامى و خل‌خلى ما كرد ، و الّا اين همه آدم ممكن نبود شكست بخورد .\r\n\r\nضبط اسلحه\r\nبارى ما پيش خود قرار داديم يك مبلغى انعام به اينها داده حضرات را به سمت تنكابون روانه كنيم و اين‌طور دستورالعمل دادم به آنها بگويند اين تفنگ نامهء قتل شماست . از اين گردنه كه بگذريد ممكن نيست امير اسعد بگذارد شما صاحب تفنگ باشيد . مرا هم از قنسولگرى قزوين حكم كرده‌اند از اول انقلاب همه پناهندگان را به هيچ طرف حمايت و همراهى نكنيم . من يك انعامى به شما داده و به‌عنوان كاسبى برويد تنكابون . ابو القاسم به آنها گفته بود كم‌بيش راضى ، اما گفته بودند پس يك تفنگ ديگر شاهزاده به ما بدهد . اين بود من فريدون را خواستم بعد از كمى نصيحت گفتم اسلحه ببريد از شما خواهند گرفت و من نمىتوانم با اين همه دشمن كه دارم شما را نگاه دارم .\r\nباز اگر شب آمده بوديد به اين ترتيب و سلام نظامى تفنگ و قطار وارد نشده بوديد امكان داشت . اما الان در شهر گفته‌اند و شما را داود كلهر و عباس خان چنارى قلم داده‌اند . فعلا خرجى را گرفته برويد . تنكابون ولايتى است كه همه‌جور مردم از غربا هستند و احدى شما را نمىشناسد به شرط آن‌كه خودت خودت را مثل اينجا معرفى نكنى . برو و اگر ميل دارى استراباد نزد محمد على ميرزا برو يا مشهد مقدس زيارت . اسلحه شما را به كشتن مىدهد . پر هم حرف بزنى بيرونت مىكنم و تفنگ هم مال دولت است . التماس كرد من هم راضى شدم براى خوردن دو قبضه تفنگ و مقدارى فشنگ ( كه شبها و روزها به خيال آن مىخوابيدم رايگان نصيب و قسمت شود و به همين يك آرزوى خودم آن هم به اندازهء كمى نايل شدم ) يك مبلغى داده دفع شر به معقوليت و ممنونيت كرده باشم ، و الّا ممكن بود به ضرب چماق از قلعه خارجشان كنم .\r\n\r\nقيمت تفنگ\r\nشب است دو مكتوب شيخ از بيرون نوشته . دفعهء اول سى تومان و يك قبضه طپانچه آنها را گفتم بدهند ، دفعه دوم پنج تومان هم علاوه كه سى و پنج بشود . دفعهء سيم صرف جواب دادم همان است و الّا توى چانه‌شان مىزنم و بيرون مىكنم . گفته‌اند دويست تومان قيمت تفنگ و فشنگ است صد تومان بدهند . پدرسوخته‌ها مثل اين‌كه روغن زرد فروخته‌اند فعلا جواب چهارمى نيامده . ولى زنش را با عيال ميرزا اسحق شهر برده بود عصر آمد كاغذجات زياد همراه آورد فعلا وقت و حواس ندارم تا رفع اين پدرسوخته‌ها\r\n\r\n","description":"","footnote":"","page_name":" 3564 ","page_number":378},
  {"content":"\r\n\r\nبشود كه همين‌طور آدم‌ها از اين طرف و از آن طرف باعث بربادى مملكت و وطن شدند .\r\nلعنت به همهء آنها ، تف به همهء آنها .\r\nچهارشنبه 16 ذيقعده - مخصوصا ديرتر بيرون رفتم تا آنها رفته باشند . معلوم شد كاغذ تهديد آخرى من سودمند واقع شده همان سى و پنج تومان را با طپانچه گرفته و اذان صبح به سمت تنكابون رفته‌اند . اما من خيلى افسوس دارم كه چرا آن دو نفر تفنگ نداشتند تا من امروز داراى چهار تفنگ پنج‌تير روسى بوده باشم . اما انشاء اللّه باز هم از اين شكارها به چنگ خواهد افتاد .\r\n\r\nدستخطهاى عز الدوله\r\nدستخطهاى حضرت و الا سه طغرا يكى 29 شعبان ، ديگرى دوم شوال ، سيمى غرهء ذيقعده بود كه در قنسولگرى ترشى انداخته بودند . مطالب آن دو كهنه و بيشتر راجع به امورات الموت و فرستادن تنخواه بود . سيمى تازه و اخبار هم كمى داشت . عين مكتوب در جوف مموار گذاشته شد « 1 » . ماشاء اللّه حضرت و الا خوب چيز مىنويسد .\r\n\r\nمهرماه خانم\r\nمكتوب عدل الممالك راجع به احضار من و شيخ بود كه دو مرتبه نوشته‌ام خوب است چند روزى شهر بيائيد . اخبار هيچ نداشت . اما رقعهء حاجى آقا به تاريخ دهم ذيقعده اولش راجع به شكرگزارى از صحت و سلامتى ابو القاسم بود ، بعد حكايت مهرماه خانم كه منزل من آمده حاضر است براى آمدن . و ليكن نوشته بدهيد در قلعه تنها باشد و هروقت هم ميل كرد مراجعت كند مانع نشويد . يا طهران منزلى گرفته و لو خيلى مختصر باشد سكنا كند يا طلاق بدهيد . تا حال مردها شرايط براى زنها قرار مىدادند حالا پس از دو سال نافرمانى ايشان براى من شرط قرار مىدهند . من باز گرفتار شدم .\r\n\r\nهيأت وزراى آقاى قوام السلطنه\r\nاما اخبار . انفصال وكلاى مجلس شوراى ملى در بيست و چهارم اين ماه خواهد بود .\r\nاز امروز شروع به انتخاب مىشود . شما اگر كارى مىكرديد الموتيها براى آقاى عماد السلطنه رأى مىدادند خوب بود . اخبارات ديگر جز مختصرى در روزنامه‌ها بنويسند هيچ ديگر شنيده نمىشود . وزراء قدرى بر ضد شوستر شده‌اند ( در روزنامه هم\r\n\r\n\r\n","description":"","footnote":"\r\n( 1 ) - متأسفانه مفقود شده است .\r\n","page_name":" 3565 ","page_number":379},
  {"content":"\r\n\r\nآرتيكل مفصلى درخصوص مستشار و اندازهء قدرت او نوشته بود كه گويا اول شكايت است ) . خودشان هم باهم ميانه ندارند . وزير عدليه مشير الدوله ، ماليه ، علوم بالفعل نداريم . هيئت وزراست و آقاى قوام السلطنه . مجلس هم كه منفصل شود اغلب ولايات هم كه امنيت ندارد . اوضاع انتخاب و پارتىبازيها هم كه هست ، گرانى اجناس ، كمى نان .\r\nمعلوم است چه پيش خواهد آمد . خداوند اصلاح فرمايد . يقين است كه مدتى هم با اين انقلاب طول خواهد داشت تا مجلسى منعقد شود . حال اين مملكت چه خواهد شد خدا مىداند .\r\n\r\nاوضاع ولايات\r\nمىگويند در استراباد جنگى شده سردار محيى شكست خورده . معلوم نيست تفصيل چيست و جنگ با كيست . تبريز خيلى سخت است . صمد خان شجاع الدوله آذوقه را بسته و تقريبا شهر تبريز محاصره است . نان هيچ پيدا نمىشود . بدبختها خيلى گرفتارند . سالار الدوله در نهاوند است . مىگويند ملاير و تويسركان را هم دو مرتبه آدم فرستاده و پول خواسته و مشغول گرفتن است . حاجى سيف الدوله در خانهء صمصام السلطنه رئيس الوزرا متحصن است . گويا سهام الدوله را مأمور ضبط املاك او نموده‌اند . عليرضا خان گروسى را جهانشاه خان گرفته حكم به قتلش شده بود توسط كرده است تا چه شود . املاك و خانهء شعاع السلطنه را در طهران ضبط كرده‌اند . ركن الدوله حاكم خراسان شده ديروز رفت . فرمانفرما مىگويند آذربايجان مىرود ، علاء الدوله فارس ، ضيغم الدوله ايلخانى [ مىشود . 
  ]\r\n\r\nجواب فرمايشات حضرت و الا\r\nاما جواب فرمايشات حضرت و الا ، هركس از اول روزنامه را خوانده باشد خودش تصديق مىكند . ملخ نيامده ، سن نيامده . بلكه از اصل روئيده نشده . من جنسى نگرفته‌ام بلكه خودم خريدارم و تازه جواب ارباب بهمن رسيده كه ميرزا كاظم خان عازم رودبار شد . اگر از خرج رعايا علاوه آمد به شما گندم به نرخ عادلانه بدهد ، اگر گندم بود مثل پارسال مىگرفتم محتاج خريد نبودم ، پول روانه نمىكنم اجاره كفايت مخارج مرا ندارد .\r\nماليات دست زده نشده تا شهر بروم . اگر حمايت كردند و صريحا گفتند نبايد داد مال من مىشود و مىفرستم و الّا حالا بدهم آن‌وقت بگويند رد كن ، از حضرت و الا ممكن نيست وصول شود . من دچار مىشوم . حبس مىشوم . جاى راحت امن ، ماليات نقد [ و 
  ] جنس ، بره كبك خوب ، زن مرغوب هم براى من لذت نمىدهد . زن و بچه هم ويلان تا گردنم\r\n\r\n","description":"","footnote":"","page_name":" 3566 ","page_number":380},
  {"content":"\r\n\r\nزير قرض هرروز هم اسباب من كول حمال از اين خانه به آن خانه . با اين پريشانى حواس و پراكندگى خيال بره زهرمار است ، كبك گوشت كركس . شكوه قلعه ما هم معلوم است .\r\n( به همه‌حال بايد شكر كرد كه مبادا از اين بتر گردد ) . باز خيلى خوب است آدم را به چشم ديگر نگاه كنند . مثلا آدم را بگويند دولت‌مند است ولو اينكه نباشد بهتر است تا بگويند گداست ولو غنى باشد .\r\n\r\nاخبار از زبان منتظم الملك\r\n18 ذيقعده - منتظم الملك آمد به سمت تنكابون برود ، يك ساعتى قلعه تشريف آورد .\r\nاطلاعات زيادى نداشت . مىگفت سالار الدوله مشغول جمع‌آورى سپاه است لكن محمد على ميرزا رفته است عشق‌آباد . تبريز كارش بسيار سخت است . تازگى اقبال السلطنهء ماكو را هم شجاع الدوله و ديگران دعوت كرده‌اند ، قبول يا رد اين تكليف معلوم نيست . او داخل شود ديگر مشكل است چاره شود . از طهران هم هيچ كمك فرستاده نشده . شهر تبريز قحطى است . عين الدوله هم استعفا داد نمىرود . فارس مغشوش است . قشون انگليس وارد شده ضيغم الدوله را سردار احتشام لقب داده‌اند .\r\n\r\nقصد سفر قزوين\r\nسپهدار با قزاق روس حركت مىكند . قراتپه رفته بود . مستوفى به همان استبداد باقى است و تمام اين شكستها را دروغ مىداند . شب رفتند گرمارود من هم انشاء اللّه همين چند روزه به قزوين مىروم تا يك كلاهى سر ماليات بگذارم . به همه جهت حسابها را رسيدم ششصد تومان پول دارم ، تا خرج اين ماه و رفتن شهر چقدر بشود . تقى را اينجا گذاشتم نه‌نه زكريا هم باز آشپز شد . انبار را تحويل زينب دادم . اسمعيل بعد از گرفتن حسنى خيلى شلوغ كرد . مشهدى اكبر پارسال فلج شده و حالا رطوبت اينجا به مزاجش سازش ندارد . ميل دارد شهر ببرم طهران برود . به حاجى نوشتم قزوين مىروم راه شما را نزديك مىكنم اگر مىآئيد بنويسيد مهرماه خانم را هم بياوريد . كاغذ را سيد مهدى سه روز قبل برد تا ورود من بلكه جواب برسد مشغول تداركات رفتن هستم .\r\n\r\nسفر قزوين\r\nمسافرت 23 روزهء من از اينجا به قزوين كه با كمال اندوه و غم از روى يادداشت مختصر خود درج مىكنم داراى بسى اتفاقات تاريخى است و گمان نمىكنم اين 23 روز در عالم جز يكى دو مرتبه واقع شده باشد .\r\n\r\n","description":"","footnote":"","page_name":" 3567 ","page_number":381},
  {"content":"\r\n\r\n\r\nحركت به شتر خان\r\nپنجشنبه 24 - دو ساعت و نيم به غروب مانده قلعه را و اهل قلعه در زوارك را وداع گفته به سمت شتر خان روانه شديم . ابو القاسم شيخ ابراهيم . مشهدى اكبر ، حيدر قلى خان ، محمد على همراه هستند . مقارن غروب وارد شتر خان نيم ساعت از شب رفته يك نفرى مسلح با تفنگ سه‌تير و قطارهاى فشنگ وارد اطاق شد بعد از استفسار از خودش معلوم شد نايب الحكومهء جديد الموت است . يوسف خان كه نشسته و انتظار كيسه‌هاى پول را از من داشت يك مرتبه مأيوس شد .\r\n\r\nنايب الحكومهء جديد الموت\r\nمن اطاق ديگر رفته قدرى گذشت حاكم را خواستم ، حكمش را ديدم . على شير نام پنجه‌باشى نوشته بود با لياقت و صداقت و درايت كه شرح داده بود . به او سفارشات كردم من مىروم شهر براى همين حسابها . شما چند روزى تحمل كنيد تا خبر من به شما برسد . اما از سيما و بشرهء او ناپاكى و شيطنت هويدا بود . دو سه نفر سرباز از آن جسته گريخته‌ها هم همراه دارد . ماليات بلوكات راجع به باقر خان بتوئى است . اين حاكمهاى پى درپى را او براى جان من روانه مىدارد .\r\n\r\nشيخ محمد على دموكرات\r\nحاجى مظلوم ما آقاى شيخ محمد على دمكرات ، ملك ثلثى مال ملا فاطمه را در خوبان سالى ده تومان به تقى رشوند كه حالا رعيت من و ساكن بالاروچ است اجاره داده دو سال مال الاجارهء آقاى دمكرات نرسيده ده روز قبل حكمى براى يوسف فرستاده بود نقى را گرفت پنج تومان نقد و باقى را مهلت داد . دو من برنج هم تعارف گرفت . چهار روز قبل دو نفر مأمور فرستاده بود نقى براى دخترش عروسى داشت ، ريختند توى خانهء او او را دستگير كردند . نقى پاى برهنه نصف‌شب فرار كرد . دو سه مرتبه پرت شد . سوارها نخود ، گندم ، لوبيا به عوض جو جلوى اسبهاى خود ريختند . آخر الامر نه تومان و نيم فوق‌العاده گرفته رفتند و حالا همراه من شهر مىآيد بلكه دادرسى شود .\r\n\r\nقلّق و خدمتانه\r\nهمه چيزها اسما تغيير كرده نه رسما . مثلا اسم قلق و خدمتانه سابق را هم فوق‌العاده گذاشته‌اند و هرگز در ايام استبداد براى بيست تومان كه اول نايب الحكومه گرفته و مهلت\r\n\r\n","description":"","footnote":"","page_name":" 3568 ","page_number":382},
  {"content":"\r\n\r\nداده بود مأمور نمىآمد . اگر هم مىآمد دو تومان ده يك و يك تومان ده نيم علاوه حق نداشت . حالا روزى پانزده هزار فوق‌العاده است . عجب اين است قبض مهمور هم مىدهند كه از روى قانون اخذ شده . اينها هستند كه مىگويند املاك را بايد بين رعيت تقسيم كرد و خودشان براى ده تومان نه تومان و نيم به علاوه دو من برنج به يك نفر پابرهنه به قول خودشان ضرر مىزنند . مرگ خوب است براى همسايه .\r\n\r\nهمان همان\r\nهمان اسامى تغيير كرده و اوضاع و نزاع لفظى است . همان گزمه‌ها را پليس اسم گذاشته ، داروغهء قديم را رئيس نظميه ، همان قراسورانها را امنيه ، قلق را فوق‌العاده ، نايب الحكومه را معاون ، فراش‌باشى را اجرائيه ، جريمه را اعانه . ما كه چيز ديگرى نفهميديم جز خرابى ويرانى .\r\n\r\nپل شاه عباسى\r\nجمعه 25 - صبح يوسف خان كه معلوم شد خربوزه‌فروش بوده باز طمع داشت و پيش من آمده بود كه تنخواه بگيرد . گفتم شهر مىروم شما هم معزول هستيد آنجا انشاء اللّه تمام مىشود . مختصر ناهارى شيركوه خورديم . در اينجا رودخانهء طالقان داخل شاهرود الموت مىشود . خدا رحمت كند مثل شاه عباس پادشاهى را در اينجا هم آثار خير او بوده پل آجرى خوبى در روى شاهرود طالقان ساخته كه حال جز پايه‌ها مابقى خراب است . با تير و تخته پوشانده‌اند . اينطور سلاطين سابق با آثار خير و آبادى مملكت را در نظر داشتند . اصفهان كجا ، شيركوه كجا . سه به غروب مانده وارد چاله و عمارت امان اللّه شديم . شب على جان ارباب آمد صحبتها نمود ، بيشتر از گرانى غله و قلت نان شهر و افاده‌هاى ارامنه كه در قزوين مالك رقاب و صاحب همه‌چيز مردم هستند .\r\n\r\nدر خانهء عدل الممالك\r\nروز شنبه 26 - خيلى زود از چاله سوار شدم اسبهاى ما حالا خوب در كوه حركت مىكنند . هواى گدوك الحمد للّه خوب بود . برف هم گدوك نداشت . به سرعت تمام مىرفتيم . شش ساعت تا شهر رفتيم . دو ساعت به غروب مانده وارد خانهء عدل الممالك شدم . در باغچهء تازهء خودش مشغول ترتيب باغچه و غيره بود كه سروكلهء ما پيدا شد .\r\nپس از معانقه خوردن چاى صحبتها براى ما كرد كه مختصر آن از قرار تفصيل ذيل است .\r\n\r\n","description":"","footnote":"","page_name":" 3569 ","page_number":383},
  {"content":"\r\n\r\n\r\nعزل نظام السلطنه از فارس\r\nنظام السلطنه را بنابر ميل بختياريها از شيراز عزل كردند . مشار اليه اعتنائى به اين حكم نكرد ، مواعيد زياد دادند بروند به حكومت عربستان كه اهميت فوق‌العاده دارد . از شهر شيراز كه خارج شد تلگراف كردند آنجا هم نرود و مقصر است . قوام الملك را نايب الاياله كردند . ضيغم الدوله را ايلخانى . او هم با صولت الدوله دست به هم داده حالا ياغى شده‌اند به اين واسطه راه بوشهر ناامن دسته‌هاى چهارصد نفرى پانصد نفرى از قطاع الطريق تشكيل يافته متصل مشغول سرقت و چپاولند . لهذا قشون هندى انگليس وارد [ شده‌اند 
  ] و تا شهر شيراز را در تصرف دارند . املاك قزوين نظام السلطنه را هم ضبط كردند .\r\n\r\nجهانشاه خان و عليرضا خان\r\nتبريز در محاصره شجاع الدوله صمد خان است . گندم خروارى پنجاه تومان . در استراباد يعنى در كردمحله نزديك بندر جز قشون محمد على شاه شكست فاحش به سردار محى و اردوى او داده جمعى در « آگند » روس متحصن [ اند 
  ] . خود سردار و جمعى تا طهران عنان نكشيده‌اند . عليرضا خان گروسى گرفتار چنگ جهانشاه خان شده و او را مخفيانه به قتل رسانيدند . حالا مىگويند سكته كرده يا ترياك خورده . جهانشاه خان پول و اسب و پيغام براى سالار الدوله داده بود كه ضبط زنجان به عهدهء خودم و محمد خان قاسم خان و جمعى ديگر را به محاصره شهر فرستاد . تا ديد سالار الدوله شكست خورد به طهران تلگراف كرد امر زنجان را به خودم واگذار كنيد . فقط اين حاكم آصف الدوله باعث شده عزل كنيد . آنها هم آصف الدوله را عزل كردند . فورا پسرش را فرستاد و به آنها هم پيغام داد فرار كردند . به اين واسطه محبوب ملت شده و مبلغى هم از بابت اين قشون‌كشى اسلحه و پول گرفت . محمد خان و قاسم خان اصانلو از چند سال قبل از حكومت حضرت و الا به زنجان جزو خدمهء جهانشاه خان بودند و هرجا را ميل داشت برهم برزند به دستيارى آنها بر هم مىزد و على الظاهر هم مىگفت اصانلو هستند نه افشار . حالا هم نوكر او هستند .\r\n\r\nشكست سالار الدوله\r\nشهرت دارد سالار الدوله در قريهء اشترينان دو فرسنگى بروجرد باز شكست خورده و گويا خبر موثق باشد ، اما نه آنطور كه انتشار مىدهند و تمام شكست قشون بيست و دو\r\n\r\n","description":"","footnote":"","page_name":" 3570 ","page_number":384},
  {"content":"\r\n\r\nهزار نفرى سالار الدوله در باغ شاه ساوه به واسطهء داود خان بوده كه پول گرفته فرار كرده و ديگر امتياز توپ و اسلحه قشون دولتى . بيشتر سپاه سالار الدوله تفنگ سرپر داشتند و با قمه و قداره و چماق جهت يغما و غارت آمده بودند . توپها هم كوهستانى و كوچك در مقابل توپهاى شنيدر و تفنگهاى سه‌تير و پنج‌تير مقاومت ممكن نشد .\r\n\r\nاوضاع طهران\r\nبارى صحبت ما تمام شد فرستاديم اگر قونسل وقت دارد ملاقاتى نموده بعد خانهء رفعت السلطان بروم . سر ناهار بود و شب هم وقت نداد . رفتم خانهء همشيره الحمد للّه خود و بچه‌هايش سالم بودند . مغرب رفعت السلطان آمده گفت نايب السلطنه در طهران استعفا داده ميل دمكراتها اين است سردار اسعد نايب السلطنه و ساير وزارت‌خانه‌ها را هم به سركردگان بختيارى بدهند بلكه رفع آشوب شود . اعتداليون ضديت دارند .\r\nتلگرافى هم امروز رسيد كه مجلس شوراى ملى رسما منعقد خواهد بود تا نصف به علاوه يك نفر از وكلاى جديد حاضر پاىتخت شوند . تلگراف به امضاء رئيس مجلس مؤتمن الملك بود .\r\n\r\nغارت همدان\r\nاز غارت همدان صحبتها كرد كه گارىگارى يپرم و ساير ارامنه مال آوردند در طهران .\r\nپردهء مرواريد قمر السلطنه يك كرور خريدار پيدا كرده . كتابهاى شاهنامه و غيره دانه‌اى هفت تومان يهوديها خريده هفت هزار تومان قيمت پيدا كرده . همين شب سه قاليچه براى رفعت السلطان شخص دلالى روانه داشت دانه‌اى سى تومان . الحق ارزش داشت و او هرسه را در بيست و هفت تومان نسيه خريدارى كرد . يك نفر قاسم خان امير تومان از غارت سيادهن و غيره مىگفت پانزده هزار تومان عايدش شد . همدان به قدرى غارت شده كه حدوحصر ندارد .\r\n\r\nنسل بختيارى\r\nروز يكشنبه - صبح جمعى ديدن آمدند از آن جمله جناب حاجى ميرزا تقى بود .\r\nخيلى خوش‌صحبت و رك‌گوست . در ضمن صحبت مىگفت چون ايل بختيارى على الظاهر خدمتگزار ملت است از اين جهت ملت مايل شده است نسل آنها زياد شود ، تا كاملا منتفع گردند لذا اين هجومى كه به . . . و اطراف آن آوردند من به شما قول مىدهم سال ديگر اين موقع به قدر دو هزار نفر بختيارى كوچولو كوچولو با كلاه‌هاى سفيد\r\n\r\n","description":"","footnote":"","page_name":" 3571 ","page_number":385},
  {"content":"\r\n\r\nتحويل مجلس شوراى ملى بدهم .\r\n\r\nمذاكره با قونسول روس\r\nمقارن ظهر رفتم خانهء عدل الممالك به اتفاق ايشان نزد جناب قونسل . بعد از احوال‌پرسيها گفت شما بىجهت در اين موقع آمديد . گفتم هرچه مىنوشتم جواب صريح نمىآمد و به جاى يك حاكم دو حاكم داشتم . مطالبهء ماليات نقد و جنس مىكردند . گفت حالا كه آمديد بايد برويد طهران ، اين مسئله با من نيست . مىگويند حقوقات هيچ‌كسى را نمىدهند . معاون مسيو شوستر هم ديدن من آمد همين را گفت .\r\nشما ممكن نيست از عموم استثنا شويد . گفتم الموت بر هم خواهد خورد . گفت من نوشته مىدهم خودم آنجا را ضبط كنم . آقا شما ميل نداريد بعد از ده سال زن و اولاد و پدر خود را ديدار كنيد . شرحى من مىنويسم و به زودى برويد تكليف را آنجا خيلى زود معلوم مىكنند . بعد رفتيم توى صحبتهاى ديگر كه تمام را از وضع زندگى و ترتيبات شب و روز من جويا مىشد و تعجبها مىكرد كه چه قسم دوام آورديد .\r\nآمديم خانهء عدل الممالك . كار مرا بسيار دشوار كرد و چنين معلوم شد قونسل طفره مىزند و ميل ندارد داخل اين صحبت شود و مايل هم نبوده است من بىاجازه به شهر بيايم و آنچه هم باز معلوم شد اصلا آدم بىحالى است و تمام پناهندگان شكايت دارند .\r\n\r\nالتيماتوم\r\nشب رفعت السلطان آمد گفت رئيس بانك شاهنشاهى نزد حكومت بود . روزنامهء تلگرافى از بغل درآورده قراءت كرد كه روسها در باب ضبط خانهء شعاع السلطنه و سنختيهاى مسيو شوستر التيماتوم به دولت ايران كرده‌اند . حاكم گفت من خبر ندارم او گفت « پوبليك نيوز » « 1 » دروغ نمىنويسد .\r\n\r\nليث السلطان\r\nدر ضمن صحبت امروز قونسل گفت شما ليث السلطان همشيره‌زادهء امير بهادر را مىشناسيد . من گفتم اسمش را خيلى شنيده‌ام شايد هم ديده باشم اما فعلا خاطر ندارم .\r\nگفت جوان رشيد پردلى است . آمد رفت طهران . بيست و دو روز هم توقف كرد احدى او را نشناخت . ديروز مراجعت كرد . من جويا شدم كجا منزل كرد ، با چه لباس بود . گفت اين\r\n\r\n\r\n","description":"","footnote":"\r\n( 1 ) .  Public News . \r\n","page_name":" 3572 ","page_number":386},
  {"content":"\r\n\r\nديگر از اسرار است . اما قاجاريه و شاهزادگان پول ندادند ، كمك نكردند . نه كامران ميرزا ، نه عز الدوله ، نه بانوى عظمى با آن همه پول كه دارد ، نه سايرين مثل فرمانفرما كه مقيم قزوين شده ( فرمانفرما داوطلبانه به سمت تبريز مىرفت آمد قزوين رفت همدان .\r\nقدرى سوار از دهات اسدآباد خود جمع كرد حالا آمده قزوين . از طهران نه پول مىدهند نه استعداد . خانه‌اى كرايه كرد و مقيم شد . يك‌بار هم نوشتيم عين الدوله كه سيصد هزار تومان مىخواست اين شخص پنجاه هزار تومان قبول كرد . اما خير ، نه پول ، نه سرباز ، نه توپ دادند . حالا روزى مبلغى هم خرج سوارهاى خود را بايد بدهد ) .\r\nكاه و جو در قزوين به قيمت شكر و زعفران است . نان كم ، دكاكين نانوائى از شدت ازدحام اسباب حيرت است روزبه‌روز هم قيمت همه‌چيز بالا مىرود .\r\n\r\nوضع ادارى قزوين\r\nاما حالت حاليهء قزوين آن شور و جوشى كه دو سال قبل در سر مردم بود و آن ترتيب كه براى ادارات مىدادند از يخ فسرده‌تر شد . تمام ادارات منحل ، انجمن ولايتى وجود ندارد ، عدليه به ميل رفعت السلطان است . گاهى مىرود ، گاهى كه ميل ندارد نمىرود .\r\nماليه همان يك نفر رئيس است با باقر خان و تحكمات من بيچاره و ماليات الموت . همه كار راجع به خودش است . رفعت السلطان مىگفت تاكنون بيست هزار تومان دخل كرده .\r\nروزنامهء « قزوين » شرح ادارات را خوب داده در جوف « مموار » گذاشتم « 1 » هركس دماغ كرد به آن رجوع كند .\r\n\r\nالتيماتوم\r\nروز يكشنبه 27 - رفتم قونسل‌خانه ، مذاكرات زياد شد . سخت دنبال كرده طهران بروم . آخر قرار شد مهلتى بگيرد تا من فكر خودم را بكنم . اما مىگويد شما بهتر اين است به گفته و دستورالعمل من راه برويد . من هم مىنويسم بلكه محتاج رفتن نشود . قبول كرد .\r\nاما باز مىگفت هرقدر زودتر برويد بهتر است . بعد صحبت از التيماتوم شد . گفت بله مسيو شوستر فقط يك نفر محاسب است كه در شغل خود شايد بصيرت كامل داشته باشد ، اما ابدا علم و اطلاع از قانون بين‌الملل و روابط آنها با يكديگر ندارد . كفشدوز نجارى بلد نيست ، نجار كفشدوزى . قانون امريكا خيلى خوب است اما براى امريكا نه براى ايران . فعلا سفارت ما منتظر معذرت وزير خارجهء ايران است و از قرار معلوم مسيو\r\n\r\n\r\n","description":"","footnote":"\r\n( 1 ) - متأسفانه مفقود شده .\r\n","page_name":" 3573 ","page_number":387},
  {"content":"\r\n\r\nشوستر ميل ندارد و آنها را جدا مانع شده . يك جمعى از دمكراتهاى تروريست يار و رفيق شوستر شده‌اند و نمىگذارند اتحاد ما باقى باشد و ما شكايت از وزراى ايران نداريم ، تمام شكوه‌ها او شوستر است .\r\n\r\nارمنى و بختيارى\r\nباز گفت مملكت ايران دارد دو تقسيم مىشود : يكى ارامنه ، ديگر بختيارى . چنانچه بختياريها گفته‌اند ما براى سلطنت خودمان جانفشانى مىكنيم و حالا چون صمصام السلطنه رأى دارد كه محمد على شاه بيايد مىخواهند او را خارج و سردار اسعد را به جاى او بگذارند . من خودم به سپهدار گفتم طهران مىروى با ايرانيها برو ، ديگر اين ارامنه را همراه نبر . اينها براى خود كار مىكنند و آخر الامر سلطنت ايران را يا به باد مىدهند يا تصاحب مىكنند . نشنيد و برد . حالا مسلط بر شما شده‌اند . كشيش ما مىگفت چند سال است ايرانم هرگز ايرانيها را نديده بودم مذهب خود را سست بگيرند ، چه شده است كه حالا ارامنه . . . ادرار مىكنند ، عرق مىخورند ، ورق بازى مىكنند و هيچ نمىگويند . آن‌وقت توضيح كرد كه هنگام آشوب و آمدن عزيز اللّه خان مناره‌هاى مساجد را ارامنه رفته كشيك مىكشيدند ، ديده‌بانى مىكردند . شب بود راه دور پله‌كان زياد از بالاى مناره به پائين ادرار مىكردند آنجا عرق مىخوردند آنجا براى رفع بيكارى بازى ورق مىكردند .\r\n\r\nغارت همدان\r\nمنزل آمدم جناب مجد الاسلام ديدن آمد . او مىگفت غارتى كه از خانهء امير افخم و پسرهايش و ساير خوانين كردند از حد احصاء خارج است . قمر السلطنهء بيچاره دختر مظفر الدين شاه را هم كشته بودند . اتفاقا يك خانم فرانسوى آمده بود شورين در خانهء يك نفر از نوكرهاى احتشام الدوله منزل داشت وقتى كه بختيارى و ارامنه هجوم به خانهء احتشام الدوله آوردند قمر السلطنه فرارا رفت نزد خانم فرانسوى . مقدارى جواهرات همراه داشت خانم فرانسوى فورا بيرقى نصب كرده و خودش جلوى در ايستاد ، هركس آمد مانع شد كه خانه خانهء من است . دو روز ديگر قمر السلطنه لباس فرنگى پوشيده با اطفال خود و خانم فرانسوى آمدند قزوين . از اينجا هم رفتند . گارى حمل اسباب آنها را ضبط نمايند . قونسل فرستاد كه مال خانم است و امورات آنها در اينجا كه كسى را ندارند راجع به من است و حضرات را با گارى اسباب روانه طهران كرد . اگر خانم فرانسوى نبود قمر السلطنه و اطفالش كشته شده بودند .\r\n\r\n","description":"","footnote":"","page_name":" 3574 ","page_number":388},
  {"content":"\r\n\r\nروز غرهء ذى حجهء 1329 - باز قونسلخانه رفتم . عدل الممالك هم بود . لازم است مقدمه‌اى از تقار روسها و عداوت با مستر شوستر را آنچه مىدانم شرح داده و بعد تفصيل خانهء شعاع السلطنه و اين هنگامه را بنويسم .\r\n\r\nشوستر\r\nقريب شش ماه مىشود كه مستر شوستر امريكائى براى مستشارى و اداره نمودن ماليه احضار [ و 
  ] با پنج نفر ديگر از امريكائيها وارد پايتخت شده‌اند . پس از قدرى مذاكرات مستر شوستر در ماه جوزا اختيار تام تمامى در امر ماليهء ايران از مجلس شورا درخواست كرده ، مجلس هم مشار اليه را مختار كليهء ماليه ايران كرد . پس از صدور اين حكم شروع به عمليات كرده و به مردم بسيار سخت گرفت ، چنانچه حكم شد به علاء الدوله پول بدهد ، فارس برود . جواب به هيأت وزراء گفت علاء الدوله خائن است و من به دست آدم خيانت‌كار پول نمىدهم و به تمام رؤساى ماليهء ولايات تلگراف كرد به غير حكم او به حكم احدى پول ندهند . به ساير كارها هم‌چنانچه سابقا نوشتيم از كوچك و بزرگ دخالت كرد . وزير ماليه استعفا داد و مجلس هم نهايت همراهى با شوستر نمود .\r\n\r\nماژور استاك - مستر لكفور\r\nمستر مشار اليه خواست ادارهء ژاندارمرى جداگانه براى ماليه تدارك كند . ماژور استاك نامى بود از صاحب‌منصبان قشون هندوستان و آتاشه ميليتر سفارت انگليس مقيم طهران ، فارسى خوب مىدانست ، صاحب‌منصب لايقى بود . محرمانه او را ديده و راضى كرد رئيس ژاندارمرى ماليه شود . سفارت روس از اين انتخاب رنجيده به سفارت انگليس به واسطهء همراهى با روسها بعضى شروط قرار دادند كه يكى استعفاى ماژور استاك باشد از قشون هند . فورا ماژر استعفا داد داخل نوكرى ايران گرديد . اين اول اقدام شوستر بر عليه دو سفارت بود . ثانيا مستر لكفور نام انگليسى را كه گويا محاسب خوبى است پيدا كرده مومى اليه را رئيس ماليهء آذربايجان نمود . سفير انگليس شخصا به ملاقات شوستر رفته و به او گفت اين انتخاب منافى ميل روس است و بهتر اين است ديگرى را براى فرستادن آذربايجان انتخاب نمايد و او را پند داد روش صلح‌آميزتر پيش بگيرد .\r\nشوستر اين موعظهء وزير انگليسى را با تهديد تمام رد كرد كه همان‌طور كه ماژر استاك را قبول نموده لكفور را هم روانه خواهد داشت .\r\n\r\n","description":"","footnote":"","page_name":" 3575 ","page_number":389},
  {"content":"\r\n\r\n\r\nنامه به تايمس\r\nبعد از اين كارها مسيو شوستر كاغذى به روزنامهء تايمس انگليس نوشت . در آن كاغذ تمام بىقانونيهاى دولت روس و همراهى دولت انگليس را با روس با شرح و تفصيل تمام درج نمود كه نويسندهء تايمس در آخر اين مقاله مىنويسد « با كمال افسوس ما اين مكتوب را درج كرديم براى اين‌كه در طهران اسباب زحمت شوستر خواهد شد . » اين مكتوب مفصل را در روزنامهء « تمدن » چاپ كرده عليحده هم چاپ نموده در تمام ايران منتشر كردند . « 1 »\r\n\r\nشعاع السلطنه از قول قنسول\r\nتا اينجا اطلاعات خودم بود ، از اينجا گفتهء قنسول است كه گويا كلية صحيح باشد :\r\n« شعاع السلطنه پناهندهء دولت عثمانى بود و مبلغى هم به بانك روس مقروض . روزى كه مىرفت به فرنگستان از سفارت عثمانى خواهش كرد چند نفر قزاق ايرانى در خانهء او براى مستحفظى بگذارند . سفارت [ عثمانى 
  ] از سفارت روس درخواست كرد چون مبلغى بانك طلب داشت سفارت روس يك صاحب‌منصب با چند قزاق از بريگاد و قزاق ايران آنجا گذاشت و اينها تمام اثاث البيت خانه را سياهه كرده و مهر نموده به سفارت عثمانى دادند . بعد از آن‌كه وزراء و مجلس حكم نمودند اموال شعاع السلطنه ضبط شوستر شود مشار اليه يك دسته ژاندارم آنجا روانه كرده و قزاقها را بيرون كردند و خودشان مسكن نمودند . اين خبر به جنرال قونسلگرى روس در طهران رسيد ( به علاوهء سفارت تازگى جنرال قونسلگرى مفتوح شده كه به اين قبيل كارها رسيدگى مىكند ) .\r\nفورا به وزارت خارجهء ايران نوشتند كه اين قزاق برحسب خواهش سفير كبير گذاشته شده از آن گذشته بانك ما طلب دارد ، در حقيقت خانه رهن اوست . قزاق هم سند داده .\r\nژاندارمها را برداريد . بعد از گفتگو و طى حساب آن‌وقت خود مىدانيد . آن‌وقت دو نفر صاحب‌منصب روس مىرود ژاندارمها را خارج و قزاقها را مجددا مىگذارد .\r\n\r\n\r\n","description":"","footnote":"\r\n( 1 ) - علاقه‌مندان براى متن اين نامه مىتوانند به « قبالهء تاريخ » گردآورى ايرج افشار ( تهران ، 1368 ) صفحات 329 - 343 مراجعه كنند . عكس متنى كه به صورت ژلاتينى در آن موقع پخش كرده بودند در آنجا به چاپ رسيده است .\r\n","page_name":" 3576 ","page_number":390},
  {"content":"\r\n\r\n\r\nروسها درين قضيه\r\nاز طرف وزارت خارجه حكم به شوستر مىشود كه همين كار را بكند . شوستر از يك طرف دو نفر از اجزاء امريكائى خود [ را 
  ] به جنرال قونسلگرى روانه مىدارد و از طرف ديگر صد نفر ژاندارم با يك صاحب‌منصب سوئدى به خانهء شعاع السلطنه روانه مىكند .\r\nدرها بسته بوده از ديوار بالا مىروند و درب طويله را شكسته از آنجا داخل عمارت مىشوند . قزاقها را خارج مىكنند . دو نفر صاحب‌منصب روس هم بدون خيال در خيابان جلوى باغ راه مىرفتند كه از توى ايوانهاى عمارت ژاندارمها تفنگها را راست كرده و به سمت آنها دراز مىكنند كه يك نفر صاحب‌منصب بريگاد ايرانى فرياد مىكند چه مىكنيد ، اينها با لباس نظامى روس هستند . ژاندارمها عقب مىروند اما دشنام مىدهند .\r\nفورا راپرت واقعه را مىبرند براى جنرال قونسل در موقعى كه فرستادگان مسيو شوستر آنجا نشسته و پيغام شوستر را مىرسانيدند .\r\n\r\nدرخواست عذرخواهى\r\nجنرال قنسول راپرت را مىخواند و به آنها مىگويد من ديگر با شما مكالمه نمىكنم ، برويد آنها مىروند و فورا به سفارت و از آنجا به پطرزبورق تلگراف مىشود . جواب مىرسد وزير خارجه عذر بخواهد . ژاندارم برداشته و قزاق گذاشته شود . اين رقعهء رسمى مىرود و از طرف دولت ايران عذرخواهى نمىشود . قشون به سمت ايران حركت مىكند و يك عده وارد انزلى مىشود . مجددا سفارت روس مهلت مىدهد و مىنويسد اين بار وزير خارجه با نوشتهء معذرت ساير وزراء به سفارت بيايند و سيصد هزار ليره هم جريمه و خسارت بايد بدهند . تا امروز معلوم نيست اقدامات دولت ايران به كجا انجاميده و شايد قشون ما وارد قزوين هم بشود . » ( پايان سخنان قنسول )\r\n\r\nنظر فرمانفرما\r\nخانهء عدل الممالك ناهار خورده بعد رفتيم ديدن فرمانفرما . مكتوب مسيو شوستر كه چاپ شده بود روى ميز بود . من برداشتم بخوانم فرمانفرما گفت مكتوب مخرب مملكت است . اين مكتوب وروددهندهء قشون روس است . بالاخره اين مكتوب برباددهندهء ايران است ! بعد برخاستيم رفتيم يابوهاى حضرت و الا را ديدن كرديم . سه اسب سوارى خوب داشت يكى سينه‌گير شده بود ، يكى كتو ، ديگرى لنگ . مدتها مرافعه با امير آخور و جلودارها داشت . مراجعت كرديم حاكم را بين راه ديدم . عذرخواهى زياد\r\n\r\n","description":"","footnote":"","page_name":" 3577 ","page_number":391},
  {"content":"\r\n\r\nكرد كه ديدن ننموده‌ام . من هم چون ديدن نكرد به ملاقاتش نرفته‌ام .\r\n\r\nآصف الدوله\r\nعدل الممالك مرا برد خانهء آصف الدوله . او هم با حاجى ميرزا ابو تراب مشغول بازى تخته بود و سرش را بلند نمىكرد . حاكم كرمانشاهان است مقيم قزوين . در حقيقت سالار الدوله نايب الايالهء اوست و از روزى هزار تومان دخل گمرك آنجا يك شاهى به آصف الدوله نمىدهد كه قاليچه مىفروشد و خرج مىكند . عجب نايب الايالهء بىانصافى است ، مثل نايب الايالگى الموت من است .\r\n\r\nفشنگ ارزان\r\nمكتوبات از طهران رسيد باوجود ارسال پول ، مهرماه خانم طفره از آمدن دارد . من نمىدانم چرا خودش ، مادرش آنقدر مىنويسند كه مىآيم وقتى كه احضار مىشود طفره است . قريب سيصد عدد فشنگ روسى خريدم اما خيلى ارزان صد دانه هشت تومان .\r\nتفنگ لوبل سه‌تير سه قبضه آوردند محرمانه ، اما گران مىگفت نخريدم . تمام پول ايران از دولتى و ملتى بهاى تفنگ و فشنگ و از خود كشتن رفت . پول داديم و از خود كشتيم .\r\n\r\nقواى ايلات - لاف و گزاف سالار الدوله\r\nامروز تمام قواى ما تحليل رفته نه قورخانه داريم ، نه نظام قديم ، نه رفرم جديد ، نه قوهء ايلاتى كه آنقدر مغرور آن بوديم . در حقيقت سالار الدوله مچ اهل ايران را باز كرد . آن همه لاف و گزاف كه از استعداد و رشادت ايلات خود زدند بيست و دو هزار نفرش به واسطهء دو توپ شنيدر فرار كرد و كشته شد تا كرمانشاه عنان نكشيد .\r\nشيراز اغتشاش كلى دارد تمام طريق را سوار هندى مستحفظى مىكند ، پست را آنها حركت مىدهند . چاى از قزوين به اصفهان حمل كردند انار ساوه را آورده از قزوين طهران بردند خدا بگيرد اين امنيت را .\r\n\r\nعذرخواهى ايران\r\nيكشنبه پنجم - من صبح خانهء عدل الممالك رفتم . معلوم شد وزير خارجه معذرت خواسته و اين چند روز براى اين‌كه نايب السلطنه درحال استعفا و وزرائى نبود تعويق افتاده . خانه‌ها و كاروانسراها كه اجاره نموده بودند امروز خبر كردند تا سه روز دست نگاه دارند .\r\n\r\n","description":"","footnote":"","page_name":" 3578 ","page_number":392},
  {"content":"\r\n\r\nاما آنچه در روزنامهء تلگرافى بود صمصام السلطنه رئيس الوزراء با يك وزير ديگر به شوستر نوشته‌اند ژاندارمها را بردارد . او جواب گفته من به حكم هيئت وزراء آنجا را ضبط كرده‌ام و به حكم دو وزير نمىتوانم ژاندارم را بردارم . فعلا قشون روس در كشتى و خشكى معطل خسارت قشون‌كشى است . اگر زود داده شود رجعت و الّا پيش خواهند آمد .\r\nجماعت تجار ، علماء ، كسبه در دربار متحصن شده به اصرار مىگويند ناصر الملك از نيابت سلطنت استعفا نكند . سردار اسعد را هم جدا خواسته‌اند گويا براى نيابت سلطنت يا خود سلطنت باشد .\r\n\r\nاقبال نظام جاسوس محمد على شاه\r\nاقبال نظام نامى گروسى آنجا آمد . جوان زرنگ باهوشى به نظر آمد . او قدرى از شكست سالار الدوله حكايت كرد كه خودش در ميان سپاه بوده . مىگفت يپرم صد هزار تومان نوشته بانك به داود خان داد كه فرار كند . فرار او باعث شكست شد . از شكست سردار محيى خيلى گفت كه تمام اردوى آنها متحصن « آگند » در جز گشته يا فرارى شدند و از رشادتهاى سردار ارشد گفت و افسوس از قتل او . بعد گفت حالا دو سه سردار رشيد با علمى در اردوى محمد على شاه است . جويا شديم اسم آنها چيست كه ما نمىدانيم ، گفت يكى لياخوف يكى خوايف كه هردو استعفا داده و داخل اردوى محمد على شاه شده‌اند . بعد از اين صحبتها خداحافظى كرده رفت . عدل الممالك گفت عصر بازديد شما مىآيم . گفت عذر مىخواهم تا دو ساعت ديگر به مشهد مقدس مىروم . او كه رفت عدل الممالك به گوش من گفت اين جاسوس محمد على شاه است و به مشهد نمىرود بلكه به استراباد مىرود . اين دو تلگراف هم كه خواند حوالهء پول بود و تا حال معطل همان بود و شما خوب نكرديد مذمت از سالار الدوله و محمد على شاه كرديد . گفتم من چه مىدانستم ، وانگهى من صدق گفتم از روى راستى . بىجا و بىجهت آمدند يك جماعتى را از هستى انداختند .\r\n\r\nنظر قنسول روس\r\nمراجعت به منزل كردم عصر قنسول ديدن يا بازديد آمد . رفعت السلطان ديگر فرار نكرد بلكه خيلى مايل بود قنسول را ملاقات كند . قونسل هم گفت قشون ما در انزلى رشت مقيم است تا قرار جريمه و خسارت داده شود . اگر خسارت نگيريم باز فردا شوستر يك توهينى مىكند و ما قشون مىآوريم و مفت مراجعت مىدهيم . اين‌كه\r\n\r\n","description":"","footnote":"","page_name":" 3579 ","page_number":393},
  {"content":"\r\n\r\nنمىشود متصل قشون آورد و برد .\r\n\r\nفرمانفرما و قنسول روس\r\nفرمانفرما با هزار تملق از عدل الممالك قونسل را يك روز خانهء خود برد و دو روز بعد بازديد كرد . كار ايران و ايرانيها به واسطهء سوء تدبير خودشان و مملكت‌دارى چهارتا بقال و بنكدار [ و 
  ] گيوه‌كش به اينجا رسيده كه اولين رجال اين ملك به اين تملق قنسول را به خانهء خود آورده و به خانهء او برود .\r\n\r\nعليشير نايب الحكومه در الموت\r\nتلگرافى به طهران كردم كه يا حكم روانه ، يا محكوم به آمدن هستم . قنسول طفره مىزند اما كسى هم سراغ من براى ماليات نيامده . على شير در الموت آتش برپا كرده متصل رعايا را گرفته چوب مىزند جريمه مىكند . يوسف معلوم شد اول علاف بوده چهار مرتبه ورشكست شده به همه‌كس بدهكار است . از پارسال خربوزه‌فروشى باز كرده ، حالا كه خربوزه تمام شده به حكومت الموت آمده ! سند سه خروار زغال چند سال قبل او جيب عدل الممالك بود . على شير از آن پدرسوخته‌هاست ، نزد اقتدار السلطنه بوده . زهرائى است . ميرزا احمد خان سررشته‌دار فوج ديدن آمد گفت خيلى غريب است شما على شير را الموت گذاشته و خودتان شهر آمده‌ايد . باشد تا دو روز ديگر تمام الموت را برهم بزند . امروز حكمى روانه شد دخالت در امر ماليات نكند . بلكه حاكم گفته بود من او را هيچ نمىشناسم ، ماليه اين انتخاب را كرده نوشتم بيايد .\r\n\r\nآمدن روس\r\nرفعت السلطان كاروانسراى جديدى ساخته براى اجاره دادن به روسها . ديوانه شده و گويا مشكل است اجاره كنند . باطنا صاحبان خانه ، كاروانسرا و كسبه از آمدن روس خوش‌حال مىباشند . دلالهاى آنها از چندى قبل مقدار زيادى كاه و يونجه گندم هيزم جو انبار كرده‌اند . سيمون ارمنى تمام جنس قزوين را خريده مردم همه به‌واسطه آن‌كه مجاهدين دم دروازه بارها را مىگرفتند همه به سيمون ارمنى تبعهء روس فروخته‌اند كه سالما وارد مىشود و مجاهدين جلوگيرى نمىتوانند بكنند . مجاهدين ارمنى طهران رفتند . اين ارامنه چنان قدرت و تسلطى به سر اهل قزوين پيدا نموده‌اند كه اندازه ندارد ، همان‌طور كه ما سابق به يهود نگاه و رفتار مىكرديم اينها به ما مىكنند .\r\n\r\n","description":"","footnote":"","page_name":" 3580 ","page_number":394},
  {"content":"\r\n\r\n\r\nعلاء الدين ميرزا\r\nعلاء الدين ميرزا همشيره‌زاده با لباس رفرم مدتى است قزوين آمده . اين سرباز [ ها 
  ] سيصد نفر بود [ ند 
  ] ، با ترتيبات صحيح . نصف مراجعت طهران كرد ، نصف ديگر در وقعهء سالار الدوله ، نصفش فرار كرد حالا مانده است به همه جهت پنجاه نفر . اما صاحب‌منصب سيصد نفر براى اخذ مواجب مانده بودند ، آنها هم يكىيكى به طهران رفتند . علاء الدين ميرزا آخرى آنها بود كه از شدت گرسنگى و بىلباسى و قرض محرمانه ده تومان از من گرفته دو تومان از نواب عاليه با گارى پست به طهران فرار نمود . اين دو رژيمان رفرم را هم كه اول خودش بادمجان جوجه مىدادند و آن‌طور لباس و پول حالا سه چهار ماه است ماهى چهار تومان را نداده تا يكىيكى فرار كنند . از بس از اول نسنجيده نفهميده بلندپروازى مىكنند در وسط كار درمىمانند ، نه خورش بادمجان جوجه و ماهى دو تومان نقد با همه‌چيز ، نه آنكه به همه جهت ماهى چهار تومان و آن هم نرسد .\r\n\r\nماليهء ايران\r\nمثل ساير ادارات منشى صد تومان ، ثبات شصت تومان ، تقريرنويس سى تومان ! اين است كه حالا همه از كار مانده است ماليهء ايران آن‌طور كه مقررى دادند به خرج يك عدليه كفايت نمىكرد ، بلكه از مصارف همان اجزاء وزارت ماليه كه بايد اخذ اين ماليات به توسط آنها شود كم بود . مثل حكايت معدنهاى نمك . آن همه پول گرفتند آخر هم اداره مبلغى طلبكار شد .\r\n\r\nپسران بهاء الدوله\r\nمغرب رفتم دواخانهء ميرزا موسى طبيب كه حالا اسعد الحكماى ما اداره مىكند ( برادر بزرگ ميرزا اسحق الموتى ) . ديدم عليقلى ميرزا و حسنقلى ميرزا پسرهاى بهاء الدوله كه مدتى بود بيروت بودند آنجا نشسته‌اند . معلوم شد تابستان طهران آمده مراجعت مىكنند ( عليقلى ميرزا جزو همان نوكرهاى من بود ) . روبوسى كرده اول از هرمز ميرزا پسر افخم الدوله جويا شدم . گفتند ماشاء اللّه خوب درس مىخواند و سال ديگر ديپلومه مىشود .\r\n\r\n","description":"","footnote":"","page_name":" 3581 ","page_number":395},
  {"content":"\r\n\r\n\r\nمخالفت با محتشم السلطنه\r\nبعد از طهران صحبت نمودند كه طهران بسيار شلوغ است . صمصام السلطنه با جد و جهد زياد سه نفر وزير تعيين كرد . محتشم السلطنه را براى عدليه برد مجلس معرفى كند سليمان ميرزا از فرقهء دموكرات برخاسته عدم اطمينان خود و رفقاى خود را به محتشم السلطنه اظهار نمود . صمصام السلطنه تعرض كرد و بعضى حرفها و نسبتها به دموكراتها داد و متغيرا از مجلس خارج شد استعفا داد و گفت بختيارى هم ديگر به حرف من نمىرود . طهران خيلى آمده‌اند جسور و فضول شده‌اند .\r\n\r\nيفرم - علاء الدوله\r\nيپرم خان براى آن‌كه خواستند او را به جنگ محمد على ميرزا بفرستند خود را به ناخوشى زده از خانه بيرون نمىآيد و آنچه در طهران شهرت دارد مشار اليه متجاوز از پنج شش كرور در ظرف اين مدت پول و مخلفه جمع‌آورى نموده است . نظام السلطنه و صولت الدوله ياغى شده بر عليه دولت و قوام الملك برخاسته علاء الدوله هم استعفا داد نمىرود .\r\nكاغذى با قلم و دوات مملو از مكروب مرضاى اسعد الحكما براى هرمز ميرزا نوشته به آقايان دادم برسانند ، روبوسى كرده از دواخانه طرفين خارج شديم .\r\nاهالى قزوين از اين اوضاع به كلى منزجر شده علنا بد مىگويند . فرمانفرما هم چون همه اهل قزوين را مستبد ديده دوى به دستش افتاده خوددارى ندارد متصل بدگوئى مىكند .\r\n\r\nقحطى نان در قزوين\r\nچهارشنبه هفتم ششم قوس - هوا خوب بود و آنقدر سرما نكرده همه‌چيز گران است .\r\nنان هيچ نيست . جمعى رفته بودند براى قزوين از جهانشاه خان گندم بگيرند به آنها نداد .\r\nاما هزار خروار به سيمون ارمنى داد .\r\nجواب تلگراف من آمد كه حكم شد البته دقيقه‌اى در شهر توقف نكرده فورى الموت برويد . رفتم قونسل‌خانه دو سه قبض چاپى به مهر وزارت ماليه از بابت حقوق مردم به دست آورده همراه بردم . اول دفتر نزد رضى خان رفتم . عباس بيك تا ديد من به شهر آمده‌ام فرار كرد .\r\n\r\n","description":"","footnote":"","page_name":" 3582 ","page_number":396},
  {"content":"\r\n\r\n\r\nپول مرتع رشوندى\r\nآن پول مرتع رشوندى هم نصف را از كارگذارى سند گرفته نصف در بانك روس توقيف است و مجال ندارند به اين كار ما برسند . متصل طفره دارند . بگذريم از تفصيل مطالبات خود كه روز خروج از شهر سروسامانى نگرفت . درست به همان حال اول خود باقى ماند . بيشتر تقصير عدل الممالك شد كه آن همه اطمينان از طرف عباس داد و بعد تقصير رضى خان كه نوشت حكما كتيرا را بدهم . حالا كه مىگويم هردو اظهار خجلت مىكنند و مرا به همين اظهار خجلت اقناع .\r\n\r\nحرفهاى قنسول\r\nحاجى ميرزا ابو تراب پسر مجد الاسلام هم آمد رفتيم نزد قنسول تلگراف را نمودم .\r\nگفت هنوز به من حكمى نرسيده . شب جمعه پست ما خواهد آمد ، تا آن روز صبر كنيد اگر نرسيد البته البته بايد طهران مسافرت كنيد . بعد گفتم به شما گفته‌اند مقررى و مواجب به كسى داده نمىشود اين قبوض چه چيز است . تا من قبضها را دادم حاجى ميرزا ابو تراب هم دو سه عدد از بغل خود بيرون آورد . قونسل گفت پس اين امريكائيها هم دروغگو شده‌اند . داد به رضى خان برو نزد حكومت . بعد حاجى ميرزا ابو تراب رفت به من گفت قشون ما در رشت متوقف است و الان هم وزير مختار ترك مراوده و مكاتبه را با دولت ايران دارد . بعد در ضمن اين صحبت گفت به محمد على شاه هم پول رسيد ، شاهزادگان دادند و تا شاهرود قشونش آمد . آن‌وقت باز گفت ايران يك پنجهء قوى لازم دارد تا منظم شود . مشكل اينها بتوانند ! سالار الدوله هم گفت مشغول جمع‌آورى سپاه است و روزى هزار تومان الان از گمرك كرمانشاهان پول دريافت مىكند . صمد خان به اهل تبريز پيغام داده بهتر اين است همان‌طور كه اقدام در خلع محمد على شاه كرديد حالا هم سبقت به جلوس او نمائيد تا باعث روسفيدى شما شود .\r\n\r\nاعتصام الملك\r\nبعد منزل آمدم . غروب منزل كارگزار اعتصام الملك رفتيم . آدم معقول تربيت‌شده‌اى است . چهارده سال فرنگستان بوده اما بسيار پرحرف است . هرچه را كه مىگويد مىخواهد قانون بدانيم . بسيار مذمت از اين ترتيب مىكرد و پاك و صاف بر ضد عقايد دمكراتها بود . اما مىگفت خودم مسلكى ندارم و اين مسلكها در ايران غلط است . صاف و پوست‌كنده مىگفت ايران رفته است و مشكل بگذارند طولى بكشد .\r\n\r\n","description":"","footnote":"","page_name":" 3583 ","page_number":397},
  {"content":"\r\n\r\nيابوهاى من روزى مبلغى خرج دارد هر يابو روزى شش هزار ، نوكرها همين‌طور .\r\nسياهه را ديدم . محمد على و حيدر قلى خان علينقى زواركى كه براى معالجه آورده‌ام روزى سى شاهى قند و چاى مصرف كرده‌اند امان از دست اين نوكرها .\r\nپنجشنبه هشتم هفتم قوس - سرگردانى غريبى پيدا كرده‌ام . هيچ قسم كارم نمىگذرد و گويا بى جا و بىجهت آمده و يك مبلغ گزافى خرج كردم . بعد از ناهار در مغازه‌ها گرديده مقدارى اشياء لازم براى قلعه خريدم .\r\n\r\nكميسيون بيست نفرى\r\nروزنامه رسيده بود . معلوم شد يك كميسيون بيست نفرى از مجلس مىرود نزد نايب السلطنه و بعد مذاكرات زياد به مجلس مراجعت و علنى شرح ملاقات خود را گفته و چنين اين كميسيون رأى مىدهد كه نايب السلطنه يك ماهه فرنگستان براى معالجه برود و به غير آن چاره نيست ( مثل اين‌كه يك جمع اطباء براى كنسولتاسيون « 1 » مريض رفته و اجازهء آب گرمى داده باشند . الحمد للّه مجلس ما كار اطباء را هم مىكند ) . مجادلهء صمصام السلطنه را هم نوشته بود اما خيلى مختصر و ساده روزنامهء « ايران نو » و « استقلال » چاپ نمىشود گويا همان « مجلس » باشد با بعضى اوراق فوق‌العاده ( سوپ لمان ) . « 2 »\r\n\r\nاتمام حجت ثانى روس\r\nدو ساعت از شب گذشته رفعت السلطان آمد تلگرافى از اديب التجار رسيده روسها اتمام حجت ثانى يا چند شرط كرده‌اند و چهل و هشت ساعت مهلت داده‌اند . قرار است فردا در مسجد شاه جمع شده هيجان ملى بشود .\r\nصبح جمعه نهم - خانهء اسعد الحكما با جمعى دعوت داشتيم . اين دعوت براى اين است من از مال الاجاره بالاخره از ملكيت شترخان صرف‌نظر كنم . لقمهء چهل شش شاهى هم بالاتر است . شاهزاده عدل الممالك ، ملك التجار ، حاجى ميرزا . . . « 3 » خان ، ميرزا عيسى خان ، ميرزا حسن خان حاكم سابق الموت ، ميرزا حسين طبيب ، آقاى رفعت السلطان بودند كه ايشان خيلى دير آمده و از مسجد آمده بودند با يك طغرا صورت تلگراف اديب التجار كه به واسطهء اهميت آن عينا درج مىشود .\r\n\r\n\r\n","description":"","footnote":"\r\n( 1 ) . مشاوره -  Consultation . \r\n( 2 ) .  Suplement . \r\n( 3 ) - نقطه‌چين در اصل است .\r\n","page_name":" 3584 ","page_number":398},
  {"content":"\r\n\r\n\r\nتلگراف اديب التجار\r\n« از طهران به قزوين . مغرب ششم ذى الحجه ، هفتم قوس . جنابان مستطابان آقاى حاجى سيد حسين مجتهد و آقاى حاج شيخ احمد واعظ و آقاى رضوى و آقاى آقا سيد حسين خلف مرحوم آقا سيد معصوم و آقا سيد موسى و آقاى حاجى ملا مهدى اردكانى .\r\nاز طرف سفارت روس التيماتوم در فقرات ذيل به دولت ايران پيشنهاد شده است : اولا عزل مسيو شوستر خزانه‌دار كل و مسيو لكنر . ثانيا متعهد شدن دولت ايران كه اشخاص خارجه را تا آن‌كه قبول رضايت سفارتين روس و انگليس را حاصل نكنند به خدمت دعوت ننمايند . ثالثا پرداختن دولت ايران مخارج لشكركشى كه به ايران شده است . بعد از مبلغى كه به دولت امپراطورى بايد برسد و ترتيب پرداختن پس از وصول جواب دولت معين خواهد شد . و در آتيه ايجاد بنائى كه در روى آن دولتين عليتين بتوانند مناسبات دوستانه و روابط محكمه را استوار نمايند . و تمام كارهاى روس و مسائلى كه بلاانجام است به آنها يك انجام زود و موافق داده شود . و بيش‌از چهل و هشت ساعت براى اجراى مقاصد مزبور منتظر نخواهند بود و در ظرف اين مدت عساكر در رشت توقف خواهد نمود . اگر جواب نرسد يا جواب غيرمساعد برسد عساكر مزبور پيش خواهند آمد . البته اين فقره هم باعث مزيد مبلغ كه دولت ايران بايد به دولت روس بدهد خواهد شد . تا اينجا خلاصه صورت اولتيماتوم بود لازم و واجب شمردم مراتب را به توسط جنابان عالى به سمع ملت قزوين برسانم فورى خاطر طبقات محترم مردم را از اين التيماتوم مسبوق فرمايند . اديب التجار . »\r\n\r\nجواب تلگراف\r\nجواب . صبح نهم . جناب اديب التجار . تلگراف عالى مغرب رسيد مشغول مذاكره هستيم ولى معلوم نيست و ندانستيم مقصود مجلس مقدس و هيئت وزراء عظام چيست .\r\nاگر اقدام ملى لازم است البته به دستور مصادر عاليه باشد مبادا در اين موقع باز يك خطائى بشود . منتظر تكليف از مجلس مقدس و هيئت وزراء ( كه ندارند ) هستيم . حسين .\r\n\r\nسه اسم تاريخى\r\nناهارى خورده شد اما زهرمار بود . با اين شرايط ديگر ايرانى باقى نمىماند . اين سه اسم تاريخى را بايد اخلاف ما هميشه در خاطر نگاه دارند . خزانه‌دار كل مستر شوستر امريكائى ، ماژر استاك انگليسى ، مستر لكفور انگليسى كه خواستند خدمتى به دولت و\r\n\r\n","description":"","footnote":"","page_name":" 3585 ","page_number":399},
  {"content":"\r\n\r\nملت ما بنمايند بدبختانه از عدم بصيرت و اطلاع كار ايران را تباه و مملكت ما را به باد دادند . بلكه اين اسامى را بايد مزيد كرد به اسم اشخاصى كه در مجلدات روزنامهء سابق خود درج كرديم .\r\n\r\nشايعات\r\nشب شهر آرام بود . به تواتر خبر آوردند طهران انقلاب شده و امروز علاء الدوله را ، مشير السلطنه را ، معزز الملك را ، با سيد حسين وكيل خوى با حاجى محمد تقى بنكدار معروف را كشتند . تأييد كرد اين اخبار را فرستاده رضى خان نايب قونسل كه حكم تلگرافى رسيد و طهران بر هم خورده اين جمع را كشتند . با نهايت اندوه و غم و كسالت شب را صبح كرديم . در صورتى كه ذرة المثقالى از دست ما براى اين وطن بلاديده كارى ساخته نيست . كار به دست جهال افتاد و امر را خاتمه دادند فاعتبروا يا اولى الابصار .\r\n\r\nنطق ميرزا حسين خياط\r\nديشب معلوم شد در مسجد شاه همه جمع بودند . ميرزا حسين خياط وكيل سابق انجمن ( دمكرات است اما حالا داشناكسيون شده ) نطق كرده و قسم خورده به ورود قشون روس خودم را مىكشم . بعد گريه كرده همه مردم هم گريه كردند . از آنجا تلگراف‌خانه رفته ورقه‌اى هم چاپ و منتشر شد . همان ساعت از طهران تلگراف رسيد كه مجلس تقاضاهاى دولت روس را به اتفاق آراء رد كرد ، به تكاليف ملى خود رفتار كنيد . تلگراف را قرائت كردند فقرا گفتند گندم‌دارها جواب بدهند . اغنيا گفتند فقرا كفن پوشيده آمادهء مرگ باشند . يك نفر ترك گفته بود امپراطور « اقرىده » ، ما شاه دزد لازم نداريم .\r\nاين تفصيلات به جاى خود ، به سر هركس هرچه مىآيد بيايد . ميرزا غفار تاجرزاده كه حالا سالار منصور « 1 » لقب دارد و دو سال است طلوعى نموده تا كى غروب كند از غنايم مازندران و اين سفر خود دويست و پنجاه قاليچه فرد اكمل امروز غروب وارد دولت‌سراى خود نمود .\r\n\r\n\r\n","description":"","footnote":"\r\n( 1 ) - پدر دكتر ناصر يگانه و هموست كه به خواهش قوام السلطنه يك سال از آية اللّه كاشانى تبعيد شده پذيرائى كرد . ( مسعود سالور )\r\n","page_name":" 3586 ","page_number":400},
  {"content":"\r\n\r\n\r\nفرمانفرما جاى حاكم\r\nامروز كه شنبه دهم است [ و 
  ] عيد اضحى دكاكين را بسته‌اند و طهران هم اغتشاش كلى دارد . عصر تأدبا ديدن حاكم رفتم ، آشناى قديم است و هيچ قابل حكومت قزوين نبود ، اما آدم خوبى است . بسيار انسانيت كرد و عذرها خواست و حق هم داشت . با اين حواس‌پرتى هرگز توقعى نبايد داشت . فرمانفرما هم آمد كه مركز رسمى اينجا حكومت است و بايد رسما ديدن كرد و رفت پشت ميز تحرير و گفت جاى حاكم نشسته‌ام . من گفتم خلاف قانون فرموديد . از اين حرف من بدش آمد . گفت ضبط من موقتى است و دائمى نيست .\r\n\r\nحرف قونسل\r\nاز آنجا بيرون آمدم ، قونسل دربه‌در دنبال من فرستاده بود . احضار نموده بودند رفتم .\r\nگفتند از قرارى كه تلگراف رسيده حقوقات موقوف يا توقيف نشده به من دروغ گفتند و از سفارت تأكيد شده شما حكما برويد الموت . رسما به حاكم نوشته مىشود دينارى مطالبه نكند ( حقوقات قطع نشده اما از قطع شدن بدتر است مال حضرت و الا را به عنوان پناهندگى نمىدهند . اما اين مطلب را نمىتوانند به سفارت يا قونسولگرى بگويند .\r\nاز اين جهت اينها هم مىگويند دستى بده خود را ندهيد ) .\r\nاز قرار گفتهء قونسل شاهرود و فيروزكوه به تصرف محمد على شاه درآمد و به سمت خراسان هم تراكمه هجومى خواهند آورده يادى از ايام گذشتهء خود خواهند كرد . خدا به داد اهالى خراسان برسد . بدبختى ايران را از شش سمت احاطه كرده ابدا اميد فرجى نيست . اين غارت‌شدگان همدان لخت [ و 
  ] عور دسته‌دسته گيلان مىروند و چون غالب مردمان باشرفى هستند تكدى هم نمىتوانند بكنند .\r\n\r\nداشناكسيون\r\nما را به واسطهء نفهمى گرفتار مسالك متعدد كردند . سهل است اين ارامنه هم ما را داخل مسلك داشناكسيون كه استقلال ارامنه باشد نمودند و حالا مىگويند دمكراتها با آنها دست اتحاد داده تقريبا مسلك آنها هم موافقت دارد و روسها با اين ارامنه يك عداوت كلى دارند كه دور نيست به جرم آنها ايرانيها هم گرفتار و دچار عاقبت سوئى شوند . اين ارامنهء داشناكسيون يك تسلطى ، يك اقتدارى به اهالى ايران پيدا كرده‌اند كه حساب ندارد . اما از روزى كه شنيده‌اند قشون روس مىآيد خوب در سوراخها پنهان\r\n\r\n","description":"","footnote":"","page_name":" 3587 ","page_number":401},
  {"content":"\r\n\r\nشده‌اند . مىگويند ، مىنويسند مجاهدين ارامنه ، آخر ارمنى مجاهد دين اسلام چطور مىشود .\r\n\r\nتشييع جنازهء اواكيم\r\nاواكيم معاون نظميهء دروغى قزوين در جنگ همدان مرد . نعش او را قزوين آورده دو روز بعد توى درشكه گذاشته لباس پوشانده تمام پليس ژاندارم سرباز رفرم و مردم ديگر تشييع كردند دو سه جا ارامنه نطق كردند . دم الاقاپى ميرزا حسين خياط گفت\r\n زنده كدام است بر هوشيار * آن‌كه نميرد به سر كوى يار \r\nآن‌وقت دو هزار قسم خورد به قرآن ، به تورات ، به انجيل ، به انبياء و اوليا كه اين آدم نمرده بلكه زنده است . گريه كرد ، توى سرش زد . تمام اين مسلمانها سياه پوشيده بيرقهاى سياه در سر نيزه تفنگ داشتند . دستهء گل به دست و دست ديگر نقل بادام .\r\nمسلمانها فرياد كردند ، ندبه كردند اما از ترس اين داشناكسيونها پنهان . درست گفت قونسل ارامنه خيال ديگرى دارند ، اما ايرانيها احمق هستند [ و 
  ] زودباور .\r\n\r\nارمنى در مسجد\r\nيكشنبه يازدهم - امروز مردم در مسجد شاه جمع بودند . ميرزا حسين نطق كرد . يك نفر ارمنى دندانساز نطق كرده بود . اما بعد فهميده بودند ارمنى است و داخل مسجد شده ، چيزىكه اين اجتماعات كم دارد غيبت شيخ محمد على الموتى است كه به تيول ساج و شكين خود رفته و امسال از آنجا هم تجاوز سفرى به ضياآباد نموده .\r\n\r\nفرمانفرما\r\nقانون انتخابات آمده چاپ هم شده ، اما هيچ صحبتى از او نيست وكلا رأى دادند باقى باشند . البته هيچ‌كس بر عدم منافع و مداخل و شئونات خود رأى نمىدهد . اگر پيشخدمتهاى مخصوص ناصر الدين شاه رأى در عزل خود مىدادند اينها هم داده بودند .\r\nفرمانفرما واهمه كرد مبادا او را هم بكشند . مىگفتند از طهران كسانش تلگراف رمز كرده بودند به قصد او آمده‌اند . امروز عصر رفت سلطان‌آباد ملكى امينيها يك فرسنگى قزوين . فعلا خيالش راحت شد . مشير السلطنه از پا مجروح [ شده 
  ] و كشته نشده .\r\nمعزز الملك نامى را هم گفتند مقتول نموده‌اند و اين تروريستها جمع ديگرى را هم خواهند كشت به اتفاق داشناكسيونها .\r\n\r\n","description":"","footnote":"","page_name":" 3588 ","page_number":402},
  {"content":"\r\n\r\n\r\nارامنه و بختيارى\r\nمشاجره ما بين بختياريها و ارامنه در طهران برخاسته براى قتل علاء الدوله كه پناهندهء بختيارى بود . ليكن به خوشى گذشته و اتفاق سوئى حادث نشده . شهرت دادند بختياريها مجلس را چاپيده و رفته‌اند اما مشكل حقيقت داشته باشد ، اگرچه استبعاد ندارد .\r\n\r\nاخبار الموت\r\nعليمردان و محمد على زواركى از راه طالقان با مكتوبات تقى خان آمدند . معلوم شد على شير هنگامه مىكند . سه قاصد مرا گرفته تمام رشوند كمر خدمت بسته شب تا صبح راهها را مستحفظى مىكنند قاصد مىگيرند . دو نفر آدم او هم كه براى آوردن كربلائى ولى آقاى جيرين‌دهى مىرفته در زوارك به عوض قاصدها گرفته دو قبضهء تفنگ ورندل از دست آنها گرفته‌اند . على شير جار خبر كرده نوكرها هم پيغام داده‌اند بيائيد و ضرب شست خود را نشان بدهيد . سيد بزرگ و ميرزا اسحق اغلب آنجا مىروند . خودم رفتم قونسل‌خانه و كاغذى هم به حكومت نوشتم . قنسول ملاقات نشد ، اما عصر حكومت حكم عزل او را فرستاد كه من اين آدم را نمىشناسم . ولى هم برنج به شهر آورده بود ، نصف‌شب آنها را با چهارصد فشنگ پنج‌تير و صد فشنگ مكنز صد فشنگ ورندل روانهء الموت نمودم . قول دادند شب ديگر قلعه وارد شوند . اين ولى خوب پياده‌روى دارد . يك روزه از شترخان به شهر مىآيد و يك روز مراجعت مىكند . ساير كارها مانده ، عباس هم نيامده ، اوضاع شلوغ است .\r\n\r\nقشون روس به سمت قزوين\r\nامروز قشون روس از رشت به سمت قزوين حركت كرد . تلگراف از طهران رسيده كه فقط حسّيات ملى مگر تخفيفى در شرايط بدهد ، از ما كارى ساخته نيست . در خمسه گويا بعضيها مال التجارهء روس را آتش زده‌اند . صحبت تحريم قند در ميان است . اما نفت را چه كنيم . ساير چيزها را چه كنيم . فردا مردهء خود را با چه دفن كنيم ، مگر احتياج ما به متاع آنها همان قند است . از سر كلاه تا پا كفش و جوراب مال آنها است .\r\n\r\nنامهء شوستر\r\nآقاى عماد السلطنه دستخطى مرقوم داشته روزنامه داده بودند و يك نمره از « تمدن »\r\n\r\n","description":"","footnote":"","page_name":" 3589 ","page_number":403},
  {"content":"\r\n\r\nكه مكتوب خزانه‌دار كل را درج نموده بودند . فرموده بودند روزنامهء تاريخى است نگاه دارم . اين مكتوب است كه ايران را خاتمه مىدهد . اين مكتوب است كه ايران را به باد مىدهد . اين مكتوب است كه ايران را فنا مىكند . حاجى ميرزا تقى مسيو شوستر را مسيو شوتر مىگويد يعنى مسيو شتر . مثل آن‌كه مسيو بيزو « 1 » را مىگفتند حالا گوساله است كارى از او ساخته نمىشود تا گاو شود . همين‌طور هم شد تا رفت .\r\n\r\nعمليات عليشير\r\nسه‌شنبه 13 ، دوازدهم قوس - روزنامه دارد تمام مىشود از شهر هم فراموش شد كتابچه آورده شود . جزئيات و واقعات شخصى را بايد مختصر كرد . الموت آشوب شده رشوندها با ساير مفسدين دور عليشير « 2 » جمع شده . اين هم از قرار تقريرات اهل شهر يكى از آن اشرار و الواط و پدرسوخته‌هاست . متصل رعايا را چوب مىزند ، حبس مىكند ، جريمه مىكند ، نقد و جنس مطالبه مىكند . مبلغى هم دريافت كرده الموتى به ستوه آمده چراغ برداشته دنبال من مىدوند . متصل عريضه است مىرسد بيا بيا . اما آدمها خوب كارى نكردند دو تفنگ گرفتند بىاسلحه شده مگر همان تفنگ سه‌تير . رفتم قونسل‌خانه تلگرافى از حضرت و الا به توسط قونسل شده بود فورا برو الموت ، ساعتى دقيقه‌اى توقف نكن . همه كارهايم ناتمام مانده پولها را كرمانشاهانيها ندادند . بازارها بسته يك سردارى براى خودم نگرفتم . كاغذ حاج آقا هم رسيد كه مهرماه خانم طفره دارد . حالا كه فرستاده‌ام عقبش مىگويد حال ندارم . اين هم يك مصيبتى و مرافعه براى من شده . هروقت مىنويسم بيا ناخوش مىشود . بگذريم از اينها كه شخصيات است و علاج دارد .\r\n\r\nورود قشون روس\r\nپيش‌قراول روسها ديشب وارد . سيصد قزاق ، دويست سالدات امروز ، سه چهار چاتمه درب قونسلگرى زده شده بود . اما اين سربازها كه من ديدم سواى سربازهاى پيرارسال است . همه خوش‌تركيب ، خوش‌لباس ، تمام با كلاه روسى ، با تفنگهاى پنج‌تير .\r\nامروز چند نفر داشناكسيون كه دو پسر گلستان ارمنى و ميرزا مرتضى بهشتى يك نفر امينى اسمش را فراموش شده از دم مهمانخانه موزرها را كشيده بناى تيراندازى را كردند كه دكاكين بسته شود . يكى دو گلوله قضاى بىبركت نزديك ميرزا حسين طبيب خورد كه\r\n\r\n\r\n","description":"","footnote":"\r\n( 1 ) - بيزو - تركى به معنى گوساله .\r\n( 2 ) - در اصل شيرعلى .\r\n","page_name":" 3590 ","page_number":404},
  {"content":"\r\n\r\nفرار به اندرون نمود . تا دم الاقاپى شليك‌كنان آمده رفتند سمت بازار . همه دكاكين بسته شد .\r\n\r\nورود قشون روس\r\nللّه الحمد امروز كسى مقتول نشده . قشون روس پىدرپى وارد خواهد شد و اين‌چنين چيزى تاريخ تاكنون نشان نداده كه لشكر دشمن به اين راحتى و امنيت وارد خاك دشمن بشود ! حتى وحشيهاى ينگى دنيا و افريقا بعد از آن‌كه خواستند داخل مملكت و خاك آنها بشوند باز زوبينهاى كوتاه خود و تيركمانهاى سنگى خود تا جمعى را مقتول و مجروح نكردند ممكن نشد و ما بدون آن‌كه يك نفرمان كشته شود ، يا يك گلوله پنج‌تير ضرر خصم ما شود مملكت را داديم . اين قشون روس كانّه وارد شهرهاى مسكو و اودسا شود به همين امنيت ، به همان راحتى و سلامتى وارد خاك ما شد و از وحشيهاى افريقا و امريكا بلكه از زنهاى اعراب سودان و خرطوم كمتر بوديم .\r\n\r\nقشون انگليس\r\nاز آن طرف هم قشون انگليس متصل وارد مىشود ، تقريبا تمام طريق به دست آنهاست . جنگ عثمانى و ايطاليا در كار است . يكى دو شكست هم عثمانيها داده‌اند ، اما حالا . . . « 1 » ايطاليا به همه بنادر عثمانى حركت كرده عثمانى اگر در خشگى غالب بشود در دريا عاجز است از قونسل دليل محاربه را پرسيدم گفت دليل قلت خاك است . ايطاليا آدم روى هم سوار است و جا لازم دارد . چين اغتشاش كلى است هرشهر هرولايت يك عنوانى مىكند . اروپائيها آنجا را بدتر از ايران نموده‌اند و متصل قشون و كشتى است كه به سمت چين گسيل مىشود و آخر قطعه‌قطعه خواهند نمود . اگر ايران دو پاره مىشود آنجا هفتاد پاره خواهد شد .\r\n\r\nتحريم قند روس\r\nچهارشنبه - مردم تلگرافخانه هستند . از علماى طهران و ساير ولايات تلگراف متصل رسيده اما قوهء برقيه در مقابل قوهء تاريه مقاومت نمىكند . ديشب قهوه‌چيها را خواسته خواهش كردند دكاكين خود را ببندند . امروز تحريم قند اعلان شد . در طهران همه دكاكين بسته [ است 
  ] واگون و ماشين سوار نمىشوند . اطفال مدارس را كفن پوشانيده در\r\n\r\n\r\n","description":"","footnote":"\r\n( 1 ) - يك كلمهء ناخوانا .\r\n","page_name":" 3591 ","page_number":405},
  {"content":"\r\n\r\nخيابانها گردش مىكنند و مىگويند يا مرگ يا استقلال . تمام به الفاظ مىگذرد . قوهء دفاعيه همه تحليل رفته .\r\n\r\nداشناكسيون\r\nپسرهاى گلستان ارمنى و شيخ مرتضى بهشتى در ميان بازار موزر انداختند دو نفر رعيت خوتانى بيچاره كشته شد . غياث نظام كه رئيس نظميه است خودش داشناكسيون است و به اين واسطه با حضرات همراهى دارد ، يا فى الواقع نمىتواند جلوگيرى كند .\r\nحاكم هم مىترسد . گفته‌اند تأمينىهاى روس را مىكشيم . مجد الاسلام و جمعى ديگر دو سه روز است از قعر اطاق اندرون بيرون نمىآيند . كاروانسرا و خانه بسيار اجاره كردند .\r\nاغلب خانه‌هاى خود را اجاره داده و به خانهء ديگر نقل و تحويل نمودند . باطنا صاحبان كاروانسرا و خانه‌ها و كسبهء قزوين خوشحال هستند .\r\n\r\nحاجى محمد تقى بنكدار\r\nاز مفاد مرقومهء آقاى عماد السلطنه و حاجى آقا چنان مستفاد مىشد كه مجلس مىخواهد قدرى مردم خسته شوند آن‌وقت قبول شرايط را بكند و بالاخره قبول خواهند كرد . چاره ندارند . اين حاج محمد تقى بنكدار چقدر پول از بانك انگليس گرفت و آش و پلو داد تا مملكت را به باد داد . از قرار معلوم شب قريب پانزده نفر با نردبان به خانه‌اش وارد شده و مقتولش نموده‌اند ، به سزاى كردار خود رسيد .\r\n\r\nكشتن علاء الدوله\r\nعلاء الدوله را در ميان خيابان لاله‌زار چند قدمى بالاتر از خانهء خودش كشته‌اند . آمده بيرون درشكه حاضر نبوده پياده سربالا قدم مىزند نزديك كوچهء حاجى باقر سه نفر به مشار اليه حمله آورده و به دو تير از پا مىافتد . حضرات بختيارى كه جنازهء او را حمل حضرت عبد العظيم مىكنند ديگر خيال مراجعت نداشتند تا جماعتى رفته و آنها را مراجعت مىدهند . ديشب رفعت السلطان مىگفت جمعى از طلاب را علما گفتند ختم « عما يجيب المضطر » بگيرند . درست همان حكايت شاه سلطان حسين و نخود آش لا إله الا اللّه است .\r\n\r\n","description":"","footnote":"","page_name":" 3592 ","page_number":406},
  {"content":"\r\n\r\n\r\nادارهء مملكت\r\nامروز قونسل سوار كالسكه متصل اين خانه و آن خانه ، اين كاروانسرا آن كاروانسرا سركشى مىرفت . بچه‌هاى مدرسهء اميد را مثل طهران كفن پوشانيده در خيابان گردش مىدادند . قونسل ديده بود و خنده نموده بود . اين مرگ يا استقلال را توى كوچه بايد بگويند يا در سرحد و مقابل آتش توپ و تفنگ . خيلى كارهاى ما مزه دارد . معلوم است حال مملكتى مثل ايران كه بخواهد چهار تا بقال يا توتون‌فروش يا بنكدار بالاتر برويم امين الضرب ، معين بوشهرى ، صنيع الدوله يا آقا سيد جمال و ملك المتكلمين اداره و مشروطه كنند ؟\r\n\r\nتقىزاده در لندن\r\nاين مقدمات كه نوشتيم لابد از اين نتيجه بود عقلا به غير اين تا امروز تصورى نكردند . منتهى كار به دست ديگران افتاد و از ترس و سست‌عنصرى جرأت افشا نداشتند . هركس مجلدات گذشتهء « مموار » مرا خوانده باشد تا اينجا برسد انصاف مىدهد كه نتيجه جز اين نبود . حالا آقاى تقىزاده در لندن شراب شامپاين مىخورد و يقين است تقصير را گردن ما مىگذارد .\r\n\r\nورود سردار اسعد\r\nسردار اسعد با مخبر السلطنه [ و 
  ] دبير الملك آمده ديشب به سمت طهران رفتند .\r\nروزنامه‌جات خيلى انتظار مقدم قهرمان حريت را داشتند . بسيار چشم به راه يگانه فرزند رشيد ايران بودند . الحمد للّه چشمشان روشن شد .\r\n\r\nچهارده هزار تومان تلگراف\r\nاز طهران علما به نجف اشرف و ساير جاها و مجلس به تمام پارلمانهاى دول روى زمين مخابرات نموده‌اند حتى دوماى روس . از قرارى كه در روزنامه بود در يك شب چهارده هزار تومان قيمت مخابرات تحويل تلگرافخانهء انگليس شد . روزنامه‌جات عثمانى از اعلان بيطرفى ايران لندلند مىكنند به گمان اين‌كه ايرانى هست ! اينها اول عثمانى را اشغال نموده بودند بعد سروقت ما آمدند . اين هم از پلتيك دولتين بود . بدتر از همه در اين التيماتوم دولت انگليس هم شريك است و ما بيچاره‌ها دچار پنجهء قوى دو دولت خيلى بزرگ شده‌ايم كه آفتاب در ملك آنها غروب نمىكند .\r\n\r\n","description":"","footnote":"","page_name":" 3593 ","page_number":407},
  {"content":"\r\n\r\n\r\nتيراندازى به مشير السلطنه\r\nپنجشنبه 15 ذيحجه - بارها بستيم ، اگرچه حوائج لازمه ممكن نشد خريدارى شود .\r\nمبلغى هم بى جا و بىجهت خرج كرديم . هيچ كارى جز همان حكايت ماليات صورت نگرفت . رفتم دار الحكومه با حاكم خداحافظى نمودم . رقعهء موثق الملك را قراءت كرد كه همشيره‌اش عيال مشير السلطنه است كه در چهارراه حسن‌آباد جمعى به كالسكهء مشير السلطنه حمله آورده قريب چهل و سه تير موزر انداختند . فقط يك موزر پاى مشير السلطنه خورد . اما به درشگه‌چى هفت گلوله خورده و فورا تلف شد . اسبها درشگه را برداشته و مشير السلطنه را به منزل رسانيدند . اين مسئله بردن اسبها مشير السلطنه را در روزنامهء مجلس هم بود و خيلى مايهء تعجب است ، براى اين‌كه از چهارراه حسن‌آباد تا دروازهء گمرك كه خانهء مشير السلطنه است نيم فرسنگ راه است . مشار اليه تحت معالجه است و گويا معالجه شود .\r\n\r\nمعتمد خاقان\r\nآن‌كه سابقا نوشتم معتمد خاقان گلوله خورده و مقتول شد معلوم مىشود معالجه شده و حاليه حاكم طهران بوده است فوت او دروغ بود اما زخم خورده بود . قاتلهاى اين اشخاص ابدا دستگير نشده و گويا احدى مايل دستگيرى هم نباشد .\r\n\r\nخداحافظى\r\nاز آنجا رفتم قونسل‌خانه ، باز مىخواست سركشى خانه‌ها برود . ايستاده مختصر گفتگوئى شد و خداحافظى نمودم . گفت فردا قشون ما وارد مىشود . امشب بيائيد مذاكرات شود . گفتم ممكن نمىشود . خانهء عدل الممالك رفتم ناهار مختصرى خورده او اجتناب داشت من منزل بروم . گفتم من ابدا بيم ندارم ، پناهندهء كسى نيستم . فقط شغل من مرا اجازه مىدهد كه با قونسل رفت و آمد كرده اصلاح امورات خودم را از او بخواهم كه فايده هم ندارد . حيات و ممات هم دست ديگرى است . پياده تا منزل رفعت السلطان آمدم . زيرا وقت مضيق شد و به هيچ‌جا ممكن نبود برسيم هوا هم سرد برف هم مىآمد .\r\nساعت بغلى زنگى خراب شده دكاكين بسته بود ، ناچار سه تومان ضرر كشيده ساعتى نيكل خريدم . رفعت السلطان روضه داشت چاى نداد ، اما توى اندرون سه چهارتا پىدرپى خورد . همه در اندرون مىخورند . اما بيرون موقوف است چون به صرفه نزديك است .\r\n\r\n","description":"","footnote":"","page_name":" 3594 ","page_number":408},
  {"content":"\r\n\r\n\r\nقيمت اجناس\r\nمحمد على سه روز است با حيدر قلى خان رفته‌اند . محمد على زود خواهد آمد اما حيدر قلى خان مشكل است اين زمستان بيايد . اسب كرنك مردنى را هم او برد . در شهر هم امكان پيدا نكرد اسب يا قاطرى خريدارى شود . هيچ‌كس مال ندارد . تمام كاه و يونجه را به قيمت گزاف به سيمون ارمنى فروخته‌اند . روزى كه آمدم گندم بيست تومان نبود حالا بيست و پنج علاوه است . به هزار تملق و خصوصيت رفعت السلطان سه خروار گندم چاله از حاجى ميرزا شفيع خريده شد هفتاد و پنج تومان پول با يك شال دستمال تملق تقديم شد . جو براى خاطر روسها از گندم بالاتر مىرود . هيزم اين دو روزه از بيست و پنج هزار به سى و پنج هزار و به شش و هفت تومان خواهد رسيد . قحطى است نه گرانى . مقدارى باز فشنگ خريدم . مشهدى اكبر هم طهران نمىرود . ابو القاسم را نگذاشتم برود گفتم مرا الموت برسان از آنجا برو حالا كه به اين تدبير توقف مىكند . تا بعد چه شود .\r\n\r\nنامهء على شير\r\nعصر مكتوبى از حكومت رسيد كه شرحى على شير به ادارهء ماليه نوشته پنجاه نفر آدمهاى شاهزاده در شهرك مرا محاصره كرده نزديك بود مرا بكشند اگر نايب الحكومه رودبار نبود . فعلا فرارا آمده‌ام رودبار تكليف چيست . يك سياههء طولانى هم از نهب اموال خودش داده بود ، من‌جمله هشتاد و شش تومان اسكناس كه در الموت وجود ندارد و يك مرواريد . جواب پيغام دادم نبايد اين‌طور باشد ، مىروم و تحقيقات خود را عرض مىكنم . البته اين قبيل نواب اين عاقبتها را دارد .\r\n\r\nروسها در شهرهاى ديگر - عريضهء نسوان\r\nاز قرار روزنامه‌جات قشون روس سواى قشون مقيم تبريز يك عدهء زيادى آنجا وارد و چند روز است به مردم بسيار سخت‌گيرى مىكنند و خيال خلع اسلحه را از اهالى دارند و به ساير شهرهاى آذربايجان هم سواى آنچه بوده باز وارد شد . همين‌طور به استراباد دويست قزاق علاوه شد به سارى بارفروش وارد شده . از مشهد مقدس خبرى نداشت .\r\nتلگرافى از طهران شده بود پانصد نفر از نسوان و عفيفه‌هاى طهران به مجلس آمده عريضه دادند كه براى دفاع از قشون اجنبى حاضرند . خوب است اهالى قزوين و ساير جاها به نسوان تأسى كنند . از نسوان طهران غيرتى راست يا دروغ ( البته دروغ ) ظهور\r\n\r\n","description":"","footnote":"","page_name":" 3595 ","page_number":409},
  {"content":"\r\n\r\nمىكند ، اما از وزارت جنگ ما ابدا اقدامى و غيرتى بروز نكرد .\r\n\r\nبازگشت به الموت\r\nصبح 16 جمعه 15 قوس - به هزار ماجرا پنج ساعت از دسته گذشته از شهر قزوين خارج شدم . برف مىآمد ، باد مىآمد ، راه صاف بود و چهار ساعت به غروب مانده وارد دستجرد بالا شديم . خانهء آقا سيد ابراهيم كرسى گرمى داشت ناهار هم از شهر همراه داشتيم . سيد ابراهيم تفصيلاتى از الموت گفت : ( بچه‌هاى ما الموت بودند معلوم شد ما بين آدمهاى شما و على شير در شهرك نزاعى شده ميرزا موسى بيچاره از پا گلوله خورده صبح چهاردهم على شير آمده اذان صبح از اينجا گذشت ) . من فورا اين مطلب را براى شيخ نوشتم طورى كه به حكومت نشان بدهد . نوشتم على شير خودش شهر بوده و آن كاغذ را به دستورالعمل باقر خان پدرسوخته نوشته . مشار اليه را توقيف فرمائيد ، شايد موسى مقتول شود . تا از الموت مفصلا نوشته شود . يك نفر شهر فرستادم . اين شد غيبت چند روزهء من و حضرت و الا حق داشت مرقوم مىداشت دقيقه‌اى توقف نكن .\r\nملاحظه شود با اين حال از من ماليات مىخواهند كه چهار روز از محل خود اگر خارج شوم اين اوضاع است .\r\n\r\nحركت از دستجرد\r\n[ شنبه 
  ] 17 - صبح از دستجرد سوار شدم . اسب من دل‌درد گرفته بود . برف كم مىآمد ، بعد كمى صاف شد . باد نداشت و از گدوك خوب گذشتيم پنج ساعت به غروب مانده چاله رسيدم . آنجا گفتند على شير از راه تنوره رفت و الّا ما او را دستگير مىكرديم و مىگويند موسى تلف شده . من وقت را از دست نداده دو نفر پياده برداشته تا نزديك شيركوه همه را پياده آمدم . اين راه گل بدى دارد . در سرازيرى سواره مشكل است . آنجا هم توقف نكرده سفارش كردم بارها را چاله نگاه دارند . مختصر در شهرك صفر ملايرى كه حالا پاكار شهرك است ملاقات شد . تحقيقاتى از او كردم به صلاح مشهدى محمد و ميرزا حسنقلى جواب داد . به ابو القاسم و مشهدى اكبر گفتم شترخان خواهم ماند . آنجا رسيدم غروب بود . ميرزا اسحق ديروز فرارا شهر رفته بود . محض دل‌خوشى آنها گفتم مدان مىمانم و از دزدك‌سر فتح اللّه را همراه برداشته بودم . شب شد راه سخت ، گل ، برف . نزديك مدان مال را تند كرده تا آنها سر افتادند من رد شده بودم . پياده سوار به هزار مشقت دو ساعت و نيم از شب رفته وارد قلعه شدم كه همه بىاطلاع بودند . درست يازده ساعت و نيم با اين اسب مريض راه آمده هيچ‌جا توقف نكردم مگر به قدر ده دقيقه\r\n\r\n","description":"","footnote":"","page_name":" 3596 ","page_number":410},
  {"content":"\r\n\r\nشهرك و ده دقيقه نرسيده به شهرك . اسب من هيچ آب نينداخت . باوجود آن ماشاء اللّه هنر كرد و بسيار خوب آمد . خودم هم بىهنر نبودم ، زيرا سه چهار ساعت از اين يازده ساعت و نيم را پياده راه آمدم بلكه بيشتر . اندرون و بيرون همه اوقات‌تلخى داشتند اما رسيدن من باعث فرح آنها شد .\r\n\r\nمرگ موسى\r\nيكشنبه 18 - صبح كه بيدار شدم معلوم شد ديشب ساعت هفت موسى بدرود زندگانى گفته و به جوار حق پيوسته . خيلى دلم سوخت . جوان بود و نوكر باغيرت باحقوقى ، فقط گاهى دروغ مىگفت . اين ميرزا موسى خيلى سر نترسى داشت . بسيار غيور بود . من هيچ‌وقت به دست او تفنگ نمىدادم . وقتى كه تفنگ به دست مىگرفت ميل داشت يكى را بكشد ، يا كشته شود . آخر هم همين‌طور شد . قاصى اصرار داشت نعش را دفن كنند . من گفتم امامزاده بالاروچ امانت بگذارند تا حمل شهر شود . اگرچه در اين چند سال به قدرى آدم كشته شده كه ديگر وقعى براى آن باقى نمانده . پريروز در شهر ده نفر كشته شد قاتل معلوم [ بود 
  ] و هيچ‌كس حرفى نزد . به هرجهت نعش را امانت گذاشتيم . دو زن و چهار طفل صغير دارد . جز دو تكه زمين ديگر هيچ ندارد ، من بايد كفالت كنم .\r\n\r\nواقعهء قتل موسى\r\nاما تفصيل اين قضيهء هايله . اذان صبح سيزدهم ولى با قاصدهاى زواركى به قلعه مىرسند . لدى الورود حضرات تقى و ميرزا مهدى ساير نوكرها را برداشته به سمت هرانك مىروند كه هم حكم عزل را داده هم آنچه ماليات على شير گرفته پس بگيرند .\r\nعلى شير گويا مطلب را دانسته بوده يا ندانسته بود به سمت شترخان رفته بود . اينها به شترخان مىروند و جمعى از رشوندها را هم دستگير مىكنند . حالا اينجا روايت مختلف است . تقى و مهدى كه جنرال اين سپاه و اردو بودند مىگويند ميرزا اسحق محمدآباد بود ما موسى و عزت اللّه را فرستاديم تا از او جويا شود على شير كجاست و خودش هم آمده غذائى به ما بدهد . ميرزا اسحق به آنها گفته بود على شير شهرك است برويد آنجا و اين دو نفر بدون اجازه و امر ما مىروند به شهرك . موسى در راه مىگفته بايد على شير را يا دستگير كنم يا بكشم . چون دير كردند ما يك نفر به سراغ آنها فرستاديم ولى كه دزدك‌سر بود . گفتم تعاقب آنها برود يك مرتبه به ما خبر دادند كه ميرزا موسى گلوله خورده . همگى رفتيم موسى را ولى به دزدك‌سر آورده بود . حواس ما پرت شد آن\r\n\r\n","description":"","footnote":"","page_name":" 3597 ","page_number":411},
  {"content":"\r\n\r\nرشوندها هم فرار كردند . خون زياد از موسى رفته بود . مراجعت كرديم در هرانك هفت هشت نفر رشوند ديگر را گرفتيم . آنها هم پريشب از محبس فرار كردند يعنى اسمعيل دو شب نزد آنها ماند . شب سيم دلش طاقت نياورده رفت اطاق خودش نزد محبوبه ، حضرات فرار كردند .\r\n\r\nقول ولى در آن باب\r\nولى مىگويد من رسيدم در لات فارس‌آباد ديدم موسى و عزت مشغول تيراندازى هستند . سوارى مىخواهد از رودخانه بگذرد و به سمت ما بيايد و مىگويد تفنگها را بدهيد برويد و به سمت ما از قلعهء خرابهء شهرك شليك مىشود . من هم تفنگ انداختم سوار مراجعت كرد . اما يك مرتبه موسى بلند شده به زمين خورد و گفت سوختم . من فرياد كردم آدم كشتيد ، باز صداى تفنگ ساكت نشد . سنگى را سنگر كرده سى و هشت تير انداختم تا آنها فرار كردند . عزت تفنگ را انداخته فرار كرده بود آن‌وقت موسى و تفنگها را برداشته فارس‌آباد آمده از آنجا دزدك‌سر . هرطور بود نگذاشتم موسى و تفنگها به دست آنها بيفتد و همه را منزل رسانيدم حتى يك فشنگ خالى را هم به دست آنها ندادم .\r\n\r\nقول صفر ملايرى\r\nاما صفر ملايرى كه حالا پاكار شهرك است چه مىگفت . امروز به حمام نوشهرك على اكبر خان نايب الحكومهء رودبار و ميرزا حسنقلى و ملا عابد مهمان مشهدى محمد پسر ميرزا حسنقلى كه در شهرك سكنى دارد بودند . در اين بين شير على آمد و به ميرزا على اكبر خان گفت جار براى من آورده‌اند ، مرا كمك كن و يك نفر فرستاد حسين خان را از محمدآباد آوردند كه تفصيل شهر را جويا شود . يك نفر هم فرستاد باغ كلايه مطالبهء جنس كنند . على اكبر خان گفت اگر معزولى چه كمكى ، ناهار خوردند . در اين بين آدمهاى شما پيدا شده و شليك كردند . على اكبر خان پسر ديگر ميرزا حسنعلى را فرستاد كه آنها را ساكت كند و بگويد مطلبى دارند بيايند نزد او كه همان سوار باشد كه گفتند تهديد مىكرد تفنگها را رد كنند . بعد كه آدمهاى شما اعتنا نكردند على اكبر خان سوار شده بود برود خودش جلو آمد ، باز اعتنا نكردند چند تير انداخت و بعد پسر ميرزا حسنقلى پسر مشهدى محمد تير انداخت . على شير هم طايهء علف را سنگر كرده تير مىانداخت . يك وقت گفت زدم همه او را مذمت كردند . گفت به جاى كارى نزدم ، پايش بود آن‌وقت پياده زد به كوه و رفت . شب بادشت رسيد آنجا نمانده به شهر رفت . اما آنچه حسين خان و\r\n\r\n","description":"","footnote":"","page_name":" 3598 ","page_number":412},
  {"content":"\r\n\r\nديگران مىگويند مشهدى محمد موسى را زده و اين گلوله كه به پاى او خورده گلولهء « مكنز » يا « ورندل » است . على شير تفنگ سه‌تير داشت . اما موسى تا هنگام موت گفته بود حسين خان قاتل من است در صورتى كه حسين خان هيچ تفنگ نداشته و از اطاق هم بيرون نيامده بوده است . من هرقدر مطالب را دنبال كردم به غيراينها چيزى دستگير نشد تا بعد چه معلوم شود . تا عصر ملاها و مردم ديگر ديدن مىآمدند و همه اظهار تشكر مىكردند كه خوب شد آمديد و الّا كارها خيلىخيلى بر هم مىخورد .\r\nچهارشنبه 21 ذيحجه - هوا امسال ملايم است . دو برف هم اين دو سه روزه آمد .\r\nنعش موسى را شهر فرستادم با برادرش عيسى و غلام كدخداى سراج‌محله .\r\n\r\nالتيماتوم روس\r\nروزنامه‌ها را خواندم ، صورت التيماتوم با جوابى كه دولت ايران داده ملصق به همين روزنامه شد « 1 » . وزراء به زحمت زياد به رياست صمصام السلطنه معلوم شد ( از بس زود زود تغيير مىكنند من از نوشتن اسامى آنها صرف‌نظر مىكنم ) . وثوق الدوله وزير خارجه با هيئت وزراء جمعه نهم ماه مجلس مىرود و مىگويد خاطر آقايان از التيماتوم دولت روس مستحضر است . بعد از وصول آن هيئت وزراء اقدامات زياد كردند بلكه تغييرى در مواد آن حاصل شود . بدبختانه نتيجهء مطلوب دست نداد . بعد وساطت دولت انگليس را طالب شديم . در آخرين مراسلهء خود به ما نوشتند خيلى زود تقاضاها را قبول كنيد . آن وقت خواستيم بعضى ابهامات كه در التيماتوم بود مثل آن‌كه ايجاد يك بنائى كه در روى آن مكشوف كنيم . معلوم شد خير چيزى نخواهد بود . فقط مىگويند مستر شوستر از روز ورودش توليد يك دشمنى بين ايرانيها و روسها نموده ، او كه عزل شد اينها بالطبع درست مىشود . هيئت وزراء به اتفاق رأى مىدهد كه اين تقاضاها قبول شود براى آنكه ملاحظهء آتيه را مىكنند . وكلا هم به اتفاق التيماتوم را رد مىكنند و آن جواب را وزارت خارجه مىنويسد . وكيل سى كرور ملت غيور حاج عز الممالك قوم ما مىگويد و سايرين هم تصديق مىكنند . در التيماتوم نوشته ما دولتين نمىشناسيم ، مناسبات ما با تمام دول يكسان است . ها اينطور است ؟ مناسبات با پرو و شيلى و مكزيك و روس و انگليس و عثمانى يكى است ؟ از آن وكيل صد كرور ملت غيور بايد پرسيد ؟\r\nآدم از شهر آمد شيخ نوشته بود شش هزار قشون روس با سى و چهار عرابه توپ وارد شهر قزوين شد كوچه بازار همه‌جا سالدات و قزاق است و به طهران هم مىگويند\r\n\r\n\r\n","description":"","footnote":"\r\n( 1 ) - متأسفانه مفقود شده است .\r\n","page_name":" 3599 ","page_number":413},
  {"content":"\r\n\r\nخواهند رفت .\r\n\r\nتسعير جنس الموت\r\nجمعه 23 - جنس الموت را در هيجده تومان تسعير حواله دادم ، همه ممنون شدند كه سى تومان را هيجده تومان و ناچار طرف هم من باشم . مهلت ، مدارا ، تخفيف ، همه‌چيز در كار است و گمان مىكنم به واسطهء قلت پول و نبودن مردم تا اول تابستان وصول نشود .\r\nهوا برعكس پارسال است . ذو الفقار شكارچى خوشكه‌چالى از توى اطاق تير به نشانه مىانداخته زنش حرف مىزند نشانه خطا مىشود پسر فريدون‌نام را مىكشد .\r\nابو القاسم را فرستادم رفت قاطر كهر ملا حسن را در هشتاد تومان خريدارى كردم ، با يكى ديگر كه خريدارى شود طهران جهت حضرت و الا روانه دارم .\r\n\r\nفوت آخوند خراسانى\r\nخبر تازه وفات آخوند ملا كاظم خراسانى است . به واسطهء اقدامات او قشون روس وارد ابران شد . در شهر ختم گذاشته‌اند . يك روز ملا محمد مسئله‌گو الموتى مرا دعوت كرد جويا شدم اهل قزوين تقليد كه را مىكنند گفت آقا سيد كاظم يزدى [ و 
  ] به قدر صد نفرى هم مقلد خراسانى بود . پس از آن‌كه احكامات آقا . . . را ديدند عدول كردند . من خودم عريضه براى اين دو نوشته شرحى هم از تفصيلات اين مشروطه در سى فصل عتبات فرستادم . آقا سيد كاظم جواب نوشت من چيزى تا حال ننوشته و نخواهم نوشت براى آن‌كه مطلب را نمىدانم ، اما خراسانى جواب هم ننوشت . ملا محمد محل اعتماد و وثوق علماى قزوين و عتبات است . وجوهات بريه به توسط او ارسال مىشود . اول مشروطه‌خواه بود ، حالا خيلى از اين اوضاع شكايت دارد و بد مىگويد . خواهر شيخ محمد على عيال اوست و فعلا با شيخ قهر است . مىگويد من خودم ديدم ميرزا حسين خياط با ارمنيها در يك كاسه غذا مىخورد و شيخ محمد على متصل با او محشور است .\r\n\r\nفرار عليشير از حبس\r\nدوشنبه 26 ذيحجه 25 قوس - ملا عيسى و غلام از شهر آمدند . شيخ نوشته بود نعش را قونسل‌خانه برده با آدم قونسل كارگذارى از آنجا دار الحكومه ، بعد حضرت شاهزاده حسين ( ع ) نعش‌كشى را كامل كردم . دكتر نظميه تصديق داد گلوله شريان را قطع كرده و به واسطهء خون زياد تلف شده . امام جمعه هم حكم شرع داد . قونسل آنى و دقيقه‌اى آرام و قرار ندارد مهلت خواست تا بعد كارى صورت دهد . على شير هم از حبس فرار كرد .\r\n\r\n","description":"","footnote":"","page_name":" 3600 ","page_number":414},
  {"content":"\r\n\r\nميرزا اسحق مىگويد قاتل مشهدى محمد است . رشوندها تمام فرار كرده بودند . من شرحى نوشته كه با بيگناهان كارى ندارم همه را گفتم جمع كردند كاغذ به سعيد نظام نوشتم كه در رودبار است شاهزاده فتح اللّه ميرزا را روانه دارد اصلاحى بشود . ( اوضاع شلوغ است من ابدا نبايد براى خودم اشكالاتى فراهم كنم . حتى المقدور كارها را بايد ماست‌مالى كرد و تا ممكن است ميان خود اصلاح [ كنيم 
  ] كه هيچ عرض‌رسى نيست ) .\r\nغلام مىگفت در شهر ختم گذاشته بودند اما همه‌كس مضمون مىگفت . قهوه‌خانه‌ها باز بود دكاكين را هم قونسل پيغام داد باز كردند . يك روز هم در خيابان بزرگ جلوى الاقاپى روسها عيد گرفتند . تمام قشون جمع شده بود ، مشق كردند ، موزيك زدند . اين خيابان به آن بزرگى مملو از قشون بود . اينها مگر آقا چقدر سالدات دارند ؟ شيخ نوشته بود نمايش مفصلى دادند .\r\n\r\n","description":"","footnote":"","page_name":" 3601 ","page_number":415},
  {"content":"\r\n\r\n\r\n1330\r\nچهارشنبه پنجم محرم 1330 ، پنجم جدى - هوا بد نيست و بسيار تشكر دارد . ارزاق همه گران است . گندم سى تومان پيدا نمىشود الموتى تمام « برنج و آش ارزن مىخورد و نان بسياربسيار كم است . در زوارك ملا يوسف روضه مىخواند اما بد مىخواند .\r\n\r\nاعلانهاى خودم\r\nدر به دو ورود هم دو اعلان از طرف من به درب قلعه چسبانيده شد . يكى قدغن از توقف شب در قلعه و نبودن ناهار براى مردم . ملاقات خصوصى جمعه و دوشنبه ساير ايام براى ساير كارها . ديگرى منع از استعمال چاى و قند و همراهى با عموم ملت كه هر دو اعلان مثل اعلانهاى مملكتى ما بىاثر شد . هم ناهار آمدند خوردند هم چاى صرف كردند .\r\n\r\nتلگراف قوام السلطنه\r\nسواد تلگرافى اسعد الحكماء فرستاده بود از قوام السلطنه وزير داخله كه به اهتمام اولياى امور نزديك است امورات و التيماتوم روس اصلاح شود . اهالى از اقدامات سوء كه باعث تنفر دولت همجوار شود پرهيز نمايند . اين تلگراف را هم به خط جلى نوشته در گوشهء ديگر دروازهء قلعه چسبانديم . اينها تمام محض اين است كه از كيد و دسيسهء شيخ محمد على كه مردم را اغوا مىكند من ايمن باشم .\r\n\r\nداشناكسيون\r\nاين ايرانيهائى كه « داشناكسيون » شده كه استقلال ارامنه را طالبند هيچ تاريخ نمىدانند كه نصف مملكت آباد خوب ارمنستان ملك طلق دولت ايران حاليه است و چون ارامنه از آنچه در تصرف عثمانى و روس است مأيوس هستند ، اين انقلاب ايران را فوز عظيم دانسته به آتش آنها دامن مىزنند بلكه آنچه در تصرف ايران است به يك وسيله مسترد دارند . اما همچو چيزى محال است . روس نمىگذارد خواه شيخ محمد على و ميرزا حسين خياط و امثال آنها همراهى كنند ، خواه ننمايند .\r\n\r\n","description":"","footnote":"","page_name":" 3602 ","page_number":416},
  {"content":"\r\n\r\n\r\nمذاكرات با قونسول\r\nقونسل در شهر مىگفت اگر محمد على شاه به تخت سلطنت جلوس كند يك ارمنى باقى نخواهد گذاشت . نمىخواست بگويد اگر ما مسلط شديم . از من مىپرسيد شما و الموت را چه اسم بگذارم ؟ گفتم الموت را موناكو ، مرا پرنس موناكو . گفت و اللّه از اين بهتر اسمى نمىشود . باز از من مىپرسيد مسلك شما چيست ؟ گفتم مذهب من اسلام است . گفت در شهر به شما چه مىگذرد ؟ گفتم از بعضى جهات خوب از بعضى بد .\r\nدرخواست كرد توضيح دهم . گفتم به غذاى بد عادى شده بودم ، حالا غذاى خوب مرا صدمه مىزند . به گردوخاك عادت ندارم . اينجا چشم را صدمه مىزند . راههاى صاف خاطرم رفته حالا در اين خيابانها خسته مىشوم . اما آنجا اين حرفها و مطالب را كمتر مىديدم و مىشنيدم راحت‌تر بودم . فرمانفرمائى داشتم ، اينجا ندارم . خدمت شما نمىرسيدم [ كه 
  ] جواب حسابى ندهيد . به طهران نزديك شده‌ام خوشم مىآيد دوستان را ديدم شاد شدم . فرموديد ماليات را ندهم خوشوقت شدم . گفت آنجا خرس دارد گفتم فراوان ، من متصل با خرس جوال مىروم . آقا شيخ عيسى مجتهد و مجد الاسلام نشسته بودند گفت شما مطالبهء حقوق مىكنيد ، اينها چه حقوقى مطالبه دارند و براى چه به اينها بايد مواجب داد ؟ گفتم جواب مىگويم . دولت ما توپ نداشت ، تفنگ نداشت ، قشون نداشت سالى مبلغى به اين آقايان علما و سادات مواجب مىداد تا دعا كنند مملكت ما به اين روز نيفتد كه روسها تشريف بياورند و تا آن زمان از شر شما ايمن بوديم . از روزى كه قطع حقوق اينها را كردند و آن دعا موقوف شد مملكت ما به اين روز افتاد ، ديگر نه قونسل نه اهل مجلس توانستند از خنده خوددارى كنند و قونسل تصديق كرد حق با من است .\r\n\r\nذكر مصيبت\r\nيكشنبه نهم محرم الحرام 1330 - از ديشب تا شب عاشورا در قلعه ذكر مصيبت مىشود . زواركيها بالا مىآيند ، ملا شعبان هم ضميمهء ملا يوسف است . اطاق بزرگ اندرون مزين شده و گرم است . نصف زنها نصف مردها جلوس مىكنند . اول مهدى مرثيه مىخواند ، سينه مىزنند بعد روضه .\r\n\r\nديهء موسى\r\nابو القاسم آمد قتل را در صد تومان صلح داده بود ، يك كره قاطر هم براى من و حق\r\n\r\n","description":"","footnote":"","page_name":" 3603 ","page_number":417},
  {"content":"\r\n\r\nمأموريت خودش گرفته بود . اين اول ديه است كه در ظرف اين چند سال در ايران گرفته شده و اول مداخل يا حق العمل است كه من در الموت گرفته‌ام . يك قاطر قراكهر هم در هشتاد و پنج تومان براى حضرت و الا خريدارى كرده بود .\r\n\r\nجانشينهاى ايران نو\r\nچند نمره روزنامه از شهر رسيد . « ايران نو » كه توقيف بود چاپ شده بود اما فورا باز توقيف كرده بودند . روز ديگر 29 ذيحجه به اسم « ايران نوين » چاپ شده است ، باز توقيف كردند . روز غره به اسم « رهبر ايران نو » اين سه نمره براى من آمده با يك نمره « مجلس » و چند شماره از « اخبار يوميه » . در « ايران نوين » و « رهبر ايران نو » جلسهء تاريخى مجلس شوراى ملى را درج مىكند كه تمامش سر ادواردگرى ما جناب وثوق الدوله وزير خارجه باشد و من محض اهميت اين جلسه و نطق مختصر آن را درج مىكنم . هى هذا .\r\n\r\nنطق وثوق الدوله در قضيهء التيماتوم\r\nايران نوين پنجشنبه 29 ذيحجه 1329 شمارهء ( 1 ) . يك جلسهء تاريخى ( جلسهء 317 مجلس شوراى ملى ) رئيس الوزراء نوبه كرده و هيئت ديگر وزرا حاضر قوام السلطنه را در رقعه خود به وزارت داخله معرفى مىكند و مطالب ايشان را وزير خارجه بيان مىكنند .\r\nوزير امور خارجه - غرض از اظهاراتى كه امروز خواهد شد اين است كه وضع امروزى اين مملكت يك مذاكراتى بشود در مجلس علنى كه شهودى از ملت باشد .\r\nمعايب امر به‌طور وضوح گفته شود بهتر است . ملاحظه نبايد بكنيم . شايد پلتيكى اين نباشد كه اجازه بدهد معايب خودمان را خودمان بگوئيم . اما بهترين پلتيكها راستى است و بنده بعضى از اوضاع حاضره را مختصرا شرح مىدهم . اولا آقايان بايد بدانند كه امروز وضع مملكت بهتر از آن روزى كه كابينهء حاضر يعنى روزى كه صمصام السلطنه زمام امور را به دست گرفت نيست ، بلكه اگر دقت كنيم وضع امروز خيلى بدتر از آن روز است .\r\nبراى اين‌كه آن روز محمد على ميرزا در گمش‌تپه بود و مردم آنقدر متزلزل و ما تمام قواى خودمان را صرف آن كار كرديم . فعلا در خاك ايران است و شايد در يك موضعى است كه نزديك‌تر از گمش‌تپه و شعاع السلطنه آمده استراباد و استراباد در تحت تصرف اوست . تركمانها كه هواخواه آنها بودند از دامغان گذشته و به سمت سمنان حركت نموده‌اند . سالار الدوله هم كه قلع‌وقمع شد عودت كرده در كرمانشاهان كوس ياغيگرى مىزند . صمد خان هم كه مىدانيد اعمالش شدت پيدا كرده و رشيد الملك را از طرف\r\n\r\n","description":"","footnote":"","page_name":" 3604 ","page_number":418},
  {"content":"\r\n\r\nخود گيلان مىفرستد و رشت را تهديد مىكند و خيلىخيلى اقدامات ديگر از اين قبيل كه بنده كليّاتش را عرض كردم و جزئياتش را لازم نيست بگويم چون مفصل مىشود .\r\nيك فايده كه آن روز داشت يعنى يك حسن كه آن روز داشت و امروز ندارد اين است كه آن روز يك پولى داشتيم براى دفاع كردن آن همه مشكلات ، و بدبختانه امروز آن پول را هم نداريم . متأسفانه دستمان تهى است . معايب ديگر هم در كار خيلى است . معلوم است مملكتى كه بحران كابينه هفته‌ها طول پيدا كند شايد دو ماه طول بكشد و اختلاف احزاب نگذارد كه يك كابينه تشكيل شود كارها صورت صحيحى پيدا نمىكند . كارهاى ادارات سخت و ايالات بىحاكم ، ولايات بىمأمور . در همهء اين بدبختيها علاوه شده است يكى مسئلهء التيماتوم كه لا ينحل مانده است و از آن روز كه اين اولتيماتوم رسيده است هيئت وزراء ساعى بودند به اتفاق وكلا نوعى آن را رفع نمايند و تا امروز موفق نشده‌اند . بدبختانه درست ملاحظه فرمائيد معايب و امراض را تشريح كنيد مىبينيم براى چارهء آنها علاج منحصر است به تشكيل و تعيين يك حكومت ثابت مقتدرى كه همانطورى كه مسئوليت دارند اقتدارى هم داشته باشند . در صورتى كه اصلا حكومتى هم نداريم تا چه برسد به حكومت مقتدر . گمان مىكنم يك يا دو ماه است وزراء هم نداريم .\r\n« رهبر ايران نو » شمارهء يك غرهء محرم 1330 ، اول جدى بقيهء جلسهء 317 . و اگر هم موقتا رفع بحران شده است و يك اشخاصى معرفى شده‌اند به واسطهء رفع نشدن پاره‌اى از اختلافات و پاره‌اى اشكالات هيأت وزرا يك اسم بلامسمّى بوده است و در حقيقت وجود خارجى نداشته است و اين خيلىخيلى بدبختى است در يك همچو موقعى كه چارهء منحصر داشتن يك حكومت مسئول و مقتدرى است هيچ حكومت نداريم و چون اينجا رسيدم لازم است قدرى مبسوط و مفصل عرض بكنم ( در اين‌جا قدرى از تاريخ اشتغال خودش به وزارت خارجه بيان مىكند . ماحصل مطلب اين است كه گفتند چون ديگر آدمى نداريم و در ايران قحط الرجال شده ناچار بايد وزير خارجه باشيد . حالا وجود منحصربه‌فرد مملكت شده و البته همين‌طور مملكت نگاه مىدارد و مناسبات دول همجوار را مرعى و منظور مىدارد ) . اين دلايل كه مىآورم پرمفصل نبود ، فروع زيادى نداشت . بنده مىگفتم از اينكه بنده وزير خارجه شدم يا ديگرى وزير داخله علاج كار مملكت را نمىكند . درد و علاج مملكت تشكيل يك حكومت مقتدر ثابتى است .\r\nاولا در تمام ممالك دنيا حتى در ممالك جمهورى آنجائى كه اكثريت اهالى مزاياى اخلاق و تمدن است يعنى بيش از ما مراتب اخلاق را دارا هستند منكر اقتدار حكومت نيستند به جهت آن‌كه هميشه مسئوليت را با اقتدار و اختيار توأم و اين دو را مستلزم\r\n\r\n","description":"","footnote":"","page_name":" 3605 ","page_number":419},
  {"content":"\r\n\r\nيكديگر مىدانند . هيچ عقلى تصور نمىكند يك شخص مسئول باشد و اختيارى نداشته باشد . هيچ منطقى نمىگويد يك شخص مسئول كارى باشد ولى اختيارى در آن باب نداشته باشد . هيچ‌كس نمىتواند اين محال را باور كند كه به بنده بگويند از اينجا تا يك فرسخ بدوم و ليكن دستها و پاهايم را بسته باشند . در اين مملكت كه ملاحظه مدارك و مسالك اشخاص را مىفرمائيد خواهيد دانست كه تعيين يك چنين حكومتى چقدر لازم است . يك مسئلهء ديگر راجع به تعيين مسلك خارجى است كه از آن روزى كه بنده داخل اين خدمت شدم عرض كرده‌ام يك اساس و بنائى براى پلتيك خارجى بايستى در دست باشد و آن كسانى كه مأمور وزارت خارجه‌اند عارف به آن اصل باشند ، حفظ روابط و مناسبات بنمايند . داشتن روابط خارجى و حفظ آن منحصر به دول و ملل نيست .\r\nاشخاص مختلف و خانواده‌هائى هم كه مىخواهند امور خودشان را مرتب و خانه‌هاى خودشان را حفظ بكنند اگر روابط خودشان را نسبت به همسايه‌هاى خودشان ندانند كه با آن همسايه چطور بايد مراوده و معامله نمايند زندگانى آنها يك زندگانى بىثباتى خواهد بود . پس مسئلهء روابط خارجى يك مسئلهء مهمى است و اگر يك مملكتى بگويد من روابط خارجى دارم و معين نباشد كار يك همچو مملكتى بنده عرض مىكنم هيچ است ( بعد از تنه سر حساب ، پس از خرابى بصره مىخواهند روابط پيدا كنند ) . اول مىبايست ما مملكت خودمان را منظم كنيم . داخله كه منظم شد آن‌وقت ممكن است يك روابط خارجى داشته باشيم و من هميشه اين پيشنهادها را مىكردم و هروقت از قبول آنها مأيوس مىشدم استعفا مىدادم . حال از آن پيشنهادهاى خود به قدرى دور هستم كه از يك طرف كار حكومت مسئول اين مملكت و اقتدار آن به جائى رسيد كه يك اشخاص بىاختيار بدبختى كه اينجا نشسته‌اند وزراى مملكت هستند كه علاوه از نداشتن اختيار و اقتدار از اطراف بدبختى آنها را محاصره كرده . حتى شنيده مىشود به اطراف و ولايات تلگراف مىكنند به آنها تهمت مىزنند كه هيئت وزراء مىخواهند با اجانب بسازند و استقلال مملكت ما را بفروشند و مردم مملكت را مىشورانند .\r\nبر خلاف يك عدهء قليلى كه اسم آنها را گذاشته‌اند وزراى مسئول و مىخواهند اين هيئت وزرا در يك همچو موقع سخت براى آنها كار كند ، ملاحظه فرمائيد فاصله چقدر است ؟\r\nدر همچو موقعى كه از يك طرف اغتشاش و انقلاب داخله [ است 
  ] و از طرف ديگر اجانب شما را محاصره كرده و قشون اجانب تا بيست و چهار فرسخى پايتخت رسيده و امروز پايتخت شما را تهديد مىكند عوض اين‌كه شما دولت خودتان را قدرت بدهيد آن هم چه‌قدرتى قدرت فوق‌العاده ، برمىداريد از اينجا به تمام نقاط حتى به امريكا تلگراف مىكنيد كه هيئت دولت پول گرفته‌اند و با اجانب ساخته‌اند . در يك همچو\r\n\r\n","description":"","footnote":"","page_name":" 3606 ","page_number":420},
  {"content":"\r\n\r\nموقعى بدبختى براى يك مملكتى نيز كمتر از اين اظهارات و اين ترتيبات نمىشود .\r\nآمديم سر مسلك خارجى . آنچه من آمدم عجز كردم ، الحاح كردم از آقايان وكلا قبول نشد و حال آن‌كه در آن‌وقت بسيار اتخاذ آن مسلك سهل بود و ممكن بود روابط ما خيلى از اين بهتر باشد . امروز كار ما به جائى رسيده كه قشون اجانب در بيست و چهار فرسخى است .\r\nاين مطالب مقدمات عرض من بود كه اگر شما امروز هم يك مسلك خارجى و يك حكومت بااقتدارى معين نكنيد يعنى هركسى را كه طرف اطمينان شماست و مىدانيد كار مىكند ، هركسى را كه ديگر شما خجالت مىكشيد از اين‌كه [ تهمت 
  ] بزنيد يا افترا بر او بنديد و اگر او را آورديد وزير كرديد ديگر خجالت مىكشيد از اين‌كه به او تهمت بزنيد معين بكنيد و مملكت را بدهيد به دست او و بالاخره يك حكومت مسئول تشكيل بدهيد . بنده از تصور خطراتى كه بر آن مترتب خواهد شد بر خود مىلرزم و نمىتوانم عرض كنم كه چه مخاطرات در پيش داريم و نمىتوانم به آن تفوه كنم !\r\nاين مقدمه عرض بنده بود و اما مسئلهء التيماتوم . عرض مىكنم كه آقايان هم مسبوق هستند ، چه از تلگرافاتى كه شده است ، چه از مذاكره با سفرا . بالاخره يك پيشنهادى وزرا كردند مجلس او را رد كرد بر خلاف شهرتهائى كه مىدهند كه وزرا استعفا ندادند استعفا كردند ، استعفاى سريعى . آقاى رئيس مجلس و خيلى از وكلا مسبوق هستند آقاى نايب السلطنه و نمايندگان محترم و جمعى از محترمين ديگر و خيرخواهان مملكت اصرار كردند دو مرتبه همان وزراء باقى باشند و داخل مذاكره شوند ، بلكه مواد اين التيماتوم را تغيير بدهند و از آن روز تا حال وزراء در مسئله اولتيماتوم مذاكرات خيلى خيلى طولانى نمودند . بر خلاف عقيدهء بعضى اشخاص كه مىگويند آمدن قشون روس به پايتخت اهميت ندارد هيئت وزراء از روى نصيحت خيرخواهان و آنها كه عقلشان مناط اعتبار است آمدن قشون روس را خيلى اهميت مىدهند و عقيده‌شان اين بود حتى المقدور جلوگيرى شود . به يك اندازه هم به مقصود نائل شدند و تا امروز قشون روس به پايتخت وارد نشده و اين شهرت هم كه وزراء رفته‌اند التيماتوم را قبول كردند خلاف است . وزراء فقط مذاكراتى كردند كه قشون وارد طهران نشود .\r\nاما در باب شرط اول باز بر خلاف آنها كه مىگويند پلتيك دولت موافق نيست با ماندن مسيو شوستر هيئت دولت خيلى مذاكرات كرد ، خيلىخيلى مايل است مسيو شوستر در كار خود باقى باشد . اين را هم عرض كنم آنها اول داخل مذاكرات نمىشدند و مىگفتند التيماتوم تغييرپذير نيست . وقتى كه كار يك دولتى به التيماتوم رسيد ديگر نمىشود داخل مذاكره شد ، يا بايد جمعا قبول يا رد نمايند . ليكن ما از راههاى غيرمستقيم داخل\r\n\r\n","description":"","footnote":"","page_name":" 3607 ","page_number":421},
  {"content":"\r\n\r\nمذاكره شديم . عزل مسيو شوستر را عرض كردم دولت طالب نبود ولى موفق نشد . در باب شرط ثالث كه خسارت باشد اقدامات خيلى شد و تا اين اندازه اطمينان‌بخش است كه آن خسارت يك مبلغى نخواهد بود كه خارج از اندازهء استطاعت ماليهء دولت ايران باشد . از حيث مبلغ و پرداخت سهل است .\r\nو ليكن درخصوص شرط دوم كه مسئلهء مستشار باشد هنوز يك فايدهء بزرگى حاصل نشده . فقط همين‌قدر است كه تحصيل رضايت دو دولت مبدل به سه دولت گرديد و اين را عرض كنم كه بنده اين را چندان تفاوت بزرگى نمىدانم و اظهاراتى نكرده‌ام . لكن در مقابل اين تقاضاها يك اظهاراتى هم از طرف دولت شده . از آن اظهارات آنچه بنده مىتوانم عرض كنم به محض اين‌كه تقاضاها قبول شد فورا دولت روس قشون خود را مراجعت مىدهد . اين مسئله را ابتدا امتناع مىكردند و مىگفتند ما نمىتوانيم قشونى را كه آورده‌ايم ببريم ، شايد يك اتفاق ديگرى افتاد . ما به آنها اطمينان داديم اتفاق ديگرى نخواهد افتاد . اين بود آنها حاضر شدند بعد از موافقت قشون خود را ببرند .\r\nيك مسئلهء ديگر توهمى بود از طرف دولت . شايد پس از قبول اين تقاضاها شرايط ديگرى بشود ، خيلىخيلى محل تشويش بود . از اين حيث هم اطمينان حاصل شد كه هيچ تقاضا و شرط ديگرى نخواهد شد . فايدهء اين مذاكرات اين شد كه قشون وارد پايتخت نشود . حال ديگر اين مذاكرات را هم قابل فايده نمىدانند ، اختيار با نمايندگان است و اگر بيش‌از اين اين كار به تعويق بيفتد ما نمىتوانيم مسئول اصلاح و وقوع بعضى خطرات باشيم . براى آن‌كه مسئوليت را از گردن خودمان برداريم اگر امروز ننشينيد يك تصميمى در اين خصوص بگيريد هيئت وزرا هم مسئول نخواهد بود و بيشتر نمىتواند از اين مطالب جلوگيرى كند و از روى اوراق اعمال آنها معلوم خواهد شد و حاضرند ثابت نمايند در اتمام و انجام اين كار به وظائف و تكاليف خود رفتار كرده‌اند .\r\nدر خاتمه عرض خود عرض مىكنم كه امروز ايران در يك بحران خيلىخيلى بزرگى است . فقط مسئلهء بحران خارجى نيست بلكه يك بحران خيلى بزرگ داخلى بر آن دچار شده و اگر آقايان درست ملتفت اين بحران خيلى بزرگ داخلى شوند و بفهمند علت اين بحران چيست ، بالاخره اين مطلب را بفهمند كه امروز يك حكومتى « ديسيپلينه » لازم است كه مقتدر باشد كه قولش نفوذ داشته باشد و الّا دچار بحرانهاى خيلىخيلى سخت مىشويد كه دخالت خارجى در آن بحران خيلى بيشتر از اين مىشود . ما تكليف خود را گفتيم .\r\nآقا شيخ محمد خيابانى وكيل تبريز جوابى مىدهد كه روزنامه آن جواب و جواب ساير وكلا و خاتمهء مجلس را شرح نمىدهد ( و من بسيار اوقاتم تلخ شد كه نفهميدم\r\n\r\n","description":"","footnote":"","page_name":" 3608 ","page_number":422},
  {"content":"\r\n\r\nوكلاى ملت غيور ما چه جواب مىدهند ) .\r\n\r\nخطاب به وثوق الدوله\r\nنطق سر ادواردگرى ما شايان توصيف است و قابل تحسين ، اما خوب بود يك وكيل نامدارى يا يك روزنامه‌نويس باانصافى جواب او را مىداد و مىگفت براى آن كسانى كه بعد از چهار سال كه لطمه به اقتدار سلطنت زدند اى آقاى بزرگوارى كه بنياد استقلال مملكت را برانداختى ، اى وزير يا وكيل سى كرور ملتى كه با بيان و بنان خودت با آن آگاهى كه در امر سلطنت و ملت ايران داشتى اقتدار و نفوذ سلطنت را ويران و خراب كردى ، حال آمده [ اى 
  ] و تمناى حكومت مقتدر و سلطنت استبدادى مىكنى كه فرسنگها به آن دور هستيد . آب رفته به جوى باز نخواهد آمد . بنا را خراب [ كرديد 
  ] و حالا بدون آن كه مصالحى براى آبادى آن باشد توقع آبادى مىكنى ؟ اى وزير نامدارى كه امروز تمناى روابط خارجه را به اشدّ لزوم مىكنى و خودت باعث فناى آن شدى ! تو بودى در مشروطهء صغرى نايب اول رئيس مجلس شوراى ملى و رئيس كميسيون بودجه ، آگاه و بصير از اوضاع ايران . كوشش شما در سلب اقتدار سلطنت در تمام روزنامه‌هاى آن عهد معين است . بيشتر سلب اقتدارات سلطنت به واسطهء جد و جهد تو شد . در استبداد صغرى از دسيسه و فتنه و شرّ آنى و دقيقه‌اى آرام‌وقرار نگرفتى تا روسها براى آوردن گندم داخل شهر معظم ما تبريز شدند . در مشروطهء ثانى هجوم مجاهدين و آن گردن‌شكسته سپهدار به طهران رئيس كميسيون بهارستان بودى . در خلع محمد على شاه اول رأى تو دادى . در هيئت مديره ( ديركتوار ) رئيس تو ، همه‌كاره تو بودى . از شدت نخوت و غرور هنگام ورود گلستان به زمين نگاه نمىكردى . بعد وكيل ، بعد وزير ، بعد وكيل ، سپس وزير فعال كه آشوب پارك و قتل آن همه آدم اس اساس بودى تا يومنا هذا ! براى طى اين مقامات و كسب اين شئونات و تحصيل سرمايه و ساختن عمارت صد هزار تومانى خدا را به شهادت مىطلبم كه آنى و دقيقه‌اى در سلب اقتدار حكومت و خرابى مملكت شر و فساد كه نتيجه‌اش رسيدن به آن مقامات بود كوتاهى نكردى و حالا پس از خرابى بصره و اضمحلال سلطنت چهار هزار ساله درخواست حكومت مقتدر و اتخاذ مسلك خارجه را مىكنى ، هيهات هيهات . « خود مىكشى اى حافظ ، خود تعزيه مىدارى » .\r\nخدا روى تو و امثال تو را در دو عالم سياه كند كه مملكتى را كه عروس ممالك بود رايگان به دست دشمنان دين و وطن داديد . حالا هم گناه را يكىيكى به گردن همديگر مىگذاريد كه هيچ‌كسى نيست شما را محاكمه كند و مدلل دارد مثل شما . . . براى جيفهء\r\n\r\n","description":"","footnote":"","page_name":" 3609 ","page_number":423},
  {"content":"\r\n\r\nدنيوى و جاه‌طلبى باعث تباهى مملكت شديد . اما اميدواريم منتقم حقيقى و صاحب ولايت از شما انتقام خود را بكشد . چنانچه از بعضيها كشيد و من اسم آنها را كمى برده و مابقى را بعد مىبرم ( من هيچ نمىفهمم اين اقتدار چه چيز است از كجا پيدا مىشود در كدام دكان به فروش مىرسد . اقتدار را سر بريدند ، كفن كردند ، دفن كردند شش سال است در زيرزمين استخوانهايش پوسيد ، حالا چه قسم احيا مىشود .\r\n\r\nچهار تخته جاجيم\r\nپنجشنبه 13 - كدخدا صفر على را با قاطرها روانهء تنكابون نمودم . غنى هم شهر رفت فتح اللّه ميرزا آمد قرار شد مقصرين را ببرد نزد سعيد نظام . همين‌كه پائين رفت و خواست آنها را ببرد دانه‌دانه گريخته بنابر مرسوم قديم به اصطبل مباركه كه يك رأس يابو هم ندارد آمدند . معلوم شد به من راغب‌ترند تا به سعيد نظام . من هم از تقصير آنها گذشتم و بهتر هم همين شد . چهار تخته « جاجيم » هم براى من فرستادند .\r\n\r\nقاتل ميرزا موسى\r\nشهرت تام پيدا كرده كه قاتل ميرزا موسى مشهدى محمد پسر ميرزا حسنقلى است ، اما فعلا پلتيك من اقتضا نمىكند ريش حاكم قزوين را رها كرده مشهدى محمد را بگيرم و اين براى مابعد است . هروقت حاكم بخواهد مأمورى روانه كند يا افاده كند من حكايت قتل را به ميان بياورم و با كمال جرئت و جلادت مأمورش را جواب كنم و مطالبهء هزار و سيصد تومان ديه يا قصاص على شير را كنم .\r\nشيخ نوشته بود هرجا مذاكرهء قتل ميرزا موسى را مىكنم به من مىخندند كه يك نفر كشته شده مطلبى نيست . راست هم مىگويند اين كرورها آدم كه كشته شد چه بود ؟\r\nعلاء الدوله و چهار نفر ديگر را پريروز كشتند . هيچ قاتل آنها را كسى هم تعاقب نكرد و دستگير نكرد .\r\n\r\nدنبال التيماتوم\r\nاز شيخ تازه كاغذى رسيد نوشته بود در رشت و تبريز بين ايرانيها و روسها نزاع است .\r\nجمعى از طرفين كشته شده‌اند . حاجى آقا رضاى كاشى را در رشت مقتول كردند . ظهير حضور پسر جوان آقاى ظهير الدوله حاكم گيلان در انزلى نايب الحكومه بود يك نفر مجاهد او را با پنج تير « موزر » مقتول كرد . التيماتوم را قبول كردند اما اين نزاع رشت و تبريز كار را خراب كرد . از وزراء اصلاح بود دادند اما جهال نگذاشتند . باوجود آن همه\r\n\r\n","description":"","footnote":"","page_name":" 3610 ","page_number":424},
  {"content":"\r\n\r\nكاروانسرا و خانه كه در قزوين كرايه كردند مجددا كاروانسرا و خانه كرايه مىكنند كه قشون خواهد آمد . خدا به داد برسد . همه اين قشون شام و ناهار و همه‌چيز راحت دارد .\r\nاما اهل شهر نصف سر بىشام زمين مىگذارند . زنها متصل قونسل‌خانه رفته تمناى نان مىكنند و استدعا مىكنند قونسل اقدامى بكند .\r\n\r\nنامهء عماد السلطنه\r\nدستخطى از آقاى عماد السلطنه براى شيخ بود كه برايم فرستاده بود : « اين دو سه روز براى آيت اللّه خراسانى در مساجد ختم بود . ديروز اعليحضرت مسجد شاه رفت ختم را برچيد . حرفى كه ظاهر و رسمى نمىزنند . وزرا دربخانه نمىروند در منزلهاى خود كار مىكنند . نايب السلطنه هم در خانه نمىرود منزل است . مجلس اگر مذاكره مىكنند بيرون معلوم نيست و كسى نمىداند چه مىكنند . ديشب در روزنامهء پاريس خواندم كه ايرانيها عذر از دولت روس خواستند و تقاضاهاى او را پذيرفتند ، ولى دولت روس جواب داد دير كرديد و شرايط ديگر پيشنهاد كرده است . ما كه بىاطلاع و طرف شور و صحبت نيستيم و نبوديم ، اين‌طور كه ظاهرا پيداست كار مشكل‌تر مىشود و به واسطهء تنگى و گرانى بدترين ايام است كه اين واقعات روى مىدهد . خدا لعنت كند كسى را كه اين كارها را كرد يا آنقدر اقتدار به شوستر داد تا مملكت را شسته و روفته تسليم روس كرد . طمع و حرص روسها هم كه حد و اندازه ندارد ، نصف دنيا را مالك است باز آرام نمىگيرد . در اينجا سؤالات مىكند اين همه قشون ، اسب ، آدم ، آذوقه خود را از كجا تحصيل مىكنند چه و چه . . . »\r\n\r\nجعل دروغ\r\nدر روزنامه نوشته بود آيت اللّه را همان ساعت كه پا به ركاب گذاشته براى جهاد به ايران عازم بود مقتول كردند و آن‌وقت دروغها جعل مىكند و چيزها مىنويسد كه در مخيلهء هيچ ايرانى خطور نكرده ( بدترين صفات ما ايرانيها اين دروغ و اغراق‌گوئى است ) . به قدرى در اين روزنامه‌ها دروغ مىنويسند كه اندازه ندارد ، مثل اين‌كه اخباراتى از جنگ عثمانى و ايتاليا جعل كردند كه آخر الامر سفارت ايتاليا ناچار شد به وزارت داخله نوشت كه حكم كنيد روزنامه‌نويسهاى شما اخبار صحيح را بنويسند . در مسئلهء شهادت آيت اللّه كه از قرار معلوم سكته كرده است مىنويسد . « اين واقعه ديگر اركان عالم اسلامى را متزلزل مىكند . اين فاجعه ديگر خانهء صبر اسلامى را مىسوزاند . اين قضيه ديگر هيچ قرارى از براى هيچ مسلمانى در عالم اسلامى باقى نخواهد گذاشت .\r\n\r\n","description":"","footnote":"","page_name":" 3611 ","page_number":425},
  {"content":"\r\n\r\nكاسهء صبر مسلمانان عالم لبريز شد . » ببينيم همچو چيزها هست ؟ واقع شده ؟ نه ! براى وفات حضرت رسول ( ص ) همچو چيزها نشد .\r\n\r\nشوستر\r\nبارى قانون 23 جوزا و اختيار تام تمام دادن به يك نفر امريكائى كار مملكت را بدين شكل رسانيد . نمىدانم چه گمان كردند ، ما يك نفر مستخدم از امريكا آورديم تمام قواى برى و بحرى و سرمايهء ميلياردرهاى امريكا پشت و مقوى كار اوست . بله همين تصور را كردند و الان هم همين خيال را مىكنند . براى چهارتا قاليچه كهنه و صندلى شكستهء خانهء شعاع السلطنه اين آدم چه هنگامه‌اى برپا كرد . اين است حالت حاليهء مملكت ايران ما كه از نطق وزير خارجه خوب معلوم مىشود .\r\n\r\nمراكش\r\nدولت اسلامى ديگر ( مراكش ) به كلى تفويض فرانسه شد مواد معاهدهء او در روزنامه بود . نسخ عهدنامهء الجزيره كه استقلال مراكش ملحوظ بود اقامت يك عده قشون فرانسه دايم در مارك تعهد پادشاه آنجا حفيظ كه مراودات خارجه را موقوف و با هيچ دولتى مراوده نداشته باشد . بودن يك نفر وزير از طرف دولت فرانسه براى ترتيب امور داخله مارك . يك قطعه زمينى هم به دولت آلمان در كنگو افريقا فرانسه واگذار كرد و دولت آلمان حقوقى پلتيكى خود را در مارك مصالحه . حقوق اقتصادى وى باقى خواهد بود .\r\nدولت ديگر اسلامى عثمانى است اكنون مشغول محاربه با ايطالياست و خبر درستى ندارم يقين است طرابلس را مىبرد و لطمهء بزرگى به آن دولت وارد مىشود . پس از فيصلهء امر ايران روس و انگليس ، آلمان [ و 
  ] فرانسه هجومى بدان سمت آورده و كارش را خاتمه مىدهند .\r\n\r\nچين\r\nچين از قرار اخبارات واصله نهايت اغتشاش را دارد . هر شهر ، هرمملكت بلكه هر بلوك آن يك عنوانى پيش گرفته ، مليونها آدم از گرسنگى و جنگ داخلى تلف مىشود لاعلاج محتاج به مداخلهء دول معظمه خواهد شد . پادشاه انگليس با ملكه در هندوستان مشغول تاجگذارى و عيش‌ونوش است و ابدا اين واقعات اين ظلم و ستمها را به خاطر نمىآورد . حكمت :\r\n\r\n","description":"","footnote":"","page_name":" 3612 ","page_number":426},
  {"content":"\r\n\r\n شنيده‌اى تو كه محمود غزنوى شب دى * شراب خورد و شبش جمله در سمور گذشت\r\nگداى گوشه‌نشينى لب تنور گزيد * لب تنور بدان مستمند عور گذشت\r\nعلى الصباح برآورد نعره كاى محمود * شب سمور گذشت و لب تنور گذشت \r\n\r\nتخم‌كارى - سوغات\r\nجمعه 21 محرم 1330 ، بيستم درجه جدى - هوا مثل بهار است . باوجود قلت تخم در زوارك و پائين‌تر اين چند روز خوب تخم‌كارى كردند . روزها در اطاقهاى رو به جنوب ابدا احتياج آتش نيست . كدخدا صفر على ديشب از تنكابون آمد برنج خوبى آورد خروار چهل من تبريز آنجا نه تومان و نيم . جناب آقا سيد علينقى سياورزى از اجلهء علماى تنكابون پنج كيله ( هر كيله دو من شاه است ) برنج اعلى با صد عدد پرتقال ، بيست عدد دارابى براى من سوغات فرستاده بود . ليموى آب ، قليان كدو ، خيلى چيزها آوردند .\r\nعلماى تنكابون كلية با من محبت دارند و دوست شده‌اند . جناب حاج نظر على يك قواره شال گسكر فرستاده بود . نوشته بود رشت را روسها متصرف شده تمام اسلحه و ذخيره ملتى و دولتى را گرفته به قانون روسيه حكومت مىكنند .\r\n\r\nسگ تازه\r\nعصر با زنها تا كوك‌دشت شكار رفتيم ، چيزى پيدا نشد . كبكها بالا هستند . كته « 1 » تولهء منتظم الملك به من داد اسمش را سيالان گذاشتم ( كوه بزرگ شمالى الموت است ) مقابل البرز . بسيار خوب مىشود . خيلى خوب بو دارد همراه بود . البرز باز سراغ محبوبهء سراج‌محلهء خود رفته يك شبانه‌روز معتكف بود . ديروز او را به زحمت زياد آورديم دستش زخم ، كمرش زخم ، با يك حال فلاكتى . حاليه او را توقيف كرده‌ايم و به ياد ايام استبداد زنجير است .\r\n\r\n\r\n","description":"","footnote":"\r\n( 1 ) - كته - بچه سگ .\r\n","page_name":" 3613 ","page_number":427},
  {"content":"\r\n\r\n\r\nوضع قزوين\r\nيكشنبه 22 محرم الحرام - غنى از شهر مقارن ظهر آمد . زبانى گفت شهر امن است .\r\nاسلحه را از تمام مردم جمع كردند . همه مثل من مىمانند . نان ارزان ، گندم هيجده تومان ، امنيت شهر با سالدات و قزاق است . شبها گردش مىكنند . اسمعيل آقا را هم قونسل گرفت حبس كرد با جمعى ديگر همه كارها با قونسل است .\r\nاما مكتوبات . اول شروع به مال شيخ مىكنم ، بعد سراغ سايرين مىرويم .\r\n\r\nنامهء شيخ\r\nبعد از مرافعه با رضى خان و تفصيل برنج و خريدارى تفنگ سه‌تير لوبل با فشنگ پنج‌تير ورندل سه‌تير كه اصرارى در اينها دارد و خواستن رئيس ماليه به فرستادن تحصيلدار . كاغذ رسمى قونسل كه حق فرستادن نداريد به عوض مواجب حضرت و الا بايد محسوب شود . موقوفى آمدن تحصيلدار خوشحالى زياد كه آنها را كه مىخواستم به حال من دچار شوند الحمد للّه دچار شدند . مىرود توى اخبار .\r\n\r\nتبريز\r\n« حكايت تبريز را با رشت در ورقهء فوق‌العاده ملاحظه مىكنيد . تبريز براى نصب چوب تلفن در بالاى ديوار نظميه نزاع بين تبريزى و روس برخاست ، آنچه مشهور است روسها در تبريز كشتار زياد مىكنند و تمام ادارات را بر هم زدند و اسلحه را كلية جمع كردند . صمد خان شجاع الدوله بعد از اين واقعه وارد تبريز شده ده پانزده نفر از معتبرين را به دار زدند من‌جمله ثقة الاسلام . زياده بر اين خبر ندارم .\r\n\r\nرشت\r\nاما رشت صف نظام را يك نفر مجاهد برهم زد باعث خشم روسها شده پنجاه شصت نفر به قولى صد و پنجاه نفر از پيشوايان و رؤساى مشروطه ( مفسدين ) را گرفته من جمله برادر سردار محيى را و تمام را به طرف روسيه بردند . اسلحه را جمع كرده ادارات را برهم زده حاكم موقتى تعيين نموده‌اند . قونسل قزوين اصرار دارد آصف الدوله را رشت فرستاده حاكم شود و تمام قدرت را روسها مىدهند تا اين انقلاب و آشوب مفسدين موقوف شود . پنج شش روز است چاپار رشت نيامده تا اقدامات جديد را مسبوق شويم .\r\n\r\n","description":"","footnote":"","page_name":" 3614 ","page_number":428},
  {"content":"\r\n\r\n\r\nجنوب ، شمال\r\nاز قرارى كه شهرت دارد خط شمال را برگذار به سپهدار نموده‌اند ، خط جنوب را به سردار اسعد . كردستان به فرمانفرما كه روس و انگليس به اين نوكرهاى خودشان كمك و همراهى كرده به قوه و قدرت آنها جنوب و شمال منظم شود . حالا سر بگيرد يا نگيرد خدا عالم است .\r\nسالار الدوله به خيال خود باقى است . از سمنان خبر ندارم . اين اوضاع جديد اذهان را از آن طرف منصرف كرده . شيخ فضل اللّه بيچاره را كشتند حالا در مقابل چندين نفر را در هر شهر دار مىزنند و چقدرها هم اسير روسها يا در دريا طعمهء ماهى يا در محبس مقتول شدند . خداوند خودش رحم كند و در باب قتل موسى يكى دو مرتبه اظهار كردم مىگويد صبر كن آن هم مثل اسمعيل خان گرفتار مىشود . » [ پايان نامهء شيخ 
  ]\r\n\r\nوضع رشت\r\n\r\nمكتوب 20\r\n« متصل قزاق روس است وارد مىشود . باز هم مىگويند وارد مىشود . متصل منزل كرايه مىكنند . در رشت بگيربگير است . هركس هم فرار مىكند سر پل منجيل اردوى قزاق است دستگير مىكنند ، از آنجا رد شود قزوين . امروز برادر شريعتمدار رشتى را در قزوين قونسل گرفت حبس كرد . در طهران هم مشغول بگيربگير شده‌اند . مىگويند ميرزا حسين خياط كه از قزوين رفته بود كارها را اصلاح كند در طهران دستگير يا مقتول شده است « 1 » . در قزوين هم تازه شروع شده و تا اينها را قلع‌وقمع نكنند البته مملكت آرام نمىشود . به اسم مشروطه هرچه خواستند كردند . مگر روسها آنها را عاجز كنند . از دست آنها كه فرار ممكن نيست . ( معلوم است امروز سرحدات را طورى حفظ مىكنند كه مرغ هم نتواند بىتذكره مرور برود ) . »\r\nآقاى عماد السلطنه به يك تير دو نشان مىزنند . براى شيخ كاغذ مىدهد و مىنويسد همين را براى عين السلطنه بفرست .\r\n\r\n\r\n","description":"","footnote":"\r\n( 1 ) - ميرزا حسين خياط بادمجان بم است هيچ‌وقت آفت ندارد ( سرومر گنده ) 1343 . ( يادداشت مؤلف در حاشيه )\r\n","page_name":" 3615 ","page_number":429},
  {"content":"\r\n\r\n\r\nنامهء عماد السلطنه\r\n« مرقومهء مورخه 15 شهر محرم - پاكت شما رسيد ديگر روزنامه چاپ نمىشود مگر بعضى روزها يك فوق‌العاده ( مملكت را ويران كردند باز هم چاپ كنند ) . اوضاع آنچه ظاهر است اين است كه وزراء ، وكلا را از ميدان در كردند به كار خود مشغول شدند . يك نفر يا يك نفر دوست نيست ، حرف يكديگر را نمىشنوند . هر كارى هرمطلبى دو روزه سه روزه است . دوام و ثبات در هيچ كارى نيست . در مسئلهء اولتيماتوم روس وزراء با وكلا نتوانستند حرفشان را يكى كنند . اين دسته التيماتوم را رد مىكردند دستهء ديگر قبول ، و راه آن را نمىتوانستند طرفين دست بدهند . اين است به يكديگر ريختند تا در تبريز شد آنچه نبايد بشود و البته شنيده‌ايد كه چقدر آدم كشته شد و چه آدمها را دار زدند .\r\nاخبارات را هم نمىگذارند منتشر شود . حالا مىگويند سپهدار به تصويب روسها تبريز مىرود . اما طرف شاهرود از طهران سوار و مجاهد رفته آنجا با اتباع محمد على شاه جنگ مىكنند . ابدا كسى خبر صحيح ندارد . ولى آنچه شنيده مىشود قشون دولتى فتح كرده . براى جلوگيرى سالار الدوله گفتند فرمانفرما مىرود . مسيو شوستر معزول شد و تا من‌بعد وزارت ماليه ترتيبى بگيرد البته خيلى طول دارد . ارباب حقوق واقعا از دست در رفتند و هرقدر به آن بدبختها سخت گرفتند در عوض پنجاه مقابل حقوق آنها خسارت و ضرر كشيدند و بايد باز بكشند ، ظلم در هرحال و هرلباس و هروقت و هر اسم بد بوده و بد هست . زياده زحمت است . » ( پايان نامهء عماد السلطنه )\r\n\r\nمكتوب مولانا حاج آقا\r\nششم محرم - بعد از مطالب شخصى و خانوادگى « به‌هرحال چاكر به حضرت و الا قول مىدهم كه اين مردم بىغيرت جز براى خرابى و خوردن مال دولت و مردم براى هيچ‌كارى قدمى برنمىدارند تا چه رسد به جنگ با روس . باكمال بىغيرتى روزبه‌روز مشغولند كه بيشتر خراب كنند ( كه نشايد دگرش منت تعمير كشيد ) . مجلس را به حكم نايب السلطنه و تصويب وزراء و جمعى از قائدين قوم منفصل و درش را بستند ( مثل عدليه ، معلوم ما از اول بود ) . دكاكين را حكم كردند باز كنند ولى باز نشد . قال قال درگرفته . بعضى مىگويند وزراء و نايب السلطنه و غيره پول گرفته‌اند و اولتيماتوم را قبول كرده مقاصد روس را انجام مىدهند . وزراء و نايب السلطنه و سردار اسعد مىگويند مملكت هرج‌ومرج شده ( تازه فهميده‌اند هرج‌ومرج است بعد از شش سال ) و وزراء بايد به استقلال و بدون معارض شايد بتوانند تأمينى بدهند و قبول تقاضاهاى روس هم\r\n\r\n","description":"","footnote":"","page_name":" 3616 ","page_number":430},
  {"content":"\r\n\r\nاز روى ناچارى و اجبار است مفرى نداريم . در هرصورت به تفصيل نمىتوان عرض نمود . حاليه كه حال مملكت و مردم تماشائى است . تبريز هم با روسها زدوخوردى كرده‌اند . كشتار زياد مىگويند واقع شده . » ( پايان نامهء حاج آقا )\r\nمجلس آخر الامر با همه جد و جهد وكلا منفصل شده و آن اقتدارى را هم كه وزراء مىخواهند و مىگفتند معلوم مىشود به واسطهء روس است كه حكام را به صلاح ديد آنها روانه كنند و قوه و قدرت آنها قزاق و سالدات روس باشد و طرف جنوب قشون انگليس كه تا اصفهان از قرار نوشتهء شيخ وارد شده . ايران رفت ، فاتحة مع الصلواة .\r\n\r\nكشته شدن منتصر الدوله\r\nجمعه 28 محرم الحرام 1330 - دو روز است هوا سردتر شده مختصر برفى هم آمد .\r\nاز شهر و رشت و غيره اراجيف زياد اينجا شهرت دارد . ولى بيك را پريروز با پانصد تومان پول و هزار لا حول شهر فرستادم تا براى حضرت و الا بعد از دو سال نوبرانه روانه كنند . تفنگ سه‌تير هم كه خريدارى كرده بياورند . دو نفر وركى شهر رفته خدمت شيخ دمكرات ما رسيده بودند و پرسيده بودند چه خواهد شد گفته بود هيچ . مىبينيد همان طهران باقى مانده . جان خود من هم در معرض تلف است . يك نفر از گيلانيها كه قزوين فرارا آمده بود بعد خودى به زرجه‌بستان شبانه مىرساند . صد قزاق روس آمده او را همان شب گرفته بردند ( يوسف خان عموى سردار محيى بوده است ) . شيخ ابراهيم در آخر مكتوب خود نوشته بود منتصر الدوله ( على سرباز ملى ) ( بچه خوشگل قهوه‌خانهء مروى ) در سمنان كشته شد .\r\n\r\nايرانى و تقليد و فراموشى\r\nتحريم امتعه كه منحصر به همان قند و بعضى جاها بود به كلى موقوف [ شده 
  ] كما فى السابق استعمال مىشود . اين بود معنى تحريم امتعهء ما . امّا مرگ يا استقلال آن هم چند روزى بچه‌ها توى كوچه‌هاى طهران گردش كرده آوازه‌خوانى نمودند تمام شد و امر گذشت . ما ايرانيها هرچيز را زود مىآموزيم و همان‌طور كه زود مىآموزيم زود هم فراموش مىكنيم . در تقليد هم يد طولائى داريم . براى اين‌كه تقليد فرانسه‌ها را بيرون بياوريم مملكت را به باد داديم و حال آن‌كه آن بيچاره‌ها هزار مرتبه در روزنامه‌جات خود نوشتند كه ايران فرانسه نمىشود نكنيد ، باز به خرج كسى نرفت .\r\nچهارشنبه چهارم شهر صفر المظفر 1330 - سيم درجه دلو ولى با محمد على از شهر آمدند ، دو اسب يكى كهر يكى قزل با يك قبضهء تفنگ لوبل و دويست فشنگ آوردند .\r\n\r\n","description":"","footnote":"","page_name":" 3617 ","page_number":431},
  {"content":"\r\n\r\nشيخ نمىدانم چه خيالى دارد ؟ مىدانست من كاه و علف ندارم قاطر هم خريده‌ام ، اسب ميرزا مسيح هم اينجاست باز دو اسب خريده ( هريك چهل تومان ) . اول مكتوبات طهران نوشته شود تاريخش مقدم است .\r\n\r\nتحريم امتعه فقط ده روز - كشتار تبريز\r\n\r\nدستخط آقاى عماد السلطنه\r\n« به تاريخ 23 محرم الحرام - فدايت شوم پاكت 12 محرم روز 23 رسيد سلامتى مزاج شريف خورسندم كرد . متأسفانه ديگر روزنامه چاپ نمىشود مگر به ندرت و تا سه چهار روز قبل فوق‌العادهء « تمدن » چاپ مىشد آن را هم توقيف كردند .\r\nقسمى كه بعد از وقايع ناهنجار تبريز ابدا در يك روزنامه آن واقعات درج نشد . هرچه حاضر بود بسته و فرستادم جناب شيخ خواهد رسانيد . بعد از انفصال مجلس به كلى آن حرفها از ميان رفت يعنى تحريم امتعه ، سوار نشدن واگن ، خوردن چاى با كشمش ، نپوشيدن گالوش ، نبستن فوكول الى آخر . كه تمام آن مطالب ده روز امتداد پيدا كرد .\r\nوكلاى عاقل التيماتوم را قبول نمىكردند . از آن طرف نمىگفتند كه چه بايد كرد . ثمر و نتيجهء آن حرفها و مطابق نشدن افكار ، قتل و دار زدن مردم در تبريز شد كه ابدا تا حال همچو كارى فرنگيها نكرده بودند ( سپهدار يادشان داد ، لعنت به شمع باد كاين بنا نهاد ) .\r\nدر هرصورت آنچه معين است اين است . در تبريز اول جنگى كه شد تبريزيها از دولت مأيوس بلكه دولتيها هم‌دست روسها شدند . قشون زياد از جلفا آمد و جنگ بزرگ شروع شد كه ابدا ما اطلاعى از كيفيات آن نداريم . البته روسها غالب و خلع سلاح از تبريزيها كرده‌اند .\r\n\r\nقتل ثقة الاسلام و نه نفر ديگر\r\nآن‌وقت مثل ثقة الاسلام اول مجتهد و رئيس كل شيخيهء آنجا را كه اول مشروطه‌طلب بود با شيخ سليم و هشت نفر ديگر روز عاشورا به دار زدند . كليهء سفراى طهران به اين حركت مذمت كردند . خود سفير روس هم اظهار افسوس كرده . پس از آن هم نمىدانم چه شده در افواه است كه شاهسون و ساير ايلات شورش كرده و از اين حركت روسها تماما در صدد دفاع هستند . اما روسها آذربايجان و رشت را عجالة در تحت تصرف مىخواهند درآورند . وزراء و نايب السلطنه و غيره معلوم نيست كه خيلى مكدر باشند .\r\nاين اشخاص و اين وكلاى مشروطه‌خواه ترقىطلب مملكت بودند كه آرام‌آرام كار را به اين نقطه رساندند . مسيو شوستر مخرب آخرى هم‌رفت . حالا كارها به ميل روسها راجع\r\n\r\n","description":"","footnote":"","page_name":" 3618 ","page_number":432},
  {"content":"\r\n\r\nبه مورنارد رئيس گمرك بلژيكى شده . دينارى پول شوستر به ارباب حقوق نداد و كليهء ماليات و غيره شلوغ است . سالار الدوله در كرمانشاهان يا كنگاور است مىخواهد همدان برود . طرف شاهرود ميان مجاهدين و اتباع شاه جنگ است . طرف اصفهان و شيراز هم آرام نيست . قونسل انگليس ( اسمارت ) را در راه كازرون دزدها گلوله زدند ، چند نفر سوار هندى مقتول چندين نفر مجروح [ شدند 
  ] . از ايل قشقائى اين حركت سر زده . اين است اوضاع حاضره . ولى براى اشخاص دخيل كار بخصوص بعضى از حكام خيلى روزگار خوشى است براى بعضى ديگر بدتر است . هميشه روزگار اين‌طور بوده .\r\n\r\nاخبار جهان\r\nپرى و كرك هردو دروغ مىگفتند « 1 » هيچ‌كدام از روى تحقيق به قطب شمال نرسيده بودند يعنى نتوانستند در مجمع علما ثابت كنند . اوضاع عثمانى جنگ برقرار است .\r\nبندرات دست ايطالياست مابقى دست عثمانى است . هنوز خسته نشده‌اند كه دول ديگر ميانجى بشوند . چين هم هنوز اگرچه جمهورى نشده اما گويا نزديك است جز آن‌كه احتمال دارد اروپائىها مانع شوند و جمهورى را براى آنجا زود بدانند . اينجا مذمت از من بكنيد كه چرا شكار نمىروم . بز نمىزنم ، « درست هم مىفرمائيد . »\r\n[ پايان نامهء عماد السلطنه 
  ]\r\n\r\nرقيمهء حاج آقا مورخهء 26 محرم\r\nتمام آن شخصيات و راجع به امورات من است . فقط در آخر اين مختصر را درج مىكند . اوضاع مملكت را چه عرض كنم . مجلس بسته شده انتخابى نيست . وزراء اختيار تام دارند . روسها معلوم نيست كه چه خيال دارند . تبريز و رشت تصرفات مالكانه مىكنند آدم‌ها دار مىزنند حبس مىكنند تبعيد مىكنند . انشاء اللّه تفاصيل در عريضهء آينده .\r\nمن براى فهميدن عقايد دمكراتها مكتوبى به فرخ ميرزا پسر آقاى عماد السلطنه نوشته بودم لازم است جواب او را درج كنم تا مزيد اطلاع شود كه آنها چه مىگويند .\r\n\r\nعقايد دمكراتها ( نامهء فرخ ميرزا )\r\n23 محرم . بعد العنوانات . وضع شهر امن است ، ولى هرروز شايع است كه نظام السلطنه با هيئت قشقائى وارد اصفهان شده‌اند . آقا نجفى اردوئى در بيرون شهر زده\r\n\r\n\r\n","description":"","footnote":"\r\n( 1 ) - جواب سؤالات من است . ( حاشيه مؤلف )\r\n","page_name":" 3619 ","page_number":433},
  {"content":"\r\n\r\nو به سمت قزوين حركت خواهند كرد . تبريز را هم مىگويند كه شاهسونها با معيت اهالى خوى و سلماس شروع به جنگ كرده‌اند . ديروز هم اول سال روسها بود به اين اسم سيصد قزاق روس مىخواست طهران بيايد . ولى گويا هيئت دولت مانع شد . دو شب نامه يكى خانهء ناصر الملك يكى خانهء وثوق الدوله انداختند كه شماها را خواهيم كشت . هر كس هم دخيل قبول اولتيماتوم بوده مىكشيم . آن بيشرفها هم به واسطهء ترس خودشان امروز بهانه كردند كه روسها مىگويند پنجاه نفر مقصر پلتيكى در طهران هست بايد بدهيد و يقينا كار خود وزراست . مثل شوستر و آن اشخاصى كه مخل رياست خود مىبينند بگيرند تبعيد كنند . ولى انشاء اللّه به آنجا نخواهد كشيد و وجود منحوسشان را از زمين برخواهند داشت . يكى هم مرقوم فرموده بوديد مرگ يا استقلال را در طهران توى كوچه‌ها نبايد گفت جلوى توپ و تفنگ خصم بايد گفت ، فرمايشى صحيح است .\r\nمخصوصا همين حرف را بنده در مسجد شيخ عبد الحسين بالاى منبر زدم ولى چه كنم حسن ندارند . رؤسا هم كه بىشرف [ و 
  ] كاركن اجانب ( معلوم مىشود كوچولو دمكرات منبر هم مىرود ) دكاكين را اجبارا باز كردند . ولى دمكراتها [ و 
  ] داشناكسيون‌ها هردو حاضر بودند جلو توپ روس بروند و اين ننگ تاريخى را قبول نكنند . چه كنم خيرخواه را يا بابى يا دهرى لا مذهب مىگويند ، به علاوه هزار مجله هم چاپ مىكنند . » ديگر مطلبى جز شخصيات نداشت . ( پايان نامهء فرخ ميرزا )\r\n\r\nاز قزوين\r\nحال برويم توى مكتوبات قزوين . عدل الممالك مرقوم داشته بود دو هزار نفر سپاه روس باز جديدا وارد مىشود . پانصد نفر همدان ، پانصد نفر زنجان رفت . گفتگوى كشيدن راه‌آهن است گويا صحيح باشد . مذاكره هست كه محمد على شاه را به سمت روسيه عودت داده با سالى بيست و پنج هزار تومان مقررى .\r\n\r\nنامهء رفعت السلطان\r\nرفعت السلطان نوشته بود دو هزار نفر ديگر سپاه روس وارد مىشود ، ديگر در شهر خانه‌اى باقى نمانده . دو صندوق آهنى يكى مال اداره تمبر ديگرى مال رياست عدليه پريشب از عدليه سرقت كردند و هنوز سارق معلوم نيست ( خدا نگيرد اين امنيت را ) .\r\n\r\n","description":"","footnote":"","page_name":" 3620 ","page_number":434},
  {"content":"\r\n\r\n\r\nنامهء شيخ\r\nشيخ دماغى نداشته مختصر نوشته : « از اخبارات خواسته باشيد دو فوج قشون مجددا از روس مىآيد . محسن خان رشيد السلطان ( همه مىگويند كشته نشده و زنده است ) با صد و پنجاه نفر از كسان محمد على شاه با بيرق‌هاى نصر من اللّه زنده‌باد محمد على شاه وارد رشت شده اما گفتند قونسل اسلحهء آنها را گرفته و بىاسلحه آمده‌اند . قشقائى با نظام السلطنه يا وارد اصفهان شده يا مىشوند . سالار الدوله با اعظم الدوله جنگى كرده و شكست داده در كار خود مستقل است . مسيو شوستر ( موش نشسته ) آمد از قزوين گذشت به امريكا رفت . باز مردم مىگفتند بىخيال نيست . رفت كه دولت امريك را با روس دعوا بيندازد . دو جعبه آهنى از عدليه قزوين سرقت كردند . »\r\n\r\nزخم خوردن قنسول انگليس\r\nاما يوميه‌هاى « تمدن » با « اخبار يوميه » از تبريز خبرى نداشت . سيم تلگراف مقطوع بوده از انفصال مجلس جماعتى شاد لكن خود وكلا و جمعى مغموم هستند . در كوچه و بازار نطق مىكنند ، اما پليس همه را دستگير مىكند . بدبختى تازه كه براى ايران رخ داده اين است ( كه سوار هندى انگليس تا اصفهان كم‌وبيش بود ) قونسل اسمارت از شيراز با صد نفر سوار هندى به سمت بوشهر حركت مىكنند نزديك كازرون هفتصد سوار قشقائى به آنها حمله مىآورند قونسل زخمى مىشود ، چهارده نفر سوار هندى مقتول جمعى مجروح . بعد از دو سه روز اسمارت را پيدا مىكنند كه از رانش زخم برداشته . به اين واسطه پىدرپى قشون انگليس وارد بوشهر به سمت شيراز حركت مىكنند . وزارت خارجهء ما اگرچه اطمينان داده است دولت ايران از آنها تنبيه و سياست مىكند ، ليكن خيلى متوحش است كه شخصا انگليسها مرتكب تنبيه آنها شده و مسئله خيلى بزرگتر مىشود .\r\nضديت كلى ما بين دمكراتها و كابينهء حاليه است كه احتمال كلى مىرود يك اغتشاش تازه در طهران حادث شود كه قشون روس بدان سمت هم گسيل شود .\r\nتاكنون هيچ من نمىدانم شرايط روس را به چه شكل قبول كردند و در مقابل آن روسها چه تعهد كردند و پلتيك حاليهء دولت ما چيست . آيا به كلى در تحت اختيارات روس و انگليس است و با قزاق و سوار هندى آنها مىخواهند امنيت بدهند يا خير فكر ديگرى نموده‌اند .\r\n\r\n","description":"","footnote":"","page_name":" 3621 ","page_number":435},
  {"content":"\r\n\r\n\r\nكميتهء بىغرض\r\nيك ورقه به‌عنوان « كميتهء بىغرض » در طهران چاپ و منتشر شده بود كه براى من فرستاده‌اند براى مزيد اطلاع قارئين عظام ملصق به اين صفحه شد « 1 » .\r\nتاجرباشى ما حسن مبلغى پول از من گرفته براى خريد تمام بازار قزوين عازم شهر شد . كدخدا صفر على هم سفر مجددى به تنكابون كرد . هوا خوش است هيچ طرف مشابهت با سال گذشته نيست . كتاب طباخى ما رونقى گرفته شبها غذاهاى خوب طبخ مىكنيم و دعا به جان آقاى عماد السلطنه و مؤدب الدوله مىكنيم كه فرستندهء كتاب و مؤلف كتاب است « 2 » . زينب‌بند رشمه و گردن‌بند پشمى خوبى براى يابوى من درست كرد . مادرش دستكش و جوراب ساقه‌بلند پشمى خوبى براى زمستان .\r\nجمعه 13 شهر صفر 1330 - آقا سيد مهدى و حسن مقارن ظهر از شهر آمدند .\r\n ديدى كه خون ناحق پروانه شمع را * چندان امان نداد كه شب را سحر كند \r\n\r\nحبس شيخ محمد على\r\nالحمد للّه شيخ محمد على با جمعى از مفسدين ديگر دچار چنگال روسها شده حبس يا تبعيد شدند . روز سيزده صفر است نحس است . اما روزى از اين مبارك‌تر و ميمونتر براى من نيست . خداوند را شكر مىكنم كه انتقام كشيده شد . حالا حبس باشد يا هر گورى باشد همان قزوين نباشد . من و اين مردمان فقير الموت و اهل قزوين از كيد و آدم‌كشى و غارتگرى اين گرگ ملبس به لباس ميش انشاء اللّه آسوده هستيم .\r\n\r\nسه هزار كشته\r\nاز قرار نوشتهء شيخ ابراهيم جماعتى را دستگير نمودند و شهر قزوين امن امان است .\r\nحكومت در كمال استقلال و باز پىدرپى قشون روس وارد مىشود تا ده هزار نفر .\r\nرشت و تبريز به كلى در يد اقتدار آنهاست . از تبريز نوشته بودند صمد خان شجاع الدوله از جانب محمد على شاه و روسها حاكم است . حاجى ميرزا حسن آقاى مجتهد را وارد كردند نهايت نظم برقرار است . تقريبا سه هزار نفر از ارمنى ، گرجى و ايرانى مجاهد در محاربات به دست روسها با تقصير و بىتقصير كشته شد . خانهء ستار خان و باقر خان را آتش زدند . شاهسون همه مطيع شده در فرمان صمد خان هستند و غارت چند ساله را\r\n\r\n\r\n","description":"","footnote":"\r\n( 1 ) - متأسفانه مفقود شده است .\r\n( 2 ) - كتاب آشپزى مورد سخن تأليف مؤدب الملك ريشارست نه مؤدب الدوله ( ا . افشار ) .\r\n","page_name":" 3622 ","page_number":436},
  {"content":"\r\n\r\nپس مىدهند . از خانهء ستار خان و باقر خان بسيار مال غارتى مردم بيرون آمد ، چه اشياء نفيسه . وضع تبريز به يك صفحه گنجايش نمىكند . اين اخبارات چندان اهميت ديگر ندارد . آمدن محمد على شاه اظهر من الشمس است . هزار نفر شاهسون در رشت هستند گويا بيايند قزوين .\r\nكاغذى از حاجى افخم الدوله بود و حضرت شريكه هم شرحى از مهمانى گوشت گوسالهء خود تحرير فرموده بودند كانه همان مهمانى ( مادام لوكنارد ) در كتاب سه تفنگدار است . معلوم مىشود گرانى غله باعث « لوطى اجلافى » « 1 » شريكه شده آبگوشت گوشت گوساله مىدهد .\r\n\r\nكاغذ حاج آقا\r\nكاغذ حاج آقا مختصرى اخبار داشت عينا درج مىشود : « از اوضاع و پلتيك هيچ نمىتوان مطلبى عرض نمود . روسها مايل آوردن محمد على ميرزا هستند ، انگليسها مايل نيستند . هر دقيقه كه روسها آنها را راضى كردند خواهند آورد . تبريز در تحت ادارهء روس و حكومت صمد خان [ است 
  ] . مازندران را هم محمد على ميرزا تصرف كرده .\r\nكرمانشاهان ، كردستان تصرف سالار الدوله است . شيراز حاكم ندارد . مجلس مشكل است حالاها منعقد شود . نايب السلطنه چند روز باز قهر كرده بود . سردار اسعد چشمش تقريبا هيچ نمىبيند و نفوذ كلى در امورات با ايشان است . شهر شلوغ ، شبها دزدى ، آدم‌كشى فراوان است بىپولى اندازه ندارد . »\r\n\r\nهيجان ملى\r\nاز قرارى كه ميرزا مسيح نوشته بود جمعى را در مازندران كشته‌اند و جمعى فرار كرده به كلى تصرف دارند . دمكرات كوچولوى ما فرخ ميرزا باز كاغذى نوشته بود من عين آن را ملصق روزنامه نمودم « 2 » تا عقيدهء مردم آنقدر مختلف است كه يكى شوستر را فرشته و ملائكه رحمت مىداند ، ديگرى ملك دوزخ و تف و لعنت مىفرستد و در هركار و هر امر اين‌طور ضديت كار مملكت خراب است . ديگر اين‌كه وزرا را خائن مىدانند كه چرا التيماتوم را قبول كردند . اگر قبول نمىكردند چه مىكردند . وكلاى عاقل ما چه راهى پيش پاى آنها گذاشتند ، چه دستورالعملى دادند . از جنگ و يا صلح آن هم تحريم امتعه آنها\r\n\r\n\r\n","description":"","footnote":"\r\n( 1 ) - كنايه از ولخرجى است نظير « داش مشدىگرى » . ( مسعود سالور )\r\n( 2 ) - متأسفانه مفقود شده است .\r\n","page_name":" 3623 ","page_number":437},
  {"content":"\r\n\r\nبود ، آن هم هيجان ملى كه به همان چهارتا تلگراف خاتمه يافت . بارى بگذرم از آن مطالب و منتظر واقعات سوء ديگرى باشيم كه بدبختى روى بدبختى است و معلوم نيست چه وقت خاتمه به اين واقعات سوء داده مىشود .\r\n* * * تمام شد اين جلد از « مموار » كه داراى بسى حوادث و اخبار عبرت‌انگيز است . اگر عمرى باشد واقعات آتيه را در مجلد ديگر به تفصيل بيان خواهم كرد . من اللّه توفيق .\r\nدوازدهم دلو دوم فوريهء 1913 . 23 شهريور در قلعهء الموت . عين السلطنه قهرمان قاجار .\r\n\r\n","description":"","footnote":"","page_name":" 3624 ","page_number":438},
  {"content":"\r\n\r\n\r\nجلد هشتم ( پس از مشروطه ) از تاريخ 25 صفر 1330 تا ربيع الثانى 1332 هجرى\r\n\r\n","description":"","footnote":"","page_name":" 3625 ","page_number":439},
  {"content":"\r\n . \r\n","description":"","footnote":"","page_name":" 3626 ","page_number":440},
  {"content":"\r\n\r\n بِسْمِ اللَّهِ الرَّحْمنِ الرَّحِيمِ  شروع مىشود به اين جلد « مموار » خودم كه هشتم مجلد است در ايام انقلاب و مشروطه ايران در قلعهء الموت به تاريخ 25 شهر صفر المظفر 1330 هجرى نبوى 24 برج دلو 14 فوريه 1913 ميلادى .\r\n\r\nنبودن نان - خوردن برنج\r\nالحمد للّه برعكس سال گذشته زمستان خوشى داريم . به غير اين بود اهالى اين ولايت از گرسنگى و قحط و غلا تلف شده بودند . گدوك تنكابون باز است و متصل از آنجا حمل برنج مىشد . نان نيست و سه وقت را همان برنج مىخورند حتى با چاى . صبح هم به جاى نان برنج مىخورند . الموت هم منظم است برعكس تمام ايران و بر خلاف اين چند ساله .\r\nغنى كه شهر رفته بود آمد مكتوبات زياد آورد . بنابر معمول عين مكتوبات درج مىشود . دستخط آقاى عماد السلطنه كه به خواهش من مفصل‌تر مرقوم شده به تاريخ 15 شهر صفر .\r\n\r\nنامهء عماد السلطنه\r\n« 14 صفر - پاكت 24 محرم شما رسيد كه مطلبى نداشت جز آن‌كه از اخبارات خواسته بودند و بسيارى از اين اخبارات را همان روزنامه‌هاى سابق مىنمود . آنچه كسر داشت اين است كه در مجلس بالاخره براى . . . « 1 » به چيزى قرار نگرفت و تمام اوقات صرف اين مىشد احزاب و فرق سياسى اين نقطه جمع بشوند ، آن نقطه حرف بزنند .\r\nساعتها هم كه مىگذشت و نمىايستاد . آخر گفتند كميسيون از مجلس معلوم مىشود .\r\nمنزل سردار اسعد بنشينند يكى دو نفر بيشتر منتخبين نرفتند و استعفا دادند . باز قرار شد منزل نايب السلطنه جمع شوند . نيامدند تا ساعت آخر يعنى دو ساعت مانده به آن‌كه قشون روس از قزوين به طرف طهران حركت كند . آن‌وقت گويا التيماتوم را قبول كردند .\r\n\r\n\r\n","description":"","footnote":"\r\n( 1 ) - يك كلمه ناخوانا .\r\n","page_name":" 3627 ","page_number":441},
  {"content":"\r\n\r\nاما وقت گذشته بود . وزرا با مشورت جمعى از كملين عريضه به نايب السلطنه نوشتند . در اين عريضه مذمت زياد از وكلا و جهالت و نادانى آنها [ شده 
  ] و تقاضاى آن‌كه مجلس را انفصال بدهند و نوشته بودند اگرچه قانون اساسى اين حق را به نايب السلطنه نداده اما اين حق را هم وكلا نداشتند كه بعد از اتمام دورهء تقيننه خودشان امتداد مجلس را رأى بدهند . تمام وزرا سواى مشير الدوله اين عريضه را مهر و امضا كردند و نايب السلطنه دستخط كرد .\r\n\r\nانفصال مجلس\r\nدرحالى كه بعضى از وكلا در مجلس بودند ژاندارم و پليس و گارد رفته آنها را خارج كرده و در مجلس را بستند . قرار شد فورا مشغول انتخاب جديد شوند . چند روز طول كشيد تا انجمن نظارت درست شد . مؤتمن الملك رئيس مجلس سابق رئيس شد . چند روز در بلديه براى دادن تعرفه نشستند اما ديدند كسى حاضر نمىشود و تعرفه نمىگيرد ، لهذا آن مجلس نظار هم منفصل شد . ديگر صحبتى از انتخاب و مجلس عجالة در ميان نيست .\r\n\r\nرشت و تبريز\r\nدر همين موقع تبريز جنگ شد و به هم ريختند تا قشون روس از جلفا و غيره آمد ، اول به تقلب و صلح اسلحه را خواستند همين‌كه اسلحه را قدرى گرفتند شجاع الدوله حاجى صمد خان را به شهر آوردند و هركس را ميل داشتند گرفته دار زدند . در رشت هم همين‌طور . نتيجهء ندانم‌كارى و غرض وكلا و وزراء اين شد همه مردم را بكشند آبروى اسلام و ايران را بريزند . ديگر چه چيز از اين اخبار منحوس را مىخواهيد بدانيد كه از نوشتن آن انسان متأذى [ مىشود 
  ] و عار دارد .\r\n\r\nمجتهد دار مىزنند\r\nسفير روس را عهد فتحعلى شاه با دويست نفر اتباعش كشتند مجازات تبعيد ميرزا مسيح مجتهد شد . حالا در سر پيچ مجتهدين را دار مىزنند . ديگر آبروئى براى مسلمانها باقى نمىگذارند براى آن‌كه اين كارها را با دست خود ايرانى مىكنند . اول آنها را دسته دسته كرده به جان يكديگر انداختند بعد كه خوب همديگر را تمام كردند اين‌طور داخل شده آدم دار مىزنند . الان يكى مىگويد محمد على شاه را مىآورند و آورده بودند ، اگر كابينهء انگليس صحه به اين كار گذاشته بود . اما هنوز كابينهء انگليس قبول نكرده مشغول\r\n\r\n","description":"","footnote":"","page_name":" 3628 ","page_number":442},
  {"content":"\r\n\r\nمذاكره است . به درستى معلوم نيست چه مىشود و خيلى مشكل است و مستبعد است كه اين حالت هم باقى بماند . ديگر چه انقلابى در جلو خواهد بود نمىدانم .\r\n\r\nبازگشت به محمد على شاه - مواجب ركابى\r\nراجح اين است كه محمد على شاه را بياورند و نقاط شمال و جنوب را در تصرف خود نگاه دارند . ماليه و خزانه و غيره تماما دست فرنگى باشد تا چشم ايرانى چهارتا بشود . واقعا بنده از اين خيالات منزجر هستم و اگر راه فرار داشتم تا حال رفته بودم .\r\nمتأسفانه چنان گرفتار [ م 
  ] و علاقه‌ام زياد است كه فرار ممكن نيست . تازه در هيئت وزراء حكم شده مواجبها را ركابى سه هزار ولايات پنج قران حواله بدهند تا كى حواله بدهند ! اگر محمد على شاه بيايد باز همين مردم داراى كار خواهند بود راحتى در مردن است لا غير .\r\n\r\nوجود و عدم نايب السلطنه\r\nفرقه‌ها موقوف [ شده 
  ] و در منزل آنها بسته شده . شب‌نامه اگر باشد كم [ است 
  ] و يا نيست . فرقهء دموكرات را بخصوص دنبال دارند و رؤساى آنها را مىخواهند تبعيد بكنند يا كرده‌اند . نايب السلطنه گاهى قهر مىكند گاهى آشتى و خاصيتى ندارد . وجود و عدمش يكى است .\r\nدو كتاب يكى به اسم « تاريخ دو ساله » ، ديگرى « وقايع بيست روزه » چاپ شده بود هنوز نتوانستم بگيرم كه براى شما بفرستم . آن دو كتاب « مموار » شما را تكميل خواهد كرد . « 1 »\r\n\r\nمخبر السلطنه و فارس\r\nايضا ضميمه . قشون انگليس در شيراز است ، قنسول انگليس را كه در راه كازرون زخم زده بودند عيبى نكرد مراجعت به شيراز نمود . شيراز اسما دست قوام است . گفتند مخبر السلطنه را مىفرستند . آذربايجان را خوب منظم كرد حالا نوبت شيراز است .\r\nسردار ظفر گفتند حاكم اصفهان شده مىرود . هر صورت استقرار و استحكامى در كارها نيست و نمىشود گفت چه شكل است ، يا چه صورت خواهد گرفت . شما هم عبث حدس نزنيد و در « مموار » پيش‌بينى نكنيد . وقايع اتفاقيه را بنويسيد . از آينده خبر دادن در\r\n\r\n\r\n","description":"","footnote":"\r\n( 1 ) - ذيل اول ربيع الاول باز ازين دو كتابچه ذكر شده است ( هفت صفحه بعد ) .\r\n","page_name":" 3629 ","page_number":443},
  {"content":"\r\n\r\n« مموار » مزه‌اى ندارد . ولى همان كه گفتم احتمال آمدن محمد على شاه مىرود كه او هم بيايد دست‌نشانده باشد مثل بعضى از مردم . روز اول سجده‌ها بكنند كه الحمد للّه مملكت صاحب پيدا كرد و غيره و غيره .\r\n\r\nصاحب مملكت\r\nاين مملكت صاحب ندارد . صاحب حقيقى آن كابينهء سنت جيمز است و سنت پطرزبورق . حضرت و الا خيلى انتظار دارد اين‌طور بشود و شما عزل بشويد ، خودشان مدتها الموت بمانند . چند اسب از تركمانى و عربى هم حضرات با مقرريهاى پس‌افتاده بدهند . ماليات الموت هم تيول بشود . سواى اين مسئله گمان مىكنم آرزوئى نداشته باشند . پس حدس همان است كه نوشتم خوب نيست ، زياده قربانت .\r\n[ پايان نامهء عماد السلطنه 
  ]\r\nدو دستخط از حضرت اقدس و الا رسيد به توسط قنسولگرى . يكى به تاريخ چهارم صفر ديگرى يازدهم . اولى چون صورت‌حسابى فرستاده بودم و مبلغى طلبكار بودم به خط جناب منشىباشى عبارت‌پردازيها شده براى تفريح نوشته مىشود .\r\n\r\nچهار نامهء پدرم ، عز الدوله\r\n« نور چشم مكرما . صورت‌حسابى را كه به توسط فرزندى عماد السلطنه حفظه اللّه تعالى ارسال داشته بوديد ملاحظه شد واقعا آن آب و هوا تربيت هوش و ذكا مىكند . اگر حسن صباح سالهاست كه از دنيا رفته معلوم مىشود نتايج او هنوز باقى هستند كه « قوت ناطقه مدد از ايشان برد » . اين حساب جمعش معلوم نبود و خرجش سردرگم و حاصل جمع خرجش براى ملاحظه‌كننده جز پريشانى خاطر نتيجه نداشت . حساب يعنى عايدى هرسنه معين ، خرجى كه لازم است در مقابل آن نوشته . اين حساب نه حاصل ملكى را مىنمود و نه فايدهء مالياتى را متضمن داشت . از طرف ديگر صورت خرج هى « دفعه » بود هى « بابت » و هى نوشته بود در وجه فلان آقا چقدر ، به همان آقا چقدر . چه مىدانم صحيح است يا سقيم » تا الى آخر .\r\nمعلوم است هركس طلبكار شود اين جواب او خواهد بود . اما دستخط يازدهم اوقات‌تلخى زياد داشت . ده عدد پوست سمور هم خواسته بودند كه وجود ندارد . قاطر هم از يكى سى تومان الى سى و پنج تومان علاوه قبول ندارم چه و چه . اما يك رقيمه كه اخبار داشت و يك رقيمه‌اى كه از روى دماغ‌چاقى مرقوم داشته بودند محض اين‌كه خط\r\n\r\n","description":"","footnote":"","page_name":" 3630 ","page_number":444},
  {"content":"\r\n\r\nمبارك حضرت و الا در اينجا باقى بماند عينا ملصق « مموار » شد « 1 » . گمان مىفرمايند من با آن آلودگى طهران و آن گرفتارى عيال و اطفال اين دماغها را هم دارم كه دست زينب را با سانتيمتر اندازه گرفته روانه كنم يا همه روزه شكار خرس و بز و غيره بروم .\r\nيك مكتوب ديگر از شاهزاده خانم همشيرهء بزرگ بود چون اخبار فاميلى را حاوى بود درج افتاد .\r\n\r\nنامهء شاهزاده خانم\r\nقربانت بروم برادر عزيزم ، چرا آنقدر نامهربان شده‌ايد . در دنيا يك برادر مهربان شما بوديد پس حالا نمىدانم چرا اين‌طور شده‌ايد . الهى به سلامت باشيد [ و 
  ] دل‌خوش .\r\nما دعاگو هستيم . از حال ما بخواهيد الحمد للّه سلامت هستيم . اما چه زندگى چه روزگارى كه چه بنويسم از دست اين زمانه . دو سال تمام است كه مواجب نگرفتم . گرانى كه چه عرض كنم . نون منى دو هزار ، روغن منى دو تومان . برنج رى شانزده هزار . هيچ پول نيست . آنها به جهنم . از ناامنى متصل دل آدم در تكان است . خوشا به حال شما كه در يك جائى هستيد هيچ خبر ندارى . از شاهزاده و اداى او را كه وارد هستيد . ديگر از احوال همشيره‌ها بخواهيد الحمد للّه همگى سلامت [ اند 
  ] . شاهزاده والى كه فخر الملك آمده مشغول اوست . خواستگار براى مريم خانم مىآيد بعد از محرم عروسى است .\r\nعز الممالك كه وكيلى تمام شد در مجلس بسته شد . آن دو تا پسرها رضا قلى خان ، ناصر قلى خان سوزنك شدند . فخر الملك مىگويد به آنها صيغه بدهيد قبول نمىكنند . از عزيزه خانم ( عيال افخم الملك پسر نظام الملك ) گاهى حال ندارد دهنش جوش مىكند .\r\nبچه‌هايش سلامت هستند . شاهزاده نصير الدوله عيب ندارد و تا حالا كه ميرزا محمود خان پيش شوستر بود حالا ديگر نمىدانم آن اداره مىماند يا نه . نصير الدوله بيكار است . خان بزرگ وزارت خارجه مىرود . يك صيغه برايش گرفتند نمىخواهد .\r\nميرزا محمد خان با ميرزا اسمعيل خان پسر نواب عاليه مدرسهء امريكائى مىروند .\r\nعباس ميرزا مدرسهء كادر درس مىدهد ، ماهى دوازده تومان به وى مىدهند و سه ماه طلب دارد . عصرها مدرسهء دار الفنون درس مىخواند . علاء الدين ميرزا كه توى سربازخانه هست مواجب كه هنوز ندادند . خبير همايون در تلگرافخانه است ماهى ده تومان به هزار مرافعه به ما مىدهد . ماشاء اللّه دوتا دختر دارد . اسد اللّه ميرزا تازه دو ماه است صاحب زن شده . زن مظفر الممالك رفت خراسان شوهر كرده . اسد اللّه ميرزا دوتا\r\n\r\n\r\n","description":"","footnote":"\r\n( 1 ) - متأسفانه مفقود شده .\r\n","page_name":" 3631 ","page_number":445},
  {"content":"\r\n\r\nبچه داشت اين ماه محرم دختر بزرگش ناخوش سختى شد مرد . كارى ندارد . الان كه كاغذ مىنويسم براى شما چهارم صفر است . خانهء افسر ملك هستم . چون‌كه قلمدان شوهرش خوب بود كاغذ نوشتم . از دست گرفتارى روزگار دير كاغذ مىنويسم .\r\nافسر ملك و عزيز السلطنه عرض بندگى مىرسانند . افسر عرض مىكند انگشتر مرا مرحمت بفرمائيد . از قول خودتان برنگرديد . از خانمهاى خودتان بخواهيد الحمد للّه سلامت هستند . عزيز السلطنه ميل دارد براى عيد برود قزوين پيش نواب عاليه كه عروسى دارد كارهايش را بكند . شما هم بگوئيد افخم الدوله خانمها را بفرستد قزوين بيايند الموت آسوده بشويد . من اين‌طور صلاح مىدانم . خرج مىدهند اما بلد نيستند درست خرج بكنند . آدم خوب ندارند . خانه دوتا سه‌تا خانم بچه باشد شما مىدانيد كار درست نمىشود . آقاها عرض سلام مىرسانند . شب عيد يك التفاتى بكنيد كه ما خيلى از دست اين گرانى از پا در رفتيم . شاهزاده نمىدانيد چقدر بدتر شده . پيغام دادم دو سه خروار هيزم به ما بدهند نداد . نصيرآباد امسال گندم نداد ، به قدر نون ما هم نداشت .\r\nبدبختى امسال كه گندم بيست و هشت تومان شد ما ده ساله اجاره داديم از بس كه تنگ آمدم از دست رعيت . حاجى افخم الدوله خيلى پارسال ناخوش شد ، الحمد للّه خوب شد . شاهزاده آقا الحمد للّه سلامت است . هنوز با ما دعوا دارد . نمىدانيد از تابستان تا حالا از دست اين دعواها مردم چه كشيدند . جواب كاغذ را بدهيد . خط شما را ميل دارم ببينم خوشحال شوم . علاء الدين ميرزا از التفات شما ممنون است . خداوند انشاء اللّه به شما عمر بدهد ، دولت فراوان بدهد ، زياده قربانت - نفيسه » ( نفيسه اسم همشيره است ) .\r\n[ پايان نامهء شاهزاده خانم 
  ]\r\nمكتوب شيخ ابراهيم وكيل من مطالبش شخصى بود . همين‌قدر نوشته بود شيخ محمد على تبعيد شده و شايد دوستانش بدانند كجاست ( اينجا كسانس مىگويند قم است ) . هر گورى باشد قزوين نباشد . مفسد ملعون لا مذهب انقلابى .\r\n\r\nروزنامهء آفتاب\r\nروزنامه‌جات سابق كه به كلى يا توقيف است يا از ترس توقيف نشر نمىشود . سه نمره روزنامهء تازه موسوم به « آفتاب » كه تازه عالم مطبوعات ايران خراب‌كن ما را زيب و زينت داده به‌شمارهء 5 - 7 - 9 روانه داشته بود . مطالبش چندان اهميت نداشت . اخبار نداشت جز اين‌كه شرحى مذمت مانند از قانون اساسى ما كه اين قانون را وقتى كه مىنوشتند و قانون انگليس را ترجمه مىكردند به اغلب مواد اين قانون ايراد مىكردند كه مال ما بايد آزادتر باشد . در مقابل استبداد كهنه و آن شاه بود . حاليه مىبينيم اين قانون به\r\n\r\n","description":"","footnote":"","page_name":" 3632 ","page_number":446},
  {"content":"\r\n\r\nدرد اين مملكت نمىخورد . آن استبداد هم كه از بين رفت پس خوب است جرح و تعديلى شده به مزاج و مذاق اين مملكت نوشته شود ( همان حرفى را كه روزهاى اول مىگفتيم و به ما تعرض مىكردند و تازه پس از خرابى بصره سر افتاده‌اند كه ديگران دارند براى آنها پرگرام و قانون مىنويسند و به زور سرنيزه قزاق و سوار هندى جارى خواهند كرد ) .\r\nديگر اين‌كه مقالاتى جهت ايجاد يك قوه و قدرت كاملى براى كابينه كه تمام خرابى كارها بدين واسطه شد كه ما وزراى خود و حكومت خود را اقتدار نداديم . ديگر اين سى و يك نفر از رجال و سياسيون و وكلاى انگليس به پطرزبورق مهمانى رفته و گويا خيال نوشتن پرگرامى براى ايران داشته باشند كه در فوق اشاره شد و به چه‌اندازه از آنها پذيرائى و احترامات از جانب دولت و ملت روسيه به عمل آمده . در تحت عنوان يادداشت مهم شرحى از وقايع ايام التيماتوم مىنويسد كه خيلى مزه دارد . آنقدر اهمال كردند ، آنقدر مسامحه كردند تا خبر اسف‌انگيز رشت و تبريز رسيد و مىخواستند مسئوليت را به گردن نايب السلطنه بيندازند . او خبر مىشود . وكلا را ساعت چهار مىخواهد و سخت جواب و سؤال مىكند و حاضر مىشود همان ساعت استعفا داده و برود مجلس وكلا را مجاب كند . در جواب يكى از وكلا كه اشاره به انفصال مجلس مىكند مىگويد چرخهاى مشروطيت را طورى راه انداخته‌ايم كه انفصال مجلس بدون اشكال قانونى نيست . البته مواردى هست كه انفصال مجلس ضرورت پيدا مىكند .\r\nمجلس مثل ديگ بخارى است كه بايد سرپوش داشته باشد كه هروقت بخار آن زياد شد سرپوش را برداشت تا ديگ از هم نپاشد . گله از طبقات مردم مىكردند كه اينجا هم وكيل حرف مىزند ، هم موكل . اين جمع از وكلا مىروند مجلس و بعد از شنيدن اخبار تبريز و رشت و گذشتن كار ، كميسيونى از تمام احزاب انتخاب و به خانهء نايب السلطنه رجعت مىكنند و همان وقت شب قبول تقاضاهاى روس را مىكنند كه دو ساعت به حركت قشون از قزوين بوده است . به اين نحو كه مادهء اول و سيم كه عزل شوستر و لكفور و قبول اداى وجه قشون‌كشى باشد همان‌طور كه تقاضا شده بود . قبول مادهء ثانى را اين‌طور مىنويسند كه موقع آوردن مستخدمين خارجه با سفارتين تبادل افكار شود . حالا مادهء سيم را روسها قبول كرده باشند يا نه از اين روزنامه معلوم نمىشود .\r\nچنانچه سابقا نوشتم از قول وزير خارجه وثوق الدوله اگر روزهاى اول قبول تقاضاها را كرده بودند در مقابل بسى تمناها از آنها شده بود و قبول كرده بودند آنقدر مخالفت دمكراتها و ضديت آنها كار را به تأخير انداخت تا هم پياز را خوردند هم چوب و هم پول را دادند .\r\n\r\n","description":"","footnote":"","page_name":" 3633 ","page_number":447},
  {"content":"\r\n\r\nشنبه 28 شهر صفر المظفر 1330 - مختصر بارى در شهر داشتيم با امانتى از طهران امروز رسيد . امانت طهران يك كلاه نمد بسيار خوبى بود بطور نظامى ، چند عدد پردهء تور و جوراب . بچه‌ها هم براى زينب بعضى چيزهاى زنانه داده بودند . در جوف امانت مكتوب حاج افخم الدوله و بچه‌ها بود كه عينا درج مىشود .\r\n\r\nنامهء افخم الدوله دربارهء انفصال مجلس\r\n« يك دستخط مبارك به تاريخ سيزدهم محرم ، ديگرى بيست و ششم زيارت از سلامتى وجود مبارك بىنهايت خوشحال شدم . جواب دستخط اول از منزل شعاع الدين ميرزا عرض شد . جواب ثانى كه چهارصد تومان هم برات داشت حاليه عرض مىشود .\r\nبرات را حضور مبارك بردم معلوم است خوشوقت شدند و دينارى هم به چاكر ندادند ، در صورتى كه مبلغى از حقوق چاكر باقى است . بنده هم محض اين‌كه اقلا رفع شكايت و قرقر از سركار شده باشد فورى سند طومانيانس گرفته تقديم نمودم . منتظر صد تومان ديگرم كه شايد به خودم وصلت بدهد .\r\nاز اخبار خواسته بوديد مطالب لا ينحل است . سركار كه دور هستيد جاى خود داريد .\r\nتمام اين كارها در طهران و پيش همه‌كس پوشيده و غيرمعلوم است . انفصال مجلس ترتيبش عرض شده بود . پس از آن‌كه التيماتوم سخت شد وكلا نظر به اينكه جنگ و صلح با نايب السلطنه است اختيار تامه به ايشان دادند . نايب السلطنه جواب داد حالا كه موقع به اين تنگى و سختى شده به من رجوع مىكنيد كه مجال گفتگو باقى نمانده و جدا رد كرد . كميسيونى انتخاب شده تقاضاها را قبول كردند و بعد از دو روز مجلسى در دربار تشكيل داده از علما ، تجار و غيره و غيره . وثوق الدوله نطق مفصلى نموده و عيوبات مجلس را گفته بسيار بد از وكلا گفت . پس از آن شرحى از هيأت وزرا و تقاضاى انفصال مجلس نوشته شده بود قراءت [ كرد و 
  ] تصويب آن عده كه به حضور نايب السلطنه فرستادند . ايشان هم برحسب تصويب وزراء حكم به انفصال مجلس نمودند و از جانب وزير جنگ كه سردار محتشم بختيارى برادر امير مفخم باشد صديق الممالك رئيس گاردها با يك دسته گارد به مجلس رفته در را بسته ، چند نفر از وكلا كه آنجا بودند متحير و وحشت‌زده جوياى رئيس مجلس شدند . معلوم مىشود استعفاى خود را فرستاده باز منتظر مىشوند كه شايد ملت نجيب غيور هجوم آورده نگذارند . چون مأيوس مىشوند با ترس و لرز از مجلس بيرون مىآيند و معلوم است به قول مردم بدون رضايت از تخت سلطنت به ناچارى دست كشيدند . اما دول همجوار اولتيماتوم قبول شد . در تبريز زدوخورد شد روسها غلبه كردند ، بيست نفر بيشتر به دار زده‌اند از اشخاص معتبر مثل\r\n\r\n","description":"","footnote":"","page_name":" 3634 ","page_number":448},
  {"content":"\r\n\r\nثقة الاسلام و رؤساى انجمن كه اسامى آنها هنوز تحقيقا معلوم نيست . شجاع الدوله داخل شهر و حاكم بالاستقلال است . در رشت هم چند دار زدند . باطنا وزرا براى اين‌كه خودشان زورشان نمىرسد تصويب داشته و بىميل به اين اقدامات نبودند . از صاحب‌منصبان قشون قزوين به طهران مىآيند . مىگويند قشون به طهران هم خواهد آمد براى خلع اسلحه . روسها مايل آوردن محمد على ميرزا هستند ، انگليسها تا حال راضى نشده مىگويند عده‌اى از ديپلوماتهاى انگليس به پطرزبورق فرستاده شده تا با وزرا و رجال روسيه قطع مذاكرات و پلتيك را بنمايند .\r\n\r\nروسها و سياست ايران\r\nدو روز است مشهور است كه روسها محمد على ميرزا را عودت مىدهند و سالى يكصد و بيست هزار تومان حقوق از دولت ايران مىدهند به سالار الدوله شش هزار تومان به شعاع السلطنه املاك و خانه و غيره‌اش را معلوم نيست و راست يا دروغ . روسها محمد على شاه را مىآوردند كه مقاصد خود را پس از جلوس به تخت سلطنت تحصيل نمايند . حال كه به واسطهء نادانى ما مردم بالاتر آن را تحصيل نمودند و انگليس هم رضايت ندارد احتمال كلى مىرود او را مراجعت داده و باز چندى ديگر براى اخذ امتيازات و اختيارات ديگرى عودتش بدهند . بالاخره آنقدر او را ببرند و بياورند تا همه كارها را به عهدهء خود بگيرند . مىگويند در طهران سى نفر را خواسته‌اند گرفته تسليم روسها كنند ، اما هنوز اقدامى در اين خصوص نشده .\r\n\r\nكار نايب السلطنه\r\nامروز نمىدانيم كه نتيجهء قبول التيماتوم و اين اقدامات و آوردن قشون چيست ؟ شايد فردا معلوم بشود . اعمال وزراء به‌طورى محرمانه است كه ابدا چيزى فهميده نمىشود .\r\nبختياريها رياست دارند ، پول است كه متصل مىگيرند . به احدى جز بختيارى پول نمىرسد . سردار اسعد با نايب السلطنه قدرى سرسنگين بود . يكى دو مجلس فراهم شد شايد اصلاح شده باشد . نايب السلطنه جز گرفتن حقوق نقد به نقد و پيش بردن مقاصد روسها به‌طور مخفى و سرى كار ديگرى ندارد . نمىدانم كه دولتين پرگرامى براى ترتيبات ايران پيشنهاد و به موقع اجرا خواهند گذاشت ، يا اين‌كه به همين حال باقى مىماند كه روزبه‌روز بد اندر بدتر شود .\r\n\r\n","description":"","footnote":"","page_name":" 3635 ","page_number":449},
  {"content":"\r\n\r\n\r\nبختياريها\r\nمسيو يفرم چند روز است با سيد كاظم ( سيد گردن‌كلفت كه پيش ملك التجار بود ) بيرونها رفته‌اند . بعضى مىگويند محرمانه فرار كرده‌اند . سردار بهادر با سيف السلطنه پسر وزير نظام به فرنگستان مىروند . سردار ظفر حاجى خسرو خان برادر سردار اسعد با سردار جنگ كه برادر تنى امير مفخم است مىروند ، اولى به حكومت اصفهان ، دومى به رياست بختيارى ( با اين همه سردار چرا قشون روس آمد ) . مستوفى الممالك و اقبال الدوله هم به‌عنوان شكار مهمان آنها شده‌اند . بعضى مىگويند ما را از اين مدرسه بيرون مىرويم است . از قرارى كه مىگويند سردار ارفع شيخ خزعل و صولت الدوله قشقائى و والى پشت كوه بر ضد بختياريها اتحاد كرده‌اند و نظام السلطنه كه دولت حكم به گرفتارى و اعدامش كرده بود در دهات خودش نزديك دهات شيخ خزعل سردار ارفع بود و شيخ سوار و جمعيت فرستاده او را محترما معززا برد پيش خودش . ايشان هم در آنجا مشغول اقدامات است تا چه شود .\r\n\r\nاخبار ولايات\r\nمازندران و استراباد با محمد على شاه است ( همين دو جا او را بس است ) ، سالار الدوله كرمانشاه . از طهران ظفر السلطنه را حاكم مازندران مىكنند و ديگرى را به حكومت كرمانشاه نامزد . مىگويند صمد خان شجاع الدوله از تبريز به سمت طهران قشون روانه مىكند . منتصر الدوله شاهرود و بسطام را فتح كرد حاكم آنجاست . ولى باز مىگويند تركمانها در آنجا هستند جنگ مىكنند . اخبار ضد اخبار اطلاعات تمام بىمأخذ پلتيك درهم و برهم كه فهميدن خيلى اشكال دارد مگر براى اشخاصى كه جزو عمال هستند .\r\n\r\nحرف معز الدوله\r\n« دمكراتها » مجمعى داشتند محرمانه پليس خبر مىشود درب خانه مىرود فورا در را باز كرده يك نفر از آنها برجسته روى صندلى و مشغول روضه مىشود . پليس وارد و جزو مستمعين مىشود . روضه تمام مىشود و مجلس ختم همه مىروند . در باب حقوق چند روز است اجماعى دارند پيش نايب السلطنه رفتند . معز الدوله با نايب السلطنه قدرى سخت حرف زد كه اگر پول نيست چرا حقوق شما يك روز تأخير نمىشود . از قرارى كه ديروز فرخ ميرزا گفت همه به سفارت روس متحصن شدند از بىپولى از گرفتارى . چاكر\r\n\r\n","description":"","footnote":"","page_name":" 3636 ","page_number":450},
  {"content":"\r\n\r\nداخل امورات نمىشوم . رفت آمد يا مواقع مخصوص ندارم . به كسالت و مهملى روز و شبى طى مىكنم . از بس كه مأيوسم اين است كه بيشتر عرايضم به احتمال و تزلزل است 18 صفر . » [ پايان نامهء افخم الدوله 
  ]\r\nمن نمىدانم جلد اين كتاب از پوست سگ است يا گاوميش و رنگش چيست « 1 » ترقيات ما از همين جلد كتاب خوب معلوم مىشود . با اين حال مشروطهء انگليس را قبول نداشتيم و مىگفتيم مواد آن جور و ستم است .\r\nسه‌شنبه غره ربيع المولود - اول درجهء حوت . هوا خوش است افسوس كه بذر نيست .\r\nاگر خداى نكرده امسال گدوك سلمبار مسدود شده بود از گرسنگى مردم تلف مىشدند .\r\n\r\nخواب روس\r\nديشب من خوابى مفصل ديدم . چون عقيده به خواب ندارم مختصرى مىنويسم .\r\nخواب ديدم باغشاه را زينت كرده بيرقهاى رنگارنگ نصب كرده‌اند و مىگويند شاه مىآيد . من از در بزرگ سرى داخل باغ كرده تماشاى مختصرى نمودم . بعد اين وضع تغيير كرده در يكى از اطاقهاى باغ شاه با جمعى زير كرسى خواب بوديم ديدم صداى پاى زياد از جلوى ايوان عمارت مىآيد و از زير لحاف نگاه كردم ديدم قزاق روس است .\r\nدو به دو از ايوان مىگذرند . يك نفر صاحب‌منصب وارد اطاق شده اول لحاف را از سر من برداشت ، من هراسان و ترسان برخاسته آن‌وقت چند نفر صاحب‌منصب ديگر كه يك نفر ميان آنها قطور و كلفت بود پلكنيك مىگفتند مرا مخاطب ساخته و گفت سايرين را معرفى كن . من شجاع السلطنه ، مؤيد السلطنه را معرفى كرده بعد خودم را معرفى كردم .\r\nگفت نترسيد به شما كارى نيست . آن‌وقت عميد السلطنهء طالشى را به لباس قزاقى روس ديدم درست نشناختم . خودش جلوى من آمده معرفى خودش را كرد و بعد گفت از ترس به اين لباس درآمدم . باز وضع تغيير كرد سفرهء ناهار پهن شد مشير السلطنه آمد چه و چه كه درست يادم نماند .\r\n\r\nدو كتابچه بر ضد دموكراتها\r\nبعد از ظهر بخشعلى گازر خانى پسر حمزه مقتول از شهر سردارى مرا آورد . دو كتابچه يكى « تاريخ دو سالهء » مجلس شوراى ملى باشد به قلم حاج آقاى مجتهد وكيل\r\n\r\n\r\n","description":"","footnote":"\r\n( 1 ) - جلد اين دفتر را در غارت اموال شاهزاده كنده‌اند . ( مسعود سالور )\r\n","page_name":" 3637 ","page_number":451},
  {"content":"\r\n\r\nشيراز ، ديگرى « وقايع بيست روزه » به قلم يك نفر بيغرض از طهران آقاى عماد السلطنه فرستاده بود . هردو را تا عصر خواندم . چون فرصت ندارم تمام آن را در اينجا درج كنم عين هردو را ملصق كتابچه نمودم « 1 » حقيقت خواندن دارد كه اينها اوقات شريف را به چه چيزها مصروف داشتند . پس از التيماتوم هم همه را به مخالفت حزبى و مقاصد دشمنى رفتار كرده امر به اين بزرگى را چقدرها كوچك تصور نموده يك دوره مهمانى راه انداخته متصل خانهء اين ، خانهء آن صرف چاى و ناهار مىكردند تا كار به اينجا كشيد .\r\nحال در مقابل اين دو كتابچه دمكراتها چند جلد كتاب نوشته يا بنويسند نمىدانم .\r\nمختصر هركدام كار را به گردن هم خراب مىكنند و ابدا شرم نمىكنند . اما دست انتقام الهى همان‌طور كه از تبريزيها انتقام آن همه شر و فساد و آدمكشى و غارتگرى را گرفت ديگران را مستثنى نخواهد نمود . منتهى آرزوى ما مردمان بىغرض بيطرف و وطن‌دوست اين بود كه به دست ايرانى انتقام كشيده شود . حالا مشيت الهى قرار نگرفت به دست ديگران كيفر و مجازات داده شد و داده مىشود .\r\n\r\nنامه‌نويسى\r\nجمعه ششم ربيع الاول - دو شبانه‌روز كاغذجات نوشته امروز به سلامتى ابو القاسم با دو رأس قاطر مقدارى روغن ، عسل ، پنير با نوروز زواركى به سمت طهران عازم شد .\r\nبيشتر جوابهاى حضرت و الا را راجع به او نمودم كه كتاب ناطق است . سفارش كردم مهرماه خانم بىمزه را بياورد . اگر باز غمزه‌هاى خركى كرد ، ملكه و روشنك را حكما با يك كلفت بياورد كه بسيار دل من براى آنها تنگ شده . از مقصود حضرت و الا هم درست مسبوق شود . تابستان تشريف مىآورند يا خير . بعضى اشياء هم صورت دادم بياورد و ما يك مرتبه قصد اقامت كنيم . خداوند اين‌طور خواسته چه بايد كرد .\r\n در كف شير نر خونخواره‌اى * غير تسليم و رضا كو چاره‌اى \r\nبعد از رفتن ابو القاسم از شدت دلتنگى سوار شده يارفى رفتم . رعيتها جمع شده يكى برنج مىخواست ، ديگرى گندم ، ديگرى پول . از سوارى و رفتن پشيمان شدم .\r\nخداوندا چه سالى است چه قحط و غلائى . من هم ندارم بايد متصل خجالت بكشم .\r\n\r\n\r\n","description":"","footnote":"\r\n( 1 ) - متأسفانه مفقود شده است . ( م . سالور ) . ازين دو رساله در صفحهء 3629 نيز ياد كرده بود . مشخصات اين دو رساله چنين است : اولى ) واقعات دو ساله يا تاريخ بدبختى ايران نگارش حاج آقا مجتهد شيرازى ( تهران ، 1330 ) در 74 صفحه . دومى ) بر روى پشت جلد وقايع بيست روزه به جاى مؤلف نوشته « يك نفر بىغرض » و در 55 صفحه است ( تهران ، 1330 ) . [ ايرج افشار 
  ] .\r\n","page_name":" 3638 ","page_number":452},
  {"content":"\r\n\r\n\r\nتعرضات پدر\r\nدوشنبه نهم - يك نفر خوشكه‌چالى مكتوبات شهر را رسانيد . دستخطهاى حضرت و الا مطالبى جز نفرستادن پول و گزافى قيمت قاطر و خواستن پوست سمور ، دعوا ، مرافعه ، بىالتفاتى چيز ديگر نداشت كه ما به اين فرمايشات مدتهاست عادت كرده‌ايم و ابدا رنجش حاصل نمىكنيم . رقيمه‌اى از افخم الدوله و نصير الدوله و شاهزاده عميد الدوله بود كه به ترتيب درج مىشود :\r\n\r\nنامهء شاهزاده عميد الدوله\r\n22 شهر صفر . قربانت شوم تصدقت گردم اگرچه مدتهاست كه نتوانسته‌ام كاغذى عرض كنم و به قصور خود معترفم ولى سركار هم بالمره ترك مكاتبه فرموده‌ايد ، بندهء خود را به طاق نسيان گذاشته‌ايد . گله‌هاى خشك را ول كنيم بيائيم سر مطلب . انشاء اللّه وجودا سلامت و گمانم كه هركه از طهران دور است راحت‌تر است .\r\nزندگانى صعب و مشكل شده است . البته عقلتان از بنده بيشتر است ، همان‌جاها اگر بتوانيد چنانچه عمل فرموده‌ايد بومى بشويد . به خدا صد هزار مرتبه از طهران بهتر است و از آفات و بليات دور تر . از اين هم بگذريم . چند روزى مبتلاى به نقرس بودم . دو روزى است كفشى پوشيده راهى مىروم ، اما به هزاران تشويش .\r\n\r\nفعاليت روسها\r\nوضع مملكت كه معلوم است روسها فعال [ اند 
  ] در تبريز و رشت . خبر مىرسد آدم است كه به دار مىزنند . قزوين هم البته ، طهران هم يقينا اين كار مىشود . چيزىكه هست در اين شلوغيها نمىدانم تقديرات ما به چه چيز است . « يا رب از مادر گيتى بچه طالع زادم » . گويا تمام خوشبختى اولاد مرحوم محمد شاه قسمت همان دو سه نفر كرده بود .\r\nسبحان اللّه باز رسالة الشكوى بنويسم . حاجى مقامى گفتند فرموده‌ايد چند فقره مسائل لا ينحل است . مسئله كه گاهى منحل مىشود همان كابينهء وزراست كه اين روزها باز انحلالش در ميان است .\r\n\r\nدمكرات - حاجى رنجبر\r\nظفر السلطنه حاكم مازندران ، امير توپخانه صادق خان كه سالهاست جزو اموات است حاكم استراباد . و اللّه ديشب شنيدم فرمان آقايان را بردند سفارت امضا كرد « قضى الامر\r\n\r\n","description":"","footnote":"","page_name":" 3639 ","page_number":453},
  {"content":"\r\n\r\nكيف ما كانوا » . آقايان بختيارى روى خوشى ندارند . هى به تو گفتم پدر . . . « 1 » دمكرات نشو ، گفتى رفتم الموت پس براى چه كه حامى رنجبر باشم . ببين اين روزها هرچه نابدتر دمكراتها را پاره مىكنند . سبحان اللّه ابدا اسمى از اين فقرات نيست . چنان انقلابى ، اعتدالى همه توى لولئين رفته‌اند كه چه عرض كنم .\r\nهوا مثل بهار است گردوخاك كوچه‌ها هنگامه مىكند . آنجا نمىدانم چطور است . از سوغات الموت نمىدانم چه به هم مىرسد كه بخواهم تو كه آدم بدى نبودى مثل بنده .\r\n\r\nسيف الدوله\r\nشاهزاده مؤيد السلطنه ، حاج سيف الدوله در منزل امير مفخم بختيارى مدتهاست پناهنده هستند . حاج سيف الدوله كه معلوم است اموالش ، خانه‌اش همه ضبط است و پارك ملايرش غارت شده . اما آقاى مؤيد السلطنه از ترس . . . آنجا رفته‌اند . همان روز كه علاء الدوله كشته شد . ساير دوستان و احباب به حمد اللّه سلامتند . تلافى اين مدت را درآورده روده‌درازى كردم ببخشيد ، قربانت باز خودم . تاج الدين قاجار »\r\n[ پايان نامهء عميد الدوله 
  ]\r\n\r\nمكتوب نصير الدوله\r\n29 شهر صفر - قربانت شوم ديروز حاجى افخم الدوله اينجا تشريف داشتند فرمودند آقاى عين السلطنه جانشين حسن صباح و حكمران قلعهء الموت در كاغذ من گله از تو نموده بودند . گفتم اين عذر بدتر از گناه است . اولا بنده بايد گله كنم ، ايشان چه حقى دارند . ثانيا به خود من چرا مرقوم نفرمودند . بارى اصرار كردند حكما اين مزخرفات را مىنويسم . خوب برادر جان جاى ملاحده را گرفتى ما حرفى نداريم . آخر ايشان مريدان خود را اقلا به زبان و برداشتن غل شرع « 2 » خشنود مىكردند ، شما چرا ارادتمندان خودتان را هيچ به دو كلمه كاغذ هم خوشوقت نمىفرمائيد . تقصير شما نيست آب و هواى الموت است . آدم را ياغى مىكند . بارى اميدوارم هرچه باشد از طهران بهتر باشد و واقعا هيچ غصه نخوريد كه در گوشهء كوه خزيده‌ايد . باز خيلى تشكر كنيد . از حالت بندهء خودتان بخواهيد للّه الحمد سلامتى باقى است ديگر هيچ‌چيز باقى نيست . اوضاع همه مثل هم است . هوا بالنسبه به همه‌چيز بهتر است و يك ماه است در حقيقت بهار است .\r\nيقين آنجا هم همين‌طور گذشته . نور چشمان الحمد للّه قرين سلامتند و عرض ارادت و\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n( 2 ) - غل شرع - كنايه از تكاليف شرع است . ( مسعود سالور )\r\n","page_name":" 3640 ","page_number":454},
  {"content":"\r\n\r\nبندگى مىرسانند . اگر از شيرى كه خواسته بودم نمىپرسم مىترسم مزيد خجالت شود .\r\nاقلا از حالات خودتان مسرورم فرمائيد . ديگر عرضى ندارم و شب به خير عرض مىكنم ، بندهء صميمى احمد . » ( پايان نامهء نصير الدوله )\r\nنصير الدوله و عميد الدوله هردو با كمال هستند . بسيار هم با كمال هستند . خيلى هم خوب چيز مىنويسند . اگر فى الجمله دماغ بسوزانند من گمان مىكنم نظير اين دو در ايران كم باشد . خط هردو هم بسيار اعلى است . اين رقيمهء عميد الدوله قابل قطعه و قاب كردن بود . در جواب نصير الدوله اين شعر را نوشتم .\r\n گيرم كه مارچوبه كند تن به شكل مار * كو زهر بهر دشمن و كو مهره بهر دوست \r\n\r\nنامهء افخم الدوله\r\nاما رقيمهء حاجى مقامى به قول عميد الدوله به تاريخ غرهء ربيع الاول . بعد از طى تعارفات و تفصيل صورت‌حساب و اين‌كه حياط خلوت را در مذاكره هستم حضرت و الا پول بدهد براى شما اندرون درست كنم مرقوم مىدارند : « مسائل اينجا لا ينحل بسيار است . مردم عجالة ساكت حالت حكومت حاضر . جنگ سمنان با محمد على شاه عرض شد . سرداران ملى مشغول گرسنگى هستند ( من پرسيده بودم اين سردار ملى ، سالار ملى چرا حركت نمىكنند تا همه را جواب بدهند ) . كابينهء حاليه در كار تغيير بود كه رئيس الوزرا سپهدار شود ، الحمد للّه نشد . صمصام السلطنه رئيس الوزرا ، وثوق الدوله وزير خارجه ، قوام السلطنه وزير داخله ، سردار محتشم بختيارى وزير جنگ . دو روز است مىگويند محتشم السلطنه وزير ماليه ، حكيم الملك وزير علوم ، معاضد السلطنه وزير پست و تلگراف . چند روز پيش چند نفرى حضرت عبد العظيم بست رفته بودند ، ظاهرا به اسم حقوق باطنا اظهار خواستن محمد على شاه .\r\n\r\nحبس قوام السلطنه\r\nمستشير الدوله داماد نظام الملك و سيف الاسلام برادر مرحوم شيخ الاسلام قزوينى و يكى دو نفر ديگر را گرفتند . مستشير الدوله خويش عيال امير مفخم بختيارى است . او براى استخلاص مشار اليه نزد قوام السلطنه مىفرستد اعتنائى نمىكند ، لهذا چند نفر بختيارى مىفرستد قوام السلطنه كه مىخواهد سوار شود او را به خانهء امير مفخم مىبرند و حكم به حبس وزير داخله مىفرمايند . بعد هم خيال چوب زدن داشته بعضى واسطه شده عفو مىكند . امير مفخم عجالة مشغول ضديت شده ميانهء بختياريها شكرآب . ديروز مجلسى براى اصلاح سردار اسعد داشت نتيجه معلوم نشد .\r\n\r\n","description":"","footnote":"","page_name":" 3641 ","page_number":455},
  {"content":"\r\n\r\nروس‌ها مايل به آوردن محمد على شاه ، انگليسها به كلى بر ضد . روسها ظاهرا مشغول هستند با انگليسها قرارى بگذارند و ترتيبى براى ايران بدهند . باطنا اغتشاشات نموده و مردم را به هوادارى محمد على شاه وادار مىكنند كه شايد باعث آمدن او شده و بگويد مردم آوردند . انگليسها مسلم است بدذات‌ترند از روسها و از طرف ديگر نمىگذارند . پس اوضاع مغشوش است درهم و برهم . اما چاكر تصور مىكنم كه شايد مقرون به صحت باشد محمد على شاه مىآيد .\r\nنصير الدوله براى سگ قهر كرده بود و به اصرار قبول نوشتن كاغذ را كرد و خيلى اصرار در فرستادن سگ دارد . عرض مىكند اين دزديها اغتشاشها اقلا پاسبان و نوكر نيست سگ باشد ( من اگر اين قسم مىدانستم حكما با ابو القاسم سگى فرستاده بودم ولى افسوس كاغذ دير رسيد و باز اسباب خجالت مىشود ) .\r\nدر مكتوب ديگر خودشان مرقوم داشته بودند « شعاع الدين ميرزا و شاهزاده ملك‌آرا مصمم شده‌اند بروند خرقان . به دلايل شعاع الدين ميرزا ثابت مىكند كه من هم بروم دهات همدان . اما از حضرت و الا اجازه مىخواهم بكنم خيلى گزاف مىفرمايند امانى براى من اسباب ضرر و زحمت است . از طرف ديگر پرويز درس مىخواند ببرم نمىشود ، نبرم چه كنم . با اين مخارج طهران هم نمىشود اقامت كرد . پس از شما مشورت مىكنم يك شب فكر كرده آنچه صلاح من است مرقوم داريد . »\r\n[ پايان دو نامهء افخم الدوله 
  ]\r\n( ملاحظه شود چقدر در طهران گذران سخت شده كه احدى نيست راضى به اقامت آنجا باشد ) . يك قطعه عكس ملكه و روشنك با بتول دختر افخم الدوله هم جوف پاكت بود كه مدتها بود خواسته بودم ماشاء اللّه خيلى قشنگ شده‌اند . چشمم روشن شد . اين قطعه عكس را هم محض يادگار جوف مموار گذاشتم « 1 » آن‌كه لباس مشگى پوشيده و بزرگ‌تر است ملكه است ديگرى روشن بتول هم وسط ايستاده .\r\nرقيمه‌اى از همشيره عيال نصير الدوله بود . سابقا در روزنامهء خود شرحى از ادبيات و كمالات زنها درج افتاد و تقريبا آنچه در عمر خود ديدم آنها را مىشود سه تقسيم كرد .\r\n\r\nزنهاى دورهء ناصرى\r\nزنهاى اوايل عهد ناصر الدين شاه مثل عمه‌هاى خودم ، مادر خودم آنها كه آن تاريخ تربيت شده بودند تمام با كمال و ادبيت كامل داشتند . زنهاى اواسط عهد ناصر الدين شاه\r\n\r\n\r\n","description":"","footnote":"\r\n( 1 ) - موجود نيست .\r\n","page_name":" 3642 ","page_number":456},
  {"content":"\r\n\r\nعمل آمدند كه دخترهاى اشخاص باشند درجهء دوم بودند . زنهاى اواخر ناصر الدين شاه كه دخترهاى آن دخترها باشند تمام بىكمال و بيسواد [ ند 
  ] ، اغلب خط فارسى را نمىتوانند بنويسند و بخوانند مثل همشيره‌زاده‌هاى من . ليكن اين ايام باز ترقى در علوم زنها حاصل شده بلكه علومات جديد را هم مىخوانند و مدارس زيادى هم در طهران داير است . اميدواريم تربيت حاصل كنند كه تا مادر به اعلم و باتربيت نباشد اخلاق حميده نداشته باشد اولاد خوب نمىشود . حالا ادبيت وسطى يا درجهء دوم از مكتوب همشيره معلوم مىشود كه عينا حتى در املاء هم تصرفى نشده درج مىشود و من اين مكتوبات را بيشتر براى آن مىنويسم تا سبك و روش نوشتجات اين عهد معلوم باشد .\r\n\r\nمكتوب همشيره « 1 »\r\n« تصدق وجود مباركت صد بار گردم اميدوارم وجود مبارك نواب و الا در كمال صحت و سلامت‌ست . از حال بنده بخاهيد شكر خدا سلامتى حاصل است . ملالى نداريم جز دورى آن وجود محترم . به حق خدا به اندازه‌ئى دلم از براى سركار تنگ شده كه هساب ندارد . ياده سركار مىكنم دلم زعف مىرود اين‌قدر كه دلم از براى سركار تنگ شود . وقتى كه نور چشمان رفته بودند فرنگ ابدا دلم اين‌قدر تنگ نشوده بود . قربان برادر بروم كه اين‌قدر عزيز است . تا حال دو عريظه عرض كردم جواب التفات نفرموديد .\r\nالهى سلامت باشيد . فراموشى ما نقلى نيست . بهتر كه در طهران خراب شده‌ام كه نباشيد چيزهائى كه نبايد به‌بىنيد نبينيد . صحبت‌ها كه همه مثل گرز است . الحمد للّه سركار تشريف نداريد به‌بىنيد يك اوظاعى هست ، عرض نكنم بهترست . خاهد گذشت . خوب بود خانم‌ها را مىبرديد يا پيش خودتان يا كه قزوين مىگذاشتيد بازم الحمد اللّه خيلى سخت نمىگذارنند . اما البته بهتر بود . ديگر بايد تشريف بياوريد يك ديدن بكنيد بازم مىخاهيد تشريف ببريد مختاريد . چون‌كه خيلى دل‌مان تنگ شوده . اگر بخواهم شهر ( شرح ) بدهم از اين مدت كه چه گذشته يك كتاب بايد عرض كنم . انشاء اللّه وقتى كه تشريف آورديد حضورن بايد عرض كرد . بازم مردم خيال رفتن حضرت عبدل عظيم را دارند آش پولوئى برپا كنند . بنظرم پول‌شان زياده شده ديگه چه خيال دارند دو سه روز است مىگويند آدم جمع مىشود كه بروند . خداوند بدبختى را از براى اهل ايران تمام كرده . صد هزار بار شكر بايد كرد كه الحمد اللّه همگى سلامت هستيم . آخر يك تورى مىشود . الحمد اللّه خانمهاى سركار سلامت‌اند . ماشاء اللّه ملك و روشن خانم خيلى\r\n\r\n\r\n","description":"","footnote":"\r\n( 1 ) - در املاى نامه ادنى تصرفى نشد .\r\n","page_name":" 3643 ","page_number":457},
  {"content":"\r\n\r\nخوب شوده‌ند . خانم‌هاى ديگر بزرگ اگه سركار به‌بىنيد هورى خانم ، عين الملوك خانم را ابدا نمىشناسيد . اما نزهت الملوك خانم مثل عمه‌هاى محترم‌شان شوده . باز هم يك قدرى كوچك‌تر . الحمد اللّه سلامت‌اند . از حال همشيره‌ها بخاهيد الحمد اللّه همگى سلامت‌اند . نور چشمان عرض بنده‌گى پابوسى ميررسانند . زياده قربانت من ، صد بار آذر . از قول من خانم تازه را دعا برسانيد . يقين خوب خدمت مىكند . سركار راهت هستيد ، آذر . » ( پايان نامهء همشيره )\r\nآذر اسم شاهزاده نصير الدوله است . لقبش آن وقتها آغا شاهزاده بود .\r\nدوشنبه 24 ربيع الاول - 14 حوت هواى زوارك بسيار خوب است بنفشه بيرون آمده ، پونه درآمده . امسال خوش گذشت ، بر پدر پارسال لعنت كه هنوز مردم از گرفتارى آن درنيامده‌اند .\r\n\r\nمشاجرهء استبداد و مشروطه\r\nچند روز قبل شنيده شد شخصى از گيلان فرارا از راههاى مختلف خودى رودبار رسانيده از دكين كربلاى محسن كه پارسال اعزى ارجمندى نايب الحكومهء ما از طرف آن دروغگو افراسياب ترك بود مال سوارى به او داده تا دينه‌كوه الموت دو سه شب آنجا مىماند و حرفها مىزند . من مىروم طهران تا كارها را تمام كنم از طهران تا قزوين و از قزوين تا تبريز جوى خون از كشتار روسها روان كنم ، چه و چه . يك نفر طالقانى پنبه چرخ‌كن آنجا بوده مزخرفات آقا را تصديق نمىكند و بناى مشاجرهء استبداد و مشروطه مىشود .\r\nاين شخص كه محاسن سفيدى هم داشته چندتا با دست خود پنبه چرخ‌كن را مىزند . صبح زده پنبه چرخ‌كن گيوه‌هاى خود را كشيده مىرود شهر ، راست درب قونسلخانه مطلب را مىگويد . فورا لطف اللّه خان غلام‌باشى قونسل با چهار نفر سوار حكومتى حركت مىكنند به پنبه چرخ‌كن هم قونسل سى تومان وعده مىدهد و جلوى حضرات افتاده راست مىبرد بالاى دينه‌كوه ، ده ديگر كه خاك قزوين است و آقا را نشان آنها مىدهد . گرفته به شهر مىبرند .\r\nاين خبر به من رسيد راست يا دروغ گفتند مقدار زيادى هم اسكناس داشته . من محض اين‌كه كدخدايان محل من‌بعد از اين واقعات مرا آگاه كنند يا از غصهء اسكناسها فرستادم كدخداى دينه‌كوه را تنبيه كامل كردند .\r\nبخشعلى گازرخانى از شهر مكتوبات شيخ را رسانيد بعد از مطالب شخصى و حسابها كتابها اين مختصر را از اخبار نوشته بود .\r\n\r\n","description":"","footnote":"","page_name":" 3644 ","page_number":458},
  {"content":"\r\n\r\n\r\nنامهء شيخ\r\n« هشتم ربيع الاول - اما اخبارات و اوضاع كواكب در اين ماه دلالت داشت بر . . . و افتضاح وزير داخله قوام السلطنه بختياريها همه كار كردند مانده بود افتضاح وزير داخله ، آن هم كه شد . بعد از آن همه رسوائى كه امير مفخم به واسطهء مستشير الدوله به سر وزير داخله آوردند از طهران خارج شده يفرم و سردار بهادر متعاقب او رفتند كه عودت بدهند پيدا نكردند . يفرم برگشت و سردار بهادر رفت كه هرجا پيدا كند بلكه عودت بدهد مبادا اغتشاش فراهم كند تا چه شود . پنج شش نفر از ارامنه و گرجى را طهران به دار زدند .\r\nمردم هم در شاهزاده عبد العظيم هستند . اما قزوين قشون روس مقارن به حركت بودند ولى فعلا رفتن موقوف شد . محتمل است به طهران بروند . اما كرمانشاه بعد از ورود يار محمد خان و فرار داود خان و نظر و پسر والى و سالار الدوله كه عالم را رسوا و مفتضح كردند ( شيخ مستبد است به اعلى درجه و خوددارى ندارد ) يار محمد خان چند نفر از اعيان و چهار نفر از علما را به دار زد ( عجب بازار دار رواج است ) . به دماغ اهل شهر خورده مشرف الملك كردستانى با عده‌اى مىآيند به همراهى اهل شهر . با يار محمد خان مشغول جدال مىشوند . در اين بين قشون روس وارد مىشود به كرمانشاه تا بعد چه شود . ديشب صاحب‌منصبان روس ميهمان حاكم بودند . فردا شب هم باز ميهمانند . يك شب هم فرمانفرما ميهمان مىكند . همه خيال فرمانفرما حكومت آذربايجان است و فعلا كه حاجى صمد خان در كمال اقتدار مشغول فرمان‌فرمائى است . زياده بر اين خبر صحيح ندارم . صد و ده تومان طلب مرا هم از عباس به هفتاد تومان صلح كرد و خيلى هم اظهار رشادت مىكند آن هم نه نقد سند به اسم عدل الممالك . اين هم كاسبى و تجارت من كه هيچ نتيجه نداد ، اما گويا صد و پنجاه تومان مدانيها را گرفته باشد . تمام را من به اطمينان عدل الممالك سند گرفتم و الّا سند عباس چه اعتبارى داشت . » ( پايان نامهء شيخ )\r\n\r\nنان ارزن مثل سنگ\r\nسه‌شنبه 15 - قحطى اندازه ندارد . روزى نيست كه زن و بچه براى گرفتن برنج پيش من به تكدى يا خريدارى نيايند ( از گندم و جو به كلى مأيوس هستند ) . تا الان متجاوز از يك خروار شترى برنج انعاما به زنهاى دهات داده‌ام ، هيچ‌كسى در اينجا ياد ندارد نان ارزن خورده باشند مگر امسال . يك چيزى است مثل سنگ كه خدا قسمت نكند . خداوند بركتى به اين ولايت كوچك تنكابون داده كه اگر آنجا در مقابل طالقان و الموت و نصف رودبار نبود احدى امكان نداشت در اينجاها زيست و گذران نمايد . با آن همه كه به\r\n\r\n","description":"","footnote":"","page_name":" 3645 ","page_number":459},
  {"content":"\r\n\r\nروسيه برنج مىفروشند و خودشان به مصرف مىرسانند كلاردشت و كجور مىبرند روزى نيست با قاطر ، الاغ و دوش چندين خروار شترى به الموت و طالقان رودبار برنج حمل نشود .\r\n\r\nمقدار و نوع خوراك الموتى\r\nحالا يك قدرى از خوراك اين الموتى بنويسم كه تمام تقصير نيامدن غله نيست ، بلكه اشتهاى آنها به اندازه‌اى است كه اين قحطى را لازم دارد . در اين فصول اذان صبح برخاسته دوتا سه‌تا نان به اصطلاح خودشان « غليان ناهار » مىخورند . آن‌وقت سمت ييلاق كه علف را « طايه » كرده‌اند مىروند ( دوشوار بسته سوار چوب مىشوند و اين اختراع هم اسباب سبكى بار است هم باعث سرعت حركت . چوبها را سوار شده سنگينى بار روى چوب است ) از خط مستقيم به سرعت تمام سرازير مىشوند تا جائى كه زمين صاف است ، آن‌وقت چوبها را همانجا گذاشته آرام‌آرام به منزل مىآيند . علفها را روى بام طويله گذاشته به خانه مىروند . « خوچان » گرفته يعنى خستگى گرفته ناهار مىخورند . اين ناهار بيشتر آش ارزن است يا سنگينك يا دوغ يا كشك . بعد مىروند ناهار گوسفندها را مىدهند و مشغول كارهاى ديگر مىشوند از قبيل گاويارى ، تخم‌كارى و غيره . مقارن ظهر مىآيند خانه چاشت مىخورند . اين پلو است يا كته يا نان و اشكنه يا نان و عسل و شيره . بعد مىروند سر كار عصر آمده به اصطلاح خودشان « ميان روزى » به زبان ما « عصرانه » دوتا نان يا سه‌تا نان مىخورند . نيم ساعت از شب رفته شام كه پلو است با قورمه يا خورش فسنجان يا چيزهاى ديگر كه پختنى باشد . اغلب شبها خانه‌هاى يكديگر شب‌نشينى مىروند يا خانهء خودشان مردم شب‌نشينى مىآيند . آن‌وقت يك « پس شام » شب چره مرسوم است مىآورند . انگور است ، كشمش است ، گردو و سنجد است . اين را هم نوش جان مىكنند . مىخوابند تا فردا . من آدم سراغ دارم از يك ماه از پائيز رفته تا حال كه ده نفر بوده‌اند هشت خروار شترى برنج صرف كرده‌اند . بنائى داشتم صفر بنا كه پيرمرد بود روزى سى و دو عدد نان سواى پلوى ناهار و شام مىخورد .\r\n\r\nنفرى بيست و چهار نان\r\nيك روز دو نفر بالاروچى تقصير كرده بودند من جريمهء آنها را سه روز عملگى قرار دادم . عصر روز اول حيدر قلى خان آمد پيش من كه اين دو نفر را مرخص كنيد . گفتم ممكن نيست . گفت عرض مىكنم . گفتم جهت ندارد . گفت جهتش اين است اين دو نفر نفرى بيست و چهار نان خورده‌اند الان هم مىگويند ما گرسنه هستيم .\r\n\r\n","description":"","footnote":"","page_name":" 3646 ","page_number":460},
  {"content":"\r\n\r\nحاجى قربان پيش من مهتر بود هنگامى پانزده نان مىخورد . يك پسرهء گندانه سرى تازه نوكر گرفته‌ام براى هيزم‌كشى پانزده نان به او دادند در يك مجلس خورد . گفتند باز مىخورى گفت نان نه اگر پلو يا چيز ديگر باشد آرى . يك لنگرى « 1 » چلو كه يك من تبريز برنج باشد به يك مجلس مىخورند در يك دفعه از سه وقت . از حسنقلى و محمد على جويا شدم آن دهات هم همين‌طور خوراك مىخورند . قسم خوردند ثلث اينها صرف نمىكنند . قاضى گرمارود كه نه علف بار مىآورد نه گاويارى مىرود هيچ‌وقت در خانهء خودش سير نمىشود . مگر مهمانى برود سه صدى كه يك من نيم تبريز ما باشد پلو مىخورد سواى نان و عسل و شلغم و پياز و غيره . اين يك هنگام غذاى اوست .\r\n\r\nلغات تاتى\r\nهوا دو روز است مىبارد . گاهى برف ، گاهى باران . اما برفش دوام ندارد . قلعه به زبان تاتى « خوربين » است و خوب هوائى در زمستان دارد ، ليكن ورك و بالاروچ را كه نگاه مىكنى يك‌پارچه سفيد است . باز لغت تاتى بنويسم مبادا فراموش شود . زبان انگليسى فرانسه كه ياد نگرفتيم شايد اين را بياموزم . ساسى - بىنمك . حولكى - زود . زما - داماد . هاى - بگير . چقر - چرك كثيف . وادازنى - كم است . اس‌اس - خوب نيست .\r\nگورا - صدا . بورمه - گريه . ليليه - قاقا . زن‌خازى - خواستگارى . ششى خانه - شب شش . كوكرك - كبك‌درى . اسپج - شپش . بچسپسده - چسبيده . به چا سديم - سردم شد . دحالكن - يك دقيقه قبل . دل آمه - تو آمد . گنه - خيس . ديه سال - پارسال .\r\nچشمه‌چين - تكمه صاف . دكون - بريز .\r\nاز بس خط ما بد است يك مدتى بگذرد كه دور از اين الفاظ بشوم همان خود من در خواندن اين لغات عاجز [ مىشوم 
  ] بلكه ابدا نمىتوانم بخوانم تا چه رسد به ديگران .\r\n\r\nقاتلين و ياساى امير اسعد\r\nملا قربانعلى نامى بود در تنكابون متمول بىاولاد برادرزاده‌اش ميرزا عبد اللّه روزنامجات طهران را خوانده بود كه قاتل اتابيك را تقديس كردند ، بر عباس صحراى كربلا مقدم داشتند . قاتل صنيع الدوله را كسى نگرفت ، قاتل علاء الدوله را احدى دنبال نكرد و غيره و غيره . با يك نفر مهدى نام هم‌دست شد . تفنگى عاريه كرده شب درب خانهء عمو رفته مهدى نام عمو را صدا زده كه منتظم الملك ترا مىخواهد تا بيرون مىآيد\r\n\r\n\r\n","description":"","footnote":"\r\n( 1 ) - لنگرى - بشقاب بسيار بزرگ .\r\n","page_name":" 3647 ","page_number":461},
  {"content":"\r\n\r\nميرزا عبد اللّه با دو تير از تفنگ عاريه او را از زحمت دنيا نجات مىدهد . صبح مأمورين امير اسعد مىروند زن ملا قربان مىگويد من صداى كسى كه ملا را خواست شناختم مهدى بوده . او را دستگير عبد اللّه را نشان مىدهد . امير اسعد مىرود همان درب خانه ملا قربانعلى اول عبد اللّه را به درخت بسته حكم مىكند مهدى با دو تير تفنگ او را خلاص مىكند . بعد مهدى را به همان درخت به دار مىكشد . از عاريه‌دهندهء تفنگ هم دويست تومان جريمه دريافت مىكند . تمام مردم تنكابون حتى الموت متشكر از اين ياساى امير اسعد شدند . بله همين عدم مجازات بود كه كار ايران را به اينجا كشانيد .\r\n\r\nاخبار محلى\r\nپنجشنبه 17 ربيع المولود - چندى بود ميرزا اسحق مرا دعوت كرده بود و از شدت تنبلى نرفته بودم . امروز هوا را خوش ديده عصر به سمت شترخان عازم شدم . سليمان از شهر آمده بود مكتوباتى داشت ، اما بالاروچ رفته تا عصر نرسانيد . در شترخان بادام خوب باز شده بود بيدمشك زياد بود . روز جمعه صبح را دزدك‌سر رفتم . ولى باغها را داده بودند پرچين كرده نهال‌كارى كرده بودند . رعاياى گازر خان اقوام و بستگان شيخ محمد على ملعون از دست حسن كدخدا و ملا شعبان و اسمعيل شكايات زياد نموده بودند . حسنقلى كه فعلا مفتش من است آنجا رفته بود و همه را آورد . سه ساعت سروكله زدند خودم تمام حسابها را نوشتم . ملا شعبان ناقلا هيجده تومان هم خودش را طلبكار كرد ! عصر حسنقلى و آقا شيخ حسين را به خواهش و انتخاب رعايا فرستادم گازر خان تا براى سال آتيه قرارى بگذارد طرفين آسوده بشوند . غروب قلعه آمدم . كاغذ اسعد الحكما كه اخبار دارد مىنويسم ( از طهران مكتوب نداشتم ) .\r\n\r\nكاغذ اسعد الحكماء\r\n« دستخط انور عالى كه مشعر بر صحت وجود مبارك بود زيارت از حال اين فانى استفسار فرموده بودند به وظيفه دعاگوئى مشغول مىباشم ، نهايت تشكر را دارد از وجود مبارك كه در الموت توقف فرموده از بركت وجود مبارك آن بلوك نهايت امنيت را دارد ، خيال بنده هم راحت است . به وجود مبارك دعا مىكنم . از اخبارات خواسته بوديد گرچه از وظيفهء بنده خارج است از مطالب سياسى عرض نمايم ولى از اين‌كه استفسار فرموده‌ايد به اين جهت مختصرى اطلاعات خود را عرض مىنمايم .\r\n\r\n","description":"","footnote":"","page_name":" 3648 ","page_number":462},
  {"content":"\r\n\r\n\r\nآرامش قزوين\r\nاولا در چند روز قبل حضرت بندگان آقاى حكمران دو شب جناب قونسل و جنرال و ساير سركردگان قشون دولت بهيه را ميهمان كردند . بسيار خوب واقع شد . حضرت ارفع و الا فرمانفرما روحى فداه تشريف داشتند . امروز هم جميع سالداتهاى دولت بهيّه را در باغ دولتى ميهمان كرده‌اند . سالدات هم قصد دارند ژاندارم و پليس قزوين را مهمان نمايد .\r\nللّه الحمد قزوين بر خلاف رشت و تبريز سلوك كردند . درواقع از حسن نيت جناب قونسل و حضرت حكمران بود كه قزوين توليد فساد نشد .\r\n\r\nفرمانفرما - عضد السلطان\r\nچند روز است مذاكره است حضرت سپهدار حاكم آذربايجان و زنجان شده بايد همين دو روزه وارد قزوين بشود . حضرت و الا فرمانفرما انتظار رسيدن پول را دارد كه از قزوين حركت نمايد به جهت حكومت همدان و كرمانشاهان . هنوز كه پول نرسيده . هر وقت رسيد ايشان حركت مىفرمايند . حضرت و الا عضد السلطان ( برادر بطنى و صلبى سالار الدوله ) ديروز وارد قزوين [ شدند 
  ] و امروز طهران تشريف بردند . چند روز است عده‌اى از سالدات به طرف رشت حركت كردند . از قرارى كه مذاكره است تمام قشون دولت بهيه اين چند روز حركت خواهند فرمود . ترتيب حركت سبب چه شده از روى تحقيق نمىدانم . وقايع طهران را البته به عرض مبارك رسانيده‌اند كه جمعى در شاهزاده عبد العظيم ( ع ) بست نشسته‌اند به‌عنوان حقوق .\r\n\r\nوضع كرمانشاه\r\nاز وضع كرمانشاهان لا بد به عرض مبارك رسيده بعد از ورود يار محمد خان و فرار دادن سالار الدوله با مردم بناى سختى و ناسازگارى را گذاشت ، چند نفر از علماى محترم را دار كشيد . شرف الملك كردستانى را تيرباران كرد . ثانيا مردم با سالار الدوله همراهى كرده او را با سوارهاى داود خان وارد كرمانشاهان كردند . يار محمد خان فرار و جمع كثيرى از مجاهدين كشته شدند . نقدا كرمانشاه در تصرف سالار الدوله مىباشد . جناب آصف الدوله تشريف بردند رشت در نهايت احترام وارد شدند نقدا رشت امن است . »\r\n[ پايان‌نامه اسعد الحكماء 
  ]\r\n\r\n","description":"","footnote":"","page_name":" 3649 ","page_number":463},
  {"content":"\r\n\r\n\r\nمكتوب شيخ - صداى سالدات\r\nبعد از تفصيلات شخصى . اخبارات الحمد للّه سالار الدوله فتح نمايان كرد كرمانشاه را گرفت و كشتار زياد كرد . تقريبا سى چهل نفر توانستند فرار كنند بقيه مقتول شدند .\r\nيار محمد خان معلوم نيست چه شده ، من‌جمله از فراريها حاجى ميرزا مسعود يوزباشى است . چند روز است كه آمده از قرار تقرير او سوار سالار الدوله عمدا فرار كردند كه حضرات را بكشند به شهر . از طرف حاجى صمد خان هم كمك رفته . امير مفخم با نايب حسين كاشى و عده‌اى بختيارى در قم . كار وزير داخله معلوم نشد چه شد . روسها مىگويند مىروند ولى معلوم نيست . احتمال دارد بروند و خود را كنار بكشند تا چه شود . دو شب حكومت صاحب‌منصبان روس را دعوت كرد امروز سالداتها موعود ، نتيجه يا مرگ يا استقلال است . الان كه عريضه عرض مىكنم صداى سالدات در دار الحكومه بلند است . اطراف قزوين باز شلوغ شده الان سى سوار در ساج و شكين نشسته مطالبهء اسب تفنگ و پول دارند . » [ پايان‌نامهء شيخ 
  ]\r\n\r\nنامهء معاون حضرت\r\nرئيس عدليه قزوين در جواب تبريك ورود كه من نوشته بودم رقيمهء خيلىخيلى دوستانه نوشته و اظهار آشنائى قديم كرده . اما من هرچه خيال مىكنم جز يك معاون حضرتى كه اول رئيس مدعى العموم بود نمىشناسم ، اما آن معاون حضرت آنقدرها با من دوستى و رابطه نداشت . اين كدام باشد نمىدانم . چون رقيمهء او خيلى محل تعجب من شده است عينا درج مىكنم . از اين فكليها ، اين تازه به دوران رسيده‌هاى ما خيلى عجيب است .\r\n« قربانت شوم تصدقت گردم به زيارت رقيمهء مطاعه نايل آمده از بشارت سلامت مزاج مبارك تشكرات به عمل آمد . خوشوقت بودم از آمدن قزوين كه به زيارت حضرت مستطاب و الا پس از دو سال نايل مىگردم . عدم سعادت بود كه مىبايد در اين موقع به الموت تشريف‌فرما شده باشيد . باز خوشوقتم كه قدرى نزديك شده و گاهگاهى به عرض عريضه خود را متذكر خاطر مبارك مىدارم و مستفسر سلامت مزاج شرافت امتزاج مىگردم . دلتنگى از توقف در الموت فرموده بوديد عرض مىكنم قدر اين نعمت را مغتنم شمرده و تشكر بفرمائيد . اگر بدانيد حال اشخاصى را كه در مركز متوقف هستند هيچوقت ميل نمىفرمائيد از الموت به شهر قزوين تشريف بياوريد ، تا چه رسد به مركز . آنجا گوشه‌اى است آزاد و خيالتان از هرجهت آسوده است از مشاهدهء\r\n\r\n","description":"","footnote":"","page_name":" 3650 ","page_number":464},
  {"content":"\r\n\r\nناملايمات كه سوهان روح است راحت مىباشيد . چند روزى است وارد قزوين شده به واسطهء مرحمت و لطف فوق‌العاده جناب اجل آقاى رفعت السلطان بار دوش ايشان شده‌ام . مكارم اخلاق و محامد صفات معزى اليه را در طهران مىشنيدم ، پس از شرفيابى خدمتشان ديدم هزار چندان است . واقعا از هرجهت آراسته و پيراسته مىباشند . از خداوند خواهانم كه ارادت و بندگيم را نسبت به ايشان مادام الحيات بفرمايد . اگرچه مرقومهء حضرت و الا را كه 29 صفر تاريخ داشت در 8 ربيع الاول رساندند ولى به قول ملاها وجود ناقص بهتر از عدم صرف است . مستدعى است به صدور مرقومات و ارجاع خدمات اغلب قرين افتخارم فرمائيد . ايام عزت و سعادت مستدام باد چاكر قديمى .\r\nمعاون حضرت . » [ پايان‌نامهء معاون حضرت 
  ]\r\n\r\nبا اشعار فرخى\r\nحالا بر خلاف دستورالعمل آقاى عماد السلطنه « حدس » بزنيم . از اين مكتوبات كه مهمانى صاحب‌منصبان و سالدات روس را نوشته بود چنان مستفاد مىشود كه اولياى امور و عقلاى مملكت ما تازه سر افتاده‌اند كه با همسايگان قوىپنجهء خود مماشات و تملق و مهربانى نمايند ، حق هم همين است . از اول خبط عظيمى در اين باب كردند زيرا هيچ عقلى تصويب نمىكند با يك ئيل بختيارى و جمعى مجاهد هردم‌بيل مفت‌خور مغرض و دو سه روزنامه فحاش بىادب و چند قصيده و قطعهء اشعار ميرزا فرخى دهن دوختهء يزدى با داخله و خارجه جنگيد . اينها با اين عدهء قليل با شاه ، با ملا ، با مجتهد ، با شاهزاده ، با خان ، با وزير ، با امير ، با رؤساى عشاير و ايلات ، با روس ، با انگليس بالاخره ، با كاينات مىجنگيدند فحش مىدادند ناسزا مىگفتند . آخر هم همين عده به جان هم افتاده به‌عنوان مسلك پدر هم را بيرون آوردند تا كارها به اينجا كشيد و باز دنباله دارد . هيچ سفيه و ديوانه تصديق نمىكند من در الموت نشسته باشم در حالى كه تمام الموت اغتشاش دارد آن‌وقت با دو همسايهء قوى خود تنكابون و رودبار جنگ كنم ، آن هم نه با توپ و تفنگ بلكه با فحش با شعر با ناسزا با نطق و لايحه آن‌وقت هم بعد از مدتها فكر با جهانشاه خان افشار عقد اتحاد بسته كمك و همراهى موهومى از او بخواهم كه فرسنگها با من مسافت دارد .\r\n\r\nنوروزىخوان\r\nچهارشنبه 23 - شبها متصل نوروزىخوان است كه مىآيد و انعام بايد داد . على زواركى اشعارى مىخواند از حكايت ذو الفقار و آن قتل خطا رفتن ابو القاسم توسط\r\n\r\n","description":"","footnote":"","page_name":" 3651 ","page_number":465},
  {"content":"\r\n\r\nمهدى كه گفتم نسخه بدهد در اينجا ضبط شود . وركيها اشعار ديگرى از اغتشاش الموت ، تحريك امير اسعد آمدن من كه آن هم انشاء اللّه نوشته مىشود . معلوم شد ادبيات الموت بسيار ترقى كرده . تا آن شعرهاى ديگر نوشته شود اين چند بيت تيمنا تبركا درج افتاد .\r\n مشهدى عموى باايمان * تو خو نشسته‌اى خانهء ميان\r\nتى دست دَرِه كدو غليان * دست دَكُن جيف « 1 » ميان\r\nدرآر هاده « 2 » صاحب قران \r\n( آن‌وقت سايرين مىگويند به اجماع ) .\r\n لاله‌زار مباركه * نوبهار مباركه .\r\nاى ارباب زن « 3 » گُل‌رو * تو خا نشسته‌اى مى روبرو\r\nچرا نكنى گفتگو * لاله‌زار مباركه\r\nنوبهار مباركه \r\nحسن آمد با تمام اجناس و اشياء بازار قزوين . ابو الحسن هم كه با حمزه على فرارا رفته بود آمد لخت و برهنه .\r\n\r\nنامهء شيخ - رفتن قشون روس\r\nمكتوب شيخ فقط بعد از مطالب شخصى اين اخبار را داشت : « از اخبارات نمىدانم چه بنويسم همه كارها ضد همديگر است . از يك طرف روسها اصلاح كردند و قرار دادند محمد على شاه را ببرند روسيه كه سالى هفتاد پنج هزار تومان ايران بدهد ، هفتاد هزار تومان قرضش را بدهند . سالى ده هزار تومان از مقررى كسر بگذارند . بعد از ختم عمل قشون قزوين مشغول حركت شد . چهار پنج هزار از شهر رفتند . روزى كه مىبايست دسته آخر قشون حركت كند تلگراف رسيد تمام معاودت كردند و جنرال با فرمانفرما رفت طهران . انشاء اللّه حسرت حكومت تبريز را به گور مىبرد . اگرچه قدمش خوب است ، اسم هرحكومت را به سرش بگذارند فورا آنجا گرفته مىشود . حكومت زنجان را دادند الحمد للّه زنجان هم رفت ، آنجا را هم گرفتند . رئيس نظميه را به دار زدند . حاجى ميرپنج ( قوم حكيم الملك مرحوم همان كه پايش گلوله خورده بود و تمام ايران را مىخواست براى آن يك گلوله صاحب شود ) « 4 » را هم كشته‌اند . اطراف قزوين هم شلوغ\r\n\r\n\r\n","description":"","footnote":"\r\n( 1 ) - دكن جيف ميان - بكن در جيب .\r\n( 2 ) - هاده - بده .\r\n( 3 ) - ارباب زن - مقصود همسر تازهء مؤلف است مادر اينجانب . ( مسعود سالور )\r\n( 4 ) - حاجى نظم السلطنه مرادست كه برادر حكيم الملك بود . البته در زنجان كشته نشد . براى شرح حالش مجلهء آينده 9 ( 1362 ) : 781 - 790 و 11 ( 1364 ) : 124 - 139 ديده شود . ( ايرج افشار ) .\r\n","page_name":" 3652 ","page_number":466},
  {"content":"\r\n\r\nاست ، حالا نوبت قزوين است . از قرارى كه عصر انتشار يافته همدان را هم گرفته‌اند .\r\nسالار الدوله و ايلات اين دفعه به غيرت آمدند ، اگر روس و انگليس بگذارند . وضع قزوين شلوغ ، ماليه را اجزاء توقيف كردند ، حقوق مىخواهند . همه درهم و برهم . از دمكراتها اثرى نيست . شيخ الموتى بايد در دهات قزوين مخفى باشد . خياط هم طهران است با چند نفر ديگر . اشخاصى را كه طهران دار زدند دزد و دغل بودند ، كسى نبودند كه اعدام آنها فايده داشته باشد . هر آنى ده جور خبر مىرسد . نمىدانيم كدام را باور كنيم . امسال اغتشاش كلىتر مىشود . خبر از تكبّر روسها نداريد . به خدا مرگ چيز خوبى است . روى مشروطه‌طلبان ما سفيد ، ديگر از اين بهتر مملكت نمىشود كه درست كردند . ( پايان‌نامهء شيخ )\r\nپنجشنبه 24 ربيع الاول - 24 حوت . ظهر نوروز زواركى كه با ابو القاسم طهران رفته بود وارد شد قدرى تخم گل و شاه‌بلوط كه هيچ اينجا نديده و اسمش را هم نشنيده بودند با دو فكل و مقدارى كاغذجات همراه داشت ( به عوض آن همه شكايت كه سابقا نموده‌ام كه گردن من از نمرهء 27 به 26 رسيده بود حالا مقدارى تشكر كنم كه به بيست و هشت رسيده و يقه‌هاى سابق تنگ شده است ) . از خود نوروز كه معلوم است چيزى دستگير نمىشود . فقط يپرم را زيارت كرده بود خان محمد را ديده بود . گفته بود ميرزا عيسى وركى ( از آن شيطانها پدرسوخته‌هاى نمرهء اول پدر مطلب ) در كرمانشاهان كشته شده مابقى مذاكرات او مهمل بود .\r\nاما مكتوبات رقيمهء حاج افخم الدوله .\r\n\r\nنامهء افخم الدوله\r\nبعد از شخصيات كه « مهرماه خانم باز همان صحبتها را مىكند و جدا تعقيب مىكنم عمل يك‌طرفى شود . خوب است بچه‌ها را تمام بخواهيد الموت ، اينجا تلخ مىگذرد .\r\nمادر ندارند شما هم دو سال است رفته‌ايد . روشن را نمىشود فرستاد .\r\n( مىرود توى اخبار ) . از اخبار چيزى كه قابل عرض باشد نيست . فقط مىگويند كه محمد على شاه حركت و از خاك ايران خارج شد . قرار شد سالى هفتاد و پنج هزار تومان بگيرد و شصت هزار تومان گفته بود مقروضم بدهند . سال به سال از مقررى كسر بگذارند . شعاع السلطنه و قهرمان خان حاجب الدوله سابق در قونسلخانهء روس معطل‌اند كه شصت هزار تومان برسد تقسيم قرض‌خواه يا اتباع خود كنند . عمل خود شعاع السلطنه در مذاكره است و تمام نشده .\r\n\r\n","description":"","footnote":"","page_name":" 3653 ","page_number":467},
  {"content":"\r\n\r\n\r\nكشتن يار محمد خان كرمانشاهى\r\nسالار الدوله پس از فرار از كرمانشاهان ورود يار محمد خان ( يار محمد خان يك كرمانشاهى گون‌كن كتيرابگير بود ، مثل وكيل‌باشى و عباس حالا سردار قشون ما مىشود ) جمعى را به دار مىزند من‌جمله مشرف الملك و پسرش عموزادگان فخر الملك ( « فوزيه » « 1 » مىكند ) . مردم شهر اجماع مىكنند گفتند رحمت به سالار الدوله .\r\nبعد مىنويسد به شاهزاده او هم برمىگردد با اهل شهر يار محمد خان و اتباعش را محاصره كرده و تمام را مىكشند . فقط يار محمد خان و ده بيست نفر فرارا آمدند . عجالة كرمانشاه در تصرف اوست و مشغول درآوردن پدر مردم است . ( اين كرمانشاه از اول صحبت مشروطه الى حال سى مرتبه چپاول و غارت شده ) . پسر ظهير الملك اعظم الدوله و پسر اعظم الدوله را به تقاص مشرف الملك و پسرش به دار كشيده است . نايب السلطنه و سردار اسعد حاليه محرمانه در زدوخورد و نزاع هستند تا كه پيش ببرد . »\r\n[ پايان‌نامهء افخم الدوله 
  ]\r\nظهر اين رقيمه را حضرت شراكت‌پناهى به قلم معجز رقم خود زيب و زينت داده بنده را قرين افتخار فرموده بودند . هى هذا .\r\n\r\nنامهء شعاع الدين ميرزا\r\n« قربانت شوم . تصدقت بروم . چون بنده عادت به روى ميز چيز نوشتن ندارم و سطر كج مىشود لهذا چليپا مىنويسم و عذر مىخواهم از مقام منيع حضرت مستطاب و الا روحى فداه . بارى امروز 15 ربيع الاول 1330 صبح است در خدمت حضرت حاج افخم الدوله بنده و حاج امير الدوله و شاهزاده ملك‌آرا به‌طور اتفاق جمع شديم . الحمد للّه همه دوستان سلامتند . سه روزى هم در شمران خدمت افخم الدوله و عز الممالك بودم فى الحقيقه جاى سركار خالى بود . بهار هواى خوش ولى حيف كه دماغها ناخوش است .\r\n گويند بهارى شد گل آمد و دى رفت * ما بىتو ندانيم كه كى آمد و كى رفت \r\nماندن شما در الموت معلوم نيست چند سال طول بكشد . لااقل اگر شما نيائيد ماها بيائيم . در حوالى عيد انشاء اللّه براى بعضى كارهاى شخصى ممكن است به قزوين بيايم يا تنها يا با رفقا . اگر جاى پذيرائى شش هشت نفر را داريد بفرستيد بيائيم ، اگر نداريد چهار پنج روزى خودتان تشريف بياوريد خيلى مشتاق زيارت سركار هستم . به هر شكلى باشد ديگر مختاريد . و اما اخبارات آنچه شنيده مىشود دروغ است . هيچ همچو\r\n\r\n\r\n","description":"","footnote":"\r\n( 1 ) - يعنى گلوله‌باران .\r\n","page_name":" 3654 ","page_number":468},
  {"content":"\r\n\r\nمملكتى ، همچو مردمى ، همچه دولتى تاريخ نشان نمىدهد . جن به خاطر ندارد .\r\n گر بخواهم داد شرح اين الم * نه مرا كاغذ بماند نه قلم \r\n\r\nقوام السلطنه\r\nچه عرض كنم ، چه عرض كنم اين يك رباعى را مىنويسم :\r\n قوام السلطنه را روزگار تارى شد * وزير داخله مدخول بختيارى شد\r\nوزير داخله آن كو الاغ بارى بود * ز لطف مير مفخم خر سوارى شد \r\nرفقا دوستان اقوام هروقت مرا ملاقات مىكنند ، از سلامتى وجود مبارك جويا هستند منتهى تنبلى مىكنم يا رقعه گنجايش ندارد ذكر اساميشان بشود .\r\n[ پايان‌نامهء شعاع الدين ميرزا 
  ]\r\nحضرت اقدس و الا اين‌بار دستخطهاشان تغيرآميز نيست . همه روزه ابو القاسم را اندرون احضار [ مىكنند 
  ] و صحبت الموت است . كاغذى به گوهر خانم نوشته بودم در جواب سؤالات حضرت و الا كه دست زينب چقدر است ، كجا راه مىروى ، شب چه مىكنى ، روز چه مىكنى و غيره و غيره جواب آن جواب بىمزه نيست . از اجوبه فى الجمله به دست مىآيد كه من چه نوشته‌ام ديگر مجال ندارم آن كاغذجات خودم را هم بنويسم .\r\n\r\nنامهء اديبانه و پرگوشه\r\n« قربان حضور مباركت گردم دستخط مبارك كه به افتخار كمينه مرقوم رفته بود زيارت كردم .\r\n تنها نخواسه‌ايست « 1 » به تن مرده جان دهد * از جان اگر لطيف‌ترى هست آن دهد \r\nو از سلامت وجود مبارك كه تازه با آب و هواى الموت سازگار گشته رسم و آداب و زبان آموخته و نفس خانم با نفس سركار و الا آشنا شده و جاى قدم زدن را انتخاب و راه گردش و شكار را معين فرموده و سگهاى خوب جهت حراست پيدا كرده خيلى خوشحال شديم شكر كرديم . حضرت اشرف اقدس و الا خيلى خنده كردند خصوص جهت پشت‌بام . برعكس خيال سركار و الا يعنى هميشه منشآت سركار شيرين بوده است . مقصود حضرت و الا از تلخى براى مضامين بود بلكه مطلب چيز ديگر است . . . « 2 » كه خود سركار مىدانيد . الحمد للّه كه آن هم رو به شيرينى گذاشته است .\r\n\r\n\r\n","description":"","footnote":"\r\n( 1 ) - كذا در اصل .\r\n( 2 ) - نقطه‌چين در اصل است .\r\n","page_name":" 3655 ","page_number":469},
  {"content":"\r\n\r\nاين صفحه در حقيقت بيت القصيده بود و جريدهء فريده . اگر سركار و الا از وضع طهران و اغتشاش و به اجابت نرسيدن دعاى قجر آقا درست اطلاع داشته باشيد هرگز ما را دعوت به الموت نمىفرموديد . با كمال رضايت آب پاك شاهرود را با آب خاكشيردار ، نان لواش خوب را با سنگك بد يك من سه هزار . رسم فرنگىمآبى را با دهاتى ، زبان الموتى را با زبان فرنگى ، داماد بودن آنجا را به نوكر شدن همچو شاه . خانمهاى مطيع و مطاع را به خانمهاى نافرمان ، قدم زدن پشت‌بام را با خيابان لاله‌زار و سگهاى خوب را به پليسهاى اينجا ترجيح مىدهيد جاى ترديد نيست .\r\nعرض ديگر حوالهء كتابى را كه سركار قباله فرموده بوديد به قول خودتان بايد گذاشت دم كوزه و آبش را خورد . فرمان دوك نبايد چنين باشد . انشاء اللّه مثل كنت دو مونت كريستو گنج شايانى پيدا نمايند .\r\nايضا سوقاتيهاى مرحمتى رسيد از عسل شيرين‌ترى نبود كه مرحمت شد . كمينه‌ها غرق شيرينى شدند . مهرانگيز خانم عرض كنيزى مىرساند ، عرض مىكند نور چشم عزيزم الموت را ديده‌ام شما نفرمائيد كه الموت چيزى نيست . اين سوقاتى به اين مختصرى چه بود . بعد از سه سال توپ اليجه ، توپ كرباس ، توپ چوخا چرا نفرستاديد .\r\nاز اين چيزها مىخواستيد بدهيد . ما كه اگر الموت بيائيم شلوغ مىشود . گتّه عمه « 1 » احوال زينب خانم را مىپرسد . خيلى خوشحال شده است كه قابل خدمتگزارى بوده است .\r\nجهت عرض نكردن عريضه اين است كه بنده عاجز از جواب حضرت و الا هستم .\r\n[ پايان‌نامهء گوهر خانم صيغهء عز الدوله و به انشاء عز الدوله 
  ]\r\n\r\nنامهء نزهت خانم « 2 »\r\nحالا محض تفريح مختصرى از رقعهء نزهت خانم بنويسم و از آنجا كه تفصيل كتاب خواندن شبهاى نظام الملك را نوشته . « كتاب رمانى تازه چاپ شده اسمش « بل گابريه » ، اين كتاب را آقا عمو جانم ( عماد السلطنه ) در چند ماه قبل كرايه فرمود . افخم الملك ديد و خيلى تعريف و تمجيد به آقاى نظام الملك كرد . نظام الملك گفت آوردند يا خريده بود يا كرايه كرده بود . شبها اعظم الملك مىخواند آقا و افخم الملك و نيمتاج خانم گوش مىدادند . همچنانكه اعظم الملك مىخواند هانرى آمد نظام الملك مىگفت آقا صبر كن ! حدس بزنيم هانرى كجا رفت چه كار كرد . آخرش چه مىشود . براى چه آمد . چرا رفت\r\n\r\n\r\n","description":"","footnote":"\r\n( 1 ) - عمه بزرگ - زيور خانم صيغهء عز الدوله .\r\n( 2 ) - اولين فرزند پدرم كه در سال 1347 شمسى فوت كرد ( مسعود سالور ) .\r\n","page_name":" 3656 ","page_number":470},
  {"content":"\r\n\r\nكه بيايد . چرا فلان را همراهش برد ، براى چه تنها آمد ، سوار اسب شد يا پياده آمد . تقريبا نيم ساعت يك ساعت از اين حدسها مىزنند آن‌وقت مىگويد آقايان شما حدس بزنيد .\r\nعجيب خانم شما بگوئيد . خانم بيچارهء بىسواد چه بگويد . باز افخم الملك مىگويد حالا اعظم الملك بخواند . نظام الملك مىگويد البته بخوانيد . هانرى رفت در مهمان‌خانهء نظام الملك آقايان بايست حدس بزنيم براى هانرى . مگر غذا در منزل خودش نمىخورد ؟ براى چه مهمان‌خانه مىرفت ؟ چرا خانهء خودش غذا نمىآوردند ؟ عجيب ! مىخواهد شاه بشود چرا اين‌طور است ، پس نوكرهاى هانرى كجا غذا مىخورند . آخر حدسهاى نظام الملك به جائى نمىرسد . در هركلمه بايد صبر كنند تا آقا و آقازاده‌ها و خانم حدسهاى بىمعنى بزنند . اين كتاب قطرش به قدر كتاب كنت است . تقريبا هفت ماه اين كتاب خوانده شد و هنوز ناتمام است . هر دفعه حضرت و الا آقا عمو جانم تشريف مىبرند نظاميه افخم الملك مىگويد نمىدانم خودم را از دست اين كتاب خواندن شب چطور نجات بدهم . كتاب حدس زدن لازم ندارد . كتاب خودش مىگويد ، لازم نيست چند نفر از عقلا نشسته حدسهاى بىخود بزنند . نظام الملك به هرچيز دروغ جزوى خوشحال مىشود . اگر طرف ميلش باشد اگر نباشد . يك روز و يك شب اوقاتش تلخ است .\r\nپنج نفر چند روز پيش دار زدند دو نفر ارمنى يك نفر يهودى دو نفر مسلمان . از اين واقعه خيلى خوشحال بود اما از فرار سالار الدوله از كرمانشاه خيلى اوقاتش تلخ بود .\r\n\r\nزنى ديگر براى عين السلطنه\r\nعمه جان نصير الدوله ديروز اينجا بود در عقدكنان دختر موقر السلطنه عزيز الدوله گفته بود به شاهزاده نصير الدوله من مىخواهم يك دخترم را بدهم به آقاى عين السلطنه هر وقت بيايد ، خواه صد تا زن داشته باشد خواه يكى . منتظر عروسى ديگر انشاء اللّه باشيد .\r\nاقبال رو كرده است . شب 19 ربيع الاول 1330 - كمينه نزهت الملوك » .\r\n[ پايان نامهء نزهة الملوك 
  ]\r\n\r\nايران‌مدارها\r\nبچه‌مچه‌ها هم حالا آقاى به اين بزرگى را دست مىاندازند و مسخره مىكنند كه يك روزى ايران‌مدار بود و همين ايران‌مدارها بودند و هستند كه كار ايران به اينجا كشيد . اگر چه روى همهء آن قديمىها را حضرات جديد سفيد كردند و به قول تركها « گنه » آن قديميها . گويا در طهران يك روزنامه هم چاپ نمىشود كه نه از روزنامه صحبتى نوشته بودند نه يك نمره فرستاده بودند بلكه كفايت كرد . ايران را پاريس نمودند بس است .\r\n\r\n","description":"","footnote":"","page_name":" 3657 ","page_number":471},
  {"content":"\r\n\r\n\r\nوضع زنجان\r\nشنبه 26 ربيع الاول - يك نفر گازرخانى مكتوبى از شيخ رسانيد به تاريخ 23 نوشته بود . زنجان را خود خوانين به فرمان سالار الدوله گرفتند ، بعد حاكم و رئيس نظميه را كشتند . محمد خان اصانلو فعلا فرمانفرماست . تمام آذربايجان مطيع اوامر صمد خان شده دو هزار سوار با پسر رحيم خان مقدمه حركت به طرف زنجان و از آنجا قزوين و طهران . خود سالار الدوله هم از آن طرف عازم طهران . اگر روس و انگليس مانع نشوند كار تمام است و جلوگيرى محال . از قرار مشهور سى هزار قزاق روسها از ايران خواهند گرفت ، سى هزار ژاندارم انگليسها . كليهء رياست قشون با روس تمام ماليات با انگليس است . از سال نو اعلان مىكنند تمام آن كسانى كه خود را نوكر دولت مىدانستند معزول [ اند 
  ] و من‌بعد اسم نوكرى نبرند تا جديدا گرفته شود . اين بود معنى يا مرگ يا استقلال .\r\n\r\nتيرباران رحيم خان\r\nپسر سردار مظفر را روسها از بين راه همدان گرفته حبس است . اطراف قزوين شلوغ است . امسال خيلى سخت‌تر مىشود . در باب قتل موسى بقين بدانيد اقدام مىكنند اما حالا قونسل فرصت سر خاراندن ندارد . رحيم خان در تبريز پس از مراجعت از روسيه حبس نظر بود . بعد از آمدن شاه و سالار الدوله انجمن تبريز حكم به قتل او نمود تيرباران كردند . هوا خوش است مشغول درخت‌كارى هستم اگر گاو و حشم زوارك در پائيز بگذارد .\r\n\r\nنوروز 1330\r\nپنجشنبه غرهء شهر ربيع الثانى 1330 - اول فروردين سال فرخنده فال سيچقان ئيل .\r\nديشب هشت ساعت و چهل دقيقه از شب گذشته تحويل شمس برج حمل شد . من خواب بودم و بيدار نشدم . امروز برف و گاهى باران مىآيد ممكن نشد به زيارت امامزاده بالاروچ بروم . الحمد للّه امسال آن فقر و مسكنت پارسال و پيرارسال را نداشتم و به شكرانهء اين نعمت عظمى من هم از انفاق كوتاهى نكرده اولا پريشب و ديشب مقدارى برنج ، روغن ، گوشت به فقرا و ضعفا و بيوه‌زنها [ و 
  ] پيرزن‌ها از دور و نزديك كه مىشناختم دادم . امروز هم ناهار مفصلى براى عموم زواركى در قلعه تهيه كرده اطاق\r\n\r\n","description":"","footnote":"","page_name":" 3658 ","page_number":472},
  {"content":"\r\n\r\nبزرگ را فرش كرده چاى زياد و شيرينى خوردند . گفتم بازى كردند .\r\n\r\nبورت‌بورت‌بازى\r\nچند قسم بازى بامزه كه در طهران و جاهاى ديگر نديده بودم يكى را « بورت‌بورت بازى » مىگفتند . « بورده » يعنى به زبان ما « ترنا » . جوانها حلقه زده يكى به ميان افتاد و اينها از پشت‌سر « بورده » را به يك‌ديگر مىدادند و آن شخصى كه در ميان است بايد آنقدر « بورده » بخورد تا از دست يكى از آنها « بورده » را بگيرد و آن‌وقت آن بيچاره در حلقه حوزه مىشود و آنقدر كتك مىخورد تا « بورده » را بگيرد .\r\nقضا را مهراب نوكر جديد كندانه‌سرى من چندى قبل هيزم مىآورد چند نفر از زواركيها از كوه با « دوشوار » علف مىآمدند سگ فتحعلى ( ظالم ) مهراب را گرفت و زمين زد و چوخاى او را پاره‌پاره كرد ، اين چند نفر ابدا جلو نرفتند . من از زير درخت توت تماشا مىكردم . ابو القاسم را فرستادم رفت آنها را چند توسرى زد و قدم برادر فتحعلى را كتك زد . اين در دل زواركيها بود مهراب را به ميان انداختند و باهم كمك كرده به قدرى « بورده » به او زدند كه از نفس افتاد تا « بورده » را گرفت . ثانيا حيله كرده به ميان انداختند و باز كتك مفصلى خورد . آن‌وقت خود مهراب گفت اين كتك آن سگ است من مىخورم باشد تا باز تلافى شود .\r\nمختصر تا بعد از ظهر بازى كردند ، كشتى گرفتند . سبزىپلو را خورده رفتند . تا غروب هوا باز نشده نم‌نم برف و باران مىآمد . ميرزا اسحق بره فرستاده بود و چهار جعبه شيرينى اسعد الحكما و اظهار تشكر زياد از امنيت و راحتى الموت كه در هرمجلس و محفل قزوين توصيف و تمجيد است .\r\n\r\nسال سخت\r\nسال گذشته به اين مردم الموت از حيث آذوقه بسيار تلخ و سخت گذشت . كسى در اينجا ياد ندارد نان ارزن خورده باشد و امسال اغلب همان را خوردند . در بعضى خانه‌ها شش ماه مىشود رنگ نان ديده نشده تمام برنج است [ و 
  ] ارزن . به قدرى از قوه و قدرت افتاده‌اند كه پنجاه نفر آتانى را يك نفر مىتواند بزند . اميدوار به كرم و لطف خداوند هستيم امسال مردم ايران از اين گرفتاريها غارت و چپاول‌ها جنگ داخلى و قحطى آسوده و نجات يابند .\r\nدوشنبه پنجم - متصل دسته‌دسته از دهات آدم به ديدن مىآيند و ما روزى مبلغى قند ، چاى ، شيرينى و ناهار بايد بدهيم . تقريبا از ظهر تا دو ساعت به غروب مانده سفرهء\r\n\r\n","description":"","footnote":"","page_name":" 3659 ","page_number":473},
  {"content":"\r\n\r\nناهار گسترده است . اين دسته را مىدهيم دسته ديگر وارد مىشود . به پلو هم كمتر ميل دارند . نان . نان .\r\nجواب كاغذهاى طهران را نوشتم . چند مكتوب تبريك عيد هم به قزوينيها . چهل و دو اصله درخت گيلاس هم براى قزوين روانه كردم به دوستان شيخ ما تقسيم كند كه از هر هديه بهتر است . به حاجى افخم الدوله نوشتم بچه‌ها را روانه كند از بس آه و ناله كرده بودند و حضرت و الا هم براى مختصر خرجى داد و قال . شايد هم افخم الدوله همدان برود . اما آمدن آنها خيلىخيلى اشكالات دارد و توقفشان در الموت خيلىخيلى اشكالش از آمدن بيشتر [ ست 
  ] . اگرچه در كاغذ بچه‌ها خيلى شرطها كردم ، اما خير بهار و تابستان كه بگذرد اول لندلند و قرقر و بددماغى آنها مىشود . به هرجهت لاعلاج‌ام و چاره نيست ، خدا اين‌طور خواسته كه هركدام به يك سمت آواره شويم .\r\n هركه برهم‌زن جمعيت ما شد يا رب * تو پريشان‌تر از آن زلف پريشانش كن \r\nهوا اين چند روز خوش است بارندگى نشد شكوفه‌ها باز شده زوارك يك‌پارچه سبز است .\r\n\r\nگله‌ها به سوى عراق\r\nپنجشنبه هشتم - حشم و گله‌هاى الموت تا امروز تمام به سمت عراق رفت . درست يك ماه و نيم از پارسال پيشتر . از همه بهتر گله اوانك است . قدم على فقط هزار گوسفند دارد . اسمعيل تنكابون رفت . قاطر كهرى هفت سال به قيمت شصت و دو تومان خريدم هردو را برد ( در الموت قاطر گران است ) .\r\n\r\nهمسايگانم\r\nمكتوبى براى امير اسعد با پنج جعبه شيرينى قزوين فرستادم ، همين‌طور براى منتظم الملك ، حاج نظر على و آقاى آقا سيد عيسى مجتهد و جمعى ديگر . روابط من با همسايگانم نهايت استحكام را دارد و من اين مسئله را از اول به خوبى منظور داشتم و بسيار فايده بردم . امروز هم كه به حمد اللّه الموت امنيت دارد باز من حفظ روابط خود را به احسن وجه مىكنم . براى اثبات اين مدعا رقعهء آقا شيخ عبد الحسين پسر آقا شيخ محمد مجتهد تنكابون را درج مىكنم كه از اينجا گذشته و به ملاقات من نيامده چه قسم باعث خشم پدرش شده است .\r\n\r\n","description":"","footnote":"","page_name":" 3660 ","page_number":474},
  {"content":"\r\n\r\n\r\nنامهء شيخ عبد الحسين تنكابونى\r\n« به شرف عرض اقدس حضرت اشرف و الا دام اقباله مىرساند . لا يزال از ايزد منان سلامتى وجود مسعود حضرت اقدس نواب و الا را مسئلت مىدارد . ضمنا معادعت « 1 » مىورزد از آن‌جائى كه اخلاص معنوى و ارادت صميمى حضرت مستطاب شريعتمدار ملاذالانام آقا دام ظله نسبت به آن وجود مقدس اظهر من الشمس و ابين من الامس است ، به واسطهء عدم سعادت بنده كه درك فيض حضور مبارك را ننمودم حضرت مستطاب ايشان زياده از اندازه از احقر رنجيده عما قريب است در درگاه حضرت ايشان مخذول و منكوب گردم ، هرچه تعذر ورزيده قبول نفرمودند و حقير هم نيز از حركت غيرمعقولهء خود نادم و تائب . مستدعى است كه به صدق آيه شريفه  هُوَ الَّذِي يَقْبَلُ التَّوْبَةَ عَنْ عِبادِهِ وَ يَعْفُوا عَنِ السَّيِّئاتِ وَ يَعْلَمُ ما تَفْعَلُونَ  بذل مرحمت فرموده بنده را از جراحات ايشان استخلاص نمايند . زياده ايام اكرام و اقبال به كام باد . عبد الحسين تنكابونى » .\r\n\r\nوضع الموت - روسها\r\nمن وقتى كه وارد الموت شدم كه الموت يك‌پارچه شعلهء آتش بود . چنان با سه همسايهء خودم كه الموت را بلع كرده مىدانستند و فوايد كلى برده بودند مماشات كردم ، تملقات كردم ، پلتيك به خرج دادم كه مزيدى بر آن متصور نيست كه اگر به غير آن رفتار نموده بودم و مثل سابق رفتار كرده بودم روزگارم سياه و تباه بود و همين مسئله باعث نجات و فلاح شد . نمىشود در قرال الموت نشست و با دو همسايهء قوى خود با زبان و بنان دعوا كرد و به جاى مماشات و صلح و تملق با آنها با خوانين و علما و اربابان بلوك قاقازان قزوين و غار و فشانويه طهران عقد اتحاد و دوستى بست كه عقلا و وكلاى نامدار مملكت ما نمودند . حسّيات ملت مىبايست مطابق پلتيك دولت باشد . سفير با قونسلهاى روس را كه نايب السلطنهء ما ، شاه ما ، وزراى ما در نهايت احترام مىپذيرفتند ديد و بازديد مىكردند ديگر وقتى كه سفير روس خانهء علاء الدوله مىرود يا فرمانفرما مثلا از او ديدن مىكند دو كرور فحش و ناسزا تف لعنت نبايد بالاى منبرها گفت و توى روزنامه‌ها نوشت به تمام عالم فرستاد . پولكونيك روس كه مستخدم دولت ايران است و پنجاه سال است بريگاد قزاق به ميل و رضاى سلطنت ايران به دست آنها يك شب كه مهمانى مىكند وزير جنگ وقت را دعوت مىكند آن ابيات آن ، اشعار . « پسرم عباسى يك پسره باهوش راستىراستى » نبايد انشاد كرد ، در كوى و برزن گفت ، در روزنامه چاپ\r\n\r\n\r\n","description":"","footnote":"\r\n( 1 ) - به جاى عداوت استعمال كرده .\r\n","page_name":" 3661 ","page_number":475},
  {"content":"\r\n\r\nكرد ، به همه‌جا فرستاد . چه و چه هزارها كه من نمىدانم .\r\n\r\nروس و انگليس\r\nمثلا يار محمد خان فعلهء كرمانشاهانى كه در قزوين آمده بود يك نفر از مجاهدين او از خيابان قونسلگرى گذشته بود او را فورا با دست خودش كشت و در روزنامهء قزوين تمجيدات و تعريفات لا تعد و لا تحصى كردند و حال آن‌كه عمارت قونسل در معبر عام واقع و روزى هزار نفر از آنجا عبور مىكنند . هيچ‌كس منكر نيست روس و انگليس مملكت را مىخواهند بخورند ( « قلم اينجا رسيد و سر بشكست » ، مىگويند ننويس ننويس افتضاح خودمان است ) . اما ببينيم حرفهاى آنها على الظاهر ناحساب است نه و اللّه به خدا . انگليس مىگويد طريق فارس را منظم كنيد ما به جاى آن‌كه از او چاپلوسى كنيم يا تملقى بگوئيم ، راه‌حل مسئله را از او بخواهيم ، ده هزار نفر توى ميدان توپخانه جمع شده صد هزار ناسزا گفته به امپراطور آلمان تلگراف مىكنيم . دولت يك رفتار مىكند ، ملت يك رفتار . دولت سفير روس را مىپذيرد ، ملت نمىپذيرد دشنام مىدهد . روس و انگليس سيصد سال است باهم ضديت داشتند ، پس از آن‌كه دولت تغيير پلتيك داد آغاز دوستى كرد . آحاد و افراد ملت همراهى كرده سرا و علنا دوستى نمودند ، يك بام و دو هوا كه نمىشود ؟\r\nآن‌وقت هم پس از يك سال و نيم شور و صلاح يك نفر مستخدم از امريكا آوردند كه هيچ ايران نديده و هيچ از وضع ايران آگاه نبود . شايد چون فن تاريخ نداشت اسمى هم از ايران در كتابها نخوانده بود ، پنجاه شصت نفر تروريست هم دورش جمع شده ، وكلاى ما هم اختيار تام تمام دادند كرد آنچه بايد بكند . اينها مثل اين بود سالى دوازده هزار تومان به يك نفر امريكائى دادند تمام قواى برى بحرى ، سرمايهء ميليونرهاى آنجا را جلب به ايران كرده در موقع جنگ يا صلح تمام آحاد و افراد امريكا همراهى مىكنند .\r\n\r\nفرق نوز بلژيكى و شوستر امريكايى\r\nمسيو نوز را مىگفتند چرا در امر گمركات شاه اختيار داد ، اين عقلا چرا دادند و حال آن‌كه آن بيچاره در آن ايام استقلال ايران تا پنج مرتبه پطرزبورق ، اسلامبول نرفت . با سفراى روس و انگليس عثمانى مذاكرات نكرد و تا چهار سال در طهران درس نخواند دست به عمليات نزد ، شروع به تغييرات نكرد . حتى به گمركات روس در سمت شمال و به انگليس سمت جنوب امتيازات مختصرى داد ، حتى به تجار آذربايجان تخفيفات داد كه وقتى من شيراز بودم تجار شيراز تلگراف كردند كه جهت امتياز آذربايجانى چيست ؟\r\n\r\n","description":"","footnote":"","page_name":" 3662 ","page_number":476},
  {"content":"\r\n\r\nو شنيده نشد مثلا گمرك محمره را كه خواست ضبط كند مبلغى به‌عنوان مقررى به شيخ خزعل داد . گمركات بنادر فارس را خواست ضبط كند همين‌طور مقرريها داد تا كم‌كم خورد خورد يك ادارهء صحيحى درست كرد . نه مثل شوستر ، نرسيده ، نديده ، نسنجيده يك مرتبه اسب از زير پاى او بكشد ، خانهء او را ضبط كند ، ملك او را حراج كند . يك چوب به دست گرفته در اين مملكت مغشوش همه را جلو انداخته براند . روس است باشد ، انگليس است باشد ، خان است باشد ، شاهزاده است باشد ، سردار است باشد .\r\nاين است نتيجهء كم‌صبرى و بىفكرى و بىاطلاعى . هيچ‌كس به او نگفت يا گفت نگذاشتند بشنود بابا اينجا ايران است اينجا امريكا نيست . شايد يك نفر داراى صد هزار تومان مكنت باشد اما شب نان نداشته باشد ، يا صد تومان بخواهى نتواند همان ساعت بدهد . و تيره و روش اين مملكت قسم ديگر است . در اينجا لازم است تمثيلى بياورم .\r\n\r\nبانك شاهنشاهى و قروض اعيان\r\nاوايل آمدن بانك شاهنشاهى مردم هجوم آورده هى پول قرض كردند . پدر ضامن پسر شد ، ضامن پدر پسر . بعد از چندى بانك سر افتاد مبلغها پول برده‌اند و از هركس مطالبه مىكند . بنابر رسم ايران امروز و فردا مىكند و ابدا اعتنا ندارند كه به شرف آنها برمىخورد . يا دروغ بد است . آن‌وقت بانك گمان كرد اينها فقير و گدا هستند . داخل خانهء هريك از آنها شد ديد تمول از در و ديوار خانه و اطاق و اثاث البيت خانه مىبارد .\r\nجوياى مكنت آنها شد ديد هركدام ضياع و عقار كلى دارند ، شايد صد پارچه ملك شش‌دانگ دارد . تعجبها كردند كه چرا بايد كسانى كه داراى آنقدر تمكن و مكنت هستند در اداى قرض خود به اين اندازه مسامحه نمايند . اين بود استشهادى تمام كرد و مجلّه‌اى نوشت براى سرمايه‌داران انگليس كه بانك شاهنشاهى را در ايران برقرار نموده بودند كه من به كسان بىبضاعت قرض نداده‌ام كه پول شما و سرمايهء شما از بين برود . اما رسم ايران است كه وعده خلافى مىكنند و امروز و فردا . آن‌وقت تمول اشخاصى را كه مديون بودند ذيل « 1 » داده و اغلب مردم امضاء كردند تا رفع اتهام از بانك ايران در انگليس شد .\r\nآخر الامر اين مطالبات را به مأموريت يكى دو نفر از پيشخدمتهاى شاه شهيد وصول كرد و ديگر به ضمانت پول نداد كه نداد .\r\n\r\n\r\n","description":"","footnote":"\r\n( 1 ) - ذيل داده - مراد از اين است كه در زير نوشته جا براى امضاء گذاشته شده . ( مسعود سالور )\r\n","page_name":" 3663 ","page_number":477},
  {"content":"\r\n\r\n\r\nماليهء ايران - ماليهء امريكا\r\nاينها در چهار سال جد و جهد خود نتوانستند مردم را مشروطه كنند ، چطور شوستر خزانه‌دار كل در ظرف پنج ماه ماليه ايران را مثل ماليهء امريك مىتوانست بكند . از ماليه هم گذشته ده سال بده مالياتى داشته باشيم ندهيم به شرفمان برنمىخورد . سى سال ملك‌مان بيع شرط باشد يا به فلان مغازه و تاجر و صراف بدهكار باشيم كاغذ بنويسد معقولانه آدم روانه كند يا نكند اعتنائى نداريم . اما خداى نخواسته مأمور مالياتى بيايد خانهء ما بنشيند يا خر و اسب ما را از زير پاى آدم ما به عوض طلب يا ماليات بگيرند يا سر ده و ملك ما بروند آن‌وقت شرافت ما و اعتبار ما به ميان مىآيد و ممكن است چنانچه مكرر واقع شده و مىشود براى ده تومان كه به فلان آدم بدهيم يا چهار تومان ماليات را به اين ترتيب نپردازيم هزار تومان دو هزار تومان خرج مىكنيم بلكه ده هزار تومان صد هزار تومان مىدهيم كه فلان ملك بيع شرط نرود و شايد آخرش هم برود . چرا براى اين كه فلان همسايه ملك يا فلان خان يا فلان بيك يا آن دشمن نگويد براى چهار تومان ماليات اسب يا خر فلان را گرفتند ، يا براى ده هزار تومان يك نفر كرباس‌فروش ملك شش دانگ فلان آدم را ببرد . زيرا آن‌وقت اگر ده ملك داريم همه مىرود . اگر صد اسب يا خر داريم تمام يغما مىشود و همه‌جا نشسته مىگويند فلان آدم مىخواست خرج كند در مقابل قيمت آن ملك و ملكش را ندهد ، عرضه ندارد ، قابليت ندارد ، آدم نيست ، خدا رحمت كند پدرش را براى يك شعير ملك چاله‌هرز هزار تومان خرج كرد به حاكم داد به مأمور داد به ملا داد و نگذاشت ببرند . اما اين پسرش همان است كه گفته‌اند از آتش خاكستر عمل مىآيد . براى يك ملك شش دانگ ولو اين‌كه به حق هم متصرف شدند خرج نكرد كه ديگرى نبرد . اين جور پسرها نباشند بهتر است بهتر كه بردند خاك به سرش !\r\n\r\nخر عوض ماليات\r\nحالا خزانه‌دار كل ما ، مسيوى ما اين اطلاعات را نداشت آنها هم كه گردش جمع شده بودند انقلابى و مردمان بىمصرف ، بىاطلاع از ايران بودند . خر فلان ، اسب فلان ، اثاث البيت فلان را به عوض ماليات گرفت . اما از اسم ايرانيت ما عارى بود كه اين مطالب تحمل‌ناپذير است و آن كسانى كه ديروز ده تومان ماليات را نمىدادند امروز به رضا و رغبت براى تخريب كار او صد هزار تومان خرج مىكنند . آنجا شرف نداشت و اينجا شرف دارد . ديروز ده تومان نداشت دين حقهء خود را بدهد ، امروز صد هزار تومان دارد خرج بىمصرف كند . پس همانطور كه مسيو نوز پس از چهار سال و آن مسافرتها تغيير\r\n\r\n","description":"","footnote":"","page_name":" 3664 ","page_number":478},
  {"content":"\r\n\r\nگمركات را داد مسيو خزانه‌دار كل ما هم مىبايست همان سبك رفتار كند . تاريخ گذشتگان دستور آيندگان است . اينجا ايران است ، بىقانون ، بىترتيب ، بىعلم ، بىشرف .\r\n\r\nبراى حفظ ملك\r\nتمام آنچه ما خرج الموت كرديم كه نصف گذران طهران ما از انقد وجوه اينجا مىشد براى يك كلمه بود كه تنكابونى قزوينى نگويد عز الدوله ده تا ملك را نتوانست نگاه دارد ! اين همه حسن و حسين كه سپهدار كرد ، مشروطه شد ، مستبد شد ، فرنگى شد ، ايرانى شد براى حفظ تنكابون بود و قس على هذا . چرا براى اين‌كه اگر ما ملك الموت را نمىتوانستيم نگاه داريم ديگر صاحب همدان يا مازندران ، بالاخره خانه و باغ طهران هم نبوديم . سپهدار همين‌طور ، ديگران به شرح ايضا . پس ما دوستان نادان ايران مملكت خودمان را از راه جهل و نادانى به باد داديم و امروز نه مستبده است نه مشروطه .\r\nخواستيم ابرويش را درست كنيم چشمش را كور كرديم . خواستيم چشمش را درست كنيم ابرويش را ضايع كرديم . من مستبده شدم براى دخل خودم ، غرض خودم . او مشروطه شد براى فايدهء خودش ، احترام خودش .\r\n\r\nيار محمد خان - مجلل السلطان\r\nيار محمد خان گون‌كن كتيرابگير كرمانشاهانى را توى هيچ طويله راه نمىدادند سردار قشون مىشود ، فرمانفرماى كرمانشاهان و سرحددار عراقين . مجلل السلطان . . . الواط را توى كدام اطاق راه مىدادند ؟ ( مگر اطاقهاى مخصوص ) ، سردار مجلل مىشود حاكم كردستان و جانشين ولات بااقتدار آنجا . همين شد و همين است كه كار به اينجا كشيده كه در روزنامه‌ها مىنويسند « ايران از حيث جغرافيا نامى دارد نه از حيث حكومت و سلطنت » . يك سمت را قشون روس گرفته يك سمت انگليس . در هرشهر و بلوك و دهات ايران هم سلطانها ، پادشاهها ، امپراطورها ، ياغيها ، طاغيها ، غارتگرها توليد شده كه آنى و دقيقه‌اى از غارتگرى ، آدمكشى ، فتنه ، شر ، كوتاهى ندارند . تا همچو خودشان را تمام كنند كه وحشيهاى امريك و افريق نكردند . سخن من طولانى شد و باز من از وظيفه وقايع‌نويسى خود خارج شدم ، چه كنم دلم مىسوزد و به شرح و تفصيل در اينجا مىخواهم دل سوختهء خود را بلكه تسكين دهم .\r\n\r\n","description":"","footnote":"","page_name":" 3665 ","page_number":479},
  {"content":"\r\n\r\n\r\nشصت و شش ده الموت\r\nيكشنبه يازدهم ربيع الثانى - يازدهم جمل . ديروز برف باد طوفان غريبى شد زمستان شد . اما للّه الحمد امروز هوا آفتاب و گرم بود . سردرختى عيب نكرد . عصر يارفى رفتم از شدت گرسنگى امسال خوب رعيتى كرده‌اند تا خدا چه خواهد . فعلا سبزى همه‌جا به اعلى درجه خوب است . چهار تومان تخم پياز خريده همه كاشته‌اند . شلتوك هم امسال زيادتر خواهند كاشت . دو نفر آفتابدرى نيم دانگ از مزرعهء شالان خود را به من فروختند ، ربعى شانزده تومان . حاليه چيزى نيست اما چون آب فارس‌آباد از آنجا مىآيد خوب است من مالك باشم . اگر سابقا كه ملك بسياربسيار ارزان بود گماشتگان و نواب حضرت و الا همين‌طور در اين مدت سى سال ربع‌ربع ، دانگ‌دانگ املاك اربابى الموت و مراتع اربابى آن را خريدارى كرده بودند امروز شصت و شش پارچه ده و مزرعه الموت با تمام مراتع ملك طلق او و ديگر اين منازعات و مرافعات در بين نبود . اما افسوس كه موقع را از دست داده و من هم حالا كه خالصه از اربابى جدا شده و اربابى ترقى فاحش دارد ممكن نيست خريدارى كنم . برحسب تجربهء اين اقامت خودم مراتع الموت به ملك مزروع آن برترى دارد . نه ماليات دارد نه مرافعهء تخم و گاو دارد ، نه مستحفظ و نايب لازم دارد ، نه آب و بستن نهر و غيره و در موقع بهار و تابستان به قيمت اعلى اجاره مىكنند به مراتب مرتع لزور زرده كله را من به گرمارود ترجيح مىدهم . سالى صد تومان بدون يك شاهى خرج يا يك دقيقهء زحمت مىدهد . از چهار سهم از هشت سهم پيچ‌بن امير اسعد صد و هشتاد تومان اجاره دريافت مىكند يك پول خرج ندارد .\r\nكوه است ، افتاده ، علف است ، خدا مىدهد .\r\n\r\nملك‌فروشى\r\nبارى بين راه كبك نرى روى سنگ نشسته بود و مىخواند . پياده شده از راه دور به تير اول زدم . دو كلاغ سياه هم روى هوا زدم . در يارفى بالاروچيها ديدن آمده بودند . همه مشغول بازى بودند . از بس فرياد مىكردند من اول گمان كردم نزاعى است . كنگر بزرگ شده اما هنوز خورش آن را نخورده‌ام . گفتم رفتند چيدند بلكه امشب نوبر شود .\r\nزواركيها ، سراج‌محله‌ايها ميل نموده‌اند سهم پيچ‌بن خود را به من بفروشند . اما معامله خيلى باهم دور است . امسال مردم از شدت فقر خيلى ملك مىفروشند . اگر من رحمى نكرده جنس را به قيمت خودش گرفته بودم واويلا وامصيبتا بود .\r\n\r\n","description":"","footnote":"","page_name":" 3666 ","page_number":480},
  {"content":"\r\n\r\n\r\nمشهدى فريدون\r\nيك مطلب تازه . مشهدى فريدون سابق الذكر ما ديشب پيدا شد . اول پيغام دادند او را راه بدهيم يا نه ؟ چون مهمان بود ، وارد بود گفتم منزل دادند . صبح پيش من آمد . كلاه نمد منحوسى به سر داشت ، نيم‌تنهء رنگ‌رفته به تن . خيلى مظلوم ، خيلى مفلوك . بنا كرد دروغ گفتن كه از تنكابون با رفقايم رفتيم گيلان . آنجا گفتند شما از شاهزاده صد تومان گرفتى سهم ما را بده . من هرچه قسم خوردم گوش ندادند . آن‌وقت رفته به حكومت مرا معرفى كردند . حكومت مرا گرفت حبس كرد . بعد از آمدن قشون روس من مرخص شدم . چندى مانده حال آمده‌ام . يك تومان انعام دادم گفتم تشريف كثيف را ببرد و رفت كه برود خمسه خدمت محمد خان مشغول پدرسوختگى شود . نوكرها گفتند بعد از رفتن او ، اين بار سكه قلب هم مىزد . مقدارى قران كهنهء ناصر الدين شاهى از سرب همراه داشت .\r\nروى آن را روغنى ماليده كه آن روغن در شيشه بود بعد روى پارچهء ضخيمى مىماليد به قدرى كه رنگ آن سفيد و مثل نقره مىشد . گفته بود در تنكابون دو تومان از اين پولها فروختم . حالا در الموت پدرسوخته چقدر بفروشد خدا عالم است . اين مطلب را بعد به من گفتند ، و الّا همه را از او گرفته بودم با شيشهء روغن . از تمام عيوب و صفات رذيله ساخته و پرداخته بود .\r\nسه‌شنبه سيزدهم - صبح را پياده تا « حسن بيك لات » رفتم . عصر را تا سراج‌كلايه .\r\nامسال از مهمانى سيزده طفره زدم . براى اين‌كه سال كسادى بود و اقلا صد نفر صد و پنجاه نفر جمع مىشدند و مبلغى خرج من مىشد .\r\n\r\nقرض كردن الموتيها\r\nعمل فروش يك سهم از هشت سهم پيچ‌بن زواركى به مباركى ديروز گذشت . در دويست و پنجاه تومان خريدارى شد . امروز زواركيها دماغى داشتند ، پول خوبى گرفته بودند ، اما مرا گول زدند . اول گفتند از بابت بده‌هاى خود و اجاره خود طلب شما را مىدهيم ، پس از گرفتن پول هريك به يك عنوانى ، به يك التماسى تضرع و زارى مهلت گرفتند . من كم‌رو و اينها پررو ! خيلى پول از من الموتى امسال قرض گرفته . گندم كه نداشتم ، برنج هم آنقدرها نبود به عوض آنها پول گرفتند . جمعى هم براى « چرچىگرى » كاسبى پول قرض كردند . تنزيل هم نگرفتم . خدا كند اصلش سوخت نشود .\r\nحال در مذاكره يك سهم سراج‌كلايه هستم . قدرى هم وركيها دارند . اينها كه خريده شد اول نزاع من است با امير اسعد در تقسيم ملك . تا حال حربهء صحيح براى نزاع\r\n\r\n","description":"","footnote":"","page_name":" 3667 ","page_number":481},
  {"content":"\r\n\r\nنداشتم . حالا اسلحهء ممتازى به دست آمد ، بلكه تلافى تعديات كه نسبت به وركى در باب پيچ‌بن كرد بشود .\r\n\r\nاخبار جهانشاه خان افشار\r\nموسى از شهر آمد . مكتوبات شيخ ابراهيم ، بعد از شخصيات تمام حكايت جنگ و مرافعه اغتشاش ولايات بود . خمسه‌ايها خيال صدمهء جهانشاه خان را دارند . سالار الدوله هم به تقاص خون عليرضا خان گروسى [ است 
  ] . قشون صمد خان هم براى چپاول و غارت بىنهايت خانه و ملكهاى جهانشاه خان . اين است جهانشاه خان خيلى خائف شده .\r\nچون در اين مدت هم بسيار تقلبات كرده و تزوير به خرج هرطرف داده . اين است پسر خودش را قزوين فرستاده بلكه تأمين نامه از قونسل روس بگيرد . اگر گرفت ايمن است ، نگرفت كارش تمام است .\r\nصد و پنجاه تومان اجارهء گون آوه مرتع ما تازه وصول شده ، ساير مطالبات آن پدرسوختهء كرمانشاهانى باقى است . مكتوبى از آقاى عماد السلطنه به شيخ بود كه باز به يك تير دو نشان زده‌اند عينا درج مىشود :\r\n\r\nنامهء عماد السلطنه\r\n« جناب فضايل مآبا . پاكت مورخهء 13 ربيع الاول صبح 16 رسيد . قصور از من شده بود كه اين ماه را كاغذ ننوشتم و در بيكارى آدم تنبل‌تر است . ديروز كاغذى از آقاى عين السلطنه با دو من پنير ابو القاسم بيك مير آخور رسانيد . پس جناب شما اين كاغذ را الموت بفرستيد ، جواب ايشان هم خواهد بود . چند نمره روزنامهء « آفتاب » به پست دادم آن را هم روانه داريد ( نفرستاده بود ) .\r\n\r\nيار محمد خان و سالار الدوله\r\nاز اخبارات خواسته بوديد يار محمد خان طورى كه در روزنامهء آفتاب خواهيد خواند با كمال استادى و جلادت به سالار الدوله غلبه كرد و كرمانشاه را گرفت و تا موقعى كه كار يك سردار را مىكرد از عهده برآمد . اما همين‌كه مىبايستى مملكت‌دارى كند و با پلتيك راه برود كار را خراب كرد . بىجهت آدمهاى محترم بىگناه را گلوله‌باران [ كرد 
  ] و به دار آويخت . قشونش هم مشغول چپاول و غارت شدند . لهذا اهل شهر شوريده سالار الدوله هم كه نزديكها بود . با قشون داود خان به شهر مراجعت كرد . مجاهدين يار محمد خان را شكست داده اغلبى را مىكشد و يار محمد خان فرار مىكند . آن‌وقت موقع سالار الدوله\r\n\r\n","description":"","footnote":"","page_name":" 3668 ","page_number":482},
  {"content":"\r\n\r\nاست كه مردم را بكشد و شهر را بدهد غارت كنند . در هردو صورت بايد ايرانى را بكشند و مالش را غارت كنند . چه مشروطه فاتح باشد چه مستبد . اى بدبخت مملكت ، اى بد روزگار مردم .\r\nاما در طهران ديگر هيچ اين اتفاقات اثرى ندارد و يك كلمه صحبتش در ميان نيست .\r\nمثل گوسفند فقط در صدد پيدا كردن علف هستند .\r\n\r\nچه مشروطه‌اى\r\nاما حكايت مشهد و محمد على شاه . در مشهد جمعى جمع شده و گفته بودند ما مشروطه نمىخواهيم . پريروز سردار اسعد كه اين صحبت را مىكرد من به خنده گفتم كدام مشروطه را گفته بودند نمىخواهيم . اين حالت حاليهء ايران كه مناسبتى با مشروطه ندارد كه بخواهند يا نخواهند ؟ در هرصورت تا چند روزى اين مرافعه بود بالاخره قونسل روس مانع شد و نگذاشت شلوغ بشود .\r\n\r\nمحمد على شاه\r\nو محمد على شاه هم از استراباد به فرنگستان رفته قرار شده است سالى هفتاد و پنج هزار تومان به او بدهند و چون هفتاد هزار تومان قرض داشت آن قرض را هم داده سال به سال كسر بگذارند . حالا از طرف آذربايجان مجددا پيدا شود ، نمىدانم از اين طرف كه رفته است ( فايده‌اى كه برد بيست و پنج هزار تومان از مقرريش كسر كردند دو سفر ديگر بيايد برود به اين ترتيب مثل من بىمقررى خواهد شد ) .\r\n\r\nپول نيست\r\nدر طهران اختيار پول با مرنارد بلژيكى است و مىگويند هيچ پولى ديگر نيست و به كسى نمىدهند مگر به همان ادارات كه فرنگى رويش هست . وزارت جنگ منفصل شد ( كى داشتيم كه منفصل شده باشد ) و قرار شد تومانى هفت هزار مواجب بدهند ، اما پول نيست . تمام ارباب حقوق را قبض مىدهند و فقط در بازار تومانى سى شاهى خريدارى مىكنند . گويا به تصويب روسها اين پولها را نمىدهند تا كسر بودجه درست شود . حالا كى اين مطالب محرمانه آشكار شود نمىدانم . اين گرانى كى رفع بشود . اين عدهء كثير مردم بيكار پرخرج چه كنند ، كسى نمىداند . شاه چهار شب به فرح‌آباد رفت .\r\nنايب السلطنه در اندرون خزيده .\r\n نشسته به زابل يل پيل تن * گرفته جهان ترك شمشيرزن \r\n\r\n","description":"","footnote":"","page_name":" 3669 ","page_number":483},
  {"content":"\r\n\r\nآقاى عين السلطنه وعدهء الموت خواسته بود اما حيف اسباب آن موجود نيست و الموت حرام است آدم برود مگر اول ميزان يا بيستم سنبله ، آن هم در محل‌هاى پرشكار با تفنگ و اسباب كوك منظم . » [ پايان نامهء عماد السلطنه 
  ]\r\n\r\nزندگى ده\r\nبعضى تخم‌گل تخم سبزىجات فرستاده بودند . من يك نفر هم اين همه كارها بايد با تنبلى جبلى برسم . از باغبانى و آشپزى گرفته تا ساير كارهاى عمده . باغبان از شهر خواسته‌ام گفته است ماهى ده تومان مواجب بدهند . از همه بدتر حماميها هم فرار به تنكابون كرده آن هم به كارهاى ديگر علاوه شده . در دهات زندگانى كردن آن هم دور از شهر ، آن هم با جمعيت زياد بسياربسيار زحمت دارد . يا بايد مثل خودشان زندگانى كرد يا دچار آنقدر مشكلات و محظورات و زحمات شد . شهر نيست كه همه‌چيز آماده فقط پول لازم داشته باشد . من اينجا ده تومان بدهم يك من بادمجان نمىشود خريد . يا بايد خودم تهيه كنم يا آدم گرفته مال فرستاده از جاهاى ديگر بياورند و قس على هذا . شهر هم كه نزديك نيست .\r\n\r\nبلوك گردشى - مهمانى\r\nپنجشنبه 16 ربيع الثانى - از گوشه و كنار اظهار گله مىشود كه چرا من بازديد از مردم نمىكنم . آنها كه نزديك هستند حق دارند اما آنها كه دور هستند و من مىدانم ديدن مرا بهانهء دخل خود قرار مىدهند حق ندارند و يك پلتيك من همين مسئله است كه بلوك گردشى و مهمانى نمىروم . اين رسم سابق را موقوف كرده‌ام . براى آن‌كه سيد بزرگ براى يك شب توقف من در فيشان سواى مرغ ، تخم‌مرغ و هيزم ، كاه ، جو ، يونجه هيجده تومان از دهات گرفت و مرا توبه‌كار كرد . سابقا هم شنيده بودم براى يك شب مهمانى حضرت و الا در گازرخان شش من عسل گرفته بودند و قس عليهذا . اين كدخداها ، اين ملاهاى كدخدا عقب يك مستمسكى مىگردند كه از رعيت پول بگيرند . پس گله آنها بهتر از اين ضرر است كه به رعيت فقير در اين سال كسادى واقع شود .\r\n\r\nسرگذشت معاون حضرت و پدرانش\r\nكاغذى از رفعت السلطان رسيد . در خاتمهء كاغذ نوشته بودند اين معاون حضرت رئيس عدليهء قزوين همبازى شما در خانهء نظام الملكى بوده ، من فورا منتقل شده و او را شناختم و رفع اشتباهى هم شد . لهذا معرفى او را فى الجمله مىكنم . حاج ميرزا على\r\n\r\n","description":"","footnote":"","page_name":" 3670 ","page_number":484},
  {"content":"\r\n\r\nاكبرى بود نوكر فخر الدولهء مرحومه ، عيال خانبابا خان سردار دختر نايب السلطنه مرحوم عباس ميرزا و مشهور شده بود به حاج ميرزا على اكبر فخر الدوله . پس از فوت او و چندين سال خانه‌نشينى نوكر حضرت والاى ما شد و پيشكار طهران او . سه پسر داشت يكى يوسف خان كه واقعا يوسف عصر خود بود ، يكى ميرزا حسن ، يكى ميرزا محمود .\r\nاولى جزو « كر » اطريشى شده و بعد از چندى رفت اصفهان و مقرب درگاه ظل السلطان شد ( چون خيلى خوشگل بود ) و اين نوكرى او باعث يك رقابت و دشمنى عمده ما بين ظل السلطان و نايب السلطنهء وزير جنگ گرديد . آنجا فرماندهء سوار فتحيه شد تا ريش درآورد و آن دستگاه ظل السلطانى هم بر هم خورد آمد طهران . مورد كمال بىاعتنائى نايب السلطنه واقع شد . بعد كم‌كم در افواج شجاع السلطنه قراول خاصهء فرمانده شد . حال هم گويا در اين رژيمانهاى جديد معلم است . ميرزا حسن و محمود نوكرزادهء ما بودند و با ما بازى مىكردند تا بزرگ شديم . ميرزا حسن نوكر عماد السلطنه شد . محمود اين‌جا و آن جا [ بود 
  ] تا آخر نزد محقق السلطنه بود . بعد ميرزا حسن رفت نزد مدير السلطنه پسر نظام الملك مدتها نزد او مستخدم بود . و ليكن هميشه اين سه برادر با ما آمد و رفت داشتند . حفظ حقوق سابقه را مىداشتند . تا سال اول مشروطه ميرزا حسن از نزد مدير السلطنه خارج شده با سعد السلطنه آقا باقر آبدار مشهور به زنجان رفت .\r\nسعد السلطنه را آنجا زخم زده بالاخره به همان جراحت مرحوم شد . ميرزا حسن آن وقت داخل مشروطه‌خواهان شده كم‌كم داخل عدليه شد . گويا در همان سفر خمسه لقب معاون حضرت گرفت . مستنطق محكمهء جزا بود . قتل موقر السلطنه و جمعى بيگناه ديگر را حكم داد .\r\nحاليه اين ميرزا حسن رئيس عدليهء قزوين شده است . اين بود كه به آن ادب و انسانيت به من جواب مكتوب نوشته بود و باعث تعجب من گرديده بود ، تا حال كه حل مسئله شد و به گمان من مىبايست از اين خيلى مؤدب‌تر نوشته باشد . اما با همه محبتى كه من به اين آدم دارم براى اين‌كه از بچگى باهم بزرگ شده‌ايم نمىتوانم كتمان كنم كه اين شخص ابدا قابل رياست عدليهء قزوين نيست . سالها گرسنگى خورده و حالا تمام فكرش چاپيدن مردم است . سواد بدتر از من هيچ ندارد . اگر يك رقعه بنويسد ده غلط دارد .\r\nبعبارة اخرى نه علوم قديمه را داراست نه جديد . به شارلاتانى و توسط عمرو و زيد مزخرف نوشتن توى روزنامه‌ها ، ياوه گفتن در مجامع ، خودى به مقام رياست عدليهء قزوين رسانيده . همچنين عدليه‌ها . همچنين رؤسا لازم دارد . تا بخواهيم با اين قبيل اشخاص امورات خود را مرتب و منظم كنيم حال ما از اين بهتر نخواهد بود .\r\n\r\n","description":"","footnote":"","page_name":" 3671 ","page_number":485},
  {"content":"\r\n\r\n\r\nافراسياب خان\r\nاز رودبار خير اللّه بيك كه امسال منافع زيادى از مستأجرى اربابها برده مكتوبى به من نوشته بود كه افراسياب خان آمد و رفت قزوين در خيال نيابت رودبار است . براى الموت هم بىفكر نيست . چون با من عداوت كلى پيدا كرده و براى الموت هم نيابت او مضر است لازم گرديد مراتب به شما عريضه كنم كه فورا جلوگيرى كنيد . من محض احتياط و براى اين‌كه مبادا نايب رودبار شود فورا قاصدى شهر فرستادم و به هركس مىدانستم لازم است سفارش كردم مبادا بگذارند ارباب بهمن نيابت به او بدهد كه اين پدرسوخته بد جانورى است . حالا هم عداوت و دشمنى او با من واضح و آشكار است . اگر سابقا در پرده بود و تقيه مىكرد حالا علنى ضديت مىكند و باعث دردسر كلى مىشود .\r\n\r\nگردو و برنج\r\nچهارشنبه 21 ربيع الثانى - 21 درجه حمل . ديروز هواى خوبى بود و ما مشغول تخم‌كارى باغچهء « پتاجرى » « 1 » خودمان بوديم كه مثل حكايات اسكندرنامه باد سردى برخاست و كم‌كم شروع به آمدن برف نمود . از يك ساعت به غروب مانده تا دو ساعت از شب رفته برف و باد آمد كه تمام درختهاى برگ‌دار را نزديك بود بشكند و تا امروز چهار ساعت به غروب مانده برف روى درختها بود و آب نشده بود به كلى تمام سردرختى را زد . در حقيقت بلاى عظيمى بود . محصول عمدهء الموت گردوست و به كلى فاسد شده . از همه بدتر تمام الموتى گردوى خود را سلف داده و برنج براى خوراك خود گرفته فرداست تنكابونيها يا گردو مىخواهند يا يك من هشت قران قيمت برنج : من از غصه نصف بيشتر امروز را زير كرسى دراز كشيده بيرون نيامدم . بيچاره رعيت ، فلك‌زده رعيت . خداوند نمىدانم براى اين بيچاره‌ها چه مقدر كرده است .\r\nهوا باز ابر است و به شدت سرد . سال گذشته در چهارم ثور برف آمد سرد شد . اما هيچ درختها باز نشده بود . امسال به واسطهء خوشى هوا باز است . در اين برف و سرما و يخ همه را فاسد كرد مگر آنجاها كه باز نشده و آنها كه بعد باز خواهد شد مثل سنجد يا انگور . از فردا آدم من هرجا به سراغ پول برود گريهء « اقوز » ( گردو ) را بايد بشنود .\r\n\r\n\r\n","description":"","footnote":"\r\n( 1 ) .  Potagerie  - بزهكارى\r\n","page_name":" 3672 ","page_number":486},
  {"content":"\r\n\r\n\r\nسختى معيشت\r\nگندم خروارى سى تومان اگر باشد ، جو بيست و پنج تومان ، برنج چهل تومان است .\r\nمن از بس مىآيند و مىخواهند ستوه آمده‌ام . باوجودى كه ندارم از خرج خودم لاعلاج به آنها كه مستحق هستند و مرد ندارند خيلى مىدهم . متصل از اين در بيرون و از آن در اندرون من نيم من ، پنج سير ، چهار يك به فقرا مىدهم . اين صدمه و ضرر ديروز هم حالا مزيد علت مىشود .\r\n\r\nقاتل مشهدى محمد\r\nشيخ ابراهيم كاغذ مختصرى نوشته بود كه مأمور براى آوردن على شير رفته . بعضى استشهادها گرفته بودم روانه داشتم . اما از قرار معلوم قاتل مشهدى محمد است پسر حسنقلى . قاضى گرمارود مىگفت به عيادت موسى رفتم گفت قاتل من « پستك » تن داشت و جز او آن روز كسى « پستك » نداشت . گلوله هم گلولهء ورندل بوده است نه سه‌تير . همه را حاضر كنند محقق مىشود . عيال و صغار او هم در اين گرانى گردن من افتاده است . همه خوراك آنها را من مىدهم . حيف نوكرى بود . اين دو برادر به قدرى خدمتگزار امين ، صديق ، مهربان بودند و اين يكى هم هست كه حد و اندازه ندارد . توى آتش من مىگفتم برويد دقيقه‌اى معطل نمىشدند . مثل آن‌كه رفت و جانش را روى فرمان‌بردارى من گذاشت .\r\nجمعه 23 - بلاى روز چهارشنبه عموميت داشت و رودبار الموت و تا آشنستان را خبر دارم تمام سردرختى سوخته است . زكريا آمد كاغذجات زياد آورد . باز شيخ چند مكتوب ديگر خواسته و قاصد نرسيده ، قاصد ديگر بايد فرستاد . نويسندگى من خيلى زياد شده خسته‌ام مىكند . اما مكتوبات اول مال آقاى عماد السلطنه درج مىشود .\r\n\r\nنامهء عماد السلطنه - دربارهء ارزاق\r\n« روز هشتم عيد و هشتم ماه عربى است . كاش هميشه ماه‌هاى ما با فصل مطابق بود .\r\nمستقيما مدتى است از شما كاغذى ندارم . روزنامه هم نيست كه بفرستم . ايرانيهاى اين عهد كارها را زود تمام مىكنند . هرچه در هزار سال لازم بود نوشتند و گفتند و تمام كردند به مدارج عاليه و ترقى بعد از خواب خرگوشى شش هزار ساله رسيدند . در پارلمنت هم وكلا هرچه لازم بود و ديگران در سيصد سال تمام نكرده بودند از قوانين و غيره نوشتند و محض صرفهء مملكت در مجلس را بستند . همچنين بلديهء شهر را چنان\r\n\r\n","description":"","footnote":"","page_name":" 3673 ","page_number":487},
  {"content":"\r\n\r\nنظيف و نرخ ارزاق را طورى مستقر و آبادى را به جائى رسانيد كه تا ده بيست سال ديگر چون كارى پيدا نمىكنند خودشان را منفصل كردند . وزارت جنگ چون مملكت آرام و امنيت بطور اكمل بود قوانين صلح لاهه را زودتر از همه‌جا پذيرفته [ بودند 
  ] منفصل شدند .\r\nبهار بدى است ، خشك و گرم بىباران . هشتم حمل برگ درختان بزرگ شده چقاله آمده ، نزديك است آلوبالو هم بياورند . وضع گرانى نوشتنى نيست . نان كم و بد ، گوشت ناياب ، پول معدوم ، مملكت معلوم نيست دست كيست .\r\n\r\nاوضاع اطراف مملكت\r\nسالار الدوله در كرمانشاه مثل قشون امير تيمور ديگر مىگويند چيزى باقى نگذاشته و مجلل السلطان در كردستان همينطور . مشهد شلوغ است ، طورى كه اخبارش را پنهان مىكنند .\r\nطرف فارس به شرح ايضا . نقطه‌اى را نمىگويند امن است مگر راه رشت . مىگويند دو كرور قرض كرده‌اند تا به‌عنوان حقوق مردم چيزى به مردم بدهند باقى را به ادارات و جاهاى لازم كه ميل دارند . ميل داشتم همين امروز كاغذ را به پست بدهم ، ولى آمدن يكى دو نفر مهمان عقب انداخت ماند براى شنبه . امروز هوا گرفته اما نمىبارد مگر يك قطره براى نمونه . شب عيد مىگويند دولت ايران امضاى قرارنامهء 1907 ميلادى دولت روس و انگليس را كرده ، اما شرايط و تكاليف آن‌چه باشد نمىدانم . آنقدر معلوم است كه اختيار ماليات و امنيت و غيره تمام به عهدهء خود دولت ايران است و به اين درجه استقلال را دارد اما كى و چه وقت بتواند و از عهدهء نظم و امنيت برآيد نمىدانم .\r\nفرمانفرما را مىگويند بايد كرمانشاه و قلمرو عليشكر برود . خودش هم مىگويد مىروم اما معلوم نيست .\r\n\r\nمعتمد السلطنه و اولاد او\r\nدر هرصورت اغلب مردم كه در اين ادارات جديد بودند و ماهى مبلغها مىبردند ، حالا بيكار شده‌اند و بر عدهء بيكارها خيلى افزوده شده است . ايران دست معتمد السلطنه و اولاد اوست . « 1 »\r\n\r\n\r\n","description":"","footnote":"\r\n( 1 ) - معتمد السلطنه ميرزا ابراهيم خان - مقصود وثوق الدوله و قوام السلطنه است . ( مسعود سالور )\r\n","page_name":" 3674 ","page_number":488},
  {"content":"\r\n\r\n\r\nاوضاع خارجه\r\nبرويم سر خارجه . چين جمهورى شد و متصل باز جنگ و دعواست . هيچ گمان نمىرود بتوانند آن مملكت وسيع پرجمعيت را در تحت نظام بياورند . چون جمعيتش زياد است آدم‌كشى هم به همان تناسب بيشتر است . دو هزار سه هزار آدم مىكشند . از اغلب دول اروپا قشون آنجا مىرود . ژاپن از پرت آرتور پنج هزار قشون به تين‌تسن فرستاده . جنگ ايطاليا و عثمانى برقرار است هنوز دول اروپا ميان نيفتاده‌اند كه آنها را مجبور به صلح كنند زيرا شرايط صلح مشكل شده ايطاليا حتما تريپولى را مىخواهد و عثمانى نمىخواهد بدهد . اين است تا به كلى خسته نشوند شرايط صلح مشكل است .\r\nميرزا عيسى وركى پدر ميرزا مطلب گويا در كرمانشاه تلف شده باشد . كرمانشاه اين دو ماه نمونه‌اى از فتنهء مغول بوده در قرن بيستم ميلادى يعنى قرن تمدن .\r\nاقوام و غيره سلامت هستند همه را در عيد ديده‌ام ، سواى شعاع الدين ميرزا . گرانى غله او را و تمام ملاكين را صاحب دماغ كرده . هفتصد بار زبيل از عمارت تازه كه بايد ساخته شود بيرون برده‌اند . سه سال زبيل اين دو خانوار آنجا ريخته شده ببينيد چقدر حياط پاكيزه بوده است .\r\nقطب جنوب به وسيلهء يك نفر نروژى مىگويند كشف شده تا صحبتهاى او بعد معلوم شود . دوك لوگزامبورگ فوت شد اولاد ذكور نداشت دختر هفده ساله‌اش دوشس شده اگر ميل داريد براى شما خواستگارى كنيم . زياده زحمت است »\r\n[ پايان نامهء عماد السلطنه 
  ]\r\nحضرت و الا از بس كرايهء خانه براى من داده به اصرار اخوان تازه راضى شد حياط خلوت بىمصرف با اطاق چينى خانه اعتضاد السلطنه را بسازد .\r\n\r\nنامهء حاجى آقا\r\nرقعهء حاج آقا از آنجا كه اخبارات مىنويسد :\r\n« اوضاع مملكتى همان خرابكاريها است كه بود . نان خيلى كم ، خراب [ است 
  ] چند روز پيدا نمىشد . وزراء دو كرور پول قرض كردند كه شايد كيسه‌هاى خود را پر كنند .\r\nحكومت تبريز به اضافهء خمسه با سپهدار شد مىگويند مىرود مشكل است . شيراز مخبر السلطنه ، همدان كرمانشاه فرمانفرما برود به جنگ سالار الدوله . همه حرف است .\r\nمحمد على شاه رفت به ادسا هم رسيد . خراسانيها در صحن مقدس جمع شده محمد على شاه را مىخواستند . مىگويند قونسل روس از ركن الدوله نوشته گرفته كه از\r\n\r\n","description":"","footnote":"","page_name":" 3675 ","page_number":489},
  {"content":"\r\n\r\nعهده امنيت برنمىآيم و متحصنين بيست و چهار ساعت التيماتوم كرد آنها خارج نشدند و او حكم كرد توپ بستند . جمعى كشته [ شده‌اند 
  ] و بقيه را دستگير كردند . اطلاع صحيح ندارم . نير الدوله به اين واسطه حاكم خراسان شد و مىرود ( اين هم مىرود نيشابور سر املاك معتبر خودش ) . هوا گرم و خشك بود . الحمد للّه بيست و چهار ساعت باران آمد . » باقى از مرض حورى است ، نرسيدن كاغذ و لا تكليفى ابو القاسم قبض مواجب و غيره ( آن كاغذ من تا تاريخ اين مرقومه كه 17 است نرسيده بوده ) . ( پايان نامهء حاجى آقا )\r\n\r\nرقيمه شاهزاده عميد الدوله\r\n« قربانت شوم پس از عرض عريضه به زيارت مرقومه نايل شدم . حقيقة مرقومات سركار و الا فرح‌بخش و لذت‌دهنده است . كاش در گوشهء الموت قصه‌اى از قصص حسن صباح را رمان مىفرموديد ، يعنى رمان تاريخى كه پر بىاصل نباشد . حيف است از اين قلم بىنتيجه نماند . بارى صبح است به واسطهء خيالات بدبد خيلى زود از خواب برخاسته‌ام . ديدم هيچ‌چيز رفع افكار منحوسه را نمىكند جز خيال سركار و الا .\r\nاين است كه چاى نخورده مشغول به عرض اين عريضه شدم . مزاجا بد نيستم . پدر اين روزگار بسوزد . كارها معماست و لا ينحل . محمد على ميرزا را بيرون مىكنند ، از آن طرف معروف در آشوراده متوقف است . سالار الدوله را كه دست به دعا كرده‌اند متوسل به مرضى شده‌اند كه منجر به « قانقاريا » خواهد شد و به اين واسطه دفع شرش بشود .\r\nروسها از وقتى كه مىگويند مىروند باز آقايان موزربند جنب‌وجوشى پيدا كرده‌اند .\r\nفرمانفرما بعد از پنج ماه سرگردانى چهار ساعته با اتومبيل از قزوين به طهران آمد ، معلوم نيست براى چه كار . همه مىدوند براى كار و همه بد مىگويند از كار . بازار دروغ رواجى دارد به هيچ‌چيز نمىشود معتقد شد جز خشكى هوا . از حقوق خبرى نيست . هرچه مىدويم كه بلكه قبوض را بفروشيم خرنده پيدا نيست . از گير شوستر در رفتيم به چنگ مورنارد افتاديم . عين مرقومه را به شعاع الدين ميرزا دادم تا پريروز كه يادش رفته بود بخواند . احتمال مىرود تا قزوين با ملا بيايد ( ما صادق ميرزا پسر عميد الدوله را « ملا » اسم گذاشته بوديم ) . تأكيد كردم كه اگر آمدند خدمت هم برسند . غلام حسين « 1 » ( با سردار محيى بود در شكست بندر جز ) بعد از آن‌كه بالمره از او مأيوس بوديم به حمد اللّه بعد از هفت ماه به سلامتى آمد ، حالا عوض جنگ و جوش در خيابان لاله‌زار لاس\r\n\r\n\r\n","description":"","footnote":"\r\n( 1 ) - غلام حسين - غلام حسين ميرزا قهرانى فرزند شاهزاده تاج الدين ميرزا عميد الدوله نويسندهء نامه .\r\n( مسعود سالور )\r\n","page_name":" 3676 ","page_number":490},
  {"content":"\r\n\r\nمىزند . نوكرهاى گرسنه را مىخواهى چه كنى . اين كاغذ چون براى عيد مىرسد از حالا دست و پا و روى شما را مىبوسم . از خواب كه برخاستم خيلى چيزها مىخواستم بنويسم مىبينم همه يادم رفته است . اگر دلتنگى زياد زورآور شد احتمال مىرود خدمت برسم ، كى بشود نمىدانم . سركار كه به حمد اللّه خوان نعمت بيدريغتان از طهران تا الموت گسترده است اما نصيحتا عرض مىكنم پر ولخرجى نكن . اگر اسم خرج زياد به گوش حضرت اقدس برسد معزولت مىكند ، بلكه عاقت مىنمايد . آن‌وقت پشيمانى سودى ندارد . پارسال شميران معامله‌اى با حاجى آقا درخصوص حضرت اقدس و الا خواستم بكنم دندان‌گردى كرد سر نگرفت ، و الّا همه‌تان به نوائى مىرسيديد . قيمت را خيلى ارزان گفت و من راضى نشدم . از بىپولى نپرس . آخ‌واخ . ملك‌آرا كم خدمتشان مىرسم ، من هم مثل تو از او مىترسم كى جرأت مىكنم بگويم عين السلطنه همچه نوشته . بارى باز قربان تو . ساعتى مشغولم كرديد گلى به جمالت . صبح روز سه‌شنبه 22 ربيع المولود 1330 تاج الدين قاجار . » [ پايان نامهء عميد الدوله 
  ]\r\nروى پاكت باز شوخى كرده و اين‌طور نوشته : « خدمت ذىمسرت حضرت . . .\r\nعين السلطنه مالك الرقاب و صاحب اختيار كل ممالك و دهات و قراء و مزارع و مراتع و مرابض [ و 
  ] چشمه‌سارها [ و 
  ] رودخانه‌ها سمى ام لم يسم ذكر ام لم يذكره الموت و مضافات روحى فداه مشرف شود » .\r\n\r\nنامه ميرزا عبد الوهاب خان\r\nميرزا عبد الوهاب خان پسر بزرگ نصير الدوله كاغذى نوشته بود كه « اولا هرج‌ومرج در تمام صفحات ايران بالعموم و طهران بالخصوص مستولى شده قلت نان گوشت مزيد علتها شده . نظر به اوضاع پلتيكى و سياسى عهدنامهء دولتين روس و انگليس را دولت ايران امضاء كرد و قراردادى كه در سنهء 1907 بين آنها گذاشته شده بود قبول شد و تصور مىكنم پس از قبول اين نت چيزى ديگر از استقلال اين مملكت باقى نماند . خيلى خرسندم كه حضرت و الا در اينجا تشريف نداريد و كمتر از اين اخبارات وحشت‌انگيز را مىشنويد » ( خان در وزارت خارجه است ) .\r\nيك « كته سگ » از من عيدى خواسته مثل اين‌كه اينجا معدن سگ است يا من براى پدرش فرستاده‌ام كه او طمع افتاده و سگهاى اينجا از سگهاى سنت برنارد بهتر است .\r\n\r\n","description":"","footnote":"","page_name":" 3677 ","page_number":491},
  {"content":"\r\n\r\n\r\nنامهء شيخ\r\nاما شيخنا چه نوشته . پس از مطالب شخصى ( حال از محمد على شاه مأيوس شده دم مجلل السلطان و صمد خان و سالار الدوله را گرفته ) امروز 21 در خانهء عدل الممالك كه جمعى از مستبدين حاضر بودند صحبتها شد . سالار الدوله سخت ايستاده و چند طايفه از ايلات عثمانى از قبيل جاف و غيره با او متحد شده [ اند 
  ] . چند مرتبه دولتين روس و انگليس تلگراف نموده‌اند كه عودت كند همه را جواب سخت و بد داده . عثمانى باطنا همراه است . مجلل السلطان نزديك همدان آمده گروس را تصرف نموده‌اند . با جهانشاه خان خيال جنگ دارند . او هم جمعيت جمع كرده . قشقائيها نزديك اصفهان شده‌اند .\r\nامير مفخم بختيارى كه وزير داخله را مدخوله كرد رو به طرف سالار الدوله مىرود . با اين تفصيل فرمانفرما به عزم حكومت كرمانشاه و كردستان وارد قزوين شده ، اما استعداد فرمانفرما چهار عرابه توپ [ و 
  ] صد و پنجاه قزاق ايرانى است . صد و پنجاه سوار از ايلات قزوين كه جمع‌آورى شود . موثق ديوان با صد قزاق روس به همدان براى حفظ تبعهء خود رفتند . لعلّ جلوگيرى هم از سالار الدوله بكنند . اطمينان فرمانفرما به دو چيز است : يكى روس كه ظاهرا ايستادگى دارد و يكى ديگر خودش كه مىگويد همين‌قدر بشنوند من مىروم متفرق مىشوند . امروز پنجاه ژاندارم فرستاد راه را امن كنند تا دزد توپها را سرقت نكند . اگر اين دفعه كرمانشاه هم نرود محقق بدانيد به فرمانفرمائى الموت خواهد آمد . شيخ محمد على بعد چهار ماه كه اين ده و آن ده متوارى بود آمد زرجرد هرچه خواست به شهر وارد شود جرأت نكرد . افراسياب خان كه از حكومت الموت مأيوس شد با او به سمت طهران رفتند . افراسياب خان خيلى كوشش كرد اما همه‌جا را من رفته و ديده بودم ممكن نشد رودبار يا الموت بيايد . حالا طهران رفته . به آنجا هم نوشتم حاج افخم الدوله ارباب بهمن را ديده مانع شود . »\r\n\r\nگردو\r\nجمعه 23 - حسن تاجرباشى ما براى خريد به شهر رفت . علينقى را هم فرستادم تا نزد حكيم روس رفته باقيماندهء مرض خود را معالجه كند . كاغذجات زياد به طهران و قزوين نوشته شد . هوا خنكى مىكند . سردرختى هيچ نيست . تا قزوين و بشاريات همه سوخته ضرر كلى از بابت گردو به الموتى خورد . فقط در زوارك دانگى پنجاه هزار گردو عايد مىشد كه شش دانگ سيصد هزار شود .\r\n\r\n","description":"","footnote":"","page_name":" 3678 ","page_number":492},
  {"content":"\r\n\r\n\r\nديمزاربران\r\nعصر بالاروچ بازديد ملا يوسف رفتم . صحبت همه از گردو و ميوه‌جات بود . اما سيب بالاروچ نسوخته و باقى است . رعيتهاى بالاروچ سر ديمزار بران اربابى گفتگو دارند با مالكين آنجا كه بيشتر همان ملاها باشند زدوخورد داشتند كه بسيار بامزه بود .\r\nرعايا را گول زده‌اند . بعد از خريدارى حضرت و الا به آنها گفته‌اند شما را بيرون مىكنند و ما ناچاريم برويم بران ساكن شويم . پس اين ديمىزار را حرف نزنيد ، ما جزو اربابى قلم بدهيم كه محل زراعت داشته باشيم . آنها هم ساكت شده‌اند حالا كه مىبينند آن حكايات نيست ادعا مىكنند و مالكين مىگويند تصرف داريم و مال بران است . آب امسال كم است . پارسال مرافعه نان بود امسال مرافعهء آب .\r\n\r\nبلوك گردشى\r\nجمعه غره شهر جمادى الاولى - بازديد نكردن من اسباب گلهء جمعى شده بود . ناچار امروز از قلعه حركت كردم به اين نيت ناهار را شترخان منزل ميرزا اسحق خورده شب فيشان خانهء سيد بزرگ ، فرداى ديگر ناهار مدان ، شب قلعه . اما مثل آن ملايرى پارسال « پتىپتى » ما را بردند تا كوچنان به اين ترتيب . از اينجا رفتم شترخان ناهار را آنجا خوردم . مرافعهء محمدآبادىها بود سر نهر آب با سرخه‌كوله كه آب را سرخه‌كوله به كلى قطع كرده ادعاى خسارت و يك حقى مىكند . دو ساعت تمام در سرخه‌كوله مباحثه كرديم . آخر گفتم مختصر آبى بدهند تا بعد طى مايقال بشود . از آنجا دزدك‌سر رفتم .\r\nآب‌دنگى بنا گذاشته‌ام . سليمان آفتاب‌درى مقاطعه كرد بسازد ، از آنجا فيشان . ميرزا اسحق ، شيخ حسين همراه بودند . پيرمردان و كدخدايان دهات آن ناحيه هم جمع بودند .\r\nروز شنبه ناهار را فيشان بوديم ، يكى دو مرافعهء وقف و صلح و ثلث سيد داشت كه خيلى صحبت آن طولانى شد . تمام آنچه سيد ملك دارد همين‌طور مرافعه‌اى است و عدوانا تصاحب كرده مگر يكى دو جا . عصر از آنجا رفتيم صاين‌كلايه منزل ميرزا على اكبر پسر قاضى مقتول . اينجا جمعيت ما خيلى زيادتر شد . ديدم اگر با همه دعوتها كه كوچنانى كرده براى بازديد نهر و خرابى سيل اگر آنجا نروم پاك كافر مىشوم . شبانه آدمى فرستاده خبر نموديم .\r\n\r\nدنبالهء بلوك گردشى\r\nصبح يكشنبه سوار شده اين سه ده حضرت و الا را كه كندانه‌سر باشد [ و 
  ] اندج و\r\n\r\n","description":"","footnote":"","page_name":" 3679 ","page_number":493},
  {"content":"\r\n\r\nكوچنان سيل چنان پارسال و پيرارسال خراب نكرده كه به عقل درست بيايد . نصف اراضى را سيل برده و نهرها به حدى خراب شده كه مگر همان خودشان بتوانند تعمير كنند . كوچنان بسيار محل باصفائى است . باغات خوب دارد و به قدرى منظم و مرتب [ است 
  ] كه به وصف نمىآيد . همه پرچين‌وچپر دارد با نهايت سليقه و خوبى اما افسوس در آخر دره واقع شده يك سمت رودخانه سمت كوه بلند كه تا سيل حركت كند همه را خراب مىنمايد و هيچ محلى هم ندارند كه خانه‌ها را آنجا ببرند . يك سمت ده پارسال سيل خراب كرده ، نصف باغات خراب است دو نهر هم دارد كه منهدم شده و شايد هيچ ممكن نشود امسال آب بياورند . تا عصر همه اينجاها را بازديد كرده آن‌وقت رفتيم دك كه چشمهء آب مختصر آن نزديك خشك شدن است و اجازه مىخواهند از كوچنان آب ببرند . در ايوان عمارت ملا ابو الحسن نشسته بوديم ملا محمد على اندجى فضول هم بود . اين پسره جوان است ، كوسج ، موزرد . شيطنت و بدذاتى از قيافهء او هويدا و آشكار ، مرتع و مزرعهء فرندج را مىگويد مال من است . بعضى اسناد هم دارد و هميشه منازعه دارد مگر اين سه سال كه من اجارهء آنجا را از او نگرفته‌ام . اينجا اتفاق بامزه‌اى افتاد ( از اين ايوان فرندج پيدا بود محمد على نگاه پرحسرتى به اينجا مىكرد و بعد از ربع ساعتى گفت افسوس نه نهر فرندج ما را كسى بيرون آورد و نه خانه‌هاى آن را كسى ساخت ) . يك مرتبه اسب قزل من كه جلوى اين ايوان بسته [ بود 
  ] و علف برايش ريخته بودند تيزى داد كه صدايش فضاى باغچه را پر كرد و بالاخانه را به لرزه درآورد . ميرزا اسحق ناقلا به ملا ابو الحسن نگاه كرد . ملا ابو الحسن به ملا على آقا . بالاخره همه به محمد على و يك مرتبه نه آنها نه من نه خود محمد على طاقت آورده خنده‌ها بلند شد و به‌قدر يك ساعت ما به آن صحبت ملا و آن تيز به موقع يابوى قزل خنده‌ها كرديم . در حقيقت جواب مسكت خوبى به محمد على داد كه از آن بهتر نمىشود .\r\n\r\nشب در كوچنان\r\nشب رفتيم كوچنان از سه ساعت به غروب مانده آنجا سايه است تا سه از روز بالا آمده . اندج ده حضرت و الا بيست خانوار است همه خودشان را از ديگرى بالاتر مىدانند . محمد على مىگفت روز عيد كه ديد و بازديد همه‌جا مرسوم است در اندج متروك بود . من نشسته بودم همه خانهء من بيايند ملا قاسم نشسته بود خانهء او بروند . ملا محمد تقى نشسته بود خانهء او تقى عيسى ، حبيب ، هاشم همه همين‌طور و آخر الامر هيچ كس از هيچ‌كس ديدن نكرد . و برخاسته همه كوچنان ديدن آمدند . كدخدا ندارد هركه را كدخدا كتى ديگران تمكين نمىكنند به اين واسطه محل بىنظم و تمام محصول دارد\r\n\r\n","description":"","footnote":"","page_name":" 3680 ","page_number":494},
  {"content":"\r\n\r\nضايع مىشود . از صحبتهاى امشب محمد على و اين‌كه گاهى با همه شيطنت خودش را به خريت و بلاهت مىزد خيلىخيلى خنده كرديم . خصوصا وقتى كه صحبت يابو به ميان مىآمد مىگفت كاش گردن من شكسته بود و دك نمىآمدم كه اين جواب را بشنوم .\r\nصبح دوشنبه - باران به موقع خوبى آمد . حاصلها خشك شده بود ، ديم بسيار تشنه بود . خصوصا در رودبار فى الجمله آبى خورد سوار شديم با دك قرار دادم كه چند نوشته بدهند ( از بس اين ده كوچك آخوند دارد و با كوچنانى مرافعه كرده بايد اسناد صحيح گرفت و الّا ملابازى درمىآورند و كسى حريف نيست ) . يكى آن‌كه ادعاى حق الشرب نكنند ، ديگر آن‌كه فاضل آب كوچنان را ببرند ، ديگر اين‌كه مخارج كشيدن نهر نخواهند .\r\nچهارم اين‌كه آنچه محصول از اين آب عمل بيايد نصف مال ارباب نصف مال رعيت باشد . بدون اين نوشتجات آب داده نمىشود .\r\n\r\nخوردن هفتصد تخم‌مرغ\r\nيك كبوتر سواره روى هوا زدم . چند مرغ آبى هم ديده شد اما فرار كردند و شكار نشد . در كندانه‌سر منزل ملا حسين چاى خوردم . لله من در اين مسافرت شيخ حسين شده بود . همه‌جا از من ناهار و شام دعوت مىكردند و من محض كسادى سال به همان چاى وعده مىدادم . در ملاكلايه چاى ديگرى خانهء ملا زين العابدين ، در صاين‌كلايه خانهء ملا ميرزا آقا درست مثل امام جمعهء ابهر كه تا سه روز از عيد گذشته تمام اهل ابهر بايد از او ديدن كنند و تا شش روز از عيد گذشته امام جمعه از همه بازديد و در هرخانه كه بازديد مىكند بايد يك تخم‌مرغ پخته بخورد كه اگر نخورد باعث رنجش صاحب‌خانه مىشود و اين بيچاره در ظرف دو يا سه روز هفتصد هشتصد تخم‌مرغ بايد بخورد . من هم امروز تا مدان رسيدم ده‌جا چاى خوردم كه آخر نزديك بود قى كنم زيرا عادت مثل امام جمعه ابهر نداشتم و بنيه‌ام آنقدر نيست . مدان ناهار خوردم آنجا هم گفتگوى زياد در باب آوه داشتم . عصر به سلامتى وارد قلعه شدم كه فعلا وطن من شده و هرجا بروم دلم براى زوارك تنگ مىشود .\r\nسه‌شنبه پنجم جمادى الاول - جناب آقاى تاجرباشى زوارك ما از شهر آمد . علينقى ماند مداوا كند . كاغذجات طهران و قزوين و اخبارات آن‌كه مايهء حزن و اندوه است ناچار درج بايد بشود .\r\n\r\n","description":"","footnote":"","page_name":" 3681 ","page_number":495},
  {"content":"\r\n\r\n\r\nمرقومه آقاى عماد السلطنه به جناب شيخ ابراهيم\r\n« مورخهء 21 ع دوم . پاكت 15 ربيع الثانى شما رسيد . از اين‌كه كسالتى داشتيد و رفع شده خوشحال شدم ، آن دفعه يك بسته روزنامه فرستادم نرسيده . نمىدانم چه شده حالا هم روزنامهء « آفتاب » گاهى با روزنامهء « مجلس » چاپ مىشود ، مدامى نيست و اخبارى ندارد . بلكه اغلبش دروغ است . در فوق‌العاده مىنويسد خراسان و شهر مشهد الحمد للّه منظم و امن است ! سالار الدوله به حرف انگليس و روس التفاتى نفرمودند ناچار ميان او و قشون كه از طهران رفته جنگى خواهد شد . اگر او غالب بشود مسلما لشگر روس از قزوين به طهران خواهد آمد . نايب السلطنه هم باز دو سه روز است قهر فرموده‌اند مىگويند مىخواهد برود ايران را آباد و امن كر ، آسوده كرد ديگر كارى هم ندارد . حاليه طهران يك ظاهرى پيدا كرده و يك باطنى كه كلية با يكديگر مخالف است .\r\nظاهرا انشاء اللّه سپهدار اعظم آذربايجان مىرود ، مخبر السلطنه فارس ، فرمانفرما كرمانشاه و همدان ، نير الدوله خراسان . قشون روس از تمام خاك ايران بيرون خواهد رفت .\r\nادارات رفورمه مىشود . قشون به طرز جديد گرفته مىشود . مجلس شوراى ملى داير خواهد شد . من‌بعد كارخانجات مىآورند منابع ثروت را پيدا مىكنند ، الى آخر كه چند سال است به همين حرفها سر مردم را پيچانيده و ايران را ويران كرده‌اند . اما باطن غير اينهاست . هريك به فكر اندوختن و خوردن مال غير است هيچ در اين فكرها نيستند .\r\nاين ادارات كه مستشار فرنگى دارد يحتمل باقى بماند و ترتيبى بگيرد . اگرچه شوستر آنها را هم ضايع كرد . در هرصورت مقدرات الهى چه كنند . كشتى اين مملكت در گرداب است . » [ پايان نامهء عماد السلطنه 
  ]\r\n\r\nرقعهء حاج آقا\r\n« مورخهء 25 ع 2 . بعد از آن‌كه تشتت آرا در فرستادن و نفرستادن بچه‌ها بين حضرت و الا و آقاى عماد السلطنه و خودش حاصل شده و منجر به اجازه و تصويب من گرديده مرقوم مىدارند اوضاع شلوغ‌اندرشلوغ . سالار الدوله جمعيتش زياد شده و استعداد كامل پيدا كرده . از عثمانى و آقايان نجف هم خيلى كمك و همراهى شده . مجلل از كردستان رو به همدان حركت كرده سوارش به نهاوند رفته . مىگويند علماى عظام آقاى نايب السلطنه را تكفير كرده‌اند .\r\n\r\n","description":"","footnote":"","page_name":" 3682 ","page_number":496},
  {"content":"\r\n\r\n\r\nوضع مشهد\r\nسپهدار اعظم كاغذ سختى به نايب السلطنه نوشته از اوضاع حاضره . مشهد مقدس جمعى در صحن مقدس جمع شده محمد على شاه را مىخواستند . حكومت از اصلاح عاجز شده ، از قرار معلوم جمعى از مشروطه‌خواهان را گرفته دو نفر را كشته‌اند . قونسل حكم به تفرقه مىكند و خارج نمىشوند ، لهذا توپ بسته‌اند ، بمبارده كرده‌اند . جمعى قتيل ، جمعى دستگير و گلدستهء حضرتى از توپ خراب شده . مىگويند خزانهء حضرت را هم روسها غارت كردند و آنجا هنوز امن نشده است . نير الدوله حاكم شده . محمد خان خمسه را ضبط [ كرده 
  ] و استقلال دارد مىگويند كشته شده . فرمانفرما به كرمانشاه مىرود جنگ كند ، اما مشكل است . امير مفخم بختيارى در كمره است و سپهسالار سالار الدوله شده است : از همدان كاغذ داشتيم مردم بيچاره خيلى متوحش و مشغول فرار از دهات هستند . امير نظام منبر رفته نطق كرده مردم را تحريك به جلوگيرى از سالار الدوله نموده است .\r\n\r\nقجر آقا\r\nهرمز در تابستان خيال آمدن دارد ، سيصد تومان پول خواسته . در اين عالم بىپولى در دوندگى تهيهء آن هستم . حضرت و الا نه املاك را امانى ، نه اجاره دادند . از رفتن همدان منصرف شدم ( ترسيد مثل الموت و حكايت من شود ) . خانمها سلامت و مشتاق آمدن هستند . قجر آقا سلام مىرساند . مىگويد مسلك هم از ميان رفت ( من از قجر آقا مستبدترى و شاه‌پرستى نديدم . اقلا دو هزار ختم براى آمدن شاه گرفت و مبلغ‌ها صرف نذر و نياز كرد آخر هم به مقصود نرسيد ) . » [ پايان نامهء حاج آقا 
  ]\r\n\r\nجهانشاه خان\r\nشيخ ما نوشته بود جنگ ما بين محمد خان و جهانشاه خان است و جهانشاه خان هشتاد بار پول نقد از بيراهه و بيرون شهر قزوين حمل طهران كرد كه به بانك بدهند . فرمانفرما هم از قزوين چند روز است رفته . از مشهد مقدس تفصيلات مىگويند . اگر صدق باشد از اسلام چيزى باقى نمانده . قشون روس به قزوين باز علاوه شد . حضرت و الا منتظر آمدن فرمانفرما به الموت باشيد .\r\nشنبه نهم - ديروز گرمارود رفتم ، تمام گفتگو و صحبت ما از شكايات گاو و قاطر بود كه در ييلاقات رها كرده‌اند و هوا سرد است به مزارع مىآيند و خسارت مىرسانند .\r\n\r\n","description":"","footnote":"","page_name":" 3683 ","page_number":497},
  {"content":"\r\n\r\nامروز در جلو خان قلعه زير درخت توت گردش مىكردم يك مرتبه سروكلهء حمزه على و محمد خان و پدر و برادر عزت اللّه پيدا شد . حمزه على بعد از تنبيه مفصل معتضد الممالك روانه‌اش كرده اما آن دو نفر غارت شده‌اند و آمده‌اند بلكه اينجا بمانند و مرا غارت كنند .\r\nيك مكتوب از معتضد و ديگرى از حيدر قلى خان رساند . حيدر قلى خان نوشته بود دو نفر رعيتم رفته همين‌قدر رعيت جديد پيدا كنم خواهم آمد . قدرى هم تخم خربوزهء خوب فرستاده بود . يك قاليچه هم براى من داده بافته‌اند كه خودش حامل خواهد شد .\r\nخيلى هم اخبارات نوشته بود كه اغلب آن را شنيده و خوانده بودم .\r\n\r\nنامهء معتضد الممالك\r\nاما رقعهء معتضد الممالك عينا درج مىشود . « قربان حضور مباركت شوم . خداوند جان ناقابل اين غلام را نثار آستان مبارك گرداند ( تملقات ايرانى است كه پس از شش سال مشروطيت و آن همه فرياد روزنامه‌نويسها از بين نرفته و تجديد مىشود ) . مدتى است كه به دو كلمه دستخط مبارك براى افتخار اين غلام صادر نگرديده . مگر گاهى حضرت و الا دستخط مىفرمايند و از اوضاع الموت مطلع مىشوم . از وضع اين ولايت حضرت و الا بخواهند بسياربسيار مغشوش است از هرجهت . اوّلا خروج سالار الدوله و مجلل السلطان . نزديك است همدان را هم بگيرند . تمام دهات و شهر در تزلزل هستند .\r\nتمام اسباب و اثاث البيت خود را دفن مىكنند ، مخفى مىكنند . تمام عرض راه دسته به دسته دزد سوار و پياده ايستاده مشغول غارت هستند . توى دهات ريخته هرچه هست و نيست يغما مىكنند .\r\n\r\nهمدان - سالار الدوله\r\nآشكارا دزدهاى همدان توى دهات آمده خانه‌ها را غارت مىكنند . در بين اين هفته پنج گارى پست دولتى را در راه شوسه دزد زد . كسى قادر نيست از خانه حركت كند .\r\nشبها تا صبح با جمعيت كشيك‌چى كشيك مىكشيم . خداوند رحمى كند امنيت حاصل شود . الحمد للّه از املاك حضرت اقدس و الا دينارى حبه‌اى شاهى برده نشده . نه از سوار سالار الدوله ، نه از سپاه يفرم خان . چهار سال است امن امان نگاه داشته . كوريجان بست‌خانه شده است . موثق ديوان هم آمد همدان براى اصلاح از طرف دولت روس كسى گوش نداد . از يك طرف سپاه سالار الدوله و مجلل السلطان مىآيد از سمت ديگر فرمانفرما و قشون او از يك طرف هم سالدات و قزاق روس ديگر براى رعيت چه مىماند . گندم نوزده تومان جو 16 تومان كاه شش تومان . » ( پايان نامهء معتضد الملك )\r\n\r\n","description":"","footnote":"","page_name":" 3684 ","page_number":498},
  {"content":"\r\n\r\n\r\nوضع همدان و نهاوند\r\nحمزه على مىگفت از همدان نپرسيد روز محشر است ، روز وانفساست . ديگر براى كسى چيزى باقى نمانده . اميرنظام از ترس خودش فوج را حاضر كرد سوار جمع كرد اما روز حركت من خبر رسيد از مجلل السلطان شكست خوردند . منبر رفت پول خواست ، جمعيت خواست ، كسى ندارد . از همدان همان اسم باقى است . امير افخم در نهاوند خانهء دامادش است . هنوز همدان نيامده . اما امير مفخم بختيارى پيش سالار الدوله رفته .\r\nجمعيت سالار الدوله مىگويند شصت هزار نفر است . همدان خيلىخيلى ترسيده‌اند . در كوريجان بيرق روس را جلوى قهوه‌خانه بالا كرده‌ايم كه نزديك راه شوسه است . زمستان صد نفر قزاق روس به همدان مىرفت شب كوريجان منزل كردند . يك نفر از رعيتها بادكوبه رفته بود زبان مىدانست مترجم شد . بيست تومان از خريد گاو ، گوسفند ، نان ، يونجه و غيره مداخل كرد . اين دفعه هم آمدند اما منزل نكردند . بيرق را مىديدند سلام مىدادند و به ما رعيت كوريجان احترام مىكردند . الحمد للّه صد الحمد للّه ما رعيتهاى حضرت و الا غارت نشديم ، بلكه اسباب رعاياى اغلب دهات در كوريجان امانت است .\r\nحمزه على مىگفت نوكر رفعت السلطان را در كوچه ديدم گفت ملكه خانم دختر عين السلطنه سه روز است وارد قزوين شده كه الموت برود ، گويا با عزيز السلطنه آمده باشد . محمد على يك مشغلهء رعيتى دارد كه اصرار به رفتن شهر مىكند كه با ابو القاسم خان كه شهر است آن را تمام نمايد . من مشغول نوشتجات قزوين و طهران شدم . باقى داستان بماند . حالت همدان كه اين باشد پس واى به حال فارس ، خراسان ، آذربايجان ، كرمان كه آن وقتها شلوغ بود تا برسد به اين ايام .\r\n\r\nبرف بيموقع\r\nدوشنبه يازدهم جمادى الاولى نهم ، درجه ثور - صبح كمى دير برخاستم ديدم پشت‌بام اطاق صداى پا مىآيد . برخاستم جلوى پنجره رفتم ديدم همه‌جا سفيد است و اين صدا هم از رعيتهاست كه برف پارو مىكنند . تمام درختهاى حياط هم روى زمين است .\r\nسبحان اللّه ، چه موقع برف به اين زيادى است . چاى خورده بيرون رفتم . ديدم هرچه درخت هست روى زمين آمده و چقدرها درخت شكسته . تمام كوه و دره سفيد از برف است . اين مختصر ميوه هم كه از آن برف و سرما خودى دربرده بود به واسطهء اين برف سوخت . باغات را پارو مىكردند و گوسفندها علف مىخوردند . تمام گاو و قاطر را از كوه مجددا آوردند . مختصر برف تا عصر بود . بعد در زوارك آب شد اما بالاروچ و\r\n\r\n","description":"","footnote":"","page_name":" 3685 ","page_number":499},
  {"content":"\r\n\r\nورك سفيد بود . هوا سرد مثل زمستان . اطاق كلفتها كرسى گذاشتند ، خودم بخارى آتش كردم . زمستان به قاعدهء صحيحى است .\r\nمحمد على امروز صبح به سمت شهر رفت . طهران نوشتم با همه زحمت و مشقت نداشتن اطاق و منزل باز بچه‌ها را روانه كنيد بهتر است . اگر تشتت آراى شما زياد است استخاره كنيد .\r\nعصر يك نفر خوشكه‌چالى مكتوبى از شيخ رسانيد كه ملكه خانم سه روز است آمده ابو القاسم سرگردان مهرماه خانم است و پول خواسته . دستخطى هم از آقاى عماد السلطنه بود كه حياط خلوت سفيدكارى نازك‌كاريش مانده سيصد تومان كه حضرت و الا التفات فرموده بودند تمام شد ، شما صد تومان حكما روانه كنيد تا تمام شود .\r\n\r\nاخبار طهران\r\nدر خاتمه اين مختصر را از اخبارات مرقوم داشته بودند : « نايب السلطنه فرنگستان مىرود . جنگ در همدان يا بين آنجا و كرمانشاه بايد بشود ، نتيجه معلوم نيست . هنوز راستى را كسى نمىداند كه امير مفخم طرفدار سالار الدوله است يا خير . واقعهء مشهد هم كه براى اسلام چيزى باقى نگذاشت ، آبروى اسلام را برد . لردها ميلتون حاكم بمبئى طهران مىآيد به اصفهان رسيده . هنوز وزارت عدليه وزير ندارد . برضد مسيو پرنى مستشار عدليه . علما لايحه چاپ كرده‌اند كه او دخل و تصرف در امور قضائيه نبايد بكند .\r\nكارها شلوغ است ، حاكم و محكوم معلوم نيست . يك كشتى بسيار بزرگ انگليس ( كىتان ) در محيط اطلس به يخ قطبى خورده فورا غرق مىشود ( جهنم ) . از دو هزار و هفتصد مسافر و عمله دو هزار نفر آن غرق و نابود مىشوند خبر تلگرافى است . مولا حفيظ سلطان مارك روز 31 مارس امضاى تبعيت خود را نسبت به فرانسه نمود . 5 جمادى الاولى حسينقلى . » ( پايان نامهء عماد السلطنه )\r\nهرچه چلچله و مرغ حق آمده بود تمام امروز توى اطاقها بودند . برف هم كه از پشت بامها ريخته‌اند تا الان كه شب است باقى است يخ بسته و سرد است مثل زمستان من نمىدانم اينجا چه خراب‌شده‌اى است .\r\nجمعه 15 جمادى الثانى - از روز برفى تا امروز هوا سرد بود . ديگر هيچ ميوه باقى نماند مگر مختصرى توت . سيب بالاروچ هم سوخت . دو سه آتشه شد . طالقان ، رودبار ، تا قزوين برف آمده است . امروز هوا بهتر بود . به واسطهء فقدان ميوه من گفتم در اغلب دهات فاليزكارى كردند كه بلكه انشاء اللّه جبران ميوه بشود . ماه رمضان هم در گرماست ،\r\n\r\n","description":"","footnote":"","page_name":" 3686 ","page_number":500},
  {"content":"\r\n\r\nميوه نيست . هندوانه ، خربوزه و خيار باشد .\r\n\r\nمسيب عاجز\r\nبارى مسيب نامى بود در بالاروچ از كمر به پائين عاجز و به كمك دو چوب با نهايت صعوبت راه مختصرى مىرفت ، هيچ‌كس را هم نداشت به گدائى سر مىكرد . هروقت من بالاروچ مىرفتم چيزى مىگرفت . بهار گذشته از شدت گرسنگى تنگ آمده رو به قلعه آمد به اين ترتيب يك شب آمد نسا ، يك شب سراج‌محله ، يك شب ده زوارك ، روز ديگر قلعه ، سه‌شنبه به قلعه نزول اجلال كرد . من يك روز بيرون رفتم ديدم مسيب دم در ايستاده . ها مسيب چطور آمدى ؟ قربان آمدم . براى چه ؟ براى اين‌كه يا حكم كنى يك گلوله توى شكم من بزنند از زحمت زندگى خلاص شوم يا مرا نگاهدارى كنى مثل سگ خودت البرز دم در اندرونت پاسبانى مىكنم . من گذشتم و رفتم گردش . مراجعت ديدم مسيب تخته پوست را پهن كرده و امكان ندارد برود . ترحم كردم گفتم بمان . در همان اطاق در اندرون منزل كرد با اسمعيل و حسنى . كارش هم اين بود مرغها را كيش كند و آدم صدا كند . يكى دو ماه گذشت مسيب پيغام داد اگر به من عرق بدهيد خوب مىشوم .\r\nيكى دو بطرى عرق به او داديم خورد خوب نشد ( اينجا هركس هرمرضى داشته باشد عرق مىخواهد و مىخورد ) . بازخواست داديم تا بعد معلوم شد اين در آن‌وقت كه عاجز نبود در تنكابون عرق مىخورده حالا كه از درد شكم ايمن شده ميل عرق خوردن دارد . اين بود يك شب هم زياد خورده بود و قى كرده بود صبح گفتم مسيب را بيرون كنند . دو هزار واسطه فرستاد من هم ديدم امسال برود از گرسنگى حكما تلف مىشود .\r\nگفتم بماند اما توبه كند . يك روز گفتم مسيب آخر چه كار از دست تو برمىآيد . گفت آن وقت كه افليج نبودم همه كار ، اما حالا اگر شما تخم نوغان بگيريد و يك نفر با من كمك كند من خوب از آن كار سررشته دارم و شايد خدمتى به شما بكنم ، تلافى مرحمتهاى شما بشود .\r\n\r\nنوغان و ابريشم\r\nمن نوشتم از تنكابون دو جعبه تخم نوغان آوردند از تخمهاى فرنگى كه بىعيب است . امروز تخمها را به مباشرت مسيب خان در اطاق با ترتيبات خود گذاشته و برگ ريختيم . اما ما اينجا برگ آن توت مخصوص كه نرك مىگوئيم و الموتيها « كلاچ‌توت » نداريم . بايد از برگ همين توتهاى خوراكى بدهيم . همه‌كس مىگويد دو جعبه زياد است .\r\nاما مسيب مىگويد برگ خواهد رسيد ، اگر دچار زحمت تهيه برگ نشويم كارى است و\r\n\r\n","description":"","footnote":"","page_name":" 3687 ","page_number":501},
  {"content":"\r\n\r\nتفننى است كه در عالم رعيتى و بيكارى عيب ندارد . سابقا اين ابريشم در گيلانات و مازندران زياد بود و فوايد كلى حاصل مىشد . بعد تخم آن ضايع شد و ضرر فاحش وارد آمد . حاليه از فرنگستان تخم مىآورند و تمام منافع آن را تجار خارجه مىبرند . يك جعبه تخم مىدهد با محصول ابريشم مناصفه مىكند . بعد آن نصف را هم خودش خريدارى مىكند به قيمت خيلى نازل . در دهات اندج ناحيهء الموت در هرخانه نوغان مىگذارند اما خيلى كم به قدر كفايت خياطى خودشان اگر باغات توت تهيه كنند اينجا هم خوب مىشود و زنها علم آن را دارند . من مىخواهم يك باغ در زوارك درست كنم اگر امسال دماغ ما را نسوزاند و حاصلى بدهد .\r\n\r\nمرتضى خان ضياء الدوله\r\nيكشنبه 17 جمادى الاولى - امروز بالاروچ ناهار مهمان ملا حسن بودم . جاى باصفائى است . ميوه‌خانهء الموت [ است 
  ] اما امسال ميوه ندارد . دو مكتوب از شهر رسيده بود يكى از حكمران ، ديگرى از ابو القاسم ميرزا رئيس ايلات . ابو القاسم ميرزا دائى مهرماه خانم است كه من او را دور دور مىشناسم . حكمران هم دائى ابو القاسم ميرزا به واسطهء خدماتى كه در اين مدت اقامت قزوين خود كرده لقب ضياء الدوله گرفته . از انصاف نمىشود گذشت خوب حكومت كرده و خوب مناسبات بين روس و ايران را حفظ كرده .\r\nدر تبريز و رشت آن هنگامه از ورود قشون روس برخاست چقدرها اتلاف نفوس شد ، اما در قزوين به واسطهء تدابير همين آدم اتفاقى حادث نشد . من اين آدم را به خوبى مىشناسم . از آن‌وقت كه عماد السلطنه حاكم ملاير و من حاكم نهاوند بودم اين ميرزا مرتضى خان كه حالا ضياء الدوله شده خازن غلهء آنجا بود ، آدم مدير باكفايتى است .\r\nمتمول هم هست .\r\n\r\nرشوندها\r\nشرحى در باب رشوندها و آب محمدآباد و روانه داشتن ريش‌سفيدان رشوند براى گرفتن سوار براى ژاندارمرى ايران نوشته بودند . الحق اين شش نفر سوار لخت عريان رشوند الموت تمام ادارهء ژاندارمرى ايران را تكميل مىكند . اما چيز تازه سبك نوشتجات حضرات با سابق خيلى توفير كرده بود . در اين مدت همه حكام و ادارات به من هم عنوان مىنوشتند آقاى عين السلطنه به ابو القاسم بيك ، آدم من هم آقاى ابو القاسم بيك . اما اين‌بار عنوان به ترتيب سابق بود و امتيازى ما بين من و نوكرم گذاشته بودند .\r\n\r\n","description":"","footnote":"","page_name":" 3688 ","page_number":502},
  {"content":"\r\n\r\n\r\nمحبت به الموت\r\nبرويم سراغ مهمانى بالاروچ . عصر ده دوازده نفر زن و مرد رعيتها آمدند كه ما گرسنه هستيم ، يا حكم كنيد اين چند نفر متمول بالاروچ به ما پولى قرض بدهند تهيهء روزى كنيم يا خودت بده ، يا مىرويم خانه‌هاى آنها را غارت مىكنيم . من هرچه كردم حضرات چيزى گردن گرفته بدهند نشد . جا داشت حكم ثالث را بكنم ، اما ملاحظه كرده گفتم بيائيد خودم مىدهم . امسال من به عقيدهء خودم از چندين جهت به الموتى محبت و مهربانى بلكه پدرى كردم . اول به واسطهء اقامت خودم و زور خودم مانع تعديات ديگران شدم ، و الّا افراسياب خان همه را تمام كرده بود . على شير ديّارى باقى نگذاشته بود .\r\nاقامت من ، زور من ، تدابير من همه را از بين برد و الّا بين دو اژدها واقع شده بودند و به واسطهء نفاق خودشان تمام‌اندرتمام شده بودند . دوم تخفيف در قيمت جنس و مدارا در گرفتن تسعير جنس كه سى تومان را هيجده تومان گرفتم . از اين هيجده تومان هم مبلغى آخوند و سيد و ملا و بيوه‌زن و يتيم و صغير تخفيف دادم و هنوز هم قريب هزار و پانصد از تسعير آن باقى است كه ندارند بدهند و من سختى نكرده گذاشته‌ام تا هروقت دارند بدهند و هركس به غير من اينجا بود در بيست و پنج و سى تومان تسعير مىكرد و همه را هم به ضرب چماق تا حال گرفته بود . نيكى سيمى من اين بود كه به هركس نتوانستم برنج يا گندم يا جو بدهم پريشان و معطل بود پول دادم . از نفرى دو تومان تا چهل تومان كه از تنكابون و رودبار تهيه روزى براى خود كردند و الّا از گرسنگى تلف شده بودند .\r\nزيرا در الموت كسى نيست كه پول داشته باشد و اگر هم بعضيها دارند جرأت دادن نمىكنند . از بس داده‌اند و نگرفته‌اند . چهارم محبت من اين شد كه از صبح تا غروب از درب اندرون به زنها و از درب بيرون به مردها متصل برنج ، جو ، گندم ، بلغور ، نان ، پنير مىدهم . چنانچه جو يابوها و نان نوكرها را خيلى كم كرده به عبارت ثانى از خورد و خوراك خود و حيوان كسر [ كرده‌ام 
  ] كه مردم گرسنه و فقير به قدر مقدور سير شوند . خدا مىداند چه هنگامه‌اى است و روزى چند زن و مرد فقير را من بايد چيز بدهم . هرچه داشتيم نزديك تمام شدن است . همچنين محبت من اين است كه به كلى اجحاف و تعديات سابقه را متروك داشته جرم و جريمه موقوف است و احدى از اين راه نان نمىخورد . آن كوك و كلكها آن تفصيلات سابقه به كلى به كلى از بين رفته و من به قدرى در اين خصوص ساعى هستم كه حد و اندازه ندارد . حال اين محبتهاى مرا منظور داشته باشند يا نه خدا عالم است . ظاهرا كه مىگويند منظور داريم و ممنون هستيم از باطن خدا آگاه است . اما\r\n\r\n","description":"","footnote":"","page_name":" 3689 ","page_number":503},
  {"content":"\r\n\r\n تو نيكى مىكن و در دجله انداز * كه ايزد در بيابانت دهد باز \r\nمن خدا را در صدق آنچه نوشتم به شهادت مىگيرم . حالا مختصر كم و زيادى داشته باشد شايد .\r\nيكشنبه 24 جمادى الاول - از شهر خبر نرسيده . ريش‌سفيدان رشوند را روانهء شهر كردم . شرحى هم نوشتم كه اين سه نفر سوار حقيقتا لايق اين است به جنگ با سالار الدوله روانه شود و من يقين دارم فتح با ما خواهد بود .\r\n\r\nوضع تنكابن\r\nامير اسعد پس از قتل ميرزا عبد اللّه بهانه به دستش افتاده متصل از منتظم الملك و كسان او تقديم [ مىخواست 
  ] و جريمه مىكرد . چندى هم هست دو هزار رفته انتظام الدوله هم بعد از رفتن محمد على شاه آمده است آنجا . سپهدار مىگويند كاغذى به كدخدايان و ريش‌سفيدان تنكابون نوشته بوده كه اگر امير اسعد تعدى كند به من اطلاع بدهيد . حضرات شكايت مىكنند كه تعدى مىكند و اگر باز بلوائى بشود تقصير ما نيست . سپهدار به امير اسعد مىنويسد به توسط مباشر خودش كه اين همه آدم چرا نگاه داشتى ، ملكهاى مرا خراب ، املاك خودت را آباد مىكنى . من به واسطهء جرايم كه اخذ و دريافت نموده‌اى چهار هزار تومان را از مقررى شما را نمىدهم كاغذ را مىخواند فورا دو هزار مىرود جمعى از نوكرها را مرخص آن‌وقت مأمور مىفرستد اين چهار هزار تومان را از كدخدايان از نفرى سيصد تومان الى چهل تومان خواهى نخواهى دريافت مىكنند . فعلا قهر كرده و آنجا نشسته باز شهرت دارد سپهدار كه مىخواهد تبريز برود به تنكابون آمده و از آنجا مجددا مىرود بعضيها ادعاى رؤيت مكتوب را مىكنند كه به مادرش عاليه خانم نوشته . اين عاليه خانم صد و ده دوازده سال دارد . زن خير و زاهده و عابده‌اى است برعكس پسرش .\r\n\r\nمسيب و نوغان\r\nمسيب كرم نوغان است . يك شب بعد از عيد كه عروس ببو اينجا آمده بود مسيب دم در ايستاده تماشا مىكرد يك مرتبه يكى از آن اشخاص فرار كرده خورد به مسيب .\r\nمسيب به زمين افتاده غش كرد . شب ديگر مادر زينب را خواست نوكرها را صدا زد توبه كند ، وصيت كند كه البته از اين ضربت خواهد مرد . بعد از توبه آهى كشيده بود كه آقا خيلى گردن من حق دارد . من كارى براى او نكردم و خواهم مرد . گفتند تو كه كارى از دستت برنمىآيد . گفت نوغان نوغان . الحمد للّه نمرد و حالا مشغول است از خجالت\r\n\r\n","description":"","footnote":"","page_name":" 3690 ","page_number":504},
  {"content":"\r\n\r\nدرآيد . اما بدبختانه توتها از آن سرما سوخته برگ نمىكنند و مسيب براى برگ متصل التماس مىكند . قفل براى در اطاق مىخواست نمىدادند . پيغام داد به زينب انشاء اللّه چهل روز ديگر بيست من پيله با اين قفل تحويل شما مىدهم . زن غنى اينجا بود خواست ياد مسيب بدهد ، چنان مسيب متغير شد به زبان الموتى فحش و ناسزا مىداد كه آدم از خنده غش مىكرد هيچ‌كس را به آن اطاق راه نمىدهد كه چشم ناپاك نبايد به نوغان بيفتد . هروقت بخواهد به آن اطاق برود اقلا نيم ساعت طول مىكشد . يك كار بامزهء ديگر اين است ناهارش دير شود مىگويد نوغان چى گرسنه است ، مىروم به آقا مىگويم . عصرانهء چاشت هركدام اندكى دير شود خط و نشان مىكشد .\r\n\r\nقاطر\r\nراپرتچيهاى من مىگويند تقى خان مىخواهد عمه‌جانى خواهر غفار خواهرزن مهدى را بگيرد . كدخدا از آن روزى كه با اسمعيل تنكابون رفته تا حال نيامده . نمىدانيم چه بلائى به سرش آمده . باز اسمعيل چهار روز است براى حمل قند و نفت تنكابون رفته . نفت را آنجا بارى سه تومان و نيم مىدهند . اين مدت همه را من در الموت بارى هشت تومان و نيم خريدم . قاطر باشد خيلى فايده است . قند الان آنجا پوطى نوزده هزار است ، اينجا يك من شانزده هزار . انشاء اللّه دو قاطر ديگر هم بايد بخرم . اما حالا خيلى گران است . انشاء اللّه پائيز . قاطر كهر من بسياربسيار خوب شده . نفط بار را كمتر قاطرى مىتواند از اين راههاى صعب بد حمل كند و اين قاطر كهر من بسيار خوب از عهده برمىآيد . هفتاد و پنج تومان خريدم حاليه صد و پنج تومان خريدار دارد . جلال آمده ، از جمله نوكرهاى اخراجى است ، پريشان هم شده دو دخترش كه هردو شوهر داشتند و بزرگ بودند به فاصلهء پانزده روز پىدرپى مرحومه شدند . زنش و برادرش هم پارسال مردند . چوب خدا صدا ندارد .\r\nسه‌شنبه 26 جمادى الاولى - صبح كه بيرون رفتم حبيب اللّه هينزى مكتوب شيخ را رسانيد كه لف آن مكتوبى از آقاى عماد السلطنه و افخم الدوله و موثق ديوان بود . مكتوب آقاى عماد السلطنه پس از آن‌كه از بىدماغى خود و دماغ من ، تسلط و اقتدار من مىنويسد مطالبهء صد تومان براى تعمير حياط كه ناتمام است [ دارد 
  ] اين مختصر را از اخبارات درج مىكنند .\r\n\r\n","description":"","footnote":"","page_name":" 3691 ","page_number":505},
  {"content":"\r\n\r\n\r\nنامهء عماد السلطنه\r\n« چندين نفر را از طهران گرفته مغلولا بيرون بردند از جمله سيد على آقاى يزدى مجتهد ، سردار محيى معز السلطان و برادرش ميرزا كريم خان ، يمين نظام امير توپخانهء حاليه ( كاشى ، آن‌كه سى فرسنگ خاك ايران را پول گرفت به انگليسها داد ) . سه چهار نفر از كسبهء ساعت‌ساز ، زرگر و غيره . گناه آنها معلوم نشد ، يعنى ما نمىدانيم . البته براى اين بوده است كه بر ضد حركات روسها در مشهد حرفى زده‌اند ، يعنى حدس مىزنم راستى را نمىدانم . سيد على آقا را مازندران ، سردار محيى را كاشان برده‌اند . مىگويند فرمانفرما همدان است ، سالار الدوله كرمانشاهان . حرف در سر امير مفخم است كه اگر با او باشد كار سالار الدوله محكم [ خواهد بود 
  ] و الّا ضعف خواهد داشت . حالا بايد منتظر ورود لرد انگليسى بود كه از طرف اصفهان مىآيد ، ببينيم چه اقدامى در اين امورات مىكند . ولى محتمل است همين‌كه هوا گرم شد واقعا نايب السلطنه فرنگ برود ، وزرا شميران . اين ترتيبات بماند براى پائيز . ما تا آن‌وقت چه كنيم معلوم نيست . بارندگى زيادى شد ولى ديروز يازدهم و ديشب دوازدهم طورى طهران سرد بود كه آتش لازم شد . معين است قزوين و جاهاى سردسير يخ بايد بسته باشد ( درست همان شب يازدهم الموت برف آمد ) سردرختيها بسيار سوخت از اين سرماى فوق‌العاده . بنويسيد كه آنجاها چه كرد 12 جمادى الاولى ، حسينقلى » [ پايان نامهء عماد السلطنه 
  ]\r\n\r\nمكتوب حاج آقا\r\nمورخهء 19 جمادى الاولى - به تاريخ 19 شهر حال پس از آن‌كه تفصيل زيادى از طفره‌هاى مادر مهرماه خانم و مهرماه خانم مىنويسد بالاخره مىرود نزد جناب شيخ عبد النبى مجتهد گفتگو طولانى مىشود و آخرش مرقوم مىدارند : « اين اقدامات و گفتگوها بدتر از هيچ شد . درآمدن و نيامدن بچه‌ها هم خيالات خيلى مىكند و مىنويسد رفتم خانه عماد السلطنه كه آخرين تكليف را به مشورت ايشان تمام نمائيم . »\r\nرقيمهء ديگر كه بعد از ملاقات آقاست عينا درج مىشود .\r\n\r\nلزوم زبده بودن\r\n« چاكر مورنارد را ملاقات نكردم ، حضور آقاى عماد السلطنه رفتم كاغذ سركار را رساندم . در باب خانمها هم مصلحت و مشورت شد آخر الامر به‌طور جزم و دلايل صحيح حركتشان را صلاح ندانستيم و گذشته از زحمات و خسارات زياد زبده باشيد به\r\n\r\n","description":"","footnote":"","page_name":" 3692 ","page_number":506},
  {"content":"\r\n\r\nكارهاى خودتان بهتر مىرسيد و هروقت هم ميل آمدن داشته باشيد سهل و آسان خواهد بود . چاكر هم راحت حضرت و الا را به زحمت خودم ترجيح مىدهم . همين‌قدر عرض مىكنم پول خرجى را به تأخير نينداخته در اول هرماه سى تومان مرحمت فرمائيد . انشاء اللّه حياط هم تمام مىشود و از خيلى جهات آسوده‌تر هم مىشوند .\r\nابو القاسم انشاء اللّه اول هفتهء آينده حركت مىكند ، مطالب متصل را شفاهى عرض مىكند . آن‌وقت هم باز مايل آمدن خانمها باشيد مرقوم داريد يا خودم تا قزوين مىآورم يا با حاج رمضان مىفرستم .\r\n\r\nاوضاع مملكتى\r\nاما اوضاع مملكتى دلالت دارد بر بدبختى و تمامى مردم ايران و جمع كردن وجوهات نايب السلطنه و وزراء و چند نفر ديگر . چندين نفر را در اين چند روزه به اسم اين‌كه بر خلاف هيئت دولت اقدامات سوء كرده‌اند دستگير كرده‌اند . حاجى سيد على آقاى يزدى ، سردار محيى ، ميرزا كريم خان برادرش ، حضرت و الا سليمان ميرزا ، آقا سيد محمد رضا مساوات ، ميرزا محمد على خان كتابفروش ، ميرزا على اكبر ساعت‌ساز ، نواب حسينقلى خان ، وحيد الملك و دكتر اسمعيل خان را التزام گرفتند كه فرنگستان برويد .\r\nچند نفر ديگر باقى است كه نظميه اعلان كرد خودشان بيايند و الّا جدّا تعقيب شده و دستگير مىشوند . بعضى را كاشان ، برخى را اصفهان ، يزد بردند . سيد على آقا را مىگويند مازندران ، جمعى مىگويند كشته‌اند . من طهران نيستم متأسفانه كه واقعات را مفصلا با نكات و دقايق آن بنويسم ، اما هركس از دور و نزديك مىداند اين اشخاص را واجب بود همان اوايل امر تبعيد كنند . چنانچه افعال آنها را در وقايع بيست روزه و تاريخ دو ساله « 1 » قرائت مىكنند .\r\n\r\nفتح فرمانفرما\r\nآقاى نايب السلطنه خيال دارند به فرنگستان بروند كه در كنگرهء لاهه اصلاح امور مملكت ايران را بنمايند . دخترشان چون ناخوش است همراه مىبرند . شايد عيالشان را هم براى پرستارى صبيه ببرند . لرد انگليسى وارد طهران شده‌اند ، مهمانى معتبرى خواهد شد . حضرت فرمانفرما همدان ، عميد الدوله هم منسوب حكومت ملاير دنبال ايشان رفتند . ديروز شهرت داشت با مجلل جنگ شده فرمانفرما فتح كرده سنگر آنها را\r\n\r\n\r\n","description":"","footnote":"\r\n( 1 ) - اشاره به دو رساله‌اى است كه در 3629 و 3638 معرفى كرده‌ام . ( ا . ا . )\r\n","page_name":" 3693 ","page_number":507},
  {"content":"\r\n\r\nگرفته . سالار الدوله مىگويند براى ملاقات پشت‌كوهى و شيخ خزعل به دزفول رفته امير مفخم در عراق است يا گلپايگان قشون سالار الدوله در كرمانشاه » .\r\n[ پايان نامهء حاجى ميرزا آقا 
  ]\r\n\r\nهرمز ميرزا\r\nهرمز ميرزا ديپلمه شده و براى ماه رجب مىآيد كاغذى به من نوشته بود عكس فرستاده بود ماشاء اللّه خوب تربيت شده خيلى افاده كرده بود كه همه‌چيز مىدانم حتى چغندركارى و براى هركار استعداد طبيعى دارم . انشاء اللّه پولى باشد حالا موقع فرنگ رفتن و درس خواندن در مدارس عالى آنجاى اوست .\r\n\r\nكاغذ شيخ\r\nحالا برويم سر كاغذ شيخ كه به تاريخ 23 ماه است : « اولا زنده‌باد سردار مجلل كه فتح نمايانى كرد كه هيچ اين اميد نبود . حضرت اشرف فرمانفرما با تهيهء كامل و اردوئى مركب از دو هزار جمعيت يوم پنجشنبه پانزدهم حركت به طرف كردستان و مجلل مىكند در شش فرسنگى جنگ شروع مىشود . در صالح‌آباد از جزئيات خبر ندارم .\r\nنتيجه اين شده بعد از هجده ساعت جنگ فرمانفرما شكست خورده فرار مىكند جميع توپ و قورخانه و چادر و غيره غنيمت اردوى مجلل شد و رو به سمت همدان مىروند .\r\nبه اهل شهر هم اطلاع داد اگر ميل داريد به روز كرمانشاهان بيفتيد بگوئيد و الّا ما غرض نداريم ، اهل شهر تسليم هستند . امروز مشهور است به همدان وارد شد . ديشب يفرم با هشت دستگاه توپ و قورخانه ساعت چهار رفت تا او چه كند . در طهران خربگيرى است . چند نفر به اجازهء وزارت داخله از آن خرها قزوين آمدند ، قونسل آنها را خارج كرد . يفرم الان قزوين است . ششصد سوار بختيارى كه طرف زنجان رفته بودند با يفرم همدان مىروند . برادر حاج صمد خان حاكم خمسه شد . آنجا امن گرديد . » ( محمد خان كشته شده ) . ( پايان نامهء شيخ )\r\nموثق ديوان كاغذى از همدان در 15 ماه نوشته بود كه امروز فرمانفرما حركت كرد اگر مجلل فرار نكند پس‌فردا جنگ خواهد شد . خيلى عجيب است از همدان و صفاى آنجا تكذيب نوشته بود كه هزار مرتبه خاك به سر همدان شود . هزار مرتبه از قزوين بهتر است .\r\n\r\n","description":"","footnote":"","page_name":" 3694 ","page_number":508},
  {"content":"\r\n\r\n\r\nتنكابون - تون‌توش - برنج مولائى\r\nپنجشنبه 28 - سرما هست . گردوها هنوز برگ نكرده . خيار ، هندوانه كه كاشته بوديم همه ضايع شد . در تنكابون يك محشرى است براى آن‌كه به اصطلاح خودشان « تون‌توش گرفته » . تون محلى را مىگويند كه تخم برنج را اول آنجا مىريزند بزرگ شده بيرون آورده نشا « 1 » مىكنند و حالا براى تخم معطل [ اند 
  ] تا سبز هم بشود مدتى طول دارد . تمام اين عمله‌جات از زن و مرد بيكار [ ند 
  ] مخارج آنها را تا تون به دست بيايد بايد متحمل شوند . چنانچه برنج خروار آنجا از نه تومان رسيده است به دوازده تومان و باز بالا مىرود . « مولائى » چهارده و پانزده شده است .\r\n\r\nكركس\r\nروز گردش مىكردم يك مرتبه صداى شيون از سليكان برخاست . ملا عيسى را فرستادم آمد گفت « دال‌وا » به زبان ما كركس ، از شدت جوع حمله به بره و بزغاله‌ها آورده يكى را گرفت . يك دخترك و يك پسرك كه مستحفظ بره بودند مىروند بلكه بزغاله را بگيرند وال‌وا حمله به آنها مىآورد چارقد و گيس دختره و لباسهاى پسره را پاره مىكند ، چيزى نمانده بود چشم آنها را كور و صورت آنها را مجروح كند . آخر هم بزغاله را برداشته به هوا بلند شد و رفت . در سليكان امسال ملا عيسى بود و پسرش با بهرام ديگر نه زن نه مرد احدى نبود ، هنوز هم نيست . اين قسم رعيتى تازگى دارد .\r\n\r\nگرسنگى\r\nمردم دارند از گرسنگى تلف مىشوند . يك نفر زن سلمه نام در گرمارود و چند نفر سيد كه تكدى مىكنند در اوانك هركدام چند خروار غله مخفى دارند . سلمه از بس ضعيفهء بىحياى زبان‌دارى است كسى قادر نيست در تمام صد و پنجاه خانه‌وار گرمارود اسم گندم نزد او ببرد . آن سادات هم براى آن‌كه مبادا آنها را دولتمند بدانند و من‌بعد رعايت نكنند اظهار نمىدارند و نمىفروشند به اجازهء كدخدا ملا شكر اللّه و ريش‌سفيدان مأمورى فرستاده شد از خانه‌هاى آنها گندم را بيرون آورده به مردم تقسيم كنند . سر خرمن هريك من را يك من نيم بدهند . حالا حمزه على با سلمه چه كند معلوم نيست .\r\nظن غالب اين است از عهدهء سلمه برنمىآيد زيرا در تمام الموت مشهور است .\r\n\r\n\r\n","description":"","footnote":"\r\n( 1 ) - اصل نشاست .\r\n","page_name":" 3695 ","page_number":509},
  {"content":"\r\n\r\n\r\nطبيب سودا و كوفت\r\nكربلائى خانبابا وفات كرد . اين طبيب سودا و كوفت الموت بود . خودش به همان مرض سودا « 1 » وفات كرد . قدرى هم مخبط شده بود . در ايام مرض مىگفت افلاطون طبيب فلان مرض بود به همان درد مرد . بقراط طبيب فلان مرض بود به همان درد مرد . من هم كمتر از آنها در معالجهء سودا نبودم بايد به همان مرض بميرم . اين خانبابا خواهرى دارد زينب نام در كلان شوهر كرده مادر محمد و محمود كلانى است . پير است و به قول الموتيها « دوقد دوقد » راه مىرود . به زبان ما « دولّا دولّا » . شعر مىگويد مثلها مىآورد .\r\nاين هم معالجهء سودا و ساير امراض را با گياهها مىكند و مىگويد طبيب هندى در خانهء پدر ما چندى مهمان بود و اين معالجات را هنگام رفتن به پاداش ضيافت ما تعليم داد .\r\nخيلى ضعيفهء ناقلائى است ، تالى سلمه .\r\n\r\nزنهاى الموت\r\nالموتيهاى نزديك ما اين زينب را عيال ابو القاسم ميرآخور مىگويند . خود زينب هم به اين عنوان متصل از ابو القاسم پول ترياك دريافت مىكند . مىگويند اين زينب با سلمه دعوا و نزاع داشتند تا يك روز از بس رفعت السلطان را اذيت كردند خودش برخاسته چماقى را برداشته به قدرى اين دو را زد كه سه نفرى از نفس افتادند و بعدها به هزار ماجرا اين امر بزرگ فيصله شد . زنهاى الموت حرّاف ، زبان‌آور و بسيار چيزفهم هستند .\r\nبه مراتب از مردها بهتر صحبت مىدارند و اداى مطالب خود را مىكنند . من زينب را هر وقت تنبلى كند يا كارى را فراموش كند مىگويم اى زينب كلانى و اين حرف من به مراتب از فحش و ناسزا به او بيشتر اثر دارد همين‌طور به سايرين .\r\nدوشنبه دوم جمادى الثانيه - رشوندها از شهر آمدند مكتوبات ذيل را حامل بودند . [ از 
  ] آقاى عماد السلطنه .\r\n\r\nنامهء عماد السلطنه - سختى زندگى\r\n« فدايت شوم . شب بيستم جمادى الاولى است و نيمه ثور . امروز ظهر پاكت هشتم را حاجى افخم الدوله رسانيد در صورتى كه براى نور چشمان خرجى بفرستيد يعنى آن‌كه ثلث آنچه خرج آنها در الموت بايد بكنيد ماندنشان در طهران بهتر و براى شما هم راحت‌تر است . آنچه بدهيد همين‌كه اضافه به آنچه حضرت و الا مىدهد اينها يك\r\n\r\n\r\n","description":"","footnote":"\r\n( 1 ) - سودا - ماليخوليا .\r\n","page_name":" 3696 ","page_number":510},
  {"content":"\r\n\r\nقسمى زندگى مىكنند و همين‌طور صلاح است . ابو القاسم خواهد آمد . ابدا به قوهء مخيله شما نمىتوان آورد كه تا چه‌اندازه و چه درجه كار اينجا بر من و امثال من سخت شده .\r\nهيچ نمىتوان سالى از سالهاى گذشته را شبيه قرار داد ، يعنى چقدر ناملايم مىبينيم ، چقدر تنگ‌دست هستيم ، يا چقدر گرانى است . هزاران رحمت به بدترين سالهاى عهد مظفر الدين شاه . هر طرف مىروى سدّ آهن است . هرچه را دست مىزنى بىصدا . هر كس را مىبينى يأس و نااميدى . كروركرور اگر پول بيايد و برود يك دينار از مواجب را نمىدهند . تمام ولايات را حكم كردند تومانى پنج هزار بدهند ، مال طهران ابدا حكمش نشد . خرج خانه هم اقلا سه چهار مقابل ، آن هم از صبح تا غروب آدم بيكار و سرگردان .\r\n\r\nدستگيرشدگان\r\nدو سه نمره روزنامه و فوق‌العاده فرستادم . حاليهء ايران در نزديك همدان ميان مجلل السلطان و اردوى فرمانفرما جنگ در كار است ، ميان صولت الدوله و ضيغم الدوله در قشقائى نزاع است . طهران چندين نفر از رؤساى دمكرات را گرفتند همچنين از اشخاص ديگر و هريك را به طرفى بردند از جمله سيد على آقاى يزدى ، سردار محيى ، برادرش عميد السلطان ، سليمان ميرزا ليدر دمكراتها ( وحيد الملك ، دكتر اسمعيل خان و نواب را التزام گرفتند فرنگ بروند ) . علاوه بر اين خيليها را دستگير كردند كه اسامى آنها بى خود كاغذ را پر مىكند و ثمر ندارد . دستخط عجله براى انتخابات جديد هم صادر شد ، تا كى مجلس منعقد شود .\r\nمختصر هركس در يك اداره‌اى است تا يك درجه راحت است . هم رئيس دارد هم مواجب معين ماه به ماه . هركس ده و ملك بلامنازعى دارد زندگانيش مىچرخد . هركس نه اين را دارد نه آن را بايد بميرد . اين قسم كه شما نوشته‌ايد من نمىتوانم الموت بيايم و فصل الموت ميزان است ، حالا تا آن‌وقت ببينيم چه مىشود . سرما در ثور شد . طهران دو سه شب خيلى سرد كرد بارانهاى نافع آمد . مسائل ديگر كه سؤال كرده بوديد جواب از اين قرار است .\r\n\r\nاخبار جهان\r\nچين جمهورى شد . رئيس شورشيان كه اسمش « سون يات سان » و عيسوى مذهب بود بعد از استعفاى امپراطور گفت كه بايد رئيس الوزراى مملكت « بو آن شى كائى » را رئيس جمهور قبول كنيد كه قابل‌تر از من و همه است . پس او را رئيس جمهور كردند .\r\nامپراطور را در قصر تابستانى منزل داده‌اند با يك مقررى معين . نقدا رئيس جمهور در\r\n\r\n","description":"","footnote":"","page_name":" 3697 ","page_number":511},
  {"content":"\r\n\r\nپكن و نانكن است . يا مىرود و مىآيد . بيست هزار قشون روس در مغولستان است .\r\nژاپون خيلى جاها قشون گذاشته هنوز حالت درستى پيدا نكرده است ( اين جمهورى چين به مراتب از مشروطهء ما مضحك‌تر است ) . جنگ عثمانى برقرار است . كليهء اعراب بر ضد ايطاليا هستند لهذا براى عثمانى خرج اين جنگ زياد نمىشود به عكس ايطاليا متصل بايد خرج كند . من در روزنامه « آفتاب » ديدم آب خوراكى قشون ايطاليا را بايد از خارج حمل كنند دور نيست عاقبت مثل جنگ حبشه استعفا كند . اعراب بدوى هم از ما باغيرت‌تر هستند خاك بر سر ما ايرانيها . ساير دول ميانجى شده‌اند ولى فايده نبخشيده .\r\nسواحل تريپولى دست ايطالياست و السلام . هوا هم گرم مىشود كارشان بسيار مشكل است بعضى از كشتيهاى ايطاليا بنادر درياى احمر و غيره را گلوله‌باران مىكنند ولى در سمت عثمانى اروپا دول ديگر نمىگذارند كه ايطاليا جنگ كند و نمىگذارند از بغاز داردانل رد شود و نمىتواند رد شود چرا كه همه‌جا را « تورپيل » و « مين » انداخته‌اند . از قلعه‌جات هم شليك مىكنند ( هرمز نوشته بود يك مرتبه بيروت را بمبارده كردند و از ترس بمباردهء ثانى مردم فرار مىكنند ) . اين جنگ طولانىتر از اين خواهد بود كه حالا تمام شود . اولين كشتى بزرگ دنيا مال انگليس به اسم « تىتانيك » كه بزرگتر از او ديگر در كره زمين كشتى نبود يعنى از جنگى و تجارتى در محيط اطلس 15 آوريل به يخهاى قطبى خورده به فاصلهء چهار ساعت غرق مىشود . هزار و چهارصد نفر عمله و مسافر غرق تقريبا هفتصد نفر زن و بچه نجات [ يافته‌اند 
  ] . قوت اين كشتى پنجاه هزار اسب طولش 294 مطر عرض 31 متر وزن چهل و شش هزار تن ( هر تن سه خروار ماست ) قيمتش 23 كرور تومان ايران . اين كشتى تجارتى و سال قبل به آب انداخته بودند . سفر اولش به امريكا بود . قابل حمل هزار و هفتصد مسافر و هفتصد و پنجاه عمله و ملاح بود .\r\nمثل اين كشتى يكى ديگر انگليس دارد به اسم « المپيك » كه قبل از « تىتانيك » ساخته شده .\r\n\r\nشأن شاهزادگى - اخبار خانوادگى\r\nاهل خانه همگى عرض سلام مىرسانند . فرخ ميرزا جواب عرض كرد ماليه مىرود و مترجم است . گاهى كمك مىخواهد كه من كمك مىكنم . اولها خيلى زحمت داشت و هرروز نصيحت مىكردم گوشزدش مىكردم دردهاى بىدرمان خودمان و بىترتيبى وضع بزرگ شدن را كه اين روز سياه را ما از ندانم‌كاريهاى اول سن و بىعلمى بزرگان و بىغيرتى پادشاه عهد و نايب السلطنه كامران ميرزا پيدا كرديم . اگر از اول سن داخل يك خط معين شده و به ما مىفهماندند كه شأن شاهزادگى را كنار بگذاريد البته ترقى كرده\r\n\r\n","description":"","footnote":"","page_name":" 3698 ","page_number":512},
  {"content":"\r\n\r\nدر همان خط بالا مىرفتيم ، نكردند و نشد . حرف‌شنوى كرد و رفت و آمد حالا خوب است انشاء اللّه مزاجش تغيير نكند . مواجبش را هم گويا حالا جزو بودجهء ماليه كردند و بعدها به او خواهند داد با قدرى اضافه . پريوش بزرگ شده ديگر درس نمىخواند و زياد مىخوابد ( هميشه سر خواب آقا منازعه با هركس دارد ، چون خودش كم‌خواب است ) .\r\n\r\nتنبيه مدرسه‌اى\r\nعبد اللّه ميرزا مدرسهء ارفعيه مىرود . يك دفعه يك هزار پول دزديد گفتم در مدرسه تنبيه كنند . سه روز بعد خانهء مادرش رفت آنجا به‌طورى به آه و ناله و دروغ حرف زد كه سيد عبد الرسول و مادرش را وادار كرد به وزارت معارف رفتند و عرض حال دادند . از طرف وزارت معارف مأمور به مدرسهء ارفعيه رفت مؤاخذه كرد كه سيصد تازيانه به طفل چرا زده‌اند و حكم عمومى شد در عدم تنبيه با تازيانه در هرصورت عبد اللّه ميرزا يك شهرى را به هم زد . در صورتى كه از روى واقع ده شلاق به كف پاى او زده بودند .\r\n\r\nقجر آقا\r\nمديحه را تازه از شير گرفته‌اند ، طفل شيرينى بود . حالا بدخلق شده . زبيده به پسر عمويش شوهر كرد و الان در شرف طلاق گرفتن است . عين الملوك « 1 » تقليد قجر آقا را خيلى خوب درمىآورد ، اما شما به او ننويسيد زيرا دست به دست به گوش افخم الدوله يا قجر آقا مىرسد و مرافعه مىشود . مىگويد وقتى كه درس مىخواند پيش معلم ( معلوم مىشود قجر آقا تازه درس مىخواند گرچه سواد مختصرى داشت ) درحالىكه روى زانو بلند شده و چادرش را از بالاى سر گذرانده و روى كتاب افتاده درس مىخواند . معلم مىگويد ماشاء اللّه خوب خوانديد ، آن‌وقت قجر آقا پيچ و خم زيادى مىخورد و مىگويد مگر من كوچولو هستم كه جناب به من مىگوئى ماشاء اللّه . اما اين عبارت را عينى چنان آرام و با تشديد و قشنگ مىگويد كه حساب ندارد . ديگر متصل قجر آقا حضرت عباس ( ع ) را خواب مىبيند و خواب خود را با يك طول و تفصيلى براى جناب ميرزا تعريف مىكند . او هم تعبير را به ميل قجر آقا مىكند . اينها را انشاء اللّه براى شما خواهد گفت ( عين الملوك در تقليد يد طولائى دارد چنانچه هركس را يك دفعه ملاقات كند فورا تقليد او را بيرون مىآورد كه همه‌كس حيرت مىكند . طورى شده\r\n\r\n\r\n","description":"","footnote":"\r\n( 1 ) - سومين خواهر اينجانب همسر مرحوم باقر كاظمى مهذب الدوله در 1350 شمسى فوت كرد . ( مسعود سالور )\r\n","page_name":" 3699 ","page_number":513},
  {"content":"\r\n\r\nكه احدى در حضور او تكلم يا حركتى نمىكرد و پول مىدادند تعارف مىدادند كه تقليد بيرون نياورد ) . خانم الموتى انشاء اللّه پسرى مىآورد همانها بهتر از سايرين هستند . اگر لوس نشود يا لوسش نكنيد . عجالة مادام را از قول من هم دعا برسانيد و نديده بگوئيد كه تمجيدت را نوشته‌اند . زياده زحمت است . نمىشود بنائى را خواباند هرطور هست زود پول روانه كنيد بچه نمىكند . » ( پايان نامهء عماد السلطنه )\r\nمن براى آن‌كه از عقايد دمكراتها هم مسبوق شوم حالا كه خودم نيستم تا هو به هو بنويسم از دمكرات كوچولو فرخ ميرزا جويا شده بودم ، اين است رقعهء او ملاحظه شود چقدر ما بين ايرانيها مخالفت و مناقصت است و تا ما اين‌طور هستيم حالمان از اين بهتر نيست .\r\n\r\nنامهء فرخ ميرزا - عقيدهء دموكراتها\r\n« از اخبارات ديگر دو سه روز است كه در طهران دمكراتها و اشخاص متفرقه را دستگير مىكنند و مىگويند اينها آشوب مىخواهند بكنند . در صورتى كه خود اين وزراء ما و آقاى نايب السلطنه ( بيزمارك ) مملكت را به روس دادند باز هم حيا نمىكنند . هرروز به يك بهانه مردمان باشرف را توهين مىنمايند و يك نفر هم قحط شده شرّ اين پدرسوخته‌ها را از سر مردم بكند . آنهائى كه تا به حال گرفته و متحصن‌اند از قرار ذيل است ( مكرر اسامى آنها نوشته شد ) . مرقوم فرموده بوديد كه كميتهء مركزى دمكرات باز است كميته بستنى نيست ، ولى حالا لا يرى شده يعنى به غير از اجزاء فرقه كسى ديگر مطلع نيست . در اول محرم پليس « مجمع ادب » را بست و حاليه هم كه اجزاى فرقه و رئيس‌ها را دستگير مىكنند ولى عاقبت فرقه پيش خواهد برد و دمار از روزگار اين اشخاص برخواهد آورد . اين‌طور نخواهد ماند . دمكرات مىگفت غيرت نمائيد اسير روس نشويد ، نشنيدند ، بابىشان خواندند . حال چنين شده كه گنبد حضرت رضا ( ع ) را توپ بستند هيچ‌كس حرف نزد ، تف بر اين غيرت ، اف بر اين مسلمانان دروغى . خدا شاهد است تمام تقلب است ، يك مسلمان نيست . للّه الحمد دمكرات وطن‌طلبى و ايران‌خواهى و اسلام‌طلبى خود را آشكار نمودند و ديديم . فرق ديگر را كه يكى طرفدار ارتجاع و ديگرى ريزه‌خوار طمع روسها شدند و . . . مسلمانانى كه ادعاى مسلمانى مىنمودند حركت نكردند بلكه طرفدار اجانب بودند و بابيها چنان كه مغرضين مىخواندند تفنگ دست گرفته در جلوى گلوله ارتجاع و روس مردانه‌وار ايستادند و داعى حق را لبيك گفتند ، به‌به بر اين مسلمانها .\r\n گر مسلمانى ازين است كه حافظ دارد * آه اگر از پس امروز بود فردائى \r\n\r\n","description":"","footnote":"","page_name":" 3700 ","page_number":514},
  {"content":"\r\n\r\nمطلب زياد است وقت تنگ انشاء اللّه مفصلا خواهم از اوصاف مسلمان‌هاى دروغى نوشت . حال شيوع دارد بين مجلل و فرمانفرما جنگ شروع شده مىگويند مجلل شكست خورده ولى معلوم نيست . بين ضيغم الدوله و صولت الدوله جنگ خونينى واقع شده ، بين بختيارى و عرب هم جنگ واقع شده . بين سردار ظفر حاكم اصفهان و « تبكاك » پيشكار ماليه هم مناقشه است . از همه مهمتر آقاى معتمد خاقان وزير پست و تلگراف شده ولى « مستر سيو » ايشان را به وزارت‌خانه راه نمىدهند وزرا هم جرأت حرف زدن نمىكنند . ميرزا مطلب عرض سلام مىرساند . پدرش آمد حرفهاى بسيار شنيدنى دارد آخر هم از سالار الدوله خرجى گرفته مورد مرحمت شد . » ( اين ميرزا عيسى وركى را هم مثل يپرم هزار دفعه كشتند ، آخر هم زنده و گنده هستند ) . ( پايان نامهء فرخ ميرزا )\r\n\r\nنوشتهء عماد السلطنه\r\nدر حاشيهء يكى از فوق‌العاده‌ها آقاى عماد السلطنه بامداد مرقوم داشته‌اند . سه به غروب 19 جمادى الاولى . اطاق انتظار وزارت ماليه نشسته‌ام صندلى و نيم‌كتها رويش پاره‌پاره و به منتهى درجهء كثافت است . وزير ماليه اطاق ديگر است چه ملاقات شود چه نشود ، چيزىكه فايده داشته باشد آدم نمىبيند . همينطور هم شد رفتم و گفتم به قول مرحوم جعفر قلى بيك يكى او بگو يكى من بگو . يكى او بگو يكى من بگو . بعد ديدم خير ( جعفرقلى بيك بود نوكر حضرت و الا از اهل ماران ( مهاجران ) ده معتبر همدان مدتها نايب كشمرز و برزلجين وقتى رفت نزد اربابش حسين خان ياور كارهاى خود را انجام بدهد . او خوش نداشت نوكر ما باشد ، لهذا كارهاى او را طفره زده انجام نداده بود . وقتى كه آمد هرقدر ما سؤال مىكرديم جعفر قلى بيك رفتى با حسين خان چه كردى همين را مىگفت . رفتم نزد حسين خان يكى او بگو يكى من بگو ديدم خير و جز اين كلمه ما چيزى نفهميديم و هرقدر سر به سر او گذاشته همين جواب ما بود ) . از آنجا آمدم گلستان .\r\n\r\nمثل سانكرادو\r\nو الا حضرت در سر در موزه با يك فرنگى خلوت دارد . رئيس الوزراء همين نزديكى با دو نفر نشسته و تلگراف جنگ همدان را مىخواند . هوا و آب بىصفا نيست مىخواهم و الا حضرت را ببينم و چيزى بگويم . او هم مثل مرحوم دكتر سانكرادو طورى كه لوساژ در ژيل‌بلاس نوشته دو حرف بيشتر بلد نيست : يكى به من ربط ندارد ، ديگرى من مسئول نيستم . سانكرادو هم تمام طبابت را منحصر به معالجه نموده بود يكى آب گرم ،\r\n\r\n","description":"","footnote":"","page_name":" 3701 ","page_number":515},
  {"content":"\r\n\r\nيكى گرفتن خون . حالا من اجازهء مرخصى مىخواهم . ديگر نمىدانم اين هم ربط به او دارد يا نه . تا مردمان دورهء سابق تمام بشود طولى دارد . و الا حضرت آمد با صمصام السلطنه دو به دو ميان باغ نشسته و متصل دود سيگارش كه به هوا مىرود نمودار است . دست هرسيگاركشى را از پشت بسته . روزى صد سيگار البته مىكشد . جز يك فنجان چاى هيچ‌چيز هم ندارد . آن هم به هركس كه اجازه بدهد چاى مىدهند . مرحوم عضد الملك مىگفت آقا حسينقلى جلوى قند را بگير » . [ پايان نامهء عماد السلطنه 
  ]\r\n\r\nمطالب روزنامه‌ها\r\nاما روزنامه‌جات شبيه به عهد استبداد است ، نقادى ، فحش ناسزا ندارد . اخباراتش اغلب دروغ بيشتر از اروپ مىنويسد . براى استقراض هم شرحى داده بود كه بسيار نافع است و هيچ مفر نيست . گويا وزرا خيال استقراض دارند من‌جمله مىنويسد از روزى كه دار برپا و جمعى مجازات شدند للّه الحمد آدم‌كشى و كارهاى بد متروك شد . از روزى كه كسبهء كم‌فروشى بىانصاف را سه‌پايه بسته تازيانه زدند كم‌فروشى و تقلب آنها موقوف شد . بارى همه را از وزراى ماليه تعريف مىكند و از سابق تكذيب و به يك اندازه حكايت مجازات را صحيح مىگويد و وضع طهران پس از اين ترتيبات بهتر شده حرفى نيست . اين‌كه نمىشد هركس هركسى را بكشد جزا و قصاص نباشد .\r\n\r\nدستخط مازندرانى\r\nيك اعلان مفصلى كه در ذيل آن دستخط آقاى مازندرانى است از طرف دولت چاپ و منتشر شده كه عين آن را ملصق كتاب نمودم « 1 » با مرقومهء فرخ ميرزاى دموكرات بسيار منافات دارد . ترجمهء عهدنامه مارك و فرانسه را هم نوشته بود كه به كلى در تحت حمايت فرانسه رفته و « پروتكتوراى » فرانسه شده است .\r\n\r\nوضع همدان\r\nپسر آقا سيد احمد مالك سفيددراز شهر آمده بود از جنگ همدان جويا شدم گفت آنچه شهرت داشت فرمانفرما با اميرنظام و قشونشان حمله به سنگرهاى قشون مجلل مىآورند . پس از زدوخورد مختصرى سپاه مجلل فرار مىكند ، حضرات سنگرها را صاحب شده گمان آن دفعه را مىكنند كه كار گذشت و شب را راحت مىكنند ( همان\r\n\r\n\r\n","description":"","footnote":"\r\n( 1 ) - متأسفانه مفقود شده است .\r\n","page_name":" 3702 ","page_number":516},
  {"content":"\r\n\r\nساعت به طهران تلگراف فتح مىكنند كه در روزنامه هم مندرج بود ) . شب قشون مجلل شبيخون زده كشتار زياد مىكنند خصوصا از بختيارى ، به‌طورى كه از ششصد نفر كه رفته بودند صد نفر جان در نبرد تمام توپ و اسلحه و چادر و همه‌چيز را مالك مىشوند .\r\nبعضيها مىگويند فرمانفرما دستگير شده ، بعضى مىگويند در موقع فرار زير گارى مانده ، برخى مىگويند همدان است و ده روز بود از يپرم و همدان خبرى نمىرسيد سيم تلگراف پاره پست هم نمىآيد . يپرم پس از اين واقعه رسيده و به همدان وارد نشده است . و گويا اين خبر اصح باشد شيخ هم همين‌طور نوشته بود .\r\nچهارشنبه يازدهم - باران نمىآيد ، ديم در خطر است . علف نروئيده باد برعكس زياد مىآيد و خنك مىكند . باران جوزا اگر در دشت بىفايده باشد در اينجاها فايده دارد . هوا گرم شده پشه بيرون آمده ، ميوه هيچ نيست .\r\n\r\nكشته شدن يفرم\r\nبه تواتر خبر مىرسد يفرم را كشته‌اند ، نعش او را از قزوين طهران بردند . امروز مشهدى اكبر از فيشان آمد مىگفت سيد بزرگ از شهر براى برادرش سيد قوام نوشته بود يفرم كشته شده متعاقب ملا عيسى از چاله‌كوه آمد كه رفته بود پنير ما را از گله‌هاى آتانى بگيرد گفت يفرم را كشته‌اند . چهار نفر ديگر از آن جمله ميرزا غفار است و اين‌طور مىگفتند يفرم خواسته شبيخون به سپاه مجلل بزند آنها فهميده [ اند 
  ] و قريه را خالى مىكنند ، يفرم كه وارد مىشود دورتادور ده را سپاه مجلل محاصره كرده همه را مىكشند . سر يفرم را براى مجلل مىبرند ، تنهء او را قزوين آورده حمل طهران مىكنند .\r\nحالا اگر اين خبر صدق باشد نه مثل آن‌كه سيصد بار او را كشتند به گور كردند و دروغ درآمد . شكست مفصلى وارد شده و سردار قابلى را از دست دادند كه همه عمر خود را قبل از اين دو سال به آجرپزى و عملگى راه شوسه رشت گذرانده بود . اگر دموكراتها به آن كرّوفر باقى بودند حالا ورود نعش او به طهران و تشييع جنازهء او از ايام تماشائى دورهء ما بود ، افسوس صد افسوس كه آن سبو بشكست و آن پيمانه ريخت ! همه محبوس ، همه تبعيد ، همه گرفتار هستند . باز ملا عيسى مىگفت محمد على شهر قزوين است و منتظر مال است كه ملكه‌خانم را بياورد و دور نيست فردا يا پس‌فردا وارد قلعه شود .\r\nشب است آقاجان زواركى از شهر آمد مكتوب بسيار مختصرى از شيخ ابراهيم رسانيد ( ملكه خانم انشاء اللّه فردا يا پس‌فردا با محمد على حركت مىكند ، تنخواه روانه كنيد . )\r\n\r\n","description":"","footnote":"","page_name":" 3703 ","page_number":517},
  {"content":"\r\n\r\n\r\nماده تاريخ يفرم\r\nچند روز است نعش يفرم را از قزوين طهران بردند با اتومبيل آمد با اتومبيل برگشت .\r\n در سال هزار و سيصد و سى باران * در جيم دوم سيم آن از احسان\r\nاندر سفرى كه رفت سوى همدان * يفرم بنمود سوى دوزخ طيران \r\nباز نمىدانم مىشود فوت يفرم را باور كرد يا نه . حال بعضى از اين شكستها خوشحال ، برخى بدحال . اما به عقيدهء من در هركدام بايد مغموم بود ، جنگ داخلى از همه‌چيز بدتر است و شكست هرطرف باعث اضمحلال و تباهى است ، نه از شكست نه از فتح شاد نبايد بود بلكه همه غلط است .\r\nجمعه 13 جمادى الثانيه - عصر پائين ناريان ايستاده بودم يك‌بار كوكبهء ملكه خانم از دور هويدا شد . همانجا نشستم تا رسيدند . چشم و دلم روشن شد . ملكه قدش همانطور كوتاه مانده جزئى تفاوتى فقط كرده . شب خيلى صحبت كرد و زودتر خوابيد . اطلاعات محمد على چندان زياد نبود . همه را از اغتشاش راهها و دهات ، دزدى ، غارتگرى مىگفت . مكتوب شيخ اخبارش بىمصرف بود شادى زياد از قتل يفرم و غصه زياد از اين كه دولتين مىخواهند مانع تجاوزات سالار الدوله بشوند . ديگر همه شخصى و راجع به امورات الموت و قزوين خودم بودم .\r\nمكتوبى از آقاى عماد السلطنه كه براى شيخ نوشته بود در لف پاكت بود عينا درج مىشود .\r\n\r\nنامهء عماد السلطنه به شيخ\r\n« جناب فضائل مآبا - پاكت 29 جمادى الاولى كه سفارشى بود رسيد . اول گمان كردم كاغذ سفارشى بايد حامل برات آقاى عين السلطنه باشد ولى حدس خطا بود . فرستادم كتاب را بخرند معلوم مىشود به خواندن زبان روسى خيلى عجله داريد . يك بسته روزنامه فرستادم ، پس از قرائت براى آقاى عين السلطنه روانه داريد . اخبارات همدان :\r\nفقط فوق‌العاده ديروز كه خواهيد خواند خبر فتحى داشت و احتمال هم مىرود همين باشد . نقدا استعداد دولتيها آنجا زياد شده بود ، پول هم كه مىدهند دولت روس و انگليس هم كمك اين وزراء و هيئت دولت هستند ، زيرا هرچه مىخواستند گرفتند و هر قصدى داشتند اجرا شد . ديگر علت ندارد كارشكنى بكنند . آنها مقصودشان اين بود ماليهء دولت دست فرنگى و در هراداره يك نفر فرنگى باشد . قشون ايران منحصر به چند هزار ژاندارم باشد ، آن هم در تحت رياست خودشان . تمام اينها حاصل شد . تا دماغ\r\n\r\n","description":"","footnote":"","page_name":" 3704 ","page_number":518},
  {"content":"\r\n\r\nمملكت هم زير بار قرض آنها ، پس مانعى باقى نيست و استقلالى نمانده . هرشب حالا سفرا را مهمان مىكنند يا آنها وزراء را مهمان به سلامتى يكديگر باده‌نوشى مىكنند .\r\nو الا حضرت كه به آرزوى خودش رسيد ، يعنى هم مواجب را بگيرد و هم ايران نباشد و برود فرنگستان تفرج كند و همين روزها از قزوين خواهد گذشت . مختصر كه اينها در دنيا حسابى نخواهند داشت مگر در آخرت كسى از آنها سؤالات بكند و يا اين مردم بدبخت آنجا عرض حال بدهند و در محكمه عدل الهى حكم شود . » ( پايان نامهء عماد السلطنه )\r\n\r\nروزنامه آفتاب و اخبار جهان\r\nاما اخبار روزنامه‌جات « آفتاب » . اولا اين روزنامه نيم‌رسمى است و روزنامهء منحصربه‌فرد حاليهء ايران ، بيشتر مسير دولت را تعقيب و گوشزد مردم مىكند . ثانيا اخبارات راجع به ايران ممزوج راست و دروغ است بلكه بيشتر دروغ است و ما آنچه از قول وقايع‌نگاران بيطرف بصير خبير خودمان مىنويسيم اصح از مقالات اين روزنامه است .\r\nاما اخبارات خارجه گرو عمله‌جات است در اروپ و امريكا طورى كه خسارت كلى به همه ممالك وارد شده ، ديگر واقعات جنگ عثمانى و ايطالياست كه مردانهء اعراب و قشون عثمانى جنگ مىكنند ، اما كشتيهاى ايطاليا به جزاير و بنادر بحر سفيد و بحر احمر خيلى صدمه وارد آورده‌اند و باز مشغولند . دفعه‌اى هم به قلاع بغاز حمله آورده از قلاع مردانه دفاع كرده‌اند و يك كشتى زره‌پوش ايطاليا هم غرق شده به اين جهت بغاز داردانل و بسفور را مسدود كرده‌اند در دو سمت كشتيهاى تجارتى دول معطل مانده متصل شكايت است كه مىكنند و عثمانى جواب مىدهد . دول معظمه قول بدهند كه كشتيهاى ايطاليا حمله به اسلامبول نخواهد آورد بغاز مفتوح شود هنوز آنها قول نداده‌اند ولى ظن قوى مىرود قول بدهند . ديگرى انقلاب و اغتشاش چين است كه هرمملكت و شهر معظم يك عنوانى مىكند و روزبه‌روز اغتشاش در تزايد و گمان كلى مىرود حضرات هم مثل ما ايرانيها از عهدهء امنيت برنيايند . قشون تمام دول اروپ و امريكاى متحده و ژاپن در اغلب شهرها و بنادر وارد شده . مغولستان اعلان استقلال كرده روسها نفوذى آنجا دارند و فعلا بيست هزار قشون روس آنجاست .\r\nچيزى كه در اين روزنامهء آفتاب اسباب تعجب و حيرت و بر خلاف عادت است اين است فحش نمىدهد . متصل از هيئت وزرا مؤاخذه نمىكند . صد هزار ناسزا به ايطاليا نمىگويد و حمايت بىمعنى از عثمانى نمىكند و غيره و غيره كه هركس روزنامه‌هاى سابق را خوانده باشد مىداند .\r\n\r\n","description":"","footnote":"","page_name":" 3705 ","page_number":519},
  {"content":"\r\n\r\n\r\nوضع نوغان\r\nيكشنبه 15 ج 2 - نوغانها بزرگ شده‌اند ، امسال توت نيست اقلا برگ آنها به يك مصرفى رسيد . مسيب همه‌كس را توى اطاق راه نمىدهد . هروقت برويم بايد اول صلوات بفرستيم ، بسم اللّه بگوئيم ، پاك باشيم . امروز تخت براى آنها بستند و به اصطلاح « تليم‌بار » درست كردند . مسيب هروقت در حياط بلند حرف بزنند توى سرش مىزند كه نوغان خواب است بلند مىشود . عزت شبها نى مىزند ، شكايت مفصلى مسيب كرد قدغن كردم همه را هم فرمان مىدهد خودش كه عاجز است .\r\nمگس عسل و نوغان دو حيوان بامنفعت خوبى هستند كه گمان مىكنم نظير آن در ميان مخلوقات نباشد . عسل الموت هم بسياربسيار تعريفى است ، كمتر جائى دارد .\r\n\r\nدرو جو\r\nهوا گرم شده هيچ باران نيامد . ديم ضايع شد . هروقت ابر مىشود به قدرى باد مىآيد كه ابرها متفرق مىشوند . در شترخان يك زمين جو درو شد ، شب همه را بردند .\r\nدر يكى دو محل رودبار هم همين كار را كردند . در اغلب دهات فرستادم ذخيرهء بىانصافان را جبرا بيرون آورده بين فقرا تقسيم كردند رأس خرمن علاوه بدهند . در گازر خان خيلى گندم آرد و جو بود . گندم خودم نزديك اتمام است جلوى شكم مردم را نمىشود گرفت . امسال كه كم است حرص و اشتهاى مردم هم زياد است . اول گفتم برنج زيادتر طبخ كنند حالا مىبينم هم برنج زيادى خوردند ، هم نان . حرص نوكرها به خوردن چهار برابر سالهاى سابق است . يك بچه روباه براى ملكه آوردند يك الاغ كوچكى هم داشتم عصرها سوارش مىشود ، دختربچه‌هاى ده اغلب مىآيند بازى مىكنند اما نه آنها بازيهاى ملكه را كه در ميان اطفال طهران معمول است بلد هستند نه ملكه بازيهاى اطفال اينجا را .\r\n\r\nترس مشهدى اكبر\r\nمطلب بامزه اين است بين مشهدى اكبر و تقى نقارى شده مشهدى اكبر از كمال فراست دريافت كرده كه تقى مىخواهد او را بكشد به اين دليل كه يك روز صبح زود كه مشهدى اكبر كنار رودخانه نشسته بود تقى با تفنگ از سراج‌محله مىآمده . ديگر اين‌كه تقى تپانچه بسته . به اين دو دليل قوى مشهدى اكبر از منزل تقى پناه به برج سمت جنوب قلعه مشرف طويله و باغ بزرگ برده تمام درهاى برج را ميخ‌كوب كرده شب هم كه آنجا\r\n\r\n","description":"","footnote":"","page_name":" 3706 ","page_number":520},
  {"content":"\r\n\r\nمىرود نردبان را به اطاق مىبرد و در ورود را هم قفل مىكند . شايد تا صبح هم خواب نرود . اين مطلب به گوش من رسيد ديشب رفتم بيرون و گفتم تفنگ ساچمه‌زن سرپر را باروت زياد ريختند و حمزه على برد در پشت برج دو تير پىدرپى خالى كرد كه صداى شيون و فرياد از برج برخاسته مشهدى اكبر بلند شد مثل كوه البرز به زمين افتاد . وحشت به ما دست داد مبادا سكته كند . فورا صدا كرديم و آدم بالا فرستاديم او را به هرنحو بود ساكت كردند ، خيلىخيلى پس از مدتها خنده كرديم .\r\nجمعه 20 ج 2 - ميرزا حسين مغرب از شهر آمد كاغذجات واردهء آقاى عماد السلطنه به جناب شيخ .\r\n\r\nنامهء عماد السلطنه\r\n« پاكت شما با برات شصت تومان رسيد . . . « 1 » از بابت آمدن ابو القاسم يك روز كه مصمم آمدن بود و من يقين داشتم دو كتاب را بسته به او دادم فردا آمد كه استخاره كردم از راه طالقان بروم خوب نيامد ، استخاره كردم از راه قزوين بروم بد آمد ، استخاره كردم طهران بمانم ميانه آمد . حالا چند روزى بايد صبر كرد . روز ديگر آمد كه دختر عمه‌ام به قزوين رفت بارها را دادم برد كتاب را هم فرستادم . دختر عمه راستى را بنويسد كه راهها امن است يا خير ، پس بايد معطل بشويد كه استخاره خوب [ بيايد 
  ] و كاغذ امنيت راه از دختر عمه برسد . دو قران از يك تومان هم باقى است آنقدر نگاه مىدارم تا راه قزوين امن شود جنگ سالار الدوله خاتمه بپذيرد ، آن‌وقت به توسط امينى خواهم فرستاد . چند نمره روزنامه فرستادم كه جنگ و قتل يپرم را نوشته . يكى دو روز است وزراء در حالت قهر و استعفا هستند . و الا حضرت هم هنوز حركتش معلوم نيست . من هم ميل سفر و حركت دارم اما پول ندارم . او هم گويا همين معطلى را داشته باشد . يوسف خان هراتى را مىگويند در مشهد دار زدند . ركن الدوله را در راه دزدها لخت كرده‌اند . دو آدمش كشته شده . اشكالات زندگى همان قسم باقى است . 10 جمادى الاخر به تقويم نجم الدوله . »\r\n( پايان نامهء عماد السلطنه )\r\nاختلاف تقويمها مردم را سرگردان كرده براى من دو تقويم آورده‌اند هركدام يك جور است .\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 3707 ","page_number":521},
  {"content":"\r\n\r\n\r\nرقعهء حاج افخم الدوله\r\n« بعد از مطالب شخصى . بعد از كشته شدن مسيو يفرم كه نعش او را در طهران با اوضاعى حركت دادند خير صحيح نداريم كه جنگ و فتح و شكست نصيب كى شد . دو سه روز هم هست كابينه متزلزل است . قوام السلطنه را نايب السلطنه و صمصام السلطنه رئيس الوزراء مىخواهند از كابينه خارج كنند . سردار اسعد ميل ندارد . وثوق الدوله و حكيم الملك هم استعفا كردند لكن قبول نشد . عجالة ديروز محلى جمع بودند نتيجه معلوم نشده است . نايب السلطنه در چال هرز است . تأخير در حركتشان مىگويند جهت اين است اولا كابينه برقرار شود ، ثانيا مسلمين هندوستان از جهت بىحرمتى به حضرت رضا عليه السلام به دولت انگليس سخت گفته‌اند . آنها به روسها ايرادات كرده‌اند روسها به نايب السلطنه سخت گرفته‌اند كه بنويسيد ما خواهش كرديم ( از ركن الدوله نوشته دارند ) به تصويب ما بوده است تا مانع از رفتن شما نشويم . به قول ديگر مىگويند روسها مىخواهند پذيرائى كنند و بايد صبر كنند تا تدارك ديده شود . صولت الدوله با ضيغم الدوله جنگ سختى كردند . صولت الدوله شكست خورد . پس از آن صولت الدوله در ميان ايل رفته نطقها كرد كه ضيغم الدوله نوكر بختياريهاست و شما را مىخواهد مطيع و نوكر بختياريها كند ، ايل هم‌قسم شدند و معاودت كرده جنگ نموده ضيغم الدوله شكست خورده و متوارى شده . قوام الملك هم كه حامى ضيغم الدوله بود از ترس فرار نمود . صولت الدوله هشت فرسنگى شيراز است . در كرمان هم بلوچ و غيره بر امير اعظم شوريده . امير اعظم به قونسلگرى انگليس پناه برده و به همراهى انگليسها جمعيتى جمع كرده فتح و شكست نامعلوم است . ركن الدوله را در بين راه خراسان دزد زده سه گارى اسباب او را برده‌اند دو نفر آدمش كشته شده . آقاى عماد السلطنه باز خيال فرنگ دارند هرچه مىكنم مبدل به مسافرت الموت نمايد نمىشود . » ( پايان نامهء افخم الدوله )\r\nكاغذجات شيخ تمام مطالبش شخصى بود و متعلق به افراسياب خان كه همه‌جا كار خودش را درست كرده وقتى كه مىخواست حركت به سمت رودبار كند از طرف قونسلگرى ممانعت شد مقيم قزوين شد . قونسل شعرى كه شما نوشته بوديد از قول افراسياب خان خوانده كه هنوز مضمون شعرهاى تو يادم نرفته .\r\n شود كوه آهن چو درياى آب * اگر بشنود نام افراسياب \r\n\r\nتفصيل قتل يفرم\r\nاما روزنامه‌جات قتل مسيو يفرم را اين‌طور نوشته بود : تفصيل كشته شدن سردار\r\n\r\n","description":"","footnote":"","page_name":" 3708 ","page_number":522},
  {"content":"\r\n\r\nتاريخى ايران يفرم خان . ساعت چهار فرنگى از همدان حركت كرده ساعت نه فرنگى با دشمن مصادف شده طرف مقابل سواران ممتحن چاردولى و كردستانى بوده در تحت رياست عبد الباقى خان . اردوى دولتى با اشرار يك كله جنگ نموده اشرار طرز جنگ را جنگ و گريز قرار داده تا آن‌كه به شوليجه نزديك شده . در نزديكى شوليجه اشرار دو قسمت گرديده يك عده با عبد الباقى خان به قلعه كه يك ميدانى ده شوليجه بوده رفته دستهء ديگر خود را به ده رسانيده مقصودشان وسط انداختن اردو بوده . اردوى دولتى در مقابل تدبير اشرار دو دسته شده يك دسته زياد به ده حمله برده عدهء كمى يا يفرم خان با اشرار جنگيده مدتى طول كشيده با آن‌كه مهاجمين قريه غلبه يافته مهاجمين قلعه به واسطهء استقامت اشرار و سختى قلعه باوجود توپ‌اندازى زياد نتوانستند قلعه را تسخير نمايند . مسيو يفرم خان و دكتر سهراب خان و نكل و كورك و اوانس كالسكه‌چى سردار يفرم در يك طرف بوده به قلعه نزديك شده اول دكتر سهراب خان ( اين دكتر جوان پسر رضا خان معتضد الاطباى قاجار همسايه و دوست قديمى ما و طبيب خانهء من بود كه پسرش را در مدرسه طب ليون فرستاده بود و تازه آمده بود جوان‌مرگ شد ) تير خورده افتاد ، بعد نكل افتاد . اوانس مسيو يفرم را چسبيده مانع از پيش رفتن گرديد . سردار از حرارتى كه داشت به مشار اليه تغير كرده به فاصلهء كمى تير خورده گلوله هم سربى بوده .\r\nفوق‌العادهء شمارهء 93 - 8 جمادى الثانيه 1330 .\r\n\r\nنامهء نزهت دربارهء يفرم\r\nاما آنچه نزهت در رقعهء خودش براى من نوشته : هيچ حوصله ندارم عريضه عرض كنم . از طرف مسيو يفرم خان لطمهء سختى به پيشانى بنده خورده . از تمام خبرهائى كه از اطراف مىرسد از همه صحيح‌تر اين است كه وقايع‌نگار ما مىنگارد . اردوى مجلل در ديزه بوده است ، يفرم بعد از شكست از مجلل با هفت نفر كه خودش با سهراب خان پسر رضا خان حكيم و پنج نفر ارامنه رفتند در قلعهء شوريجه تهيه غذا براى اردو ببينند در آن قلعه ده نفر از فدائىهاى سالار الدوله كه هيچ داخل جنگ نبودند در آن قلعه بودند ، يفرم وارد مىشود آن ده نفر يفرم را شناخته گفتند تا زود است دفع اينها را بكنيم . دو نفر آنها يكى يفرم را ، يكى سهراب خان حكيم را نشانه مىكنند و فورا مىزنند . هردو فورى هلاك مىشوند . آن چند نفر ديگر هم ساير همراهان يفرم را مىكشند . سر يفرم را با سر سهراب خان را بريده با تمام اسلحهء يفرم مىبرند نزد مجلل . فورا طبل شادى مىزنند .\r\nفراريها مىگويند طبل شادى چه جهت دارد . وقتى كه وارد قلعه شورچه مىشوند نعشها را مىبينند نيم ساعت ديگر اردوى مجلل مىرسد و قلعه را محاصره مىكنند و قتل‌عام\r\n\r\n","description":"","footnote":"","page_name":" 3709 ","page_number":523},
  {"content":"\r\n\r\nمىكنند . جسد يفرم را طهران مىآورند . خيلى مفصل برداشتند ( اما نعش سر نداشت ) .\r\nجنازهء يفرم را با تجليل تمام حركت مىدهند . در روزنامهء « آفتاب » نوشته بود « قهرمان حريت و مارشال اوياماى ايران » . از خانهء يفرم كه مقابل سفارت عثمانى است و اين خانه مال مجد الدوله و يفرم به زور خودش مالك شده بود و مسكن نموده بود و مجد الدوله جرأت دم زدن نداشت حركت مىكنند تا به ميدان توپخانه كه جنازه بالاى قنداق توپ شنيدر بوده . يدكهاى زياد سوار بختيارى ژاندارم پليس و عساكر مقيم طهران و نماينده تمام وزارت‌خانه‌ها و كليهء اصناف بازار . ارامنهء زياد با حلقه‌هاى گل ، تاجهاى گل اسب يفرم را هم جلوجلو با اسلحهء او كه يك مزر و يك تفنگ پنج‌تير و يك دوربين بوده حركت مىدادند . در ميدان توپخانه چهار تير توپ شليك مىكنند . آن‌وقت از خيابان لاله‌زار جنازه را تا كليساى جلوى پارك مرحوم اتابيك با همان تجليل مىبرند . آنجا بهاء الواعظين و يكى دو نفر ايرانى نطقها مىكنند . چندين نفر از ارامنه نطقها مىكنند .\r\nپليس و ژاندارم شليك تفنگ مىكنند و جنازه به خاك سپرده مىشود . عيال مارشال اوياماى ما طهران نبوده ، نمىدانم با سى ذرع جستن و سى ذرع بمب پرتاب كردن چه خواهد كرد . بعد از يفرم مسيو كرى نامى از ارامنه را رئيس مجاهدين مىكنند .\r\n( پايان نامهء نزهت )\r\n\r\nآمدن ابو القاسم\r\nشنبه 21 جمادى الثانيه - امروز ظهر كاغذجات شهر را در اين روزنامه نوشتم . غروب ابو القاسم كه از راه طالقان آمده بود وارد شد خيلىخيلى خوشحال شدم . شب آمد اندرون صحبتهاى زياد از هرجا كرد . للّه الحمد حضرت اقدس و الا و اخوان و بچه‌ها دوستان همگى سلامت هستند و از همه پيغام و سلام داشت . اسبابهائى كه خواسته بودم آورده بود . براى نوكرها ده عدد پيراهن قزاقى يك‌رنگ خواسته بودم خيلى باسليقه دوخته بودند همه يك‌رنگ مىشوند . يك مزر هم شصت تومان خريده بود ، يك تپانچه شش‌تير بغلى كوچك هم براى من آورده بود با قدرى لباس زنانه و مردانه . پوتين ، جوراب ، فكل ، كراوات ، دستكش همه‌چيز از سركلاه تا پاكفش نو شديم . پردهء حصيرى و چند تخته قاليچه هم آورده بود . اما تفنگ پنج‌تير آلمانى را حاج افخم الدوله گرفته و نگذاشته بود بياورد و حال آن‌كه اينجا خيلى لزوم آن بيشتر از آويختن ديوار اطاق طهران بود . همه اهل آبادى هم سفارشى داده بودند و براى همه آورده بود با سوغات زياد .\r\nكاغذجات طهران آنقدر نبود . فقط حضرت و الا دستخطها مرقوم داشته بودند و سى چهل قطعه هم از اشكال « سوپلمان لندن نيوز » براى زينت اطاقهاى قلعه روانه فرموده\r\n\r\n","description":"","footnote":"","page_name":" 3710 ","page_number":524},
  {"content":"\r\n\r\nبودند . چند قطعه هم از عكس بچه‌هاى حاج افخم الدوله تازگى انداخته بود كه خودش وسط نشسته و بچه‌هاى خودش و من دورش . اما حكايت مهرماه خانم مىگفت آنچه كرديم ممكن نشد بيايد ، يعنى خودش بىميل نبود اما مادرش نمىگذاشت و هرروز يك حرف مىزد . آنچه من و افخم الدوله كرديم ممكن نشد كه نشد .\r\nچهارشنبه 25 جمادى الثانيه - اين چند روز تمام را به صحبت طهران و ابو القاسم گذشت كه هركدامش براى من تازه [ بود 
  ] و لذت بىاندازه داشت . مىگفت از مشروطه ديگر ابدا صحبتى نيست . روزنامه چاپ نمىشود مردم همه گرفتار گرانى نان و تنگى معيشت هستند . متصل هم خبر مىرسد آنجا شلوغ شد ، آنجا جنگ شد . حضرت اقدس و الا شمران تشريف‌فرما شده‌اند . حاج آقا در فكر رفتن بود . هرمز ميرزا ماه رجب مىآيد .\r\n\r\nراه نسا\r\nبارى چهار از دسته رفته بود كاغذى از ملا يحيى وركى رسيد كه بنا بود عصر ورك تشريف بياوريد ناهار تهيه شده . پارسال هم يك همچو كارى ملا يحيى كرد كه مقارن ظهر رقعه دعوتش رسيد . امسال هم فراموش نكرده است . گرم بود ناچار سوار شديم ورك پل ندارد بايد از پل چيان رفت و راه را دور كرد . من هم غافل از راه بغلهء نسا بودم .\r\nيك وقت به آنجا رسيديم كه نه راه پيش داريم نه راه پس . پياده هم همراه نداشتيم مجبور شديم اسبها را هم خودمان يدك كنيم . به حق خدا تا من به ده كوچك نساء رسيدم نصف عمر شدم و از بس دستم را روى زمين گذاشته به كمك آن راه رفته بودم پوست دستم تمام رفته بود . خيس عرق شده بوديم و از شدت واهمهء پرتگاه مخوف كه مجاور رودخانه بود نيمه‌عمر . اقلا صدهزار فحش در هرقدمى نثار روح پرفتوح ملا يحيى شد به اين زحمت و به اين جان‌كندن ورك رفته يك ناهارى زهرمار شد . عصر گفتند ميرزا مسيح با حاج نظر على مىآيند و همين‌طور شد به اصرار شب را ماندم . امير اسعد هم ميان رود آمده .\r\n\r\nدختران ناصر الدين شاه\r\nانتظام الدوله هنوز آنجاست و مشغول وافور ، زنش افتخار السلطنه در طهران . . . .\r\nعجب اين است كه حاج نظر على مىگفت قدرت السلطنه عيال معتمد الدوله هم تأسى به همشيره‌هاى بزرگ . . . و معتمد الدوله پس از ورود طهران خانه و اسباب خانه خودش را عوض مهريه داده طلاق گفت . او هم رفته در اميريه نزد نايب السلطنه . دخترهاى ناصر الدين شاه سواى فخر الدوله مرحومه عيال مجد الدوله . . . برعكس دخترهاى\r\n\r\n","description":"","footnote":"","page_name":" 3711 ","page_number":525},
  {"content":"\r\n\r\nمظفر الدين شاه كه با آن خرابى و افتضاح پدرى و موروثى همه عفيفه هستند و كسى از آنها چيزى نشنيده .\r\n\r\nتابعيت روس\r\nحاج نظر على مىگفت در گيلان تمام آنها كه ملكى و مايه‌اى دارند تبعيت روس را قبول و ياشپرت گرفته‌اند . آصف الدوله هم نوكر آنهاست و متصل مىگويد جناب قونسل همچو فرمودند . دريابيگى روس آمد تنكابون شيلات رودخانه‌ها را هم ضبط كرد . از طهران سپهدار تلگرافات كرد فايده نبخشيد . دريابيگى به هركس مىرسيد دعوت به تبعيت روس مىكرد حتى به من هم اصرار داشت كه تبعه شوم . در حقيقت داعى روسها بود . گفتم انتظام الدوله از محمد على شاه و اين مدت كه نزد او بود چه مىگفت . جواب داد انتظام الدوله وقت براى صحبت ندارد ، متصل مشغول مسكرات و وافور است .\r\nهمين‌قدر مىگفت بعد از شكست سردار محيى استعداد ما اسلحهء ما خيلى زياد شد و در تدارك حملهء طهران بوديم كه قونسل روس كالسكه عقب محمد على شاه فرستاد او را سوار كردند بردند خواجه نفس خاك روس و آنجا گفتند شما بايد به روسيه مراجعت كنيد . چند روز آنجا توقف كرده به روسيه تشريف برد . اسلحه را هم قونسل گرفت و جمعيت متفرق شد . امير اسعد براى كسر مواجبش از سپهدار قهر كرده به كارها دخالت نمىكند و تنكابون هرج‌ومرج است . « آگنت » روس امسال توقف كرده و تسلطى دارد بيشتر كارها را دخالت مىكند .\r\nعصر پنجشنبه - حاج نظر على به سمت مير طالقان رفت ، من قلعه مراجعت كردم پياده ، آن هم از راه جيرين‌ده از سر چوب گذشتن را به آن راه ترجيح دادم اگرچه راه را گفتم ساختند و درست كردند . بين ميرزا مسيح و جمعى از وركيها نقار است . من مرافعه دارم اينها نه ماه اينجا نيستند سه ماه كه مىآيند متصل من بايد دچار مشكلات باشم كاش اين سه ماه را هم نمىآمدند .\r\n\r\nورود مقتدر نظام\r\nپنجشنبه 26 جمادى الثانيه - ولى را به شهر مىخواستم بفرستم عصر بود كنار ميز تحرير گرم كاغذنويسى بودم يك مرتبه صداى پاى مال از پشت ديوار اطاق آمد كمى نگذشت تقى دويد توى اطاق گفت آقاى مقتدر نظام تشريف آوردند ! من با كمال تعجب و خرمى برخاسته بيرون اطاق چشمم به مقتدر افتاد كه يك كت پوشيده و كلاه سفيد فرنگى هم به سر دارد ، تا من برسم كلاه را برداشت ، ديدم كلاه سياه ايرانى پيدا شد .\r\n\r\n","description":"","footnote":"","page_name":" 3712 ","page_number":526},
  {"content":"\r\n\r\nچندين مرتبه رويش را بوسيدم و بوئيدم ( اگرچه قيافهء طلب‌كار چندان خوش‌نما نيست ليكن من بىاندازه شاد و مسرور شدم ) . بعد احوال‌پرسى مختصرى چاى آوردند و من فورا عذر قليان را خواستم كه برادر ما در اينجا قليان‌كشى نداريم و قليانمان بد است .\r\nجواب داد من به شما مژده مىدهم قليان را ترك كرده سيگارد مىكشم و اين اولين تغييرى بود كه من در مزاج او ديدم كه آدم به آن قليان‌كشى قليان را ترك كند . تا عصر صحبت ما از راههاى بد الموت بود و تفصيل آمدن خودش را براى شب گذاشت .\r\nمن هرقدر بخواهم خوشحالى خودم را از ملاقات اين آدم شرح بدهم ممكن نمىشود ، براى اين‌كه اين شخص از دوستان مهربان خوب ماست . خوش‌صحبت ، خوش‌مشرب ، خوش‌مزه ، آراسته . از همه‌جا و همه‌كس مطلع و آگاه و به‌قدر ده نفر براى من صحبت خواهد كرد و اطلاعات خواهد داد .\r\nشب شد ميرزا محمد على نامى را هم همراه آورده كه ارباب تنورهء الموت است و او محض اين‌كه به شرف ملاقات من نايل شود از شهر مال براى مقتدر گرفته و تمام خرج راه را هم داده و تا اينجا آمده است . اين آدم را سپرديم به دست تقى و خودمان رفتيم در چمن زير قلعه . اولا من تغييرات صورى و معنوى كه در مقتدر ديدم بنويسم بعد مىرويم سر داستان .\r\n\r\nوضع مقتدر نظام\r\nجنابعالى بسيار فرنگىمآب شده‌اند و آنقدر كه در يك مسافرت گيلان و مهمانخانهء گاسپاتين رشت تغيير مسلك به مشار اليه داده اگر تا فرنگستان مىرفت واويلا بود . نماز را ترك كرده مىگفت تطهير مسكر را هم محض خاطر شما مىكنم . قليان هم ترك شده و غذا هم بسيار كم‌خور ، و حال آن‌كه از غذا خوردن مقتدر با آن جثه كوچك ما ستوه بوديم و هميشه مىگفتيم ناخوش مىشوى . طبعا هم قدرى آرام و مظلوم و به يك اندازه ساكت شده است و آن قال مقال و شرارت سابقه را نداشت . گفت پس از آن‌كه ادارهء نمك برهم خورد ما هرچه كرديم مجددا برقرار شود نشد يك شب خيال كردم بروم گيلان و شهر رشت يكى دو فقره هم املاك مادرى داشتم ، يك فقره هم ملك عيالم بود كه از ميرزا حسن وزير انيس الدوله ارث رسيده بود و اجاره داده بوديم ، ضبط كنم . صبح آن روز چمدان خود را برداشته و از طهران حركت كردم همه‌جا خوش گذشت . تا شهر رشت رسيدم در مهمانخانه گاسپاتين پياده شدم . دوستان و اقوام زياد داشتم اما در مهمانخانه راحت‌تر بودم . لهذا با مسيو گاسپاتين كنتراتى كرده همان‌جا رحل اقامت انداختم . فصل بهار ، هواى خوب گيلان مثل بهشت بود . روسها تسلط زياد داشتند و همه\r\n\r\n","description":"","footnote":"","page_name":" 3713 ","page_number":527},
  {"content":"\r\n\r\nاحكام به اسم جناب قونسل انجام داده مىشد .\r\n\r\nآصف الدوله در گيلان\r\nآصف الدوله مشروطه‌خواه ما نوكر قونسل بود و متصل در فرمايشات خود مىگفت جناب قونسل اينطور فرموده‌اند و يك استبدادى داشت كه هزار رحمت به ايام گذشته .\r\nميرغضب با لباس قرمز كما فى السابق دم در فراش ، فراش‌باشى خيلى باابهت‌تر از سابق .\r\nخودم ديدم هفت نفر ، هفت نفر را فلكه بسته و چوب مىزد كه صداى آنها آسمان مىرفت . [ از 
  ] آخوند ، سيد ، ملا همه يكسان دويست تومان دويست تومان مىگرفت كه فلان آدم را اجازهء جلوس بدهد . عارض ، معروض جلوى پنجره به همان ترتيبات سابق با گردنهاى كج و اظهارات تملق قربانت شوم ، تصدقت بروم ، تصدق كن . تفرعن و افادهء آصف الدوله هم ذاتى بود و حالا صد مقابل سابق شده بود . اين ترتيب حكومت . اما مردم آنچه ملاك است تمام املاك خود را به رعاياى روس و عثمانى اجاره داده‌اند و مخصوصا جمعى شارلاتان از آن زرنگها در گيلان هستند هركس ملك دعوائى مرافعه‌اى دارد به آنها اجاره مىدهد و آنها به زور خود و به زور روس و عثمانى ملك را ضبط مىكنند من هم يكى دو فقره از اين املاك را ناچار شده به يكى از آنها دادم و ديدم اگر به غير آن كنم ممكن نمىشود . حالا شما هم الموت را به يكى از آنها اجاره بدهيد تا خلاص شويد .\r\n\r\nآتش‌سوزى رشت\r\nدر بودن من هم شهر رشت آتش گرفت . سه مسجد ده كاروانسرا ، چهار حمام با هزار درب دكان سوخت و به قدر دو كرور از مال التجاره و قيمت خانه و دكان به مردم رشت خسارت و ضرر وارد آمد . آصف الدوله با « روب دو شامبر » آمده بود و تماشا مىكرد .\r\n\r\nرشت\r\nشهر رشت نسبتا خيلى آزاد بود و من خيلى خوشم آمد . سبزى ميدان جلوى هتل مثل بهشت بود . بعد از چهل روز توقف و انجام كارم آمدم قزوين . چون دو مرتبه پارسال آمده بودم و خدمت شما نيامده بودم . اين‌بار حتم نمودم كه بيايم . دوستان شما هم در قزوين مرا ترغيب كردند . اين بود اين شخص دليل من شد و مرا به شما رسانيد . اين بود تفصيل مسافرت و آمدن من خدمت شما .\r\n\r\n","description":"","footnote":"","page_name":" 3714 ","page_number":528},
  {"content":"\r\n\r\n\r\nسردار همايون\r\nدر رشت بودم سردار همايون ( مدير الملك سابق ) اسيد فنيك خورد خودش را كشت و من تعجب مىكنم . آدم به اين تمول با آن باغ و دستگاهى كه در شهر رشت داشت كه نظير آن در طهران و جاهاى ديگر نبود چرا اين حماقت را كرد . روى شيشهء اسيد فنيك نوشته بود ( به جاى آب معدن اسيد فنيك نوشيده شد ) .\r\nاين صحبتهاى مقتدر با آن آب و تابى كه بيان مىكند تا موقع شام كشيد و آمديم به قلعه شام خورده پشه‌بند كوچك سفرى خود را در اطاق زد استراحت كرد و من اندرون آمدم . اما مقتدر نظام از ساعت ورود تا موقع خواب به همه اوضاع من به حال تعجب نگاه مىكرد و من گذاشتم تا موقع ديگر علت تعجبهاى ايشان را جويا شوم .\r\n\r\nناصر الملك و صد هزار تومان\r\nجمعه 27 جمادى الثانيه - مقتدر را صبح حمام فرستاديم و بعد از حمام ساعتى من به كارهاى خودم رسيده بعد در جلو خان قلعه بناى صحبت را گذاشتيم و همه صحبت از طهران و مردم طهران از دوستان و اقوام و غير آنها بود مىگفت وضع طهران با سابق فرق كرده ، كافه‌ها باز شده ، دكاكين زياد شده ، مردم خيلى آزادتر هستند . ابدا اسمى هم از مشروطه نيست ، خصوصا پس از آن‌كه دمكراتها را تبعيد كردند كسبه و تجار و ساير مردم به كلى از اوضاع مملكت مأيوس و اگر حلقشان را بگيرند صدا بلند نمىكنند .\r\nنايب السلطنه مقررى هشت ماههء خودش را گرفت . من كه قزوين بودم آمد رفت به فرنگستان و اين صد هزار تومان را آنجا خرج خواهد كرد و ظن غالب مردم است مراجعت نمىكند . وزراى مملكت ما مشغول مداخل كردن و مهمانى رفتن ، هركس خلافى كند چوب است و فلك ، حبس و تبعيد بدون چون و چرا .\r\n\r\nقوام السلطنه و وثوق الدوله\r\nاز تمام وزرا هم كارش بهتر وثوق الدوله است با قوام السلطنه . دو برادر پشت به پشت هم داده خارج و داخل را ضبط و تصرف كرده‌اند . بختياريها مسلط [ اند 
  ] و هرچه پول هست به آنها داده مىشود و تمام آنچه در اين مدت از استقراض و ماليات گرفته شده تحويل آقايان بختيارى شده است ، چنانچه امير مفخم پس از چوب زدن قوام السلطنه و . . . آدمهايش او را قهر كرده رفت . در اين ايام علاء الملك و يكى دو نفر ديگر را عقب او فرستادند و هفتاد هزار تومان تقديم به ايشان دادند تا مراجعت به طهران كرد و گويا\r\n\r\n","description":"","footnote":"","page_name":" 3715 ","page_number":529},
  {"content":"\r\n\r\nحكومت كرمان را بدهند برود بلكه ساكت شود .\r\n\r\nسگ زدن رجال\r\nبارى ضمن صحبت از هركس جويا شدم اگر كارش خوب بود مىگفت نانش توى روغن است ، در فلان اداره ماهى صد تومان دارد اگر كارش بد و خراب بود مىگفت سگ مىزند خيلى كارش خراب بود مىگفت سگ سگ مىزند ، خراب‌اندرخراب بود مىگفت سگ سگ سگ مىزند . شلوار پايش نيست . مثلا جويا شدم نظام الملك چه مىكند . گفت سگ مىزند . پرسيدم معير الممالك چه مىكند گفت سگ سگ مىزند .\r\nپرسيدم اعتصام السلطنه پسرش چه حال دارد گفت سگ سگ سگ مىزند . جويا شدم شعاع الدوله چه مىكند گفت سگ سگ سگ جوراب پايش نيست . معز الدوله گفت شلوار پايش نيست . بارى ميزان و قاعده براى حد فقر مردم مقتدر به دست ما داد كه محتاج سؤال جواب بسيار نشويم . كلية مىگفت مردم فقير و پريشان شده‌اند و احوالات بعضى از محترمين باعث رقت بود كه چطور اين مردم ابله خود و مردم را به فقر و پريشانى و اضمحلال مملكت مبتلا كردند .\r\n\r\nشكر خدا\r\nبعد از ناهار قدرى نشستيم مقتدر ناقلا دريافت كرد كه من از نگاه‌هاى متعجبانهء او فكر مىكنم گفت از تعجبهاى من فكر نكنيد وقتى كه مىآمدم مثل دارتانيان كه پس از بيست سال به سراغ آتوز مىرفت من هم خيال مىكردم كه حالا شما بايد در يك كلبهء رعيتى باشيد . نوكرهاى شما دهاتى باشند ، لباس شما كثيف باشد ، غذاى شما بد باشد اطاق شما چرك باشد . اما پس از آن‌كه وارد شدم ديدم باغ شما خيلى باصفا و تميز و گل‌كارى اعلى دارد ، عمارت شما بسيار خوب است ، اطاق شما مبله و قشنگ ، ميز تحرير شما آراسته ، پرده‌هاى شما مثل عمارتهاى خوب طهران مىديدم تعجبانه نگاه مىكردم .\r\nپس از گفتن اين كلمات به زمين افتاد سجده شكر به جاى آورد من هم متعاقب او به خاك افتادم و شكر كردم خدا را كه الحمد للّه وضع كنونى من مطبوع طبع دوستانم است .\r\n\r\nادارهء نمك\r\nشنبه 28 - امروز مطالب ميرزا محمد على را انجام داده روانه‌اش كردم . صحبتهاى ديشب مقتدر نظام خيلى مضحك بود و نمىشود تقريرات او را به خوبى نوشت .\r\nمىگفت در ادارات ديگر آنچه كوشش كردم صندلى به چنگم نيامد تا شنيدم ادارهء نمكى\r\n\r\n","description":"","footnote":"","page_name":" 3716 ","page_number":530},
  {"content":"\r\n\r\nمىخواهد داير شود و صنيع الدوله شاهزاده عماد الدوله را به رياست اين اداره برقرار كرده . صبح خيلى زودى رفتم عماد الدوله را ديدم . او گفت برو نزد صنيع الدوله مكتوبى براى من بگير ، رفتم آنجا قبول كرد و كاغذى نوشت و از آن روز ديگر آنى و دقيقه‌اى عماد الدوله و صنيع الدوله را رها نكردم . صبح منزل عماد الدوله بودم ، ظهر خانهء صنيع الدوله . عصر آنجا ، شب اينجا . تا اداره داير شد . اديب الملك پسر اعتماد السلطنه هم نزد عماد الدوله بود . يكى از ما دو نفر بنا بود معاون عماد الدوله شويم .\r\n\r\nسر و وضع اداره\r\nاطاق عماد الدوله يك ميز داشت و دو صندلى . هنوز اداره كل نشده بود و مفلوك بود .\r\nاذان صبح مىرفتم آنجا و صندلى را مالك مىشدم . اديب الملك مىآمد و صندلى نداشت مىايستاد . تا ظهر اگر من هزار كار لازم داشتم يا از شاش مىتركيدم از روى صندلى بلند نمىشدم مبادا اديب الملك مالك مقام معاونت شود . گاهى اگر عماد الدوله به اصرار مرا به اطاق ديگر مىفرستاد فورا اديب الملك در صندلى جلوس مىكرد ، من كه مىآمدم مىرفتم روى ميز مىنشستم . آخر الامر يك روز بازار رفتم چند صندلى خريدارى كرده آوردم و به عماد الدوله گفتم فعلا قيمت صندليها را نمىخواهم . هروقت اداره صاحب پولى شد التفات كنيد . متصل راپرت به صنيع الدوله مىدادم متصل دور دروازه‌ها گردش كرده قاچاق مىگرفتم . نقشه مىدادم داد مىكردم . قال مىكردم تا به خوبى جاى خود را مالك شدم . بعد خواستند مفتش به ولايات روانه كنند ديدم مسافرت مفتى است و گردش خوبى ، درخواست كردم مرا روانه كنند .\r\n\r\nمفتش نمك ولايات\r\nعماد الدوله يا از فضوليهاى من خسته شده بود يا واقعا مرا قابل اين كار ديد به سمت مفتش مرا به ولايات روانه كرد . قزوين آمدم ، همدان رفتم ، كرمانشاه و كردستان رفتم ، ساوه ، زرند . خوب خرج كردم خوب خوردم . به هركس خواستم انعام دادم و تمام را پاى اداره نوشتم . حمام مىرفتم يك تومان به حمامى مىدادم . يك مرغ هركس برايم مىآورد پنج هزار مىدادم . بارى خيلىخيلى در اين مسافرتها به من خوش گذشت . در اول برج هم عماد الدوله يكصد و پنجاه تومان مقررى مرا درب خانهء طهرانم مىفرستاد و قبض عيالم را روانه مىنمود . وضع خودم را هم تغيير داده بودم . مشروطه‌خواه و قانونى صرف بودم .\r\n\r\n","description":"","footnote":"","page_name":" 3717 ","page_number":531},
  {"content":"\r\n\r\n\r\nكابينه - آرشيو\r\nمثلا وارد اطاق حاكم زرند شدم ديدم زمين نشسته يك مرتبه فرياد كردم باز مربع نشسته‌ايد ، باز كه وضع قديم است . كابينهء شما كو ، آرشيو شما كو . اين چه ترتيبى است .\r\nحاكم بيچاره پاك زهره‌ترك شد و بنا كرد عذر خواستن كه هنوز ترتيب اينجا درست نشده ، از طهران دستورالعمل نيامده و هرچه او عذر مىخواست بر تشدد من علاوه مىشد . به هركس كاغذ مىنوشتم عبارات تازه را نه يك مرتبه بلكه ده مرتبه تا ختم كاغذ ذكر مىكردم - جدا از شما اقدام به اين عمل را طالبم - رسما به شما اظهار مىدارم - وجدانا اين كار غلط است - قانونا شما رفتار نكرده‌ايد - اقدام مجدانهء شما را سريعا خواهانم و غيره و غيره .\r\n\r\nانحلال ادارهء نمك\r\nمسافرت آخر من قم بود در آنجا تلگراف انحلال اداره رسيد ، اما من ابدا تمكين به آن تلگراف مجلس نكردم و گفتم بايد از وزارتخانه تلگراف برسد . چند روز گذشت آخر حاكم آمد ما را از اداره جواب كرد . من فورا از آنجا به كاشان رفتم ديدم اداره برچيده شده اما سيصد تومان پول نقد حاضر است . آنچه حاكم كرد من پول را ندادم و تمام اين مبلغ را با ساير اجزاء در كاشان عيش كرديم . يك ماه تمام مشغول تعيش بودم با چند نفر از اجزاء اداره . پول كه تمام شد آمدم طهران . راست رفتم خانهء عماد الدوله و محرك او شده خانهء اين وكيل آن وكيل ، منزل اين وزير آن وزير . مختصر به قدرى كه امكان داشت قوه و قدرت داشتيم براى ابقا اداره دويديم . پول وعده كرديم ، آخر الامر مأيوس شده و به خانه‌ام رفتم . در سر حساب حكايت سيصد تومان را به عماد الدوله گفتم او هم جواب داد خوب كردى نوش جانت .\r\n\r\nفرنگىمآب شدن مقتدر نظام\r\nاين بود صحبت ديشب ما . اما امروز مقتدر ميز ناهارى تهيه كرد حوله ، كارد و چنگال ، گيلاس آبخورى آنچه در قلعه براى اين كار موجود بود و فرمان داد ناهار مختصرى به قدر ما دو نفر به اين اطاق بياورند . ناهار ساير خدمه را كما فى السابق به اطاقهاى خودشان . دو گيلاس هم عرق زد و سر ميز نشست . اما صحبت سر ناهار خيلى متضاد بود و تلون غريبى به خرج داد . مىگفت من از وضع زندگانى قديم خانهء خودم خسته شدم . هرچه هم فكر مىكنم با اين زن و اين بچه‌ها بتوانم تغييرى بدهم مىبينم\r\n\r\n","description":"","footnote":"","page_name":" 3718 ","page_number":532},
  {"content":"\r\n\r\nغيرممكن است . ناچارم يك زن تازه كه از تغييرات كنونى آگاه باشد بگيرم ، يك خانهء عليحده تا بتوانم درست فرنگىمآب شوم . بعد از اين كلمات مىگفت نه ، زنهاى ايران ما هنوز تربيت نشده‌اند ، بهتر اين است همه را بگذارم بروم فرنگستان مدتى گردش كنم يا آنجا بمانم « 1 » يا آخر الامر بيايم طهران و به كلى از خانهء خودم خارج شوم . آن‌وقت من مىگفتم زن و اولادت را چه مىكنى . تأملى كرده مىگفت همين مسئله مرا مبتلا كرده و الّا البته صد البته رفته بودم .\r\n\r\nزن فرنگى يا ارمنى\r\nقدرى گذشت گفت خير چه لزوم زن ايرانى بگيرم يا فرنگستان بروم زن بگيرم . در طهران يك زن فرنگى خواهم گرفت . من گفتم در طهران كجا زن فرنگى پيدا مىشود ، پيدا هم بشود چرا زن تو شود . جواب داد ارمنى خواهم گرفت . الان ارامنهء طهران هم مثل فرنگيها شده‌اند . بله بله يك زن ارمنى خواهم گرفت . راستى يك ضعيفهء ارمنى نزديك خانهء من هست او را مىبينم و مىگويم به هرنحو هست يك زن ارمنى برايم پيدا كند .\r\nحياط خلوت خودم را هم ترتيب مىدهم پاك و صاف مىروم آنجا . آى چقدر آدم راحت مىشود . اگر يك زن ارمنى يا فرنگى داشته باشد غذايش راحت ، خوابش راحت ، همه چيزش فرنگىمآب و خوب . آن‌وقت او را برمىدارم مىروم فرنگستان . آدم فرنگستان مىرود با زن برود خوب است .\r\n\r\nزن يهودى\r\nبارى مدتى اين صحبت طول كشيد و بعد از آن‌كه من اشكالاتى براى اين كار جعل كردم گفت ارمنى نشد يهودى كه مىشود . به خدا حالا يهوديهاى طهران آنها كه از مدرسه بيرون آمده‌اند چند زبان مىدانند همه‌چيز ياد گرفته‌اند ارزانتر هم هست ، زيادتر هم هست ، زودتر هم مىشود گرفت . خير به خدا يك زن يهودى خواهم گرفت . خيلى هم آنها صرفه‌جو مىشوند . شايد پدرش هم صاحب خيلى دولت باشد و به كلى من راحت بشوم . يك تكه گوشت به دهان گذاشت فرونرفته گيلاس آب را سر كشيد و گفت حقيقة مىروم طهران و مشغول عمارت ساختن مىشوم . اطاق سفره‌خانه ندارم ، طويلهء من بيخودى افتاده و پشت اطاق بزرگ است او را خراب كرده يك سفره‌خانهء عالى عالى مد خوبى خواهم درست كرد از همه كار بهتر است . مدتى بود ناهار ما تمام شده بود و\r\n\r\n\r\n","description":"","footnote":"\r\n( 1 ) - در 1343 در شهر پاريس به مرض سل مرحوم شد رحمة اللّه عليه . ( حاشيهء مؤلف )\r\n","page_name":" 3719 ","page_number":533},
  {"content":"\r\n\r\nمقتدر چانه مىزد و من گوش مىدادم و آخر الامر معلوم نشد مقتدر كدام يك از اين كارها را صورت خواهد داد ، فرنگستان مىرود ، زن خواهد گرفت ، يا عمارت خواهد ساخت .\r\nدو ساعت خواب كرديم بعد ساعتى به كار رسيدم . آن‌وقت گردش رفتيم و صحبتها كرديم و از هركس از هرجا پرسيدم . مرا مطلع كرد كه ذكر يكان يكان فرصت لازم دارد و من بيش از اين نمىتوانم بنويسم .\r\n\r\nسن و سال مقتدر نظام و عيال\r\nيكشنبه 29 - مقتدر قرار گذاشته روزى و شبى از يك جا و از يك مبحث صحبت كند .\r\nاتفاقا امروز صحبت ما به زن و اولاد و مادر كشيد و من به قدرى از صحبت خانوادگى او خنده كردم كه دلم درد گرفت و آخر برخاسته و رفتم . مىگفت زن من حالا پير شده ديگر قابل معاشقه و اين‌كه من او را داخل زندگانى جديد خودم بكنم نيست . هرقدرهم مىخواهم مدلل دارم تو پيرى از عهده برنمىآيم . مىگويم خانم شما از من بزرگتر هستيد ، مىگويد هرگز هرگز . مىگويم شما خانم از برادرتان آقا نصر اللّه كه بزرگتر هستيد بعد از زحمت زياد مىگويد آرى . مىگويم خوب آن برادر شما پنج سال از من بزرگتر است . جواب مىدهد از كجا مىگويم ، خودش اقرار دارد و گذشته از آن ما هردو تاريخ داريم . خوب تاريخ شما چيست ؟ مىگويم من سى و هشت سال دارم و شما چهل و سه سال . مىگويد واى شما سى و هشت سال داشته باشيد نمىدانم . اما برادر من اگر بيست و پنج سال داشته باشد . مادرم آن‌وقت براى آن‌كه سن خودش را كم كند تصديق مىكند . آن‌وقت مرافعهء من با مادرم مىشود . مىگويم خانم بر فرض اين‌كه شما پانزده ساله بوديد و به خانهء پدر من آمديد و همان سال هم آبستن شديد الان پسر بزرگ شما چهل سال دارد باز شما پنجاه و پنج سال داريد . مىگويد استغفر اللّه هرگز نمىشود من سن اولاد خودم را نمىدانم ؟ اين يك مرافعهء من است با خانه . مرافعه ديگر يك دست‌بند زنم را مدتها قبل من فروخته‌ام يك مبلغى هم از من طلب‌كار است كه پول نقد او را خورده‌ام . هميشه با من مرافعه دارد . گفتم حالا چه خواهى كرد كه مبلغى صاحب ملك شده است . گفت اگر بداند خدا را بنده نيست و من هرگز به او نخواهم گفت و البته پنهان مىكنم و مىگفت هميشه عيالم از من قهر مىكرد و مغرور به آن هزار تومان مهريهء خودش بود . يك روز رفتم سر يخدان آن دو سند خودم را با قبالهء خانم را برداشتم رفتم خانهء همشيره‌ام كه قهر كرده آنجا رفته بود قدرى حرف زدم و گفتم غرور تو براى اين قباله و تمسك است و هردو را جلوى او جرجر كردم ريختم دور . از آن روز به بعد قدرى ساكت شده است .\r\n\r\n","description":"","footnote":"","page_name":" 3720 ","page_number":534},
  {"content":"\r\n\r\n\r\nتفرعن وكلاء - مشق وكالت\r\nصحبت امشب مقتدر حكايت وكالت بود . مىگفت پس از آن‌كه از استخدام ادارهء نمك مأيوس شدم بناى مشق وكالت را گذاشتم كه از تمام كارهاى اين دوره بهتر بود . اگر بدانيد اين وكلا چه تكبر و غرور و نخوتى به هم زده بودند كه هرگز صدراعظمهاى گذشته ثلث و ربع آن را نداشتند . اين عز الممالك خودتان ، آن لواء الدولهء « 1 » مفلوك كه ظهر از گرسنگى برمىخاست به خداى لا شريك له از شدت نخوت و غرور ديگر ما را نمىشناختند . يك روز با عماد الدوله خواستيم عز الممالك را ديده با خود در ابقاى ادارهء نمك همراه كنيم سه روز آدم من رفت و آمد تا جواب رقعه را گرفت كه نيم ساعت به دسته مانده را وقت داده بود من و عماد الدوله زودتر رفتيم بيرون نيامد مگر نيم ساعت به دسته مانده آن‌وقت ساعت خود را بيرون آورده گفت شما زود آمده بوديد . سليمان ميرزا يك هيئتى و مقامى پيدا كرده بود كه وزرا را نمىپذيرفت ! همين‌طور هركدام را بگوئى . بارى رسيدن به اين مقام و صاحب شدن يك صندلى در پارلمان كه از مسند صدور قديم ما به مراتب اعتبارش و احترامش و تكبرش بيشتر بود چند چيز لازم داشت :\r\nاولا يك زن فرنگى ، ثانيا مختصر السنهء فرنگى ، ثالثا ريش بزكى ، رابعا كلاه . . . قاطرى و يك عباى مشكى ، خامسا يك فكل دوبل بسياربسيار بلند ، سادسا چند مهمانى سر ميز از وكلا و بعضى اشخاص . اينها كه تهيه مىشد امر وكالت تمام بود . حتما او را به يك سببى از اسباب داخل پارلمان مىكردند . بدبختانه من زن فرنگى نداشتم ، زبان هم نمىدانستم . اما ساير ترتيبات را به وجه اتم و اكمل تهيه كردم از ريش و كلاه و غيره .\r\nقريب صد تومان هم خرج اسباب ميز غذا و چند مهمانى كردم نزديك بود خودى داخل كنم كه قضيهء هايلهء شوستر پيش‌آمد و بساط برچيده شد .\r\nمىگفت ايامى كه مشق وكالت را مىكردم و در تدارك آن كار بودم و حتما به مقصود هم نايل مىشدم اغلب به مجلس مىرفتم كه ترتيبات را قبلا بياموزم تا داخل شدم معطلى نداشته باشم و اگر من داخل مىشدم ديگر مجال نمىدادم احدى نطق كند .\r\n\r\nمشاجرهء مؤتمن الملك و امام جمعه\r\nحزب دموكرات در باب وزارت محتشم السلطنه به رئيس الوزراء تعرض كردند . او بد گفت و با كمال بىاعتنائى برخاست رفت . مجددا به هزار زحمت او را آوردند . امام جمعه\r\n\r\n\r\n","description":"","footnote":"\r\n( 1 ) - بيوك خان لواء الدوله از افسران قزاق‌خانه براى وكالت استعفا داد و در دورهء دوم از گلپايگان وكيل شد .\r\n( مسعود سالور )\r\n","page_name":" 3721 ","page_number":535},
  {"content":"\r\n\r\nخوئى خواست از دموكراتها حمايت كند رفت نطق كند رئيس اجازه نداد . به طبع امام گران آمد گفت اى خائن نمىگذارى نطق كنم . مؤتمن الملك با آن ملايمت و آرامى مىگفت شورش‌طلب دور شو ، شورش‌طلب خارج شو . باز امام جمعه مىگفت اى خائن ملت . او مىگفت اى شورش‌طلب خارج شو خارج شو و به قدرى اين جواب و سؤال اين دو نفر بامزه بود كه اسباب خنده شد كه مجلس برهم خورد .\r\nدر همان ايام به درب بزرگ مجلس اين شعر را نوشته بودند .\r\n چنان ريدند احزاب سياسى * به اصل و فصل قانون اساسى\r\nكه ديگر هيچ نتوان پاك كردن * مگر با صد زبان ديپلوماسى \r\nبعد از آن‌كه اغلبى قرائت كردند محو نمودند .\r\n\r\nكتك‌كارى اديب التجار و افتخار الواعظين\r\nباز روزى رفتم كه بعد از بر هم خوردن مجلس ميان سرسرا بين اديب التجار وكيل قزوين و افتخار الواعظين وكيل رشت نزاع شد . كار به كتك‌كارى كشيد . وثوق الدوله وزير خارجه بالاى سرسرا ايستاده بود و متصل مىگفت پدرسوخته‌ها بزنيد ، بكشيد همديگر را . شما كه مملكت را به باد داديد . . . بكشيد هم را ، و هركس مىخواست آنها را جدا كند وثوق الدوله فرياد مىكرد و نمىگذاشت تا خوب ريش و پشم هم را كندند ، عبا و عمامه به زمين افتاد .\r\nسيم رجب المرجب - با جناب مقتدر ورك مهمان مسيح تكمه‌بند تبريزى بوديم . پس از مدتها قدرى آس‌بازى كرديم . مقتدر برد . ملكه هم همراه بود . يك اشرفى و يك پشه‌بند ميرزا مسيح تعارف او كرد . وركيها دو دسته شده ملا يحيى ، عزيز ، ميرزا على ، ملا عيسى ، آقا ملا حسنعلى و جمعى يك طرف - ميرزا مسيح ، لطيف ، ميرزا جان و جمعى يك طرف از اين دو هيئت چه زحمتى من دچار شوم خدا عالم است . هرچه هم كردم اصلاحى بشود ممكن نشد و آخر به اوقات‌تلخى آمدم .\r\n\r\nاستعفاى حكيم الملك\r\nمقتدر امشب حكايت شوستر را مىگفت كه به قدر هزار نفر از آن دم‌بريده‌ها ، پدرسوخته‌ها ، ايران برهم‌زن‌ها اجزاء مخصوص او شده بودند و در پارك مرحوم اتابك مثل يك شاهى منزل داشت و اعتنا به احدى نمىكرد . حرف احدى را جز همان اجزاء نمىشنيد . چنانچه حكيم الملك وزير ماليه آنجا رفت نپذيرفت و گفت وقت ندارم و حكيم الملك فرداى آن روز استعفا داد .\r\n\r\n","description":"","footnote":"","page_name":" 3722 ","page_number":536},
  {"content":"\r\n\r\n\r\nهفتاد هزار تومان\r\nبعد از التيماتوم ، سليمان ميرزا ، وحيد الملك ، حسينقلى خان نواب هفتاد هزار تومان از او پول گرفتند كه ايران را بشورانند . آن بود كه بچه‌ها را توى كوچه‌ها ولو كردند يا مرگ يا استقلال گفتند . دكانها را بستند ، زنها را جلوى مجلس جمع كرده نطقها كردند ، لايحه‌ها دادند . تمام فواحش شهر را با بزك فراوان سرخاب و سفيدآب جلو مجلس آورده به مردم نشان مىدادند ، نتيجه حاصل نشد شوستر رفت . مسيو كنز معاون او آمد حساب بدهد ديد هفتاد هزار تومان رفته و سند هم از شوستر ندارد ، اين بود حساب را نداد و از طهران فرار كرد رفت .\r\nباز مقتدر امشب فرنگستان رفت زن گرفت مراجعت كرد ، عمارت ساخت ، وكيل شد . آخرش از اين عزم به كلى منصرف شد به ورود طهران داخل يكى از ادارات شد .\r\nنوكرى اختيار كرد صاحب همه‌چيز شد .\r\n\r\nباران بىموقع\r\nپنجشنبه 18 رجب - اين چند روز همه را مشغول حوالهء ماليات بودم . نوكرها همه متفرق شدند . صحبت مقتدر هم كم‌كم كم مىشود . جلو خان قلعه را امسال تميز كرده قدرى گلهاى خوب كه از طهران خواسته بودم كاشته فعلا خيلى جاى مصفائى شده و ما جز موقع ناهار و شام كه به « سال آمانژه » « 1 » مىرويم باقى اوقات را در همان جلو خان زير سايهء خوب بيد مسكن داريم . مقتدر از صحبتهاى حسنقلى هم بسيار خوشش آمده .\r\nحقيقة اين آدم بامزه‌اى شده و خوب ما را مشغول مىكند . چون نايب فيشان ناحيه است با سيد بزرگ سروكار دارد بيشتر خندهء ما از مذاكرات با سيد است . عداوت كلى هم بين حسنقلى و سيد است . دو روز است باران زياد مىآيد بهار نيامد . حالا كه بىموقع و مضر است متصل مىآيد . گندم تازه از شترخان امروز براى ما آوردند . رعيتها از اين باران بىهنگام نزديك است كفر و ناسزا بگويند .\r\n\r\nوصاياى ناصر الملك\r\nاز شهر كاغذجات و روزنامه زياد آمد مجال نوشتن نيست . فقط وصيت‌نامهء نايب السلطنه خيلى مضحك بود . خودش بود هيچ كار نكرد حالا دستخط به وزراء مىنويسد كه چنين‌وچنان كنيد . روح مملكت نظام است او را ترتيب بدهيد . جان\r\n\r\n\r\n","description":"","footnote":"\r\n( 1 ) . سالن نهارخورى -  Salle a manger \r\n","page_name":" 3723 ","page_number":537},
  {"content":"\r\n\r\nمملكت ماليه است آن را درست كنيد . من رفتم ايران را به شما گذاشتم ، چه و چه .\r\nرقعهء ديگر مىنويسد كه مىشنوم بعضى از مردم از اين مسافرت من منتظر نتيجه هستند خير خير قانون به من اجازه نداده من فقط براى معالجه مىروم و يكى هم محض آن‌كه مردم سوءظن حاصل كرده بودند رفع آن بشود ، ابدا منتظر نباشند كه هيچ كارى از من ساخته نيست ، مسئول نيستم قانون اجازه نداده .\r\nامشب ما « كنسر » مفصلى داشتيم و آن عبارت بود از يك نفر سرناچى و يك دهل‌زن شورستانى رعيت خودم . بعد از تغنّى آنها كه مجلس خوب گرم شد فرمان دادم نوكرها رقص چوپى كنند . عزت اللّه و حمزه على بسياربسيار خوب رقص كردند . بعد مهراب كندانه‌سرى پسر هيزمكش ما بناى رقص را گذاشت و من نمىدانم اين پسرهء دهاتى كجا آموخته بود كه بسياربسيار رقص كامل قشنگى كرد . حياط را چراغان كرده بودم .\r\nحسنقلى هم پيراهن قزاقى پوشيده كه خيلى به قد بلند او كوتاه بود . تفنگى دست گرفته به حالت خبردار ايستاده بود كه از همه خنده‌دارتر بود . بعد از رقص شورستانيها بازى درآوردند ، تقليد آخوندى كه براى كفن و دفن و شستشوى ميتى حاضر مىشود . اين هم خيلى خنده داشت و بامزه بود . مجددا ساز و رقص شروع شد تا ساعت پنج و شش از شب گذشته . الحمد للّه خيلى خوش گذشت و مجلس « كنسر » ما پسند خاطر مهمان عزيز گرديد .\r\n\r\nاخبار جهان\r\nيكشنبه 21 شهر رجب - از چين خبرى در روزنامه‌ها نداشت . عثمانى گرم محاربه با ايطالياست اگر يك شكست مىخورد دو فتح مىكند اعراب غيرت غريبى به خرج داده‌اند كه مايه هزاران توصيف است . به قشون ايطاليا در طرابلس بسيار تلخ و سخت مىگذرد چنانچه آب خوراكى آنها را بايد از ايطاليا حمل نمايند . اما از طرفى كشتيهاى فراوان ايطاليا بنادر بحر احمر را متصل بمبارده مىكنند و اغلب جزايره بحر اژه را تصرف كرده . هنوز هم راضى به اصلاح هيچ كدام نشده‌اند . در مارك پس از تبعيد سلطان اعراب به هيجان آمده از هرطرف بلوا و شورش بر ضد سلطان و فرانسه شروع شده قشون فرانسه پىدرپى داخل خاك مارك شده و سخت مىجنگند و عاقبت اعراب را به كلى مضمحل خواهند كرد . مابقى مطالب ارپ اهميتى ندارد .\r\n\r\n","description":"","footnote":"","page_name":" 3724 ","page_number":538},
  {"content":"\r\n\r\n\r\nكلاه شمسيه\r\nكلاه فرنگى كه مقتدر در سرگذاشته بود معلوم شد از اختراعات عثمانى است اسمش « شمسيّه » براى آفتاب از كتان سفيد درست كرده به سر مىگذارند و بد چيزى نيست . يك تولهء سفيد كوچكى هم مقتدر در راه از قره‌چىها خريده براى ما آورد .\r\nگوشهاى بلند پوزه و صورت درازى دارد . البرز دهن باز كند گوشهء لپش او را جا مىدهد .\r\nاگر همين‌قدر بماند يا اندكى بزرگ شود بد نيست و با البرز خيلى متناسب خواهد بود ! اسمش فندق است اسباب مشغوليات ملكه شده ، پر هم اذيت مىكند . بالاى طاقچه مىگذارند ديگر قادر به آمدن پائين نيست .\r\n\r\nاجزاء ادارات\r\nوركيها دعوا كردند دو روز بود گرفتار آن بوديم ، آشتى كردند ، اما خير ، رشته سر درازهائى دارد . « 1 » مقتدر امروز از ادارات مىگفت قريب شش هزار نفر اجزاء اين چند اداره از عدليه ، ماليه ، داخله ، خارجه ، نظام بود كه در ارگ و حوالى ارگ مسكن داشتند . زنگ مرخصى ظهر عدليه را كه مىزدند مثل يك روز بلوائى شورشى آن جمع از ادارات خارج شده براى ناهار مىرفتند . عصر قريب هزار درشكهء كرايه درب ارگ حاضر بود به محض صداى زنگ هجوم مىآورند دوسيه‌ها زير بغل ، عينكها به چشم ، عصاها به دست ، عباها به دوش پياده و سواره رو به خيابان لاله‌زار . به همين اندازه هم زن و مردمان متفرقه آنجا بودند و كارشان هم اين بود زنها را تا سر خيابان برده برسانند . از آنجا دنبال يك جمع زن ديگر افتاده تا پائين خيابان بياورند . توى مغازه‌ها رفته تخت‌خواب ، اسباب روشورى ، ميز ، صندلى بخرند . در كافه‌ها هم محض رفع خستگى دمى استراحت كرده چاى ، بستنى و مشروبات بخورند . تمام صحبت هم از اينها گذشته حقوق بود كه به هم رسيده . مىگفتند الحمد للّه شما حقوق اين برج را گرفتيد ، يا ديگرى مىگفت ادارهء شما پول دارد مثل ادارهء ما نيست كه دو ماه به دو ماه پول نرسد . حقوق من اين مبلغ است حقوق شما چيست . رئيس شما خوب حقوق مىدهد مال ما در فكر نيست . دو ساعت از شب رفته كم‌كم متفرق مىشدند تا فردا عصر .\r\nحاليه خيلىخيلى از اجزاء ادارات را كم كرده‌اند ، يعنى براى حقوق درماندند و خيليها رفتند . جمعى را هم بيرون كردند . دو برابر ماليهء ايران براى حقوق اين اشخاص كم بود و به جائى نمىرسيد . مثلا وقتى كه ادارهء نمك داير شد هركس به صنيع الدوله و\r\n\r\n\r\n","description":"","footnote":"\r\n( 1 ) - از اصطلاحات صدر السلطنه .\r\n","page_name":" 3725 ","page_number":539},
  {"content":"\r\n\r\nعماد الدوله سلامى در سنهء « جرتمئه » داده بودند داخل ادارهء نمك كردند و مقررى دادند .\r\n\r\nحيدر خان عمو اوغلى\r\nحيدر خان چراغ برقى معروف از آن پدرسوخته‌ها ، تروريستها ، قاتل آقا سيد عبد اللّه كسى كه بمب براى شاه انداخت ، كسى كه صد نفر آدم كشته با صنيع الدوله دوست بود ، يعنى صنيع الدوله از او ملاحظه داشت . پانزده نفر از آدمهايش را داخل ادارهء نمك كرد ، خودش ماهى صد و پنجاه تومان ، هرنوكرش ماهى پانزده تومان و كار اين شخص اين بود اول هربرج آمده حقوق خود و نوكرهايش را بگيرد . من يك روز خانهء او رفتم صبح زود بود خواب بود . من ديدم هى از اطاقها بيرون آمده كنار جوى آب ، حوض آب صورت و دست خود را شستشو مىكنند تا بالاخره خودش بيرون آمد . من ديدم به‌قدر شصت نفر اين مرد اجزاء دارد و فقط براى اين نگاه داشته كه هركار بخواهد از آدمكشى ، مال مردم‌خورى ، دزدى ، هرزگى ، بلوا و آشوب بكند نايب السلطنه را تهديد كرده بود و او چند روز از منزل بيرون نيامد و آخر الامر پيغام به وزراء داد تا حيدر خان توى شهر طهران است من از منزل خارج نمىشوم بلكه استعفا مىكنم . اين بود وزراء از يپرم خواهش كردند او حيدر خان را خواست قرار گذاشت موقتا برود . « 1 » آمد اداره كه شغلى لازم شده من دو ماه بروم خارج ، مواجب مرا و نوكرهايم را بدهيد . كى قدرت داشت بگويد ده دقيقهء ديگر . فورا حواله دادند گرفت و رفت . اين‌طور مقررى در ادارات مىدادند و باز هم روزبه‌روز علاوه مىشد اگر التيماتوم روس نرسيده بود .\r\n\r\nغرق شدن قاطر\r\nبارى در قلعه مشروبى باقى نمانده بود . مكارى تنوره شهر رفته بود ديشب انتظار مقدم شريف او را داشتيم نيامد . امروز بعد از ظهر باران شدت كرد سيل از همه‌جا جارى شد غروب بود . مقتدر ديده‌بانى مىكرد كه مكارى چه وقت مىرسد . يك مرتبه پيرمردى رسيد گيوه‌هايش را زير سرش گذاشته خوابيد و هاىهاى بناى گريه را گذاشت . من تصور كردم عارض است ، كتك خورده مجروح شده . هرچه سؤال مىكنم\r\n\r\n\r\n","description":"","footnote":"\r\n( 1 ) - براى اطلاع از جريان تبعيد شدن حيدر خان از تهران در زمان رياست نظميهء يفرم خان مراجعه شود به گزارش يفرم به مستشار الدوله وزير داخله كه آن را در مجلهء آينده سال 8 ( 1361 ) : 829 - 834 چاپ كرده‌ام .\r\n( ايرج افشار )\r\n","page_name":" 3726 ","page_number":540},
  {"content":"\r\n\r\nكجائى هستى ، چه شده با كى دعوا كردى همان‌طور هاىهاى گريه مىكند و جواب نمىدهد . تا تعاقب او جوانى رسيد كه همان مكارى ما بود . به او گفتيم اين كيست چه شده گفت قاطرم قاطرم و اين هم بناى گريه را گذاشت ! كدخدا جلو رفت يكى دو تشر زد ساكت شدند . معلوم شد قاطر آن بيچاره‌ها توى گل مانده و سيل از عقب رسيده قاطر را با بار نزديك سفيددر به رود بزرگ شاهرود انداخته و آب برده . حالت من و مقتدر از آن دو بدتر شد و رفتيم توى حياط و از همان ساعت بناى خميازه شد ( و اينجا رسم است مكتوبات را توى كلاه خود مىگذارند ) . سياهه را نگاه كرديم قريب ده تومان جمع سياهه خريد اشياء بود كه آب برد . قاطر هم پنجاه مىارزيد . چند نفر آدم فرستاديم بلكه بار را پيدا كنند و پيدا نشد « 1 » . پنج تومان من و دو تومان مقتدر نظام به پدر و پسر انعام داديم تشريف بردند و تا وقت خواب مقتدر خميازه كشيد ناسزا به باران و سيل بىهنگام گفت .\r\nچهارشنبه 24 رجب 19 سرطان - هوا به‌واسطه بارانهاى بيموقع سرد است . ديمها به كلى ضايع شده مگر ييلاقات سرد مثل پيچ‌بن ، امانك . جو از گندم بهتر است . گندم را قدرى باد و قدرى زنگ صدمه رسانيد . قاصدى فرستاده از جناب منتظم الملك قدرى مشروب گرفته آورد تا رفع خميازه‌هاى مقتدر بشود . شهر هم ولى را فرستادم كه خيلى زود مراجعت كند .\r\n\r\nامير اسعد\r\nحكايت تازهء آقاى امير اسعد از شب عيد به اين طرف با . . . « 2 » دعاگوئى خودشان بىالتفات شده‌اند . پريروز از ميان‌رود به كاروانسراى پيچ‌بن تشريف آورد . اول ده نر كه قريب پنجاه تومان قيمت دارد از گلهء وركى گرفته بعد هم گالشها را قدغن كرده باج مراتع خريدارى و اجاره كردى مرا ندهند . سه نر « 3 » هم فرستاده از مستأجر من گرفته . من هم تا او در ميان‌رود است ابدا جرئت نمىكنم دمبال گالشها و باج خود بفرستم . كاغذى هم نوشتم امروز قاصد آمد گفت جواب ندادند . از قرارى كه مىگويند ميرزا مسيح اين دستورالعمل را داده است و بدتر از همه مىخواستم با مقتدر نظام پس از سه سال به سركشى بعضى از ييلاقات رفته تا دينه‌رود چون راه ما از پيچ‌بن است و اگر آنجا بروم باج خود را نگيرم مفتضح مىشوم ، بخواهم بگيرم شايد ندهند يا او را خبر كنند آدم بفرستد\r\n\r\n\r\n","description":"","footnote":"\r\n( 1 ) - من نمىدانم اين مطلب غريب را نوشته‌ام يا فراموش شده پس از هفت هشت روز چند بطرى از عرق را در لات دزدك‌سر يك ضعيفه پيدا كرد و براى ما فرستاد از سفيددر تا آنجا كه دو فرسنگ است از ميان همه اين سنگ‌ها و سيل‌ها سلامت مانده بود . ( حاشيهء مؤلف )\r\n( 2 ) - دو كلمه ناخوانا .\r\n( 3 ) - مراد گوسفند نر است . ( مسعود سالور )\r\n","page_name":" 3727 ","page_number":541},
  {"content":"\r\n\r\nو بداندربدتر شود . به اين دو ملاحظه فسخ عزيمت از اين مسافرت قشنگ و مصاحب زيبا كردم كه مبادا مچ مبارك باز شود .\r\n\r\nنوغان\r\nنوغان ما پيله بسته . يك اطاق كم آمد ، دو اطاق كم آمد ، سه اطاق كم آمد مختصر جز يك اطاق خودم و يكى مال تقى تمام اطاقها تلمبار نوغان شد و مشغول پيله هستند .\r\nقضاى آسمانى مسيب بينوا شب از پله زمين افتاد اين بيچاره پا كه از اول نداشت زانويش هم شكست ، دو شبانه‌روز است گريه و ناله و فرياد مسيب آرام و قرار از همه ربوده .\r\nمىترسم آخر به آرزوى خود نرسد . فرستاديم از زنگولان كدخدا حبيب اللّه را آوردند پاى مسيب را جا بيندازد كدخدا مىگويد اين بينوا پا ندارد كه من جا بيندازم . چه چيز را جابجا كنم .\r\n\r\nمرگ مسيب\r\nشنبه 27 رجب ، سرطان - بعد از بارانها هوا گرم شد ، پشه فراوان . مسيب بيچاره از خورد و خوراك افتاد و اسهال گرفت پرستار نداشت . فرستادم برادرش آمد كه او را بالاروچ ببرد . همان شب كه به بالاروچ رسيد ازهاق « 1 » روحش شد و از زحمت دنيا خلاص شد . تمام مخارج او را گفتم كردند و بسيار دلم سوخت . پشيمان شدم كه چرا گذاشتم او را ببرند . گمان مىكنم كه صدمه راه او را كشت ، و الّا باز چند شبى مىماند . طبيب اينجا ندارد و بيشتر مردم به واسطهء بىدوائى ، بىغذائى مرضشان صعب العلاج مىشود . آخر هم به وصال نوغان نرسيد . از بس هم اين نوكرها او را نفرين كردند كه آقا نمىدانست تو ما را به اين زحمت دچار كردى به هرجهت آسوده شد .\r\nنوغان جمع شد . شش من شاه پيله شد همه سفيد ، همه خوب . مىگفتند پيلهء تنكابون امسال به اين خوبى نشده بود . ابراهيم على نامى تنكابونى جزئى ملكى در ناريان مزرعهء اربابى زوارك دارد همه ساله تابستان اينجا مىآيد بعد از مسيب او مدير نوغان شد .\r\n\r\nرفتن مقتدر نظام\r\nمقتدر از اقامت اينجا خسته شده بود خيال رفتن دارد . ضمنا توقع پرداخت محاسبات را داشت . اما مىگفت هرقدر حاضر است بدهيد تتمه بماند . من هم از پول اجارهء گون و\r\n\r\n\r\n","description":"","footnote":"\r\n( 1 ) - اصل : اذحاق .\r\n","page_name":" 3728 ","page_number":542},
  {"content":"\r\n\r\nعلاوه پول سرباز و مقررى خودم درست معادل طلب او در شهر نزد طومانيانس داشتم .\r\nيكهزار و صد و سى تومان اصل طلب او بود ، چهارصد و هفتاد و چهار تومان و شش هزار از مرابحه يا مال الاجاره آن شد . جمعا يكهزار و ششصد و چهار تومان و شش هزار پرداخته شد . للّه الحمد از زير بار اين يك فقره قرض نجات يافتم و دو دانگ خانه از بيع او خارج شد تا برسيم به طلب دكتر حيدر ميرزا ، چون مرابحهء پول او به عوض كرايهء خانه است چندان تشويشى ندارد . من روز اول از مقتدر دو هزار و يكصد و هفتاد تومان پول گرفتم و تاكنون پنج هزار و دويست تومان پول داده‌ام .\r\n\r\nخودكشى ضياء الدوله\r\nمطلب تازه كه مقتدر مىگفت حاجى محمد تقى بنكدار معروف باوجود چند زخم و گلولهء تفنگ و تپانچه نمرد و زنده است . ديگر اين‌كه امان اللّه ميرزا كه ضياء الدوله لقب گرفته بود و نايب الاياله و رئيس قشون تبريز بود پس از آمدن روسها و به دار كشيدن مردم بيچاره به قونسلگرى انگليس پناه برد . روسها در همان قونسلخانه او را استنطاق كردند و بعد پيغام دادند چه آنجا باشى ، چه فرار كنى مجازات شما دار است و البته مجازات خواهى شد . مشار اليه هم كه موت را حتمى ديد مكتوبى نوشت كه مرا به واسطهء خدمت به وطن محكوم به قتل كردند و بهتر ديدم خودم خودم را بكشم و تپانچه را به دهان خود گذاشته آتش داد و به عالم آخرت شتافت . خدا رحمتش كند . جوان با كمال آراستهء بسيار خوشگل خوش‌تركيبى بود . سالها در قزاق‌خانه خدمت كرد تا رئيس « اتا ماژور » شد .\r\nلياخف او را خارج كرد . بعد استعفاد نمود وكيل مجلس سابق شد . در اين دوره گاهى معاون وزارت جنگ ، گاهى رئيس امنيه و آخر نايب الايالهء آذربايجان گرديد .\r\nامشب يك نفر كمانچه‌كش ، يك ضرب‌گير از تنكابون آمده بودند و قلعه تشريف داشتند . دو ساعتى ما را مشغول نمودند اما « كنسر » آن شب ما به مراتب از امشب بهتر و عالىتر بود .\r\n\r\nگل‌كارى\r\nمقتدر گل‌كارى جلو خان را تمام كرد . حالا براى وسط جلو خان از شهر بايد چراغى روانه كند كه شبها روشن كنيم ، مزيد شكوه و جلوهء جلو خان بشود . چيزىكه به هر دوى ما تفريح مىدهد قرقر و لندلند حسن است كه هرتپه گلى كه ساخته مىشود هزار اخم مىكند و پنج هزار ناسزا به مقتدر باطنا مىگويد ، براى خاطر آب‌پاشى آن . من از خدا مىخواستم مقتدر اينجا مىماند اما افسوس كه نمىتواند .\r\n\r\n","description":"","footnote":"","page_name":" 3729 ","page_number":543},
  {"content":"\r\n\r\n\r\nسفر گازر خان\r\nجمعهء چهارم شعبان المعظم - چندى بود اهالى گازرخان مرا دعوت كرده بودند ، جناب منتظم الملك هم مكرر دعوت نموده بود ، مقتدر هم كه مىرفت . اين چند روز را هم در خدمت ايشان غنيمت شمردم . امروز صبح به عزم گازرخان و اوان و مشايعت مقتدر از قلعه سوار شديم . اسعد الحكما از شهر آمده شترخان رفتيم چاى صرف كنيم . اتفاقا مريض در خانهء منتظم الملك پيدا شده و اوان رفته بود . بعد از صرف چاى به گازرخان رفتيم .\r\n\r\nمحل اردوى هلاكو خان\r\nصحراى مسطحى دارد موسوم گزادشت كه البته محل اردوهاى مهاجم قلعه حسن بود و البته هلاكو خان در همين سرزمين اردو زده و در تمام الموت دشتى به وسعت اين محل نيست . رعايا تا مسافتى جلو آمده بودند . منزل را منزل ملا شعبان معين كرده بودند اين ملا در مدرسهء قزوين به عوض درس فقه و اصول تمام را درس طباخى خوانده و غذاهاى خوب درست مىكند . آن را كه ياد نمىگرفت باز اين علم را آموخته بد نيست .\r\nجماعتى هم طفيلى همراه ما بودند ، من‌جمله ملا يحيى وركى ، ميرزا اسحق و غيره و غيره . ناهار خورديم كمى خواب كرديم . بعد از چاى عصر رفتيم به قلعه حسن و اين‌بار سيم است من صعود به قلعه نموده‌ام واقعا محل غريبى است و بناى عظيمى .\r\n\r\nقلعهء حسن - زيرهء الموت\r\nدخمه‌ها ، سردابها ، مزغلها ، دروازه‌ها دارد تمام با سنگ و گچ با آجر و گچ ساخته شد .\r\nفعلا همان آثار باقى است مگر بعضى از برجها و ديوارها كه همان‌طور با سنگ و گچ مثل اين‌كه امروز ساخته باشند به جاست . خيلى گردش كرديم . يك اصله مو پائين‌تر از قلعه در شكاف سنگ يك تخته روئيده كه معلوم نيست از چه عهد است ، امسال غوره نداشت و به جز چند نفر كس ديگرى هم نمىتواند آنجا برود . در قلعه زيره بسيار است و بسيار زيرهء اينجا خوب مىشود . سالى يك مقدارى براى من مىآورند با زيرهء كرمان هيچ توفيرى ندارد ( در تمام اين كوه آتان ناحيه گياه زيره هست و زيره تخم اين گياه است ) .\r\nخيلى تماشا كرديم . در مراجعت هم امر كردم هرآدمى دو عدد آجر دست گرفته آورد .\r\nمىخواهم پايهء چراغ جلو خان قلعه را با آجر قلعهء حسن ساخته باشم . اين آجرها با كلنگ و تيشه نمىشكند . قالبهاى بزرگ دارد ، سفيد است . و هيچ در اين مدت ضايع و خراب\r\n\r\n","description":"","footnote":"","page_name":" 3730 ","page_number":544},
  {"content":"\r\n\r\nنشده . حمام گازرخان و حمام شترخان از آجر اينجا ساخته شده و ده همچو حمام بسازند باز علاوه مىآيد . شب هوا خوب بود گازرخان ييلاق است . صد و ده خانوار است . چهار دانگ خالصه ملك حضرت و الا ، دو دانگ اربابى كه مىگويند وقف قبور هيجده تن است اما به وقفيت عمل نمىشود . ما ده تاريخ صعود حسن به قلعه لفظ ( الموت ) است كه 477 باشد .\r\n\r\nديدار منتظم الملك\r\nصبح شنبه پنجم - از گازرخان سوار شديم در صحراى گزادشت بعد از سه سال قدرى اسب تاخت كردم و جولان دادم . نوكرها تمام پيراهنهاى قزاقى را پوشيده‌اند و شكوهى دارد . از شهرك صاين‌كلايه گذشته در اسطله‌بر خاك رودبار ناهار افتاديم .\r\nكدخداى ده با رعيتها آمده بره آوردند قبول نكردم و به خودشان رد كردم . بعد از ناهار كمى استراحت كرديم . چهار به غروب مانده سوار شده دو ساعت به غروب مانده وارد عمارت جناب منتظم الملك شديم . جمعيت همراه من زياد بود . از وزير معذرت خواستم و گفتم تمام خودشان آمده‌اند كه از شما ديدن كرده باشند ، من آنقدرها از رسومات مطلعم .\r\n\r\nترس از امير اسعد\r\nدستگاه وزير عالى است . سالى سى هزار تومان از املاك زرخيز تنكابون منافع مىبرد . اما آنى و دقيقه‌اى از دسيسهء و شيطنت امير اسعد راحت نيست ، خصوصا امسال كه خيلى صدمه‌اش زده و آه و ناله بسيار داشت . اينها قادر به هيچ‌چيز در آنجا نيستند و در زمينهء سپهدار و امير اسعد فانى هستند . آه مىكشيد كه يك نفر حاكم براى تنكابون بيايد . ما كه املاك و دارائى خود را مالك نيستيم . امشب ميل امير اسعد كشيد فردا من يك شعير ملك ندارم . امروز خاطرش تعلق گرفت تا عصر زنده نيستم . همه‌چيز وزير منتظم الملك خوب است جز اين‌كه عمارتش نه آب دارد نه درخت و سبزه و از اين جهت بسيار گرم و بدهوا و بىصفاست . خيلى هم براى ما تهيه ديده بود از شام و ناهار و غيره و غيره .\r\nسه شب ما آنجا توقف كرديم . مستوفى پسرعموى منتظم الملك آدم خوش‌صحبت خوبى است و وكيل بلاعزل من هم هست . با تمام الموتى عوض من جنگ مىكند دعوا مىكند و صحبتهاى شب او خيلى بامزه بود . با همهء اين تعصب و خدمت قريب سه تومان پولش را من بىانصاف به بازى تخته بردم .\r\n\r\n","description":"","footnote":"","page_name":" 3731 ","page_number":545},
  {"content":"\r\n\r\n\r\nكاغذ سپهدار\r\nكاغذى از سپهدار رسيد كه زود قزوين بيائيد من شما را ملاقات كنم . قاصد مىگفت امير اسعد را هم احضار كرده . معتمد الدوله حاكم تنكابون شده . اين مطلب را مدتى است مىگويند اما با بودن امير اسعد اگر معتمد الدوله بيايد سرش را بايد داغ كرد !\r\nروز سه‌شنبه - صبح وداع كرده حركت نموديم . قدرى از اوان گذشته راه شهر با راه الموت جدا مىشود مقتدر از اسب پياده شده قاطر مرا سوار شد با قاطر ديگر كه بار او را گذاشته بودند و اسمعيل زواركى قاطرچى من به شهر بروند . وداع مفصلى و معانقهء مطولى كرديم و با نهايت اندوه و غم از همديگر جدا شديم و تا جائى كه مرئى بوديم همان‌طور چشممان به همديگر دوخته بود تا ماهورها و تپه‌ها ما بين من و او جدائى انداخت .\r\nناهار آمدم صاين‌كلايه . خواب هرچه كردم نرفتم . حقيقة دورى مقتدر خيلى به من اثر مىكند . اينها نيايند بهتر است براى آن‌كه من پاك و صاف همه را فراموش كرده‌ام ، ديدارى كه مىكنند باعث اندوه و غصهء من مىشود .\r\nيكىيكى همراهان ما به جا مىمانند آخرى ملا يحيى بود كه از پل چيان به سمت ورك رفت . مقارن غروب قلعه رسيدم . همه‌چيز مرا به ياد مقتدر مىانداخت خصوصا ( فندق ) . هواى قلعه آب و سبزه قلعه هيچ نسبت به ساير جاها ندارد . معقول صفائى دارد ، معقول هوائى دارد .\r\n\r\nچهل و هفت زن منتظم الملك\r\nمنتظم الملك هم به شهر مىرود براى ملاقات سپهدار و شكايت از امير اسعد .\r\nمنتظم الملك چهل و هفت زن تا حالا گرفته است فعلا شش زن دارد و محبوبه و سوگلى دختر منتصر الدوله است . باوجود مصاهرت او از همه بيشتر از پدرزنش بدگوئى مىكند .\r\n\r\nاخبار طهران\r\nاخبار طهران قوام السلطنه را هنگام رفتن نايب السلطنه خارج كردند و محتشم السلطنه وزير داخله شد . اينك هم برادرش وثوق الدوله را خارج كرده علاء السلطنهء گاو را وزير خارجه كرده‌اند . احكام كلا با سفارتين است ، از آنها گذشته با آقايان بختيارى . اگرچه فرصت كم است ليكن بد نيست فى الجمله شرح حال جلالت منوال اين دو وزير بىنظير را كه البته در صفحات تاريخ اقبال يا ادبار آتيه ما مقامى بلند يا پست دارند نوشته شود .\r\n\r\n","description":"","footnote":"","page_name":" 3732 ","page_number":546},
  {"content":"\r\n\r\n\r\nمعتمد السلطنه\r\nميرزا ابراهيم معتمد السلطنه پسر مرحوم ميرزا موسى وزير لشكر آشتيانى يا گركانى است . وثوق الدوله ميرزا حسن خان و قوام السلطنه ميرزا احمد خان دو پسر او هستند از همشيرهء امين الدوله مرحوم . اين معتمد السلطنه عيال زياد گرفته من‌جمله از زنهاى او ام الخاقان مادر محمد على شاه بود . حاليه هم همشيرهء عماد الدولهء حاليه زن اوست و يك پسر هم از او دارد « 1 » كه داماد امير افخم همدانى است . مادر اين دو پسر مدتهاست مرحومه شده پس از آن‌كه اين دو پسر بزرگ شدند براى وثوق الدوله دختر آصف الدوله همشيرهء نصير الدوله را گرفت كه اين دختر هم يك چند صباحى نامزد من بود . معتمد السلطنه مادر را براى خود و دختر را براى پسرش گرفت و ارث مفصلى نصيب دختر شد . براى قوام السلطنه دختر محمد حسن خان حاجب الدوله همشيرهء نسقچىباشى را گرفت كه اين دختر هم سالها در زنده بودن پدرش نامزد حاج افخم الدوله بود كه نه آن يكى نصيب من شد نه اين يكى نصيب حاج آقا .\r\nچندى كه گذشت استيفاى آذربايجان را به وثوق الدوله داد [ ند 
  ] و قوام السلطنه لقب دبير حضورى گرفته پيشخدمت ناصر الدين شاه شد . خودش كبادهء وزارت مىكشيد .\r\n\r\nآشنايى با قوام السلطنه\r\nدبير حضور خوشگل بود ، چندان اعتبار و قدر و منزلتى در خلوت شاه نداشت . . . . .\r\nدر سفر لب درياى خزر 1313 كه آخر سفر ناصر الدين شاه بود كه حضرت و الا و من و عماد السلطنه هم بوديم من با اين دبير حضور آشنا شدم و آن هم براى اين بود كه من و او همدرد بوديم و هميشه در صف نعال . به اين واسطه خصوصيت پيدا كرديم . دبير حضور به واسطهء مكنت پدرش با يك ترتيب خوشى آمده بود . يك اسب كرنگى سوارى داشت خوب بود ، يك جلودار بسيار مشهدى بسيار گردن‌كلفت جوانى داشت كه مثل فرفره خدمات سوارى آقاى دبير حضور را مىكرد . عملهء خلوت شاه كه از آن كهنه حريفها بودند مىگفتند كه اين جلودار ( افلح ) دبير حضور است و براى خدمت سوارى روز . . .\r\nآمده . براى اين‌كه به يك عنوانى صحبت او نزد شاه بشود سيدى را همراه آورده بود و به كمك و استعانت آن سيد شعر مىگفت و پول مىداد شعر او را خدمت شاه قرائت كنند .\r\nبراى اين‌كه ميرزازاده بود از سوارى ، شكار و تيراندازى بهره نداشت كه به آن وسايل تقرب حاصل كند .\r\n\r\n\r\n","description":"","footnote":"\r\n( 1 ) - موسوم به عبد اللّه خان كه پس از فوت پدر لقب معتمد السلطنه به او داده شد .\r\n","page_name":" 3733 ","page_number":547},
  {"content":"\r\n\r\nيك شبى در كنار درياى آبسكون چادرش نزديك چادرهاى ما بود با عماد السلطنه و معتضد السلطنه و فخر الملك آنجا رفتيم . اكبر خان نايب ناظر سيف السلطان و حالا سردار ناصر هم آمد . انواع مأكولات و مشروبات را به غير مسكرات كه ظاهرا ممنوع بود تملقا براى آنها آورد و چند قطعه و قصيده هم از اشعار دروغى خودش داد سيد خوانده ما خيلى تعريف كرديم و قرار شد يك قصيدهء آن را براى شاه بخوانند . بعد بناى رفتن توى آب دريا شد . معتضد السلطنه و فخر الملك مىترسيدند و هيچ نرفته بودند . من و آقاى عماد السلطنه و اكبر خان لخت شديم ، آن دو نفر آرام گفتند اگر دبير حضور لخت شود ما هم لخت مىشويم و . . . . اما آنچه ما سه نفر اصرار كرديم يا دبير حضور مسئله را فهميده يا ميل نكرد لخت نشد . من تهور كرده مسافتى شنا كردم در مراجعت دستم سست شد و يك موجى هم توى سرم خورد زير آب رفتم و چند جرعه آب تلخ شور به گلويم رفت .\r\nآخر از ترس جان زور آورده تقلا كردم و خودى به ساحل رسانيدم . مختصر آمديم طهران قتل ناصر الدين شاه به ميان آمد ما ديگر مراوده نداشتيم و كمتر همديگر را ملاقات مىكرديم تا امين الدوله صدراعظم شد . دبير حضور آفتابى شد و ميرزاى مخصوص امين الدوله شد .\r\n\r\nامين الدوله\r\nامين الدوله مرحوم اصلا لواسانى است و ترقى او در دربار ناصر الدين شاه به واسطهء امين الملك مرحوم بود كه اين آدم داماد او بود . همان كه تيمچهء امين الملك و آن بازارها به اسم اوست . امين الدوله چه در ركاب ناصر الدين شاه ، چه خودش چندين بار فرنگستان رفته بود . فرانسه خوب مىدانست ، عربيت و ادبيت كامل داشت . بسيار خوب چيز مىنوشت . خط خوشى داشت و اول باسليقه و اول فرنگىمآب و اول نظيف مملكت ما بود . تغيير عمارات طهران و باغهاى طهران تمام به واسطهء او شد . اول كسى بود كه عمارت « آلافرنگ » با راه‌پلهء خوب به شكل فرنگستان ساخت و اول كسى بود كه پارك را بنا كرد و به كلى طرح باغات طهران بلكه ايران از خيابانهاى مستقيم و چهار خيابان تبديل به خيابانهاى پيچ‌پيچ كج معوج گرديد با درياچهء پيچ‌پيچ و ساير تغييرات كه فعلا معمول است .\r\n\r\nرفتارهاى متفاوت امين الدوله با امين السلطان\r\nبه واسطهء آن زن و ادارهء پست‌خانه و وزارت وظائف صاحب خيلى مكنت شد و از روزى كه امين السلطان روى كارآمد رقيب او بود و هركارى كه او مىكرد اين برعكس آن\r\n\r\n","description":"","footnote":"","page_name":" 3734 ","page_number":548},
  {"content":"\r\n\r\nرا مىنمود ، تا به آرزوى خود رسيد . پس از عزل او به چند ماه وزير اعظم و بعد صدراعظم شد . در ايام صدارتش ما خوب مواظب كارهاى او بوديم كه مىخواهد همه كارها را بر ضد امين السلطان بكند . مثلا امين السلطان هميشه در اطاق آبدارخانه ناهار مىخورد و همان‌جا مىنشست . امين الدوله روزى در يك اطاق و روزى در يك اطاق ديگر ناهار مىخورد . امين السلطان به غذاى فرنگى ميل داشت و سر ناهار غذاى فرنگى هم مىآوردند . امين الدوله با همه فرنگىمآبى كه بر احدى پوشيده نبود هيچ‌وقت غذاى فرنگى سر سفره نمىآورد و به جاى سوپ آش ساده مىداد كه مدتها مطرح گفتگو بود .\r\nامين السلطان مرحوم تند راه مىرفت اين به قدرى آرام راه مىرفت كه هركس همراه او بود خسته مىشد . امين السلطان خيلى تند و بلند حرف مىزد امين الدوله به قدرى آرام صحبت مىكرد كه به زحمت مسموع مىشد . امين السلطان وقتى كه دماغ مىگرفت صداى آن حقيقة تا مسافتى بعيد مىرفت امين الدوله به اندازه‌اى دماغ را بىصدا مىگرفت كه هرگز گمان نمىرفت دماغ گرفته . امين السلطان خيلى شوخ بود خيلى خنده مىكرد . امين الدوله در ايام صدارتش ديده نشد خنده بكند . امين السلطان نماز نديدم علنى بكند . امين الدوله در اطاق دربار با حضور صد نفر برخاسته قامت مىبست و همه يقين داشتند مدت العمر نماز نكرده و به رقابت امين السلطان حالا مىكند . امين السلطان بسيار تند چيز مىنوشت با قلم آهن و يك رسم الخط مخصوص داشت كه به زحمت قرائت مىشد اگرچه بسيار خوش‌خط بود . امين الدوله يك صفحه كاغذ به دست مىگرفت و اقلّا چهار ساعت طول مىداد تا تمام كند . حتى در صفت خوب سخاوت هم امين الدوله نقطهء مقابل امين السلطان بود كه در ايام صدارتش دينارى ديده نشد به كسى بدهد .\r\n\r\nكتابت قوام السلطنه\r\nنكته - اينجا بود اين دبير حضور هم مشق كارهاى خالوى خود را كرده بود خصوصا در كاغذنويسى ، يك كاغذ امين الدوله دست مىگرفت يكى دبير حضور . امين الدوله كه قلمش را توى دوات مىزد او هم مىزد . امين الدوله يك كلمه مىنوشت اين هم مىنوشت . آن‌وقت نگاه به صورت امين الدوله مىكرد مثلا امين الدوله سرفه مىكرد فورا دبير حضور هم سرفه مىكرد . امين الدوله با پشت چشم مثل خانمهاى خيلى قشنگ فرنگ نگاه به يك نفر از جالسين مىكرد فورا دبير حضور هم با همان غمزه و عشوه نگاه به يك نفر مىكرد . باز او قلم را به دوات مىزد اين هم مىزد . او كشيده مىكشيد اين هم مىكشيد . بارى آن آدمى كه دو كلمه حكم يا سفارش‌نامه يا چيز ديگر خواسته بود جانش\r\n\r\n","description":"","footnote":"","page_name":" 3735 ","page_number":549},
  {"content":"\r\n\r\nبه لب مىرسيد و از صبح تا ظهر بايد معطل شود تا دبير حضور دو كلمه حكم بنويسد .\r\nمزه اين داشت با اين سرعت قلم آقا و محرر تمام مواجبهاى مردم را از خرج ولايات برگرداند كه از بانك بگيرند آن نشد و آن‌وقت مردم زور آوردند كه حكم بدهيد مجددا به خرج ولايات نوشته شود . از صبح تا غروب مىبايست حكم ابقا نوشته شود تا عصر چهار تا حكم بيرون مىآمد .\r\nبارى امين الدوله معزول شد كارى هم صورت نداد بدتر هرج‌ومرج شد و اتابيك را از قم آوردند . دبير حضور فرنگستان رفت تا عشوات و غمزات را كامل كند . مراجعت كرد بيكار بود . تا حكايت عين الدوله شد دبير حضور محرر مخصوص او گرديد و در خلوت مظفر الدين شاه هم به يك اندازه مقرب شد ، منافع زياد برد مداخل شايانى كرد .\r\nبا مردم هم بدسلوكى ، ننمود يعنى از بس طهرانيها از تركها بدشان مىآمد و مردمان خونسرد نچسب غيرمأنوسى بودند دور دبير حضور مىگرديدند و خدا را شكرها مىكردند كه اين يك نفر زبان‌فهم نزد عين الدوله هست .\r\n\r\nترقى وثوق الدوله\r\nدر سفر آخر مظفر الدين شاه به فرنگ رفت . عين الدوله آنچه شاه خريد كرد حسابش و پولش را به دبير حضور واگذار كرده بود . منافع كلى از آن راه برد . آمدند شاه مرد به درك و اصل شد دبير حضور آن‌وقت لقب وزير حضور گرفته بود فرنگستان رفت .\r\nوثوق الدوله استيفاى آذربايجان را واگذار به برادر ديگرش كرد وكيل مجلس شد تا آن‌كه مجلس بر هم خورد .\r\n\r\nترقى قوام السلطنه\r\nدبير حضور از فرنگستان آمد در رياست وزراى سعد الدوله باز محرر و نويسندهء او شد . چون لقب وزيرى موقوف شده بود قوام السلطنه لقب گرفت . آن هنگامه‌ها شد مجلس برقرار شد وثوق الدوله ترقى فاحش كرد . قوام السلطنه را سردار اسعد كه در فرنگستان آشنا شده بود معاون وزارت داخله نمود . بعد كه وزير جنگ شد معاون وزارت جنگ نمود تا كابينهء مستوفى الممالك شد و از دمكراتها وزير گرديد . قوام السلطنه كه معاون وزارت جنگ بود وزير جنگ شد . بعد معزول شدند يعنى پس از آن افتضاح قضيهء پارك ، تا قبل يا بعد از التيماتوم روسها به وزارت داخله برقرار گرديد محبوب دمكراتها بود ، آن‌وقت دشمن بزرگ آنها شد . حاليه از قرار تقرير مقتدر نظام پشت مدرسهء\r\n\r\n","description":"","footnote":"","page_name":" 3736 ","page_number":550},
  {"content":"\r\n\r\nامريكائيها عمارتى « 1 » مىسازد كه صد هزار تومان متجاوز خرج آن مىشود و در طهران نظير آن عمارت احدى ندارد . مداخل و منافع كلى در ايام وزارت خود برده حالا مشغول خرج كردن است .\r\nاحوالات وثوق الدوله را ما در جاى ديگر اين روزنامه نوشته‌ايم كه حاليه محتاج به تكرار نيست .\r\n\r\nدلال مظلمه\r\nيكشنبه 13 شعبان ، ششم اسد - اين چند روز را مشغول رسيدگى به حسابها بودم . تمام اين پولها بىمصرف خرج شد و من چقدر مغمومم كه به اين زحمت دريافت مىكنم و به آن راحتى خرج اين و آن و آش و پلو مىكنم . دلال مظلمه همان من هستم . چه مىشد كه اين پولها به كيسهء من مىماند و آنقدر خرج ول بىمصرف نمىشد .\r\n\r\nآمدن ميرزا اسمعيل خان\r\nبارى اسعد الحكما آمده بود مغرب گذشته بود . در محل خود نشسته بوديم كه سروكله ميرزا اسمعيل خان پيدا شد . اول هم من نشناختم ، اسعد الحكما معرفى كرد . بعد دختركى آمد ديدم پريچهره خانم صبيهء نواب عاليه است . با اسمعيل خان آمد . ماشاء اللّه ميرزا اسمعيل خان بزرگ شده مردى شده حاليه در مدرسهء امريكائيها درس مىخواند .\r\nانگليسى را خوب ياد گرفته اما شكايت زياد از درس انجيل داشت كه به چه آب‌وتابى بايد بخوانيم و همه را حفظ كنيم و تمام را تفسير كنيم . همه شب به صحبت خانوادگى گذشت كه از همه خانواده مرا باخبر كرد . پريچهره هم در اندرون با ملكه بزمى و عيشى داشتند .\r\n\r\nهمراهان سپهدار\r\nمقتدر نظام چراغ براى جلو خان قلعه با چك براى حوالجات و آنچه خواسته بودم فرستاده بود . خودش هم مقدارى ترشى و بعضى چيزها تعارف روانه كرده بود . سپهدار را ملاقات نكرده بود اما نوشته بود شصت نفر همراهان دارد . حشمت الدوله معاون عباس ميرزا پسر فرمانفرما رئيس قشون ، معتضد السلطنه هم هست . خودش گفته منصب من « نديم الاياله » است مستعان السلطنه ، معين السلطنه . اسلحه‌دارباشى . مختصر هرچه\r\n\r\n\r\n","description":"","footnote":"\r\n( 1 ) - اين عمارت زيباى چشمگير اول خيابان قوام السلطنه و فعلا محل موزهء آبگينه است . ( مسعود سالور )\r\n","page_name":" 3737 ","page_number":551},
  {"content":"\r\n\r\nطهران آدم بيكاره بوده همراه سپهدار آمده معتمد الدوله حكما حاكم تنكابون شده اما آنچه سپهدار على الظاهر مىنويسد و احضارش مىكند تمكين ندارد و مشغول قشون جمع كردن است .\r\nاز مكتوبات وارده آنچه تازگى داشت آمدن محمد على شاه است كه شيخ و عدل الممالك و مقتدر نظام نوشته بودند به‌طور حتم خواهد آمد و ايضا مقتدر و عدل الممالك نوشته بودند سپهدار براى آوردن ايشان مىرود و همه‌جا اين مطلب در مذاكره است . بيشتر مردم حتى وزراء هم طالب آمدن اعليحضرت شده‌اند ، تا سفارتين چه مصلحت بدانند .\r\n\r\nقماربازى فخر الممالك\r\nپنجشنبه 17 شعبان - ماه رمضان شلاق‌كش مىآيد . هوا گرم روزها هم بلند خدا به فرياد برسد . ميرزا اسمعيل خان خيلى صحبت از قوم خويشها مىكند ، از بعضى شاد و از بعضى مغموم مىشوم . من جمله مىگفت فخر الممالك پسر فخر الملك قمارباز غريبى شده در هتل دو پارك متصل مشغول قمار است و حاليه كار به جواهرات زنش و اسباب خانه‌اش كشيده . در يك شب سه هزار تومان باخت مردود فخر الملك شد . ليكن چاره‌اش نمىشود .\r\nخبير همايون با همان عبا و همان عادات تلگرافخانه مىرود ماهى بيست و پنج تومان دريافت مىكند . اسد اللّه ميرزا و علاء الدين ميرزا ول مىگردند . از حياط تازهء من خيلى تعريف مىكرد كه بسيار قشنگ و خوب شده . راستى موقعى كه در گازرخان بودم پاكتى از شيخ رسيد و دستخطى از آقاى عماد السلطنه كه به عجله جواب خواسته بودند . من هر چه كاغذ را خواندم ديگر مطلبى كه جواب معجل داشته باشد ندارد . تا لايحه در جوف پاكت بود خواندم .\r\n\r\nفروش مرقع به سيصد تومان\r\nديدم آقا مرقوم داشته‌اند چند ماه قبل يك مرقع اشكالى حضرت و الا داشت در سيصد تومان يهوديها خريدند و حياط شما از پول آن تصويرات ساخته شد و من ياد داشتم شما يك مرقع خطوط و اشكال داريد ، از صندوقخانهء شما بيرون آوردم دلال يهودى را خواستم سيزده قطعه اشكال مرقع را در دويست تومان خريدارى مىكند و اين يك مكنتى بود كه شما نمىدانستيد . اگر اجازهء فروش مىدهيد فورا جواب بنويسيد و الّا جاى خود بگذارم . چون بناى عمارت شما از پول مرقع شده اتمام آن هم با پول مرقع\r\n\r\n","description":"","footnote":"","page_name":" 3738 ","page_number":552},
  {"content":"\r\n\r\nشود . شما نمىدانيد كه به تازگى در فرنگستان و امريكا اين تصويرات مد شده و چطور چند تصوير كه در چهار هزار فرانك خريده شده بود شخصى ينگى دنيائى در پاريس پنجاه هزار فرانك خريد . من جواب به توسط مقتدر نوشتم كه البته صد البته بفروشند .\r\nدر اول جوانى كه مشغول مشق بودم از كتابخانهء حضرت و الا بعضى خطوط جدا مىكردم مرقع كنم . اين چند تصوير را هم كه آنجا افتاده بود برداشته ضميمهء آن خطوط كرده مرقعى درست نمودم و تا اين مدت ابدا گمان نداشتم همچو قيمتى داشته باشد . اين تصويرات چنانچه يادم هست يك شكل دخترى است با آب و رنگ ساخته شده .\r\nديگرى هشت اسب كه به شكل دايره كشيده كه هريك از آنها سه اسب ديده مىشود و صنعتى به كار برده . ديگرى تصوير فيلى است كه يك نفر فيلبان روى آن نشسته سياه‌قلم است . ديگرى يك نفر سپاهى است با زره و كلاه‌خود سياه‌قلم است . ديگرى شكل طاووسى است رنگ و روغن است . تتمه يادم نيست . خطوط مرقع را هم به خود ما داده يعنى همان سيزده تصوير را قرار داده بود ببرد .\r\nچراغ را وسط جلو خان به تير بلندى نصب كرديم . شبها روشن است اما اين تير يك چراغ هلاندى لازم دارد پرتو اين چراغ كم است . كابينهء وزراى طهران باز تغييرى كرده و همه شب مشغول مهمانى هستند . نايب السلطنه هم مشكل بيايد . نوشته بودند سپهدار واضح و آشكار مىگويد بايد محمد على شاه بيايد .\r\nفاليزهاى ما را باد گرم ضايع كرد . امسال نصيب نبود در الموت ميوه باشد . به قدرت خدا يك دانه گردو تمام اين صد هزار اصله درخت گردوى الموت بار ندارد .\r\nمعتضد السلطنه دستخطى مرقوم داشته بودند كه من شغلى ندارم مگر منصب « نديم الايالگى » . موثق الملك هم رئيس دربخانهء سپهدار است . اجزاء محترم از شصت نفر تجاوز كرده .\r\n\r\nمحصول نوغان\r\nشنبه 19 شعبان - عصرها با ميرزا اسمعيل خان ، بلكه مهرماه خانم « 1 » فندق و سيالان گردش مىرويم . امسال چند دانه بلدرچين در چيان پيدا شده سيالان تازه بو برمىدارد ، يكى دو تا شكار شده . بلدرچين حيوان زيركى است الموت خراب بيايد چه كند .\r\nپيله‌هاى ما را شستند پختند شش من شاه پيله بود دو من شاه كمتر « كج » « 2 » شد . ابراهيم على مىگفت اگر « شب پر » را خفه كرده بوديد و تنكابون فرستاده بوديد ابريشم\r\n\r\n\r\n","description":"","footnote":"\r\n( 1 ) - اشتباه از مؤلف است پريچهره بايد باشد . ( مسعود سالور )\r\n( 2 ) - كج - ابريشم خام نتابيده .\r\n","page_name":" 3739 ","page_number":553},
  {"content":"\r\n\r\nمىكشيدند دو من زيادتر ابريشم بود و هشتاد تومان قيمت داشت . اما مدير نوغان ما مرحوم شد و ما بلد نبوديم شب پر بيرون آورد ديگر نشد . مقدار نيم من هم تخم گرفتيم ، اما اين تخم خوب نمىشود . پيلهء آن زردرنگ مىشود و كوچك . بيشتر آن هم پوچ است و كرم نمىشود . حالا ريسيدن كج يك اشكالى دارد . روىهم‌رفته مشغوليات خوبى بود .\r\nميرزا باقر از علماى تنكابون خوشكه‌چال و از آنجا ورك منزل ملا يحيى آمده بود .\r\nبره فرستادم ديدن كردم كوسج است با موهاى زرد چشم‌هاى ازرق محل رجوع است بىكمال هم نيست .\r\n\r\nسپهدار به سوى آذربايجان\r\nامير اسعد مشغول جمع‌آورى سپاه است . آش و پلو فراوان مىدهد . قزوين هم نرفت مىگويند باطنا دستورالعمل سپهدار است . آنچه افخم الدوله از طهران نوشته بود سپهدار نمىرفت ، سفارت روس به وزراء محرمانه پيغام داد اگر عدهء قزاق را شش هزار نفر مىكنيد ما سپهدار را روانه مىكنيم و همراهى مىكنيم . وزراء گويا قبول كردند . دو روز ديگر سپهدار را سفارت از زرگنده به سمت آذربايجان گسيل كرد . مسيو مرنارد هم خزانه‌دار كل شد به همان شرايط كه شوستر بود و اختيار تام كلا به مرنارد راجع شد .\r\n\r\nمهمانى بالاروچ\r\nسه‌شنبه 22 شعبان ، 15 اسد - هوا گرم است . بالاروچيها مدتى بود از من دعوت خواسته بودند امروز به اتفاق ميرزا اسمعيل خان و زينب و بچه‌ها رفتم . ناهار را در تكيه خالهء زينب شهربانو عيال ملا شعبان بوديم . ملا يوسف ، ملا شعبان ، ملا حسن ، ملا على بيرون و جماعت زنهاى بالاروچ كه اقوام زينب بودند اندرون . ناهار خوبى دادند .\r\nعصر گردش كرده شب منزل ميرزا حسين دائى زينب بوديم . چه هواى خوبى چه صفاى خوبى داشت . بعد از شام ابو الحسن از ورك آمد كه ميرزا مسيح ماليات نمىدهد و نمىگذارد كس ديگر هم بدهد . مىگويد ميرزا على شب سر وقت خواهر من رفته به عرض من برسند ماليات بدهم . شبانه قاصدى عقب ابو القاسم فرستادم از آتان بيايد .\r\nخواهر ميرزا مسيح هفتاد سال غير شب دارد و عيال كدخدا حسينعلى برادر ميرزا على است كه به تير جفاى حبيب اللّه مقتول شده .\r\n\r\n","description":"","footnote":"","page_name":" 3740 ","page_number":554},
  {"content":"\r\n\r\n\r\nساس\r\nروز چهارشنبه - خانهء ملا حسن بوديم ، شب پنجشنبه خانه ملا يوسف . ليكن از بس خانهء ملا يوسف ساس دارد رفتيم براى خواب همان منزل ميرزا حسين . ابو القاسم را ورك فرستادم و امروز پنجشنبه خودم قلعه آمدم .\r\n\r\nمحتشم السلطنه و نوع او\r\nكاغذجات از شهر رسيد . مرقومه آقاى عماد السلطنه تفصيل رفتن سوهانك و از آنجا به اوشان با اهل خانه و همشيره عزيز الملوك بود و بعد تفصيل مرقع و اتمام عمارت و اشتغال به تعمير حياطهاى حضرت اقدس و الا . ( نان در وسط خرمن كم‌ياب ، گوشت شرح ايضا ) فرنگىها كارى مىكنند كه در تمام دنيا بگويند اين مردم حاليهء ايران قابل اداره كردن نانوائى و قصابى نيستند . چطور يك مملكت را مىتوانند از روى كمال ترقى بدهند . چيزى كه هست در اين بين مثل محتشم السلطنه يا نوع او دخلها كرده خودشان را مستغنى مىكنند ، سالار الدوله باز به كردستان وارد شده . آنچه شهرت دارد و فرخ ميرزا مىگويد امشب كه از سوهانك آمده‌ام اين است .\r\n\r\nوضع آذربايجان\r\nشاهسون اردبيل متحد شده قشون صمد خان را شكست داده و الان مشغول جنگ با روسها هستند و آنچه يقين است اين است كه به حكم و فرمان سفارت روس سپهدار به عزم آذربايجان حركت كرد و الّا به ميل و رضا نمىرفت . روسها مىخواهند به همان تاكتيك قديم با پول ايران و قشون ايران ايرانى را بكشند و مضمحل نمايند ، نابود كنند و در هيچ قطعه از قطعات كرهء ارض اين تاكتيك چنانچه در ايران پيشرفت پيدا كرده نكرد و نخواهد كرد . البته سپهدار كه آذربايجان برود با پول ايران و قشون ايران و همراهى روس بر آنها غلبه مىكند .\r\nطرف فارس و كرمان خبر قابلى نيست مگر اغتشاش . سالار الدوله هم هرجا باشد چندان جلالى و جلادتى ندارد . وزراء در ييلاق و تر دماغ [ اند 
  ] . هرروز يك جا مهمان ، هر شب يك جا ضيافت و در موقع لزوم مىدانند به كجا متظلم شوند . آنها كه خارج هستند همه بيكار و در كمال سختى روز را شب و شب را روز مىكنند ، اگر خبرهاى بزرگ عمده بود البته براى شما مىنوشتم و اين سه ساله هم گويا همان اخبار را از كاغذجات من داشته باشيد . در شمرانات امسال سخت مىگيرند هركس با زن حرف\r\n\r\n","description":"","footnote":"","page_name":" 3741 ","page_number":555},
  {"content":"\r\n\r\nبزند دستگير مىكنند ، تار بزنند مىگيرند و باغ به اين قبيل اشخاص نمىدهند . در شهر هم ميان كافه‌ها و غيره نمىگذارند ساز و اركستر بزنند ( جناب صدر العلماء حكم كرده ) .\r\n[ پايان نامهء عماد السلطنه 
  ]\r\n\r\nرقعهء حاج آقا\r\nپس از تفصيل بنائى و زيبائى عمارت من و نزديك شدن آمدن هرمز ميرزا و نيامده رسيدن ماه رمضان با عدم عادت او به روزه و پيدا نشدن اسبابهاى صندوقخانه و بىلباس ماندن حاج آقا و مأيوس بودن از پيدا شدن اموال مرقوم مىدارد : « اوضاع مملكتى - نايب السلطنه در سويس خوش مىگذراند . وزرا هم براى مداخلهاى خودشان رأى دادند كه هريك هزار تومان خرج ييلاق گرفته شمران بروند . كارها هيچ معلوم نيست . از قرارى كه مىگويند سالار الدوله بروجرد آمده يا كردستان . عميد الدوله محققا از ملاير همدان آمده گويا لرها زورآور شده‌اند . سردار اسعد مختصر مجلسى كرده بود كه بايد ترتيب مجلس شورا را درست كرد و مقصودش نتيجهء نيابت سلطنت بود . « كرسيل » مترجم اول سفارت روس عصر آن روز قيطريه خدمت ايشان رفت و به زبان فصيح گفته بود اين فضوليها را كنار بگذاريد و الّا . . . « 1 » ايشان هم اطاعت كردند . سپهدار هم مشغول تهيهء نيابت سلطنت بود . شعاع الدين ميرزا در قصر جديد البناى ولنجك جلوس فرموده‌اند ( ببينيد چه چيز هجوى ساخته باشد ) يك روز هم ناهار كله‌پاچه داد .\r\nجنگ شاهسون و روس را از قزوين به‌طور مبالغه نوشته بودند كه مقدار زيادى اسلحه گرفته من‌جمله هشت توپ و به‌قدر دو هزار نفر از روسها كشته شده و تا چهار فرسنگ داخل خاك روسيه شده‌اند . خداوند ما را حفظ كند تمام اين اقدامات از روز اول الى يومنا هذا غلط است و غلط بود اما كى گوش داد يا كى گوش خواهد داد . »\r\n( پايان نامهء حاج آقا )\r\n\r\nمنجمان\r\nدر تقويم ميرزا غفار خان نجم الدوله مرحوم ماه شعبان سلخ ندارد و چهارشنبه را غره نوشته . در تقويم منجم‌باشى حاليه ميرزا جواد چهارشنبه را سلخ نوشته و پنجشنبه را غره . اين دو تقويم يكى دو ماه ديگر را هم باهم اختلاف نموده‌اند اما در سلخ داشتن رمضان هردو متفق هستند . در ايران دو تقويم چاپ شده اين‌طور اختلاف است پس در\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 3742 ","page_number":556},
  {"content":"\r\n\r\nفرنگستان كه كرورها مليونها تقويم چاپ مىشود چرا اختلاف نيست . ما احتياطا امروز را روزه گرفتيم اما امشب ماه دو شبه مىماند و گمان مىكنم اطمينان به تقويم آن مرحوم زيادتر باشد . چهارشنبه غره باشد » اسد است ، پنجشنبه باشد 23 و شبها هشت ساعت و پنجاه شش دقيقه بالاست و درست پانزده ساعت و نيم بايد روزه داشت آخر ماه كمتر مىشود .\r\n\r\nحاكم تنكابون\r\nابو القاسم از ورك آمد و رفت . منصور برادر ميرزا مسيح را از باغ كلايه گرفته آورد .\r\nميرزا مسيح به غلط كردم افتاد بلكه بالاتر . ديروز مهدى از ما دعوت كرده بود ميرزا باقر تنكابونى هم بود . ميرزا مسيح را او و ملا يوسف آوردند . من هم هيچ به روى او نياوردم .\r\nميرزا باقر هم مىگفت اين جمع‌آورى قشون امير اسعد به دستورالعمل خود سپهدار است . شهرت دارد يكى از خوانين بختيارى بنا بود حاكم تنكابون شود سپهدار اين مسئله را دانست زود معتمد الدوله را انتخاب كرد تا گرفتار چنگال بختياريها نشود . امير اسعد عارض خيلى در طهران دارد . اينها هم كه اينجا هستند عداوت كلى دارند ، اما از ترس جرأت تظلم ندارند . بين سپهدار و خوانين بختيارى برهم خورده و بشدت عداوت به هم زده‌اند .\r\nامشب ناگهان مكتوبى به توسط شخص كوچنانى از شيخ رسيد كه مهرماه خانم با مادرش قزوين آمده دو شب در خانهء رفعت السلطان مانده به اصرار خانهء جداگانه خواستند . در خانهء وكيل الرعايا او را منزل دادند اما نمىآيد و مىگويد يا يك خانه در قزوين بگيرند يا خود فلان‌كس بيايد كار ما را تمام كند .\r\n\r\nمهرماه خانم\r\nچندى قبل يعنى ماه دوم بهار ابو القاسم ميرزا شرحى نوشته بود من ناچار شده جواب دادم بيايد قزوين . من هم مىآيم ده روز قبل كاغذى باز نوشته بود خرجى بدهيد بيايند . من جواب نوشتم امروز من گرفتار امر رعيتى ، ضبط محصول ، وصول ماليات هستم نمىتوانم حاضر شد . آن‌وقت بيكار بودم بماند تا آخر شوال . حالا مىبينم آمده‌اند . رفعت السلطان نوشته بود الحذر الحذر از مادر زن شما . آنچه كردم مال حاضر مىكنم آدم مىفرستم برويد گفتند امكان ندارد قدم از قدم برداريم . هرچه كردم خانهء خودم بمانند امكان پيدا نكرد . به نوشتن هم نمىآيند فكر ديگرى كنيد . نواب عاليه نوشته بود مهرماه خانم غش مىكند صداها بيرون مىآورد ، ده جور دوا مادرش به\r\n\r\n","description":"","footnote":"","page_name":" 3743 ","page_number":557},
  {"content":"\r\n\r\nحلقش مىكند . هرچه كردم خانهء من توقف نكردند اما در خورد و خوراك ابدا ناخوشى نداشت . مادرش مثل قهوه‌چيها لحاف و تشك را توى چادر نماز خودش بسته به دوش انداخت برود ، چه و چه .\r\n\r\nمادر زن\r\nمن مبهوت و متحير شدم از قرائت اين مكتوبات كه مختصر آن نوشته شد . كسالت روزه ، كسالت اين حركات مادر زن تا صبح آنى و دقيقه‌اى مرا راحت نگذاشت . گوشهء كوه هم ناملايمات دست از گريبان برنمىدارد . اين زن و مادر زن چه اول خوبى داشتند و حالا چه آخرى پيدا كرده‌اند كه نصيب گرگ بيابان شوند . من هم مثل خطبا و روزنامه‌نويسهاى زمان مشروطه از هرزنى كه دو كلمه نيكوئى گفتم يا چند سطرى نوشتم محتاج شدم كه حرفها و سطرها بدى او را گفته و بنويسم .\r\nشنبه چهارم - به تقويم مرحوم حاج نجم الدوله . ميرزا اسمعيل خان و پريچهره خانم را امروز به شهر روانه كردم و باز تنها ماندم . قيمت نصف محصول يارفى را با مبلغى به عنوان تعارف به او و پريچهره خانم داده كاغذجات نوشته محمد على را هم سواره با اسمعيل هيزم‌كش و قاطرها راهى كرديم . پول هم فرستادم خرجى مادرش را بدهند و خودش را بلكه بياورند كه از جمله محالات است و مادرش نخواهد گذاشت .\r\nآقاى عماد السلطنه مرقوم داشته بودند اگر پولى براى حضرت و الا روانه كنيد نزد من بفرستيد از بابت تعمير خانه بردارم . مبلغ چهارصد تومان هم به توسط ايشان جهت حضرت و الا ارسال شد .\r\n\r\nحرف سپهدار\r\nسپهدار از شهر قزوين رفت . دو فوج قزوين را هم به ششصد نفر سرباز تبديل كرده ، خانوارى را هم نه تومان قرار داد سر بگيرد يا نگيرد . از اين جهت به الموت منافع خوبى مىرسد . اقتدار السلطنه كه حالا خيالات براى اين فوج و الموت داشت تيرش به سنگ آمده و سپهدار فحش داده روانهء طهرانش كرد . مقتدر هم دو روز مفصلا سپهدار را ملاقات كرده و تمام صحبت از الموت بوده . سپهدار گفته الموت سالى بيست هزار تومان منافع دارد و حضرت والاى بزرگ از دست عين السلطنه شكوه داشت كه چيزى روانه نمىكند . كاغذى هم سفارش به حاكم محال ثلاث نوشته بود كه دال بر عزل امير اسعد بود ، اما تمام ساختگى است ! مقتدر طهران رفت حالا مشغول كدام يك از اين كارها بشود فى ما بعد معلوم مىشود .\r\n\r\n","description":"","footnote":"","page_name":" 3744 ","page_number":558},
  {"content":"\r\n\r\n\r\nدو زن\r\nصولت گرما امشب شكست . هوا خنك شده اين چهار روز خيلىخيلى گرم بود . آخر آب‌انبار نساختم . اطاقها را سفيد نكردم . از بس كارهاى متفرقه به سرم ريخته خصوصا جواب مكتوبات . اين تهيهء زمستان از همه‌چيز اشكالش بيشتر است . ملكه امشب از تنهائى و فراق پريچهره خواب نكرد . اينها رفتند و من پيش خود خيال مىكنم اگر امر داير شد مهرماه خانم بيايد من اين يكى را كجا نگاه دارم . در قلعه باشد گمان نمىكنم راضى شوند . برود كجا برود . متصل دعوا كنند در ميان دهات رسوا شوم . براى اين‌كه من انگشت به دماغم برسانم همه‌جا منتشر مىشود . بدتر از همه شش ماه هم هست شكم دارد . طهران بفرستم . مختصر نمىدانم ! نمىدانم ! اين چرخ بوقلمون چه به سر دارد . من او را گرفتم كه ديگر همان يكى باشد نشد كه نشد . سپرديم به خدا هرچه مىشود بشود .\r\nچهارشنبه هشتم رمضان المبارك - شب‌ها را بيدارم . بعد از نماز صبح مىخوابم .\r\nمعمولا هنگام افطار و اذان صبح از قلعه تفنگ خالى مىشود و امسال به هرهنگامى يك تير هم علاوه شده چهار تير خالى مىكنند . گل‌كارى جلو خان قلعه ما بهشتى شده تفرج‌گاه عمومى اين گلها را هم الموتى نديده تعجبها مىكند . اگر يك دسته موزيك هم داشتيم عصرها مىزدند بد نبود .\r\nبارى ميرزا على اكبر كدخداى سابق گرمارود طهران حضور حضرت و الا رفته بود يك ماه مانده بود و پانزده روزه از طهران به الموت آمده مكتوبات كهنه بود . اما ميرزا على اكبر بعد از صحبتهاى شمران و تعريف ماديان حضرت و الا كه سردار اسعد هروقت مىگذشت مدتى تماشا مىكرد و قاطر ملا حسن كه بسيار خوب شده ، صفاى شمران ، ميوه‌جات آنجا .\r\n\r\nمعتمد الدوله حاكم تنكابون\r\nمىگفت سپهدار خيلى با بختياريها دشمن شده علنى بد مىگويد و آنها هم محض عداوت با او ضرغام السلطنه را ميل داشتند تنكابون بفرستند به وسايل زياد . سپهدار معتمد الدوله را منصوب كرد پانصد تومان و چهار اسب و چند قبضه تفنگ هم به او داد ماهى هم پانصد تومان مقررى گفت مىدهم تا دفع شر بختياريها را كرد . اما معتمد الدوله مردد بود و اخبار بد برايش مىنوشتند .\r\n\r\n","description":"","footnote":"","page_name":" 3745 ","page_number":559},
  {"content":"\r\n\r\n\r\nفحش سپهدار به مشروطه\r\nيك روز سپهدار خان محمد گرمارودى را كه آبدارش است چوب بست و مىگفت زن مشروطه‌گذار را گائيدم . گور پدر هركه مشروطه را برقرار كرد فلان كردم . حالا نوكرها هم به حرف نمىروند . نوكرهايش كه كنار ايستاده بودند مىگفتند به خودش فحش مىدهد ، خودش اين كار را كرد . باز مىگفت منزل خان محمد بودم سپهدار رفت منزل شاهزاده مشدى ( ظل السلطنه ) . فرداى آن روز ظل السلطنه عصر آمد بازديد سپهدار .\r\nشب ديگر ساعت سه از شب رفته سپهدار محرمانه رفت كامرانيه پيش نايب السلطنه ، تا ساعت هفت آنجا بود . فردا شب هم باز رفت . شب سيم ساعت چهار نايب السلطنه آمد باغ سپهدار و تا اذان صبح خلوت داشتند صحبت مىكردند و چهار روز بعد از اين ملاقاتها سپهدار حركت كرد . بعد شهرت كرد سپهدار مىرود شاه را بياورد حضرت والاى خودمان يك روز دخترهاى ناصر الدين شاه و مظفر الدين شاه را مهمان كرد همه آمده بودند .\r\n\r\nمادر زن\r\nجمعه دهم رمضان ، دوم سنبله - ساعت هفت از شب رفته محمد على با جناب شيخ ابراهيم وكيل سياسى ما وارد شدند ( معلوم شد شيخ از دست مادر زن من فرار كرده ) شيخ را خواستم اندرون پس از معانقه و امتنان و رضايت از وكيل سياسى خود آغاز صحبت شد . گفت دو مرتبه ابو القاسم ميرزا رفت نزد مادر زن شما آنچه كرد راضى به آمدن نشد . بعد رفعت السلطان رفت هرچه از پير و استاد يادداشت به ايشان خواند اثر نكرد . صداى مادر زن شما تا توى كوچه مىآمد و دو مرتبه قونسلگرى رفت هزار تومان نقد مىخواهد ، بعد هم خانه‌اى در قزوين و مخارج يوميه . پرسيدم خودت چرا نرفتى .\r\nگفت من همان توى دالان از ترسم مثل گچ ديوار شده بودم و جرأت نكردم قدمى توى حياط بگذارم . محمد على رفت بپرسيد چه به سر او آورده . محمد على گفت من رفتم گفتم خانم قاطر آورده‌ام شما را ببرم . اسم قاطر را كه شنيد بناى فحش را به شما و من گذاشت . آنچه خواست گفت و مهلت نداد من باقى حرفم را بزنم . آخر گفت ها قاطر آوردى گردن‌كلفت . من ديدم نوكرش ايستاده و گردنش خيلى از من كلفت‌تر است همين‌قدر مجال كردم گفتم خانم آنجا كالسكه نمىرود قاطر هم به زور مىرود يعنى گردن من كلفت‌تر است ، يا گردن اين نوكر كه با شما آمده . مرا از خانه بيرون كرد . شيخ كه نزاع او را با من ديد تا سر بازار فرار كرده بود .\r\n\r\n","description":"","footnote":"","page_name":" 3746 ","page_number":560},
  {"content":"\r\n\r\n\r\nطلاق بدهيد\r\nبعد كاغذها را خواندم . ابو القاسم ميرزا نوشته بود تا زود است وكالت‌نامه براى رفعت السلطان روانه كنيد كه ما رسوا شديم . حرفها مىزنند كه بدن من مىلرزد ( اين برادر اوست كه اينطور مىنويسد . اما رفعت السلطان نوشته بود تا رسوا نشديد و كار به قنسولگرى و آنجا نكشيده وكالت بدهيد طلاق بدهم بروند . اين زن به درد شما نمىخورد . چه و چه . همشيره نوشته بود تا اين مادر هست اين زن را نمىشود نگاه داشت ، بىميل هم به طلاق نيستند . مگر خانه بگيريد پول بدهيد چه و چه كه همه را نمىشود نوشت . صحبتها و كاغذها اسباب پريشانى خيال شد . « امباسادور » « 1 » را مرخص كرديم برود راحت كند و مشغول خيالات شدم .\r\n\r\nجواهرات من\r\nشب شنبه يازدهم ، سيم سنبله - اگرچه ما ديشب صحبتها را آرام مىكرديم ليكن زينب ملتفت شده بود و امروز باطنا وجدى و سرورى داشت كه هرقدر مىخواست مخفى كند باز آشكار بود . كارهاى خداست و با مقدرات ستيزه نمىشود كرد . با آن شور و شعفى كه من او را گرفتم ميلى كه داشتم هيچ همچو روزى را به خاطر نمىآوردم ، يعنى در مخيلهء من خطور نمىكرد . بدتر از همه مبلغى جواهرات من نزد اوست و با اين ترتيبى كه از مادر او ذكر مىكنند از جمله محالات است رد كند .\r\n\r\nنامهء عماد السلطنه\r\nبارى كاغذجات طهران . رقيمهء آقاى عماد السلطنه مورخهء دوم رمضان . « عصر دوم رمضان است امروز خواب كرده‌ام احوالم بهتر است . طهران ديروز نان ، گوشت پيدا نمىشد وسط خرمن مرافعه نان است و بيشتر مرافعه شده . روزنامه فوق‌العاده براى شما فرستادم . اخبار همان است كه نوشته جز اين‌كه مىگويند شاهسون اردبيل آنجا را مغشوش كرده با روسها دعوا مىكنند ، صولت الدوله هم شيراز را . در طهران اين خبرها نيست . هركس گرفتار كار خودش است و اين‌كه چطور روز را به سختى شب كند و شب را صبح در فكر وطن و ترقى و غيره نبودند و نيستند ، آن هم كه مىگفتند دروغ بود حالا آن دروغ هم مذاكره نمىشود .\r\n\r\n\r\n","description":"","footnote":"\r\n( 1 ) . سفير -  Ambassadeur \r\n","page_name":" 3747 ","page_number":561},
  {"content":"\r\n\r\n\r\nبستگى به سفارت\r\nحضرت و الا از شما گله دارد كه چرا هيچ‌چيز نمىفرستيد و تاوان پس نمىدهيد .\r\nچون يك دفعه فرمايش فرمودند نوشتم اما ديگر جواب مفصل را منتظر نيستم . بهتر اين است گاهى چيزى بدهيد از تشويق هم نيفتيد . در حقيقت اگر الموت نبود در طهران از بىپولى و كسالت بيكارى تلف شده بوديد . هرقدرهم پنهان كنيد اما معلوم است الموت به شما آب و رنگى داده . اسبى ، نوكرى ، تفنگى ، خانه‌اى ، زندگانى و غيره و غيره . پس اينها تماما از بودن و تدبير بستگى به سفارت خود حضرت و الا بوده . منتهى شما هم زحمت را كشيديد . معتضد الممالك هم در همدان اگر كمك و همراهى سفارت نبود اين طور با اقتدار راه نمىرفت . على اى حال قدر بدانيد و گاهى چيزى بدهيد . حاجى افخم الدوله و هرمز ميرزا ديشب افطار اينجا بودند باز تجريش رفتند زياده زحمت است . » ( پايان نامهء عماد السلطنه )\r\n\r\nجواب به عماد السلطنه\r\nجواب مىنويسم به عماد السلطنه و يكى از مكتوبات سابق ايشان را مىفرستم كه چقدر از تحصن به سفارت حضرت و الا مكرر بر مكرر تكذيب و توبيخ نموده است و حالا تعريف مىكند . للّه الحمد پول هم اين كاغذ نرسيده فرستادم . از مهرماه خانم و مادرش هم خبر ندارد كه چطور توى كاسه و كوزه و زندگانى ما . . . « 1 » كردند .\r\n\r\nنامهء حاج آقا - عيد شاه\r\nرقيمهء حاج آقا مورخهء 29 شعبان : بعد از مهملات و گرفتن نوشته از آقا شيخ عبد النبى در باب مهرماه خانم . « ماه رمضان رسيد حال چاكر با ضعف مزاج و هرمز كه عادت به روزه نكرده و عفت كه از همه بامزه‌تر است تماشا دارد . انشاء اللّه خدا قوت مىدهد .\r\nديروز عيد شاه بود آقاى عماد السلطنه هم از شهر تشريف آوردند باهم رفتيم . ناهار معمولى بود . قلت شركاء باعث مزيد پنج هزارى عيدى شد . نفرى دو تا مرحمت كردند .\r\nبه همه جهت بيست نفر شاهزاده بوديم آن هم از امثال بنده و هرمز ميرزا . بعد از رفتن سفرا نظام مختصرى از ژاندارم ( سوئدىها ) و قزاق و نظميه در باغ صف كشيده بودند شاه تشريف آوردند دورى زدند . رئيس الوزراء و وزراء همراه بودند . پس از آن بالاخانه رفته لباس عوض كردند . سر ناهار در حوض خانهء بىحوض صاحب‌قرانيه تشريف\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 3748 ","page_number":562},
  {"content":"\r\n\r\nآوردند ( آن غير مرحوم مظفر الدين شاه ناخوش بود محض رطوبت عمارت فوقانى حوض و حوض خانه را موقوف كردند ، ديگر مجال نكرده‌اند بگذارند ) وليعهد اعتضاد السلطنه ، نصرت السلطنه همراه شاه بودند . عين الدوله ، شعاع الدوله ، ركن الدوله ، عماد السلطنه ، معتمد الدوله ، عماد الدوله ، غلامحسين ميرزا پسر عميد الدوله ، سه پسر منحوس شعاع الدوله ، بهاء الدوله ، حشمت السلطان پسر ركن الدوله ، ظهير الدوله ، افخم الدوله . بعد از ناهار و گرفتن پنج هزارى ورود به منزل كرديم .\r\nديشب رئيس الوزرا در سلطنت‌آباد مهمانى ميز داشت « 1 » ، خيلى مفصل صد و پنجاه نفر از فرنگى و ايرانى مهمان بودند . سيصد چهارصد نفر سواره « 2 » ساعت پنج آتش‌بازى كردند . هنوز كسى را نديده‌ام كه به تفصيل تعريف كند .\r\n\r\nحقوق تومانى دو ريال\r\nسالار الدوله با قشونى به كردستان ورود كرده و مشغول است . شيراز هم صولت الدوله مشغول است . از جاهاى ديگر خبر ندارم و گفتگو نيست . حقوق پارسال را به هزار زحمت تومانى دو ريال حواله دادند . صنيع السلطان مىگويد پول نيست . شايد انشاء اللّه وصول شود ( جناب مقتدر نظام از حضور مبارك حضرت اقدس و الا تشريف آوردند مختصرا مىگويد آب پاكى از حيث پول دست حضرت و الا ريختم و عرض كردم منتهى اين است كه بتوان آقا را راضى كرد كه ماهى سى و پنج تومان بچه‌ها را نگيرد ، و الا مخارج به قدرى دارند كه پول فرستادن از الموت محال است . حاليه هم اين حواله را خوب است نكول نمائيد ، خودم مفصل‌تر مىنويسم ) . مقتدر ديشب اينجا تشريف داشت صبح سه‌شنبه است عريضه هم نوشته است ، او مىگفت اهل خانه‌شان گفته‌اند مهرماه خانم به سمت قزوين حركت كرد . در هرصورت نوشتهء شيخ حاضر است . عجالة مقتدر زور آورده كه بس است و حركت كنيم لهذا عريضه را ختم مىكنم . هرمز حضور حضرت و الا است حكيم براى نوشيروان آمده گلويش درد مىكند مترجم است . »\r\n[ پايان نامهء افخم الدوله 
  ]\r\n\r\n\r\n","description":"","footnote":"\r\n( 1 ) - مهمانى ميز به معنى آنست كه شام روى ميز چيده بودند . ( مسعود سالور )\r\n( 2 ) . مجلس شب‌نشينى -  Soiriee \r\n","page_name":" 3749 ","page_number":563},
  {"content":"\r\n\r\n\r\nنامهء مقتدر نظام\r\nرقيمهء مقتدر نظام : « اى تصدقت بروم ، اى به قربانت بگردم . نمىدانم چه بدبختى مرا بود كه از حضور مقدست محروم ماندم و به هجران و مفارقت باقى هستم . قربانت بروم حال كه عصر دوشنبه 28 مىباشد كنار اسطلخ باغ تجريش در خدمت حضرت . . . « 1 » شاهزاده حاج افخم الدوله روحى فداه نشسته‌ام و اين عريضه را با كمال اشتياق و هجران از حضور مبارك عرض مىكنم و انشاء اللّه اميدوارم كه مزاج مبارك در كمال خوشى و سلامتى بوده و مشغول به امورات و فرمانفرمائى مملكت الموت در كمال قدرت و اقتدار مىباشيد و هيچ يادى از اين چاكر حقيقى خودتان نمىفرمائيد . خداوند شاهد است كه در اين مدت كه از حضور مبارك دور افتاده‌ام ساعت و دقيقه‌اى نمىگذرد كه غافل باشم از اوقاتى را كه در حضور مبارك بودم و اميدوارم كه انشاء اللّه الرحمن به زودى اسبابى فراهم نمايم كه بلكه در خدمت حضرت و الا شاهزاده حاج افخم الدوله چند روزى را به الموت بيائيم و مجددا درك حضورت بنمائيم .\r\n يا رب اين آرزو مرا چه خوش است * تو بدين آرزو مرا برسان \r\nباز هم تصدقت مىروم . از حالم بخواهيد جمعه 18 يا نوزدهم وارد طهران شدم . چند روزى را مشغول ديد و بازديد بودم پنجشنبه 24 را به شمران آمده در دربند منزل آقاى فخر الممالك دو شب بودم ، يك شب هم در منزل آقاى عز الممالك با حضور آقاى فخر الملك در دزآشوب . ديشب و امشب را هم در خدمت حاج افخم الدوله كنار اسطلخ مىباشم .\r\nدر اين مدت در هرجا بودم جز ذكر خير حضرت و الا و خوش‌گذرانى آن مدت در خدمت حضرت و الا صحبت ديگرى نداشته‌ام . امروز صبح هم خدمت حضرت و الا شاهزاده عز الدوله روحى فداه مشرف بودم و تمام مدت شرفيابى را صحبت الموت و اقدامات مجدانهء حضرت و الا درخصوص امورات الموت و غيره و غيره و غيره و غيره . . . « 2 » بوده است . به قدرى حضرت و الا از صحبتهاى بنده اظهار خوشوقتى و ملاطفت نسبت به حضرت و الا فرمودند كه زبان اين بنده عاجز از اظهار و تحرير آن مىباشد و مخصوصا فرمودند كه شرحى دستخط خواهم كرد به عين السلطنه و اظهار رضايت خواهم نمود و و و .\r\n\r\n\r\n","description":"","footnote":"\r\n( 1 ) و ( 2 ) - نقطه‌چين در اصل است .\r\n","page_name":" 3750 ","page_number":564},
  {"content":"\r\n\r\n\r\nچرا پول نمىفرستد\r\nدر ضمن صحبت فرمودند پول نمىدهد براى من ، چه مىكند پولها را . جواب عرض كردم مخارج عين السلطنه بيشتر از اينهاست كه او بتواند اضافه داشته باشد كه به طهران بفرستد . با اين جمعيت زياد و استعداد كاملى كه عين السلطنه در الموت دارد و بعضى مخارج فوق‌العاده لازم كه نمىتوان شرح آن مخارج را داد از قبيل تعارف و هديه و غيره و غيره گمان ندارم كه اضافه از اين مطالب لازمه و مخارج فوق‌العاده چيزى باقى بماند كه حضور مبارك حضرت اقدس و الا تقديم نمايد . وانگهى حضرت و الا در حقيقت در اين مدت چند سالهء اخير صاحب الموت نبوديد و اين زحمات و خدمات عين السلطنه و سختى و ناملايمات اين مدت و خوش‌سلوكى عين السلطنه و مشقت اين مدت عين السلطنه فعلا صاحب الموت مىباشيد و در حقيقت اگر از اين به بعد بتواند عين السلطنه فايده‌اى از الموت دريافت نمايد آن هم همين‌قدر بشود كه مخارج طهران خودش را و مخارج فوق‌العادهء الموت را متحمل شود ، در ضمن اگر چيزى اضافه بشود البته بعد از اين تقديم خواهد داشت و الّا تا به حال نبوده است كه چيزى بدهد و گمان نمىكنم تا يكى دو سال ديگر هم بتواند رفع آلودگى اين مدت الموت را بنمايد . همين قدر عرض مىكنم آنچه لازمهء خدمتگزارى و فدويت خودم بود بالاتر از آنچه تصور بفرمائيد مطلبى فروگذار نكردم . باقى مطالب را خودتان مىدانيد محتاج به تحرير نيست .\r\nاز قرار فرمايش حاج افخم الدوله حواله به شما فرموده‌اند . همين‌قدر عرض مىكنم حواله را قبول نفرمائيد و نكول كنيد . اسباب دلتنگى براى حضرت و الا فراهم نمىشود ، خاطرتان آسوده باشد . حاج افخم الدوله هم راضى است و نمىخواهد شما قبول كنيد .\r\nزياده قربانت .\r\nفردا شهر مىروم و سردارى حضرت و الا را مىدهم بدوزند با بعضى اسبابهاى ديگر كه حضورا عرض شده است به توسط پست ارسال مىدارم و هزار مرتبه قربانت مىروم .\r\nانشاء اللّه در آن مذاكرات لازمه با شاهزاده عماد السلطنه و افخم الدوله كوتاهى ندارم و اقدامات مجدانه دارم . هنوز شاهزاده عماد السلطنه را زيارت نكرده‌ام انشاء اللّه زيارت مىكنم .\r\n\r\nقحطى نان در تهران\r\nاخبار تازه در طهران نيست جز قحطى نان . نمىدانم علت كمى نان چه مىباشد .\r\nخداوند اولياى امور را انصاف بدهد . شاهزاده بزرگ راضى مىباشند به اين‌كه به شما به\r\n\r\n","description":"","footnote":"","page_name":" 3751 ","page_number":565},
  {"content":"\r\n\r\nهيچ‌وجه دستى ندهند و از شما هم چيزى نگيرند . مخصوصا مىفرمودند پس ديگر من ماهى سى تومان را براى چه به صباياى عين السلطنه بدهم . خوب است بعد از اين نه چيزى بدهم و نه چيزى بخواهم . بنده هم از طرف سركار و الا عرض كردم اين فقره خيلى خوب است ، من به عين السلطنه خواهم نوشت كه مخارج طهران را بدهد . ديگر شما چيزى دستى ندهيد . اين مطالب را براى اين نوشتم كه شما تكليف خود را بدانيد . حاج افخم الدوله هم با شما همراه است . مطمئن باشيد . شاهزاده معتمد الدوله در تجريش است و گويا غيرممكن است كه حركت كند ، همه روزه اين طرف آن طرف مىدود . امير اسعد ابدا تمكين ندارد چنانچه بدبختانه حركت كند از آن سال بدتر به سرش مىآورند و خودش را اين دفعه به كشتن خواهد داد . در طهران مىخواهند انتخابات صنفى بكنند به طور مشروطيت اول كه اقلا به حقه‌بازى يك عده وكيلى در طهران جمع شود كه مقاصد پلتيكى دو همسايه را قانونا وزراء انجام بدهند . زياده قربانت . » . ( پايان نامهء مقتدر نظام )\r\n\r\nطرز طلاق مهرماه خانم\r\nدوشنبه 13 رمضان - چون جواب مكتوبات و تكليف حليلهء جليله را به عجله خواسته بودند امروز صبح خيلى زود هاشم سراج‌محله‌اى را به شهر فرستادم . اولا به ابو القاسم ميرزا نوشتم از مفاد مرقومهء شما و صحبتها كه به جناب شيخ نموده بوديد همچو معلوم شد كه بايد تفريق كرد . بسيار خوب اين‌چنين زن به درد من كه سهل است به درد هيچ مردى نمىخورد . اما زن وقتى كه بخواهد طلاق بگيرد ترتيبى دارد به آن ترتيب حاضرم و به جناب رفعت السلطان وكالت داده شد .\r\nثانيا به رفعت السلطان نوشتم و وكالت دادم مهريهء خودش را كه صلح كرد جواهرات مرا كه داد طلاق بگوئيد . اگر پرحرف زدند صد الى صد و پنجاه تومان هم بدهد كه بروند و الا خرجى بدهد و بيايند .\r\nاز سفارت روس كاغذى براى قونسل آورده‌اند . از قرار گفتهء شيخ يك روز هم قونسلگرى رفت و كاغذ را داده‌اند قونسل هم گفته است عين السلطنه را احضار مىكنم احتمال مىرود شهر بروم . اما من آنچه در اين خصوص مكاتبه با طهران نموده‌ام و جواب رسيده نگاه داشته‌ام ، حتى كاغذهاى خودش و مادرش كه همه مدلل مىدارد تقصير او بوده از خانهء من رفته و الموت نيامده . ناشزه است مهر و نفقه و كسوه ندارد . نوشتهء جناب شيخ عبد النبى هم سند محكمى است . به من مىنويسند خانه در قزوين بگيرم جواب نوشتم من خيلى مايل و طالب هستم در هرمنزلى از الموت تا به طهران يك خانه ، يك زن ، يك اثاثيه ، يك درشكه ، يك زوج اسب درشكه داشته باشم ليكن بدبختانه اين‌هم\r\n\r\n","description":"","footnote":"","page_name":" 3752 ","page_number":566},
  {"content":"\r\n\r\nمثل آرزوهاى من ممكن نمىشود .\r\n\r\nسپهدار طرفدار محمد على شاه\r\nبارى « آمباسادور » ما صحبتها مىكند . من‌جمله مىگفت سپهدار به كلى برعكس سابقش شده بود با علما ، اعيان ، اشراف خيلى زياده از حد احترامات مىكرد و خوب جذب قلوب آنها را نمود و تلافى بىمحبتىهاى آن سفر خود كه پدر مشروطه بود بيرون آورد . در همان باغ كه فريادها بر خلاف و عليه محمد على شاه بلند بود صداى شاه لازم داريم ، شاه را مىخواهيم بلند بود و هيچ سپهدار شرم نمىكرد كه به تمام واردين بلااستثناء مىگفت امروز تخت و تاج سلطنت ايران لايق شخص اعليحضرت قدرقدرت محمد على شاه ارواحنا فداه است و انشاء اللّه به خواست خدا مىروم و تا دو ماه ديگر در ركاب ظفر انتساب اعليحضرت شهريارى مراجعت مىكنم و بعد از اين فصل آن‌وقت شرحى از بختياريها بدگوئى مىكرد كه اينها ايران‌مدار شده‌اند ، اينها هرغلطى مىخواهند مىكنند كى اينها را داخل آدم حساب مىكند . حالا در كارند به كلى سلطنت ايران را صاحب شوند ، چه و چه . مردم هم مايل به اين مسلك و عقيده بودند اين بود با كمال ميل و رغبت ديدن كردند .\r\n\r\nمهمانى حاكم قزوين\r\nحاكم قزوين يك شب مهمانى مفصلى سر ميز از سپهدار و قونسل و اجزاء سپهدار و صاحب‌منصبان روس كرد . قونسل نطق كرد كه دولت امروز مملكت آذربايجان كه سرحد مملكت قفقاز است به دست شخص باكفايتى مثل سپهدار اعظم داده . اميدواريم نظم و امنيت در آنجا به حسن كفايت ايشان برقرار شود و از اين رهگذر دولتين راحت شوند .\r\nسپهدار در جواب قونسل با حضور تمام اين مردم بعد از مطالب رسمى گفت كه وجود اعليحضرت محمد على شاه امروز براى ايران نوش‌داروئى است و اميدوارم بروم و پس از چندى ديگر در ركاب اعليحضرت قدرقدرت محمد على شاه مراجعت كنم . اما قونسل ديگر در اين خصوص چيزى جواب نگفت .\r\nبارى سپهدار آدم زرنگى است . آن روز پيشرفت كارش به آن لباس بود كه بيرون آمد و بسيار خوب هم از عهده برآمد كه هيچ بازيگر تياترى به اين استادى از عهدهء بازى خود برنيامده . امروز هم از بختياريها رنجش حاصل كرده و از حوزه و جرگهء كاردارها خارج شده تنكابون هم كه مقصود اصلى اوست در خطر است ، دو ثلث مردم را هم از اين انقلاب ، از اين اوضاع منزجر و متأذى ديده بلاشك ، بلاريب ، بلاترديد رنگ ديگرى\r\n\r\n","description":"","footnote":"","page_name":" 3753 ","page_number":567},
  {"content":"\r\n\r\nبازى ديگرى روى كار خواهد آورد . حالا اقبال محمد على شاه بلند باشد پادشاه اين بازى باشد يا ديگرى نمىدانم .\r\n\r\nميرزا مسيح\r\nچهارشنبه 15 رمضان المبارك ، ششم درجهء سنبله - تقى را براى وصول نقد و جنس ورك فرستاده‌ام . ميرزا مسيح باطنا مانع است . اما من ميل ندارم با همه خدمات كه پدرش و پدرزنش و كسانش به حضرت و الا نموده‌اند اين آدم را تنبيه كنم ، تأديب كنم ، مجازات اين حركاتش را بدهم . اين آدم هم بىمغز است ، ديوانه است . يك موزر كوفتى هم دارد و مغرور به آن . پارسال هم ارباب بادكوبه‌اى خارجش كرده مفلوك هم شده است . وركيها هم آش پلو راه نيست و بر عليه او شده‌اند آن احترامات ، آن توقيرات را ديگر نمىكنند و ميل دارد به زور من به حكم من آنها را مطيع و منقاد خودش كند . هرچه مىخواهم حالى شود كه اينها مگسان دور شيرينى بودند امروز كه آن شهد و شكر از بين رفته با چوب و زنجير هم نمىتوان به دامشان آورد . از كم‌مغزى باور نمىكند .\r\n\r\nچقدر جاجيم\r\nبارى از تفصيل سال گذشته و همراهيهاى خود به قحطزدگان الموت گويا مختصرى نوشته‌ام . حالا كه موقع پس دادن شده دچار يك زحمت و مشقتى گرديده‌ام كه حساب ندارد . يكى گليم عوض پول مىآورد ، يكى جاجيم ، يكى بز ، يكى بره ، بعضيها هم پاك و صاف مىگويند نداريم . شاهزاده سرمان را ببرد و حال آن‌كه يك شاهى تنزيل نگرفتم .\r\nتمام قرض الحسنه بوده و به خدا قسم ضعيفه آب صاف مىآورد و از من جو و ارزن مىگرفت . حالا آنچه يك من و دو من و سه من داده‌ام و انفاق كرده‌ام به جاى خود اينها را هم به اين صعوبت مىدهند كه هيچ نمىفهمم پول‌ها كجا رفته . من آنقدر جاجيم مىخواهم چه كنم كه همه را بيد بزند .\r\nيكشنبه 19 رمضان - هاشم مقارن عصر از شهر آمد . جناب رفعت السلطان مرقوم داشته بودند با شاهزاده ابو القاسم ميرزا مشغول مذاكره با والدهء خانم شدم در يكصد و پنجاه تومان ختم كرديم . جواهرات را منكر بودند به استنطاق من مقر آمدند انشاء اللّه به خوبى مىگذرد . جواب ملمع است نمىدانم چه شكل ختم مىشود . مطابق آنچه من نوشته‌ام يا اين مبلغ علاوه اشياء و جواهرات است .\r\n\r\n","description":"","footnote":"","page_name":" 3754 ","page_number":568},
  {"content":"\r\n\r\n\r\nاختراع شريف : چوب و فلك - گاوسر\r\nميرزا مسيح باغ كلايه رفته بود امروز آمد در خانه كدخدا اشتلم كرده بود . من هم فرستادم او را آوردند . على و شيخى و عبد العلى سه جوان پدرسوخته كه دور او را گرفته اسباب كار او شده‌اند چوب مفصلى شبانه زدم و استبدادى به خرج دادم . من تا امشب چوب و فلك را به كار نينداخته بودم . از بس در روزنامه خواندم كه در طهران و شهرهاى ديگر مردم را فلك بسته چوب زدند من هم مرحوم فلك را احيا كرده و واقعا عجب اختراع شريفى است و عجب صنعت شگفتى ، اين مردم مستحق [ اند 
  ] و تا نباشد كارها سروسامان نمىگيرد . من هركس را تنبيه مىكردم گاوسر مىزدم ، يعنى آن مردكه را دمر مىخواباندند و چوب به ماتحتش مىزدند ليكن آن آدم آنقدر تنبيه نمىشد و خجالت نمىكشيد . به عكس در فلكه يك ننگى ، يك عارى ، يك خجالتى عمده در بين است كه اگر صد گاوسر بزنى به‌قدر آن نيست كه پاى آن آدم را به فلكه بگذارى خواه بخورد خواه نخورد . اصلا يك تأثيرى در اين اختراع هست كه قدماى ما براى اين قوم وحشى به يادگار و ميراث گذاشته‌اند .\r\n\r\nتركه زدن به بختيارى\r\nپارسال كه شروع به اين عمل شريف در طهران شده بود كه صمصام السلطنه جمعى از بختياريها را در ميدان توپخانه به جرم سرقت چوب بسته بود در روزنامهء « ايران نو » به اين عبارت نوشته بود كه « جمعى از سارقين بختيارى را حضرت صمصام السلطنه تركه زدند . »\r\nاز بس تكذيب اين عمل را كرده بودند حالا به اسم تركه نوشته بود ، مثل ساير اسامى كه گذاشته بودند مشتبه شود . اما بعد نتوانستند كتمان كنند كه چوب و فلك براى ايران و ايرانى لازم بل واجب است . مثل اين‌كه مقصرين را در طهران به احترام حبس مىكردند ، شام و ناهار و چاى مىدادند . مردمان سفله و بچه‌هاى طهران مسئله را فهميده متصل در خيابانها باهم نزاع دروغى مىكردند و به اصطلاح زمان ما « جنگ زرگرى » پليس حضرات را به نظميه برده داخل محبس مىكردند . چند صباحى غذاى آماده و چاى دم‌كشيده مىخوردند . كم‌كم مطلب مكشوف شد كه اينها عمدا مرتكب نزاع يا جنحه و جنايت مىشوند كه چند صباحى مهمان نظميه باشند . اين‌بار قدغن شد حضرات را چوب بسته مرخص كنند تا كم‌كم موقوف شد يا نشد و به شكل ديگر مهمانى نظميه را علم كردند .\r\n\r\n","description":"","footnote":"","page_name":" 3755 ","page_number":569},
  {"content":"\r\n\r\n\r\nتظلم از عهد دقيانوس\r\nپنجشنبه 23 - امروز حسب المعمول من گرمارود مسجد رفتم . اما جناب آيت اللّه الموت ما ملا شكر اللّه امروز را بيست و دوم گرفته است . قاضى وعظ مفصلى كرد سيد اوريا روضه خواند . بعد از ختم روضه مسجد مجلس محاكمات شد . آنچه گرمارودى بود و آنچه از عهد دقيانوس تظلم داشتند كردند . آخر الامر ختم مجلس محاكمات به كتك خوردن عقيل بيچاره شد . از بس در محاوره تشدد كرد عصر ماه رمضان كار خود را نموده غروب قلعه آمدم و سردارى جهت عقيل فرستادم . نوكر حضرت و الا بود و خدمتها كرده صدمات كشيده خسارتها در بلواى الموت برده بايد راضى شود .\r\n\r\nقونسول و طلاق مهرماه خانم\r\nسه‌شنبه 28 شهر رمضان - مقارن ظهر ملكه داخل پشه‌بند شد مرا بيدار كرد پاكتى به دست من داد مال آقاى رفعت السلطان . باز كردم ديدم قباله در جوف است و خواندم ديدم قبالهء مهرماه خانم است كه در آخر آن جناب آقا شيخ عيسى شهيدى طلاق داده سواى آنچه نزد اوست و آنچه گرفته به دويست تومان نقد فى المجلس . كاغذ را خواندم ديدم مرقوم داشته‌اند مرا قونسل خواست رفتم . گفت البته بايد كار عيال عين السلطنه را تمام كنى . با موثق ديوان آمديم بيرون كه مشغول مذاكره شديم . مادر مهرماه خانم با مهرماه خانم رفتند توى اطاق قونسل بناى گريه و آه و ناله را گذاشتند . فورا قونسل مرا خواست و گفت همه را ببخشيد و يك مبلغى هم بدهيد . من آنچه شرعى عرفى گفتم ثمر نكرد و اين دو زن يك گريه ، يك ناله ، يك بىحيائى كردند كه به نوشتن درست نمىآيد .\r\nداخله و خارجه از بىحيائى اينها تعجب كردند . قونسل گفت اگر گوش به حرف من ندهيد اين دفعه كاغذ عين السلطنه را آن سمت ميز مىاندازم . من راضى نمىشوم انگشترى را كه شاهزاده به عيالش داده از او بگيرد ، من راضى نمىشوم گوشواره‌اى كه به گوش اين زن كرده بگيرند . در ولايت ما هم مرسوم نيست . حكما حكما دويست تومان هم بدهيد طلاق داده شود برويد ، خانمها فردا آمده دويست تومان را از من بگيريد و به من فرمودند حكما صبح پول را بياوريد .\r\nاين بود مختصرى از مرقومه و فرمايشات مطول رفعت السلطان و جناب قونسل . روز ديگر در محضر آقا شيخ عيسى طلاق را دادند و پول را گرفتند بدون هيچ محاكمه و رسيدگى . پانزده هزار هم به جعفر پدر صادق سليكانى حواله داده بودند كه حامل اين خبر خوش بود و به عجله پول و امضاء طلاق را خواسته بودند .\r\n\r\n","description":"","footnote":"","page_name":" 3756 ","page_number":570},
  {"content":"\r\n\r\n\r\nطلاق روسى نه ايرانى\r\nمن جواب نوشتم كه حسب الحكم پول را به طومانيانس حواله كردم ، اگر جناب قونسل از اين زيادتر هم جريمه بخواهند مىدهم . اما طلاق را رضايت ندارم و امضاء نمىكنم . كاغذى هم به جناب قونسل نوشتم كه حسب الامر تنخواه حواله شد اما همه چيز را مىشود به جبر و عنف و زور صورت داد مگر طلاق زن را كه رضايت باطنى مرد شرط اعظم آن است و اين طلاق طلاق روسى است نه ايرانى .\r\nمكتوبى هم به طهران و حاج افخم الدوله كه از سهل‌انگارى حضرت و الا اين جريمه را دادم [ نوشتم 
  ] . كاغذ رفعت السلطان را ملاحظه كنيد مسبوق مىشويد . در اين خصوص شور كنيد من نمىتوانم با قونسل منازعه كنم . اگر صلاح است در طهران اقدامى كنيد و الّا همين‌قدر پيغام كنيد كه عين السلطنه راضى به اين طلاق نيست . حقيقة جرأت نكردم به خود آقا شيخ عيسى چيزى در عدم رضايت خودم بنويسم مبادا قونسل رنجش حاصل كند و اسبابى فراهم نمايد كه صد مرتبه بدتر شود . جعفر را بعد از سحر فرستادم شهر با حوالهء دويست تومان نقد .\r\n\r\nمفرح الدوله\r\nآن زن من مادر بچه‌ها آن كارها را نكرد كه منجر به تفريق شود و اين عيال ديگر من هم كارش اين شكل نشد و اين همه متضرر نشدم مگر به واسطهء ظلم و بىعدالتى كه نسبت به مفرح الدوله كردم و خداوند منتقم حقيقى مجازات و مكافات به مثل در اين دنيا و به سر خودم آمد نه به سر اولادم . اگر آن تعدى و ستم را من به آن زن سيد فقير خودم نمىكردم اين بلاها به سرم نمىآمد كه براى هيجده شب زناشوئى هزار تومان از جواهر و لباس و پول متضرر شوم و ميان شهر قزوين رسوا و بدنام ، چه و چه كه همه را نمىشود نوشت .\r\n\r\n« كوچك عيد »\r\nجمعه غره شهر شوال المكرم .\r\n روزه يك سو شد و عيد آمد و دلها برخاست * مى به ميخانه به جوش آمد و مى بايد خواست \r\nديشب رؤيت هلال شد و امروز عيد محقق گرديد . جماعتى از آخوند ، ملا ، رعيت كه نزديك بودند ديدن آمدند . اين عيد را در اينجا « كوچك عيد » مىگويند . معلوم شد\r\n\r\n","description":"","footnote":"","page_name":" 3757 ","page_number":571},
  {"content":"\r\n\r\nقاضى هم عيد گرفته و رؤيت هلال چنان واضح و آشكار بود كه نتوانست انكار كند .\r\nسفير كبير ما چند روز است خوشكه‌چال وطن حقيقى خودش رفته امروز هم نيامد .\r\nتا مغرب مشغول پذيرائى بودم . تازه‌اى شنيده نشد مگر همان هنگامه تنكابون و سپاه جمع كردن امير اسعد كه در اين فصل قحطى آنجا انداخته .\r\n\r\nملا شعبان چرچى\r\nشنبه نهم شهر شوال آخر سنبله است ، اما سرد نشده ملا شعبان چرچى گرمارودى از شهر آمد كاغذجات و روزنامه آورد . پانصد عدد سيگارت بسيار خوب هم هرمز ميرزا فرستاده بود . اما مكتوبات حاج افخم الدوله بعد از دستورالعمل در باب مهرماه خانم مىنويسد .\r\n\r\nنامهء افخم الدوله\r\n« طاعات مقبول و ماه رمضان به وجود مبارك خوش گذشته . هواى شمران براى روزه خوب است شبها هم آسوده هستم . ولنجك خدمت شعاع الدين ميرزا و دزآشوب منزل عز الممالك گاهى هم جمع هستيم . با شعاع الدين ميرزا ، عز الممالك ، لواء الدوله مصمم شرفيابى از راه شهرستانك بوديم « 1 » آخر اكثريت آراء چنين قرار گرفت كه انشاء اللّه بعد از رمضان همتى كرده شايد شرفياب شويم . چاكر بيشتر مصمم هستم كه انشاء اللّه بلكه بتوانم با هرمز شرفياب شده هرمز را از راه تنكابون روانهء فرنگستان كنم تا خداوند چه خواهد . شب نوزدهم است در بيدستان نشسته مشغول عريضه هستم . هرمز با كمال خجلت هيچ سوقات از بىپولى نياورده بود . در اينجا سيگارت قشنگى پيدا كرد پانصد عدد تقديم نموده است . تازه دو شب است كه هرمز از اصرار و ابرام كه به مدرسهء نظامى دارد قدرى پائين آمده و به وعده آن‌كه بعد از تكميل درس ماليه نظام بخواند راضى شده . خيلى سخت و مصر در نظام بود . چاكر هم هيچ ميل نداشتم ( من هم از الموت به گفتهء افخم الدوله شرحى نوشتم كه منصرف شود ) . سر اسطلخ و بيدستان خيلى قشنگ و مصفا شده واقعا جاى حضرت و الا خالى است . هروقت دور هم جمع هستيم جز ياد شما و آرزوى شرفيابى هيچ صحبتى نيست . از اخبارات بخواهم عرض كنم . سپهدار وارد تبريز ، مخير السلطنه به سمت فارس حركت كرد . فرمانفرما از كرمانشاه به سمت\r\n\r\n\r\n","description":"","footnote":"\r\n( 1 ) - يعنى از طريق رفتن به قلهء توچال و سپس گذراندن درهء شهرستانك و رسيدن به لورا و پس از آن كنار آب كرج به سوى آزادبر و از آنجا از گردنهء اسطلك به طالقان و از طالقان به جانب الموت . ( ايرج افشار )\r\n","page_name":" 3758 ","page_number":572},
  {"content":"\r\n\r\nكردستان . يار محمد خان و مجاهدين ياغى شده آنجا را به تصرف خود درآورده تلگرافات سخت به وزراء كرده مجلس و عزل نايب السلطنه را و اين وزراء را مىخواهند .\r\nسالار الدوله هم در اورامان است . هنوز معلوم نيست كه با فرمانفرما چه بكند . در طهران وزراء مشغول دخل خود هستند . وزير مختار روس با سى قزاق ايرانى بيست قزاق روسى صد قاطر بنه به سمت نور و كجور حركت كرد . چرچيل انگليسى هم مهمان است . سه هفته مسافرت طول مىكشد . امير اسعد هرچه كردند نه تبريز رفت نه طهران آمد . معتمد الدوله استعفا داد حالا گفتگو است كه اقتدار السلطنه پسر ديگر سپهدار را بفرستند . معتمد الدوله دختر مرحوم اتابيك عيال مرحوم اميرنظام را گرفت . خانمها الحمد للّه سلامت جز مرافعهء امامزاده رفتن ، مسجد رفتن ، چيز ديگر و حرف ديگرى ندارند . » ( پايان نامهء افخم الدوله )\r\n\r\nدستخط آقاى عماد السلطنه\r\n« شب 28 رمضان است تا روز 22 احوالم خوب بود و روزه اذيتى نداشت ، آن‌وقت به واسطهء سرماخوردگى و سينه‌درد و تب در كمال سختى مىگذرد . وقايع را روزنامه فرستادم . آنچه در روزنامه نيست شورش عساكر دولت و مجاهدين است و تصرف كرمانشاهان . حالا مىگويند سالار الدوله هم با آنها يكى شده . اما اخبار غيررسمى است و حرف آنها اين است نايب السلطنه را نمىخواهيم ، مجلس هم بايد داير شود . ( اما در روزنامه نوشته است آقا سهو كرده ) . معتمد الدوله ديگر تنكابون نمىآيد ، گفتند اقتدار السلطنه رفته . ملكه جهان فخر تاج را خواسته بود با او مكه برود . معير الممالك او را به ادسا برد ، خرجى هم ملكه داده بود . معير هم گفتند امريك تشريف برد ( اين فخر تاج حكايتها دارد . اشعارى براى او گفته‌اند كه خيلى طولانى است گويا به واسطهء دانستن زبان ملكه او را خواسته مترجم مخصوص باشد ) . چهارصد تومان را به حضرت و الا دادم قبض گرفتم . ديگر بعضى مطالب از صورت سياهه است . »\r\n( پايان نامهء عماد السلطنه )\r\n\r\nبژدرو\r\nدوشنبه يازدهم شوال - امروز عصر اول سنبله است و همان ساعت هوا ابر ، چنان باد و طوفانى شد كه حد و حصر نداشت . اعلان خيلى خيلى مفصلى بود . بنا از شهر آمده مشغول سفيدكارى اطاقها و حياط است . روزى پنج هزار مزد سواى مخارج شام و ناهار و چاى . الموتيها متصل براى « بژدرو » تنكابون مىروند . عمله كم است و به زحمت فراهم\r\n\r\n","description":"","footnote":"","page_name":" 3759 ","page_number":573},
  {"content":"\r\n\r\nمىشود . گندم در شهر گفتند بيست و چهار تومان هجده تومان است امسال نمىدانم چه واقع شده كه آنقدر گران است . در الموت هنوز نرخ معين نشده ، آنچه هم من فروخته‌ام تعيين به تعيين نرخ بعد است . روزنامه‌ها را خواندم و مطالب مهم آن از اين قرار است .\r\n\r\nروزنامه آفتاب\r\n( روزنامهء ايران فعلا منحصر به همين « آفتاب » است . ديگر روزنامه چاپ نمىشود يعنى آنچه لازم بود نوشتند ديگر مطالبى ندارند ) روزنامه مذكور بسيار تنقيد مىكند از قانون اساسى ما و شرح و تفصيلى در نمرات خود مىدهد كه مطابق اخلاق و عادات و مزاج مملكت نيست . بالاخره مدلل مىدارد كه بايد جرح و تعديل شده جديدا نوشته شود . اما كدام قانون اساسى و در كجا اين قانون به غير مواقعى كه با شاه طرف بودند يا صرفه داشت چه و كجا استعمال شده و برقرار است ، يا كدام مجلس بايد جرح و تعديل كند لا معلوم است .\r\n\r\nحكام\r\nسپهدار تبريز وارد شده . شجاع الدوله اطاعت دارد . مخبر السلطنه از قم رد شده و به فارس مىرود . امير مفخم از يزد گذشته به كرمان مىرود ( هفتاد هزار تومان هم نقد براى اداى دين خود گرفت قهر باصرفه بود ) .\r\n\r\nيار محمد خان كرمانشاهى\r\nاما تفصيل يار محمد خان مجاهد غيور دمكرات باوجدان يا پدرسگ كرد بىنام و ننگ گون‌كن كتيراگير ، با فرمانفرما و مجاهدين به سمت كردستان عازم بودند از دوازده فرسنگى كرمانشاه شبانه با مجاهدين و بعضى از دسته‌جات ديگر ايلغار كرده صبح روز ديگر در خارج كرمانشاه اردو مىزنند و آدم به شهر مىفرستند سهام الدوله حاكم و بعضيها را احضار مىكنند . حضرات هم گمان مىكنند امر مهم و فرمايش تازه‌اى است بلادرنگ مىروند همه را گرفته حبس مىكنند . بعد آدم شهر فرستاده دو عرابه توپ و « مونيسيون » توپ و آنچه اسلحه بوده مىبرند ، سپس اعلانى منتشر مىكنند فحش زياد به نايب السلطنه و وزراء و اين‌كه مجلس مىخواهيم . بعد هم تلگرافات به طهران .\r\nسالار الدوله هم نزديك آنهاست و شايد باطنا معيت داشته باشند . فرمانفرما هم سرگردان و معلوم نيست چه كرده يا مىكند .\r\nدر روزنامه نوشته بود كه گويا در روزنامه خوانده‌اند آلبانيها و عساكر عثمانى ياغى\r\n\r\n","description":"","footnote":"","page_name":" 3760 ","page_number":574},
  {"content":"\r\n\r\nشده بعضى خواهشها نموده‌اند . اينها هم از روى جهل و نادانى تأسى به آنها كرده‌اند غافل از اين‌كه وضع حاضر ما تجويز نمىكند .\r\n\r\nنان در طهران\r\nدر طهران حكايت نان خيلى مشكل شده و آخر الامر خزانه‌دار كل مسيو مرنارد شروع به عمليات مىكند و به رياست ارباب كيخسرو دكاكين باز مىكنند و باز معلوم نيست چه خواهد شد .\r\n\r\nتعمير آستانهء مشهد\r\nنير الدوله در خراسان بازديد تخريب صحن مقدس را كرده هشتاد هزار تومان تعمير آن را بازديد مىكنند و حكم مىكنند خدام حضرت و آن كسانى كه مصدر اين حركت شده‌اند اين وجه را براى مصارف بنائى بدهند ، تا من‌بعد مردم را تحريك به اين حركات نكنند كه آبروى مسلمانها برود . ( اما اين حركت روسها به صحن مقدس به واسطهء بىاحتراميهاى خودمان به اماكن مشرفه شد اگر ما خودمان در به دو مشروطيت معابد خود را احترام مىكرديم آنها قادر به اين كار نبودند ، چنانچه در هندوستان تا حال به معابد هندو و مسلمان و برهمن همچو كارى نشد ) .\r\n\r\nفوت امپراطور ژاپن\r\nآنچه از خارجه نوشته بود اولا فوت امپراطور عظيم الشأن ژاپن موتسو بيتوست كه مىنويسد عظيم‌ترين فقدان قرن بيستم [ بود 
  ] و الحق آنچه درباره اين پادشاه عظيم الشأن جليل القدر بنويسند سزاوار است و حقيقة بايد نام نامى آن مرحوم را سرلوحهء دفتر پادشاهان قديم و جديد دنيا نوشت . محامد و اوصاف آن امپراطور بزرگ را بايد از قلم يكى از مصنفين و علماى اين عهد خواند . بنان و بيان من عاجز از ذكر و توصيف آن است . همين‌طور تفصيل حسيات ملت ژاپن را در ايام مرض و فوت آن مرحوم .\r\n\r\nروس و فرانسه\r\nثانيا سفر مسيو پوانكاره رئيس الوزراء فرانسه به روسيه و شرح پذيرائى او و احترامات فوق‌العاده امپراطور و مذاكرات محرمانهء آنها و يك فقرهء آشكار است اتحاد قوهء بحرى اين دو دولت است كه در موقع لزوم از هم خواهند كرد و صحبت استقراض روسها از فرانسه به مبلغ خيلى ناقابل دو مليارد فرانك براى ازدياد قوهء بحريه روس . سان\r\n\r\n","description":"","footnote":"","page_name":" 3761 ","page_number":575},
  {"content":"\r\n\r\nقشونى روسها با حضور رئيس الوزراء داده‌اند كه خيلى اهميت داشته و شصت هزار عساكر روس دفيله نموده‌اند و شب مهمانى و تياتر مفصلى در اردو داده‌اند با حضور امپراطور .\r\n\r\nانگليس\r\nاز قرارى كه باز در روزنامه ديدم انگليسها نه از اتحاد بحرى روس و فرانسه براى آن كه خود انگليس هم داخل اين اتفاق مثلث است بلكه به واسطهء ازدياد قوهء بحريه آلمان خيلى متوحش است و مشغول تهيه و تدارك جهازات بىشمار است كه بتواند با قوهء بحريه دو دولت مقتدر بحرى مقاومت و مقابلت نمايد . ( زيرا انگليس به واسطهء مستعمرات بىحسابش بايد داراى كشتيهاى بسيار باشد و آلمان بر خلاف آن هيچ مستعمرات قابلى ندارد و در موقع لزوم تمام كشتيهاى خود را مىتواند برابر جزاير بريطانياى اعظم حاضر كند ) .\r\n\r\nعثمانى\r\nاما حكايت عثمانى چون فى الجمله از بابت واقعات وارده شبيه به ايران باشد . بايد اندكى بسط كلام داد . بعد از خلع و تبعيد سلطان عبد الحميد زمام اختيار و اكثريت مجلس با حزب « اتحاد ترقى » يا ژون تركها » شد ( مثل دمكراتهاى ما ) . كم‌كم غلو حضرات و بىمبالاتى در كارها و استقلال تام و تمام حزب « اتحاد و ترقى » باعث جنگ ايتاليا شد و بعد در داخله شروع به انقلاب گرديد . شورش آلبانى و دسته‌جات عساكر عثمانى شروع شد و انزجار ملت از اين حزب آشكار گرديد . محمود شوكت پاشا وزير جنگ كه عضو اعظم كابينه بود و فاتح مشروطيت از مقام خود استعفا كرد و از شورش عساكر كه بر ضد مسلك او بودند انديشه نمود . سعيد پاشا با فى الجمله تغييرى كابينهء خود را مرتب نموده و مجلس بر اطمينان كابينه اتفاق كرد ، اما طولى نكشيد تلگرافات تهديد آلبانيها و عساكر او را مجبور به استعفاى فورى نمودند . غازى مختار پاشا رئيس الوزراء شده وزراى خود را از احزاب ديگر منتخب كرد و مجلس هم به واسطهء انقلاب مملكت رأى اطمينان داد و به سر كار خود شدند . اين‌بار عساكر و آلبانيها و بعضى مردم مايل انفصال مجلس شده چنانچه عبد اللّه پاشا از سالونيك تلگراف كرد تا چهل و هشت ساعت ديگر مجلس منفصل نشود براى اين امر با اردو اسلامبول خواهد آمد . وزراء به مجلس سنا رفتند و ده ساعت مذاكرات سنا طول كشيد . آخر الامر لزوم انفصال مجلس را سنا رأى داد و حكم سلطان بر طبق رأى سنا صادر شد . اين خبر به\r\n\r\n","description":"","footnote":"","page_name":" 3762 ","page_number":576},
  {"content":"\r\n\r\nمجلس مبعوثان رسيد رئيس مجلس پيشنهاد كرد وكلاى حزب « اتحاد و ترقى » جوابها دادند . وكلاى حزب ديگر خصوصا وكلاى آلبانى مدافعه كردند . كار به جنگ و كشيدن تپانچه كشيد . آخر الامر چون اكثريت با آنها بود رأى بر عدم اطمينان وزراى حاليه دادند .\r\nدر اين بين تلفون رئيس الوزرا رسيد كه براى اصغاى فرمان سلطانى مجلس بر هم نخورد .\r\nجواب از طرف رئيس مجلس داده شد كه ما كابينهء حاليه را هيئت دولت نمىدانيم ، هر وقت كابينه ديگر منتخب شد به اوامر آنها حاضريم و مجلس را متوقف كردند . روز ديگر درب مجلس را بستند و بيرق دولت را پائين آوردند . قشون و ژاندارم از طرف دولت گذاشته شد احدى را مجلس راه ندادند و اعلان انفصال مجلس از طرف دولت منتشر گرديد . متعاقب تلگراف زياد از آلبانى و ساير ولايات عثمانى رسيد كه همه از انفصال مجلس شادى كرده بودند و دو سه روز ديگر چهل روز قانون نظامى در شهر اسلامبول مقرر شده و كلوپهاى حزب « اتحاد و ترقى » را بستند ، روزنامه‌هاى آنها را توقيف كردند ، ليدرهاى آنها را هم مشمول تبعيد [ كردند 
  ] يا حبس هستند . رئيس مجلس هم كه به حضور سلطان رفته بود از او پذيرائى نشده شرفياب حضور نشد و گفتند اين مجلس پس از انفصال مجلس اول موقتا براى مذاكرات يك اصل قانون اساسى منعقد شد و رسميت ندارد تا وكلاى ديگر انتخاب شود . گويا شرايط آلبانيها را هم قبول كردند و آنجا هم ساكت شود . اما جنگ در كار است و حقيقة عثمانيها و اعراب خوب مقاومت كرده بلكه اغلب فتح و نصرت با آنهاست ليكن كشتيهاى ايتاليائى اغلب جزاير متصرفى و ملكى عثمانى را تصاحب كرده چون اغلب سكنهء آنها عيسوى مذهب هستند راغب اين تصرف و ضبط ايتاليا مىباشند خاتمه و نتيجه جنگ لا معلوم است .\r\n\r\nمراكش\r\nمارك بعد از تبعيت سلطان حفيظ به فرانسه بلوا و شورش رخ داد اول فرانسه‌ها چندان اهميتى به اين شورش ندادند بعد كه فهميدند ملت سخت ايستاده تدبير كردند و مولى حفيظ را به وعده‌هاى خام و گردش فرانسه و خوردن آب ويشى و تفرج بوا دوبولن و زيبائى خانمهاى پاريس فريب داده از سلطنت استعفا كرد و به برادر خود مولى يوسف سلطنت را واگذار كرد كه استعفا و نصب هردو در يك روز اعلان شد و سلطان مخلوع يا مستعفى از رباط به سمت كازابلانكا و از آنجا از راه جبل الطارق عازم بندر مارسى شد .\r\nطولى نكشيد كه از اين تدبير هم نتيجه حاصل نشد و بلوا عام و شورش مالاكلام شروع گرديد و بر ضد فرانسه عموم اهل مارك با قوائد قوم خود اقدام نمودند . حاليه فرانسه دچار مشكلات شده و فهميده است كه ضبط و ربط مارك مخارج و صدمات زياد دارد و\r\n\r\n","description":"","footnote":"","page_name":" 3763 ","page_number":577},
  {"content":"\r\n\r\nمثل ايران ما نيست كه بدون بذل يك منات پول و تلف يك نفر سالدات و خالى كردن يك تير تفنگ صاحب و مالك شد .\r\nاين بود حوادث عالم تا من‌بعد از پردهء غيب چه رخ نمايد .\r\nپنجشنبه 14 شهر شوال المكرم - تغييرات آسمانى همان يك روز بود ، فعلا خوش است و سرد نشده از ايوان كه اول شب مىنشينم به اطاق نرفته‌ايم اما من معمول دارم و تا بتوانم شبها را بيرون و زير آسمان نمىخوابم و اين سه سال همه را در اطاق برج خوابيدم ، خواه گرم بود خواه خنك .\r\n\r\nحريق استانبول\r\nاز واقعات خارجه چيزىكه فراموش شد دو حريق پىدرپى اسلامبول است كه چندى قبل واقع شد و مبلغ‌ها خسارت رسانيد و ثانى زلزله شديد يكى دو محله اسلامبول دهات و قصبات خارج اسلامبول كه نفوسها تلف و ملياردها خسارت وارد شده و شهر اسلامبول سواى حوادث داخلى دچار صدمات آسمانى هم گرديده است .\r\nپائين‌روچ به اصرار ملا هيبت اللّه و كربلائى عيسى از من دعوت كرده بودند ملا يوسف و اسعد الحكما هم بودند . يك روز يك شب آنجا بودم عصر با پردهء شكار كبك رفتم و به زحمت دو عدد زدم . اسمعيل از پشت اسب انداخت و گم شد ، نصيب نگرديد ، با همه پياده‌روى و زحمت اسعد الحكماء آمد قلعه شب ديگر رفتيم ورك منزل ميرزا مسيح .\r\nفى الجمله صحبت از مذهب بهائى شد به مناسبت اين‌كه عباس افندى ينگى دنيا رفته تتمهء صحبت هم محرمانه تا قلعه كشيد . اما همه را تقيه داشت و از قول آنها مىگفت و من مختصر تاريخ طلوع اين مذهب را از زبان مشار اليه مىنگارم .\r\nسيد على محمد مشهور به باب در سن بيست و دو سالگى در شيراز خروج نموده و خود را مهدى عصر عجل اللّه فرجه ناميد و بدون خواندن درس صاحب علومات و كشف و كرامات بود . اين خبر به طهران و محمد شاه رسيد . بعد از مشاوره با حاج ميرزا آقاسى سيد يحيى دارابى كه محل وثوق و اطمينان محمد شاه بود مأمور گرديد كه برود و حقيقت را معلوم دارد ، او رفت و تصديق كرد . لكن حاجى ميرزا آقاسى مانع شد كه حقيقت مطلب و تصديق خود را به شاه بگويد و حكم شد سيد على محمد را به طهران بياورند .\r\nدر اصفهان منوچهر خان معتمد الدوله حاكم بود و سيد على محمد را كه در خانهء امام جمعه منزل داده بودند ملاقات كرد و پس از اصغاى كلمات او ايمان آورده مانع رفتن به طهران او شد و مدتى نزد خود نگاه داشت و همه قسم حاضر شد كه در راه فداكارى و\r\n\r\n","description":"","footnote":"","page_name":" 3764 ","page_number":578},
  {"content":"\r\n\r\nبذل جان و مال نمايد . لكن سيد على محمد گفت عمر تو وفا نمىكند و همين‌طور هم شد به زودى مرحوم گرديد . برادرش گرگين خان حاكم شد و بر خلاف منوچهر خان او را حبس كرد و زجر داد ، هرقدر التماس كرد مرا با علما روبرو كن يا معجزه بخواهند يا مباهله ، يا مردم را به حال خود بگذارند قبول نكرد . يعنى علما گفتند شايد اين سحر يا جادوئى كند و مسئله مشكل شود . بالاخره او را به طهران آوردند و بردند به تبريز و كشتند . چنانچه در تواريخ عهد ناصر الدين شاه مفصلا مرقوم است .\r\nسيد ظهور ثانى را قبل از مرگ خودش به مردم گفت و چيزى طول نكشيد ميرزا حسينعلى بهاء اللّه در تاكور مازندران ظهور خود را اعلان كرد و ملقب به بهاء اللّه شد اما در ظاهر برادر ديگر خود ميرزا يحيى را كه صبح ازل ملقب است به دعوت واداشت و بعد از چندى خود اعلان ظهور كرد ( از اينجاست كه مذهب آنها دو شعبه مىشود ، جمعى ميرزا يحيى صبح ازل را بهاء اللّه مىدانند و مشهور به ازلى هستند ، برخى ميرزا حسينعلى را بهاء اللّه مىدانند و مشهور به بهائى شده‌اند ) . ميرزا يحيى را با ميرزا حسينعلى ناصر الدين شاه تبعيد كرد . ميرزا يحيى در قبرس حبس شد و اين شخص همان كتاب بيان را قانون مذهب خود قرار داد و الآن هم جماعت ازلى همان را قانون مىداند كه از سيد على محمد باب رسيده و او نوشته . لكن ميرزا حسينعلى فرمود كه بعد از سيد على محمد اين قانون منسوخ است و قانون ما تا هزار سال ديگر كتاب اقدس است كه خودش تأليف كرد و قانون نوشت .\r\nمن جويا شدم كه توفير اين دو كتاب بيان و اقدس چيست ؟ گفت در كتاب بيان هيچ ذىروحى را اجازهء حيات نمىدهد مگر بابيه را و همه را به كشتن و زدن و نيست و نابود كردن ساير مذاهب حكم مىكند و اگر به آن قوانين چنانچه ازليها قائلند رفتار شود ديارى بشرى باقى نبايد بماند مگر آن‌كه بابى و ازلى باشد . اما كتاب اقدس كه بهاء اللّه نوشته به كلى بر خلاف اين عقيده و مذهب است و به همين جهت است كه بيان را چاپ و انتشار نمىدهند ، بر خلاف اقدس كه مكرر چاپ شد و منتشر شده است .\r\nاما ميرزا حسينعلى را وقتى كه تبعيد كردند بغداد رفت از آنجا اسلامبول . در آنجا هم دولتين صلاح نديدند بماند بردند شهر ادرنه ، چندى آنجا و از آنجا بردند به جزيرهء عكا و بيست سال حبس بود ، بعد در همان جزيره آزاد شد ، عمارت ساخت و مسكن كرد تا مرحوم شد و پسرش عباس افندى عبد البهاء جانشين و مروج دين شد و همان‌طور در عكا مجبور به اقامت بود تا مشروطهء عثمانى سر گرفت و مرخص شد به مصر رفت ، پاريس و لندن رفت ، مراجعت به مصر كرد و امسال برحسب دعوت‌هاى مفصل بهائيان امريك به امريك رفته و الان هم آنجاست .\r\n\r\n","description":"","footnote":"","page_name":" 3765 ","page_number":579},
  {"content":"\r\n\r\nپرسيدم بعد از عباس افندى كه داعى خواهد بود ، گفت ده نفر از امناى بيت العدل كه ملت بهائى قبول نمايد و كتاب اقدس تا هزار سال قانون اين ملت است بعد تغيير مىكند .\r\nميرزا يحيى هم تا پيرارسال حيات داشت و حاليه دو سال است مرحوم شده و شما اگر بخواهيد فى الجمله از عقيده و مذهب اين قوم مسبوق شويد اين ورقه نطق عبد البهاء را كه در امريك نموده بخوانيد . من او را به‌عنوان اين‌كه صبح مىخوانم گرفتم و صبح هم يادش رفت بگيرد به اين مجلّد ملصق كردم تا مزيد اطلاع گردد . « 1 »\r\nباز من جويا شدم كه خوب آنچه مسلمان و شيعه هست مىتوان داخل اين مذهب كرد ، گفت ظهور حضرت شده اما بگوئيد ببينم فلان مجوس ، فلان يهودى ، فلان امريكائى كه هيچ قايل به عيسى و موسى و حضرت محمد ( ص ) نيستند چه قسم مىتوان داخل اين طريقت كرد . گفت از روى كتابهاى سماوى خودشان مجوس را يهودى بعد عيسوى بعد مسلمان مىكنند و ظهور حضرت و ظهور حسينى را ثابت مىدارند ، همين‌طور يهود و نصارى را . گفتم به اين سهلى و آسانى . گفت خيلى آسان‌تر . چنانچه از هر قوم و قبيله و ملت الان بهائى هستند . در امريكا صد هزار نفر و روزبه‌روز علاوه مىشود . در لندن ، در پاريس از مجوس بسيار و از يهودى بىحساب . گفتم خيلى اعجاز است ، خيلى كرامت است كه آدم را در يك ساعت هم يهود كرد ، هم مسيحى ، هم مسلم ، هم اثنى عشرى و هم ظهور را ثابت نمود . پس از اين قرار چندى نخواهد گذشت كه تمام خلق كره بهائى مىشوند ! گفت همين‌طور است چنانچه مىگويند و مىنويسند الان نصف بيشتر امريك بهائى شده و من چند نمره از روزنامهء « نجم باختر » براى شما مىفرستم ملاحظه فرمائيد . « 2 » ديگر صحبت را من تمام كردم و عصر رفت تا روزنامه « نجم باختر » منطبعه واشنگتن چه باشد . صحبت ديگر اين بود كه اوان رفته بودم منتظم الملك صحبتهاى سپهدار را مىگفت مختصرا خيلى شديدتر و سخت‌تر از آنچه شيخ ابراهيم گفته بود . در مهمانى حاكم و جواب نطق قونسل هم حاضر و ناظر بوده و آنچه از قول شيخ نوشته شد حاق و حقيقت واقع بوده و بايد منتظر اقدامات تازهء نو ظهور آقاى سپهدار اعظم جد مشروطه بود .\r\n\r\nچه مذهب داشته‌اند\r\nيك چيز در دل من بود كه هنگام رفتن از اسعد الحكماء پرسيدم و آن اين بود كه\r\n\r\n\r\n","description":"","footnote":"\r\n( 1 ) - مفقود شده است .\r\n( 2 ) - براى آگاهى خوانندگان از عقايد سخيف و بىپايه اين گروه ضاله مبادرت به درج آن گرديد . ( مسعود سالور )\r\n","page_name":" 3766 ","page_number":580},
  {"content":"\r\n\r\nملك المتكلمين و سيد جمال و ميرزا جهانگير چه مذهب داشتند . گفت آن دو نفر اولى ازلى بودند چنانچه افعال و كردارشان بر همه معلوم شد . سيمى مذهب نداشت و به هيچ چيز قائل نبود . اما فعلا در ايران اين جماعت دچار زحمت و مشقت بىنهايت هستند .\r\nاين اسعد الحكما كه على الظاهر و بر حسب مشهور خودش برادرش پدرش داخل اين طريقت هستند اين دو روز من صبح براى نماز برنمىخاستم چون متهم نبودم باك نداشتم اما اين آدم آفتاب بلند بود ، ناچار دست‌نماز گرفته آن هم بيرون اطاق كه جمعى نظاره كنند و آن‌وقت آمده بلند بلند نماز مىكرد و در قنوت دعاهاى مفصل مىخواند و بعد از نماز تعقيبات طولانى .\r\n\r\nوسايل زندگى دهاتىوار\r\nيكشنبه هفدهم شوال المكرم ، ششم درجه ميزان - مدتى است از امورات زندگانى خودم نمىنويسم . من پاك و صاف دهاتى شده‌ام و روزبه‌روز تجربيات حاصل مىكنم كه بسيار مقرون به صرفه است و فعلا دايرهء رعيتى من وسعت پيدا كرده . چطور در اوايل امر تا پارسال گندم را كم‌كم آسيا برده آرد مىكردند و مقدارى حيف و ميل مىشد ، امسال ده خروار گندم را شسته پىدرپى دادم آرد كردند و الان نان ما به حمد اللّه مثل برگ گل است .\r\nجز آنچه از شستن و پاك كردن تلف شد مابقى به كيسهء ما ماند . نان خوب هم مىخوريم .\r\nزغال را در دو سال به قيمتهاى گزاف خريدم امسال خيلى به قيمت مناسب و آنچه لازم داشتم انبار كردم . هيزم پارسال درختى را آب انداخت همه را قلعه آوردم ، اسمعيل همه را تلف كرد . امسال درخت گردوى قوى را باد انداخت همه را انبار و مهر و موم كرده براى زمستان نگاه داشتم و يك الاغ گرفتم همه روزه محراب از كوه هيزم آورد . قاطر صد تومانى هم كشته نشد هيزم هم باقى ماند . روغن را در غير موقع خيلى گران به ما مىدادند ، آن هم همه ضايع و خراب . امسال سلف خريدم از يك من شاه هيجده هزار تا بيست و پنج هزار و الان دو خروار روغن اعلى دارم كه مادر زينب همه را جلد كرده و مثل گلاب معطر است و يك من سه تومان و نيم الان خريدار دارد و من نمىدهم . « برنج مولائى » پيش‌خر كردم خروارى هشت تومان ( چهل من ) و همه ساله كرايه مىدادم مىآوردند امسال قاطر خودم مىآورد . بره‌ها ، توغليهاى مرا مجانا نگاه مىداشتند همه لاغر ، همه بىگوشت ، همه بىدنبه چنانچه از اول بهار تا اول رمضان كه پنج ماه و نيم بشود پنجاه رأس بره و توغلى خورديم . حالا برادر شاه زينب اسحق را گالش گرفتم گوسفندها را مثل مال ساير رعيتها مىچراند چاق شوند . علفهاى باغ را جمع كردم از كوه هم دادم علف چيدند . آشپزخانه در بيرون قلعه مال آن سال كه حضرت و الا آمده بود\r\n\r\n","description":"","footnote":"","page_name":" 3767 ","page_number":581},
  {"content":"\r\n\r\nدادم بزرگ كردند طويله شد كه انشاء اللّه گوسفندها را نگاه دارم چاق شود . هر كدام به عوض پنج رأس از آن‌كه مجانى نگاه مىداشتند چاق‌تر شود . بعلاوه پشم اين گوسفندها را زينب و كلفتها قدرى هم مزدى بافتند داديم گليم و خورجين درست كردند . مقدارى هم از پشم بره‌ها براى جوراب و دستكش داريم . دو رأس گاو ماده نگاه داشتم شير و ماست و پنير ما مفت تمام مىشود . پنبه گرفتم چند جور مادر زينب كرباس خوب از روى نقشه و نمونه‌هاى طهران بافت و دو سه دست كت ، جليقه ، شلوار درست كردم و مىپوشم هردفعه آن را بشويند محكم‌تر و مستحكم‌تر مىشود . مدتى است لباس من منحصر به آن است و بسيار صرفه دارد و قشنگ است .\r\n\r\nارباب پروپاچه قرص\r\nمختصر الموت ولايت آباد پرنعمتى نيست ، همه‌چيز را بايد قبلا تهيه كرد تا در زمستان و بهار بلكه همهء سال آدم راحت باشد و مناسب تمام شود و تازه ما دستور اين ولايت را داريم مىآموزيم . پس از ضررهاى فراوان و امسال به يك اندازه تداركات ما كامل شده و مىتوان گفت ارباب پروپاچه قرص هستيم . بيشتر در اين امورات مادر زينب به من كمك و تعليم كردند ، خودشان هم از اين صبح تا آن صبح مشغول جمع‌آورى و ترتيب اين كارها هستند كه يك يك را نمىشود نوشت كه مثلا ما چه پنيرى مىخورديم و حالا چه پنيرى ، چه روغنى داشتيم و حالا چه روغنى و قس عليهذا .\r\n\r\n« تابل » دوك الموت\r\nتعميرات قلعه و ترتيب اطاقهاى ما از وقتى كه مقتدر نظام رفت ما عادت كرديم به روى ميز غذا خوردن و دادم چند ميز كوچك كه پهلوى هم گذاردند طويل شود از چوب گردوى بسيار اعلا درست كردند و ناهار و شام ما روى ميز است . كلفتها هم ترتيب چيدن ميز و آوردن غذا را خوب ياد گرفته‌اند و « تابل » « 1 » دوك الموت بسيار مزين و عالى است با گلدانهاى گل و زينتهاى ديگر از خوشهء گندم و ارزن و جو . اطاقها سفيد شده گرد يتيمى از چهرهء آنها برداشته شده . اطاقهاى رو به قبله بيرون خيلى قشنگ و خوب نيمكت ، صندلى ، پرده‌هاى خوب دارد ميز تحرير منظم است .\r\nبارى عين السلطنه امسالى هيچ طرف مشابهت به فضل اللّه تعالى با عين السلطنهء پيرارسالى و پارسالى نيست . از هرجهت و از هرحيث مزيت و برترى دارد . مىخواهم\r\n\r\n\r\n","description":"","footnote":"\r\n( 1 ) .  table \r\n","page_name":" 3768 ","page_number":582},
  {"content":"\r\n\r\nادعا كنم عمارت و خصوصا اطاق بيرون مرا جز فرنگيها در قزوين كسى ندارد . سردر قلعه را سفيد كرده‌ام و به هرجرز آن يك زوج شاخ بز كوهى كه نه سال و ده سال دارد نصب نموده‌ام . يك ابهت و جلالتى پيدا كرده كه تماشائى است . حقيقة بسيار مد و قشنگ شده . زياده چه بنويسم .\r\nچهارشنبه بيستم شوال المكرم - سفيدكارى اطاقها تمام نمىشود بنا هم روزى پنج هزار اين روزهاى كوتاه اجرت دارد مىگويم مقاطعه كن قبول نمىكند .\r\nاز شهر شهرتها مىدهند از آمدن شاه با سپهدار و غيره و غيره اما كتبا خبر ندارم و از روزى كه سفير كبير ما آمده كاغذجات و اخبار درست نمىرسد . روزنامه‌هاى « نجم باختر » و كتاب رسالهء « مدينه » را اسعد الحكما فرستاده بود . اما كتاب درسى سال قبل نوشته شده مصنف اسم خود را ذكر نكرده ليكن معلوم است بهائى است در اخلاق و ترغيب اهالى ايران است به تعليم و تعلم و حسن سلطنت مشروطه به شرايط صحت عمل وكلا و تربيت عموم اگر به آنها پادشاه عصر و مردم در آن عهد رفتار كرده بودند حال كنونى مملكت ما خيلىخيلى بهتر بود .\r\n\r\nنجم باختر و سهراب\r\nاما نجم باختر  ( Star of the West )  به فارسى و انگليسى است و در شهر واشنگتن چاپ مىشود اما مثل همان روزنامه‌هاى ما بىترتيب و به هوس و ميل نويسنده . مدير و منشى ميرزا احمد سهراب است . تمام مناقب و مفاخر عباس افندى است و الواح نازله ، خطابه و نطقهاى او در مجامع و محافل شهرهاى امريك و بعضى اشكال بهائيان شهرهاى انگليس و امريك كه صحت آن معلوم نيست . براى اين‌كه يك جمعى نشسته و عكس انداخته‌اند و بعضى عكسهاى گروپ عبد البها . اما قيافهء عبد البها خيلى تنومند است بلندقد با ريش بلند انبوه كه سفيد است دماغ كشيده صورت دراز . اما لباس عبد البها فنيهء عثمانى و روى آن مولوى پيچيده ، لبادهء بلند ، قباى بلند پوشيده عصا در دست دارد . سنش هفتاد سال است . از قرار معلوم جمعى از آن سيصد و سيزده كرور لا مذهب‌هاى دنيا كه بيشترشان در امريك جمع هستند خودى به اين لباس بيرون آورده و اين اسم را به خود گذاشته‌اند و الّا چطور فلان امريكائى كه نه فارسى مىداند نه عربى هم مسلمان شده هم اثنى عشرى ، هم قايل به ظهور و هم عبد البها . درهرحال يك حكايتى است كه عقل من نمىرسد و چون درجهء علم من به آن پايه نيست كه بتوانم با آنها صحبت دارم مجاب كنم يا مجاب شوم هيچوقت مايل به صحبت آنها نشده‌ام مگر به اندازهء فهم قاصر خودم . . .\r\n\r\n","description":"","footnote":"","page_name":" 3769 ","page_number":583},
  {"content":"\r\n\r\n\r\nحيدر قلى خان\r\nچند روز است حيدر قلى خان از همدان آمده و من هيچ فرصت نكردم صحبتهاى او را بنويسم . اولا در مانيان كلنل ژاندارمرى او را گرفته تو دزد هستى . پس از آن‌كه تمام اسبابهاى او را تجسس كرده‌اند و او چند مكتوب از من و حضرت و الا نشان داده اسب و اسباب او را رد ، اما تفنگ و قطار فشنگ او را ضبط كرده‌اند . هرچه گفته است راه امن نيست من بىتفنگ نمىتوانم حركت كنم گوش نداده‌اند و همان شب به عزم قتل كلنل جمعى آمده بودند كلنل مسئله را فهميده به سمت قزوين حركت كرده و متصل از اين ژاندارمها مىكشند تفنگ آنها را مىبرند . اين كلنل هم آخر خودى به كشتن مىدهد و يك مرافعه درست مىشود .\r\n\r\nوضع همدان\r\nاما همدان مىگفت اميرنظام در كبود راهنگ نشسته مشغول گرفتن نقد و جنس بلوك حاجيلوست و رسيدگى به عرايض مردم . دو عرابهء توپ هم آنجا دارد با تفنگ و ذخيره زياد و به قدرى پول جمع كرده كه ديگر حد و حساب ندارد و از ترس بعدها خانهء امير افخم را هم از پول خود ساخت و تمام خرابى آن را مرمت كرد . اما امير افخم همان نهاوند است ، همدان نيامده . احتشام الدوله پسرش دمق [ همدان 
  ] نشسته . او هم دهات خود را ضبط مىكند و ماليات مىگيرد . دولت هم اول دهات را ضبط كرد اما زدند مأمورها را بيرون كردند . اما دهات نايب السلطنه ناصر الملك تمام غارت شده و تمام محصول امسال آن را هم مردم بردند . عباس نامى حالا روى كار آمده باطنا با احتشام الدوله است دسته‌دسته سوار به دهات روانه مىكند محمد نامى هم رعيت شما غازياتانى سوارى دارد ، او هم مشغول است اما به ده شما كارى ندارد .\r\nشهر همدان را هم گفتند باز از طرف سالار الدوله مىآيند تصرف كنند . دزدى آدم‌كشى غارت در اطراف همدان ديگر اندازه ندارد .\r\n\r\nكاوش تپه‌اى در همدان\r\nپيش اميرنظام رفتم ، پيش احتشام الدوله رفتم . همه جوياى سلامتى شما شده از الموت پرسيدند . اميرنظام از يك تپه كه كاوش كرد قريب پنجاه هزار تومان چيزهاى نفيس قيمتى بيرون آورد . زن يپرم آمد رفت شورجه عكس آنجا را انداخت . از خاك آنجا براى قبر آن گوربه‌گورى مىبرد .\r\n\r\n","description":"","footnote":"","page_name":" 3770 ","page_number":584},
  {"content":"\r\n\r\n\r\nعبد الباقى خان چاردولى\r\nاز جنگ و كشته شدن يپرم پرسيدم گفت تمام اين فتوحات آخرى سالار الدوله به واسطهء عبد الباقى خان بود و اين عبد الباقى خان پسر ولى خان چاردولى است . شورجه هم ملك خودش بود . بعد از كشته شدن يپرم او هم كشته شد . از آن به بعد سالار الدوله و قشونش فرارى شدند . اگر عبد الباقى خان شجاع كشته نشده بود حالا طهران بودند .\r\nعباس خان چنارى كه پارسال به اجل خدائى مرد دو پسرش هم در همين جنگ كشته شدند . مىگفت به كلنل گفتم شما زورتان به دزدها نمىرسد ، من فقير را دستگير مىكنيد . خنديد گفت همه همدانيها دزد هستند .\r\nعدل الممالك به حيدر قلى خان پيغام داده بود الموت بيايم . از آن طرف همشيره نواب عاليه كاغذ نوشته است مال و آدم بفرستيد الموت بيايم . بنائى هم تمام نمىشود و من نمىتوانم هم اندرون هم بيرون مهمان داشته باشم .\r\n\r\nميرزا حسنقلى\r\nيكشنبه غرهء ذيقعده الحرام ، 20 درجهء ميزان - ميرزا حسنقلى بادشتى همان كه سالهاى گذشته مثل ببر از خان خطائى پيش من مىآمد و از پشت زهار تا حلقوم خود را فشنگ و قطار بسته بود امروز مثل موش دستها را از عبا درآورده با برهء چاق و فربه و مقدارى ميوجات و چند قطعه مرغ تعظيم‌كنان ، تكريم‌كنان ، خاضع خاشع ، عبد عبيد ، جان‌نثار وارد شد .\r\n چنين است رسم سراى درشت * گهى پشت بر زين گه زين به پشت \r\nو تعز من تشاء و تذل من تشاء . بزرگى و بزرگوارى به دست تو است اى خداوند متعال . من خيلى به او مهربانى كردم ، خيلى محبت كردم شب را هم ماند . بعضى مطالب داشت خواهش كرد انجام بدهم . او مىگفت عيال افراسياب خان مىبايست به شهر برود مكتوبى نوشته بود سپهدار در ركاب اعليحضرت مىآيند ، عيال مرا روانه شهر نكنيد .\r\n\r\nدزدى جواهر\r\nغروب رمضان على وركى از شهر آمد . گفت آقاى عماد السلطنه انوشيروان ميرزا را به فرنگستان مىبرد . يك شب در باغ رفعت السلطان ماند به‌قدر پانصد تومان جواهرات آقا را سرقت كردند . من حرف او را در باب سرقت باور نكردم . كاغذ عدل الممالك را داد كه آنجا هم نوشته بود . خيلى مكدر شدم قريب پانصد تومان مال افخم الدوله را امسال بهار\r\n\r\n","description":"","footnote":"","page_name":" 3771 ","page_number":585},
  {"content":"\r\n\r\nسرقت كردند اين هم مال عماد السلطنه . اما چطور حضرت و الا راضى به مفارقت نوشيروان ميرزا شده مسئله مشكلى است .\r\n\r\nتخم ، گاو\r\nچهارشنبه پنجم شهر ذيقعدة الحرام - چندى بود خيال پائينها را داشتم و از تنبلى حركت نمىكردم . امروز مصمم حركت شدم . اولا براى نسق شورستان كه يك سال است اربابان گذاشته و رفته‌اند ملك بىرعيت و تخم ، گاو مانده . ثانيا رعاياى فيشان جولادك و تركان اجاره نكردند و مكرر نوشته پيغام دادند بيائيد تخم و گاو بدهيد ، يعنى محض ندادن اجاره‌نامچه سنگى جلوى پاى من به دستورالعمل سيد بزرگ انداختند . من هم گفتم هرقدر ضرر من بشود يك سال است البته ، البته تخم ، گاو صرفه بيشتر من بعد دارد مىدهم ، اطاعت دارم . در باطن من يقين دارم آنها تخم و گاوبگير نيستند ، فقط محض مسامحه و ندادن اجاره‌نامچه اين حرف را مىزنند .\r\n\r\nتخفيف در چاى\r\nبارى عصر سوار شده شيخ ابراهيم آمد كه از آنجا شهر برود . عشقى ، ولعى داشت كه به ورود سالار الدوله شهر قزوين باشد و جزو فدائيان آن سردار ترسو . قاضى گرمارود هم مدتى است ناخوش است براى معالجه آمد . در راه اتفاقى كه قابل ذكر باشد روى نداد . . . از وقتى كه اسعد الحكما آمده جلوى خرج ميرزا اسحق را گرفته چنانچه شام ما نصف ايام و ليالى گذشته بود ، همه نوكرها گرسنه خوابيدند . در چاى و ساير چيزها هم به قدر امكان تخفيف داده شده بود .\r\n\r\nآبدنگ\r\nروز پنجشنبه ششم - بعضى كارها صورت گرفت . مرافعهء من با ولى تمام شد . پارسال مقدار زيادى مزد آبدنگ و خشك كردن برنج ، مزد كوبيدن برنج « موش‌خورانه » از من گرفت . امسال مطالب دستگيرم شد كه مزد آبدنگ ، مزد كوبيدن با رعيت است بنابر معمول اينجا خشك كردن پاك دروغ است . شالى دو روزه خشك مىشود و ديگر فريب ولى بيك را نخوردم . يك آبدنگ هم در دزدك‌سر ساختم كه مقدارى هم بايد اجارهء آن بشود . ولى كه از اينها دستش كوتاه شد بناى ناله را گذاشت كه گندم ندارم ، نان ندارم ، پس خرج مرا بدهيد كه مقدارى گندم حواله دادم گرفته خرجى كند . رعيتهاى سرخه‌كوله آمدند دو سال است تخم گندم و جو ندارند بكارند . اما هرچه اسعد الحكما كرد راضى\r\n\r\n","description":"","footnote":"","page_name":" 3772 ","page_number":586},
  {"content":"\r\n\r\nشوند تخم بگيرند نصفه‌گى ارباب رعيتى شود راضى نشدند . من هم ديگر تخفيف ندادم . عصر رفتم دزدك‌سر آبدنگ جديد را زيارت كردم ، از آنجا به شورستان و در عمارت يا قصر مصطفى قلى سرناچى نزول اجلال شد . نوكرها در ايوان و من در اطاق كه مثل محبس صحيحى بود . رعيتهاى شورستان عليا و سفلى و باغ‌كلايه همه آمده استقبال كردند .\r\nشب تازه‌اى رخ نداد مگر آن‌كه شيخ ابراهيم تاب و توانش براى رفتن شهر و ورود سالار الدوله تمام شده بود . من مىگفتم از كجا راست باشد . مىگفت من آنچه را ميل دارم باور مىكنم ، هرچه را ميل ندارم رد مىكنم . حالا اين مطلب را باور دارم . اسبى كه حيدر قلى خان براى من آورده « تپق » مىزند . من در سر دادن قيمت ايراد گرفتم مىگفت « تپق وارميزدى » ، « تپق وارميز » و ما آنچه كرديم معنى اين دو عبارت متشابه را نفهميديم .\r\nكيكها و پشه‌هاى آپارتمان سرناچى تا صبح خدمات شايان كردند .\r\n\r\nشكار كبك\r\nجمعه - فرستادم از قلعه چادر بياورند . بعد رفتيم شكار كبك . حسين خان رشوند قوشى همراه آورده اول دفعه كه انداختيم مفقود شد و تا ظهر همه ما در تفحص قوش بوديم . آن‌وقت من با جمعى آمدم سايرين ماندند . بعد از ظهر قوش را پيدا كرده آمدند .\r\nاين شكار صبح ما بود . اما عصر رفتيم هرچه قوش انداختيم دور كرد رفت روى سنگى نشست . از ايشان كارى ساخته نشد . اما من دو كبك با تفنگ زدم . ورود چادر به شورستان بناى رعد و برق شد ، مثل لولهء آفتابه باران جارى شد . صبح را شكار جرگه‌گراز خبر كرده بودم به اين واسطه موقوف شد .\r\n\r\nقرار ارباب رعيتى\r\nروز شنبه - بعد از آمدن يكى دو ساعت باران هوا باز شد . جناب شيخ و ابو القاسم ميرآخور و ميرزا حسين به سمت شهر عازم شدند . شيخ با نهايت وجد و سرور مىرفت .\r\nمن هرچه مىگفتم شاه بيايد ، سالار الدوله بيايد آخر به تو چه ربطى دارد . مىگفت من اصلا ميل دارم آنها بيايند ولو اين‌كه مىدانم من محل اعتنا نيستم . اما ما جمعى هستيم فدائى اينها هستيم ، از زن و مرد گرفته تا اطفال كوچك . بعد از رفتن آنها مشهدى محمد پسر ميرزا حسنقلى آمد كه ناهار در شهرك تهيه شده متوقع هستيم بيائيد . من هم كارى نداشتم يعنى امر نسق شورستان گذشت تخم و گاو گرفتند و مثل رودبار قرار ارباب رعيتى دادند . هرچه مىفرستيم مىنويسيم رعاياى فيشان ، جولادك ، تركان به\r\n\r\n","description":"","footnote":"","page_name":" 3773 ","page_number":587},
  {"content":"\r\n\r\nدستورالعمل سيد نمىآيند . لهذا رفتم اسعد الحكماء هم آمد . ناهار خوبى دادند . در ضمن با ميرزا حسنقلى صحبت اجارهء اين سه آبادى را كردم و او با كمال شعف و ميل ديدم راضى است . عصر مراجعت به خانهء مصطفى قلى شد . شب را شام خوبى داريم .\r\nاسمعيل جلودار مباشر است . بعد از شام باز بناى باران شد . و بسيار اين باران بموقع است . امسال نرخ غله و برنج از پارسال زيادتر است . چنانچه الان گندم بيست تومان ، جو هفده تومان ، برنج در اينجا معلوم نيست اما در شهر چهل تومان است . اين شكل باشد خيلى علاوه مىشود .\r\n\r\nشكار گراز\r\nيكشنبه - صبح رفتيم شكار گراز از باغ‌كلايه كه رد شديم رد پاى گراز بسيارى ديده شد كه به جنگل رفته‌اند . كوههاى باغ‌كلايه و شورستان جنگل دارد . ضعيفه‌اى هيزم مىآورد گفت خوكها در پشت دره هستند . رفتيم و ديده شدند . مسافتى پياده رفتم ولى و على جان كدخداى شورستان و برادر ملا عباس و چند نفر را فرستاديم آنها را رم بدهند سمت ما بيايند . اينها گم كردند و جاى ديگر رفتند . ما پياده بناى جلو رفتن را گذاشتيم ، ولى خوكها را نمىديديم ما هم نمىتوانستيم صدا كنيم . بناى سوت زدن را گذاشتيم گرازها ملتفت شده دويدند كه بناى شليك شد . مه آمده بود داخل مه شده از چشم ناپديد شدند . حيدر قلى خان به ما رسيد و گفت يكى را من زده‌ام همگى او را مسخره كرديم . بعد از ربع ساعتى صداى تفنگ ولى آمد بعد برادر عباس ديده شد . از مسافتى يك پاى خوك را گرفته كشان‌كشان مىآورد . حيدر قلى خان گفت ها ديديد من راست گفتم . باز ما ترديد كرديم تا رسيد ديديم گلوله سه تير است كه دست حيدر قلى خان بود و تفنگهاى ما تمام « مكنز » و « جاكسون » و « ورندل » بود . از گوش چپ بچه خوك خورده از نزديك چشم راستش بيرون رفته باوجود اين زخم مهلك به‌قدر نيم فرسنگ سربالائى راه رفته و افتاده بود . اين است كه اين تفنگهاى جديد و گلوله‌هاى فلزى براى شكار خوب نيست . خوك را داديم از راه ديگر بردند منزل و ما رفتيم سرچشمه ناهار بخوريم .\r\nدر اين بين ابر غليظ سياهى از سمت رودبار حركت كرد حسين خان گفت باران شديد دارد زود حركت كنيم . مختصر شكار ناقص ماند و براى منزل سوار شديم كه ابر رسيد و بناى رعد و برق شد ، تگرگ مفصلى آمد و پشت‌سر تگرگ باران شديد . سواره مقدور نبود حركت كنيم پياده شديم . همه لباس تابستانى كت و نيم‌تنه داشتيم با گيوه به پا .\r\nدهل‌چى و سرناچى باهم مشغول ترنم بودند كه ديگر دهل از صدا افتاد و به عوض چطر داماد جمشيد سرش گذاشته بود و سرناچى از شدت سرما از نفس افتاد . بارى به يك\r\n\r\n","description":"","footnote":"","page_name":" 3774 ","page_number":588},
  {"content":"\r\n\r\nوضع فلاكتى و رسوائى ما به شورستان رسيديم كه به نوشتن درست نمىآيد « 1 » اما بخارى و تنور آتش بود ، دور آن حلقه زده چاى گرمى دادند خورديم . باوجود آن سه نفر از نوكرها شب تب شديدى كردند . حسنقلى سرورى داشت كه نيامده بود . بازنه تركانى آمد ، نه جولادكى پيدا شد ، نه فيشانى . ميان تمام اين دهات اين سه قريه تازه از سر گرفته‌اند خودشان مىنويسند دعوت مىكنند باز حاضر نمىشوند .\r\n\r\nنوع املاك\r\nجهان خاله ماماى اين دهات كه ملك عروسش را سيد بزرگ فروخته و به هزار مرافعه و زور من آخر الامر دو من تخم افشان زمين و يك باب خانهء حاجى صالح طالقانى كه ملك را از سيد خريده داد امشب براى ما تخمه ، فندق ، تخم‌مرغ ، گردو كه چيز تازه‌اى است امسال آورد . مدتى غصه مىخورد كه باران به شما زحمت داد . تمام املاك سيد بزرگ از همين قبيل است . سه ربع همين شورستان را او دارد . يك طالقانى داشت او را تهديد مىكرد كه ملك خالصه است ترا چنين و چنان مىكنند . مرد كه فرار كرد آن‌وقت وجهى به معتضد الممالك نايب ما داد تصرف كرد . حالا مىگويد ملك من است . از همه جا به همين منوال است ، يا مال صغير است يا مال فرارى يا ثلث دروغى و وصيت‌نامچهء ساختگى .\r\n\r\nباز هم خوك\r\nدوشنبه آدم فرستاده بوديم در فارس‌آباد كه براى خوردن شاليها انجمن خوكها جمع است . بيدار شديم آمده بود كه يك دانه يك جا و هفت‌تا يك جا خوابيده‌اند . با شورستان خداحافظى كرده گفتم آبدارى و غيره بردند « آفتاب در » . بين راه ميرزا حسنقلى رسيد باز صحبت كردم و خوب مطمئن شدم ، با كمال ولع حاضر اجاره است .\r\nحسين خان باز ترديد كرد كه خوك اينجا نيست اما پياده‌ها و على جان كدخداى شورستان از بالا صدا كردند اشاره كردند كه هست . به عجله رفتيم و بعد پياده شده مبلغى راه پياده رفتيم كه يك مرتبه بدون مقدمه خوك بيدار شده سرازير بناى فرار را گذاشت . اول وهله سنگ بزرگى مانع تير انداختن من شد ، حسين خان تيرى انداخت ، پشت سر محمد على .\r\nاما گراز نر بزرگى بود و به شدت مىدويد . يك تير هم من انداختم نخورد . ولى او را دنبال\r\n\r\n\r\n","description":"","footnote":"\r\n( 1 ) - در اين روز گدوك سيالان جمعى دچار شدند چهار نفر آدم شش مال از بوران و برف تلف شد .\r\n( يادداشت مؤلف در حاشيه )\r\n","page_name":" 3775 ","page_number":589},
  {"content":"\r\n\r\nكرد . گراز داخل لات رودخانه شد پياده‌ها او را احاطه كرده در ميان گل فرو رفت .\r\nنمىتوانست بلند شود ولى نزديك شد تيرى انداخت كه گويا زخمى شد . ميرزا حسنقلى كه سوار يابوى صفر شده بود نزديك بود به عوض گراز شكار شود كه پياده شده اسب را سر داده پشت سنگى مخفى شد . ما رسيديم به اسبها سوار شده تاخت كرديم گراز رفت نزديك شهرك . بچه‌ها ، زنها او را جلوگيرى كردند . بالاى صاين‌كلايه را گرفت و رفت .\r\nولى و جمعى ديگر او را تعاقب كردند . ما نزديك رودخانه تماشا مىكرديم . يك‌مرتبه هفت خوك ديگر كه صبح گفته بودند ضميمهء اين يكى شد و سربالا شدند . پياده‌ها آنها را تعاقب كرده ما هم سواره تاخت كرده رفتيم نزديك صاين‌كلايه كه جلوى گرازها را گرفته باشيم . قضا را باران ديروز و پريروز سيل آورده و همه جا گل و « خرّه » بود ، تاخت كردن مشكل . خوكها از نزديك محل صاين‌كلايه رد شده از درويش كلايه سربالا به سمت رودبار جلاى وطن از الموت عازم شدند ( اما مىگفتند همين امشب باز براى خوردن شالى حاضر مىشوند ) . در اين بين از پائين صدا زدند كه گله خوك ديگرى سرازير شد .\r\nمدت زيادى پياده دويده تا رسيديم شليك شروع شد . داخل صحرا شده از جلو خانه‌هاى شهرك دو دسته شده يك دسته سربالا به سمت رودبار ديگرى به سمت جنگل شورستان و ما يقين كرديم تير نخورده‌اند . با نهايت كسالت رفتيم . باز فارس‌آباد ناهارى خورده به آفتاب‌در و خانه سيد ابو الحسن پياده شديم . عمارت خوبى دارد ، برعكس خانه مصطفى قلى . شب چند نفر جولادكى ، تركانى بعد از تحصيل اجازه از سيد بزرگ آمدند صحبت زياد شد . تخم و گاو مىخواهند . رفتند صبح همه بيايند قرارى داده شود .\r\nسه‌شنبه - صبح زود على جان آمد كه يك خوك كوچك بالاى شورستان افتاده و يك گراز بزرگ نزديك باغ‌كلايه . اولى را سگ‌ها پاره‌پاره كرده‌اند دومى را مال بدهيد بروم بياورم . قاطر داديم رفت بياورد . عجب حيوان سخت‌جانى است و به يك گلوله دو گلوله مشكل است بيفتد . اينها درست با زخم گلوله سه ربع فرسنگ راه را طى كرده‌اند و آنجا افتاده‌اند . خون آنها هم جارى نمىشود مىگويند فورا جاى گلوله و زخم را پيه گرفته مانع خروج دم مىشود .\r\nبارى تا ظهر رعايا نيامدند . حيدر پاكارآمد كه هريك رفتند به سراغ كار خود . معلوم مىشود اينها مرا مسخره كرده‌اند . محمد على را فرستادم فيشان با سيد اتمام حجت كند .\r\n\r\n","description":"","footnote":"","page_name":" 3776 ","page_number":590},
  {"content":"\r\n\r\n\r\nوزن محصولات\r\nدر شورستان كلم قمرى تا دانه‌اى يك من شده بود ، اينجا شلغم به‌قدر يك كدو شده بود كه من هيچ همچو چيزى نديده بودم . مثل اين‌كه در قلعه امثال تخم كدوئى مال تنكابون كاشته بودم هردانه دو من شاه كه چهار من تبريز باشد شده بود .\r\nبارى عصر محمد على آمد كه سيد همه را قسم مىخورد كه از من حرف‌شنوى ندارند ، شاهزاده بايد آنها را گوشمال بدهد . چنين و چنان كند . چون فتوى داده شد و حكم تو گفته شد من هم گفتم برويد اين پدرسوخته‌ها را بياوريد . دو نفر در تركان است ، دو نفر در جولادك كه ميرزا فضل اللّه ، كربلائى محيى ، عقيل و غفور باشند . نوكرها رفتند طولى نكشيد ميرزا فضل اللّه و محيى را آوردند ساعتى نگذشت عقيل و غفور را بعد خودشان آمدند آنها را كه در پستوها و كندوها مخفى شده بودند دستگير همه را حبس كردم تا ببرند قلعه . ديگر كارى نداشتم گفتم صبح حركت كنند .\r\n\r\nياغيگرى الموتى\r\nچهارشنبه - باوجود همه تفتين و حركات زشت سيد نخواستم او را نديده بروم و سرشكسته شود . آدمى از جلو فرستادم خودم از عقب رفتم فيشان . سيد از آن بدذاتى كه دارد تمام را نيش و نوش صحبت داشت من هم همه را به گردن خودش گذاشتم كه تا اجازه و فتواى شما نرسيد من درصدد تنبيه و سياست آنها برنيامدم . در ضمن مىرسانيد كه غارت شده و حال آن‌كه خرابى نكردند ، اما غارت نه بلكه يك تكه چيز از آنها نياوردند و من گفته بودم خانهء آنها را هم خراب كنند كه نكرده بودند . زيرا بعد از همه شرارت الموتى حالا تازه اينها ياغيگرى مىكنند و از سر گرفته‌اند . من چهل ده را اجاره داده‌ام اين سه ده هنوز حاضر نشده است . محض نظم ساير محل‌ها محض امنيت الموت لازم بود تنبيه شوند .\r\nناهار خورده از راه سرخه‌كوله به سمت قلعه عازم شديم و من خيلى به عجله آمدم كه دو ساعت به غروب مانده قلعه پياده شدم مقصرها را هم‌چنانچه گفته بودم تقى خان چوب مفصلى زده و حبس كرده بود . اما شب گفتم به اطاق بردند هيزم دادند ، شام دادند و آزاد بودند .\r\n\r\nمسيح خان كاكاوند - سالار الدوله\r\nيكشنبه 15 ، چهارم درجه عقرب - هوا بعد از باران لطيف شده اما چندان سرد نيست .\r\n\r\n","description":"","footnote":"","page_name":" 3777 ","page_number":591},
  {"content":"\r\n\r\nامروز غلامرضاى سرخه‌كوله حامل شيخ آمد . بعضى اشياء لازمه با كاغذجات و روزنامهء « آفتاب » آورد . اولا سالار الدوله به حوالى طهران رفته آنجا مشغول است . ثانيا قونسل مسيح خان كاكاوند را با سوارش خواسته و حفظ شهر قزوين با اوست . دم دروازه‌ها آدم گذاشته‌اند . در سيراب هم با كلنل ژاندارمها عباس جنگ كرده كلنل زخمى و جمعى از ژاندارمها كشته شده‌اند . كسان سالار الدوله حاكم ساويچ‌بلاغ را گرفته سبيلش را بريده دو هزار تومان جريمه كرده‌اند . حاكم طالقان از وحشت اين خبر فرار كرده . از طهران هم آقاى حاج افخم الدوله نوشته بود كه سالار الدوله آمده اما نمىدانم كجاست . بختيارى به جلوگيرى مىرود . فعلا سلطنت ايران را بختياريها صاحب شده‌اند البته جنگ مىكنند .\r\nاما روزنامجات - مسيو سازانف وزير خارجه روس به سمت انگليس عازم شده و در قصر پالمورال پادشاه انگليس با وزير خارجه سر ادوارد گرى ملاقات خواهد كرد و يك رشته از مذاكرات مهم راجع به ايران است .\r\n\r\nممتاز السلطنه وزير مصلحتى\r\nنايب السلطنهء قانون‌دان ما از پاريس تلگراف مىكند كه ممتاز السلطنه را وزارتى بدهيد كه با من به انگليس مسافرت كند داخل مذاكرات شويم . ممتاز السلطنه را وزير علوم مىكنند ليكن ممتاز السلطنه به انگليس مىرود . اما نايب السلطنه قانون‌دان ما باز نمىرود و مشغول تفرج شهر پاريس مىشود .\r\n\r\nوضع اروپا\r\nپس از مسافرت رئيس الوزراى فرانسه به روس و اين مسافرت سازانف يك ولوله و آشوبى در اروپ برخاسته كه رئيس الوزراست مسافرت مىكند ، وزير خارجه‌هاست كه به هرطرف روان است . امتداد جنگ عثمانى و ايطاليا اگرچه دولت ايطاليا را به خشم و غضب آورده و بيشتر شكست مىخورد . ليكن در عثمانى هم كسب وخامت كرده ، داخله‌اش مغشوش ، مجلس منفصل ، در سرحدات بلغارى و صربى و مونتنگرو آشوب ، همه روزه سپاهيان طرفين نزاع دارند و ملت بلغار و صرب و قراطاق به شدت و حرارت تام و تمام دولت خود را ترغيب و تحريض به جنگ با عثمانى مىكنند و دور نيست جنگ با اين چند دولت شروع شود .\r\n\r\n","description":"","footnote":"","page_name":" 3778 ","page_number":592},
  {"content":"\r\n\r\n\r\nهاراكرى ( ژاپون )\r\nرئيس جمهور چين دو نفر از جنرالهاى مشهور جمهورىطلب را « فوزيه » كرده مجددا انقلاب شروع شده بدتر از ما پول هم ندارند و كارشان بسيار سخت است . در ژاپن جنرال مشهور « نوكى » فاتح پرت‌آرتور هنگامى جنازه ميكادو را حركت دادند خودش و زنش در مقابل تصوير امپراطور « هركورى » كردند . اندوه و غم تازه به ملت ژاپن حادث گرديد . متعاقب اين خودكشى جمعى از صاحب‌منصبان و سربازان خود را براى نوكى « هركورى » كردند ( اين رسم خودكشى كه به زبان ژاپن « هركورى » باشد در آنجا مرسوم است و يك كارد تيز كوچكى را به ناف خود گذاشته تا گلوى خود را پاره مىكنند ) .\r\n\r\nمراكش\r\nدر مارك بلوا بر ضد فرانسه مشتعل است و الجيبا اعلان سلطنت كرده خيلى اشكال دارد . به اين زوديها منظم شود . فرانسه هم دچار مشكلات شده است .\r\nاز تنكابون خبرها مىدهند گاهى امير اسعد از سمت الموت مىآيد ، گاهى به حمايت يا جنگ سالار الدوله مىرود . اقتدار السلطنه هم در كلاردشت نشسته و مىگويد تا امير اسعد خارج نشود من نمىآيم .\r\n\r\nتفاوت زمينها\r\nچهارشنبه 18 ذيقعده ، هفتم درجه عقرب - به‌واسطه پستى و بلندى زمين ، الموت جاى غريبى است . گندم پيچ‌بن و ايواتر را تازه باد داده حمل مىكنند . در يارفى و شهرك و غيره برنج درو مىشود . در بالاروچ و ورك حسن‌آباد فيشان سبز گندم يك وجب بلند است .\r\nروزى كه در پائينها گندم درو مىكنند در آنجاها شخم ذرع مىكنند .\r\n\r\nمحاصرهء طهران\r\nتازه‌اى نيست مگر همان حكايت سالار الدوله و محاصرهء طهران . قونسل هم اجازه رفتن شهر را داده اما حضرت و الا به توسط افخم الدوله نهى شديد فرموده‌اند . آقاى عماد السلطنه پطرزبورغ است . هرمز ميرزا پاريس رسيده . بختياريها جواب تلگراف سپهدار را زده‌اند اين‌كه مىگوئيد ايران پادشاه لازم دارد و اين پادشاه هم بايد محمد على شاه باشد در صورتى ممكن است كه يك دختر كور از بختيارى باقى نباشد و الا با حيات ما امكان ندارد . باز از تبريز تلگراف كرده‌اند كه اگر اين ممكن نيست ما\r\n\r\n","description":"","footnote":"","page_name":" 3779 ","page_number":593},
  {"content":"\r\n\r\nاعلان استقلال خود را مىكنيم و به تمام دول درآوردن محمد على شاه تلگراف مىكنند .\r\n\r\nخرابى ايران\r\nهيچ نقطه‌اى از نقاط عالم امروز به اغتشاش و گرانى و بىتكليفى ايران نيست .\r\nشكست يا فتح با دشمن خارجى باعث افتخار هرملتى است ، اما جنگ داخلى آن هم به اين امتداد براى هيچ و پوچ در سر الفاظ از هربلاى مبرمى ضررش بيشتر است . چنانچه امروز ايران ما تباه‌تر و خراب‌تر از روزى شده كه افغان اصفهان را تخليه كرد و احتمال كلى مىرود از شدت جور و ظلمى كه از بختيارى ديده‌اند همان معامله كه با افغان كردند با اينها بكنند .\r\n\r\nكشته شدن يار محمد خان\r\nواقعهء كرمانشاهان و قتل يار محمد خان فراموش شد . فرمانفرما ، عميد الدوله خودمان را كردستان گذاشته مىرود به سمت كرمانشاه . سالار الدوله وارد كردستان مىشود عميد الدوله فرار به شهبندرى عثمانى [ مىكند 
  ] . فرمانفرما هم داخل شهر كرمانشاه مىشود . يار محمد خان شبانه به شهر حمله مىآورد تا صبح ديگر جنگ مىكنند . عاقبت يار محمد خان كشته مىشود و جنودش متفرق كه جمعى را فرمانفرما دستگير مىكند .\r\nاين شد نتيجهء يار محمد خان مجاهد و دمكرات غيور كه چندى محل وثوق و پرستش ما ايرانيان احمق بود .\r\n\r\nتمايل به سالار الدوله از ظلم بختيارى\r\nيكشنبه 22 ذيقعده ، يازدهم درجه عقرب - امير اسعد را يك روز وارد پيچ‌بن كردند . بعد مراجعت داده به جنگ يا كمك سالار الدوله فرستادند . سيد مهدى جيرين‌دهى كه به قم مشرف شده بود امروز آمد دستخطى مختصر از حضرت و الا داشت كه در شمران مشغول بنائى مىباشند و هنوز شهر تشريف‌فرما نشده‌اند . رقيمه‌اى از حاجى افخم الدوله كه مرقوم داشته بودند سالار الدوله اطراف طهران است ، اهل شهر هم بىميل به آمدن او نيستند . فعلا سوار و جمعيت جمع مىكنند كه به مقاتله بفرستند . در آخر كاغذ نوشته بود از قرارى كه شعاع الدين ميرزا مىگويد سالار الدوله به شهرستانك رفته .\r\nخود سيد مهدى مىگفت دو روز شهر طهران خيلى مغشوش شد نان به دست نيامد .\r\nدروازه‌ها را توپ گذاشتند . اهل شهر همه راضى بودند سالار الدوله وارد شود ، از ستم و جور بختيارى خلاص شوند . تا قم مىگفت آنچه كاروانسرا و مهمان‌خانه بود يك در و\r\n\r\n","description":"","footnote":"","page_name":" 3780 ","page_number":594},
  {"content":"\r\n\r\nپنجره نداشت . در قم بيشتر براى آمدن سالار الدوله شادى مىكردند . علما و سادات و غيره بعد از نماز مغرب جماعت در جلوى حرم مطهر عمامه‌ها را برداشته دعاى فتح و نصرت براى سالار الدوله مىخواندند . بختيارى اين خطه را كن فيكون كرده .\r\nعصر شكار كبك رفتيم دو عدد شكار شد . قاطرها را تنكابون براى حمل برنج فرستادم امسال خيلى گران است .\r\n\r\nجهانيان - ارباب جمشيد - نوذريان\r\nشنبه 24 - مقارن غروب جناب حاج نظر على آمد شب را در قلعه ماندند . مىگفت دادوستد پاك و صاف موقوف شده ، مال التجاره حمل نمىشود . همه‌چيز گران است .\r\nتجار متصل اعلان ورشكستگى مىكنند . جهانيان ، نوذريان ورشكست شدند . ارباب جمشيد هم تازه اعلانى كرده هركس ملك مىخواهد به قيمت عادله بيايد ببرد ، پول مىخواهد دو سال مهلت بدهد . كار ارباب جمشيد خيلى خراب است . مىگفت نزديك بود به سر من هم بلائى بيايد . امير اسعد نوشته بود بروم خورنان طالقان و سه دانگ آنجا را در ده هزار تومان بخرم . شب در خانهء ملاى آنجا بودم كيف اسناد باز يك كيسه مملو از پول زرد و دو سه بسته اسكناس جلويم بود .\r\n\r\nژاندارم و قفقازى\r\nيك مرتبه هفت هشت ژاندارمهاى ينگى امام وارد شدند كه ما را مخفى كنيد ، سوار سالار الدوله در تعاقب ما هستند . آنها را در اندرون مخفى كردند . چيزى نگذشت چند نفر قفقازى كه در سر ملك وقفى طالقان از طرف تاجرباشى روس اقامت دارند با « موزر » و ششلول وارد اطاق شدند كه اين ژاندارمها كجا هستند . من رنگ از رويم پريد گفتم همه پولها و اسناد را بردند . در اين بين يك نفر از آنها مرا شناخت و گفت با شما كارى نداريم ، ژاندارمها را مىخواهيم . از ترس و محض حفظ خودمان آنها را نشان داديم رفتند تفنگ و اسب و اسلحه آنها را گرفته و رفتند .\r\nبعد از اين صحبتها عريضه از تركانى ، جولادكى برايش رسيد . از مطالب مختصر بود ، خواهش كرد محبوسين را خواسته با همينها عمل را تمام كند . اينها راضى بودند اما من اقدام نمىكردم ، براى آن‌كه نگويند در مجلس بوديم . من آمدم و آنها مذاكرات كردند .\r\nآخر الامر قرار بر اجاره شده آن هم به يك مبلغ و مقدار نازلى صورت مجلس نوشته شد و صبح همراه حاجى بروند گرمارود اجاره‌نامچه بنويسند . چون پاى حاجى به ميان آمده و با كمال رضايت و ممنونيت امر گذشت بهتر شد .\r\n\r\n","description":"","footnote":"","page_name":" 3781 ","page_number":595},
  {"content":"\r\n\r\n\r\nسه مسلمان : ارمنى\r\nپنجشنبه 26 ذيقعده ، 15 درجهء عقرب - هوا چندان سرد نيست ، همه‌جا مشغول كشت و زرع هستند . عصر ملا محمد وركى آمد كه بعد از شش سال الموت آمده ديدن كند .\r\nثقل سامعه دارد . مسئله‌گو و محل وثوق آقايان قزوين و عتبات است . شب نگاهش داشتم . از جمله صحبتها كه مىكرد مىگفت در قزوين در روزنامه خواندم شخصى حضرت ختمى مرتبت ( ص ) را خواب ديده فرموده‌اند اين چند سال از امت من خيلى كشته شد ليكن سه نفر از آنها مسلمان بودند من در آن مجمع كه قرائت روزنامه مىشد گفتم اين سه نفر يكى يپرم بوده ديگرى برادر او اكيم يكى هم ارمنى ديگر .\r\n\r\nخواب دربارهء شيخ فضل اللّه\r\nهمشيره‌زاده نايب الصدر قزوين از اشخاص خيلى مشروطه‌خواه بود روزى آمد خدمت على اكبر جلوخانى مجتهد در صورتى كه جمعى از طلاب هم بودند گفت آقا بعد از قتل آقا شيخ فضل اللّه من روزى يك دور تسبيح به او لعن مىفرستادم چند شب قبل خواب ديدم منبرى گذاشته و حضرت امير عليه السلام بالاى منبر است . جمعى از طلاب و علما نشسته‌اند و بعضى را هم حضرت به اسم صدا مىكند ، من‌جمله آقا شيخ فضل اللّه را صدا زدند جلوى منبر ايستاد و به حضرت عرض كرد تقصير من چه بود كه به اين شكل مرا كشتند . حضرت فرمودند مصائب ما را به خاطر بياور . عرض كرد قبول كردم . اما يك نفر از اولاد شما چرا روزى صد مرتبه مرا لعن مىكند . حضرت فرمودند او از اولاد ما نيست . حالا بفرمائيد تعبير اين خواب چيست ؟ آقا و سايرين خنده كردند و بعد آقا فرمودند پسرجان عين حقيقت است تعبير ديگرى ندارد ، برخاسته و رفت . صبح هم پنج تومان كرايه مال نياز كرده رفتند به ورك كه ده روز ديگر شهر برود .\r\n\r\nراه تنكابون\r\nيك كار صحيح بقاعده كه در نظر داشتم و الحمد للّه دارد صورت مىگيرد عمل اين راه تنكابون بود از گرمارود تا كاروانسراى جديد الاحداث بالاى گدوك كه همه ساله ده پانزده قاطر تلف مىشد و گاهى آدم هم پرت مىشد . ادريس گرمارودى و جهان‌بخش دامادش متعهدند راه را بسازند . من هم قرار دادم از هرقاطر در سال ده شاهى و از هر الاغ پنج شاهى دريافت كنند . حاجى نظر هم كه مىرفت سپردم درست ملاحظه كند خصوصا نقطهء « چله نو » كه بدترين محل اين راه است ايشان هم نوشته بودند خوب\r\n\r\n","description":"","footnote":"","page_name":" 3782 ","page_number":596},
  {"content":"\r\n\r\nساخته شده ، ليكن خوب است تا سراج‌محله متعهد شود . ادريس را خواستم و قرار دادم از سامان پاشا كلايه كه مزرعهء يارفى است تا اول كاروانسرا حتما بسازد و الّا ديگرى متقبل است . او هم قبول كرد و بسياربسيار كار خوبى شد . همه مردم هم دعا مىكنند . به من صواب عظيمى انشاء اللّه دارد . از سلمبار تا خود خرم‌آباد مدتهاست راه دارد ، اما آنها قاطرى دو قران الاغى يك قران دريافت مىكنند و من خيلى از آن كمتر قرار دادم .\r\nشنبه 28 ذيقعده ، هفدهم عقرب - ديشب ساعت پنج دل و كمر زينب درد گرفت من فهميدم كه مقدمهء زائيدن است او را به اطاق ديگر فرستادم . امروز صبح هم كه برخاستم به گمانم فارغ شده بعد معلوم شد هنوز دچار درد است . زوارك هم دو ماما دارد : يكى « يمانى » مادر اللّه بداش ، ديگرى « چوچه مار زينب » معلوم است ، قابله‌هاى شهر طهران ما چه هستند كه اينها باشند . من بيرون رفتم كه سوار شده يارفى بروم ، جمعى به دادخواهى آمده بودند . مشغول آنها شدم . كاغذ همايون بيك كدخداى گرمارود رسيد كه آقاى امير اسعد به‌طور حتم امشب گرمارود مىآيند ، تكليف را معلوم كنيد . اين چند روز هم هرچه قاطر آن سمت رفته گرفته‌اند من‌جمله قاطر مرا . ابو القاسم را دستورالعمل داده گرمارود فرستادم گفتم كاه و علف و هيزم حاضر كند .\r\n\r\nخشم قونسول\r\nدر اين بين اسكندر هرانكى از شهر آمد بعضى اشياء كه آن دفعه فراموش شده بود شيخ فرستاده بود با روزنامه و يك رقعهء آقاى عماد السلطنه از پطرزبورغ و يك رقعهء حاج افخم الدوله از طهران . خودش هم شرحى نوشته بود كه شما اجازه از قونسل گرفتيد و حالا نيامديد اسباب خشم او مىشود و همه روزه جوياست كه چرا نيامد . شاهزاده عدل الممالك و موثق ديوان مىگويند البته البته ولو دو شب هم باشد قزوين بيائيد . ساير مكتوبات و روزنامه‌جات بماند .\r\n\r\nتولد نوزاد\r\nناهارى خورده شد ( همان بيرون ) . گاهى صداى فرياد زينب مىآمد . من مصمم شدم يك فنجان چاى خورده سوار شوم براى اين‌كه گوشم اين صدا را نشنود به اطاق رفتم .\r\nيك فنجان چاى خوردم كه سيد صدرا ويكانى « 1 » كه از اول صبح خبر را شنيده و توى حياط ايستاده بود از دادوقال كلفتها ملتفت شده يك مرتبه مثل مجانين خودش را به در\r\n\r\n\r\n","description":"","footnote":"\r\n( 1 ) - پدر سيد نور الدين الموتى وزير دادگسترى كابينهء دكتر على امينى .\r\n","page_name":" 3783 ","page_number":597},
  {"content":"\r\n\r\nو پنجره اطاق زده سبقت به ديگران گرفته وارد اطاق شد ( مژده مرا بدهيد خداوند پسرى عطا فرمود ) . من هرقدر خواستم از شادى خوددارى كنم ممكن نشد . شكر خداى را به جاى آوردم كه باز دختر نشده . يك مرتبه ديدم صداى شليك تفنگ از هرسمت قلعه بلند شد كه نوكرها به شادى اين مولود خالى مىكردند و هرقدر من خواستم يك نفر را پيدا كنم و برود به آنها بگويد كفايت كرد ، بيش از اين فشنگها را خالى نكنيد پيدا نشد .\r\nبارى پس از آن‌كه خوب خسته شدند يكىيكى براى تبريك به اطاق آمدند . متعاقب ، سبز على مسخرهء منحصر به فرد الموت كه در زوارك ساكن است با دايرهء كثيف خود و كلاه و لباس منحوس خود با رمضان چلاق شاگرد خود وارد حياط قلعه شد . تا يك ساعت تقليد درآورد ، اسباب خنده شد . من تا غروب همان بيرون بودم كه پيرمردان دهات قرب جوار كه از صداى شليك ملتفت واقعه شده و براى تهنيت دوك الموت آمده بودند پذيرائى مىكردم . آن‌وقت اندرون رفتم و مدتى مشغول زنهاى زوارك و صحبتهاى آنها [ شدم 
  ] بعد اطاق را خلوت كردند و من آنجا رفتم . فرزند دلبند را ديدن كردم و جويا شدم . للّه الحمد اعضاى سالم دارد و هيچ عيب و نقصى در خلقت او نيست . مادرش هم با تفرعن زياد كه پسر آورده خوابيده بود . ملكه شادى زياد داشت و رقصى كه كرده بود ، آواز خوانده بود . برادر برادر مىگفت ( من فقط اولادم از كوكب خانم است و او يك پسر زائيد كه بعد از ده ماه مرد و هنوز هم ياد من مىآيد غصه مىخورم . باقى كه خداوند حفظ كند پنج نفر هستند همگى دخترند ) . شب يك حلقه انگشتر فيروزه كه همراه داشتم به زينب و مبلغى هم انعام به زنها دادم .\r\nقاطرها با بار برنج و نفط عصر آمدند . سه چهار بار برنج هم از كندانه‌سر دزدك‌سر آمد . مبلغى هم گندم و جو . معلوم شد مولود جديد پرروزى است . انشاء اللّه همين‌طور باشد درست چهار ساعت و نيم به غروب مانده بود كه متولد شد .\r\n\r\nورود امير اسعد\r\nيكشنبه 29 ذيقعده - ديشب ابو القاسم از گرمارود نوشته بود امير اسعد خيلى احوال‌پرسى كردند ، بعد قدرى گله و گفتند صبح چاى را در قلعه صرف مىكنند . همه چيز را هم پول دادند سواى كاه و علف و هيزم كه من گفتم تقديم است .\r\nمن زودتر بيرون رفتم ، نوكرها و رعيتها را جلو فرستادم . ساعت چهار از دسته گذشته تشريف آوردند . جلوى راهروى اطاق من استقبال كردم . معانقهء مفصلى به عمل آمد . به اطاق آمديم . بعد مسعود الملك آمد با ميرزا على خان سرتيپ صحبت متفرقه بود . قدرى از راه تعريف كرد كه خوب خيالى كرديد . من مدتها بود مىخواستم به شما بنويسم\r\n\r\n","description":"","footnote":"","page_name":" 3784 ","page_number":598},
  {"content":"\r\n\r\nبيست تومان هم من اعانه مىدهم ، التفات كنيد زودتر بسازند . تشكر كردم . چاى خوردند ، شيرينى خوردند ، مبارك‌باد مولود جديد را گفتند . ملكه خانم هم با ناز و عشوه به اطاق آمد پيش امير اسعد نشست . از اوضاع ايران بسياربسيار تكذيب كرد . بعد من برخاستم عكس افخم الدوله را نشان بدهم حضرات را اشاره كرد بيرون رفتند . گفتم كجا خيال داريد برويد ؟ گفت فعلا آتانك از آنجا اگر بشود طهران .\r\n\r\nاقتدار السلطنه\r\nبه شما بگويم اين ديوانهء سفيه ( اقتدار السلطنه ) را كه به تنكابون فرستادند آشوبى بود از آشوب سال اول مشروطه بدتر . مراما هم باز تلگراف كردند بمان ، اما خودم ديگر ميل نكردم . به واسطهء سوءتدبيرش خواجه‌وندها با جمعى از كسان سالار الدوله همراه شده ده آبادى از كجور ملكى سپهدار را غارت كردند . گفتم شما از آن سمت رفتيد ، چرا مراجعت كرديد ؟ گفت تفصيل دارد و كاغذى از جيب خودش بيرون آورده به من داد .\r\nمهر پاكت را نگاه كردم مهر مربع كوچكى بود از سالار الدوله كاغذ را خواندم تقريبا به اين مضمون بود :\r\n\r\nنامهء سالار الدوله\r\n« جناب اجل امير اسعد . حقيقة كسى كه تاكنون حفظ نمك‌خوارگى و پاس حقوق را منظور داشته همان شما بوديد . خيلى ثبات كرديد به حكم الصبر مفتاح الفرج انشاء اللّه فرج نزديك است ، كارها درست مىشود . على خان سرتيپ همه را مىداند به شما مفصلا مىگويد . به قم كه رسيدم شما از راه كجور و نور بيائيد ، تا لشكرك نزديك طهران شدم ملحق شويد . به خواست خداوند كارها درست است به شرط دوام و ثبات . زياده زحمت است . »\r\n\r\nسالار الدوله بهترست\r\nگفت سالار الدوله را طهرانيها ، همان مشروطه‌طلبها ، همان دمكراتها دعوت كرده بودند . گفتم پس چرا وارد نشد ؟ گفت دير شد و لشكرش هم نرسيد من هم رفتم ديدم سمت مازندران رفته و كار گذشته لهذا برگشتم تا ببينم چه مىشود . گفتم يقين مىرويد استقبال آن يكى كه سپهدار مىخواهد بياورد ؟ گفت نمىدانم اما او كفايت ندارد .\r\nسالار الدوله براى سلطنت ايران بهتر است . چنانچه مىبينيد چقدر استقامت به خرج داده تا هواخواه زياد پيدا شده . بعد گفت تعجب دارم از قاجاريه كه همه ايستاده تماشا\r\n\r\n","description":"","footnote":"","page_name":" 3785 ","page_number":599},
  {"content":"\r\n\r\nمىكنند . بعضى از شاهزادگان هم به عوض آن‌كه كمك كنند مىروند براى خاطر بختيارى جنگ مىكنند .\r\n\r\nفرمانفرما\r\nهيچ اين فرمانفرما شرم نمىكند ، حيا نمىكند كه مىرود براى بختيارى با سالار الدوله جنگ مىكند . اگر غيرت داشت با سالار الدوله مع مىشد بهتر نبود ؟ افسوس كه غيرت ندارد . براى اجنبى خدمت مىكند و با خودى جنگ . همه مىدانيم سلطنت ايران را بختيارى برده ، پس بهتر نيست باز از خانوادهء قاجار پادشاه باشد . بعد گفت من چه طهران بروم چه آتانك شما را بىخبر نمىگذارم . براى تنكابون هم يك نفر ديگر مىفرستم اين ديوانه است .\r\n\r\nعروس خانم\r\nآن‌وقت گفت خانم كجا رفت گفتم بيرون . به همان سبك و مرسوم ايران كه معمول است گفت استدعا مىكنم پسر مرا به غلامى قبول فرمائيد ، اين خانم را به همان پسرم كه قوم خودتان است التفات كنيد ( اين عيال عقدى حاليه‌اش همشيره‌زادهء مرحوم محمد حسن ميرزا داماد ما است ) . من هم به همان سبك ايرانيت گفتم كنيز شماست ، كلفت شماست . او خانم من است سرور همه است . ابو القاسم بيك [ را صدا زد 
  ] .\r\nابو القاسم بيك وارد شد . اگرچه چيز قابلى سر سفر است همراه ندارم اما اين انگشتر را برده دست خانم كنيد . رو به من كرده انشاء اللّه تعارف و تقديم مفصل از طهران .\r\nپس از صرف قهوه برخاستند . من هرچه اصرار كردم ناهار توقف كنند قبول نكرد . تا دم درب بزرگ مشايعت كردم و ابو القاسم را هم روانه كردم . به قدر شصت نفر نوكر و اجزاء همراه سوار اسب و قاطر داشت ، همه با اسلحهء ممتاز تفنگ پنج‌تير و سه‌تير اغلب « موزر » هم داشتند .\r\n\r\nحيلهء امير اسعد\r\nاين بود آنچه ظاهرا از اين آدم محيل مشكوف شد و خيلى مرا محرم دانست كه رقعهء سالار الدوله را نشان داد . اما آنچه من حدس زدم حالا مىرود اگر كار سالار الدوله و شاه رونقى گرفت با اين « باش‌پرت » همه كار مىكند . اگر سر نگرفت باز اين رقيمه كارها براى او صورت مىدهد . زيرا ارائه مىدهد و مىگويد مرا خواست اما من به عوض رفتن و كمك او به سمت طهران و خدمت‌گذارى شما آمدم . اين نامزدى هم كه راست يا دروغ\r\n\r\n","description":"","footnote":"","page_name":" 3786 ","page_number":600},
  {"content":"\r\n\r\nملكه را گرفت باز پلتيك است كه هركارى ميل دارد به سر من بياورد حرفى نزنم . زيرا همين‌قدر مىگذشت من پدر گالشهاى پيچ‌بن را براى اجاره خود درمىآوردم و حاليه براى همين يك مطلب بايد ساكت باشم تا بلكه با خودش تمام كنم . اين نتيجهء فعلى كه يك ملك مرا برده و نمىتوانم حرف بزنم و زبانم را بست لالم كرد . الحق و الانصاف آدم زرنگى است . حالا من اين مسئله را مىخواهم ثابت كنم . اين آدم از عيد به اين طرف براى اقدامى كه در امر پيچ‌بن خريدارى من كرد با همه لاف و گزاف دوستى باعث رنجش من شد . ثانيا مىرود و چنانچه گفت بلواى تنكابون شايد شروع شود . ثالثا ملك و املاك شخصى خودش در معرض نهب و غارت واقع شود . اولى را انجام داد من شايد اقدام نكنم . ثانى عيال و اطفال خودش را به الموت روانه كند و من ناچار براى خاطر يك انگشتر سى تومانى هزار تومان خرج آنها كنم . ثالث اگر از من كه به‌عنوان روس اينجا هستم ده نفر ، بيست نفر آدم و سوار بخواهد و روانهء دهاتش كرده سرپرستى از آنجا نمايند بدون چون و چرا و حرف و خرج بايد بفرستم . اين است كه به واسطهء يك انگشتر سى تومانى و يك عنوان‌هائى كار خودش را شش‌ميخه كرده و مرا مطيع و منقاد خود نمود و رفت .\r\n چنين كنند بزرگان چو كرد بايد كار * چنين نمايد شمشير خسروان آثار \r\nسه‌شنبه دوم - بالاروچ عروسى بود : يكى تقى دائى زينب ، ديگرى اسحق پسردائى مادر زينب . دعوت خواسته بودند رفتم و خيلى هم تماشا كردم . مادر اسحق رقص مفصلى كرد ، پيرزن خوبى است . مخارج عروسيها را هم به يك اندازه من داده بودم .\r\nبالاروچ درست با قلعه يك ماه توفير فصل دارد آنجا در نهايت سردى بود . عصر قلعه آمدم زينب تب كرده بود . ملكه از پيش پسره تكان نمىخورد . اما كاغذجات و روزنامهء « آفتاب » .\r\n\r\nمطالب نامهء افخم الدوله\r\nافخم الدوله خيلى اظهار اشتياق به ملاقات من كرده بود كه حتى قزوين بيائيد من هم بيايم . از سالار الدوله نوشته بود به سمت دار المرز رفته . محبوسين دمكرات سليمان ميرزا ، سردار محيى و همهء آنها را به باغ شاه آورده مبادا كسان سالار الدوله فرار دهند .\r\nدمكراتها تمام با سالار الدوله هستند . كميسيون مطالعه براى قانون انتخابات مصوبهء مجلس شوراى ملى منعقد و همه رأى دادند بايد تجديد شود ( آن‌وقت لال بودند بگويند . هنوز در آلمان رأى عمومى و انتخاب عمومى نيست ) . عميد الدوله از شهبندرى بيرون و حكومت كردستان مىكند . دفع شر سالار الدوله هم كه از آنجا شده البته بىدماغ\r\n\r\n","description":"","footnote":"","page_name":" 3787 ","page_number":601},
  {"content":"\r\n\r\nنيست . ملك‌آرا با حال ناخوش از خرقان آمد . خودش مىگويد سكته كردم اما معلوم نيست . فقط ضعف دارد . افخم الملك بهتر است در اطاق راه مىرود ( افخم الملك مدتها بود ناخوش بود نمىفهميدند چه مرضى دارد تا دكتر كاشه فرانسوى يقين مرض را كرد كه بايد سنگ مثانه داشته باشد و همين‌طور بود عمل يدى كردند . سنگ بسيار بزرگى بيرون آوردند كه خود دكتر گفته بود در پاريس ميان اطاقى كه سنگهاى مثانه را گذاشته‌اند به اين بزرگى سنگ نيست و گرفته روانه پاريس كند ) . بختيارى دنبال سالار الدوله فرستادند . محمود ناخوش است . قجر آقا مسلك خود را ( استبداد ) به جديت تعقيب مىكند .\r\nعين الملك در طهران مخفى است . هيچ‌كس نمىداند چه مىكند چه مىخورد .\r\nبنى اعمام ديگر در خراسان گاهى كار دارند ، گاهى بيكار . عز الممالك از دوندگى خود و دروغ گفتن وزراء خسته شده درشكه گرفت خراسان برود . اتفاقا مجد الدوله هم مصمم حركت شد رفتند از راه عشق‌آباد . مجد الدوله از آنجا فرنگستان مىرود . شايد اقبال عز الممالك يارى كند فرنگستان مفتى برود . فخر الملك از بس كه آش و پلو داد ، بختياريها و وزراء را مهمان كرد براى گرفتن حكومت و نشد من خسته شدم . الحمد للّه باز بيكار است . نصير الدوله براى نفرستادن سگ قهر است . فخر الممالك به شدت قمارباز شده . هرمز پاريس رفت در دو مدرسه بايد درس بخواند : « فاكولته د دروا » ، « كلژ ليبر سيانس پلتيك » « 1 » و مقصود اصلى عمل ماليه است . ( پايان نامهء افخم الدوله )\r\n\r\nعثمانى و صربستان\r\nاما روزنامهء « آفتاب » خبر مهم اين است كه هنوز صحبت نيم‌رسمى مصالحه با ايطاليا انجام و اختتام نگرفته جنگ با صربى و بلغارى و يونان و مونتنگرو به شدت شروع شده .\r\nصداى توپ و تفنگ در سرحدات بلند و جوى خون روان است . تبيين اين مقال آن‌كه به واسطهء اغتشاش داخلهء عثمانى و حركات آرناوت‌ها و امتداد جنگ طرابلس غرب و ضديت عناصر مختلفه عثمانى سواى رومانى چهار دولت بالكان مخفيانه موقع را غنيمت شمرده اتحادى كردند و پس از آن درخواستهائى از دولت عثمانى نمودند كه با شرافت و حيثيت آن دولت منافات كلى داشت من‌جمله از درخواست‌ها اين‌كه كنترولى نه از دولت قويه بلكه از ما هم بايد در عثمانى برقرار شده امورات به اجازه آنها فيصله شود . صرب قديم آزاد مقدونيه آزاد چه و چه به اين آتش دامان زد يك يادداشت كنت\r\n\r\n\r\n","description":"","footnote":"\r\n( 1 ) .\r\n Faculte de Droit , Colege libre de Sciense Politique . \r\n","page_name":" 3788 ","page_number":602},
  {"content":"\r\n\r\nبرختو « 1 » وزير خارجهء اتريش بر عدم مركزيت عناصر مختلفه عثمانى و يك مرتبه قشون دول متحده صرب بلغار يونان قرطاع شروع به جنگ كردند و در تمام سرحدات غريو توپ و تفنگ برخاست و از قرار مندرجات روزنامه جنگ به اعلى درجه تعصب و نهايت جديت است .\r\nقراطاغيها يكى دو شهر را هم گرفته همه‌جا قشون عثمانى تسليم شده كه درنتيجه نه محل اقامت براى اين اسير و نه غذا براى اين همه آدم موجود است و آنچه دو دولت علاقه دارد روس و اطريش مىگويند بر فرض آن‌كه فتوحات نصيب شما شود ما نخواهيم گذاشت يك‌وجب از خاك عثمانى به ممالك شما علاوه شود ، اعتنا نكرده و جواب داده‌اند . ما محض آسايش برادران دينى خود جنگ مىكنيم . آنچه سياسيون حدس زده‌اند يا دولت عثمانى به كلى مضمحل خواهد شد و يا آن‌كه خيلى قوىتر از سابق خود خواهد گرديد و ظن اولى را قوىتر مىشمارند . موازنهء جمعيت و قواى جنگى طرفين را از روى روزنامه درج مىكنم .\r\nمطابق استاتيستيك جديد جمعيت عثمانى چهل و هشت كرور و چهارصد و پنجاه و پنج هزار نفر قشون مسلح دارد كه در موقع احتياج دو ثلث اين قشون حاضر ميدان جنگ مىشود .\r\nامارت بلغارستان هشت كرور و سيصد و بيست و نه هزار جمعيت و صاحب سيصد و هفتاد و هشت هزار قشون منظم است . دولت صربستان شش كرور جمعيت داراى سيصد و بيست و چهار هزار سرباز است . تنظيمات قشونى و پول نقد صربستان بر بلغارستان برترى دارد . بلغارى به‌قدر صربى نمىتواند پول و مهمات حربيّه حاضر كند .\r\nبنابر اطلاعاتى كه از صربستان رسيده مبلغ يكصد مليون فرانك پول طلا و دو برابر آن پول سفيد و بروات خزانه براى جنگ حاضر كرده است . درجهء سوم دولت يونان است سه كرور يكصد و سى هزار جمعيت وعده عساكر وى يكصد و نود و دو هزار نفر است .\r\nمونتنگرو قراطاغ جمعيت آن دويست و پنجاه هزار نفر سى و هفت هزار قشون دارد .\r\nايران با بيست كرور جمعيت يك هزار نفر قشون ندارد مگر چهل و چهار سرباز از الموت كه آمده يك خروار مستمرى خود را چهل تومان قيمت مىخواهند كه به قوهء جبريه دوك د الموت همه را كت‌بسته سمت شهر روانه نمودند .\r\n\r\n\r\n","description":"","footnote":"\r\n( 1 ) .  Leopold Von Berxtold ( 1863 - 1942 ) \r\n","page_name":" 3789 ","page_number":603},
  {"content":"\r\n\r\n\r\nنام‌گذارى بهمن ميرزا\r\nجمعه پنجم شهر ذيحجة الحرام ، 23 درجه عقرب ، 15 نوامبر 1912 ميلادى ، هفتم آبان ماه 834 جلالى ، پنجم تيرماه قديم\r\nديشب شب شش و اسم‌گذارى نورچشمى بود . اعاظم و اشراف و محترمين زوارك و سراج‌محله و سليكان و نسا كه قرب جوار دارند براى شام دعوت شده بودند كه بعد از دادن شام گوسفندها و گاوها و الاغهاى خود قلعه بيايند . رئيس درب خانه و كوتوال قلعه به‌قدر مقدور چراغان كرد و سالون بزرگ قصر را با انواع جاجيمها ، جوالها ، چادرشبها ، خوشه‌هاى گندم و جو دسته‌هاى يونجه و اسپرس تزئين ممتازى نموده بودند . دستهء موزيكانچيان شورستان ( سرناچيها ) از اول شب مشغول ترنم بودند . مغرب قاضى القضاة ( ملا يوسف ) براى تشريفات اسم‌گذارى آمده و برحسب اعلان رسمى مولود جديد بهمن ميرزا ناميده مىشود . بعد از گذاشتن اسم و تشريفات بيست و يك تير شليك از باستيان قلعه شد . ساعت سه شام رسمى داده شد ، بعد به اطاق تياتر قلعه مهمانهاى عزيز رفتند . دستهء بازيگران زوارك ( سبز على و رمضان چلاق ) بازيهاى نوظهور نشان دادند . ساعت پنج مدعوين به خانه‌هاى خود رفتند .\r\n\r\nمهمانى زنانه - رقص چوپى\r\nشب شنبه - خانمهاى زوارك و دهات قصبات مفصلهء فوق دعوت شده بودند . والدهء « دوشس » با تمام « دام دنورهاى » دوشس ، مهمانها را با نهايت مهربانى و ادب پذيرائى كرده همه را به سالون بزرگ قصر اندرون بردند كه اين سالون هم كمتر از سالون بيرون زينت نداشت . بعد از صرف چاى ، شربت ، موزيكانچيان مخصوص شورستان بناى سازندگى را گذاشته صاحب‌منصبان درب خانهء دوك محض بروز شادمانى خود كه از رعاياى صديق خدمتگزار دهات همدان و قزوين هستند به‌طور اجماع « رقص چوپى » ولايتى خود را نموده به خانمهاى زوارك و غيره تماشاى خوبى دادند . يك ساعت اين كنسرت تماشائى طول كشيد . مقدارى سيب‌زمينى پخته با حلويات از قبيل سنجد و كشمش به خانمها تقسيم شد . بعد جوانهاى شهر زوارك رقص مفصلى نمودند كه الحق سزاوار تمجيد بود و از دست مخصوص دوك همه انعام گرفتند . ساعت هشت فرنگى شام داده شد و بعد از صرف قليانى مجلس تياتر شروع گرديد كه تا نصف‌شب طول كشيد . نيم ساعت بعد از نصف‌شب خانمها با عرابه و كالسكه‌هاى خود به منازل خويش رفتند . محض مزيد اطلاع اسامى بعضى از خانمهاى محترمات نوشته مىشود . نه‌نه خانم\r\n\r\n","description":"","footnote":"","page_name":" 3790 ","page_number":604},
  {"content":"\r\n\r\nمتعلقهء صفر على كلانتر زوارك ، خاتون عيال ميرزا مهدى يكى از اعيان بانفوذ زوارك ، بيوهء پرويز خان كه متوفاى مشار اليه يكى از خوانين نجيب قديم شهر زوارك بود ، دايه خانم متعلقهء حسن ملك التجار زوارك ، صفيه خانم والدهء حاج محمد يكى از فلاحين معروف زوارك ، نبات خانم والدهء نوروز على يكى از زارعين مشهور زوارك ، چوچه مار زينب رئيس قابله‌هاى زوارك عيال سلالة السادات سيد موسى مارگيرباشى و دعانويس زوارك ، گلچين خانم عيال سوگلى كلانتر شهر ، نبات عروس از مخدرات وجيههء زوارك و غيره و غيره . عيال كدخدا غلام ، عيال مهديقلى از محترمين نساء و جمعى ديگر كه بردن اسامى آنها باعث ريا مىشود .\r\n\r\nخريدهاى امير اسعد\r\nدوشنبه هشتم ذيحجه - سه روز قبل آدم به شهر فرستادم به حاج افخم الدوله هم نوشتم مىآيم قزوين شما هم تشريف بياوريد . به شيخ هم نوشتم منتظر باشيد . متعاقب خبر آمد امير اسعد اوان رفته مراجعت كرده بادشت است . ديروز به شهر نوشتم نمىتوانم تا اين آدم دم دماغ من نشسته بيايم . امروز صبح خبر دادند رفت . من شتاب كرده آدمى به شهر مىرفت نوشتم مىآيم . مقارن دو ساعت به غروب مانده گفتند عيالات منتظم الملك از زوارك گذشتند ، خودش هم دنبال است . چيزى نگذشت وارد قلعه شد . بعد از حال و احوال‌پرسى معلوم شد بىخبر حركت كرده ، مستوفى هم همراهش بود . قاضى گرمارود سخت ناخوش است . اسعد الحكماء را خواسته بودم همراه وزير آمده بود . ايشان گفتند امير اسعد مشغول خريدارى ملك است . اناده را خريد حالا هم در تهيه است از الموت بعضى جاها را بلكه خريدارى كند و مشكل است آتانك برود ( اما الموتى از ترس پيچ‌بن كه نه من روغن مال الاجاره به دويست و هشتاد تومان رسيده مشكل است ملك بفروشند چشمشان خوب ترسيده ) . من ديدم كاغذ صبح را پاك به خطا نوشته‌ام .\r\n\r\nسالار الدوله\r\nبارى صحبت كرد كه سالار الدوله در دماوند است . امير اعظم كه پس از عزل از كرمان فى الجمله ياغى شده از سمنان به ايشان پيوسته ، چهارصد نفر بختيارى ، صد ژاندارم ، صد قزاق كه تعاقب رفته بودند شكست فاحش خورده‌اند . امير اعظم مشروطهء ما حالا سپهسالار قشون سالار الدوله است . از تبريز و سپهدار پرسيدم ، گفت جديدا كاغذ از انتصار السلطان دامادش داشتم كه نوشته بود تمام عنان و اختيار و كارهاى مملكتى به\r\n\r\n","description":"","footnote":"","page_name":" 3791 ","page_number":605},
  {"content":"\r\n\r\nدست شجاع الدوله است هيچ سپهدار دخالت نمىكند . مهمان ادساى « 1 » ما هم تا يك هفته ديگر وارد مىشود . نيم ساعت به غروب مانده به گرمارود رفت . خيلى هم اصرار داشت من سفرى به تنكابون كنم .\r\n\r\nاقتدار السلطنه\r\nمىگفت اقتدار السلطنه خوب فريبى به امير اسعد داد . اول نوشت باهم بسازيم سپهدار را كه معتمد الدوله را حاكم كرده خارج كنيم ، من نوكر شما هستم ، عبد شما هستم ، بندهء شما هستم . امير اسعد كه ولايتى را وادار كرد تظلمات نموده اقتدار السلطنه را حاكم خواستند و حاكم كردند آمد به كجور ، آن‌وقت نوشت چه به امير اسعد ، چه به اهل ولايت ، چه به طهران . تا امير اسعد آنجا هست من وارد نمىشوم . امير اسعد ناچار از فشار طرفين خارج شد . با نهايت اقتدار وارد خرم‌آباد گرديده . با همه بدذاتى امير اسعد اينجا گول خورد .\r\n\r\nسالار الدوله پشت اسب\r\nدر روزنامه ديدم نوشته بود آنها كه سالار الدوله را ديوانه مىخواندند سالار الدوله سفيه است ، يا خود آنها . حقيقة اين آدم يك سال متجاوز است از گردهء اسب پائين نيامده و چكمه از پا درنياورده . آخر هم با اين جد و جهد احتمال كلى مىرود كارى صورت بدهد . زينب امروز لرز شديدى كرد هيچ احوال ندارد . اما ماشاء اللّه بهمن بد نيست ، اگر ملكهء فضول بگذارد .\r\n\r\nبيمارى قاضى - معالجهء تكه\r\nچهارشنبه دهم ذيحجه ، 28 درجه عقرب - روزى است مبارك عيد اضحى از اعياد بزرگ مسلمين است . انشاء اللّه روزى باشد كه در همچو عيدى به كعبهء معظمه مشرف شوم . زينب از ضعف مزاج و قلت بنيه متصل تب و لرز مىكند . در همچو شبها زن بزايد همين است . اسعد الحكما از سفر گرمارود و عيادت قاضى آمد . مىگفت قاضى سخت‌جان غريبى بوده كه نمرده است . پرسيدم چه‌طور . گفت سه ماه است ناخوش است ، عليل است ، بنيه‌اش تحليل رفته . يك دفعه زنها معالجه كردند ، در آب گرم نشسته سرماى شديد خورده بعد هم گل‌باباى اوانكى گفته است قاضى « تكه » دارد يعنى لقمه\r\n\r\n\r\n","description":"","footnote":"\r\n( 1 ) - مراد از مهمان ادسا محمد على شاه است . ( مسعود سالور )\r\n","page_name":" 3792 ","page_number":606},
  {"content":"\r\n\r\nروى شكمش مانده . « تكه‌گيرى » از اوانك آورده‌اند . قاضى [ را 
  ] خوابانيده دستهاى او را دو نفر گرفته‌اند عسل به شكم قاضى ماليده و هرقدر ممكن بود از بالا به پائين ، پائين به بالا شكم را فشار داده . بعد گفته است اين نشد قراقروت بياوريد . آورده‌اند به شكم قاضى ماليده و با كف دست خود هرقدر ممكن بوده روى شكم قاضى زده . قاضى غش مىكند حال مىآيد . باز غش مىكند باز حال مىآيد تا عمل تمام مىشود با اين حال باز زنده است . گفتم چه داديد ؟ گفت يك شيشه شراب و پوست گنه‌گنه از وزير منتظم الملك گرفته صبح بردم . گفتم شربتى است بايد قبل از ناهار و شام بخوريد . قاضى با حال ضعف و ناتوانى هى مىگفت چيز ديگرى نباشد . من هم گفتم خير خير . يك نمك ميوه هم دادم .\r\nسه مرتبه از شراب كه خورد حالش خيلىخيلى بهتر شد و از خطر گذشت . حالا شما قدرى برنج ، مرغ ، بره برايش روانه كنيد تا از بابت غذا هم معمور باشد . من همهء اينها را متصل برايش روانه مىكنم اما باز هم برنج ، مرغ ، توغلى به توسط برادرش روانه داشتم .\r\nقاضى فقير است ملك و مال ندارد . متصل من از همه‌چيز او را توجه مىكنم . در حقيقت متكفل مخارج او من هستم . برادر قاضى را تغيّر زياد كردم . قسمها خورد من نبودم . گفتم به زنش بگو اگر بار ديگر حكمت كردى پدرت را درمىآورم ، خودت هم همين‌طور .\r\nگفته‌هاى من اثر ديگرى به برادر قاضى كرد نزديك بود گريه كند . التزام داد ديگر احدى را نگذارد طبابت قاضى را كند و رفت .\r\nمن همان روز كه اسعد الحكما مىرفت گفتم خوب است شراب بدهيد . اين طبيب ما فقط در آخر لقبش حكماست و الّا چيزى نمىداند . من به مراتب از او طبابت را بهتر مىدانم ، افسوس دوا ندارم .\r\n\r\nعيب قانون انتخابات\r\nبارى روزنامه‌ها را مىخواندم يك كميسيون مطالعه از اعيان و اشراف تجار ، كسبه به عدهء پنجاه نفر در طهران به رياست سردار اسعد براى مطالعهء قانون انتخابات مصوبه از مجلس شوراى ملى منعقد است كه در جلسهء آخر خود كه عدهء وكلا چهل و يك نفر بوده سى و چهار نفر رأى مىدهند كه اين قانون بايد تجديد شود و به درد اين مملكت نمىخورد . در صورتى كه همين اشخاص در موقع نوشتن آن قانون اغلب يا وزير بودند يا وكيل يا سركردهء احزاب سياسى و از ترس ده نفر وكلاى دمكرات و يك روزنامهء « ايران نو » گمان مىكنم هيچ نگفته و ساكت بودند تا قانون نوشته و تصويب شد . همان وقت كه اين قانون چاپ و منتشر شد من قزوين بودم . روزى كه قونسل بازديد من آمد صحبت شد گفت مشروطه درجات دارد . هنوز ايرانيها درجهء اول آن را طى نكرده به درجهء آخر\r\n\r\n","description":"","footnote":"","page_name":" 3793 ","page_number":607},
  {"content":"\r\n\r\nآن مىخواهند برسند . در آلمان ، ايتاليا ، روسيه و اغلب ممالك ديگر هنوز رأى عمومى نيست ، چطور در ايران مىشود . بله در فرانسه ، سوئيس ، بلژيك هست اما روستائى و كسبه و مردم آنجا كجا ، اينجا و روسيه كجا . آن‌وقت گفت الان بفرستيد دم در بيست نفر از اين رعيتها كه كاه و جو و هيزم به شهر آورده‌اند بياريد از آنها بپرسيد كى براى وكالت خوب است ببينيد هيچ فهم جواب دادن دارند يا به غير ارباب و كدخداى ده خود اسم ديگرى را مىدانند . در خود روزنامهء « آفتاب » مىنويسد قانون بايد مطابق درخواست عمومى باشد و اين قانون انتخابات مطابق درخواستهاى عمومى نيست .\r\n\r\nعقيدهء عين السلطنه دربارهء رأى عمومى\r\nاما من چه مىگويم و عقيده‌ام چه بود . همان وقت كه اين قانون نوشته مىشد و بعد از نوشتن و گذشتن از مجلس . از روى اين قانون به جاى يك عده وكلاى دمكرات يا طرف رنجبر يك وكلاى مستبد ، اعيان و اشرافى منتخب مىشد كه به كلى بر خلاف عقيدهء آنها كه اصرار در اين قانون داشتند بود و در حقيقت يك مجلس اعيان و اشرافى بود كه به اصرار و ابرام و تهديد و كشتن و بستن دمكراتها صورت گرفته بود به اين شكل كه در ايران مردم كور و كرند هنوز در تحت فشار اربابان و صاحبان نفوذ و از صد نود و نه نفرش بىسواد كه خط فارسى را نمىتواند بخواند اين اربابان و صاحبان نفوذ هركس را ميل داشتند وكيل مىنمودند . چطور من مىتوانستم در همين الموت به ضرب پول با زور يا خصوصيت اقلا هزار رأى براى خودم يا كسى را كه من مايل بودم تحصيل كنم ؟ در تنكابون دو هزار رأى بيشتر سپهدار اعظم يا امير افخم همدانى يا اميرنظام كه هريك در قزوين و همدان صد پارچه ملك دارند و عدهء كثيرى رعايا ، همين‌طور جهانشاه خان افشار و اسعد الدوله هركس را ميل داشتند در خمسه انتخاب مىكردند و قس عليهذا قوام در شيراز ديگرى در اصفهان . رأى هم كه عمومى بود . پس به اين ترتيب تمام آنچه دمكراتها ميل داشتند بر خلاف نتيجه مىداد و آنها به همين جهت كه در فرانسه رأى عمومى است اصرار داشتند كه در ايران هم عمومى باشد و از روى تقليد كارى صورت داده باشند و آنقدر بىفهم بودند و بىتجربه و بىبصيرت به حال ايران كه به اصرار خود ضد آنچه را كه مايل بودند نوشتند . قانون نمودند آنقدر بصيرت نداشتند به حال مملكت خودشان . اين صد و شصت وكيل كه قانون مملكتى كه صد نود و نه نفرش صاحب سواد و از مدرسه بيرون آمده نمىتوان قياس در مملكتى كرد كه صد نود و نه نفرش بيسواد است و آن يك نفرش هم مدرسه نديده . در آن هنگام افخم الدوله به من نوشته بود كه اقلا هزار رأى به اسم آقاى عماد السلطنه از الموت تحصيل كن و به مباشر دهات قزوين\r\n\r\n","description":"","footnote":"","page_name":" 3794 ","page_number":608},
  {"content":"\r\n\r\nدستورالعمل داده بود كه همه رعايا را به شهر براى گرفتن تعرفه و دادن رأى روانه كند .\r\nشاهزاده بشارت السلطنه از من ديدن كرد و خواهش رأى مىكرد ، رفعت السلطان همين‌طور . بعد از گذشتن اين قانون اغلب مردمان هوشيار پى به اين نكته بردند اما افسوس كه التيماتوم روس مهلت نداد و چراغها را خاموش كرد . حاليه هم اين كميسيون مطالعه محض سرگرمى مردم طهران است و الّا سيد مهدى مىگفت هركس اسم مشروطه را ببرد بختياريها پدرش را درمىآورند وانگهى با اين مملكت پرآشوب كه از هر سمتش يك صدا بلند است با اين خرابى ويرانى ، قتل ، غارت ، گرانى كجا همچو چيزها ممكن مىشود كه دل و دماغ دارد . كجا خير و خوشى از اين اسم ديدند كه باز دنبال كنند .\r\n\r\nژون پرسانها\r\n« ژون پرسان » ها به روزگار مملكتشان كردند آنچه را كه نبايد بكنند . « ژون ترك » ها را مىبينيم چه بلا و ابتلائى مملكت عثمانى را گرفتار كردند . حاليه از قرارى كه در روزنامه ديدم « ژون اژيپسين » ها مشغول‌اند كه مملكت مصر را مثل ايران و عثمانى كنند .\r\nپنجشنبه يازدهم ذيحجه ، 29 درجه عقرب - به تجويز اسعد الحكما ديروز روغن كوچكى به زينب داده شد حالش تا امروز صبح بهتر بود اما مقارن ظهر نوبه كرد با ضعف بىنهايت . ممكن نشد بچه را شير بدهد . زن رحيم زواركى را آوردند . خيلى ضعف دارد خيلى ناتوان شده . من هم نمىدانم چه بكنم . چند شيشه شراب كه موثق ديوان ماه رمضان فرستاده بود داشتم هريك را باز كردم كمى ترش بود ناچار از همانها دادم .\r\nمىخواهم شهر بروم باز اين مانع جلو افتاد . نمىشود مريض را گذاشت و رفت . به هر جهت حواسم پريشان است . بيشتر از عدم بنيهء زينب . باوجودى كه دهاتى است بنيه ندارد . مىترسم خوبى و نيكوئى زينب را بنويسم خداى نكرده مثل سايرين محتاج تكذيبها ، زشت‌نويسيها بشوم . همين‌قدر اشاره مىكنم دهاتى است اما از شهريها به مراتب بافهم‌تر است . كاركن‌تر ، چيزفهم‌تر ، باهنرتر ، باسليقه . آرام ، بىشروشور و من حالا به او عشق پيدا كرده‌ام و دوستش دارم .\r\n\r\nدكتر على اصغر خان\r\nيكشنبه 14 ذيحجه ، دوم درجه قوس - ديشب به من خبر دادند دكتر على اصغر خان ( شهراسرى ) طالقانى « 1 » منزل مهدى است از راه تنكابون رشت مىرود . چون از روغن\r\n\r\n\r\n","description":"","footnote":"\r\n( 1 ) - تصور مىكنم اين شخص برادر دكتر حشمت طالقانى است كه با ميرزا كوچك نهضت جنگل را -\r\n","page_name":" 3795 ","page_number":609},
  {"content":"\r\n\r\nكرچك اسعد الحكما حال زينب بدتر شده بود فرستادم سپردم صبح نرود عيادتى بكند .\r\nامروز صبح بيرون رفتم آمد . جوانى بود بلندقد سبزه و موهاى سياه با عبا و فكل و كراوات ، پوتين و كلوش . رفتم به اطاق بعد از احوالپرسى جويا شدم شما كجا طب تحصيل كرده‌ايد گفت چندى در مدرسه امريكائيهاى طهران . گفتم از اين قرار زبان انگليسى مىدانيد گفت بلى . فورا من چند كلمه انگليسى قيقاج انداختم فقط يك كلمه به من جواب داد كه به هيچ زبانى مشابهت نداشت و خيلى قرمز شد . من ديگر او را خجالت ندادم فورا فارسى صحبت كردم و پيش خود گفتم اگر طب او هم مثل انگليسى باشد واويلا . بعد گفتم ديگر كجا تحصيل كرديد گفت چهار سال در بيروت از آنجا رشت آمدم . دكتر ابراهيم خان از شاگردهاى مرحوم ميرزا زين العابدين خان مرا نگاه داشته باهم دواخانه و طبابت داشتيم . قدرى از اسلامبول و قاهره و غيره جويا شدم كه ببينم بيروت رفته يا نه . ديدم درست جواب داد و بايد رفته باشد . حالا چند سال توقف كرده باشد خدا مىداند . به هرجهت او را اندرون فرستادم و بعد از ربع ساعتى آمد كه ضعف مزاج زياد است خون كم شده حبى از جوهر آهن و غيره مىدهم بدهيد . بعد جوهر گنه‌گنه و اگر شراب پوست گنه‌گنه يا بدون آن باشد بسيار نافع است . براى پستان هم شيردوش لازم است . گفتم اولى را شما بدهيد دومى را من از شهر خواسته‌ام امروز مىرسد . جعبهء دواى دكتر را آوردند و مشغول شد . بعد از ناهار حسنقلى پايش را نشان داد ، روغن و حب داد . حيدر قلى خان خودش را ارائه كرد جوهر كرم داد . معلوم شد هزار مرتبه بر اسعد الحكما ترجيح دارد . سه تومان هم به ايشان نياز كردم رفت گرمارود صبح برود رشت .\r\nدو ساعت گذشت گفتند سيد صدرا رد شده گفت دوا و كاغذ را صبح مىآورم . من فورا آدمى ويكان فرستادم . مقارن مغرب كاغذها را آورد اشياء ماند .\r\n\r\nوقايع رشت و كشتار روسها\r\nحكايت كاغذها بماند . حكايت رشت و تفصيل نزاع روسها را از اين دكتر پرسيدم .\r\nگفت به‌قدر پنجاه نفر قزاق روس روزها در شهر رشت گردش مىكردند و آواز مىخواندند . يك روز مصادف شدند با يك سيدى كه از كرگان‌رود با پنجاه سوار مىآمد\r\n\r\n\r\n","description":"","footnote":"\r\n- اداره كردند . دكتر على اصغر خان كه بعدها نام خانوادگى حشمتى را انتخاب كرد در سر پل تجريش مطب داشت و تا حوالى سال 1330 شمسى زنده بود . كتاب « دكتر حشمت كه بوده ، جنگل گيلان چه بوده تأليف محمد تممى طالقانى ( تهران ، 1324 ) ديده شود . ( ايرج افشار )\r\n","page_name":" 3796 ","page_number":610},
  {"content":"\r\n\r\nبه شهر رشت . اينها نظامى بودند ، آنها غيرنظامى . اينها قوى بودند ، آنها ضعيف .\r\nصاحب‌منصب قزاق گفت كنار برويد ما رد شويم . سيد گفت شما كنار برويد ، صاحب‌منصب فحش داد . سيد فورا تپانچه به صورت صاحب‌منصب زد . فورا تلف شد .\r\nقزاق و سوار به هم ريختند ، جمعى كشته شدند . از ادارهء « قفقاز مركورى » به قونسل‌گرى خبر دادند فورا سالدات و قزاق ريخت ميان كوچه و بازار بناى شليك را گذاشتند و جماعتى كشته شد . فردا تمام ادارات را برچيده ، معاون نظميه و چند نفر ديگر را دار زدند . شهر را تصرف كردند تا آصف الدوله آمد و نوكرى آنها را اختيار كرد آب بدون اجازه قونسل نمىخورد تمام امر و نهى مجازات مقصر و غيره به گفتهء قونسل است كه به دست آصف الدوله اجرا مىشود .\r\n\r\nورود سعد الدوله\r\nاما مكتوبات واصله . شيخ مختصر نوشته بود براى آن‌كه من شهر مىروم لازم به اطناب نيست . آقاى عماد السلطنه مراجعت فرمودند چهار شب قزوين تشريف داشتند اما نهايت اوقات‌تلخى را داشتند كه چرا پاريس و لندن نرفته‌اند و از قرار تقرير آقاى عماد السلطنه سعد الدوله با كشتى جنگى روس وارد انزلى و با اتومبيل روس آمده به طرف طهران رفت . كبادهء نيابت سلطنت را مىكشد . دور نيست نايب السلطنه هم بشود .\r\nاما دستخطهاى حضرت و الا يكى مال ماه شعبان بود ، ديگرى ماه رمضان ، سيمى ماه ذيقعده كه حاليه قونسل به توسط عدل الممالك ارسال داشته بود . مطالب شخصى ، بيشتر مطالبه تنخواه كه الموت پاك جزو هوا شده يك دستخط كه مختصر اخبارى داشت و سواى مرافعه پول بود به « مموار » ملصق شد « 1 » .\r\nرقيمهء حاج افخم الدوله مطلبى نداشت و احتمال مىرود بيايد قزوين . دو رقيمه يكى از نزهت ديگرى از عين الملوك بود كه بعضى از مطالب آن نوشته مىشود كه بىمزه نيست .\r\n\r\nنامهء نزهت\r\n« قربان وجود مباركت شوم . شب سه‌شنبه 17 ذيقعده دستخط مبارك پنجم ذيقعده زيارت از سلامتى وجود مبارك بسيار خوش‌حال شدم و شكر كردم . اين مدت كه دستخط مبارك نمىرسيد خيال مىكردم تهيه آمدن را مىبينيد اما افسوس كه از اين\r\n\r\n\r\n","description":"","footnote":"\r\n( 1 ) - متأسفانه مفقود شده است .\r\n","page_name":" 3797 ","page_number":611},
  {"content":"\r\n\r\nدستخط تمام اميد ما مبدل به يأس و نااميدى شد . يا رب مكن اميد كسى را تو نااميد .\r\nبارى منزل نوى حضرت و الا مبارك باشد . انشاء اللّه به سلامتى و دوام عزت و شوكت عمارات عالى بسازيد و زير سايهء حضرت و الا اطراف حضرت و الا در خوشى باشند ( عافاك عافاك ) ، گوارا باد گوارا باد اين زندگانى خوش شما را كه هميشه آرزو داشتيد در دهى به‌طور خوشى زندگانى كنيد . به خاطر دارم هروقت تعريف از فرنگ مىفرموديد كه زندگانى خوشى دارند . به جهت اين است كه اغلب خارج از شهرند . پس خوب است من هم شما را بردارم در يكى از دهات خودمان برويم چند مدت باشيم بعد بيائيم شهر باز برويم . اما آن‌وقت مىخواستيد اين كمينه‌ها را هم ببريد . پس چه شد كه بالفعل دو سال است كه همان زندگانى مختصر خوش را داريد و هيچ يادى از ما نمىكنيد . پس چه شد آن همه التفات كه به اين كمينه‌ها داشتيد . پس چه شد آن همه محبت پدرى كه در بارهء ما داشتيد كه در ده دور از شهر تفنگ انداختن ياد شما مىدهم . « ولوسيپد » ياد مىدهم ، چه و چه . وقتى كه « باجوم » « 1 » رفته بود شبها كه شما كارتان تمام مىشد اين كنيزها را صدا مىكرديد مىفرموديد انشاء اللّه زود فارسى را كامل كنيد معلم فرانسه بيارم .\r\nدخترهاى صاحب كمال بشويد . گذشته از اينها بنده خيلى شنيده بودم كه هراولادى كه مادرشان مىرود مهر آن اولاد از دل پدر هم مىرود ، بنده هيچ باور نداشتم . چون‌كه مىديدم از آن روزى كه مادر ما رفت روزبه‌روز التفات حضرت و الا دربارهء ما بيشتر شد .\r\nهر شب چطور در اطاق حضرت و الا در حضور خودتان بازى كنيم ، گردش كنيم . چطور حضرت و الا ترتيب اطاق و عكس و مبل را بدهيد ، چه التفاتهاى فوق‌العاده كه هيچ‌يك را هرگز فراموش نمىكنم و اين سه سال هم فراموش نخواهد شد كه چطور اين كمينه‌ها را فراموش كرده‌ايد . حالا فهميدم آن حرف راست بود و راست مىگويند مهر اولاد با بودن مادر است . ديگر آن‌كه :\r\n « از دل برود هرآنچه از ديده برفت . » \r\nآرى اقرار بفرمائيد كه التفات حضرت و الا دربارهء ما چهار نفر به اندازهء البرز و سيالان و فندق نيست . اين دو اطاق كه بنده نشسته‌ام هريك سه ذرع نيم طول دو ذرع و نيم عرض دارد ، به يك اندازه مبله شده . كارت‌پستال و عكس زياد دارد . وسط عكسها جاى عكس حضرت والاست عكسى كه تازه انداخته بوديد و اين عكس از تمام عكسهاى شما به شما شبيه‌تر است .\r\nتوى پاكت نازك براى آن‌كه مبادا كثيف شود از عكسها ، پائين‌تر عكس ملكه و روشن و بتول است . عسلى « 2 » بنده دم در است . جعبهء كاغذجات و كتب جغرافيا و شاهنامه [ و 
  ] سعدى و غيره پشت در است . هرچه خواستم ميز تحرير بخرم پول نداشتم . ميز تحرير\r\n\r\n\r\n","description":"","footnote":"\r\n( 1 ) - خواهرهايم مادرشان را « باجو » خطاب مىكردند .\r\n( 2 ) - عسلى - چهارپايه كوچك .\r\n","page_name":" 3798 ","page_number":612},
  {"content":"\r\n\r\nشما هم كوتاه است . از توپ ظهر كه از درس مىآيم تا وقت خواب چهار مرتبه از روى عسلى حركت مىكنم ، يك دفعه براى ناهار ، يك دفعه براى نماز ظهر و عصر ، يك دفعه براى نماز مغرب و عشاء ، دفعهء آخر براى شام . حالا كتاب ندارم مشق مىكنم . لوازمات تحرير براى اطاق خيلى مىخواهم ، تا خدا چه خواهد . هر بىالتفاتى از حضرت و الا و هرناملايمى از اطراف و هرنامساعدى از روزگار اتفاق بيفتد و هرگزندى كه برسد مىآيم روبروى عكس حضرت و الا ، چه در اينجا و چه در آن خانه‌ها كه بودم . وقتى كه كسى نباشد ( يعنى خيلى كم آدم در اطاق من مىآيد يا چيز مىنويسم يا كتاب مىخوانم اگر تازه‌واردى هم بيايد به‌قدر آن‌كه صحبت تازه داشته باشد گوش مىدهم مىرود ) يا اوقات حورى خانم و عين الملوك تلخ است و دلم مىسوزد مىروم روبه‌روى آن عكسى كه از تمام عكسها درخشنده‌تر است و بىاختيار دستم را بلند مىكنم عرض مىكنم خداوند انشاء اللّه هميشه شما را سلامت بدارد ، خداوند سايهء شما را از سر ما كم نكند .\r\nآقاجان خداوندگارم ما را ترك و فراموش فرموديد ببين به ما چه مىگذرد . فراموش نفرمائيد كه تمام اينها را كه به ما مىرسد به واسطهء شما تحمل مىكنم و خواهم كرد . آن عكس به زبان بىزبانى مىگويد « آرى فراموش كردم » . زود چشمم را پاك مىكنم كه مبادا عين الملوك يا ديگرى ببيند . حالا بگذريم از اينها . عينى كه به اطاق اول وارد مىشود جلوى آينه ايستاده نگاه مىكند به قد رعناى او ، پيراهن بلند بهتر مىآيد يا دامان و پيراهن هر كدام كه برحسب اتفاق بهتر به نظرش بيايد . مىگويد خانم باجى ببين اين دامان با اين پيراهن بلند چقدر خوش‌تركيب است . مىگويم بلى خانم اول مد قزوين ، بلى ملكهء شهر قزوين ( چون نامزد ميرزا اسمعيل خان پسر رفعت السلطان است ) خيلى خوب است . آن وقت مىرود باز به آينه نگاه مىكند مراجعت مىكند باز نگاه مىكند . اما افسوس كه بنده قد هم ندارم تا به آينه نگاه كنم . عين الملوك گاهى مىگويد من سرخ و سفيد شده‌ام ، نيست خانم باجى . مىگويم چرا ماشاء اللّه . وقتى كه پيراهن بلند تن مىكند چرخ مىخورد و تصنيف مىخواند و نگاه به آينه مىكند . روشنك آمده از من مىپرسد چه مىنويسى .\r\nگفتم براى آقاجان كاغذ . دوات و قلم مىخواهد براى شما كاغذ بنويسد ( آقاجان شتر قرقتون برم ) ، يعنى آقاجان تصدقت بروم . قلم روى كاغذ مىكشد و مىگويد زنده‌باد روشنك خانم ، زنده‌باد ملكه خانم . آنقدر كه ما ياد ملكه مىكنيم او يقين نمىكند . زيرا قلعهء الموت فراموشخانه است . چند دفعه اسم شما و ملكه را آورد اشك به چشمش آمد . تا اشك به چشمش آمد گفت خواهرجان چرا اشك توى چشمم آمد . گردن من مىگذارد كه توى چشم شما هم اشك آمد . عين الملوك با همان عادت كه عرض كردم در آينه نگاه كرده رقص كرده آمد نشست كه عريضه بنويسد . او از روشنك سؤال كرد ملكه\r\n\r\n","description":"","footnote":"","page_name":" 3799 ","page_number":613},
  {"content":"\r\n\r\nچطور است . گفت حالا مىگويم رفت بيرون آمد تو دستش را تكان‌تكان داد ، گفت اين جور . من گفتم عين الملوك چطور . صورتش را با دو دست كوچكش گرفت آورد جلو گفت اين‌جور . افعالش به ملكه مىماند . اما صورتا باهم ضدند . روشنك سفيد و سرخ است ، ملكه گندم‌گون . چشم و ابروى ملكه سياه است مال روشن بور . دماغ ملكه خوب است دماغ روشنك زشت . لب و دهان يك قسم است . هردو صورتشان گرد است .\r\nگيسوى روشنك از مال ملكه خيلىخيلى بورتر است . هر خطى كه روى كاغذ مىكشد مىگويد زنده‌باد روشنك خانم با تشديد و مدّ زياد . مىگويد خواهرجان خوب بنويس ، زنده‌باد خواهرجان . خيلى بهتر از ملكه حرف مىزند . دست و پايش خيلى قشنگ است ، حورى خانم دارد در اطاق خودش نماز مىكند ، دعا مىخواند . شب جمعه است .\r\nروشنك دايم سؤالات مىكند . از بس خوب و بلى جواب دادم خسته شدم . دير جواب بدهم قهر مىكند . فرموده بوديد مواجب ملكه را بگيرم رخت بدوزم كسى مواجب او را نداده . من نمىتوانم از حاجى عموجان بگيرم . نه آبغوره گرفتيم نه ترشى ، نه زغال . در بيست و چهار ساعت چهار عريضه به حاج عموجان براى پول حمام نوشته‌ام هنوز نداده .\r\nحضرت و الا هم نمىآيد حمام گرم شود . ما زندگانى به اين سختى مىكنيم اولا آدم خجالت مىكشد آنقدر بگويد براى هرچيز ، نگويد چه كار كند . استدعا مىكنم هروقت دستخط مرقوم مىداريد از روى عريضهء كمينه باشد كه جوابها برسد . شاهزاده بابام مىخواهند اين ماهى سى تومان را هم التفات نكنند . هر دفعه آدم مىرود شمران بنده عريضه مىكنم مثل شما از چيزهائى كه دخل به مطلب ندارد مرقوم مىدارند . از آنها كه بنده عرض كرده‌ام ابدا جواب نمىدهند . مرقومه‌جات شما هم عين حضرت و الا است .\r\nمثلا بنده از ماهانه مىنويسم مرقوم مىفرمايند شبها در حياط را ببنديد ، حوض آبش مىرود يا نه . اطاقهاى تازه را درهايش را قفل كن ، همه را كثيف نكنيد . آخرش مرقوم مىدارند ( به عين السلطنه بنويس ) زمستان نزديك است بار خانه اگر التفات مىفرمائيد زودتر . استدعا دارم قدرى عسل هم التفات كنيد . پول ترشى ، مربا را هرچه زودتر التفات كنيد بهتر است . باقى كاغذ حكايت كرسى است ، لحاف كرسى ، مخده ، روتشكى و غيره و غيره . [ پايان نامهء نزهت 
  ]\r\nدر حقيقت سرتاپاى كاغذ خواستن است و نداريم و با اين همه جان كه من در الموت مىكنم حال آنها اين است ، باز حضرت و الا مطالبه پول مىكند اگر زيادى باشد خرج بچه‌ها مىكردم .\r\n\r\n","description":"","footnote":"","page_name":" 3800 ","page_number":614},
  {"content":"\r\n\r\n\r\nنامهء عين الملوك\r\nاما كاغذ عينى اولا خطش بسيار خوب شده ، ثانى آنچه نزهت فراموش كرده يا خجالت كشيده مكرر بنويسد اين نوشته مختصرى از آن مطول است :\r\n« دستخط حضرت و الا رسيد چشمم روشن ، قلبم گلشن شد . اما چه فايده اسم بنده را توى دستخط نمىبريد ، چه برسد به اين‌كه دستخط التفات كنيد . نمىدانم بنده چه گناهى كرده‌ام كه آنقدر شما از بنده بيزار شده‌ايد . هيچ پدرى نامهربان‌تر از حضرت و الا نيست ( اينجا تهمت زده ) . اولا اين‌كه خانم باجيم ( نزهت را مىگويد ) فارسى و عربى ، حساب ، جغرافيا را كاملا مىداند بنده هم به يك اندازه عربى صرف نحو مىدانم ، فارسى و حساب و جغرافيا مىدانم . حالا بايد فرانسه يا زبان ديگر بخوانيم . حاجى فخر الملك ماهى هفت تومان مىدهد مريم خانم پهلوى يك زن فرانسوى درس مىخواند باوجودى كه فارسى درست بلد نيست و عربى هم هيچ نمىداند .\r\nفخر الممالك دخترهايش را مدرسه مىفرستد . مريم خانم از ندارى فخر الممالك تعريف مىكرد . يعنى حضرت و الا از او هم كمتر داريد . حالا حضرت و الا نداريد ماهى هفت تومان براى هركدام ما بدهيد . ما سه نفر را يك هو ده تومان التفات كنيد چهار تومان حالا پنج تومان بعد التفات كنيد . يك زن هست عموجانم مىشناسد بياورند درس بخوانيم . حكما بايد ماهى پنج تومان التفات كنيد . با ما مينو خانم در هرمجلسى مىرويم مىگويد ملا باجيها آمدند ( دروغ نوشته ) . اينها عربى مىدانند . وقتى كه آن خير از عمر نديده ، آن نامهربان ، آن خداناشناس « باجوى » نامهربانم رفت بارها حضرت و الا فرموديد كه ان شاء اللّه فارسى را كامل كنيد معلم فرانسه مىآورم . آقاجان آن مهربانيها چه شد .\r\n ديدى چگونه ما را بگذاشتى و رفتى * يك‌بارگى دل از ما برداشتى و رفتى\r\nبس عهدها كه كردى ، بس قولها كه دادى * اين ماجرا نبودت كانگاشتى و رفتى \r\n( پايان نامهء عين الملوك )\r\nتصديق بدهيد كه حرفهاى بنده هم راست است . »\r\nباقى مطالب خواستن پوتين چهار تومانى و رخت اعلى ، چه و چه . سابقا مردها در فكر تحصيل علم نبودند همين دخترها به زحمت درس مىخواندند . حالا معلوم مىشود لذت علم را زنانه و مردانه چشيده‌اند كه عين الملوك هم آنقدر مايل درس است كه آنوقتها از طفرهء درس ظهر از خواب بلند مىشد ، روزى ده جور مرض مىگرفت .\r\n\r\n","description":"","footnote":"","page_name":" 3801 ","page_number":615},
  {"content":"\r\n\r\n\r\nطب ندانى اسعد الحكماء\r\nسه‌شنبه 16 ذيحجه ، 4 درجهء قوس - هوا امروز كمى سرد و مه و ابر داشت . شيردوش از شهر رسيد . پستان زينب خيلىخيلى بهتر شد . دواهاى دكتر هم نافع شد . قاضى را هم در گرمارود معالجه كرد و بهتر شده است . مىخواست زود برود گفتم در گرمارود مال ندادند تا الحمد للّه قاضى ما بهتر شد ، از خطر گذشت . اسعد الحكما به قدر الاغى هم طب نمىداند .\r\n\r\nسعد الدوله\r\nغروب كاغذ از شهر رسيد . حاج افخم الدوله از ماهانهء بچه‌ها و پول زغال و غيره نوشته بود حضرت و الا هيچ نمىدهد . از اخبار نوشته بود سالار الدوله از مازندران به سمنان دامغان رفته . سعد الدوله به تصويب دولتين آمد . يا عين الدوله نايب السلطنه مىشود [ و 
  ] سعد الدوله رئيس الوزراء يا برعكس . اما اولى قوىتر است . ليكن نه ناصر الملك استعفا مىدهد نه صمصام السلطنه . تا چه قانونى سعد الدوله اختراع كند .\r\nشعاع الدين ميرزا هم چند سطرى نوشته بود كه ملصق « مموار » شد « 1 » تا كاهلى و تنبلى اين آدم معلوم همه بشود . چون حال زينب بهتر شده من خيال دارم روز عيد غدير يا فرداى آن شهر بروم تا خدا چه خواهد . پولى هم براى نزهت بفرستم كه ديگر جلوى عكس من نرفته شكايت نكند .\r\n\r\nوضع عثمانى\r\nباز از رقعهء حاج افخم الدوله [ معلوم مىشود كه 
  ] اوضاع عثمانى سخت مغشوش است . يونان ، بلغار ، صرب ، مونتنگرو چهار دولت با عثمانى جنگ مىكنند و همه‌جا شكست به عثمانى داده شهر ادرنه را گرفته نزديك اسلامبول هستند و به‌طور يقين مىگويند اسلامبول را خواهند گرفت . اختتام جنگ ايطاليا شايد خبر داشته باشيد صلح شد به اينكه در تريپولى خطبه نام سلطان باشد ، امورات ديگر با ايطاليا و خسارت جنگ را ايطاليا به عثمانى بدهد . اين شد نتيجهء مشروطيت عثمانى و ادعاهاى ژون‌تركها مثل ژون‌پرسانها .\r\n\r\n\r\n","description":"","footnote":"\r\n( 1 ) - متأسفانه مفقود شده است .\r\n","page_name":" 3802 ","page_number":616},
  {"content":"\r\n\r\n\r\nسفر قزوين و طهران\r\nبسم اللّه تعالى - شرح مسافرت قزوين و طهران كه بعد از سه سال و پانزده روز بالا بدان موفق شدم از روى مختصر نوت كه نوشته شده است .\r\nصبح جمعه 19 شهر ذيحجهء 1330 مطابق هفتم درجهء قوس سال سيچقان ئيل - دو ساعت از دسته گذشته از قلعه حركت كردم . همراهان من تقى خان ، محمد على ، اسماعيل جلودار ، حمزه على و برادرش كه اين دو نفر مرخصى خانه و از قزوين همدان مىروند . پنج ساعت و نيم تا شيركوه رفتيم . هوا خوب بود . ناهار خورده يك ساعت تا چاله راه است . نزديك چاله باران و برف و باد ما را گرفت . وقايعى كه قابل ذكر باشد رخ نداد تا موقع شام برف مىآمد اسباب بسى تشويش شد .\r\n\r\nچهارده ساعت راه\r\nصبح شنبه 20 - هوا ابر و سرد بود اما الحمد للّه باد نداشت . از گدوك به خوبى گذشته همه‌جا سرازير آمدم . اسبها را من داده بودم گردانده بودند ، اما خودمان نگرديده بوديم .\r\nبسياربسيار خسته شديم . تقى كه ديگر نمىتوانست تكان بخورد . ناهار امامزاده آشنستان خورده شد . دو ساعت به غروب مانده شهر خانهء عدل الممالك وارد شدم .\r\nهشت ساعت راه آمديم كه از الموت تا شهر به واسطهء صعوبت راهها چهارده ساعت است .\r\n\r\nرفعت السلطان\r\nتفنگ و اسلحهء خود را در آنجا گذاشته به اتفاق شاهزاده رفتيم قونسل‌گرى كه بسيار نزديك است . قونسل وقت نداد و شب را گفت بيائيد . من هم شب را به واسطهء خستگى معذرت خواستم . شيخ ما در قونسلگرى پيدا شد و كاغذى از عماد السلطنه ارائه داد كه مرقوم داشته بودند حالت حضرت و الا خوش نيست . اگر فلانى شهر آمد بنويسد دور نيست مرخص فرمايند . از آنجا خانهء رفعت السلطان رفتم . از شدت خستگى درشكه كرايه كردم . دم كوچه درشكه‌چى گفت چاه باز شده درشكه نمىرود و ما همه راه را تا خانهء رفعت السلطان پياده آمديم و چاهى نديديم . هزار لعنت به آن دروغگو فرستادم . با حالت خراب وارد خانه همشيره شدم . الحمد للّه خودش و اطفالش همه سلامت بودند .\r\nهمشيره‌زاده عزيز السلطنه مدتى است به واسطهء هم و غم كه از فوت دخترش به او رسيده كه منحصربه‌فرد بود قزوين آمده و الحمد للّه سلامت او را ديدم .\r\n\r\n","description":"","footnote":"","page_name":" 3803 ","page_number":617},
  {"content":"\r\n\r\n\r\nتنفر از بختيارى\r\nاما اخبارات كه از شيخ و شاهزاده و رفعت السلطان شنيده‌ام : اوضاع مملكت شلوغ است . در طهران بختياريها تسلط كلى دارند و از شدت نهب و غارت و آدم‌كشى حضرات عموم ايرانى متنفر [ ند 
  ] ولى جرأت تكلم ندارند . نايب السلطنه در فرنگستان مشغول تعيش و استحمام آبهاى معدنى است . زن و فرزندش هم آنجا هستند . ماهى هم دوازده هزار تومان مقررى دريافت مىدارد . در تبريز سپهدار بر ضد بختياريها تهيه‌ها ديده و متصل تلگرافات به همه‌جا مخابره مىشود و شاه را مىخواهند .\r\n\r\nروزنامه‌ها : آذربايجان و فكر\r\nدو روزنامه يكى موسوم به « آذربايجان » ديگرى « فكر » چاپ مىشود كه سرتاپا ناسزا را به حضرات بختيارى و درخواست آمدن محمد على شاه ، چه و چه . سالار الدوله در استراباد است و مشغول جمع‌آورى سپاه . شيراز نهايت اغتشاش را دارد ، باوجود آن‌كه مجددا صولت الدوله را ايلخانى قشقائى كردند .\r\n\r\nمسيب خان و اميراعظم\r\nمسيب خان كه هم‌قطار و رديف يار محمد خان بود نزد سالار الدوله است . چون اميراعظم در حكومت كرمان نهايت ظلم و تعدى و غارتگرى نموده و به‌قدر دو سه كرور مردم كرمان را خود و اجزايش مصادره و جريمه كرده‌اند از راه لوت به سمنان دامغان آمده . در اينجا هم ياغيگرى كرد و جرأت آمدن طهران را نداشت . اين شخص .\r\nمسيب خان مىرود كه او را با سالار الدوله يارغار كند . شب صحبتها مخالف مىشود .\r\nمسيب خان دست به موزر مىكند ، اميراعظم گردن‌كلفت و ميان [ دار 
  ] زورخانه‌هاى طهران مدتها براى همچو روز يا على گفته به گوشش مىزند و او را به زمين مىاندازد .\r\nميان نوكرهاى طرفين هم نزاع مىشود يكى دو نفر مقتول مىشوند . صبح تلگراف اين فتح نمايان را به طهران و جبران وحشيگرى و غارت سه چهار كرورى كرمان را به آن مىكند . حاليه مأمور دستگيرى سالار الدوله شده .\r\n\r\nحكومت قزوين\r\nدر قزوين امورات بد نيست . حكومت به تمام كارها رسيدگى مىكند و به واسطهء همراهى جناب قونسل مسلط است . در قونسلگرى روزها براى رسيدگى به عموم\r\n\r\n","description":"","footnote":"","page_name":" 3804 ","page_number":618},
  {"content":"\r\n\r\nعرايض مردم مجلسى است از مجد الاسلام ، حاجى ميرزا نقى ، سالار ، عدل الممالك و جمعى ديگر . قاضى محكمه هم جناب آقا شيخ عيسى شهيدى است . چون هرحكمى صادر شود در مقام اجرا برمىآيد . مردم امورات و عرايض خود را بيشتر آنجا راجع مىكنند .\r\nصحبتهاى عزيز السلطنه از طهران و آمدن آقاى عماد السلطنه و سرقت اموالش و مراجعت آقا خيلىخيلى شب اسباب مشغوليات و خندهء بىاندازه شد .\r\n\r\nپذيرائى گرم قونسول\r\nيكشنبه 21 - صبح حمام رفتم . بعد جمعى ديدن آمدند . كلاه از دكان برايم آوردند با نمره و بسيار خوب . معلوم شد شهر قزوين آباد شده . همين هم هست . مغازه‌ها و دكاكين مفصل ارامنه و مسلمانها درست كرده‌اند و همه‌چيز پيدا مىشود . اما از طهران خيلى گرانتر [ ست 
  ] . عصر خانهء عدل الممالك رفتم ، چند اطاق و يك حمام بسيار قشنگ مىسازد تماشا كردم . قونسلگرى رفتيم خواب بود . مراجعت كردم فراش پى فراش آمد كه قونسل منتظرند . تا رفتند اسب آوردند ساعت دو شد ، هوا هم بسيار سرد بود . جناب قونسل خيلى گرم پذيرائى كردند . بعد از حال و احوال‌پرسيهاى زياد روزنامه‌هاى « لندن نيوز » را نشان داد كه اشكال جنگ عثمانى و دول متحده بالكان را كشيده بود و گفتند تمام ولايات اروپائى را تسخير كرده‌اند ، فقط اسلامبول باقى مانده . اندرانوپل هم نزديك است تسليم شود .\r\n\r\nدر خانهء قنسول\r\nحضرت و الا هنگامى كه جنرال قشون روس در طهران بود روز مهمانى كامران ميرزا نايب السلطنه با يكى از كاپيتانها صحبت زيادى از الموت كرده بودند و او به‌طور حتم گفته بود الموت مىروم . من از آن كاپيتان صحبت كردم گفت امشب در اينجا ملاقات خواهيد كرد . قدرى گذشت حاكم و شاهزاده بشارت السلطنه و معاون حاكم مهذب السلطان كه با من آشنا بود وارد شدند . قونسل گفت پادشاه الموت است . حاكم گفت خير امپراطور الموت هستند و دست به همديگر داده نشستيم . قدرى گذشت كاپيتان معهود با دكتر روس و يك ايرانى كه گفتند كارگزار سابق است وارد شدند . قونسل معرفى كرد . كاپيتان خيلى تعارف كرده اظهار افسوس نمودند كه ممكن نشد الموت بيايم و به‌قدر نيم ساعت به توسط همان كارگزار كه روسى و فرانسه خوب مىدانست صحبت از الموت نمودند و گفتند اگر شما زود برويد همراه خواهم آمد . دكتر آدم بامزه شوخى به\r\n\r\n","description":"","footnote":"","page_name":" 3805 ","page_number":619},
  {"content":"\r\n\r\nنظر آمد و با سايرين شوخى مىكرد . شش ساعت از شب گذشته سر شام رفتيم . قونسل صدر ميز نشست . از سمت راست به طول ميز اول من بودم ، بعد حاكم ، بعد بشارت السلطنه و مهذب السلطان . مقابل ما سمت چپ قونسل كاپيتان ، كارگزار ، دكتر و رضى خان . براى هرغذائى قونسل خواصى بيان مىكرد و پىدرپى هم مسكرات به گيلاسها مىريخت و خيلى اصرار داشت بخورند . هريك گيلاس را نصف گيلاس مملوى مجددا مىداد و جريمه مىكرد . به سلامتى هريك قونسل جامى نوشيد . دكتر به زبان فارسى كه نوشته و جلوى خود گذاشته بود به سلامتى قونسل نوشيد به اين عبارت « به سلامتى جناب قونسل بگوريم » . كم‌كم صحبت و شوخى بالا گرفت و مجلس گرم شد . دكتر با معتضد السلطنه شب مهمانى حكومت صحبتها و شوخيها كرده بود ، من گفتم او دائى من است . اين حرف من اسباب اين شد كه با من بناى شوخى را گذاشت . قونسل به سلامتى دكتر مجددا جامى نوشيد . به من گفت چون دكتر مسكرات كم بلكه هيچ استعمال نمىكند شما هم به سلامتى او بخوريد ، مجبور شود مسكرى بخورد . همين كار را كردم و بعد از چند دقيقه گفتم به سلامتى دوست خود معتضد السلطنه بنوشيد . مجبور شد نوشيد . بعد من به عوض دائى خود به سلامتى او خوردم . آن‌وقت قونسل و كارگزار به سلامتى يكىيكى از مرضاى دكتر خوردند . آخر الامر دكتر خسته شد گفت اگر شما مىخواهيد مرضاى من همه خوب شوند من گرسنگى تلف مىشوم . هروقت به زبان فرانسه كه دكتر بلد است مىگفت « آوتر سانته » « 1 » لاعلاج و ناچار بود جامى بنوشد . غذا خيلى دادند . باز قونسل اصرار داشت زبان گاو بخوريم . دكتر مىگفت من زبان دارم و زبان نمىخورم . باز اصرار كردند گفت من اگر شب گوشت بخورم ميل به گوشت مىكنم و كار دشوار مىشود .\r\n\r\nارفع الممالك\r\nقونسل مثل يك امپراطور نشسته بود و به همه حكم مىكرد . گفتند دكتر دوازده اولاد غيرمشروع دارد . بارى كارگزار خيلى جلفى مىكرد . من از حاكم پرسيدم اين كيست .\r\nگفت نپرس ، بلاى جان من . اما الحمد للّه يكى دو ماه است عزل شده و آسوده شدم .\r\nلقبش ارفع الممالك اسمش خليل خان . در روسيه دندانساز بود و براى ايرانيها جاكشى مىكرد ، چنانچه قيافه و حركاتش هم به همانها مىماند . در اين هرج‌ومرجها آمد طهران .\r\nاو را همان اشخاص كه برايشان خانمهاى خوب آورده بود معاون حاكم ملايرش كردند .\r\n\r\n\r\n","description":"","footnote":"\r\n( 1 ) . به سلامتى شما -  a vatre sante \r\n","page_name":" 3806 ","page_number":620},
  {"content":"\r\n\r\nدر آنجا كارها كرد ، چقدرها اموال مردم را آورد . بعد كارگزار قزوين شد . اينجا هم بسيار كارهاى زشت و حركات قبيح نمود . من‌جمله مبلغى از يهوديها پول و اسباب آورد تا كار به جائى رسيد كه . . . ضعيفه از آنجا فرار كرد تا قشلاق كه هشت فرسنگ راه است پياده به سمت طهران . حالا هم كه معزول شده خودش را به قونسل و ساير روسها بسته . نه مىرود و نه مال مردم را مىدهد . تا ساعت يازده از شب رفته آنجا بوديم . تملق بىاندازه از قونسل حاكم و سايرين مىكردند . بعد منزل‌ها رفتيم . قرار شد روز ديگر عصر منزل كاپيتان بروم . تلگرافى به طهران كردم تا چه جواب برسد .\r\nدوشنبه 22 - تا ظهر خواب بودم . موثق ديوان و جناب آقا سيد جمال مجتهد ديدن آمدند . عصر خانهء كاپيتان رفتم عوضى بود و هرچه از سالداتها پرسيدم كاپيتان با انگشت نشان مىدادند كه كاپيتان شش تا هفت‌تا ! فراش قونسلگرى را صدا زديم او هم ما را دو جا برد كه معلوم نشد خانه كيست با كمال خجالت منزل آمدم .\r\nسه‌شنبه - آقاى مجد الاسلام و جمعى ديدن آمدند . عصر جواب تلگراف آمد كه در صورتى كه جناب قونسل اجازه بدهند بيائيد . رفتم قونسلگرى معلوم شد ديشب تياتر سالداتها بودند و حاليه خواب هستند . رفتم خانهء كارگزار بىپير كه با او برويم و عذر ديروز و تفصيل واقعه را از كاپيتان بخواهم . گفت خيلى انتظار كشيديم و من گفتم بايد خانه را پيدا نكرده باشد امشب در كلوپ خواهد بود و من عذر خواهم خواست .\r\n\r\nافتخار نظام\r\nآمدم منزل افتخار نظام رئيس قشون قزوين كه هيچ قشونى نيست و نداريم . با منتصر الملك لشكرنويس دروغى آمدند . همه صحبتها پول سرباز الموت بود و خودشان هم اقرار داشتند سربازى وجود خارجى ندارد . اما حكم طهران است بايد داد . اين افتخار نظام سابق هم قزوين بود . فاحشه‌اى در قزوين بود حالا هم هست اسمش را « ژاندليم » گذاشته‌اند . دعوت كرده بود شب در حال مستى دور شليتهء ژاندليم همه را مهر رياست قشون زده بود كه بعد آن شليته را بردند همه‌جا نشان دادند . اول مشروطه بود خيلى باعث تعجب « ژون‌پرسان » ها شد . عزل شد و حالا باز مجددا منصوب ژاندليم را بيشتر خاطرخواهان « جان دلم » مىگويند و الان صيغهء مشير رعايا رئيس كميسر است .\r\n\r\nشير خشك\r\nچهارشنبه 24 ذيحجة الحرام ، 12 درجه قوس - صبح زود خانهء موثق ديوان رفتم از آنجا اتفاقا قونسلگرى آمديم . خواب بود . كارگزار ديده شد . رفت خانهء كاپيتان كه حاليه اين\r\n\r\n","description":"","footnote":"","page_name":" 3807 ","page_number":621},
  {"content":"\r\n\r\nكاپيتان در غيبت رئيس قشون كه روسيه رفته جا دارد و معاون اوست . آمد عذر خواست كه مشورتى دارند مجال ندارند . رفتم منزل دكتر ، دو اطاق داشت خيلى صحبت كرد .\r\nبرخاست دو عدد سيب پلاسيده براى من آورد . آن‌وقت يك شيشه شير خشك آورد كه تازه اختراع شده براى زيادى خون و قوت بسيار نافع است . من گفتم زن من زائيده ناخوش است پس براى او خوب است . فورا در كاغذى پيچيده تقديم كرد و گفت من خيلى متشكرم كه اول تعارف من به شما براى خانم بوده . برخاستيم و همه اين صحبتهاى ما را مهدى جوان پيشخدمت قونسل ترجمه كرد .\r\n\r\nدر قونسلگرى\r\nقونسل از خواب ناز برخاسته بود . به‌قدر صد نفر متظلم زيادتر در قونسلگرى بود كه هريك عرايضى داشتند . موثق رفت و آمد كه بفرمائيد . من داخل شدم . بعد از احوال‌پرسى و حكايت دكتر تلگراف را نشان دادم . گفت بد نيست برويد . اما مبادا باز الموت مغشوش شود . گفتم ممكن نيست و حكمى هم از حكومت گفته‌ام بگيرند . گفت شما يك سال ديگر ناچاريد الموت باشيد . بعد انشاء اللّه امورات نظامى خواهد گرفت و ممكن است قايم‌مقامى بگذاريد . بارى به اصرار يك هفته اجازه داد كه در طهران توقف كنم و حاشيهء تلگراف به خط فارسى نوشت و آن را من محض يادگار در همين صفحه ملصق كردم بماند « 1 » . خداحافظى كرده بيرون آمدم و منزل رفعت السلطان كه ايشان حكمى از حكومت براى ابو القاسم گرفته بودند در غيبت من حكمران باشد .\r\n\r\nقصد طهران - بهمن بهرام زردشتى\r\nكالسكه فورا كرايه شد در بيست و هشت تومان و شش هزار [ و 
  ] سه عباسى ، فرسنگى يك تومان . در صورتى كه در فرنگستان راه‌آهن به آن خوبى نمرهء اول فرسنگى به پول ما يك هزار است . كارى كه نداشتيم جز اين‌كه رفعت السلطان مايل آمدن شد و يك مبلغى از من قرض خواست . من هم براى آن‌كه مصاحبى همراه باشد دادم . يك ساعت و ربع به غروب مانده در مهمانخانه با جناب رفعت السلطان و شيخ ابراهيم كه دلش پرواز براى طهران مىكرد و تقى خان در كالسكه نشسته به سلامتى حركت به صوب مقصود كرديم . در راه دارخانه دو تومان و سه هزار و دهشاهى راهدارى گرفتند . روسها طرق تجارتى را منحصر به اين راه و تجارت را فعلا منحصر به خودشان نموده‌اند . ديگر\r\n\r\n\r\n","description":"","footnote":"\r\n( 1 ) - متأسفانه مفقود شده است .\r\n","page_name":" 3808 ","page_number":622},
  {"content":"\r\n\r\nاز ممالك ديگر و خطوط ديگر عبورومرور كاروان نمىشود . اين است كه انگليسها براى امنيت راه جنوب فرياد مىكنند و سايرين چون علاقه ندارند صبر و تحمل مىكنند . به علاوه تمام تجارت . روسها سالى يك مليان منات متجاوز باج از اين راه دريافت مىكنند .\r\nدر صورتى كه تا قزوين را خود دولت ايران ساخته بود و حاليه هم خراب و نمىشود اطلاق راه شسه نمود . اسبهاى راه مفلوك است . جو كم مىدهند . مسافر زياد ، سورچيها متصل ناسزا مىگفتند . بهمن بهرام هم مثل ساير زردشتيها كارش خراب است و مشكل بتواند راه را نگاه داشت .\r\n\r\nعين الممالك حاكم مازندران\r\nتمام شب را راه رفتيم . هيچ‌جا مكث نكرديم مگر براى عوض كردن اسب . سر زدن آفتاب روز پنجشنبه 25 حصارك رسيديم . چاى صرف كرده حركت كرديم . سرد بود ، باد مىآمد . همه‌جا يخ بسته بود . پنج عدد سگ هم از حصارك همراه كالسكهء ما دوان‌دوان مىآمدند . در كلاك اسب گذاشته‌اند . ايستاديم كالسكهء ديگرى آنجا بود ، معلوم شد عين الممالك است از حكومت طهران معزول به حكومت مازندران مىرود . چون راه مازندران امنيت ندارد از اين راه گيلان مىرود . كشتى نشسته به مشهد سر پياده شود .\r\nيكى از همراهان جناب ايشان در اين سرما و آن آب يخ به عجله صورت خود را صابون مىزد كه خيلى اسباب حيرت ما شد . ليكن پس از ربع ساعتى تعجب ما زايل شد كه پشت كالسكه آمده بطرى كنياكى سركشيد .\r\n\r\nعكس عباس افندى\r\nشش ساعت از دسته گذشته شاه‌آباد رسيديم . اسبها رمق ندارند و خيلى آرام حركت مىكنند . باد مىآمد و سرد بود كمتر وقتى است كه اين نقطه باد نداشته باشد . باز چاى خورديم . عكس عباس افندى در صدر اطاق آويخته بود ، از وقتى كه مير علينقى كاشانى مدير اين راه بود تمام عمله‌جات را از بابيها گرفته بود . حاليه هم باز همانها هستند . به اين جهت است كه عكس عباس افندى در اطاقها است .\r\n\r\nورود به طهران\r\nبالاى كوريجانى كه سابقا مهتر ما بود اينجا مشغول همان شغل بود . به سورچى سفارشاتى كرد ما را تندتر ببرد . دو ساعت زيادتر به غروب داشتيم كه وارد دروازهء طهران شديم . شكر بارى تعالى را بسيار بجا آوردم كه پس از سه سال و پانزده روز بالا صحيحا\r\n\r\n","description":"","footnote":"","page_name":" 3809 ","page_number":623},
  {"content":"\r\n\r\nسالما باز وارد طهران شدم . شيخ ابراهيم متصل مىپرسيد اينجا كجاست ، آنجا كجاست .\r\nحقيقة ما را خسته كرد . در سبزى ميدان آقاى سورچى خواست پياده كند ، بردن بار براى ما زحمت داشت وعدهء انعام علاوه‌ترى كرديم . تا راضى شده تا درب خانه ببرد . شهر طهران و بازار امير ، كثافت سبزى ميدان وضع حال همانها كه در حوض مىنشستند كما فى السابق بود . ابدا تغييرى نكرده بود .\r\n\r\nعز الدولهء بيمار\r\nيك ساعت و نيم به غروب مانده وارد جلو خان دولتسراى حضرت و الا شدم .\r\nكريم بيك كالسكه‌چى تا چشمش به ما افتاد دويد مژده ببرد . پياده شد فورا اندرون خدمت حضرت اقدس و الا رفتم . پاى مبارك حضرت و الا را بوسيده و ايشان با كمال زحمت روى مرا بوسيدند . هيچ حال نداشتند . ضعيف ، كم‌بينه و به زحمت زياد محض پذيرائى من از رخت‌خواب برخاسته و نشسته بودند . خيلى حال من منقلب شد . حضرت و الا فرمودند سه ماه است ناخوشم . پايم ، دستم درد مىكند . تب و شدت ضعف هم علاوه است چنانچه مشاهده مىكنى . اما از ديدار شما شاد شدم ، از مولود تازه شما شادتر همه خوشحال شديم همه شكر كرديم كه خدا به شما پسرى داد . من هم قدرى دعا و ثنا كرده افخم الدوله وارد شد . آزاده دختر كوچك حضرت و الا كه هيچ مرا نديده آمد .\r\nحضرت و الا زود مرا مرخص كردند كه بروبچه‌ها چشم به‌راهند . بيرون اطاق با افخم الدوله روبوسى مفصلى كرده واقعا هريك را كه مىبينم از شدت شادى رقت حاصل مىشود .\r\n\r\nديدار فرزندان\r\nبا حاج آقا رفتيم به حياط تازهء اندرون خودم كه به همت آقاى عماد السلطنه در نهايت ظرافت و پاكيزگى ساخته شده . بسم اللّه گفته تا از در وارد حياط شدم يك مرتبه صداى جيق و فرياد و گريهء بچه‌ها بلند شد . به سمت من دويدند . كلّه من ميان شش دست و سه كله از اين سمت به آن سمت مىرفت . از بس گريه كردند ، از بس ماچ كردند و به كول و شانهء من پريدند . دل افخم الدوله سوخت به كمك آمد . به هزار زحمت مرا از چنگال دخترها نجات داد كه از شدت گريهء آنها من هم هاىهاى گريه مىكردم .\r\n\r\n","description":"","footnote":"","page_name":" 3810 ","page_number":624},
  {"content":"\r\n\r\n\r\nدر ميان اقوام\r\nبه اين ترتيب داخل اطاق شديم و هريك سمتى نشسته گريه مىكرديم . مزه اين داشت . در بين گريه و اين هنگامه كشمكش من نزهت تندتند مىپرسيد برادر من چطور است ، او را چرا نياورديد . بعد از گريه‌ها و مرافعه‌ها حضرات ساكت شده مشغول پذيرائى شدند . چاى و شربت و شيرينى دادند . افخم الدوله رفت از رفعت السلطان و شيخ پذيرائى كند . من مشغول نماز شدم . تازه‌گل ، بىبى و زن مشهدى حسين خان و جمعى بودند . شب قجر آقا و بچه‌هاى افخم الدوله آمدند . آزاده خانم آمد . افخم الدوله آمد تا وقت شام مشغول صحبت بوديم . روشنك مرا نمىشناخت و پيش من كمتر مىآمد . همان به حورى خانم چسبيده بود . شام خوبى دادند . از خانهء حضرت و الا هم خوراك آوردند و استراحت شد .\r\n\r\nحساب الموت\r\nجمعه 26 ذيحجه - صبح بيرون رفتم . آقاى عماد السلطنه ، شعاع الدين ميرزا تشريف آوردند . ساير نوكرها از قبيل شاهزاده محمد حسين ميرزا ، خبير همايون و غيره و غيره همه آمدند . ماشاء اللّه فرخ ميرزا پسر آقاى عماد السلطنه رشيد و بلند و چاق شده بود كه ابدا من او را و محمد خان پسر نصير الدوله و عباس ميرزا پسر شاهزاده خانم را هيچ نشناختم تا معرفى كردند . بعد فخر الملك ، نصير الدوله و سيف السلطان ، سردار ناصر تشريف آوردند كه ديگر اطاق جا نداشت . ناهار هم اغلب بودند . نوكرها كه ديگر مرا ول نكردند . با اين ازدحام و اين همه مهمان ميرزا رضا خان پيشكار حضرت و الا مثل كنه چسبيده بود حساب الموت از من مىخواست .\r\n\r\nلاله‌زار\r\nعصر گردش رفتيم خيابان لاله‌زار كه فعلا « شانزه‌ليزه » طهران ماست . جمعيت خيلى بود . زن زياد بود . مغازه و دكان زيادتر شده بود . اما ديگر چيز تازه و تغيير كلى نديدم مگر اين‌كه مردها قدرى نظيف و پاك و خوش‌لباس‌تر شده زنها هم با كمال رغبت به گشاده‌روئى باز ميل به حجاب دارند ، يعنى خيلى ميل دارند حجاب نكنند اما براى آن‌كه در سايه نقاب و اندكى حجاب بهتر مىتوانند مردها را فريب دهند باز اندكى رو بگيرند به قول حافظ\r\n ديدار مىنمايند و پرهيز مىكنند * بازار خويش و آتش مردها را تيز مىكنند \r\n\r\n","description":"","footnote":"","page_name":" 3811 ","page_number":625},
  {"content":"\r\n\r\n\r\nهتل انترناسيونال\r\nما را بردند به « هوتل انترناسيونال » كه فرخ ميرزا خيلى تعريف مىكرد . در باغچه نشستيم چون متعلق به ارامنه است روزهاى يكشنبه جمعيت مىشود و خلوت بود .\r\nخبير همايون فرمان چاى و آب‌جو داد ، خورديم . بعد برخاستيم دم در قيمت پرسيد گفت بطرى چهار قران . يك مرتبه مثل اين‌كه حالت سكته به خبير همايون دست دهد خشك شد .\r\nما خارج شديم و او بعد از اندكى مرافعه خواست پول بدهد به آن اندازه پول نداشت ، دنبال ما دويد و از هركدام چيزى گرفته رفت داد و مراجعت كرد . آن‌وقت گفت بابا حضرات شاهد باشيد من دادم ، اما من بعد گول حرفهاى اين فرخ ميرزا را نخوريد و با كمال تغير تندتند با قدمهاى بلند بنا كرد رفتن .\r\n\r\nخبر نوشيروان ميرزا\r\nشب خدمت حضرت و الا مشرف شدم . كسل است حال ندارد . علت را محرمانه گفتند كه وقتى كه خبر مرض نوشيروان ميرزا رسيد حضرت و الا خيلى متوحش شد . بعد تلگرافى از آقاى عماد السلطنه آمد كه تقريبا مژده سلامتى او بود اما تا آنجا كه نوشيروان رسيده بود ميم ميرزا بود و بعد آن سيم قطع شده ، تلگرافچى همان‌طور تلگراف را ناقص فرستاده بود . حضرت و الا ميم ميرزا را گمان ميم مرد كرده بودند و خيلى حالشان پريشان شده بود و متصل در باغ شميران پشت درختها رفته گريه مىكردند و بيشتر مرض به واسطهء آن غم و اندوه شده بود تا تلگراف ثانى رسيد و بعد كاغذ كه يقين به سلامتى او فرموده بودند .\r\n\r\nعين الملوك\r\nبارى شب منزل رفتم ، همشيره‌ها بودند . بچه‌هاى آنها بودند . به سلامتى هريك شكرها كردم . عين الملوك تقليدهاى خيلىخيلى بامزه تازه از جناب ميرزاى مشاق و معلم و خانم بانو و شاهزاده خانم همشيرهء بزرگ بيرون آورد كه از بس همه خنده كردند دل‌درد به همگى عارض شد . ماشاء اللّه بلند شده چاق شده به قول خودش همان دماغ باعث شكست وجاهت ما لا كلام او شده و بس . نزهت كوتاه است . حورى بلند شده چاق شده از همه خوشگل‌تر است .\r\n\r\n","description":"","footnote":"","page_name":" 3812 ","page_number":626},
  {"content":"\r\n\r\n\r\nافخم الملك\r\nشنبه 27 - جمعى ديدن من آمدند . نوكرها باوجود روز شنبه و روز كار وقت ناهار حاضر شدند كه مدتهاست جيرهء ما نرسيده . بايد همه روزه براى خوردن پلو حاضر شويم . درشكهء كوچك را افخم الدوله يك اسبه كرده سوار شده براى ملاقات آقاى افخم الملك نظاميه رفتيم بيچاره چه صدمه‌اى خورده چه سنگى بيرون آمده خيلىخيلى تماشائى . از ملاقات همديگر بسيار مشعوف شديم خوابيده بود و هنوز در دست مسيو كاشه است . از آنجا رفتم خدمت آقا باز مربع نشسته بود . آقاى ميرزا كاظم خان ملقب به اعظم الملك يك سمت بخارى ، آقازادهء كوچكى سمت ديگر . اما آقا كلاه خود را قدرى كوتاه‌تر كرده ريشها را هم از بيخ زده بود . خيلى حال احوال‌پرسى كردند . من پس از صرف يك فنجان چاى و سيگارد برخاستم . آقا چپ‌چپ به كفشهاى من نگاه كرد . آمدم منزل .\r\n\r\nجراحى افخم الملك\r\nگفتند در آن حالى كه افخم الملك را به بالاخانه و براى « اپراسيون » مىبردند كه در حقيقت حيات و ممات او معلوم نبود نظام الملك به منصور طبيب مىگفت آقاى منصور جناب آقاى افخم الملك در سوزوگداز است . بعد كه سنگ را بيرون آورده بودند به دكتر كاشه مىگفت خيلى زحمت كشيديد . او در جواب گفته بود زحمت را پسر شما كشيده كه سى سال است اين سنگ را همراه دارد ( از پره‌هاى سنگ حساب عمر آن را مىكنند ) .\r\nحكايت كفش را گفتم . گفتند هنوز آقا ميل ندارد كسى با كفش داخل اطاق او شود و هر وقت كسى داخل شود بعد از خارج شدن مىگويد جاروب كنند . اما همشيره عزيز الملوك در اين مدت پنج ماه مرض شوهرش هرچه از جواهر ، نقره ، طلا ، قالى ، قاليچه داشته فروخته و صرف معالجهء او كرده الان ديگر هيچ ندارد .\r\nشب خدمت حضرت و الا مشرف شدم . حال نداشت ، غذا هيچ ميل نمىفرمايند ، دوا نمىخورند . جز طبيب سفارت روس به طبيب ديگر رجوع نمىكند خوابيده بود . قدرى صحبت كردم بناى گريه را گذاشت . هاىهاى گريه كرد . خيلى متوحش شدم استدعا كردم بفرمائيد تلگراف كنيم نوشيروان بيايد ، قبول نكرد . با حالت خيلى اندوه و غم منزل آمدم .\r\n\r\n","description":"","footnote":"","page_name":" 3813 ","page_number":627},
  {"content":"\r\n\r\n\r\nاجازهء وزير مختار روس\r\nوزير مختار روس وردآورد شكار رفته تشريف ندارد آنجا بروم بلكه اجازهء توقف زيادترى بگيرم .\r\nدوشنبه 29 ذيحجه - شعاع الدين ميرزا دعوت كرده بود با تمام نوكرها و رفعت السلطان ، حاجى امير الدوله هم بود . صحبتها متفرقه و تمام از خرابى ويرانى ايران بود و بدگوئى از نايب السلطنه كه بيشتر مصائب به واسطهء وجود نامحترم ايشان رخ داد .\r\nحاليه هم با زن و فرزند در پاريس نشسته و ماهى پانزده هزار تومان گرفته عيش و كامرانى مىكند .\r\nسعد الدوله اول با بادوبروت مفصلى وارد شد . مردم همه ديدن كردند . كابينه وزرائى درست كرد ، كروفرى داشت . يك مرتبه پلتيك دولتين تغيير كرده اعتنائى نكردند و كم‌كم مضمحل شد . حاليه مىگويند بايد خارج شود .\r\n\r\n","description":"","footnote":"","page_name":" 3814 ","page_number":628},
  {"content":"\r\n\r\n\r\n1331\r\nشنبه چهارم محرم الحرام سنهء 1331 هجرى ، 22 درجه قوس - امروز خانهء آقاى عماد السلطنه دعوت داشتيم . ماشاء اللّه نوكرهاى من ( مفت‌خورها ) زياد شده‌اند .\r\nپسرهاى نصير الدوله ، پسرهاى شاهزاده خانم كه خبير همايون ، اسد اللّه ميرزا ، علاء الدين ميرزا باشند . محمد حسين ميرزا پير نوكر و غيره و غيره . شعاع الدين ميرزا ، افخم الدوله ، رفعت السلطان ، شيخ ابراهيم بودند .\r\n\r\nدر سفارت\r\nنيم ساعت به ظهر مانده برحسب وعده به اتفاق آقاى عماد السلطنه به سفارت روس رفتيم . وزير مختار اطاق ديگر بود ما را به اطاق كوچك بسياربسيار نقيح بردند . كمى نگذشته مسيو گيرز « 1 » مترجم اول سفارت آمد . قدرى از الموت پرسيد بعد از حال شاهزاده و حكايت نوشيروان ميرزا و آن تلگراف سابق الذكر . كرتى « 2 » از كلنل رسيده بود آقا دادند گيرز خواند . از اقتدار السلطنه و رفتار او با من جويا شد گفتم تازه رسيده بود كه من آمدم .\r\nاز امير اسعد پرسيد گفتم آتانك است . بنا كرد از او بد گفتن . چاى آوردند و بعد جناب وزير مختار تشريف آورد دست داد . آقا معرفى مرا كرد . خيلى احوالات پرسيد . شكار رفته بود مىگفت دو جيران شكار كردم و باز امروز عصر مىروم . بعد از صحبتهاى شكار الموت و « ورده‌ورد » . ايشان هم از سلوك اقتدار السلطنه جويا شدند و از امنيت الموت و آسايش من . اظهار تشكر و رضايت كردم . از امير اسعد پرسيد و گفت اين آدم به حرف پدرش هم نمىرفت آخر ما نوشتيم اگر خارج نشوى مقصر خواهى بود . آن بود خارج شد . آدم بدى است . اقتدار السلطنه خوب است . روسى خوب حرف مىزند ما به او سفارشات كرده‌ايم به شما خوب رفتار مىكند . خوب شكايت حضرت و الا از شما اين بود كه پول نمىدهيد . گفتم خرج آنجا مىشود من هم كه نوكرى ندارم طهران هم بودم مىبايست مخارج مرا التفات كنند . گفت حضرت و الا توقف زيادى در شمران كرد از آن جهت مريض شد . بعد مجددا از امنيت الموت و آسايش من پرسيد . پس از آن‌كه مجددا اظهار تشكر كردم گفت ترجمهء عريضه از حضرت و الا به امپراطور رسيده كه براى ما فرستاده‌اند . در آن شكايت از بىنظمى الموت و اموراتشان شده . حالا از زبان شما مىنويسم كه پسر حضرت و الا كه الموت بودند آمده و من دو مرتبه از ايشان جويا شدم\r\n\r\n\r\n","description":"","footnote":"\r\n( 1 ) - در مآخذ ديگر اسم او گيرس نوشته شده است .\r\n( 2 ) - كارتى .\r\n","page_name":" 3815 ","page_number":629},
  {"content":"\r\n\r\nتمام را اظهار رضايت كردند . در اين صورت شكايت حضرت و الا از بىنظمى آنجا به غيرواقع بوده است .\r\nآقاى عماد السلطنه كه خود حامل اين عريضه بودند زود بنا كرد جلوگيرى كردن كه شكايت شاهزاده از سپهدار بوده و نبايد به اين اندازه باشد . گفت ترجمهء عريضه حاضر است . بارى توبه‌تو آقا كرد و صحبت نوشيروان را به ميان آورد . حاليه در قلعهء پطروپلوسك شهر پطرزبرق در فاميل كلنلى تحصيل زبان مىكند تا از آنجا برود به مدرسهء نظامى دولتى « كوردپاژ » و انشاء اللّه صاحب‌منصب صحيحى خارج شود .\r\nوزير مختار فرمودند گيرز مىرود پطرزبرق ، انشاء اللّه شاهزاده را ملاقات مىكند و امتحان مىكند . آقاى عماد السلطنه گفتند فلانى را قونسل يك هفته مرخص كرده چون محرم است و حضرت و الا هم مريض [ اند 
  ] خواهش مىكنم شما تا بعد از محرم اجازهء اقامت بدهيد گفت چه عيب دارد و من به قونسل تلگراف مىكنم كه اجازه داده شد . بعد برخاستيم . چون يك صحبت حكومت طالقانى براى من شده بود و من امروز سواى آن دو برادرم يك نوع بستگى به واسطهء شغلم به روسها دارم . سؤال كردم اگر مأموريتى از طرف دولت به من داده شود حق قبول آن را دارم ؟ وزير مختار شانه بالا انداخته گفت به شما شغلى نمىدهند . گفتم بر فرض كه دادند ؟ گفت قبول كنيد چه ضرر دارد .\r\n\r\nوثوق الدوله\r\nآمديم بيرون . بالا خان كه آشنائى مالاكلام با اجزاء سفارت از زن و مرد دارد مىگفت وثوق الدوله نزد جناب وزير بود و گفتند انگشتر قيمتى هديه آورده بود ، خيال وزارت دارد .\r\n\r\nمسيو مرنار\r\nناهار مفصلى از غذاهاى خوب ايرانى و فرنگى آقاى عماد السلطنه مرحمت كردند .\r\nميرزا محمد حسين خان كه حالا نزد مرنارد و خزانه‌دارى است موقع ناهار آمد . فرخ ميرزا هم خزانه‌دارى مىرود . امروز ايران به كاكل جناب مسيو مرنارد گردش مىكند . شنيدم شب عيد شاه پول براى خرج مهمانى نمىداد تا صندلى او را سر شام هفت صندلى بالاتر گذاشتند . حالا هم ميل و ارادهء اوست . وزارت ماليه هم اسم بىمسمى است . زياد از اوضاع بد گفتند .\r\n\r\n","description":"","footnote":"","page_name":" 3816 ","page_number":630},
  {"content":"\r\n\r\n\r\nدولت جديد\r\nسعد الدوله هم پوچ شده مىگويند به واسطهء ميل روسها علاء السلطنه رئيس الوزراء مىشود و عين الدوله وزير داخله . صمصام السلطنه استعفا نمىدهد و سخت ايستاده .\r\nعصر از آنجا خيابان لاله‌زار رفتيم . در كافهء لاله‌زار كه خانه‌هاى ناظم السلطنه نزديك ميدان توپخانه است رفتيم ، خلوت بود شيرقهوه خورديم . پسرهاى نصير الدوله ميرزا عبد الوهاب خان وزارت خارجه مىرود ، اما هنوز حقوقى ندارد . محمود خان كه مترجم شوستر بود حاليه بيكار است . پسرهاى شاهزاده خانم جز خبير همايون كه تلگرافخانه است آنهاى ديگر كارى ندارند . محمد حسين ميرزا هم بيكار است .\r\n\r\nگريهء عز الدوله\r\nيك شب خانهء مفرح الدوله رفتم ناخوش بود ، حالا بهتر است . اما سينه‌اش درد مىكند . مبلغى هم تنخواه تقديم شد . خيلى ممنون شدند . در باب مهرماه خانم حضرت و الا با حالت كسالت فرمودند اين زن به درد شما نمىخورد هيچ دنبال نكنيد . چه برده و شما داده‌ايد به جهنم . مثل زينب كسى زن داشته باشد دنبال اين زنها نمىرود . از بس حضرت و الا به زينب التفات دارد . خواستيم با افخم الدوله قدرى حضرت و الا را سر دماغ بياوريم من جويا شدم هرمز از شما بهتر فرانسه حرف مىزد فرمودند از من البته .\r\nبعد گفتم از تحصيلات او راضى شديد . فرمودند بلى و بنا كردند هاىهاى گريه كردن كه اسم اين بچه‌ها را مىآوريد من دلم مىسوزد . ما پشيمان شديم از گفتهء خود . و به هزار زحمت حضرت و الا ساكت شد و به اصرار و ابرام بلكه زور حاجى افخم الدوله كمى آبگوشت ميل فرمودند .\r\nدوشنبه ششم محرم الحرام - روز تعطيل بود نوكرها ( مفت‌خورها كه تازه ارباب را گير آورده‌اند ) از صبح جمع شدند . قدرى گردش رفتيم . ارگ و خيابانها همان‌طورها بود .\r\nچراغها خراب ، گل و كثافت فراوان . كسبه باز همان‌طور كثيف و فرياد و قال مىكردند .\r\nلبوئى همان‌طور ، ديزىپز همان و غيره و غيره .\r\n\r\nچلوكباب يك قران\r\nشب و روز مهمان دارم . يك پايم اندرون است يك پا بيرون . نوكرها هم مثل كسانى كه از قحطى درآمده باشند لهذا هريك را يك قران دادم بروند چلوكبابى كه تازگى ميز و صندلى و كارد و چنگال هم اضافه كرده و به يك اندازه نظيف است بخورند . ناظر\r\n\r\n","description":"","footnote":"","page_name":" 3817 ","page_number":631},
  {"content":"\r\n\r\nمحمد حسين ميرزا شد و همه را برد ناهار بدهد . اندرون همشيره‌ها بودند با دخترهايشان . از ديدار هريك لذتها مىبرم . حاج عز الممالك از مسافرت مشهد مقدس مراجعت كرد رفتن و برگشتن با مجد الدوله بود ، از راه رشت و بادكوبه . افخم الدوله را معاون حكومت عراق كرده‌اند .\r\n\r\nمحتشم السلطنه و دو هزار تومان\r\nفخر الملك قبل از محرم رفت . دو هزار تومان محتشم السلطنه تقديم گرفته بود از افخم الدوله سيصد تومان مىخواهد و افخم الدوله مىگويد چون كابينه شما متزلزل است من تمسك مىدهم قبول نمىكند . حكم صادر و در روزنامه هم نوشته بود اما به دست افخم الدوله نرسيده . محتشم السلطنه در اين وزارت خودش مبلغهاى گزاف دخل كرده . از صدر الممالك چهار هزار تومان گرفته حكومت طهران را داده قس عليهذا . حكام هم چون مسئوليت ماليات را ندارند مواجب هم بعلاوه مداخلها دريافت مىكنند خوب تقديم مىدهند .\r\nعصر خيابان گردش رفتيم . پول من تمام شده از تجارتخانهء طومانيانس قزوين اعتبار خواستم . دار التجارهء مركزى پول به من بدهد .\r\n\r\nعز الممالك و ناصر الملك\r\nاز عز الممالك جويا شدم اسباب اين همه خرابى در اين مشروطهء ثانى كه شد . گفت اول ناصر الملك كه دستم بشكند كه رأى براى نيابت سلطنت او دادم ، بلكه خيلى هم كوشش كردم ديگران هم همراهى كنند و ما نمىدانستيم اين آدم محرمانه بعضى تعهدات به روس و انگليس كرده و آخر هم انجام داد . ثانى وثوق الدوله كه تمام وزراء به يك نحوى از ميدان وكلا درمىرفتند مگر اين آدم كه به قدرى مصر و بىحيا و نطاق بود كه به هيچ نحو از ميدان درنمىرفت تا حرف خود را به كرسى بنشاند و مقصود خود را انجام بدهد .\r\n\r\nروضه\r\nشب مسجد شيخ عبد الحسين روضه رفتم . رونق سابق را نداشت و روضه‌خوانى نسبت به سنوات گذشته يك‌پرده تنزل كرده . مردم فقير شده‌اند ، گرفتار شده‌اند . از قديم هم گفته‌اند « گريه دل خوش مىخواهد » . اما ديگر بالاى منبر مطالب سياسى و پلتيكى گفته نشد . پليس و ژاندارم همه‌جا هستند .\r\n\r\n","description":"","footnote":"","page_name":" 3818 ","page_number":632},
  {"content":"\r\n\r\n\r\nپليس و ژاندارم\r\nمخفى نماناد اين پليس و ژاندارمها را هم مثل پليس و ژاندارم سابق دست‌آموز كرده‌اند . اينها هم باز مشغول همان كسب سابقين هستند منتهى با لباسى فاخرتر و مزدى زيادتر و قدرى باشرف‌تر . چهار هزار تومان محتشم السلطنه از صولت نظام سابق كه حالا سردار مؤيد است گرفت و رياست نظميه را داد . كلنل يالمارسن سوئدى با تقريبا چهل نفر صاحب‌منصب سوئدى ديگر مشغول ادارهء ژاندارمرى ايران است و همه‌جا مشغول گرفتن ژاندارم هستند . در طهران مريضخانهء يوسف‌آباد و باغ شاه مركز ژاندارمرى است و آخر الامر قشون فلك‌زدهء ايران منحصر به قزاق مىشود و ژاندارم كه اولى روسى ، دومى انگليسى . باوجود آن‌كه كلنل خوب پول مىدهد و خوب تربيت مىكند ظن قوى است كه اين اداره وقتى پايدار خواهد بود كه صاحب‌منصبان آن انگليسى باشند . يك چشم كلنل هم مصنوعى است . مثل اين‌كه گفتند يك چشم شوستر هم مصنوعى بود .\r\nخيلى كلنل به تابين و صاحب‌منصب سخت‌گيرى مىكند و ديسيپلين نظامى را خوب تعقيب مىكند . از آن جهت ايرانيهاى تن‌پرور متصل از ادارهء ژاندارمرى فرار مىكنند . اما كلنل همه‌جا آنها را به چنگ مىآورد تنبيه كامل مىكند ، حتى حكم به اعدام . مدرسه دارد . دستگاهى دارد . خيلى ادارهء مفصلى است . اما آنچه من در راه قزوين خود قزوين و مسافرين راه همدان شنيدم اين ژاندارمهاى مستحفظ راه كمتر از آن قراسورانهاى سابق تعدى نمىكنند ، بلكه خيلىخيلى تعديات اينها به عابر سبيل و رعاياى محل زيادتر است . تا يك ماه قبل كلاه اين ژاندارمها كاسكت انگليسى بود . پالتو و ساير فرم لباس آنها مخلوط از سوئدى و طرح نظام خود ايرانى كه اطريشى باشد . از بس مردم مذمت كردند وزارت داخله حكم كرد كلاه را تغيير دادند . حاليه كلاه پوست بره سفيد است اما نه به قطر و قوارهء كلاههاى قزاقها ، بلكه نظيف و نازك به اندازهء كلاههاى معمول خودمان . اما پالتو بلند چاك‌دار سوئدى است . خود صاحب‌منصبان سوئدى هم به همين لباس و كلاه پوست ايرانى هستند . خواستند نظميه را هم به آنها رجوع كنند . صولت نظام كه چهار هزار تومان تقديم داده بود راضى نشد . وزارت داخله هم يعنى محتشم السلطنه چون ديد ممانعت از روى استحقاق است سكوت فرمود .\r\n\r\nملك‌آرا\r\nاجماعا خانهء شاهزاده ملك‌آرا عيادت رفتيم . بيچاره سكتهء ناقص كرده و حالا اگرچه بهتر است اما باز زبانش لكنت دارد . دستش قوت ندارد . همديگر را در آغوش گرفته\r\n\r\n","description":"","footnote":"","page_name":" 3819 ","page_number":633},
  {"content":"\r\n\r\nگريه كرديم . خداوند انشاء اللّه شفايش بدهد . بدتر از همه فقير و پريشان هم شده . دوستى من با اين آدم از قوم‌خويشى به مراتب بالاتر بود . خيلىخيلى متأثر و غمگين شدم . خانهء اين آدم مركز عيش و شادمانى ما بود . از همه‌كس نظيف‌تر و در آن عهد فرنگىمآب‌تر بود . سركار عزيز الدوله خيلى اظهار محبت كرد و حالا فقط اين زن است كه ملك‌آرا و خانهء او را نگاهدارى مىكند .\r\nشب خانه آمدم جمعى مهمان بودند . بچه‌ها از شب ورود مبلغى پول از من گرفته نواقص اثاث البيت خانه را تهيه مىكنند . تقريبا تا حال صد و پنجاه تومان گرفته‌اند و باز نواقص دارد . اين خانه‌بدوشى و كرايه‌نشينى براى من چيزى باقى نگذاشته . ميرزا يحيى و مشهدى حسين هم كمك كردند تا همه‌چيز تمام شد .\r\n\r\nوصيت عز الدوله\r\nسه‌شنبه هفتم محرم الحرام - صبح خدمت حضرت و الا مشرف شدم ، حالشان خوب نيست . قدرى حالت اغما دارند . من را ديد برخاست و نشست . زنها را به يك بهانه از اطاق خارج كرد و ميل دارد با من حرف بزند . بعد از آن‌كه اطاق خلوت شد فرمودند عين السلطنه اعم از اين‌كه من خوب شوم يا نشوم من تمام مايملك و دارائى خودم را به شما چهار پسر مصالحه كرده‌ام و شما چهار نفر بيشتر نيستيد . از آنچه به شما داده‌ام مخالفت نكنيد . من اول دعا و ثنا كرده سلامتى و طول عمر او را از خداوند مسئلت نموده ، بعد گفتم آيا تا حال مخالفتى از ما برادرها ديده‌ايد . آيا تا اين سن رسيده‌ايم هرگز بد همديگر را خدمت شما يا جاى ديگر گفته‌ايم . اگر ما باهم موافق هستيم يا مخالف شما كه پدر ما هستيد بهتر دانسته‌ايد . فرمودند نه من هرگز از شما برادرها مخالفتى نديده‌ام و از شما راضى و خشنود هستم كه نهايت اتحاد و موافقت بين شما هست . اما ناچار از سفارشات مىباشم . بعد من عرض كردم اين مصالحه بايد بر وفق شرع مقدس باشد . فرمودند داده‌ام مجتهد هم مهر كرده يك نسخه در جعبه ، يك نسخه در سفارت روس است . عرض كردم دخترها چطور فرمودند نه ، من آنچه بايد به آنها بدهم داده‌ام و از نقدينهء خودم هم قسمتى براى هريك معين نموده‌ام . حتى براى يك نفر كه در راه است و نمىدانم پسر بشود يا دختر ( شوكت خانم خمسه‌اى كه مادر بهرام ميرزا بود و مرحوم شد مجددا حامله است ) در اين بين شهربانو خانم مادر نوشيروان ميرزا وارد شد و صحبت قطع گرديد . ناهار هم فرمودند اندرون باش و با همشيره شاهزاده نصير الدوله آنجا بوديم .\r\nديد و بازديد من زياد است من با مردم و خويشان خودم خيلى مربوط بودم و مراوده\r\n\r\n","description":"","footnote":"","page_name":" 3820 ","page_number":634},
  {"content":"\r\n\r\nداشتم و به يك اندازه همين مراوده مرا مقروض كرد .\r\n\r\nعثمانى\r\nبارى روزنامه‌هاى « لندن نيوز » اشكال محاربهء عثمانى را داشت . فعلا متاركه است و سفراى عثمانى و دول چهارگانه در لندن مشغول مذاكرات صلح هستند . در تمام حروب شكست با عثمانى شد و بيشتر به واسطهء اين بود كه تهيهء جنگ نديده بود ، آذوقه هيچ نداشت . چنانچه در سالونيك پنجاه هزار قشونش از گرسنگى تسليم يونانيها شد .\r\nهمين‌طور در اغلب شهرها و قلعه‌ها فقط در چاتلمبا ناظم پاشا خوب دفاع كرده و حاليه صد هزار قشون خوب با آذوقه و لوازمات كافى دارد . جنرال سارف فرمانده قشون بلغار است كه روبروى ناظم پاشا است و فاتح قرق كليسا و لولوبركاس مىباشد . روزنامه‌هاى فرانسه مضمون‌هاى فرانسوى خود را متصل مىگويند چون معلمين قشون عثمانى آلمانى بودند و توپهاى او كروپ است . اما هرجا مضمون خود را از صاحب‌منصب و توپ و قشون عثمانى مىگويند پرانتزى گذاشته مىنويسند « اكسپت « 1 » ناظم پاشا » . چون در مدرسهء « سنت سير » فرانسه درس نظام خوانده از مارشال و ندركلس معلم كل قشون عثمانى خيلى مذمت مىكنند . توپهاى دول بالكان كه فرانسه است « كانون ويكتوار » « 2 » مىنويسد . چنين گمان مىرود كه از ممالك اروپائى عثمانى همان شهر اسلامبول باقى ماند لاغير . آن‌وقت كه دول معظمه مىگفتند حدود بالكان تغيير نمىكند براى اين بود گمان مىكردند عثمانى فتح كند . حالا كه ديگران منصور و فاتح شدند خير تغيير مىكند ، خوب هم تغيير مىكند . در چاتلمبا دست‌كم روزى پانصد نفر از عساكر عثمانى به مرض و با تلف مىشود و بيشتر از جنگ و با كشتار مىكند . اما در قشون بلغار و با هيچ نيست اين هم يك بدبختى عثمانى . كابينهء عثمانى هم تغيير كرده كامل پاشاى پيرمرد رئيس الوزراست . يك علت شكستها هم دخالت صاحب‌منصبان و قشون است در احزاب سياسى . سلطان عبد الحميد را از سالونيك به اسلامبول و قصر بيگلربيگى آوردند . اما چطور تا كشتى آلمان و صاحب‌منصبهاى آلمان نرفت تمكين نكرده و نيامد .\r\nاز صحبتهاى او شرحى در روزنامه‌ها مىدهند . مثلا اين آدم در مدت العمر خود فرانسه سه كلمه حرف نزده بود و همچو نموده بود ابدا فرانسه نمىداند . ليكن در كشتى به زبان خيلى فصيح همه را فرانسه صحبت داشته و از تمام امورات كه در مدت حبس واقع شده بود به خوبى آگاه بود كه مايهء حيرت همه مردم شده . سى سال اين آدم سلطان عثمانى\r\n\r\n\r\n","description":"","footnote":"\r\n( 1 ) .  exepte . \r\n( 2 ) .  Canon victoire . \r\n","page_name":" 3821 ","page_number":635},
  {"content":"\r\n\r\nبود يك وجب خاك او را كسى نتوانست تصرف كند . سه سال است خارج شده ديگر از عثمانى چيزى باقى نمانده . وقتى كه از كشتى آلمان پياده شده گفته است شكر مىكنم خدا را كه فقط مسئوليت اين چند نفر زن با من است . تا در كشتى بوده همه را صحبت كرده بشاش و خندان بوده . وارد عمارت بيگلربيگى كه مىشود باز سكوت مىكند و مشغول سگ‌ها و مرغ‌ها و ساير حيوانات مىشود . حالا قدر همچو سلطانى را بايد دانست كه ابدا ثمر ندارد و عثمانى مضمحل شد و رفت .\r\nجمعه نهم - صبح كه خدمت حضرت و الا رسيدم . الحمد للّه بهتر بودند . طبيب شراب داده و فايده كرده . غذا ميل مىكنند . اما به زور حاجى آقا باز قدرى خلوت كه شد فرمايشات فرمودند كه عماد السلطنه مىداند از او جويا شو ، مبادا از آنچه تقسيم شده سر وا زنيد همه مال خودتان است . باز آدم وارد اطاق شد و تتمهء فرمايشات قطع [ شد 
  ] اما خيلى سفارش كردند كه مبادا مبادا جائى بگوئيد و فاش شود براى من خوب نيست براى شما هم .\r\n\r\nدسته\r\nمسجد رفتم جمعيت زياد بود . جاى خالى نداشت . در بازار تا سبزه ميدان به قدرى جمعيت زن و مرد نشسته و ايستاده براى تماشاى دسته كه راه عبور نيست . شب تا خانه‌هاى سادات اخوى جمعا رفتيم . هيچ شب عيدى روز جشنى آنقدر جمعيت ديده نمىشود و آنقدر خنده و هرزگى كه امشب مىشود تمام سال نمىشود . به قدرى شيرينى ، آجيل مىخوردند كه هيچ روز عيدى ديده نشده بود . زنها تمام آزاد به‌عنوان روضه و چهل و يك منبر با تمام مردها صحبت مىكنند ، شوخى مىكنند ، شكر پنير مىدهند . حتى با ما كه سنمان بالا رفته . به خدا قسم با اين جوانها كه همراه من بودند اين زنها كارى كردند كه از تحرير آن من عجز دارم . حاج افخم الدوله متصل استغفر اللّه مىگفت . فردا كه عاشورا باشد از اين هنگامه بالاتر است . لهذا قرار داديم با شعاع الدين ميرزا حضرت عبد العظيم برويم .\r\n\r\nمدارس زنانه\r\nلباس زنها هم فرنگى شده فقط يك چارقد باقى است ، آن هم در خانواده‌ها كه اين هم چندى ديگر متروك مىشود . اما فواحش كلية فرنگى شده‌اند يعنى صورتا نه سيرتا .\r\nمدارس زنانه هم بسيار شده حتى جهان دختر حسنقلى هم مدرسه مىرود .\r\n\r\n","description":"","footnote":"","page_name":" 3822 ","page_number":636},
  {"content":"\r\n\r\n\r\nزيارت\r\nشنبه - صبح پياده راه افتاديم . دم دروازهء خانىآباد باز مدتها معطل شعاع الدين ميرزا شديم . ديدم پس از سه سال باز همان عادات قديمه را دارد . ممكن نشد يك مرتبه در سر وعده حاضر شود . محمد حسين ميرزا ، حاجى آقا ، نور الدين ميرزا ، اسد اللّه ميرزا ، فرخ ميرزا همراه ما بودند . عز الممالك ، خبير همايون و سايرين از خانهء خود رفته بودند .\r\nهوا خوب بود . الاغ شعاع الدين ميرزا حمل غذا و بالاپوشها را مىكرد . در جوان‌مرد قصاب كنار نهرى ناهار خورديم . بعد دست‌نماز گرفته زيارت عاشورا و نماز زيارت كرديم . لعن و سلام را در راه گفتيم تا حضرت عبد العظيم . روضه تمام شده بود دسته‌جات رفته بودند . زيارت كرده عتبهء مقدسه را پس از سه سال زيارت كردم .\r\nعز الممالك و سايرين ديده نشدند . عصر با ماشين مراجعت شد .\r\n\r\nمجلس يزيد براى فرنگيها\r\nمعلوم شد در شهر هنگامه بوده خصوصا حكايت آن‌كه تمام پشت‌بام سبزى ميدان را دورتادور ميز گذاشته شيرينى و شربت گذاشته . آنچه فرنگى از سفرا و غيره بوده رئيس پليس دعوت كرده دسته‌جات كه وارد مىشوند فرياد مىكنند مجلس يزيد احيا شده . اين چه اوضاعى است ! دست به سنگ و چوب مىكنند كه بر هم بزنند كه فورا فرنگيها ملتفت حكايت شده ميز و شيرينى و تنگها را برمىدارند و خودشان برخاسته تماشا مىكنند . حقيقة هيچ وقتى همچو كارى نشده بود فرنگيها تماشا مىآمدند ، عكس مىانداختند اما داخل مردم ديگر نه آن‌كه به اين ترتيب مجلس براى آنها تدارك كنند . به حق خدا تمام تقصير خود ما است ، و الّا آنها متوقع نيستند همچو تداركاتى كنيم و دعوت بگيريم ، چنانچه شب نهم شب تاسوعا عيد تولد امپراطور روس بود رسما از پطرزبورق تلگراف به سفارت و تمام قونسلگريهاى ايران شد كه جشن و مهمانى را موقوف كنند و محض احترام ايام متبركه اقدام به هيچ عيش و سرورى ننمايند . حالا ما خودمان مجلس يزيد فراهم مىكنيم و رقعهء دعوت مىفرستيم تقصير آنهاست ؟\r\n\r\nميرآخور مسيو كرى\r\nباز متفرقه بنويسم . ميرزا مهدى همدانى كه نوكر ما بود و افخم الدوله آن وقتها اسب‌باز بود و اين آدم رگ خواب او را دزديده مبلغها از قبل او مىبرد تا حال هزار رنگ بيرون آمده ، از دزدى ، آدم‌كشى ، مجاهدى سالار الدوله غيره و غيره حالا مير آخور سركار\r\n\r\n","description":"","footnote":"","page_name":" 3823 ","page_number":637},
  {"content":"\r\n\r\nيپرم ثانى مسيو كرى خان شده .\r\n\r\nصفوة السلطنه\r\nاسبهاى غارتى سفر همدان او را آورده بود تماشا كنيم . الحق اسبهاى ممتازى بوده بيشتر مال سيد كاظم معروف كه سيد كاظم خان صفوة السلطنه شده بود ، بود . الكلام يجر الكلام . اين سيد كاظم يا سيد كاظم خان صفوة السلطنه خراسانى بود از اشرار و الواط آنجا . ركن الدولهء مرحوم بعد از هزار مرتبه تنبيه آخر خواست او را سياست كامل كند فرار كرد آمد طهران . چندى قيم و نايب مناب يك بيچاره كه در وزارت خارجه بود اسمش يادم رفته شد . چون او اولاد نداشت تمام مايملك خود را به دست اين شياد داد . قضا را خانهء دروازه قزوين من خالى بود اين آدم يك روزى در تجريش در 1323 براى اجارهء خانهء من آمد . دروغها گفت چيزها گفت كه آن‌وقت من اغلب آنها را باور كردم و در روزنامهء آن سال خود گويا نوشته باشم . من‌جمله مىگفت من داماد جنرال كوره پاتكين هستم ( جنگ ژاپن و روس بود ) . دو پسر و يك دختر از او دارم ، چه و چه كه درست همه آنها يادم نيست . در جنگ موكدن بودم و چنين و چنان به كوره پاتكين گفتم قبول نكرد .\r\nاين بود شكست خورد . طولى نكشيد خانهء مرا كه يك ساله اجاره كرده بود رها كرد و رفت و من نتوانستم با او طرف شوم . تمام مال اين آدم را خورد كه بيچاره به نان شب محتاج شد و هرچه تظلم كرد ثمرى نبخشيد تا از گرسنگى مرد . پيش حاج ملك التجار نوكر شد . آخر آن آدم به آن زرنگى ، به آن شيطانى ، به آن نطاقى كه در ايران تالى ندارد از دست سيد به تنگ آمد عذرش را خواست . اما سيد آنچه خواست ملك را مثل آن يكى بكند ممكن نشد . از اين وجوهات مايملكى پيدا كرد . در محرم جلوى دسته‌جات تيغ‌زن مىافتاد « شاخ سين واخ سين » مىگفت . بعد از آمدن يپرم به طهران اين سيد با او رفيق شد . در سفر اهر و اردبيل همراه او رفت . بعد صاحب همه‌چيز از غارتهاى آن سفر شد .\r\nدر طهران و جاهاى ديگر مال هركس گيرش افتاد برد و خورد . در آن سفر همدان از غارت مال امير افخم و سايرين صاحب آلاف و الوف شد . در اين سفر ديگر همدان عمر يفرم وفا نكرد كشته شد . در كرمانشاه با يار محمد خان همدست شد و مىگفت من تمام نوكريم عشق به يفرم بود . يار محمد خان كشته شد اين را راضى كردند تا آمد به همدان .\r\nآنجا خواست فسادى كند بختياريها او را حبس كردند . كسان او خواستند از حبس بيرون بياورند و جنگى بكنند بختياريها او را مقتول كردند . كرى بيشتر اموال او را برد . در طهران هم بختياريها فرستادند خانهء او را توقيف كرده هرچه داشت و نداشت بردند كه مىگويند در همدان و طهران متجاوز از يك كرور اموال او بود كه در ظرف سه سال از\r\n\r\n","description":"","footnote":"","page_name":" 3824 ","page_number":638},
  {"content":"\r\n\r\nغارت مردم تهيه كرده بود و همان‌طور كه به چنگ آورده بود به چنگ ديگران افتاد . تا كى مال اينها هم همان‌طور شود .\r\n\r\nمؤيد الدولهء تازه\r\nيكشنبه 12 محرم الحرام - باران مىآمد ، سرد شده . شاهزاده مؤيد السلطنه ديدن كرده بود . خانهء او رفتيم . مؤيد الدوله در عراق مرحوم شد لقب مؤيد الدوله را مؤيد السلطنه گرفته تبريك گفتيم . بعد شرحى از مسافرت خودش نقل كرد چهارده ماه تبعيد بود . از عتبات عاليات به شامات و بيت المقدس رفته ، خيلى از آنجاها حكايت كرد .\r\n\r\nحرف صمصام السلطنه به سعد الدوله\r\nبعد صحبت از سعد الدوله شد گفت روزى را كه صمصام السلطنه از او ديدن كرده بود گفته بود يا شما تعهد كنيد مملكت را امنيت بدهيد يا واگذار به دست ديگرى نمائيد كه از عهدهء اين كار برآيد . صمصام السلطنه عامى است ، سواد و خط فارسى هم ندارد . حرف هم مثل همان لرها مىزند . به همان عادتى كه دارد گفته بود « عرض مىكنم خدمت جناب تو از بنده و كابينهء من كه اين كار برنمىآيد . از تو و كابينهء تو هم برنخواهد آمد .\r\nسهل است از ديگرى هم كه بعد از من و تو بيايد هم كارى ساخته نيست . خاطرجمع باش » . با همه لرى خوب جوابى داده بوده است . اما اين صمصام السلطنه مثل سردار اسعد بدنفس نيست . اينها در طهران خيلى مسلط شده‌اند . مردم مرعوب آنها هستند .\r\n\r\nبختياريها\r\nچنانچه يك روز خودم درشكهء كرايه‌اى سوار بودم چند نفر بختيارى جلوى درشكهء من سوار مىرفتند . درشكه‌چى چندين مرتبه گفت آقايان خبردار ، آنها گوش ندادند .\r\nدرشكه‌چى جرأت نكرد بگذرد و حال آن‌كه براى رد شدن محل وسعت داشت . مجددا گفت يك مرتبه . يك نفر از آنها با اخم شديد اشاره كرد برو . درشكه‌چى گفت براى آن‌كه آقايان گلى نشوند من صبر كرده‌ام و الّا راه هست حالا كه اجازه داديد چشم . شلاقى زده با كمال احتياط رد شد . در فاحشه‌خانه‌ها ، در كوچه ، در بازار كسى حريف آنها نيست . با نهايت غرور و تكبر با مردم سلوك مىكنند . هرجا رد شوند مردم از ترس كوچه مىدهند . اما مردم و كسبه از بس اينها صدمه وارد آورده‌اند ، از بس مال مردم را غارت كرده‌اند به كلى متنفر و منزجرند و فحش مىدهند بد مىگويند . فقط ضياء السلطان در سفر كردستان يكصد و سى هزار تومان از مشير ديوان كردستانى پول نقد گرفت . هرچه\r\n\r\n","description":"","footnote":"","page_name":" 3825 ","page_number":639},
  {"content":"\r\n\r\nاز هرجا بگيرند غارت كنند يازده قسمت تقسيم مىشود . هر كارى ، منصبى ، شغلى هم بگيرند حكما يك نفر از طايفهء صمصام السلطنه بايد باشد ، ديگرى از طايفهء امير مفخم .\r\nصمصام السلطنه رئيس الوزراست ، سردار محتشم غلام حسين خان از طايفهء امير مفخم وزير جنگ ، يكى حاكم اصفهان ، ديگرى معاون او . همين‌طور در سر هر شغلى و هر حكومتى .\r\n\r\nمعتضد السلطنه و بختياريها\r\nشاهزاده معتضد السلطنه سالهاست مواجبش جزو كتابچهء چهارمحال است . پارسال كه مواجبها نمىرسيد معتضد السلطنه رفت خانهء صمصام السلطنه ( چون از سابق با اينها دوستى دارد ، يعنى از آن وقتى كه بختياريها تملق از او مىگفتند و نزد ناصر الدين شاه مقرب بود ) . اغلب اين خوانين كه جمع شدند گفت تمام دخلها را يازده سهم مىكنيد ، مواجب مرا هم همان‌طور يازده سهم كرده و بدهيد . همان‌طور كردند . هركس حاضر بود سهم خود را داد ، به غائبين هم تلگراف كردند و دادند ( تمام مكنت مملكت را بختيارى برد و مىبرد . با آن حال مواجبهاى گزاف هم ماه به ماه دريافت مىكنند . پريشب براى نرسيدن مواجب يك ماههء خود كالسكه‌چى مرنارد خزانه‌دار كل را كتك فراوان زدند كه كالسكه را گرو ببرند ) .\r\n\r\nدزدى بختيارى\r\nباز معتضد السلطنه شب مهمان حضرات بود . حين عبور يك نفر پليس با يك نفر بختيارى دست به يقه شده بودند . كلاه خان زمين مىافتد ، يك باديهء مسى از ميان كلاه بيرون دست به يقه شده بودند . كلاه خان زمين مىافتد ، يك باديهء مسى از ميان كلاه بيرون مىآيد . در آنجا صحبت مىشود و سردار بهادر مىگويد بختيارى هرصفتى را داراست مگر دزدى . معتضد السلطنه نمىتواند خوددارى كند مىگويد بختيارى و دزدى چنين چيزى ممكن نيست ، الان مىآمدم خودم از توى كلاه يكى از آنها باديهء مسى افتاد ، بختيارى و دزدى چنين چيزى نمىشود ! خيلى سردار بهادر متغير مىشود آدم روانه مىكند معلوم مىشود خان براى يابوى خود جو از علاف خريده بوده باديه كه پيمانهء جو بوده دزديده و در ميان كلاه وسيع خود گذاشته است .\r\n\r\nيك قاجار زنده نباشد\r\nبعد از آن‌كه معتضد السلطنه و سايرين هنگام مراجعت محمد على شاه به سفارت روس متحصن شده بودند و بالاخره بيرون آمدند معتضد السلطنه در باغ گلستان به جمع\r\n\r\n","description":"","footnote":"","page_name":" 3826 ","page_number":640},
  {"content":"\r\n\r\nوزراء مىرسد . صمصام السلطنه مىگويد شاهزاده شما ديگر چرا متحصن شديد ؟\r\nجواب مىگويد مرا شما روانهء سفارت كرديد . صمصام السلطنه مىگويد من ! من ! جواب مىدهد بلى ! بلى شما ! و رو به سايرين مىكند كه من شب خدمت رئيس الوزراء بودم فرمودند وقتى ايران منظم مىشود كه يك نفر شاهزاده و قاجار زنده نباشد . من صبح آن روز به سفارت رفتم . صمصام السلطنه مىگويد من شما را كه نگفتم . جواب مىدهد اين فرمايش شما استثنا نداشت . من هم شاهزاده بودم ، گفتم چون با شما بيشتر حشر دارم ، شايد اول شروع از من كنيد . بعد شوخى مىكنند .\r\n\r\nشوخى با معاضد السلطنه\r\nدر بين شوخى معتضد السلطنه مىگويد از پول مواجب چهارده تومان باقى ماند دادم براى محمد على ميرزا . معاضد السلطنه كه آن‌وقت وزير پست و تلگراف بود با تعجب زياد مىگويد شما به اين واضحى در جمع وزراء مىگوئيد براى محمد على ميرزا پول دادم بردند ؟ معتضد مىگويد بله چه ضرر داشت ؟ معاضد السلطنه صدايش را بلند مىكند كه شما آنقدر جسور شده‌ايد كه باز هم مىگوئيد ؟ مىگويد بله پالتو نداشت سرد بود پول دادم پالتو بگيرد . معاضد السلطنه ديگر طاقت نمىآورد و مىگويد شما را بايد تنبيه كرد . آن‌وقت معتضد السلطنه قاه‌قاه خنده مىكند و مىگويد محمد على شاه محتاج چهارده تومان من نيست . براى پسرم محمد على ميرزا كه در فرنگستان است مىگويم . به قدرى خنده مىكنند كه حساب نداشت و معتضد السلطنه معفو مىشود .\r\n\r\nمعتضد السلطنه - ظهير السلطان\r\nبارى معتضد السلطنه آدم شوخ بامزه‌اى است سالار معتضد پسرش هم حالا پيشخدمت شاه است و بامزه است . شاه هم به او بىميل نيست . اعليحضرت حاليه فرح‌آباد تشريف دارند دختر شاهزاده ظهير السلطان را هم برايش صيغه كرده‌اند .\r\nظهير السلطان دائى تاج السلطنه است . زنهاى اينها همه خوشگل مىشود اما معيوب و حقيقة سزاوار نبود از همچو خانواده‌اى براى شاه زن بگيرند .\r\n\r\nموثق الدوله\r\nكار [ و 
  ] بار موثق الدوله وزير دربار از تمام مردم بهتر است براى هيچ چيز يك شاهى پول نمىدهد . همه چيز آن از دربار است . مداخل زياد هم مىكند ، مواجب كلى هم دارد .\r\nشام ، ناهار ، اسب ، درشكه ، قليان ، چاى همه همه مفت است .\r\n\r\n","description":"","footnote":"","page_name":" 3827 ","page_number":641},
  {"content":"\r\n\r\n\r\nنظر سالار معتضد دربارهء احمد شاه\r\nاز سالار معتضد از شاه پرسيدم مىگفت خيلى هوشيار است ، خيلى ميل دارد به امورات شخصا دخالت كند . از آمدن محمد على شاه هم بدش نمىآيد . از اين اوضاع مىگفت ملول است و خوب نمىگويد . اگر جرأت كند . شاه خيلى قطور شده با وصف آن خوشگل است .\r\n\r\nمعتمد خاقان قوام الدوله مىشود\r\nباز از كارهاى بامزه كه در طهران واقع شده قوام الدوله مرحوم شده . معتمد خاقان معروف ميل نموده عيال قوام الدوله را بگيرد ( فروغ الدوله لقب دارد دختر ظهير الدوله از ملكه ايران ) . اول مبلغى خرج مىكند لقب قوام الدوله را مىگيرد . بعد از گرفتن لقب ديگر خانم را ملك طلق خود مىداند و لا ينقطع آدم روانه مىكند تعارفات مىفرستد . خانم مايل مىشود كه معتمد خاقان را قدرى اذيت كند . لهذا تعارفات را قبول مىكند و بعضى خواهشها مىكند . من‌جمله شما بايد خانهء عالى داشته باشيد ، كالسكه و اسب روسى ، چه و چه . قوام الدوله حريص طماع ضرر آتى مختصر را براى نفع مالى مفصل بر خود هموار مىكند ، خانهء مفصلى كرايه كرده گل‌كارى زياد مىكند . مبل و اسبابهاى ممتاز خريدارى مىكند . كالسكهء اعلى اسبهاى روسى ، آنچه تدارك لازمه بوده مىبيند و چندين حلقهء انگشتر و تعارفات ديگر هم پىدرپى براى خانم روانه مىكند . فروغ الدوله پس از آن‌كه خوب ضررها را مىزند و تعارفات را دريافت مىكند و معتمد خاقان را توى دهنها مىاندازد به اتفاق معاون الملك دو روز قبل از آن‌كه مجلس عقد منعقد شود به سمت فرنگستان حركت مىكند و از انزلى تلگراف مىكند كه معتمد خاقان « بور شدى » .\r\n\r\nزنهاى فرنگ‌رو\r\nاين ايام زنهاى مملكت ما هركدام تمولى حاصل كنند يا ارثى به چنگشان بيايد به يك وسيله به سمت فرنگستان مىروند . چنانچه الان از زنهاى ايرانى جمعيتى در فرنگستان پراكنده هستند . زن امين دفتر هم كه حالا ارث خوبى گيرش آمده مىخواهد با نصير الدوله فرنگستان برود . وزارت خارجه ما هم از تذكرهء زنها محرمانه خوب دخلى مىكند . اول طفره از دادن تذكره مىكند ، بعد به يك بند ساعت الماس با ساعت طلا يا انگشترى اعلى اجازهء دادن تذكره مرحمت مىشود .\r\n\r\n","description":"","footnote":"","page_name":" 3828 ","page_number":642},
  {"content":"\r\n\r\n\r\nخانهء من\r\nچهارشنبه 18 محرم - دو روز است برف مىآيد ، يخ بسته ، سرد شده . عمارت من اطاقهاى زمستانى خوب دارد . اطاق چينى خانهء مرحوم اعتضاد السلطنه سه اطاق پنج ذرعى شده ، ايوان رو به مشرق . دو اطاق و زيرش مطبخ و انبار ، دو اطاق خوب هم رو به سمت شمال دارد ، زيرش زيرزمين . چنگيز هم اطاق كوچكى در توى دالان . حوض را كوچك كرده‌اند . حياط وسيع‌تر شده روىهم‌رفته كافى است و تازه و خوب .\r\n\r\nارباب زن\r\nبچه‌ها براى خودشان و خانه‌شان آنچه خواستند خريدند . حالا نوبت زينب و ملكه و بهمن شده مبلغى هم براى اينها لباس و ساير لوازمات زنانه خريدند . سه دست لباس خوب طرح جديد كه در حقيقت رخت فرنگى باشد براى زينب ، همين‌طور براى ملكه .\r\nبا خيلى چيزها گرفته شده . اين رختها را زينب در الموت بپوشد بىتماشا نيست . چون زينب را الموتيها « ارباب زن » صدا مىكنند . متفقا اينها هم قرار دادند « ارباب زن » خطاب كنند ، در حقيقت براى زينب لقبى شد كه خيلى هم مزه دارد . حضرت و الا هم اين لقب را تصديق فرمودند .\r\n\r\nمادر بچه‌ها\r\nمادر بچه‌ها ديدن آمد . اين شوهر كه حالا دارد گويا شوهر هفتمى يا هشتمى او باشد .\r\nمفلوك شده . نه زيرانداز دارد نه روانداز . باز محض خاطر بچه‌ها مبلغى هم به ايشان تقديم شد ، در صورتى كه از الموت هم هميشه وجهى فرستاده‌ام . مخارج من خيلى زيادتر شده به همه‌كس يا به رضا يا به جبر بايد تقديمى داد . گرانى فلاكت مردم انسان را ناگزير مىكند .\r\n\r\nنصرت الملك\r\nپنجشنبه 16 - برف مىآمد و ما خانهء همشيره شاهزاده آغا دعوت داشتيم . پياده راحت‌تر است تا سوارى درشكه يا اسب . براى اين‌كه به قدرى خيابانها گل است كه هزار رحمت به سابق كه بلديه نداشتيم ( اگرچه حالا هم نداريم ) . آقاى عماد السلطنه و دو نفرى از همشيره‌ها بودند . مابقى محض برف نيامده بودند . ميرزا محمد حسين خان ماشاء اللّه خوب شده حالا هم در خزانه‌دارى است . ماهى هشتاد تومان مواجب دارد . با\r\n\r\n","description":"","footnote":"","page_name":" 3829 ","page_number":643},
  {"content":"\r\n\r\nمادرش هم در نهايت صفاست و تمام شهريهء خود را به ايشان واگذار مىكند .\r\nنصرت الملك شوهرش به همان حال سابق [ است 
  ] و ذره‌اى تفاوت نكرده .\r\n\r\nشجاع الدوله\r\nامروز ششم جدى است ، طهران سرد شده اما سرماى طهران دوامى ندارد . الموت نيست كه چشم آدم سياه و سفيد شود . جنگ عثمانى متاركه است . سفراى طرفين در لندن كنفرانس دارند و با در قشون عثمانى هنگامه مىكند . ناظم پاشا خوب مداقه كرده .\r\nتلگرافات تبريز سراپا فحش به حضرات بختيارى است بدون هيچ تقيه و ملاحظه ، به تمام دول هم تلگرافات كرده‌اند . تمام امورات آذربايجان هم به دست شجاع الدوله است .\r\nسپهدار شكار مىرود و ملك خريدارى مىكند ، ابدا مصدر كار نيست . شجاع الدوله ، موثق الملك را هم توسرى زده و از اطاق بيرونش كرده است .\r\n\r\nمعتضد السلطنه و مجاهد پدرسگ\r\nمعتضد السلطنه پس از ورود تبريز وقتى كه مىبيند سپهدار هيچ‌كاره است مىرود نزد شجاع الدوله . دو سه شب با او هم‌پياله مىشود و از آن صحبتهاى قشنگ قشنگ مىكند .\r\nچند روز بعد شقاقى و چند جاى ديگر را گرفته مىرود آنجا و به سالار پسرش نوشته بود هفته‌اى يك مجاهد پدرسگ را گرفته براى شجاع الدوله تحفه روانه مىكنم كه او سياست مىكند .\r\n\r\nفحش به مشروطه\r\nمراجعت خانهء حاج امير الدوله رفتم . شعاع الدين ميرزا ، حاج عز الممالك ، پسرهاى مجد الدوله بودند . خيلى صحبت شد . من آرزو داشتم بروم طهران با آنها كه براى اين مشروطه خودكشان مىكردند كمى صحبت كنم . حالا كه آمدم مىبينم از هرصنف مردم چنان بيزار شده‌اند كه به گوش آدم اسم مشروطه نمىرسد ، چه رسد به آن‌كه صحبت آن به ميان بيايد .\r\nهمه فحش مىدهند ، همه ناسزا مىگويند ، همه نفرين مىكنند . اشد آنچه من به نظر داشتم و تصور مىكردم . از دهان احدى اسم مشروطه شنيده نمىشود ، حتى از دهان عز الممالك هم .\r\n\r\n","description":"","footnote":"","page_name":" 3830 ","page_number":644},
  {"content":"\r\n\r\n\r\nكسادى - گرانى\r\nبازارها كساد [ است و 
  ] تجارت هيچ نيست . گرانى ، فلاكت [ است 
  ] . مثل مرده متحرك هستند و مثل قالب بىروح . درب دكانهاى خود نشسته‌اند ، خودشان از خجالت اسم اوضاع گذشته را به زبان نمىآورند و متصل تف و لعنت به خودشان مىفرستند كه آلت اغراض ديگران شدند و مملكت رفت ، كسب رفت ، تجارت رفت . فقر و پريشانى سرتاسر آنها را فروگرفته و روزبه‌روز بدتر مىشود .\r\n\r\nدرآمد و خرج الموت\r\n20 محرم - خانه همشيره شاهزاده والى مهمان بودم . اما امروز همه جمع بودند .\r\nللّه الحمد بسياربسيار خوش گذشت . ميرزا رضا خان سه روز بعد از ورود من ناخوش شده مىگويند حالش خراب است « 1 » . امروز رفعت السلطان خدمت حضرت و الا رفته بود كه خوب است مرخص كنيد برويم . حضرت و الا فرموده بودند عين السلطنه امروز برود من راضىترم ، فردا برود راضىتر تا پس‌فردا . من كى گفته‌ام بماند . من هم امشب رفتم خدمت حضرت و الا كه با اين توقعات زياد حضرت و الا من نمىتوانم بروم . دو سال گذشته كه جزو سال نبود امسال هم يك نقد گرفته‌ام مبلغى براى خودتان فرستاده‌ام ، مبلغى براى خرج حياط . دويست تومان هم به حاج افخم الدوله حواله مرحمت كرديد .\r\nدويست تومان هم قونسل جريمه براى مهرماه خانم گرفت . مخارج آمدن طهران ، تكلفات به مردم قزوين ، شام ، ناهار و مواجب آن همه نوكر به علاوه مخارج بچه‌ها را هم كه گردنم گذاشتيد ماه به ماه بايد بدهم . ديگر الموت شما چيزى علاوه نمىآورد ، اگر هم بياورد ملك خريده مىشود . ملك نسق مىشود ، امسال سيصد تومان زيادتر خرج شورستان شد تا نسق گرديد . حضرت و الا فرمودند من از شما حساب نخواسته‌ام ليكن به شما مىگويم گاهى هم ياد من باشيد ، من هم مخارج دارم . عرض كردم نقد تمام شده اما از بابت قيمت جنس البته باز تقديم مىشود . فرمودند زودتر برويد مبادا باز بدائى حاصل شود .\r\n\r\n\r\n","description":"","footnote":"\r\n( 1 ) - ميرزا سيد رضا خان بيچاره منشى حضرت و الا وفات كرد . به اصرار من و افخم الدوله مستشار الممالك را آورديم توبه از حركات سابق كرده مشغول كار شد . ( يادداشت مؤلف در حاشيه )\r\n","page_name":" 3831 ","page_number":645},
  {"content":"\r\n\r\n\r\nوضع عثمانى\r\n« لندن نيوز » رسيده بود اشكال زياد داشت . فعلا جنگ متاركه است و در لندن صحبت مصالحه مىشود . آلبانى را مىخواهند دولت مستقلى قرار بدهند ، همين‌طور مقدونيه را . تتمه را بين فاتحين تقسيم كنند . صربى اصرارى دارد بندرى تحصيل كند .\r\nاطريش هيچ مايل به اين مسئله نيست . روسها همراهى با صرب دارند . اطريش يك مليان قشون در سرحدات روسيه جمع كرده روس هم مشغول تجهيز قشون است . خيلى احتمال مىرود ما بين ائتلاف مثلث و اتفاق مثلث جنگ واقع شود . ادرنه هنوز فتح نشده كه متاركه واقع شد . بلغارها خيلى ميل دارند ادرنه از عثمانى خارج شود . عثمانيها توقع دارند اين شهر كه دوم پاىتخت عثمانى و مقبرهء سلاطين عثمانى و داراى موقوفات زياد است براى آنها باقى باشد و استحكامات آن را خراب كنند ، اما مشكل پذيرفته شود .\r\nمختار پاشا هم استعفا داد كامل پاشاى پيرمرد صدر اعظم شده « ژون‌ترك » ها هيچ رضايت به اصلاح ندارند و نمىگذارند صلح شود .\r\n\r\nمفرح الدوله\r\nمفرح الدوله را آورده‌ام منزل خودم اما خيلى ناخوش است . قجر آقاى ظالم تا يك شب به ملاقات او آمد محرمانه به من گفت مفرح الدوله تب لازم و سل دارد . بعد من درست به احوالات او متوجه شدم ديدم راست مىگويد فعلا مداوا مىكند .\r\n\r\nاحتمال آمدن علاء السلطنه\r\nشهرت دارد بختياريها به حكم دولتين مجبور به استعفا هستند . علاء السلطنه رئيس الوزراء مىشود و مبلغ سى كرور دولتين قرض مىدهند كه كابينهء علاء السلطنه به مصارف لازمه و تأمين مملكت برساند . هوا خيلى سرد است ، مسافرت كار مشكلى است ولو در كالسگه باشد .\r\n\r\nوداع و گدا\r\nيكشنبه 26 محرم ، 15 درجه جدى - امروز مىبايست از طهران حركت كنيم . صبح تمام دوستان و خويشان تشريف آورده بودند اندرون هم همشيره‌ها و بچه‌هاى آنها بودند . خدمت حضرت اقدس و الا رفته مرخصى حاصل كرده پاى مبارك را بوسيدم .\r\nالحمد للّه حالشان خوب خوب بود . بعد خدمت آقايان ديگر ، در بيرونى . كالسكه را در\r\n\r\n","description":"","footnote":"","page_name":" 3832 ","page_number":646},
  {"content":"\r\n\r\nسبزه‌ميدان نگاه داشته بودند حاضر كه شد من اندرون خودم رفتم . بچه‌ها باز بناى گريه را گذاشتند به هرشكل بود با همه خداحافظى و روبوسى كرده بيرون آمدم . همه مشايعت تا سبزه‌ميدان تشريف آوردند . گداها هجوم‌آور شدند و به واسطهء ازدحام مشايعين گمان مىكردند من حاكم يك ولايتى هستم و بايد به آنها خيلى پول بدهم .\r\nمختصر طورى هجوم آوردند كه مرا حاج عز الممالك و شعاع الدين ميرزا بلند كرده از پنجرهء كالسكه توى كالسكه انداختند ، همين‌طور سايرين را ممكن نشد مثل انسان رسم وداع به عمل آيد .\r\n\r\nبازگشت به قزوين\r\nشش ساعت به غروب مانده كالسكه حركت كرد . توى كالسكه هم از بس اسباب گذاشته بودند هيچ محل نشستن نداشت . يك قفس قنارى هم بيشتر مايهء زحمت شده بود . بارى از طهران و طهرانيها وداع كرده و از دروازه خارج شديم . اسبها خسته بودند و به ضرب شلاق حركت مىكردند . در مهرآباد ناهارى صرف شده اسبابها را جابجا كرديم . قفس قنارى را به شيخ سپرديم . تا شاه‌آباد جان اين سورچى و ما و اسبها به لب رسيد . هيچ در يابوها رمق نبود و دو هزار بلا سورچى به سر اسبها آورد كه گاهى براى ما رقت حاصل مىشد . چاى در شاه‌آباد صرف شد حركت كرديم . باز اسبها بد نبودند .\r\nمسافر اين راه زياد شده ، اسب كم است . عليق گران . اين زردشتيها هم ميل ندارند پول خرج كنند . اين است اسب نرسيده به منزل بايد دستگاه ديگرى حركت بدهد . از راهدارخانه تلفن كرديم حصارك شامى تدارك كنند و سه ساعت از شب رفته آنجا وارد شديم . هوا سرد ، برف از نزديك كرج همه‌جا بود . يخ در جاده بسته بود . نسيم سردى مىوزيد ( طهران برف نداشت ) . بخارى آتش بود و اطاق گرم .\r\n\r\nشام بد و گران\r\nاوضاع شام شد و ميز چيده اما يك مرغى پخته بود كه ذرة المثقالى گوشت در بدن نداشت . آب و سيب‌زمينى آن را با نان خورديم سير نشديم . گفتيم غذاى ديگر بياورد باز مرغى آورد از اولى لاغرتر ، ما درسته پيش سگ‌ها انداختيم و معلوم شد اين مهمانخانه چرا آنقدر سگ دارد . به پيشخدمت گفتيم اين چه غذائى بود ، اين چه مرغى است . گفت ناظر در طويله دويست عدد مرغ دارد من گفتم بله در طويله كه اسبهايش نه جو مىخورند نه كاه دويست مرغ از اين فربه‌تر نمىشود . بارى سياهه آورد از اعلانى كه به همه اطاقها چسبانده بودند مضاعف . ما ايراد كرديم گفت آنها را بيخودى نوشته‌اند . گفتم\r\n\r\n","description":"","footnote":"","page_name":" 3833 ","page_number":647},
  {"content":"\r\n\r\nامضاء رئيس را دارد گفت خود رئيس هزار دفعه به همين مبلغ كه حالا نوشتم قيمت غذا داده . هرچه فرمود اطاعت كرديم . سگها ديگر دنبال كالسكه نيامدند . معلوم شد هنگام رفتن كه همراهى كردند براى اين بود بلكه در منزل ديگر از اين مرغها تقديم كنيم و حالا چون تقديم شده بود استراحت را اولى ديدند . سرد بود همه‌جا يخ همه‌جا برف . اين سورچيها حقيقة جان سگ دارند و با اين مواجب كمتر كسى طاقت مىآورد .\r\n\r\nورود به قزوين\r\nمختصر غروب دوشنبه 27 وارد شهر قزوين شديم . صحراى قزوين خيلىخيلى برف دارد . شهر هم بسيار سرد است . شيخ به خانه خودش رفت رفعت السلطان هم سوقاتيها را تقسيم مىكرد من هم با عزيز السلطنه مشغول صحبتهاى طهران . زودتر استراحت شد .\r\nسه‌شنبه - صبح حمام رفتم و آدمى قونسل‌خانه فرستادم . قونسل جواب گفته بودند هم الان بيائيد . سوار شده رفتم ( يك خبر دروغى باعث شده بود كه مالهاى مرا از كشمرز اسمعيل با فتحعلى بيك به شهر آورده در اين گرانى روزى مبلغى براى من خرج‌تراشى كرده‌اند ) .\r\n\r\nديدار با قونسول\r\nوارد اطاق قونسل شدم دست داده خيلى مهربانى كرد . عدل الممالك ، مجد الاسلام و جمعى بودند . معلوم شد عيد تولد حضرت مسيح است به حساب روسها . ( كه بيست و يك روز يا بيشتر با ساير فرنگىها تفاوت دارد ) . گفتند شما تخلف از وعده كرديد . گفتم به اجازهء جناب وزير مختار و به واسطهء نقاهت حضرت و الا بود و الّا در رأس وعده آمده بودم . بعد خيلى صحبتها و شوخيها شد . دكتر هم با لباس نظام و بعضى مدالها تشريف آورد ، اما زود رفت . فرصت صحبت نشد . عصر بود كه مجلس منقضى شد منزل آمدم .\r\n\r\nسوقاتيها\r\nامشب سوقاتيهاى مرا تماشا كردند و آنچه هم براى ملكه و زينب قبل از آن‌كه خيال رفتن طهران باشد دوخته بودند آورده ضميمهء آنها نموده و بستند و صندوقخانه بردند .\r\nعزيز السلطنه مىگفت زينب يك وجب قدش از پوشيدن اين لباسها بلند خواهد شد ، كجا همچو چيزها ديده است ! قناريهاى من الحمد للّه سلامت رسيد . از هم جدا كرديم و مشغول آوازه‌خوانى شدند . يك جعبه هم گل شمعدانى اعلا آورده‌ام . آن هم به سلامت رسيد اگرچه قدرى يخ اذيتش كرده اما عيب نمىكنند . در قزوين هم از اين شمعدانيها\r\n\r\n","description":"","footnote":"","page_name":" 3834 ","page_number":648},
  {"content":"\r\n\r\nنيست . يك گلدان هم « سيب لامه » آورده بودم اما آن ضايع شد . من به گل و گل‌كارى خيلى عشق دارم ، اما گلدانهاى « لاتانا » و « شماى رپس » و « فيكوس » و غيره و غيره مرا حاجى رمضان ضايع كرده بود و گردن ماشاء اللّه سرايدار مىگذاشت . در تابستان توى باد و آفتاب گذاشته آب هم نداده برگ‌هاى آنها شكسته و خشك شده من هفت تومان قيمت يك گلدان « لاتانا » داده بودم بارى همه ضايع شده بود و اگر كالسكهء من جا داشت باز مقدارى از اين برگها كه براى زينت اطاق و روى ميز خوب است همراه آورده بودم .\r\n\r\nديدار با قنسول\r\nشب غرهء صفر المظفر - اين چند روز همه را مردم ديدن مىآمدند . در حقيقت من حالا قزوينى شده‌ام و با مردم اين شهر ناچار از مراوده هستم براى آن‌كه سروكار داريم .\r\nمقدارى عسل و كره از الموت آورده بودند براى جناب قونسل فرستادم . گفته بودند يك ساعت از شب رفته بيايند قونسلگرى كه به اتفاق به تماشاى « يولكا » برويم به زبان فرانسه « آربر دو نول » « 1 » . هوا سرد [ بود 
  ] از صبح هم برف مىآمد . لباس پوشيده از فوكل و دستمال‌گردنهاى جديد طهران بسته در سر ساعت آنجا رسيدم . چند نفر از پسرهاى پناهندگان كه دعوت داشتند بودند و قونسل آنها را زودتر فرستاد . يك زوج پشتى قالى كه سوغات آورده بودم تقديم شد . خيلى اظهار ممنونيت كرد و مكرر گفت من راضى نبودم .\r\nمن جواب دادم مرسوم ما ايرانيها است سوغات بياوريم و قبول كرد .\r\n\r\nطفره‌هاى قونسول\r\nبه اتفاق قونسل در كالسكه نشسته رفتيم . كالسكهء قونسل هميشه از مجد الاسلام است خودش كالسكه ندارد . در راه صحبت از سرقت اموال آقاى عماد السلطنه كردم .\r\nجواب داد همان ساعت مىبايست به من خبر بدهد نه حالا . نزد من هم نيامد خودش اقدامات كرد و الّا من غرامت مىگرفتم مثل مال موثق ديوان . قونسل براى هرمطلبى قبلا جوابى تهيه كرده و بيشتر طفره است .\r\n\r\nدرخت يولكا\r\nكلوپ صاحب‌منصبان رژيمان دويست و پنجم شماخى خانه‌هاى ميرزا حسين طبيب است . وسط اطاق بزرگ درخت « يولكا » را با چراغها و اسبابها گذاشته بودند . قدرى\r\n\r\n\r\n","description":"","footnote":"\r\n( 1 ) .  arbre de nouel . \r\n","page_name":" 3835 ","page_number":649},
  {"content":"\r\n\r\nگذشت مدعوين جمع شدند . سواى خودهاشان حاكم ، معاون حاكم ، مجد الاسلام ، بشارت السلطنه ، حاجى ميرزا ابو تراب پسر بزرگ مجد الاسلام و چند نفرى از اجزاء حكومتى بودند . دكتر پيش من آمد به توسط امجد الاسلام پسر ديگر مجد الاسلام گفت كه من شما را به‌عنوان ديدن دو طفل مىبرم . آن‌وقت كلفت آنها را تماشا كنيد . همين كار شد دختركى خوشگل به سن پانزده شانزده بود كه دكتر هردو بچه را بغل گرفته و با دخترك متصل دور درخت چرخ مىزد و تا آخر مجلس دختر را رها نكرد . تفصيل « يولكا » را سابقا نوشته‌ام به همان ترتيب بود .\r\n\r\nكماندان\r\nكماندان فوج پيرمرد كوتاه قطورى بود خيلى هم كلفت حرف مىزد . قونسل معرفى كرد ، دست داديم و كمى صحبت كرد . بعد از تقسيم هدايا اوضاع رقص شد . زن كم بود مرد زياد . مهلت نمىدادند زنها نفس تازه كنند به محض آن‌كه روى صندلى مىنشست يك نفر ديگر درخواست رقص مىكرد و خانم به همان حال خستگى و نفس زدن مجبور از برخاستن بود . كماندان ما را اطاق ديگر براى صرف چاى و شيرينى برد آب‌جو هم داد .\r\nخود كماندان هيچ غذا نخورد . يك « مدايون » يادگار سال صدم شكست ناپليون كماندان به من داد ، به واسطهء خصوصيت كه با فرانسه‌ها دارند چندان شادمانى نكردند يعنى در روسيه . اين كماندان گفتند برعكس آن جنرال خيلى مهمانى مىدهد و خيلى خوب پذيرائى مىكند .\r\n\r\nشيشليك روسى\r\nباز به تماشاى « بال » رفتيم موزيك مىزدند و متصل رقص مىكردند . مجد الاسلام و ميرزا ابو تراب با عمامه و عبا بىتماشا نبودند . حاكم و عمله اكره‌اش با مجد الاسلام رفتند . من چون با قونسل آمده بودم ناچار بودم با او بروم . ساعت هفت به شام دعوت كردند . كماندان شام خوبى به ما چند نفر داد و همان‌طور كه گفتند خودش هيچ نمىخورد و به ما بسيار خوراند . دكتر متصل صحبت مىكرد و خدمت مىنمود . يك كباب خوبى كه آنها شيشليك مىگويند خورديم كه خيلىخيلى ممتاز پخته بودند .\r\n\r\nدختر تقىاف بادكوبه‌اى\r\nمختصر ساعت يازده از شب رفته بيرون آمديم و هنوز آنها مشغول رقص بودند . برف همين‌طور مىآمد . ميان اين خانمها ساره خانم عيال حميد بيك صاحب‌منصب كه دختر\r\n\r\n","description":"","footnote":"","page_name":" 3836 ","page_number":650},
  {"content":"\r\n\r\nتقىاف بادكوبه‌اى است به اعلى درجه خوشگل بود و چشم و ابروى مشكى خوبى داشت . بسيار باشرم بود و هيچ نرقصيد . اما لباس و ساير چيزهايش با روسها فرق نداشت .\r\nراه الموت با اين برف به كلى بسته شد و من بايد چندى بمانم تا باز شود . قونسل هم امشب مىگفت تا اعياد ما تمام نشود شما نبايد برويد . بال‌ماسكه و تياتر دارند . روسها اگر با روزهاى يكشنبه حساب كنى تمام سال عيد دارند . گويا هيچ ملتى آنقدر اعياد نداشته باشد .\r\n\r\nتومانيانس\r\nشب دوشنبه پنجم - رفعت السلطان مىخواست از قونسل ديدن كند . آدم فرستاديم باز سه ساعت از شب رفته را وقت داد . در اين هواى سرد راه دور زحمت دارد . به هرحال رفتيم . عدل الممالك ، مجد الاسلام و عامل تومانيانس بودند . تومانيانس اصرار داشت چون طوماس تومانيانس رعيت روس است شما بايد از اداره حمايت كامل داشته باشيد .\r\nقونسل مىگفت اداره به اسم تومانيانس است و رعيت ايران است . پس اسم تجارتخانه را عوض كرده طوماس تومانيانس بگذاريد . آن‌وقت حمايت كامل دارم . اين صحبت طول كشيد آخر هم به جائى نرسيد و او با مجد الاسلام رفتند . بانك شاهنشاهى و بانك روس تمام تجارت و دادوستد را منحصر به خودشان كردند . زردشتيها را تمام كردند گويا حالا نوبت تومانيانس است كه آن بيچاره هم به دست و پا افتاده .\r\n\r\nمجسمهء بت همدان\r\nدكتر با يك نفر صاحب‌منصب ديگر هم آمدند . اما تفصيل من و دكتر از طهران . يك عكس زن پير بسيار منحوس خريدم كاغذى از قول آن خانم كه من اوصاف شما را بسيار شنيده از دور عاشق بيقرار شما شدم ، چون خودم نمىتوانستم خدمت برسم عكس خود و مجسمهء خودم را براى شما ارسال داشتم . آن‌وقت از مجسمه‌هاى فلزى قديم كه در همدان تحصيل كرده بودم و بيشتر بت است يك دانه كثيف‌تر از آن عكس جدا كرده همراه آورده بودم ، همه را در يك مخدهء مخمل كاشى با دو عدد سكهء قديم پيچيده براى دكتر فرستادم . اين عكس و كاغذ و هدايا چندين روز اسباب تماشا و خندهء سايرين شده بود . وقتى كه طهران مىرفتم دكتر سفارشات كرد كه به همه خانمها توصيف مرا بكنيد به اين واسطه بود .\r\n\r\n","description":"","footnote":"","page_name":" 3837 ","page_number":651},
  {"content":"\r\n\r\n\r\nدنبالهء مهمانى\r\nگرامافون مىزدند بيشتر روسى بود . بعد قونسل فرمان شام داد . معلوم شد تا صبح بايد بود . رفعت السلطان از نكشيدن قليان ديوانه شده بود ، اما چاره نداشت . شام خوبى خورديم . قونسل اصرار داشت عدل الممالك و رفعت السلطان مسكرات بخورند . بارى قونسل به همان رسم ايرانيها در اكل و شرب به مهمان اصرار مىكند خصوصا در سر چاى . فنجانها هم امسال خيلى بزرگ‌تر از پارسال شده درست دانه‌اى يك چارك كه ده سير باشد آب مىگيرد . مجد الاسلام مىگويد به خانه نمىرسد در وسط كوچه من قى مىكنم . دكتر فردا عصر از من دعوت كرده باهم عكس بيندازيم . مختصر خيلىخيلى خوش گذشت . ساعت يازده منزل آمديم و تا عصر من خواب بودم ، بعد رفتم قونسلگرى . هرچه راه رفتم از دكتر خبرى نشد فراش قونسلگرى كه همه‌جا دنبال من دويده بود و پيدا نكرده بود مأيوسانه مىآمد . بر خلاف انتظار مرا ديد .\r\n\r\nدعوت سافونوف\r\nپاكتى داد باز كردم كماندان فوج دويست و پنج شماخى ( آ . صافونوف ) امشب كه شب اول سال است در كلوپ دعوت شام كرده بود . رفتم منزل دكتر مرا ديد ، فورا شيشهء عكسى بيرون آورد كه از اين پيدا نشد . زبان هم را هم كه نمىدانستيم . با قدرى اشاره گفتگو كرديم . آن‌وقت در گنجه را باز كرده و يك عكس خودش را به من داد . بيرون آمدم رفتم منزل . اگر من زبان مىدانستم خيلى خوب بود . افسوس نمىدانم مگر دكتر همت كند فارسى بياموزد .\r\nدر رقعهء دعوت ساعت را معلوم نكرده بودند . من آدمى فرستادم از رضى خان جويا شود كه آدم قونسل رسيد و پيغام داد در رقعه فراموش شده ساعت چهار بيائيد . اين روسها خودشان خواب ندارند . شب تا صبح بيدار روز هم بيدار ، يعنى حقيقة از ما خواب كمتر مىكنند .\r\n\r\nباز هم ديدار و مهمانى قنسول\r\nسر ساعت به كلوپ رفتم . جمعى بودند . فنجان بزرگ چاى دادند . مربا از هرقبيل روسها داخل چاى مىخورند . « رم » هم داخل مىكنند ( من كه خوشم نيامد ) . كماندان آمد پهلوى من نشست . فورا استكان ديگرى چاى براى من خواست . بعد شيشهء « رم » را برداشت كه داخل كند كه حاكم و معاون حاكم و بشارت السلطنه وارد شدند و او مشغول\r\n\r\n","description":"","footnote":"","page_name":" 3838 ","page_number":652},
  {"content":"\r\n\r\nپذيرائى آنها شد و من از چنگال استكان چاى و « رم » خلاص شدم . بعد كماندان رفت كليسا كه در « كانطور » است . قونسل و بعضى مقدسين هم آنجا رفته بودند . بعد از ساعتى آمدند قونسل لباس رسمى پوشيده بود . ساعت نصف شب شد همه رفتيم در طالار كه دورتادور ميز شام چيده بودند . وسط اطاق به‌قدر يك ذرع باز بود . همه به طول ايستادند و هريك فنجانى از « شامپانى » در دست . كماندان نطقى كرد كه گفتند به سلامتى امپراطور است . هوراى مفصلى كه مدتى طول كشيد كشيدند . هريك آمده گيلاس خود را با كماندان « ترانكه » نمودند . همين‌طور بين عبور به هركس مىرسيدند از خودى و بيگانه از هورا ساكت [ نمى 
  ] شدند . « 1 » مجددا كماندان نطقى كرد كه گفتند به سلامتى شاه ايران است باز همان هنگامه شروع شد ؛ بعد به سلامتى تزارويچ ( وليعهد روس ) . هر دفعه موزيك مىزدند و در موقع سلامتى شاه « موزيك سلامتى » كه « ناسيونال » ايران باشد زدند . بعد رفتند سر ميز جز ميز كوچك صدر مجلس كه مخصوص كماندان و قونسل و حاكم و دو سه خانم و يك كشيش بود ، ساير ميزها بالا و پائين نداشت . هركس هرجا رسيد نشست . من مخصوصا روبروى رضى خان و كارگزار معزول نشستم كه زبان روسى بلد بودند . بعضى مطالب را از آنها بپرسم و ترجمه كنند .\r\nچون كماندان كسالت داشت ساير نطقها را صاحب‌منصب بلندقدى كه سبيلهاى مردانه داشت كرد و اين صاحب‌منصب مثل اين‌كه در ميدان مشقى فوجى را فرمان بدهد نطق مىكرد كه از مهابت صداى او اطاق به لرزه مىآمد . اول به سلامتى تمام كماندانها خصوصا كماندان فوج خودمان نوشيدند و هوراى مفصلى كشيدند . بعد از صرف غذائى به سلامتى تمام كماندانها خصوصا رژيمان دويست و پنج شماخى نوشيدند كه صداى هورا مدتها طول كشيد . بعد به سلامتى تمام خانمها خصوصا خانمهاى مجلس خودشان .\r\nدر آخر اين نطق گفت كه كتمان نبايد كرد كه تمام جنگهاى دول به واسطهء اينها برخاسته مىشود . در اين ظرافت مردها خندهء زيادى كرده خانمها به هم نگاه كردند مثل اين‌كه توضيح بخواهند . بعد به سلامتى قونسل بعد به سلامتى حاكم و مدعوين ايرانى به سلامتى رئيس راه و رئيس بانك . اما حقيقة خوب از عهدهء اين همه نطق برآمد و تا آخر هم صدايش فرقى نكرد .\r\nدر بين غذا و نطقها بعضى آوازها و سرودهاى ملى و نظامى هم متفقا مىخواندند كه بسيار بامزه بود . اما فرنگيها برعكس ما ايرانيها آنقدر دهان خود را باز نمىكنند كه تا حنجره و بيخ گلو پيدا شود بلكه همان لب را كمى باز كرده و مىخوانند . رضى خان كه\r\n\r\n\r\n","description":"","footnote":"\r\n( 1 ) - در اصل ساكت شدند .\r\n","page_name":" 3839 ","page_number":653},
  {"content":"\r\n\r\nلباس نظامى پوشيده شمشيرى حمايل كرده سردوشى و واكسيل‌بندى آويخته ، چكمه و مهميزى پا كرده كه من هرقدر سعى كردم بدانم از كدام ادارهء نظام ايران است نفهميدم با كارگزار هم مترنم بودند و از اين سرودها مىخواندند . يك ظرف برنزى مثل كشكول با يك ملاقه از همان فلز روى ميز كوچكى وسط اين ميز گذاشته بودند . من از كارگزار پرسيدم چه چيز است گفت تعارفى است كه امپراطور به اين فوج داده در آن شراب ريخته در اعياد و مهمانيها صرف مىكنند .\r\nبارى پس از همه اين نطقها ، سرودها ، سلامتيها كه بعد هم قونسل و حاكم و رئيس راه و رئيس بانك جوابها دادند و هرقدر مسكر بود به خورد مهمانها دادند من ديدم قونسل گيلاس بسيار بزرگى از همان فلز كشكول و ملاقه به دست گرفته بعد از نطقى مختصر سر كشيد كه به‌قدر ده دقيقه شرب آن طول كشيد ، آن‌وقت گيلاس را بالاى سر خود سرنگون كرده كه همه مشاهده كردند ذره‌اى باقى نمانده بود . من پيش خود گفتم بازى تازه‌اى است . اما انشاء اللّه به ما ربطى ندارد . بعد ديدم حاكم همين كار را كرد ، رئيس راه بعد دادند به بشارت السلطنه ديگر اميدم نااميد شد و گفتم نوبت من خواهد رسيد و كاش مىدانستم و اقلا جاى خالى براى اين گيلاس از غذا يا مسكر نگاه مىداشتم . اما افسوس كه موقع گذشته بود و فورى به من حواله شد كه قونسل هم از آن بالا گفت شاهزاده تمام تمام ! صاحب‌منصبى گيلاس را به دست من داد . برخاستم چون هركس نطقى مىكرد من هم فورى تهيهء نطقى كردم و گفتم به سلامتى كماندان و جناب قونسل و صاحب‌منصبان فوج دويست و پنجم شماخى ، بعد گيلاس را مثل كاسهء فلوس به دهان گذاشته كه هرچه مىخوردم تمامى نداشت ليكن حسنش اين بود « شراب كاخت » بسيار خوش‌خوراك است . اگر مسكر ديگرى بود امكان نداشت . بارى پس از اتمام نفسى از قعر دل كشيده آن وقت براى اين‌كه كلاه و لباسم آلوده به مسكر نشود با هردو دست گيلاس را به هوا انداخته و مجددا گرفتم و روى ميز گذاشتم . صداى دست زدن و هورا به جهت اين فعل جديد من از همه حاضرين برخاست . ساير مدعوين ديگر مثل رضى خان كارگزار معاون حاكم به همه دادند اما خودشان نخوردند گويا مخصوص مهمان بود . اين هم گذشت . آن وقت ملاقه به ميدان آمد . به هريك يك ملاقه هم شراب دادند اما اين ظرف كوچك بود .\r\nشام تمام شد . فورا چون اطاق بزرگى نداشتند ميز و اسباب ميز را جمع كرده مجلس بال شد . ( قزاقها و بعضى ديگر مثل دكتر رفيق خودمان به جهت ضيق مكان در خانهء رئيس قزاق جداگانه مهمانى داشتند ) . يك رقص قشنگى كردند كه چند نفر زن يك طرف و چند نفر مرد يك طرف به اشكال مختلف از دايره . قونسل و غيره رقص كردند و من اسم اين رقص را از خانمى پرسيدم ، ليكن فراموشم شده . حاكم پيش من آمد صحبت از\r\n\r\n","description":"","footnote":"","page_name":" 3840 ","page_number":654},
  {"content":"\r\n\r\nفنجان شراب شد . گفت خبر از پارسال ندارى در توى يك شاخ گوزنى به ما شراب دادند كه تمامى نداشت بعد هم در گيلاسى دوبرابر اين گيلاس . تا اذان صبح آنجا بوديم بعد به منازل خود رفتيم .\r\n\r\nگدا ، نفرى يك قران\r\nبه هزار زحمت پنج ساعت از دسته گذشته برخاستم رفتم قونسلگرى . قشون روس در خيابان دفيله مىدادند . روز اول سال بود گداها را در قونسلگرى نفرى يك هزار مىدادند و به‌قدر دو هزار نفر جمع بودند . سيادهن و دهات اطراف آن‌كه غارت شده از زن و مرد و بچه به قزوين آمده‌اند و حالا چندين برابر سابق فقير است . بعضى از صورتهاى بسياربسيار قشنگ در ميان آنها ديده مىشود كه آدم رقت حاصل مىكند . زنى يا دخترى به اين زيبائى با لباس پاره‌پاره مكشوف تكدى كند . قصبه‌اى كه پانزده هزار جمعيت داشت و حاجيها داشت كه هريك صاحب آلاف و الوف بودند همه فقير و گدا و بىخانمان شده‌اند و اين ده خالصه و ملك طلق دولت ايران است .\r\n\r\nتفصيل ديگر\r\nبارى به زحمت راه عبورى پيدا كرده داخل باغ شدم . دم درب اطاق حسن خان فراش‌باشى قونسل نشسته و چند نفر باشماق‌چى « 1 » كلاش كفشها را ترتيب مىدادند . در اطاق اول كه سالن قونسل است ارمنيها نشسته بودند . در اطاق سفره‌خانه ميزى طولانى وسط كه انواع ميوه‌جات و شيرينى گذاشته . عدل الممالك دم در اين اطاق مثل قاپچى ايستاده واردين را راه‌نمائى مىكرد . صدر ميز قونسل در صندلى دسته‌دار بزرگى با لباس رسمى مثل پادشاهى جلوس كرده بود . دور ميز و دور اطاق صندلى گذاشته مردم نشسته بودند . بعد از دست دادن و تعارفات صندلى همان نزديك خودش به من داد . من اول نشستم بعد ديدم پشت سر من حاجى شيخ عيسى مجتهد و حاج مجتهد و مجد الاسلام واقع شدند ، فورا برخاسته عذر خواستم و رفتم بين حاج مجتهد و مجد الاسلام در زاويهء اطاق جلوس كردم . موثق ديوان ، رضى خان ، يمين خاقان مثل ادنى نوكرى خدمت مىكردند . شيرينى ، چاى ، قليان مىدادند . من زكام بسيار سختى شده بودم و سينه‌ام به شدت درد مىكرد . قدرى گذشت گفتند كماندان آمد ، قونسل برخاست رفت اطاق اول .\r\nعدل الممالك آمد جاى قونسل نشست . حضرات گفتند ويس قونسل است و بايد فنجان\r\n\r\n\r\n","description":"","footnote":"\r\n( 1 ) - باشماق‌چى - كفش‌دار .\r\n","page_name":" 3841 ","page_number":655},
  {"content":"\r\n\r\nچاى قونسل را هم كه تازه روى ميز گذاشته بودند حكما بخورد كه آن بيچاره لاعلاج شد و مشغول گرديد .\r\n\r\nمجلس سلام قنسول و سگ قنسول\r\nقونسل صدا زد شامپانى ، شامپانى . از قهوه‌خانه مجموعهء مملو گيلاس با چند بطرى شامپانى آورده از اطاق ما به آن اطاق بردند . صداى هورا و صداى به هم خوردن گيلاس بلند شد . حاج مجتهد پرسيد چه خبر است گفتيم شربت مىخورند گفت شربت شربت ! خدا لعنت كند كسانى را كه باعث اين كارها شدند . پشت‌سرهم صاحب‌منصبان مىآمدند و همان حكايت بود . « جيم » سگ قونسل هم دور ميز چرخ مىزد و به مهمانها تعارف مىكرد ( اين سگ از اشخاص معروف قزوين در قزوين معروف‌تر است ) ملاحظهء مجلس كه يك جا مجتهدين ما نشسته يك جا سگ راه مىرود ، يك جا گيلاس شامپانى در گردش است . من و جمعى مثل من را مات مبهوت كرده بود . خدا نيامرزد آن كسانى را كه مىگفتند مىخواهيم دين اسلام را زنده كنيم و نظر حجة است .\r\nبارى حاكم با تمام قوا از معاون و رئيس عدليه ، رئيس قشون و غيره و غيره وارد شد .\r\nفورا جامهاى شامپانى را به دست گرفته هوراكشان نوش‌جان كردند . حاكم محض تملق قونسل پليسها را گفته بود به قونسلگرى آمده بودند . صاحب‌منصبان آنها كه لباس نظامى هم در بر داشتند به اطاق آمدند و به آنها هم شامپانى دادند كه تمامشان بدون مضايقه لاجرعه سر كشيدند . قونسل رفت به ديدن پليسها و آنجا نطق كرد كه از شما راضى هستم . آنها هورا كشيدند ، نه يك دفعه نه دو دفعه بلكه صد مرتبه . بعد آمد به اطاق ما و معلوم شد سلام منقضى است برخاستيم . مجد الاسلام را گفت شما با من از طرف همه پناهندگان بيائيد خانهء كماندان . سايرين دست داده رفتند ، چشمش به من افتاد گفت شما چرا در اينجا مخفى شده‌ايد و آن اطاق نيامديد . گفتم حال نداشتم و با آقايان صحبت مىكردم . گفت نمىشود . رضى خان رضى خان شاهزاده را ببر جام مملوى بده . مرا بردند به سلامتى حاكم و تمام قواى او كه حضور داشتند جامى زده شد . نشستيم تا قونسل همهء آن اطاقها را راه انداخته در حقيقت سان داد و به اين اطاق آمد كه با حاكم بروند منزل كماندان . به من گفت شما هم بيائيد . من عذر آوردم سينه‌ام درد مىكند خواب هم نكرده‌ام كسلم پذيرفت . آنها رفتند . حاكم پليسها را هم همراه برد . من با رفعت السلطان و رئيس عدليه [ و 
  ] معاون حضرت راه افتاديم كه صداى هوراى پليسها باز بلند شد . آمدم منزل مختصر غذائى خورده عصر بود و خوابيدم .\r\n\r\n","description":"","footnote":"","page_name":" 3842 ","page_number":656},
  {"content":"\r\n\r\n\r\nبربادى وطن\r\nمن ميل چندانى به نوشتن اين واقعات كه بربادى وطن ما را خبر مىدهد ندارم اما محض عبرت ديگران مىنويسم تا معلوم شود به چه سهلى و آسانى از دست داديم . در اول چه حرفها مىزديم و حالا چه چيزها مىبينيم و بعدها چه خواهيم ديد .\r\nجمعه نهم صفر ، 27 جدى - هوا سرد است ، برف است ، يخ است . اما الحمد للّه باد قاقازان نيست . من براى خود باز خيال صرفه‌جوئى كردم . نوشتم از الموت قاطرها را بياورند كه هنگام رفتن منتظر مال نشوم ، كرايه هم ندهم . ميرزا حسين و اسمعيل قاطرچى آمده‌اند چندين روز است و تا امروز مبلغى قيمت كاه ، جو ، جيرهء نوكر داده‌ام . تا وقت رفتن گويا به‌قدر قيمت يك قاطرى كه خيلى اعلى باشد براى من تمام مىشود . ولى هم شهر است اين هم علاوه آنها شده .\r\nعصر زيارت آستانه شاهزاده حسين ( ع ) رفتم . تغييرى در وضع آنجا نشده . سعيد نظام ، عدل الممالك و موثق ديوان و بيگلربيگى به نوبت دعوت كردند و مهمانى خوب دادند .\r\nشب دوشنبه 12 ، آخر جدى - كماندان به كلوپ دعوت كرده بود . حاكم و بشارت السلطنه كارگزار سابق مسيو « بيدو » رئيس ماليه بلژيكى قزوين و خمسه بودند . در اطاق ديگر روى يك ميز به ما شام دادند . بعد اوضاع بال شد به همان ترتيب تا نزديكيهاى صبح طول كشيد .\r\n\r\nكابينهء جديد\r\nكابينهء وزرا را به ضياء الدوله تلگراف رسمى كرده بودند از اين قرار : علاء السلطنه رئيس الوزرا - عين الدوله وزير داخله - مستوفى الممالك وزير جنگ - قوام السلطنه وزير ماليه - وثوق الدوله وزير خارجه - مشير الدوله وزير علوم و معارف - مؤتمن الملك [ وزير 
  ] تجارت . ممتاز الدوله [ وزير 
  ] عدليه . مستشار الدوله [ وزير 
  ] پست و تلگراف . و حكم شده بختياريها را خلع اسلحه كنند ، ليكن آنها اعتنائى به اين حكم نكرده‌اند و گفته‌اند از طهران هم خارج نمىشويم . خانهء ماست اگرچه من روزنامه‌ها را گذاشته‌ام الموت بخوانم اما گفتند اين وزراى جديد را روزنامهء « آفتاب » به مقام الوهيت و پيغمبرى رسانيده است و حال آن سگ زرد برادر شغال است ، يا به زبان باادب‌تر ببر زرد برادر شير است .\r\n\r\n","description":"","footnote":"","page_name":" 3843 ","page_number":657},
  {"content":"\r\n\r\n\r\nاستقبال قنسول روس براى طهران\r\nروز دوشنبه 12 صفر - چند نفر از الموتيها آمده بودند گفتند راه بد نيست و ما شما را به دوش هم شده مىبريم . بارهاى زيادى را دادم آنها بردند « 1 » . عصر خانهء عدل الممالك رفتم به اتفاق قونسلگرى . گفتند رفته است استقبال جنرال قنسول جديد طهران .\r\nعدل الممالك با اين آدم سابقه آشنائى و دوستى دارد . گفت خوب است ما هم برويم استقبال .\r\nدرشكه كرايه كرده و رفتيم . در راهدارخانهء راه رشت بودند . وارد اطاق شديم قنسول برخاسته معرفى كرد . حاكم و مجد الاسلام و تاجرباشى روس بودند . جنرال قنسول اسمش « اشترتر » است . سابقا مترجم اول سفارت بوده . فارسى خوب مىدانست . زنش خيلى كوتاه‌قد و بدشكل بود . جنرال قونسل خيلى از من سؤالات كرد و مىگفت چه وقت طهران مىآئيد . من گفتم نمىدانم . گفت آخر دو ماه ديگر ، سه ماه ديگر . گفتم بدبختانه دچار الموت شده‌ام و هيچ نمىدانم و نمىتوانم موقع را تعيين كنم . بعد صرف چاى [ و 
  ] شيرينى سوار شديم و او چون در رشت وعده داده بود در « كانطور » شب بماند به قونسل‌گرى نرفت . حاكم تا قنسولگرى آمد . آنجا از قونسل ، من و عدل الممالك خداحافظى كرديم . گفت تا حالا كه مشغول هورا بوديم . اين دو سه روزه اگر كارى داريد بگوئيد و ميل داريد برويد . امروز خيلى سرد بود .\r\n\r\nلباس جنگ\r\nپنجشنبه 15 صفر ، 3 درجهء دلو - گويا مجددا شروع به جنگ شده و من روزنامه‌ها را هنوز نخوانده‌ام كه تفصيل را بنويسم . قشون روس در قزوين يك رژيمان دويست و پنج شماخى است و قريب پانصد نفر قزاق يك عده توپخانه . لباس صاحب‌منصبان رژيمان و توپخانه ماهوت ميل ميلى خاكىرنگ است . يك صاحب‌منصب قفقازى پيش من بود گفتم دو سال قبل لباسهاى شما خيلى مزين‌تر از امسال بود . گفت بله آن لباس صلح بود و اين لباس جنگ است . گفتم مگر با ما بناى جنگ داريد . گفت آن‌وقت كه آمديم آرى .\r\nحالا هم كه به روسيه برويم باز لباسهاى ما يراق دارد و بند شمشيرها يراق است .\r\n\r\n\r\n","description":"","footnote":"\r\n( 1 ) - ملا شكر اللّه قاضى گرمارود همان روزها كه من از الموت حركت كردم وفات كرده است ، خدا رحمتش كند . كم‌كم به من معلوم شد آدم مقدس خوبى است . ( يادداشت مؤلف در حاشيه )\r\n","page_name":" 3844 ","page_number":658},
  {"content":"\r\n\r\n\r\nشعور پليس روسى\r\nآن‌وقت گفت چند روز است اين پليسهاى شما جلوى منزل من مشق مىكنند و خيلى خوب و زود ياد مىگيرند . ما وقتى كه سرباز جديد مىآورند يك پاى او را كاه مىبنديم يكى علف ، تا چپ و راست پاى خود را از روى كاه و سبزى علف بفهمد . آن‌قدر كودن مىباشند اما ايرانيها اين‌طور نيستند .\r\n\r\nهفت ليوان چاى و حل مطالب\r\nعصر قونسلخانه رفتم جوياى مطالب من شد . گفتم آنقدرها زياد نيست . امير اسعد ميل دارد رودبار اقامت كند ، اقتدار السلطنه هم تنكابون است . من بين اين دو برادر مثل بين دو سنگ آسيا نرم خواهم شد . فقط سفارش به هريك بفرمائيد . ( مسعود الملك در طهران مرحوم شده امير اسعد طهران رفته . اما گفتند خيلى زود مراجعت خواهد كرد ) .\r\nگفت انشاء اللّه . مطلب ديگر ديهء قتل موسى است كه على شير اگر نيست ، املاك او هست .\r\nوانگهى حاكم او را حبس كرد ، بعد به چه علت مرخص شد . گفت خدا درجاتش را عالى كند . عالى است متعالى كند . گفتم اين دو كار كه به خوبى گذشت مطلب سوم تفنگ حيدر قلى خان است كه ژاندارمها گرفته‌اند . گفت مگر نشنيده‌ايد حمل اسلحه ممنوع است . گفتم اين هم الحمد للّه گذشت . ديگر مطلبى ندارم . گفت چاى و رم براى حضرت و الا بياوريد صحبت كنيم . خودش هفت استكان از آن بزرگها چاى خورد با يك شيشه مرباى زرشك . ساعت پنج ما را رها كرد .\r\nاين‌طور همه را سرگردان كرده‌اند و مشغول نيات خود هستند . من مىتوانستم به توسط حكومت همه كارهاى خودم را انجام بدهم چون حاليه مستقل است . ديگر آن بازيهاى سابقه نيست ، اما جرئت نمىكنم . قونسل به خودش مىگوئى آن‌طور جواب مىدهد ، به حاكم بگوئى سخت مؤاخذه مىكند . تكليف لامعلوم است .\r\n\r\nانواع تقديمات و تعارفات\r\nاما امروز هيچ كارى بهتر از حكومت نيست . تملق از احدى نمىگويد . اين تقديمات از قبيل خلعت بهاء ، نوروزى ، تكيه دولت ، خانهء صدر اعظم ، بارخانه ، استصوابى ، تلگرافچى ، باغ ، عكاس ، باغبان‌باشى ، سرايدارباشى و غيره و غيره . صدر اعظم منشيهاى او . تقديم شب عيد او ، رسوم حساب ، استصوابى مستوفى محل ، تقديم وزير دفتر ، تقديم وزير خزانه ، تقديم عملهء خلوت ، ناز شست شكار پلنگ ، تعارف آورندهء عكس\r\n\r\n","description":"","footnote":"","page_name":" 3845 ","page_number":659},
  {"content":"\r\n\r\nشاه ، تقديم شب عيد شاه ، ماهانهء تلگرافچى ، تعارف عابر سبيلها . اين پيشخدمت مخصوص است ، آن يكى ، آن يكى . هيچ در بين نيست . منشى و محرر و اجزاء هم تمام مواجب دارند دست به سينهء حاكم ايستاده . فراش‌باشى هم رئيس پليس است با دويست نفر فراش مواجب‌بگير ملبوس‌بگير به اسم پليس . نه تيول است نه اين ده مال سيد بحرينى است . قلم و قدم بايد كوتاه باشد . نه آقاى آقا سيد فلان و ملا فلان مىتوانند توسط بىجا و آروق بىجا بزنند . تلگرافچى كه تمام توجه حاكم به او بود و متصل بايد به او پول بدهد كه اخبار دروغ و جعلى راپرت ندهد امروز قدرت نفس كشيدن ندارد . رئيس قشون كه آدم را مدقوق مىكرد از بس سپهسالار مىگفت امروز حالت ميت را دارد و غيره و غيره .\r\n\r\nحاكم بىخرج\r\nپس حاكم مسلط و مداخل زياد بدون آن مخارج و بدون دادن مقررى به اجزاء ناهار و شام هم به‌قدر خودش است ، ديگر بيست قاب ناهار نمىدهد . پنجاه اسب در سر طويله نگاه نمىدارد . شصت نوكر ندارد . خرج اياب و ذهاب هم كرايهء يك كالسكه است . از همه بهتر مسئول وصول و ايصال ماليات هم نيست كه وسط سال عزل شود . نصف ماليات را مردم بخورند و در طهران فراش دفتر از او مطالبه كند . ارباب حقوق شب و روز او را به هزار درب خانه بكشند ، هرچه دارد و ندارد روى يك حكومت بگذارد .\r\n\r\nحكومت نظام الملك در شيراز\r\nوقتى كه با نظام الملك شيراز رفتم در يازده ماه سفر چهل هزار تومان مصارف شام و ناهار او شد ، پنج هزار تومان كرايهء مال ، پنج هزار تومان قيمت خلعت اجزاء و حكام جزء تا برسيم به ساير چيزهاى ديگر . اما امروز همه مداخلها هست بدون اين خرجها با ماهى هزار تومان مواجب فرمانفرماى فارس .\r\n\r\nنوع شكنجه\r\nاين‌كه ترتيبات قديم بود . اما ترتيبات جديد هم هيچ نيست . نه انجمن ، نه عدليه ، نه مسئوليت . ديگر پس با اين حال ميدان ميدان سلطان سنجر است . حاكم هرچه مىخواهد مىكند . چنانچه در سر يك سرقت خانهء موثق ديوان مبلغها حكومت دخل كرد . آخر هم غرامت را از مواجب پليس داد . آب سرد در اين زمستان به سر مظنونين به سرقت مىريختند كه هرگز در سابق ممكن نبود . داغ مىكردند كه مشرف به موت\r\n\r\n","description":"","footnote":"","page_name":" 3846 ","page_number":660},
  {"content":"\r\n\r\nمىشدند .\r\n\r\nمداخل ضياء الدوله\r\nاين ضياء الدوله را مىگويند بعد از بر هم خوردن آن حكايات تاكنون پنجاه هزار تومان بيشتر از قزوين مداخل كرده . ماهى پانصد تومان هم مواجب دارد كه اول هرماه دريافت مىكند . اين ديگر قوز بالاى قوز است كه بعد از مشروطه فراهم شده .\r\nبالاى منبر آقا سيد جمال مىگفت به نوكر مواجب بدهيد ديگر چه علت دارد خيانت كند ، مداخل كند مردم را بچاپد . حالا سر از گور درآورد تماشا كند كه نه خيانت كردند نه مردم را چاپيدند نه مداخل .\r\n\r\nرئيس پليس و فواحش\r\nماهى پانصد تومان از فواحش قزوين بيشتر فراش‌باشى ( رئيس پليس ) در قزوين دريافت مىكند كه اين رئيس آدم مخصوص خود ضياء الدوله است ، همين‌طور معاونش .\r\nدر سابق اگر بود محرمانه بود اگر طلاب و علما مىفهميدند حاكم را تكفير مىكردند .\r\nصد هزار عريضه و تلگراف به طهران مىكردند اما حالا جرأت اظهار در اطاق پستوى خود نمىكنند .\r\n\r\nبست - فراشباشى\r\nمن وقتى كه قزوين نايب الحكومه بودم خانهء علما و مدارس طلاب و اماكن مشرفه كه بست بود ، سهل است به خدا سر حمامهاى وقف مدارس يا ملكى علما ، خانه‌هاى ملكى آنها كه كرايه كرده بودند دكاكين آنها همه بست بود و توى كوچه هرطلبه نامردى مقصر جانى را مىديد فراش مىآورد از دست او گرفته او را كتك وافرى مىزد . اين فراشها وقتى كه مقصرى مىخواستند بگيرند و بياورند مىبايست از راههاى غريب عجيب و كوچه‌هاى پيچ‌درپيچ نصف شهر را طى كرده تا به اين عوايق دچار نشوند . فراش‌باشى نابلدى اگر بود فورا كتك را خورده و شكار را از دست داده بود . بينى و بين اللّه نه آن ترتيب خوش بود نه حالت حاليه سزاوار تحسين است . با اين اوضاع تا شق ثالثى به ميان بيايد ايرانى تمام و تباه شده .\r\nابو القاسم از الموت كاغذ نوشته بود كه رختهاى بهمن ميرزا همه تنگ شده لباس بياوريد . صورتش هم زخم شده دوا بياوريد . اين بىخيرها چهار دانه كبك روانه نكرده‌اند .\r\n\r\n","description":"","footnote":"","page_name":" 3847 ","page_number":661},
  {"content":"\r\n\r\n\r\nمهمانى وداع\r\nشب دوشنبه 19 صفر - امشب مهمانى وداع من در قنسولگرى بود . كاپيتان سابق الذكر كه مقارن رفتن من به طهران او هم به روسيه و شهر ولادى قفقاز موطن خودش رفته بود مراجعت [ كرد 
  ] و امشب مهمان بود . كارگزار سابق و يك صاحب‌منصب ديگر با دكتر بودند . گرامافن قونسل خيلى صفحه دارد ، اما بيشتر روسى است و هيچ ملتفت نمىشويم . غذاها امشب خوب نبود مگر ماهى آزاد . روسها سر ميز سيگارد مىكشند حتى در آن مهمانى رسمى و رعايت خانمها را هم نمىكردند . از بقيهء شامپاين روز عيد به ما خيلى دادند .\r\n\r\nتملقهاى ضياء الدوله\r\nچهارشنبه 21 صفر - با رفعت السلطان به وداع حاكم رفتم . اين ضياء الدوله وقتى كه عماد السلطنه ملاير و من حاكم نهاوند بودم خازن غلهء آنجا بود و هزار تعظيم به ما دو نفر زيادتر كرده اما زرنگ و كارآمد است كه حاليه به اين درجه رسيده . چون باغ ضيائيه مرحوم شاهزاده ضياء الدوله را در سمنان خريده خيلى مايل آن لقب بود . تا بعد از مرحوم شدن امان اللّه ميرزا ضياء الدوله به اين آرزو نايل شد . خيلى پذيرائى چرب و نرمى از من كرد .\r\n\r\nتملقهاى فرمانفرما\r\nصحبت از فرمانفرما شد گفت من همه‌چيز شاهزاده را مىپسندم الّا تملقهاى بىموقع [ و 
  ] بيجاى او را كه به جاى امتنان طرف توليد كراهت مىكند . وقتى كه همدان مىرفت جنرال ميل كرد قشون او را ديدار كند . او هم دعوت كرد جنرال و قونسل و تمام صاحب‌منصبان بودند . جنرال و قونسل و رئيس قزاق نطقى كردند تمجيد از فرمانفرما و سفارشات در عزم و رشادت افراد سپاه . آن‌وقت كه بناى دفيله شد هردسته از چريك و نظام ولو پنج نفر باشد كه مىخواست از جلوى چادر بگذرد فرمانفرما از توى چادر دوان‌دوان مىرفت به سمت آنها و مىگفت هورا هورا هورا و به آنها هم ياد داده بود كه صدا به هورا بلند مىكردند . اين عمل صد مرتبه تكرار يافت . آخر من دست شاهزاده را گرفتم و گفتم حضرت و الا اگرچه گستاخى است اما تملق اندازه دارد . هورا كشيدن قاعده دارد . گفت آخر اينها به من خيلى محبت كردند . گفتم بله اما شما هم از آن بيشتر تملق گفتيد . هورا يك مرتبه ، دو مرتبه ، پنجاه مرتبه . آخر يك مليان هورا دو مليان هورا كه\r\n\r\n","description":"","footnote":"","page_name":" 3848 ","page_number":662},
  {"content":"\r\n\r\nصحيح نيست با نهايت اكراه شاهزاده فسخ عزيمت كرد .\r\n\r\nفرار فرمانفرما از جنگ با عبد الباقى خان\r\nموثق ديوان مىگفت زمانى كه در همدان نايب قنسول بودم شاهزاده كه با اميرنظام به جنگ عبد الباقى خان رفتند اول عبد الباقى خان مىنوشت من نمك شاه را خورده‌ام به جنگ من نيائيد . اينها رفتند و به آن افتضاح فرار كردند كه پاى پياده آمده بودند . باز عبد الباقى خان نوشت من مىتوانستم شما را تعاقب كرده دستگير كنم باز محض پاس حقوق نمك‌خوارگى اين كار را هم نكردم . من ديدن حضرت و الا رفتم . اميرنظام بياناتى ساخته بود براى فرار خودشان . شاهزاده كه كنج اطاق خودى عبوس كرده و نشسته بود يك مرتبه به صدا درآمده كه اين فرمايشات اميرنظام همه غيرواقع است ، ما شكست خورديم فرار كرديم . چنان فرار مفتضحى كه تا امروز چنين چيزى نشده .\r\n\r\nعبد الباقى خان و كشتن يپرم\r\nمن خاتمهء اين جنگ را پرسيدم . موثق گفت بعد يپرم آمد و اينها با استعداد يپرم مجددا رفتند . عبد الباقى خان خيلى رشيد بود ، تيرش خطا نمىكرد . روزى دو مثقال هم ترياك مىكشيد . معلوم است با اين همه استعداد و توپهاى شنيدر شكست مىخورد . در توى برجى در شولجه ده خودش با جمعى مخفى شدند . يپرم كه در سنگر مقابل بود گمان نمىكرد در اين برج كسى مخفى شده به آن دكتر جوان مىگويد برو ببين اگر زخمى هست مداوا كن . تا دكتر از سنگر خارج مىشود عبد الباقى خان او را با گلوله مىزند كه همان سر تير فوت مىكند . يپرم كه به اين حكيم علاقهء زياد داشت بىملاحظه سر نعش او مىرود كه عبد الباقى خان كلهء يپرم را نشانه مىكند و گلوله توى دهان يپرم مىخورد . آن وقت به رفقاى خود مىگويد يپرم را كشتم ، اما خودمان هم كشته شديم . مجاهدين برج را به توپ مىبندند . عبد الباقى خان زنده دستگير مىشود . فرمانفرما كه مطلع مىشود پيغام مىكند او را زنده بياورند نكشند و ميل نداشت شخصى به اين رشادت كشته شود . امّا مجاهدين ارمنى بعد از اين پيغام از پشت سر چند تير موزر خالى كرده او را مقتول مىكنند .\r\n\r\nشكست سالار الدوله\r\nمن خواستم شكست سالار الدوله را هم از زبان موثق بشنوم كه آنجا بود و جويا شدم چنين گفت : سالار الدوله وقتى كه به ملاير آمد داود خان كلهر مقدمة الجيش او بود .\r\n\r\n","description":"","footnote":"","page_name":" 3849 ","page_number":663},
  {"content":"\r\n\r\nبختياريها را كه شكست داد قريب هزار تفنگ سه‌تير به چنگ آورد . لرها كه براى يك قبضه از اين تفنگ جان مىدادند نظر على خان مايل شد از او بگيرد و نداد . اين كينه شد در دل نظر على خان و سپاه او به همدان كه آمدند قريب ده دوازده هزار نفر سالار الدوله از قشون خود را جواب كرد . محققا بيست و دو هزار نفر همراه برد و چنين قشونى بعد از نادر شاه در ايران حركت نكرده . در ساوه و ده باغ شاهى همين داود كلهر جماعتى از بختيارى را شكست داده آنها در يك ده محصور شدند كه شب رسيد و داود دور و اطراف ده را سوار گذاشت تا طليعهء صبح به آنها حمله آورده تمامشان را بكشد . قبل از حمله سوار نظر على خان كه به كمك مىرفت رسيد . به واسطهء همان نقار سابق بين سوار نظر على خان و سوار داود خان منازعه شد و قريب صد نفر از سوار داود خان كشته شد .\r\nبختياريها هم از ده بيرون آمده فرار كردند . خبر به سالار الدوله دادند او با سران و سركردگان آنجا رفتند و همه‌چيز خود را محض اطفاء اين منازعه فراموش نمودند . تمام اين سوارها در يك نقطه مثل گلهء گوسفند جمع شدند كه يك مرتبه از بالاى تپه‌ها شليك توپ « شنيدر » شد و چند گلولهء « شراپنل » ميان اين سوار افتاد و تركيد . اول خود سالار الدوله فرار كرد بعد سايرين . ديگر هيچ‌جا عنان نكشيد تا همدان . خودم در مجلس سالار الدوله بودم كه نظر على خان و ساير سركردگان به او بد مىگفتند كه ما را رسوا و تمام كردى ، و الّا چه قسم ممكن بود ما شكست بخوريم . باز موثق مىگفت اگر اينها يك جا جمع نشده بودند به خط زنجير حركت مىكردند محال و ممتنع بود اين‌چنين قشونى شكست بخورد اما خبط كردند و آن‌وقت هم سالار الدوله ترسيد و الّا در چند فرسنگ فاصله مىايستاد باز همه قشون جمع مىشد .\r\n\r\nبازگشت به الموت\r\nپنجشنبه 22 صفر المظفر ، اول چله كوچك زمستان ، 3 ژانويه 1913 - صبح با نواب عاليه و عزيز السلطنه و همشيره‌زادگان وداع كرده پنجاه تومان به نواب عاليه ، مبلغى به عزيز السلطنه و ديگران تقديم نموده سوار شدم . هوا سرد است ، همه‌جا برف است .\r\nخانهء عدل الممالك جمعى براى وداع حاضر شده بودند . تا تعارفات به عمل آمد چاى صرف شد بارها از دروازه خارج شدند شش ساعت از دسته گذشت كه من از آنجا حركت كردم ، پشت به قزوين رو به الموت هى به جانب قدم .\r\n\r\n","description":"","footnote":"","page_name":" 3850 ","page_number":664},
  {"content":"\r\n\r\n\r\nهزار تومان خرج\r\nاز روز خروج از الموت تا مراجعت از طهران به قزوين درست هزار تومان مخارج من شد كه بيشتر آن را خريد مايلزم يا به اخوان و همشيره‌ها و سايرين تعارف دادم . از روز ورود قزوين تا امروز كه خارج شدم سيصد تومان خرجم شد .\r\nصحرا برف داشت اما آنقدر سرد نبود . يك ساعت به غروب مانده دستگرد بالاخانهء سيد ابراهيم پياده شدم . خود سيد الموت بود .\r\n\r\nبه سوى الموت\r\nجمعه 23 صفر - دو ساعت نيم از دسته رفته سوار شدم . هوا مه داشت . گفتند گدوك امن است . خيلى تند رفتم . نزديك گدوك باد گرفت . به عجله مىرفتم . راه معلوم نبود تمام برف بود . من جلو بودم بدون بلد . قدرى مردد شدم . بعد ديدم گوسفند عبور كرده و به خط مستقيم يا غيرمستقيم از پشكل گوسفند مىتوان راه را جست . همان پشكلها دليل شد كه من نيم ساعت بلكه سه ربع قبل از همه نوكرهاى سواره و پياده وارد چاله شدم .\r\nامان اللّه اصرار داشت ناهار بخورم . گفتم نه وقت زياد دارم فقط تا نوكرها برسند ممكن است چاى به من بدهى .\r\nبرعكس تصور من از بالاى گدوك كه الموت پيدا بود در آنجا تا حد گازرخان و قلعه حسن يك لكه برف نداشت . تمام سياه [ بود 
  ] و رودبار از الموت هم كمتر برف داشت . سرازير چاله كه محل خوف بود گفتند به كلى خشك است . چاله گرم بود و صد مقابل هوايش بهتر از قزوين .\r\nدو فنجان چاى بىمعنى امان اللّه به من داد . نقى و اسمعيل كه اسب‌سوار بودند رسيدند اما قاطرسوارها و بار خيلى عقب بود . من زود سوار شدم . امان اللّه و يك نفر ديگر هم پياده آمدند . سرازيرى را پياده آمدم . اما خشك بود و زحمت نداشت . اينجا گل چسبندهء غريبى دارد كه اگر زمين تر باشد با نهايت صعوبت بايد طى كرد . در شيركوه امان اللّه را مرخص كردم . در نزديك بادشت زير كله‌سنگ كه قائم و سنگ بسيار غريبى است پياده شدم شامى و نان و مرغ پخته كه همراه بود خوردم . بعد سوار شده تقى و اسمعيل همراه بودند . هيچ اينجا برعكس قزوين برف ندارد و زمين خشك است . هوا ملايم كه بالاپوش‌ها را كنديم . مختصر به عجله مىآمديم و يك ساعت از شب رفته در جلو خان قلعه رسيديم كه من گفتم به اسمعيل و تقى پنج‌تير تفنگ خالى كردند . از صداى تفنگ ما ساكنين قلعه و ده فهميدند امرى تازه واقع شده . دويدند بيرون كه ما پياده شده\r\n\r\n","description":"","footnote":"","page_name":" 3851 ","page_number":665},
  {"content":"\r\n\r\nبوديم و روانهء اندرون شدم . الحمد للّه همه سلامت و به ديدار من شاد شدند . ملكه خوب بود . بهمن ماشاء اللّه خيلى چاق [ و 
  ] فربه بود . اما افسوس صورت قشنگ او از دو سمت زخم بود كه نمىدانم چه ماليده بودند كه سياه بود . همهء شب به صحبت طهران من و صحبت الموت آنها گذشت . رسيده بود بلائى ولى به خير گذشت .\r\n\r\nپنج روز برف و كولاك\r\nاز صبح شنبه 24 كه شب آن من وارد شدم تا امروز چهارشنبه 28 صفر چنان بادى ، چنان كولاكى ، چنان برفى كه كسى به خاطر ندارد درست دو ذرع برف آمد . چنانچه روز شنبه بارهاى من از دزدك‌سر تا قلعه كه دو ساعت و نيم راه است يك صبح تا عصر آمدند و ميرزا حسين كه نهايت اشتياق را داشت پس از يك ماه صفر بالاروچ خانه خودش برود امروز جرأت كرد و رفت كه يك ساعت راه است و او چهار ساعته رفته است . اگر من يك شب راحتى توقف چاله را بر اين زحمت تا آمدن قلعه را ترجيح داده بودم محققا تا ده بيست روز ديگر مىبايست مقيم و مجاور دولت‌سراى مشهدى امان اللّه باشم و در اطاق كثيف او متحصن . من چون به اين اسفار و اين هوا ، مجرب شده‌ام همان وقت كه هوا را خوش ديدم و زمان را كافى اين بود كه بدون درنگ سوار شده و حال آن كه در بادشت ميرزا حسنقلى منتظر و در شترخان خانهء خودم بود ، از خارج آبادى آمده تا مانعى دست ندهد و هرطور بود شب قلعه رسيدم . امروز شكر مىكنم خدا را كه دچار و گرفتار نشدم . من نمىتوانم تشريح كنم سرما و كولاك و برف اين چند روز را ، بايد ديد تا فهميد . هنوز هم دست برنداشته منتهى امروز بهتر است .\r\nشنبه هشتم ربيع الاول ، 26 درجه دلو - هوا بهتر شده مردم ديدن مىكنند . غله روزبه‌روز بالا مىرود من جنس را در بيست و دو تومان و نيم تسعير كردم ، اما حالا در بيست و هفت و بيست و هشت با كمال رغبت مىبرند . مقدارى كبك تهيه شده بود كاغذجات زيادى هم نوشته امروز غنى يارفى را به طهران فرستادم .\r\n\r\nتقسيم سوغات - صداى گرامافون\r\nچهارشنبه 12 ربيع الاولى ، اول درجهء حوت - باز برف آمد و سرد شد . براى خانمهاى زوارك من بعضى سوقاتها از قبيل گوشواره ، قلابه ، دست‌بند ، النگو ، آينه و غيره و غيره آورده بودم . چيز غريب ديدنى هم گرامافن بود كه مال نواب عاليه را عاريه كرده به زحمت آوردم . مردها يك شب آمده تماشا كردند . تعريف آنها نزديك بود زنها را خفه كند . شب نهم كه شب عيد عمر باشد گفتم بيايند قلعه . چون درخت « يولكا » ممكن نبود\r\n\r\n","description":"","footnote":"","page_name":" 3852 ","page_number":666},
  {"content":"\r\n\r\nبياورند جاجيم كه به ديوار كوبيده شده بود درخت « يل‌كا » قرار داديم . تمام اين اشياء را به آن آويخته اسامى آنها را هم نوشته توى گيلاس ريختيم تا به بخت و اتفاق باشد و دل‌گير نشوند كه به يكى خوب داده شد به ديگرى بد . در حقيقت لاطار بود . دو ساعت از شب رفته خانمها آمدند . اطاق را هم از چراغ و فانوسهاى كاغذى قشنگ مزين كرده بوديم . گرامافن به صدا درآمد ، دهان همه باز شد . نمىدانستند چطور گوش بدهند .\r\nبعضيها مىگفتند خدا چه چيزها آفريده . بعضيها مىگفتند آدم آنجا مخفى شده . بارى بعد از صرف چاى ، شيرينى ، آجيل كه خوب معمور شدند بناى تقسيم اشياء شد . حالا جرأت نمىكنند دست توى گيلاس ببرند تا يك نفر از رشيدترين آنها دست ميان گيلاس برد ، مثل آن‌كه عقربى را بگيرد همان‌طور دانه كاغذى برداشته به عجله بيرون آورد .\r\nعلى محمد گرفته خواند و آن شيىء تسليم او شد . پس از اين كار سايرين ديگر مهلت به هم نمىدادند . تا ساعت پنج مهمانى و شب « يل‌كاى » ما طول كشيد . بعد همه شاد و خندان به منازل خود رفتند . اين گرامافون فعلا شهرت تام تمامى در اينجا به هم زده كه متصل اصرار دارند تماشا كنند . چشم كدخدا نمىدانم چه دردى گرفته كه نزديك است بيچاره كور شود . من دواى تازه « پرتاركل » همراه داشتم از آن هم فايده نشد .\r\nجمعه 14 - صورت بهمن خوب نمىشود . از شهر هم دوا آوردند ثمر نكرد . مىگويند « رشگا » « 1 » است . پستانك را خوب عادت كرده و روز و شبى دو سه مرتبه شير گاو مىدهند از دور پستانك را نشان مىدهند شادى مىكند .\r\n\r\nبرنج چهل تومان\r\nامير اسعد از طهران مراجعت كرده آتانك است . اقتدار السلطنه رعيتهاى او را خيلى چاپيده . گدوك هم مدتى است مسدود شده و اين بيشتر باعث گرانى است ، گندم سى تومان شده ، برنج چهل تومان . قزوين هم خيلى گران است تقريبا همين‌طورها است بلكه برنج گران‌تر است .\r\n\r\nحوالهء عز الدوله\r\nيكشنبه 22 ربيع الاولى - غنى امروز مراجعت كرد مىگفت آن سمت برف و سرما خيلى زيادتر است . حضرت و الا دستخط فرموده بودند روز جمعه طهران هم هوا خوب بود و ما دعا مىكرديم شما امروز از گدوك گذشته باشيد . از روز شنبه طهران هم منقلب\r\n\r\n\r\n","description":"","footnote":"\r\n( 1 ) - رشگا - مرضى جلدى در اطفال ، امروز اگزما مىگويند . ( مسعود سالور )\r\n","page_name":" 3853 ","page_number":667},
  {"content":"\r\n\r\nشد و سرما شديد شد . حاج افخم الدوله همان روز حركت غنى به سمت عراق و معاونت آنجا حركت كرده بود . پانصد تومان هم از حضرت و الا حواله به من گرفته و روانه نموده بود .\r\n\r\nنايب السلطنه فرارى\r\nديگر كاغذجات مطلب تازه نداشت جز اين‌كه مىخواهند مستوفى الممالك وزير جنگ را روانهء فرنگستان كنند بلكه نايب السلطنهء فرارى ما را بياورد . او هم مشكل است بيايد . كميسيون مطالعه هم قانون انتخابات جديد را نوشته اما براى كدام مملكت و كدام مردم معلوم نيست .\r\n\r\nروزنامهء ايران كنونى - وضع عثمانى\r\nاما روزنامه‌جات . يك روزنامه موسوم به « ايران كنونى » مدير الممالك مدير روزنامهء تمدن چاپ مىكند . تفصيلات جنگ بود كه من مختصر آن را مىنويسم . بعد از آن‌كه مذاكرات صلح در لندن منجر به اين شد عثمانى ادرنه را هم واگذار كند كابينهء كامل پاشا اكراه داشت دول معظمه شش‌گانه ( انگليس - روس - فرانسه - آلمان - اطريش - ايتاليا ) يادداشت متحد المآلى دادند عثمانى بايد ادرنه را تسليم كند و جزاير بحر اژه را هم به دول معظمه واگذارد . مقدرات مسلمين اين ايالات را هم دول معظمه به عهده خواهند گرفت . در آخر يادداشت تهديد مىكنند كه اگر عثمانى قبول شرايط را نكند ممالك آسيائى او هم در خطر است و ما حفظ آن را ضمانت نمىكنيم . ديگر كابينهء كامل پاشا در مقابل اين يادداشت چون و چرا نمىتوانست بكند . لهذا مجلس مفصلى از اعاظم و اشراف و علماى عثمانى در عمارت دلمه باغچه تشكيل داده آنها هم رأى دادند كه بايد هرچه مىگويند لاعلاج قبول كرد . روز ديگر انوربيك معروف جمعى از قشون و صاحب‌منصبان فرقهء « ژون‌ترك » را با خود برداشته هجوم به باب عالى مىكنند . در اين ميانه ناظم پاشا وزير جنگ و جنرال اردوى چاتلجا كشته مىشود . به كامل پاشا مىگويند يا جنگ يا استعفا او فورا استعفا مىكند . اينها به هيئت اجماع مىروند نزد سلطان فرمان رياست وزراى محمود شوكت پاشا را گرفته و مشار اليه كابينه از « ژون ترك » تشكيل مىكند و در شب سيم فوريه شروع به جنگ شده غريو توپ از چاتلجا و ادرنه و ساير جاها بلند مىشود . جماعتى از رجال عثمانى و وزراى سابق از ترس گرفتارى به سفارت‌خانه‌ها پناه مىبرند ( مثل ايران ما ) . انور بيك شصت هزار قشون محرمانه در كشتى مىبرد كه از پشت سر اردوى بلغار در چاتلجا جنگ كند . بلغاريها با كمال رشادت\r\n\r\n","description":"","footnote":"","page_name":" 3854 ","page_number":668},
  {"content":"\r\n\r\nمانع از پياده شدن آنها شده و با كمال خفت مراجعت مىكند . شهر اسلامبول به واسطهء ازدحام و كثرت مسلمانهاى فرارى منظره هولناكى پيدا كرده تمام مساجد ، معابر ، كوچه ، كاروانسرا پر است از زن و مرد و بچه كه همه غارت شده همه دلسوخته همه مصيبت‌زده .\r\nآنچه مىنويسند به مسلمين بسيار صدمه مىزنند از دختر هشت ساله تا پير هفتاد ساله را بىعصمت مىكنند مىكشند . بچه‌ها را سر به شمشير مىزنند . مسلمين را جبرا مسيحى مىكنند . چنان بيدادى مىكنند كه قشون چنگيز نكرده . دول معظمه هم همه را مىبينند و هيچ نمىگويند . حالا يك مسيحى را در چين بكشند چه هنگامه برپا مىشود خدا داناست . مسلمين را جمع مىكنند مىگويند مسيحى شويد . آن‌وقت هركس نشود عيال و بچه‌اش [ را 
  ] اول جلوى چشمش بىعصمت مىكنند آن‌وقت آنها را مىكشند ، بعد آن مرد را هم مىكشند . مساجد را تمام كليسا كردند . بازارها را غارت ، دهات را آتش [ زده‌اند 
  ] مىگويند يك نفر مسلم نبايد در اينجاها بماند . يهوديها هم كه در اول با مسلمانان همدردى كرده بودند آنها را هم مىكشند . غارت مىكنند زنهايشان را بىعصمت .\r\nچهارشنبه 26 ربيع الاولى ، 15 درجهء حوت - مهدى امروز به طهران رفت . هم همشيرهء خودش زيور خانم را پس از هفت سال ملاقات كند ، هم عذر تقصيرات خود از حضرت اقدس و الا بخواهد .\r\nكاغذجات لازمه را نوشتم . امورات بچه‌ها را خواهش كردم آقاى عماد السلطنه رسيدگى فرمايند . ضمنا هم به حضرت و الا عرض كردم زوارك و مراتع بوكو را به مهدى اجاره بدهند به مهر علماى طهران . اما هيچ اظهار نفرمائيد از طرف من اشاره شده . از راه طالقان با غفار نسائى عازم شدند . يك كاغذ بامزهء خوبى هم از تفصيلات شب « يل‌كاى » الموت به گوهر خانم نوشتم كه مىدانم دست به دست خواهد رفت ، از بس بامزه بود .\r\nوزير مختار روس موقتا روسيه مىرود . در قزوين تداركات بسيار مىبينند مثل ورود سلطانى . حكومت تهيه مهمانى خيلى عالى ديده . كوچه‌ها ، خيابانها را زينت مىكنند .\r\nقونسل تهيه‌ها ديده .\r\n\r\nنوروز 1331\r\nجمعه 12 ربيع الثانى اول حمل 1331 اول فروردين - در ساعت 29 دقيقه 17 ثانيه گذشته از روز به زيج محمد شاه هندى . 2 ساعت 38 دقيقه بالا بزيج فرنگى تحويل آفتاب به برج حمل شد . قدرى گذشته من به زيارت امامزاده زكريا عليه السلام بالاروچ رفتم . هوا آفتاب بود . مراجعت زواركيها ديدن كردند كه مهمان هم بودند . در حياط قلعه\r\n\r\n","description":"","footnote":"","page_name":" 3855 ","page_number":669},
  {"content":"\r\n\r\nفرش انداخته گرامافون را هم گذاشته بودند . چون حكايت مهمانى را ديگران هم شنيده بودند و ناشىها و كلايه‌ايها و بعضى اشخاص متفرقه هم آمدند كه صد و دوازده نفر شدند . همه را ناهار داديم ، چاى و شيرينى . براى گرامافون هم حظ كردند .\r\n\r\nامير اسعد\r\nامير اسعد چند روز قبل كه هوا نهايت اغتشاش را داشت از آتانك به سمت اناده رودبار آمد . دو مرتبه تا بالاى گدوك چاله آمده و مراجعت به ورس كردند تا دفعهء سيم با جمعيت پياده زياد عبور كردند . از قزوين به من نوشته بودند در زياران ناخوشى بوده .\r\nامير اسعد به وحشت تمام فرار كرده . بعد طبيب روس رفت معلوم شد ناخوشى حصبه است .\r\n\r\nسال گرانى - مغشوشى همدان\r\nاين سال گرانى ، اين ديدنهاى رعايا خيلى خنك است . يك مرتبه وقتى كه از طهران آمدم دسته‌دسته آمدند حالا هم نوبت عيد است . گندم از سى تومان تجاوز كرد . در همدان چهل و شش تومان است ، متصل آدم مىميرد . عزت تازه آمده صحبتها از عباس و محمد مىكند . سيصد چهارصد سوار دارند متصل دهات را غارت مىكنند ، ژاندارمها را مىكشند ، تفنگ آنها را مىبرند . خيلىخيلى همدان مغشوش است . از دزدى و غارتگرى و گرانى و قحط .\r\n\r\nبايد تملق گفت\r\nكاغذى براى امير اسعد نوشته قدرى روغن و پنير و دو رأس نر فرستادم . چاره نيست بايد تملق گفت . صورت بهمن خوب نشده اما الحمد للّه ناخوشى ديگرى ندارد سر دماغ است . با پستانك هم خوب انس گرفته . ماشاء اللّه درشت است ، فربه است . محمد على از كشمرز آمد .\r\n\r\nفوت مفرح الدوله\r\nسه‌شنبه 16 ربيع الثانى - مهدى از طهران آمد با كاغذجات زياد . الحمد للّه همه سلامت هستند مگر در كاغذ زينب زيور خانم نوشته بود كه مفرح الدوله در پنجم ماه بدرود زندگانى گفت . خدا به داد مادرش برسد . همين يك بچه را داشت و انس غريبى باهم داشتند . شكر مىكنم خدا را كه من رفتم طهران و دل او را به دست آوردم . خدا رحمتش\r\n\r\n","description":"","footnote":"","page_name":" 3856 ","page_number":670},
  {"content":"\r\n\r\nكند از زندگانى خيرى نديد .\r\n\r\nاجازهء زوارك به مهر صدر العلماء\r\nآقاى عماد السلطنه براى بهمن رخت فرستاده بود . افخم الدوله مشغول معاونت است .\r\nهمان‌طور كه نوشته بودم زوارك را به مهدى اجاره داده‌اند به مهر صدر العلما كه حالا در طهران اول شخص است . مهدى خيلى حرف زد كه همه را نمىشود نوشت .\r\nروزنامه‌جات را نخوانده‌ام اما جنگ تمام نشده و همه‌جا باز عثمانى شكست خورده مگر در چاتلجا .\r\n\r\nخريدارى امير اسعد\r\nشمس كلايه را امير اسعد خريد ، باقىمانده محرم كلايه . آن دفعه تمام پول اناده را ليره داد اين‌بار اسكناس . اين هم جمعيت جمع مىكند . اقتدار السلطنه هم مشغول است .\r\nدور نيست نزاع بين دو برادر در بگيرد .\r\nشنبه 27 ربيع الثانى - مدتى است روزنامه ننوشته‌ام يعنى اخبارى و تازه‌اى نبود .\r\nپانزدهم ماه جمعى سوار و پيادهء امير اسعد آمد به تنكابون رفت در بيستم جعفر قلى خان پسرش آمد رفت . ما هم اينجا صراف آنها شده‌ايم ، اسكناسها را خورد مىكنم . امروز گفتند مأمورى كه از طهران آمده در خانهء صفر على كدخدا براى ناهار پياده شده . يكى گفت احتساب الملك است ، ديگرى احتساب الممالك ، ديگرى گفت فراشباشى عين الدوله است .\r\n\r\nاحتساب الملك\r\nمن گفتم اگر احتساب الملك بود با همه تلخى و بىمزگى باز قلعه پياده مىشد ، بايد ديگرى باشد . نوكرهاى من هم سواى تقى كه در خمسه او را ديده بود كسى او را نمىشناخت . تقى را فرستادم آمد گفت همان است ، اما اين چرا آنقدر گنده شده مويش سفيد شده نبايد او باشد . باز من مردد شدم ابو القاسم را احوال‌پرسى پيغام دادم گفته بود من نمىدانستم فلانى اينجاست ، من خسته‌ام ميل دارند اينجا هم منزل خودشان است .\r\nاين حرف ترديد مرا زيادتر كرد براى آن‌كه احتساب الملك حاكم قزوين بود و تقويت از كارهاى شيخ محمد على مىكرد . با من متصل زدوخورد مىكرد . آخر الامر راه افتادم گفتم هركس باشد وارد است ديدن عيب ندارد . تا من سرازير شدم آنها حركت كردند به سمت گرمارود .\r\n\r\n","description":"","footnote":"","page_name":" 3857 ","page_number":671},
  {"content":"\r\n\r\n\r\nشيخ محمد على\r\nاسمى از شيخ محمد على برده شد . در طهران مدرسهء شيخ عبد الحسين با آن پدرسوخته خياط ميرزا حسين حجره‌اى داشتند كه فقط يك حصير داشت . يك شب من با افخم الدوله از آن بازارچه مىگذشتيم هردو چطر داشتيم ، افخم الدوله بازوى خودش را به من زد گفت شيخ . من نگاه كردم ديدم خريد مىكند و تا چشمش به من و افخم الدوله افتاد مثل اين‌كه مارى را ديده باشد هرچه در دست داشت به زمين انداخته فرار كرد . اما من ميل داشتم اين قزوين باشد براى آن‌كه در طهران كسى او را نمىشناسد و راحت‌تر است ولو نان شب ندارد .\r\nسه‌شنبه غره جمادى الاولى - زخم بهمن اندكى بهتر است . دواهاى طهران و قزوين نافع نشد . حيدر قلى خان روغن جو را گرفت ماليدند افاقه كرد . مشاعرش به جا آمده . ديشب پوتين و جوراب و كت پوشيده بود . شبها اسباب مشغوليات است .\r\n\r\nاحتساب الملك\r\nاحتساب الملك كه درست همان خودش بود چيزى نمانده بود در بالاى گدوك مردم را از تلخى خودش خلاص كند . عقيل گرمارودى او را نجات مىدهد و الّا همه‌شان تلف شده بودند . اين در طهران رئيس تشريفات بود چطور راضى به مأموريت تنكابون شده .\r\nهوا از پريروز تا حال بد است . گدوك خوب باز نيست ، اگر عبور اينها نبود مدتهاى ديگر هم باز نمىشد . احتساب الملك دخل خوبى خواهد كرد . مىگويند سپهدار هم آنجا وارد مىشود .\r\n\r\nفوت شعاع الدوله\r\nكاغذى از آقاى عماد السلطنه رسيده بود مطلبى نداشت جز اين‌كه ميرزا محمد حسين حكيم‌باشى و شاهزاده شعاع الدوله فوت كرده‌اند .\r\n\r\nبنا روزى هفت قران و پانصد دينار\r\nشنبه پنجم جمادى الاولى - در شهر كه بودم استاد اصغر بنا همان كه سال قبل آمد با برادرش يوسف را اجير كردم روزى هفت قران و پانصد به علاوهء خرج كه تابستان بيايد الموت آب‌انبار قلعه را درست كند . يك يخچال هم در ده زوارك بنا كند . اگر ممكن شد دو اطاق هم در اندرون [ بسازد 
  ] فعلا مشغول گود برداشتن يخچال هستيم .\r\n\r\n","description":"","footnote":"","page_name":" 3858 ","page_number":672},
  {"content":"\r\n\r\n\r\nقطع اشجار\r\nاما زواركيها آمدند طويله نشستند . راضى به اجاره‌دارى مهدى نمىشوند . از آن طرف در غيبت من شش اصله درخت گردو در همين زوارك قطع كرده‌اند . من از اغلب دهات فرستادم التزام گرفتند قرار گذاشتند من‌بعد اشجار بىاجازه قطع نكنند . در ورك اطاعت نكردند ، در بالاروچ به زحمت دادند . قال ديگرى هم در اين خصوص برپا است تا خدا چه خواهد . تا به تصديق چهار نفر مميز و مصدق قانونى براى اينجا وضع نشود متصل من گرفتار اين حرفهاى مهمل مىباشم . امروز حقوق اربابى من و حدود و حقوق رعيتى آنها لا معلوم است . اين است طرفين مىخواهيم به همديگر تجاوز كنيم . پس از آن‌كه مثل ساير دهات حقوقى و حدودى معين شد گفتگوها تمام مىشود . من كمال رضايت را به تصديق مصدق دارم اما آنها راضى نمىشوند اين است كه مرافعه داريم .\r\n\r\nاخبار جهان\r\nشنبه 12 جمادى الاولى ، 30 درجه حمل - يك بسته روزنامه از شهر رسيد . بعضى مقالات خوب داشت از اوضاع اروپ و تجهيزات قشون . آلمانها از رقابت انگليس ديدند هيچ صرفه نمىبرند و هرقدر كشتى درست مىكنند نسبت به انگليس ده در شانزده باشد . فرانسه پس از اين اصلاح به جنب‌وجوش افتاده براى اين‌كه خصومت آلمان كه تاكنون به واسطهء رقابت با انگليس عقيم مانده بود از اين به بعد نتايج سوء دارد . با جد و جهد وافى خدمات دو سالهء عسگريه را به سه سال امتداد داد و يك گروه سپاه حاضر به هفتصد و پنجاه هزار نفر رسيد و مبلغ كلى بر بودجهء نظامى علاوه شد . بيست مليان ليره براى تداركات عسكريه و تعميرات قلعه‌جات فورا پارلمان حواله نمود . همين‌طور خدمات عسكريه مستعمرات خود را هم كه مدتى بود محل ترديد بود به موقع اجرا نهاد .\r\nدولت روس و اطريش هم اصلاحى كرده فعلا دول شش‌گانه قرار داده‌اند هراقدامى در خصوص جنگ بالكان بشود متفق و همراه باشند . گفتگوى رومانى هم راجع به روس شد كه هرقرارى بين رومانى و بلغارى بدهد قبول نمايند .\r\n\r\nجنگ بالكان\r\nبرويم سر جنگ بالكان . در شب 24 ماه مارس سردار قشون بلغارى جنرال ايوانف با كماندان قشون سرب استفانويچ حمله به شهر ادرنه آورده روز ديگر شهر را فتح كرده شكرى پاشا سركردهء سپاه عثمانى تسليم شد . عدهء محاصرين از شهر يكصد و بيست\r\n\r\n","description":"","footnote":"","page_name":" 3859 ","page_number":673},
  {"content":"\r\n\r\nهزار بلغار با سيصد و هشتاد توپ و چهل هزار صرب با هيجده توپ بوده . عمدهء قشون عثمانى هفتاد و پنج هزار دويست توپ قلعه‌كوب با چهارصد و پنجاه عرابه توپ ديگر بوده . عدهء مقتولين بلغار و صرب يازده هزار يكى و سه هزار يكى بوده است .\r\nشكرى پاشا قبل از تسليم همه توپها را ضايع كرده و قورخانه را آتش زده و آنچه از ابنيه ممكن بود خراب كرد . فعلا اين قشون به سمت چاتلجا مىروند و دور نيست پس از وصول آنها آنجا هم مثل ادرنه بشود . كابينهء محمود شوكت پاشا راضى به تمام شرايط صلح كه نموده بودند شده اما حاليه دول بالكان تمكين ندارند و خسارت جنگ مطالبه مىكنند كه در آن كابينهء كامل پاشا هيچ صحبت خسارت جنگ نبود . دولت قراداغ شهر اسكوتارى را محاصره كرده و اصرار دارد اين شهر را جزو مملكت خود كند . دول معظمه مىگويند شهر اسكوتارى داخل آلبانى جديد بايد باشد . اينها نه از نژاد اسلاو هستند نه ممكن است شهر به اين بزرگى را از آلبانى خارج كرد . اين يادداشتها به خرج آقاى نيكلا نرفت تا دول معظمه مجبور شدند هريك كشتى جنگى آنجا فرستاده بشود .\r\nجبرا انجام اين امر را بدهند . نيكلا عهد كرده است اگر اسكوتارى را نگيرد از سلطنت استعفا كند . اين منتنگرو اول كسى بود كه اقدام به جنگ كرد و حالا بعد از اتلاف آن همه نفوس و نقود و ذخائر نزديك است هيچ نتيجه از فتوحات خود نبرد . پادشاه يونان كشته شده نعش او را آتن بردند اما تفصيل آن را نمىدانم . آن نمره از روزنامه اينجا نرسيده است . عثمانيها بسيار بد جنگ كردند در هرنقطه محصور شدند و پس از مقاومت جزئى تسليم . اصلا ما مسلمانها مردمان مهمل بيكارهء بىمصرفى هستيم . در هركار مگر تقلب و دروغ و الّا دول صغارى كه منتهى پنجاه سال سى سال باشد كه از عثمانى مشتق شده بايد از هرجهت بر آن دولت هفتصدساله تفوق و برترى كامل داشته باشد . عثمانى كه تا پشت دروازه وينه را گرفته بود امروز به اين حال زار زبون بيفتد . حالا ما دور بوديم او كه در اروپ بود .\r\n\r\nقرض دويست هزار ليره\r\nباز از روزنامه‌جات وارده . دولت روس و انگليس هريك دويست هزار ليره به دولت ايران قرض داده‌اند كه اين پول مساعده قرضى است كه بعدها خواهند داد . در مقابل آنچه نوشته بود خط راه‌آهن جلفا تا درياچه اروميه و كشتىرانى درياچه مزبور و كشيدن سيم تلگراف عربستان « 1 » واگذار شده . اما گويا بعضى شرايط ديگر هم مخفى يا آشكار\r\n\r\n\r\n","description":"","footnote":"\r\n( 1 ) - خوزستان .\r\n","page_name":" 3860 ","page_number":674},
  {"content":"\r\n\r\nباشد كه من نمىدانم . هنوز هم اين پول به يد تصرف وزراى فعال ما نيفتاده . گويا گفته‌اند مسيو مرنارد خزانه‌دار بايد مسئول مصارف اين تنخواه باشد و اين به كلى بر خلاف ميل وزراى ماست . على الظاهر مىگويند سكته به استقلال مملكت است ، در باطن خيال خوردن دارند و مرنارد مانع كلى است .\r\n\r\nژاندارمرى فارس\r\nباز چندى قبل دولت انگليس براى ترتيب ژاندارمرى فارس ميل نمود سى هزار ليره بدهد . اين مسئله تا چندى باعث ممنونيت و شكرگذارى دولت ايران شد . اينك كه مىگويند پول را مرحمت كنيد ، مىگويند حقوقات شخصى دولت انگليس را در بنادر و جزاير خليج فارس امضا شود پول حاضر است . عدهء قشونى هم كه در فارس داشتند در پارلمان گفتگو شد يا بايد عده كامل باشد كه از عهدهء نظم آن صفحات برآيد يا اين جمع را هم بايد مرخص كرد . شق اخير فعلا قبول شده . قشون آنها از شيراز حركت كرد .\r\nكاپيتان لكفور انگليسى كه در حوالى بهبهان شكار رفته بود وئيل بويراحمدى او را مقتول نموده بودند حكم شد از بختيارى جمعيت آنجا برود . چون بختياريها مدتها بود مايل بودند بهبهان ضميمه بختيارى شود و صولت الدوله مانع بود و آن تفصيلات عزل او و باز نصب او واقع شد حاليه موقع را غنيمت شمرده بهبهان را با خاك يكسان كردند و آنجا را ضبط نمودند .\r\n\r\nمقررى سالار الدوله\r\nشاهزاده سالار الدوله وقتى كه من طهران بودم به توسط دولت روس قرار شد ماهى هزار تومان مقررى دريافت كند و املاك او را هم پس بدهند خود و اجزاء و همراهانش در امنيت باشد . عشرت‌آباد را هم محل سكنا قرار دادند كه طهران بيايد و او مىگفت يك ايالتى را به من بدهند و در سر اين فقره صلح‌نامه به امضا نرسيده بود . حاليه حكومت گيلان را به مشار اليه داده‌اند اما معلوم نيست قبول كرده باشد و در استراباد و بندر جز است .\r\n\r\nسپهدار\r\nسپهدار مدتى است از تبريز فرنگستان رفته به قول روزنامه‌نگار بدبينها چنان حدس مىزنند كه رفته محمد على شاه را بياورد و اين عدم تمكين سالار الدوله را دليل قوى مىدانند .\r\n\r\n","description":"","footnote":"","page_name":" 3861 ","page_number":675},
  {"content":"\r\n\r\n\r\nامنيت راهها - كلنل يالمارسن\r\nكلنل يالمارسن سوئدى با پانصد نفر ژاندارم و چند عرابه توپ به سمت فارس حركت كرد . دستهء پانصد نفرى ديگرى هم متعاقب او مىروند . سفر كلنل تا بندر بوشهر خواهد بود ، مراجعت از راه عربستان لرستان و كرمانشاهان بلكه انشاء اللّه اين طريق را امن كند . اما هرجا به محض ورود او اشرار در كوهستان و صحارى مخفى مىشوند ، بعد از رد شدن او به جان عابر السبيل و مردم مىافتند . تا قوهء ثابتى نباشد امنيت طريق غيرممكن است . حالا روزنامه‌نويس « ايران كنونى » به يك آب‌وتاب و شدّ و مدّى حركت او را مىنويسد كه از سپاه بلغار در فتح ادرنه روزنامه بلغار ننوشته ، مىنويسد اردوى تاريخى مهيب فراموش‌نشدنى چه و چه . كلنل با وزير مختار فرانسه يكى دو روز بعد با اتومبيل حركت كرده‌اند . حالا اين لفظ اتومبيل را چند جا مىنويسد و چه اهميتى مىخواهد به اين اتومبيل بدهد . بايد روزنامه را خواند .\r\n\r\nپليس تهران\r\nپليس طهران را هم به دست صاحب‌منصبان سوئدى كه تازه براى همين كار آمده‌اند دادند . اينها هرشرايطى ميل دارند و هراختيارى را كه مايلند نوشته و از اين حسن ظن بى جا كه به اينها دارند فورا وزراى ما امضاء مىكنند . و اين هم دور نيست در آخر اسباب زحمتى مثل حكايت شوستر و اختيار تام او بشود . يك وقت سوئديها مبدل به انگليسى يا روسى شوند و ديگر نتوانند فسخ آن شرايط را بكنند ، مثل اين‌كه دربارهء مرنارد نتوانستند . اگر روز اول مجلس شوراى ما مآل‌انديش بود و به همان حسن ظن شوستر و اين‌كه امريكائى است قناعت نمىكرد امروز نمىتوانستند بگويند چرا بايد مرنارد را كم از ديگرى دانست و يا بستگى به ما را مانع كار و اين بر خلاف دوستى و نزاكتى است .\r\nناچار شدند همان‌طور كه ماليه را به شوستر واگذار كرده بودند به مرنارد كه روس است واگذار كنند .\r\n\r\nسوئديها\r\nدر مسئله سوئديها هم همين‌طور مىبايست ملاحظهء آتيه را كرد . يك مرتبه كار اينها هم مثل كار شوستر شد ديگر مىتوانند به آن شرايط ندهند ، لا و اللّه . بين وزراى ما هم باز شكرآب است . مشير الدوله مىخواهد فرنگستان برود . مؤتمن الملك كه از اول قبول وزارت نمىكرد حالا استعفا مىدهد . نزديك است اين كابينه كه روزنامه‌نويس به مقام\r\n\r\n","description":"","footnote":"","page_name":" 3862 ","page_number":676},
  {"content":"\r\n\r\nالوهيت رسانيده بود منحل شود و حرف صمصام السلطنه درست و راست شود .\r\n\r\nاخبار امير اسعد\r\nيكشنبه 20 جمادى الاولى ، هفتم درجه ثور - بدون مقدمه امير اسعد شانزدهم ماه ناهار آمد شترخان كه شب برود گرمارود از آنجا تنكابون . نزديك ناهار باروبنه او را از گرمارود مراجعت دادند و هركس چيزى گفت . شب ابو القاسم كه اتفاقا آنجا بود به من نوشت كه امير مىخواست حركت كند تلگرافى از قزوين رسيد كه حكومت تنكابون به جعفر قلى خان پسر شما به پيشكارى منتظم الملك مرحمت شد به اين واسطه گفت مراجعت به رودبار مىكنم .\r\nروز 17 از طليعهء صبح به شدت باران آمد و تا عصر هوا باز نشد . در شترخان توقف كرد . ميرزا اسحق هيچ‌چيز هم نداشت به يك زحمتى ابو القاسم كاه ، جو ، يونجه ، روغن فراهم كرد . امشب كمى برف آمد . اما الحمد للّه يخ نبست . مقارن شام كاغذى از ابو القاسم رسيد كه صبح امير به سمت تنكابون حركت مىكند و ايشان از مراجعت منصرف شد .\r\nصبح 18 قلعه آمد و گفت مىخواستم مراجعت كنم اما عيالم در دو هزار ناخوش سخت است مىروم آنجا . چون مادر سپهدار هم مرحومه شده ( اين زن نود سال متجاوز داشت و زن مقدسهء خيرى بود ) يك شب مىروم خرم‌آباد ، بعد مىآيم ميان‌رود و بعد از چند روز توقف مىآيم يكى دو شب خدمت شما ، بعد مىروم اناده . آنجا هم عمارت بنا مىكنم و تا آن‌وقت شايد بشود مسكن كرد . ملكه خانم آمد بيرون نوازش كرد ، ماچ كرد بعد بيست و پنج منات طلا به او داد و عذر هم خواست . من ناهار تهيه كرده بودم اما آنچه اصرار كردم معذرت خواست و به گرمارود رفت .\r\n19 صبح هوا منقلب بود بعد خبر رسيد كه امير اسعد از ترس گدوك حركت نكرد .\r\nبعد از ناهار من گرمارود رفتم ، مىگفت نذر كرده‌ام در گدوك چاله كاروانسرائى بسازم .\r\nگفتم مثل پيچ‌بن كه به اين عنوان آنجا را ضبط كرديد حالا نوبهء چاله است خنده كرد .\r\nمىگفت مجاهدين كه در طهران حكم به خلع اسلحه آنها شده قريب ششصد نفر به سردارى يك ارمنى به ساوه رفته مىخواهند همدان بروند . سالار الدوله هم صلح نكرد .\r\nدور نيست سپهدار هم تنكابون بيايد . امير اسعد شكايت زياد از برادرش داشت و قسم ياد كرد ده هزار تومان غارت مرا و رعيت مرا كرده است .\r\nامروز بيستم برف آمد اما امير اسعد حركت كرد ليكن در طويله‌هاى پيچ‌بن خواهد ماند . امشب هم كه شب 21 است برف آمد خيلى مشوش هستيم خداى نكرده اشجار مثل پارسال بسوزد . سال گذشته هم همين موقع‌ها بود بلكه ديرتر همه رعايا متوحش\r\n\r\n","description":"","footnote":"","page_name":" 3863 ","page_number":677},
  {"content":"\r\n\r\nهستند ، خدا خدا مىكنند .\r\nچهارشنبه 23 جمادى الاولى - الحمد للّه اشجار گردو نسوخت . ليكن زردآلو ، آلوچه ، هلو ، آلبالو ، گيلاس كمى ضايع شد . تقريبا نصف باقى ماند .\r\n\r\nهمقسمى الموتيها\r\nسپهدار گفتند وارد تنكابون شده . اقتدار السلطنه از راه رشت قزوين رفت . بعد از سه سال تازه الموتيها كنكاش دارند و گفتند جمعى هم‌قسم شده‌اند شب قلعه آمده ما را بكشند . عمده ملا يحيى و ساير وركيها هستند كه جان [ و 
  ] مالشان را نثار حضرت و الا مىكردند . اين است كه مىگويند دوستان امروزى شايد دشمنان فردائى شوند . از جيرين‌دهى ، كلانى هم داخل شده‌اند . سيد بزرگ را هم ملا يحيى ديده . سيد مهدى در آن مجمع بوده به يك زبانى من او را با قرار واداشتم ، اما او گفت سوء قصدى براى شما نكردند . براى مهدى دارند . حالا كه صحبت است تا تابستان شود نانى به كف آيد . اين وركيها اصلا مردمان بدى هستند . كاش اين سه ماه هم الموت نمىآمدند . من هم كه اختيار ندارم از ده خارجشان كنم . هيچ امورات اين دهات قاعده ندارد و مكرر نوشته‌ام تا قانونى برقرار نشود مالكيت ما و رعيت بودن آنها معلوم نيست .\r\nمادر بهمن اول شير نداشت بعد تا من از طهران بيايم شير بسيارى داشت ، باز حالا شيرش خيلى كم شده . اگر پستانك نياورده بودم و بهمن عادى به آن نشده بود بسيار در زحمت بوديم . حاليه روزى سه شيشه شير گاو كه به دستور مخصوص اطباء درست مىشود نوش‌جان مىكند . براى آش پلو و آب‌گوشت هم ضعف دارد و تندتند مىخورد . تازه بدون استعانت ديگرى زمين مىنشيند . دست خودش را مىخورد پا زمين مىزند خنده مىكند . هوشيار شده و خيلى هم حاليه هوشيار است كه به جزئى صدائى سر بلند مىكند . دور نيست خيلى زود غذاخور بشود و راه برود . الموتى است و دخلى به بچه‌هاى ديگر من ندارد ( ذاتا الموتيها باهوش و ذكاوت هستند ) .\r\n\r\nعقدكنان حور العين ( قمر الدوله ) « 1 »\r\nشنبه 26 جمادى الاولى - درويشعلى وركى كه يك سال بود طهران و درب خانهء حضرت و الا فراش بود امروز با مكتوبات الموت رسيد . از همه تازه‌تر عقدكنان حور العين دختر من است براى ميرزا عبد الوهاب خان نامى گنجه‌اى كه در رشت تجارت\r\n\r\n\r\n","description":"","footnote":"\r\n( 1 ) - دومين فرزند مؤلف كه در 1360 شمسى فوت كرد .\r\n","page_name":" 3864 ","page_number":678},
  {"content":"\r\n\r\nدارد و املاك امين الدوله و امجد الدوله و بعضى را هم اجاره . از قرار رقعه‌جات اين شخص گنجه‌اى خانهء امجد الدوله بوده عميد الملك ملعون به توسط عليرضا خان و ميرزا يحيى اين كار را به هم مىبندد . حضرت اقدس و الا و آقاى عماد السلطنه هم تعريف نوشته بودند كه از همه‌جا تحقيق كرديم خوبند . تقريبا دو هزار تومان پول نقد و جواهر داده ، هزار تومان هم مهر حق مكان هم با خود حورى است و بايد در طهران خانه بخرد .\r\nاما من مايل بودم اين دختر را يا به فرخ ميرزا بدهم پسر عماد السلطنه يا به هرمز ميرزا پسر افخم الدوله ، قسمت نشده . بدون استحضار و مشورت من كار انجام گرفت . من هر قدر از اين تركها و قفقازيها بدم مىآمد حالا داماد خودم هم شده است . عكس داماد را هم فرستاده بودند جوانى است بلندقد و خيلى فرنگىمآب . حيف از حورى كه واقعا حورى است نصيب شغال شد . دستخط حضرت و الا و رقعهء گوهر خانم كه ملصق « مموار » شد تفصيلات را واضح‌تر مىكند « 1 » . حور العين را قمر الدوله لقب داده‌اند .\r\nدوشنبه پنجم جمادى الثانيه ، 22 درجه ثور - امروز قبل از ظهر بهمن را استاد تقى ختنه كرد . تا غروب گريه مىكرد اما الحمد للّه شب ساكت شد . سپهدار تنكابون است . در سويس به اتفاق ظل السلطان حضور محمد على شاه رسيده از اين ملاقات بس حرفها مىزنند كه شايد هيچ اصل نداشته باشد .\r\n\r\nالموتى بيل زدن نمىداند\r\nبارندگيهاى خوب در اين ايام شده بهاره و ديم آنچه كشت شده خوب است ، اما پائيزه تعريفى ندارد . در الموت باوجود كمى تخم از همه ساله بهتر كشت شده از قوت خود و عيال خود بريده زرع نموده‌اند . بيشتر الموتى هم الان تنكابون است . باغچهء « پتاژرى » ما مملو از علف شده بود . الموتيها هم بيل زدن بلد نيستند . نوكرها را گماشتم بيل زدند و همه‌چيز كاشته شده بيست و پنج هزار هم به آنها انعام دادم ، يعنى مقاطعه نمودند . من بىجا فصل پائيز شهر مىروم موقع بيكارى من اين ايام است .\r\n\r\nآمدن فريدون\r\nشنبه دهم جمادى الثانيه - عصر بود در جلوخان قلعه به گل‌كاريها سركشى مىكردم يك وقت ديدم هفت هشت سوار جلوى خانهء كدخدا ايستادند و يكى از آنها جدا شده به قلعه آمد . متحير مانديم چه‌كس باشد . پياده شد تعظيمى كرد . ديدم فريدون پيرارسالى و\r\n\r\n\r\n","description":"","footnote":"\r\n( 1 ) - متأسفانه مفقود شده است .\r\n","page_name":" 3865 ","page_number":679},
  {"content":"\r\n\r\nپارسالى است . ها مشهدى فريدون اقر بخير « 1 » . كجا بودى ؟ كجا مىروى ؟ ساويچ‌بلاغ بوديم . ما را سپهدار خواسته آنجا مىرويم . گفتم سپهدار تشريف برد به قزوين . قدرى سرد شد گفت مىرويم نزد امير ، اما نبايد رفته باشد ، انتظار ما را داشت . ترسيدم فسخ عزيمت كرده اينجا بماند . گفتم اين خبر افواهى است ، درست نبايد صحت داشته باشد .\r\nپرسيدم اين سوارها كى هستند ؟ گفت پسر صاحب‌اختيار مرحوم ما را عباس و محمد همدانى فرستاده‌اند تا اطمينان كه از سپهدار پيدا كرديم يكى برود آنها را هم بياورد . الان چهارصد سوار مسلح دارند .\r\n\r\nاخبارى از سالار الدوله\r\nبعد پرسيدم اين مدت كجاها بودى ؟ گفت از الموت كه رفتم رفتم كرمانشاه خدمت سالار الدوله ، بعد با يار محمد خان و حسنقلى خان و مسيب خان دو مرتبه رفتيم كرمانشاه را گرفتيم . او كه كشته شد تمام دمكراتها قسمنامه براى شاهزاده فرستاده بودند آمديم سمت طهران در شاه‌آباد . سالار الدوله فكرى شده نرفت به طهران . رفتيم استراباد .\r\nامير اعظم قرآن مهر كرد كه همراه است . سالار الدوله مسيب خان را فرستاد من هم با او بودم سر شام هردو مست بودند ، اميراعظم سيلى به گوش مسيب خان زد . او را گرفتند ما را كه چهل نفر بوديم در كاروانسرا محاصره كردند ، جمعى كشته جمعى دستگير من كه زخم خورده بودم با جمعى فرار كرديم . زخم من در استراباد خوب نشد رفتم بادكوبه معالجه شده آمدم همدان نزد عباس و محمد . حالا مىرويم خدمت سپهدار . گفتم به سلامت . گفت قدرى فشنگ « ورندل » به ما مرحمت كنيد . گفتم ندارم ، تقى هم اينجا نيست . رفت قدرى گذشت ديدم نمىروند . پرسيدم گفتند عقب‌مانده داريم . بعد ماديان لنگ ناخوشى را آورده به دست اسمعيل جلودار سپرد . محمد على به گمان اين‌كه ماديان نامى است مشغول توجه او شد اما مشكل زنده بماند . نيم ساعت به غروب مانده رفتند گرمارود تا به سر همايون بيك چه بياورند .\r\n\r\nاخلاق امير اسعد\r\nامير اسعد هرچه اين‌طور نانجيبها ، قاتلها ، دزدها ، غارتگرها نزدش برود با كمال منت نگاهدارى مىكند . اما سپهدار املاك خودش را در سالى چهارده هزار تومان نقد و چهارده هزار خروار برنج مخارج و مصارف ساليانهء كسانش و عيالاتش در رفته به\r\n\r\n\r\n","description":"","footnote":"\r\n( 1 ) - اقر به خير - كجا مىروى خير باشد . ( مسعود سالور )\r\n","page_name":" 3866 ","page_number":680},
  {"content":"\r\n\r\nامير اسعد اجاره داد . قريب ده بار هم اليجه‌هاى ابريشمى و چادرشبهاى ابريشمى سواى قند و گوسفند و غيره تعارفات دادند . جواهر و طلاآلات و مقدارى هم از پول نقد مادرش را گرفت ، تتمه را از املاك و خانه و ساير مخلفه به عيال خودش خواهر مسعود الملك سپرده ، شش هزار تومان هم به آقا سيد علينقى مجتهد براى صوم و صلوة و حج والده‌اش داد . از قرار خبرى كه رسيده چند نفرى از كسان سالار الدوله تنكابون نزد امير اسعد آمده‌اند و مذاكرات آنها مخفى است . خود سالار الدوله يا مازندران يا بندر جز است . كسانش تا نور و كجور هستند .\r\n\r\nاجارهء اندج\r\nجمعه 16 - دهات اندج ناحيه را دو ساله به يك مبلغ كمى باز رعايا اجاره كردند .\r\nمحض استحكام امر وكالت‌نامچه طرفين داديم عدليه قزوين تمبر كند . فيشانيها نه اجاره مىكنند نه بر سر قول خود ايستاده‌اند كه زرع نمىكنيم . سيد بزرگ مانع كلى كلى است .\r\nوركيها كه سالى سى تومان مىدهند در صورتى كه يك نصف پيچ‌بن كه مرتع آنهاست امير اسعد سيصد تومان اجاره دريافت مىكند . خيال دارند براى اين سى تومان مسكين هم بازى درآرند . بالاروچ اجاره‌اش منقضى شده اما جلو نمىآيند . جيرين‌ده و كلان‌ريزه‌خان وركيها شده‌اند . آتان تمام جنس پارسالش مانده به علاوه قريب سيصد تومان از انبار گندم و جو برده‌اند به‌قدر دويست تومان روغن فروخته‌اند . نقد و جنس و سرباز امسال و اجاره امسال هم علاوه آن مىشود كه من اميد وصول هيچ‌يك از آنها را ندارم .\r\nتقى دختر سيد مهدى جيرين‌دهى را عقد كرده بى جا مبلغى هم پول داد شبها آنجا مىرود . حسنى دخترى زائيده است .\r\n\r\nپول براى عروسى قمر الدوله\r\nجمادى الثانيه - ابراهيم كه مدتى بود شهر رفته بود امروز آمد با مكتوبات و روزنامهء زياد . اما شيخنا احمق شده هرقدرهم مىخواهم جهت آن را بدانم ممكن نمىشود . هر چه بنويسى ، هرچه بخواهى تمام ضد يكديگر است . تمام مخالف هم . مكتوبات تازه‌اى نداشت الّا اين‌كه براى عاليجاه قمر الدوله پول خواسته بودند كه اين صحيح نيست شما چيزى ندهيد . باوجود آن‌كه خيلى پول برايش آورده‌اند . چون آدمى باز شهر مىرفت دويست تومان از منافع كشمرز داشتم حواله دادم و نوشتم مرا ديگر به امام رضاى غريب ببخشيد . تهيهء جهيز را همشيره شاهزاده افخم الملك مىكند . پول خدمت آقاى\r\n\r\n","description":"","footnote":"","page_name":" 3867 ","page_number":681},
  {"content":"\r\n\r\nعماد السلطنه است . كاغذى هم براى قونسلگرى نوشتم تا از افساد نهانى الموتى مسبوق شود بلكه مأمور و مصدق روانه كند كه امكان ندارد .\r\n\r\nروزنامه آفتاب - استعداد علاء السلطنه\r\nاما روزنامه‌جات . روزنامهء « آفتاب » خوب روزنامه‌اى است . مقالات سودمند دارد .\r\nزبانش شيرين و مؤدب و ملايم است ، جز آن‌كه در ذكر فضائل كابينه خيلىخيلى افراط مىكند و حال آن‌كه جز چهار نفر در اين كابينه ما آدم كافى كاركن سراغ نداريم .\r\nعين الدوله است كه همه‌جا حضرت اقدس ارفع و الا مىنويسد . مستشار الدوله ، وثوق الدوله و قوام السلطنه . مشير الدوله فرنگ رفت . مؤتمن الملك كناره كرد . در فضائل و مناقب هوش و ذكاوت آقاى علاء السلطنه رئيس الوزراء همين بس كه هجده سال تفليس ماند پانزده سال لندن چهار كلمهء روسى ، سه كلمه انگليسى بلد نيست حرف بزند .\r\nمستوفى الممالك هم بيكاره‌تر از او فقط شكارچى قابل و تيرانداز بىبدلى است . فعلا كابينهء ما به كاكل آن چهار نفر در گردش است و از عين الدوله بسياربسيار تعريف هم مىكنند و رضايت كامل دارند .\r\n\r\nسفرنامهء نجم الدوله\r\nاز مقالات سودمند اين روزنامه سواى آنچه در سياسيات بين‌الملل مىنويسد يكى سفرنامهء مرحوم ميرزا عبد الغفار خان نجم الدوله « 1 » است به حكم ناصر الدين شاه به عربستان و تفصيل بستن سد اهواز كه اصل دستخط ناصر الدين شاه است و شرح آنچه نجم الدوله نوشته . ديگرى پيش‌بينىهاى سلطان عبد الحميد است كه صاحب مجلهء « بر نينوا نرود سود » كه پرفسور لوئى استس آلمانى باشد به دست آورده و ترجمهء آن در « آفتاب » نوشته مىشود و آنچه امروز به سر دولت عثمانى آمده در آنجا ذكر است و شايد بعضى مصائب ديگر هم كه به سر آن دولت بيايد من‌بعد در اين روزنامه قرائت شود . عجب پادشاه آگاه بصير خوبى بوده است و هم او بود كه عثمانى را نگاه داشته بود چنانچه به دو سال پس از خلع او حالت عثمانى را به چشم مىبينيم .\r\n\r\n\r\n","description":"","footnote":"\r\n( 1 ) - سهو القلم از مؤلف است . لقب عبد الغفار خان هنگام اين سفر نجم الملك بود . سفرنامه او در 1341 شمسى به كوشش آقاى دكتر محمد دبير سياقى چاپ شده است . ( مسعود سالور )\r\n","page_name":" 3868 ","page_number":682},
  {"content":"\r\n\r\n\r\nدروس مسيو دمرنى\r\nديگرى دروس مسيو دمرنى « 1 » مستشار وزارت داخله است در مدرسهء سياسى كه اين مرد عجيب آدم به اعلم بافهم تاريخ‌دانى است و تمام دروس او كه متعلق به حكام و ادارهء حكام است ، از قوانين قديم و جديدهء ايران گفته مىشود خصوصا بيشتر آن از دستور حكومت مولاى متقيان امير مؤمنان عليه السلام و عليه الصلاة است كه به مالك اشتر و حكومت مصر مرقوم شده . حتى در يكى از دروس خود مىگويد باوجود چنين دستورى و قانونى ايران مشروطه را مىخواست چه كند و دمكراتهاى ايران كدام سرمشقى در مساوات و مواسات و برادرى بهتر از اين مىتوانستند يا مىتوانند براى خود اتخاذ كنند . بارى آنچه را مردم در پرده از اوضاع مشروطه و كسب اين قوانين فرنگستان كه مضر حالت حاليهء ايران و مزاج و مذاق مملكت بود نمىتوانستند بگويند آقاى دمرنى به شاگردان خود در مدرسهء سياسى درس مىدهد و در روزنامه‌ها طبع مىشود .\r\n\r\nايران كنونى - گچ‌برى اطاقهاى قوام السلطنه\r\n« ايران كنونى » مثل « آفتاب » نيست . ميل دارد باز روش گذشتهء خود « تمدن » را يا « ايران نو » را رونق بدهد اما جرأت نمىكنند ، مگر گاه‌گاهى گوشه و كنايه مىزند ! چهار هزار ليرهء استقراضى به خزانه دولت آمد . شايد سهم بزرگى وزراى ما ببرند و باقيمانده خانهء آقاى قوام السلطنه تمام شود كه مبلغ پانزده هزار تومان گچ‌برى اطاقهاى آن را مقاطعه داده بود و همان‌طور كه در بيست و پنج سال قبل مردم دسته‌دسته گروه گروه به تماشاى بناى پارك ظل السلطان مىرفتند حاليه اينجا مىروند و تماشا مىكنند . آن مبلغ هم كه براى تأمين راه فارس و لوازم ژاندارمرى انگليس مىداد باز مرحمت كردند .\r\n\r\nيالمارسن\r\nكلنل يالمارسن رئيس تعليمات ژاندارمرى هم از بوشهر بصره و بغداد رفته از كرمانشاه سردرمىآورد كه آن طريق تجارتى را هم تا طهران ژاندارم بگذارد . قشون انگليس از شيراز و بوشهر به سمت هندوستان رفت . اگر خداى ناكرده باز ژاندارمرى ما از عهدهء امنيت برنيامد اين‌بار مثل قشون روس اگر عودت كردند ديگر رفتن محال است .\r\n\r\n\r\n","description":"","footnote":"\r\n( 1 ) .  G . Demorgny . \r\n","page_name":" 3869 ","page_number":683},
  {"content":"\r\n\r\n\r\nنايب حسين كاشى\r\nسپهدار اعظم پس از آن‌كه دو شب مهمان قونسل قزوين بود و يك شب همه را در شريف‌آباد دعوت كرد به سمت طهران عزيمت نمود تا نواقص كارها را انجام بدهد و بلكه از اين استقراض جديد هم سهمى باى نحو امكان مالك شود . بامزه‌تر از همه چنان قشون ايران و سوار ايران از هم پاشيده شده كه عين الدوله از حسين كاشى كه حالا حسين خان و پسرش ماشاء اللّه خان حسين‌زاده و تمام راه طهران تا اصفهان به دست آنهاست صد سوار جهت ساخلوى طهران خواسته و او روانه مىكند .\r\n\r\nاما اخبارات اروپ\r\nدول متحده بالكان غالب عثمانى مغلوب حالا كه هردو از جنگ خسته و مانده شده مىخواهند صلح كنند اختيارى ندارند و دول معظمه بايد پرگرام آن را بعد از مشورت‌ها اعلان دارند . شهر اسكوتارى تسليم جنرال مونتنگرو شد به اين ترتيب كه سپاه ترك با فرمانده خود اسعد پاشا و تفنگ و اسلحه ممكن‌الحمل خود خارج شده . وليعهد قراداغ وارد آنجا شد . عالم از اين جرئت و جسارت قراداغ كه در مقابل تهديدات دول معظمه و 20 كرور سرنيزه ظاهر شد متحير ماندند . چند روز بعد اسعد پاشا كه خود از خانواده‌هاى نجيب قديم متمول آلبانى است اعلان سلطنت خود را در تحت تبعيت خارجى عثمانى اعلان مىكند . باز بر تحير تمام عالم افزوده شد . چيزى نگذشت كه اين تحيرات در اين معما حل شد و شرح آن را از اين قرار مىنويسند :\r\nدول ائتلاف ثلاث كه سرحلقهء آن دولت فخيمه انگليس است كه هرجا رو بياورد بازگشت محال است و هرچه اراده كند ديگران را مجال انكار نيست و به هرطرف حمله كند فتح و نصرت نصيب و قسمت اوست . براى اين‌كه دولت اطريش و ايتاليا به واسطهء همجوارى و نفوذ تجارتى و غيره بر ضد دول بالكان و روس مايل شدند . آلبانى قرالى « 1 » جداگانه شود و اصرار شديد نمودند شهر اسكوتارى جزو آن شود . اولا مانع شد كه اطريش باوجود يادداشتهاى پىدرپى منفردا اقداماتى كند . در محاصره دريائى قراداغ ظاهرا همراهى كردند . ثانيا نيكلا پادشاه قراداغ را تعليم دادند با اسعد پاشا در تخليه اسكوتارى گفتگو كنند و به استظهار خود و دول ائتلاف مثلث او را مطمئن كند كه پادشاه آلبانى مىشود . اين بود به آن نحو شهر تسليم شد و بعد اسعد پاشا آن اعلان را كرد . البته كسى كه به حمايت آن سه دولت پادشاه مملكتى بشود . هرقدر اطريش و ايتاليا نفوذى و\r\n\r\n\r\n","description":"","footnote":"\r\n( 1 ) - قرال ( تركى ) : كشور .\r\n","page_name":" 3870 ","page_number":684},
  {"content":"\r\n\r\nتجارتى در آن مملكت داشته باشند باز رهين منت و تابع فرمان آن خواهد بود كه به كمك و همراهى او مصدر امر سلطنتى شده عثمانى هم براى آن‌كه تبعيت خارجى آن در بين است به يك اندازه راضى مىشود و مسلمانهاى آنجا را تحريك نمىكنند و از اين پلتيك شكست فاحش به دول اتحاد مثلث وارد شد . از گفتگوهائى كه بين دول متحده بالكان مىشود چنان معلوم است كه جنگ تقسيم غنائم شديدتر و هولناك‌تر از تحصيل غنائم است ، زيرا در معاهدهء مخفى كه در به دو امر شده بود تقسيم اراضى متصرفه نسبت به عده قشون و تلفات قشون و مخارج قشون بود و به اين واسطه و به واسطهء آن‌كه دولت بلغار مملكت و شهر سيلزى را با قلعهء معتبر جنگى آن ناچار شده است كه حق السكوت به دولت رمانى بدهد . حالا كه آلبانى هم جدا شده ادعاى سهمى از ممالك متصرفه صربى و يونانى دارد و آنها به كلى منكر اين فقره هستند و براى معاهده سابق بيانات و تأويلات مىكنند صربى مىگويد من به واسطهء فشار اطريش و ايتاليا محروم شدم از بندرى در درياى ادرياتيك . يونانى مىگويد اگر نه كمك كشتىهاى جنگى من بود بلغارى مقاومت در مقابل كشتيهاى عثمانى نداشت چه و چه ( تا دول معظمه چه بگويند ) .\r\nبارى چيزىكه خيلى مرا متأسف و متحير نمود اين است كه مىخوانم در ژانويهء 1913 كه دول بالكان خواستند در مقابل اتحاد مثلث و ائتلاف مثلث اتحادى از دول بالكان تشكيل بدهند به دولت عثمانى چندين مرتبه اظهار داشتند كه جنابعالى سرحلقهء اين اتحاد واقع شويد و كابينهء بىخير برباد ده عثمانى « ژون ترك » قبول اين مطلب را نكرد و بعد آن لجاجت را در باب طرابلس و جنگ ايتاليا نمود كه در به دو امر هرقدر ايتاليا التماس كرد كه چندين مليان ليره بگيريد رفع حوائج ديگر خود را بكنيد غرور و نخوت « ژون ترك » مانع شد و رد كرد . تا اين‌كه دول بالكان اتحادى بر ضد عثمانى كردند و سفير كبير اطريش به صدراعظم عثمانى محرمانه خبر داد كه بر ضد شما توطئه و دسيسه مىبينند باز از شدت غرور دست از جنگ بىمصرف بىفايدهء طرابلس نكشيده تا آن روزى كه عهدنامهء ايتاليا امضا شد صداى غريو توپ از ساير سرحدات عثمانى برخاست ، رسيد به آن مملكت آنچه نبايد برسد . زنده‌باد « ژون ترك » . زنده‌باد محمود شوكت پاشا . زنده‌باد انور بيك و نيازى بيك . اين هم حركت آخرشان كه ناظم پاشا را كشتند و شهر ادرنه را از دست دادند . چندين مليون پول مجددا خرج و چندين هزار نفر هم به كشتن دادند حالا خسارت جنگ هم بايد بدهند و الّا همان‌روز كامل پاشا قبول كرده بود اينها پيش نمىآمد . خلافت عثمانى هم در ادرنه باقى مانده بود خسارت جنگ هم نبود .\r\n\r\n","description":"","footnote":"","page_name":" 3871 ","page_number":685},
  {"content":"\r\n\r\n\r\nقشون سالار الدوله\r\nيكشنبه 25 شهر جمادى الثانيه ، يازدهم جوزا - قبل از ظهر كاغذى از همايون بيك كدخداى گرمارود و اوانك رسيد كه الساعه مكاريهاى اوانك از تنكابون آمدند مىگويند قشون سالار الدوله در ولىآباد رسيده . جعفر قلى خان حاكم ( پسر امير اسعد ) شبانه از خرم‌آباد آنجا مىرود جنگ مىشود . خود جعفر قلى خان و محمد خان سرتيپ و محمود خان با جمعى ديگر كشته شدند . امير اسعد فرارا به قهوه‌خانه مناف دو فرسنگى مران آمده و منزل كرده است .\r\n\r\nشلوغى تنكابن\r\nبعد از كمى استراحت رفتم بيرون ديدم ملا يوسف و نوكرها هم از چهارپادارها مطلب را شنيده‌اند . ملا يوسف قاطر خودش را با پسرش فرستاده بود . قاطر من هم مدتى است رفته . حالا حالت ملا يوسف تماشائى بود . گاهى مىگفت من قاطر خودم را از شما خواهم گرفت ، گاهى مىگفت تمام زن و بچهء خودم را مىفرستم اندرون شما .\r\nنوكرها هم مىگفتند الان خبر آمد هرچه قاطر هست مىگيرند . ملا يوسف مثل آن‌كه شش‌لولى به پهلوى او زده باشند از روى صندلى جستن كرد . من گفتم اگر قاطرهاى مرا ببرند چه بايد كرد . يك مرتبه تقى گفت اگر اوقات شما تلخ نشود قاطرهاى شما مفقود شده اسمعيل هرچه در جنگل تفحص مىكند پيدا نكرده . حالا هم كه مغشوش شده با خداست ( سپهدار پدر مشروطه مىشود ، مال ما را غارت مىكنند . سالار الدوله تلافى مىخواهد بكند قاطر من مىرود ) . بارى زن و مرد و الاغ قاطر دسته‌دسته فرارا آمده از زوارك رد مىشدند گفتند تنكابون مثل روز رستخيز است . هركس پاى فرار دارد فرار ، هركس بوم آنجاست تمام دارائى خودش را مخفى كرده با زن و بچه به جنگلها فرار مىكنند . نشا كردن تمام نشده محصول برنج هم يك محصولى است يك روز آب در آن نباشد ضايع مىشود . خدا به داد برسد ! بدتر از همه كارگرها البته با اين حال بدون گرفتن اجرت فرار مىكنند . فردا من از هركس مطالبه طلب خود ماليات خود مال الاجاره خود را بكنم جواب مىدهد اجرت ما مانده است نداريم . زوارك امروز تماشا داشت از فراريها كه به اقسام مختلف مىآمدند .\r\n\r\nعرضى داريد به شهر عريضه كنيد\r\nپنجشنبه 29 جمادى الثانيه - ولى و حمزه على از شهر با مكتوبات زياد آمدند .\r\n\r\n","description":"","footnote":"","page_name":" 3872 ","page_number":686},
  {"content":"\r\n\r\nمحمد حسين زواركى هم كه بر ضد مهدى طهران رفته بود اجاره او را بر هم بزند آمده اما از خجلت همان قزوين مانده حضرت اقدس و الا دستخط فرموده بودند از عرايض او چيزى نفهميدم . وركيها هم كه آن كنكاش و قسم را خورده بودند حالا ميل دارند من التماس از آنها بكنم و كما فى السابق صحبت كنم . اما من گفتم تا حالا چيزى نمىگرفتم براى تمكين و اطاعت شما بود ، حالا كه متصل فضولى مىكنيد اگر ورك ملك من است اجاره آنجا پانصد تومان است . نيست اين سى تومان را هم ندهيد . عرضى هم داريد به شهر عريضه كنيد مأمور بيايد تحقيقات كند .\r\n\r\nتنكابون\r\nاز تنكابون اخبارات زياد مىرسد . اين يقين است كه آن اشخاص كشته شده‌اند . باز هم يقين است امير اسعد از حالت فرار درآمده و خرم‌آباد رفته است تا ميرزا حسين برسد و مطالب را از قول او كه فهميده و حاضر معركه بود شرح دهيم .\r\n\r\nاخبار قزوين\r\nاما كاغذجات قزوين شيخ نوشته بود پس از آن‌كه چند روز در قنسولخانه معتكف شدم و موثق ديوان و عدل الممالك جدوجهد كردند قونسل حكم كرد جناب حاج ميرزا تقى و عدل الممالك براى تصديق امورات شما با رعيت الموت بيايند . فعلا موكول است به اخبار ثانى شما و من . نه در قلعه كاه داريم ، نه جو ، نه گندم . به همين جهت است بناى شهر را هم نخواسته‌ام . باوجود آن‌كه شانزده خروار گندم آرد كردم و ده خروار « برنج مولائى » و رسمى حمل قلعه شده از گندم يك خروار كمتر ، از برنج سه خروار باقى است ( ماشاء اللّه به اين شكم‌ها ) . اما چاره نيست بايد بنويسم تشريف بياورند تا به اينها و آنها كه خارج نشسته دنبال سر من قرقر مىكنند واضح شود .\r\n\r\nكمالات حضرت و الا\r\nاما كاغذجات طهران .\r\nاخبارى نداشت . حضرت و الا از آمدن محمد حسين و خواستن تنخواه و ساختن عمارت مرقوم داشته بودند و يك پندنامه كه صد مراتب از پنديات لقمان و قابوس و شمگير بهتر بود براى من كه به‌واسطه حفظ آن دستخط ملصق اين صفحه كردم تا\r\n\r\n","description":"","footnote":"","page_name":" 3873 ","page_number":687},
  {"content":"\r\n\r\nيادگار بماند « 1 » . حضرت اقدس و الا جامع معقول و منقول است ، از عربيت ، ادبيت تمام و از علومات جديده كه در آن تاريخ شباب او حكم سيمرغ و كيميا را داشت كامل العيار .\r\nفرانسه ، انگليسى مىنويسد ، حرف مىزند ، تواريخ و ادبيات فرنگستان همه و همه را به وجه اتم و احسن آگاه است . فقط در محاوره حضرت و الا اندكى خجالت مىكشد و خمس و ربع آنچه مىداند نمىتواند تقرير كند و هيچ‌وقت افادهء علمى نمىكند و خوش ندارد مثل بعضيها نزد خودى و بيگانه هميشه از كمالات خود و علومات خود فرمايش كند ، بلكه هميشه خفض جناح مىكند و هركس امتحانى نكرده باشد گمان مىكند حضرت و الا علوماتى ندارد . در انشاء و املاء عديل ندارد . اگر رقعه‌جات حضرت و الا را بخواهند براى مخابرات تلگرافى مختصر كنند هرمنشى قابلى باشد امكان ندارد از آن مختصرتر و از آن جامع‌تر بتواند بنويسد . مكرر مىفرمودند اگر ناصر الدين شاه مرا تشويق كرده بود مثل مرحوم قايم‌مقام من تحريرات مىكردم . باوجود آن چندين دستخط از ناصر الدين شاه من ديدم كه در صدر عريضهء حضرت و الا نوشته بود كه عز الدوله اين عريضهء شما از نوشتجات اساتيد بهتر است و براى شما فرستادم تا نگاه داريد . در صورتى كه خود شاه بسيار خوب چيز مىنوشت . مثل مظفر الدين شاه نبود كه مأمور را با عين و هزار غلط املائى داشته باشد و خطش مثل خط نسوان بيسواد باشد . بارى تعريفات من خالى از شبهه نيست آن كسانى كه امتحان نموده‌اند مىدانند . چنانچه از همين دستخط اندكى معلوم مىشود . مشت نشانهء خروار است .\r\n\r\nسالار الدوله - مظفر الممالك - امير اسعد\r\nديشب ميرزا حسين آمد . امروز جمعه غرهء رجب او را خواستم ( يك ماه تنكابون بود ) واقعات را اين قسم تقرير كرد :\r\n« حضرت سپهدار خيال توقف تنكابون را بيش از اينها داشت ، سالار الدوله مراسله‌اى به مشار اليه نوشت كه به اتفاق شما مىرويم رشت را مسخر [ مىكنيم 
  ] و از قزوين به طهران . دو روز بعد از اين مراسله سپهدار به سمت رشت و قزوين حركت كرد . بعد از رفتن او سالار الدوله ، مظفر الممالك يوشى كه از اقوام عيال امير اسعد دختر سردار امجد يوشى باشد فرستاد . كاغذى نوشته بود خيلى « شاه دستورى » كه با من معيت كن ، چه و\r\n\r\n\r\n","description":"","footnote":"\r\n( 1 ) - پدر غارت‌گر لعنت كه همه اسناد را بيرون آورده‌اند - اين كتاب و سه مجلد ديگر به توسط تقى خان به دست من رسيد كه محمد على خان در تنكابون به مبلغ بيست تومان خريده بود كه در غارت يونت‌ئيل 1337 برده بودند . سيچقان‌ئيل 1303 - 28 ع 2 - 1343 . طهران ، عين السلطنه .\r\n","page_name":" 3874 ","page_number":688},
  {"content":"\r\n\r\nچه . امير اسعد قرآنى مهر كرد داد كه همراه هستم اما از آمدن خدمت شما معذرت مىخواهم . دويست سيصد تومان هم پول به مظفر الممالك داد . مجددا سالار الدوله آدم فرستاد ما بايد از تنكابون بگذريم ، راه بده سوارهاى من بروند . قول داد كه راه مىدهم ، مهمانى مىكنم . اما از طهران به من تلگراف شده مانع شوم . من هم جواب داده‌ام قوه و قدرت ندارم . محض اين‌كه متهم نشوم سوار من جلو آمده چند تيرى خالى خواهد كرد و زود عقب خواهد نشست . مسبوق باشيد . دفعهء سوم مظفر الممالك آمد كه دو روز ديگر خود سالار الدوله از دريا مىگذرد ، اما سيصد سوارش بايد از اينجا رد شوند . امير اسعد گفت راه نمىدهم نمىگذارم . او گفت شما قول داديد سوار در راه است و نمىتوانيد جلوگيرى كنيد . در اين بين خبر دادند كه سوار به ولىآباد رسيد ، زودتر از آن موعد كه مظفر الممالك گفته بود . شب بود على الطليعه جعفر قلى خان را با بيست و پنج سوار و پياده امير اسعد فرستاد كه خودش هم متعاقب برود . همين‌قدر كه آنها رفتند مظفر الممالك را برداشته اميرآباد ده خودش رفت . جعفر قلى خان با ميرزا محمد خان سرتيپ رفتند از پل گذشته به ولىآباد و آنها مطمئنا مشغول خوردن چاى صبح بودند كه اينها شليك مىكنند . باز آنها به همان تصور سابق بودند كه خدعه است . اين‌بار مىبينند شوخى نيست آدم كشته مىشود . يك مرتبه به سمت حضرات جمعا شليك مىكنند .\r\nجعفر قلى خان و ميرزا محمد خان و تقى نام مير آخور جعفر قلى خان ( اين تقى شش سال پيش مهتر ما بود از الموت اسب قزل تيهو را برداشت آنجا رفت و تاكنون آنجا بود ) و سواى شش نفر همگى هدف گلوله مىشوند . چند نعش را كه اميرآباد بردند و صداى تفنگ كه اميرآباد رسيد . امير اسعد آقا محمد ناظر داماد خودش را با جمعى فرستاد . اينها كه رسيدند آنها كشته شده بودند و فورا پل را كشيدند كه سوار سالار الدوله نتواند به سمت خرم‌آباد و اين سمت بيايد و جلوى رودخانه را سنگر كردند . مظفر الممالك را امير اسعد روانه كرد كه اصلاح بده بيايند بگذرند و خودش پياده به سمت قهوه‌خانه دو فرسنگى مران فرار كرد . او مىآمد آقا محمد نام لاريجانى مراجعت از جنگ مىكرد مصادف شد گفت تمام تقصيرات گردن تو پدرسوخته است تا او خواست جواب بدهد تفنگ را توى پيشانى او خالى كرد كه مغز سرش از هم پاچيده شد و مرد .\r\n\r\nرشيد نظام\r\nپسرهاى مسعود الملك كه در نشتارود نزديك ولىآباد بودند با جمعيت خود و برادر ميرزا محمد خان هم كه باز آن سمت رود بودند با جمعيت خود آمده اينها هم كه جلو را گرفته بودند روز ديگر و شب ديگر از توى جنگل شليك مىكردند . سوار سالار الدوله به\r\n\r\n","description":"","footnote":"","page_name":" 3875 ","page_number":689},
  {"content":"\r\n\r\nگمان آن‌كه جمعيت و سپاه حضرات پنج هزار نفر و شش هزار نفر است چند رأس اسب و چند نفر از بىپاها را گذاشته مراجعت كردند به سمت كجور . اينها اسبها و آدمها را گرفته با فتح و فيروزى آمدند . رشيد نظام ترك گفته بود اين مسئله بر خلاف فرمودهء سالار الدوله واقع شده من بايد بروم به امير اسعد بگويم خودش با ده نفر آمد . بعضيها گفتند از نوكرى سالار الدوله و اين هنگامه سير شده بود پناه به اين وسيله به امير اسعد آورد . امير اسعد پس از اين خبرها از قهوه‌خانهء مناف به خرم‌آباد آمد . رشيد نظام را در اميرآباد محبوس كرد .\r\n\r\nسالار الدوله\r\nخبر رسيد سالار الدوله از كشتى پياده شده در سفيد تمشك سرحد تنكابون و خاك گيلان منزل كرد ، مشغول پول گرفتن ، اسب گرفتن و سيورسات گرفتن است . چون اسبها را اين سوارها مىبردند و از كشتى پياده شدند چندان اسبى نداشتند . امير اسعد قريب صد و پنجاه نفر آدم جمع كرده به سراغ او رفت . در تمام شهسوار خرم‌آباد دهات ديگر ده نفر آدم پنجاه تومان اسباب باقى نمانده زن و مرد و آنچه داشته‌اند به جنگلها برده‌اند و از فرار امير اسعد خيلى بد گفتند . دعا به آقا محمد ناظر مىكردند كه اگر او نبود پل را خراب نكرده بود تنكابون ويران شده بود . »\r\n[ پايان صحبت ميرزا حسين 
  ]\r\n\r\nاقبال سپهدار\r\nسالار الدوله و سركردگان و قشونش مجرب و آموخته به فرار هستند . بدون آن‌كه شكست فاحش [ بخورند 
  ] يا مضمحل شوند و الّا اينها دو فرسنگ عقب نشسته پس از شنيدن آن‌كه امير اسعد با همه استعداد خود رفت ممكن بود مراجعت كرده تلافى كنند .\r\nبخت و اقبال سپهدار و كسانش هنوز در اوج عزت است و الّا اينها هرجا رسيدند اگر فرار هم كردند خرابى و غارت هم نمودند ، مگر در تنكابون كه جز همان در مراجعت بعضى دهات نشتارود را غارت كردند كه آن هم مال مسعود الملك مرحوم بود نه سپهدار . اگر اين اقبال است كه آنها دارند سالار الدوله هم به چنگ آنها مىافتد . براى اين‌كه در جنگل است و يك سمت كوهستان سخت ، سمت ديگر دريا ، نابلد و اينها بلد . اگر از سمت گيلان هم كمكى برسد من يقين دارم آخرين كروفر سالارى است و به واسطهء دستگيرى او هم شئونات متزلزل شده [ كار 
  ] سپهدار و كسانش باز بالا خواهد گرفت . خدا به داد من برسد اينها پس از اين فتح و شايد سالار الدوله را هم دستگير كنند به من چه خواهد\r\n\r\n","description":"","footnote":"","page_name":" 3876 ","page_number":690},
  {"content":"\r\n\r\nگذشت . وركيها و آنها كه معاهد باهم شده‌اند شكست كسان سالار الدوله را شكست من مىدانند و چنان غلوى كرده‌اند كه به وصف نمىآيد و حال آن‌كه من بيچاره فقير نه اين طرفى هستم نه آن طرفى مشغول كار خود و گرفتارى خود . شايد امير اسعد هم به دماغش خورده باشد چرا من كمك نكردم . چنانچه ميرزا حسين مىگفت در آنجا شهرت تام تمامى داشت شما با استعداد كافى كلى به كمك مىآئيد . خدايا خودت ترحم به مال من كن . پدر مشروطه شكست‌دهندهء سالار الدوله مالك رقاب تنكابون پادشاه رودبار .\r\nخداوندگار مفسدين و مخالفين الموت من با آنها چطور راه بروم .\r\n\r\nگول خوردن از امير اسعد\r\nيكشنبه 3 شهر رجب المرجب - اخبار اراجيف خيلى مىرسد . بعضيها مىگويند سالار الدوله از سمت تنكابون و گيلان محاصره شده ، بعضىها مىگويند سالار الدوله وقعى به واقعهء تنكابون نگذاشته به سمت گيلان رفت . به هرجهت بد جائى دچار شده گول حرف امير اسعد را خورد و او اگر صد هزار قسم قرآن بخورد و عهد و پيمان كند وفا نخواهد كرد . اما امير اسعد چنانچه هنگام گذشتن از الموت و ارائهء دستخط سالار الدوله به من با او باطنا همراه بود و جنسا مستبد و از حزب ارتجاعيون بود به اندازه‌اى كه به پدرش ناسزا مىگفت . نمىدانم در اين مسئله خبط و خطا از كدام طرف شد . بارى بگذريم از اين مطالب تا خبر صحيح برسد .\r\n\r\nدربارهء عروسى حورى\r\nمن از اينجا به گوهر خانم نوشتم خوب بود حورى را به هرمز يا فرخ ميرزا مىداديد .\r\nاين مطلب را گوهر خانم به همه گفته . حورى يك كاغذ دو ورقى سرتاپا نفرين‌نامه به خودش نوشته . عزيز الملوك خانم همشيره نوشته بود ، اين توپ و تشرها را زديد كه ما از ميدان در رفته پول از شما نخواهيم ، چه و چه . باوجود آن‌كه قبل از وصول اين كاغذها من تنخواه داده بودم حالا هم محض دل‌جوئى حورى نوشتم از صندوقخانهء خودم هرچه ميل دارند اسباب بردارند . به گوهر خانم هم قدرى ناسزا نوشتم .\r\n\r\nقشون موش\r\nما امسال گرفتار قشون موش شده‌ايم ، به اين تفصيل البرز را از پارسال به گربه گرفتن عادت داديم . اين سگ هرچه گربه در قلعهء زوارك بلكه در سراج‌محله بود گرفت خفه كرد . كم‌كم موش زياد شد و قلعهء ما مثل شهر رى كه به حكم بهرام چوبينه گربه‌ها كشته و\r\n\r\n","description":"","footnote":"","page_name":" 3877 ","page_number":691},
  {"content":"\r\n\r\nموشها حمله‌ور شدند شد . نشسته‌ايم موش متصل رد مىشود . توى طاقچه هرچه هست مىخورد . توى گنجه متصل موش است ، رخت‌ها را خورد ، قالىها را خورد ، جاجيم‌ها را خورد . آنچه پنبه بود برد مخفى كرد . حتى صندوق را سوراخ كرده و توى صندوق آنچه شيرينى آجيل بود خورد . در انبار برنج ، گندم ، جو حبوبات . به حق خدا به قدر دو خروار برده . حتى ماهى از طهران براى من آورده بودند در يك شب نصف ماهى را خورد . شش تله در بيرون ، شش تا در اندرون شبانه‌روزى پنجاه موش گرفته شود خوب است ، زيادتر گرفته شود خوب است . باوجود آن چاره نمىشود كه نمىشود . اين حال قلعه اما زوارك از اينجا بدتر شده . من لاعلاج شدم البرز را براى آقاى نصير الدوله بفرستم و چند گربه بياورم . امسال قريب دويست تومان اين موشها بيشتر به من ضرر وارد آوردند . از اندرون برنج ، لپه ، نخود مىبرد زير طايهء علف جلو خان . از انبار بيرون گندم و جو مىآورد ، توى برج اندرون يك هنگامه يك مرافعه . اين كشكركها « 1 » روزى نيست كه سى چهل موش نخورند كه از تله گرفته پشت‌بام مىاندازيم و كشكرك مىبرد .\r\nدر هراطاق هم يك انبر موجود است كه براى گرفتن موش معطل نشوند . اين است تفصيل موشها كه مدتى بود مىخواستم بنويسم تا حالا به يادم افتاد گربه لازم است كه بگيرد .\r\n دو بدين چنگ و دو بدان چنگال * يك به دندان چو شير غُرانا \r\n\r\nخرگوش و تبريزى\r\nاين حكايت موش بود اما حكايت خرگوش . امسال قريب سه هزار اصله درخت تبريزى باغات قلعه را خشك كرد . تمام پوست درخت را خورده بود و خرگوش در موقع برف عشق غريبى به همين تبريزى دارد . باوجود آن‌كه بيست خرگوش شب و عصر در باغ قلعه شكار نوكرها و غذاى سگ‌ها شد .\r\n\r\nسالار الدوله\r\nسه‌شنبه پنجم رجب المرجب ، 19 درجه جوزا - امير اسعد محققا به خرم‌آباد وارد شد .\r\nسالار الدوله به سمت رشت رفت . آنجا بماند يا رد شود خدا عالم است . در روزنامه نوشته بود بلاى مبرم سالار الدوله يك روز كرمانشاه است ، صبح ديگر كردستان ، روز ديگر همدان ، شب ديگر شاه‌آباد طهران ، روز ديگر استراباد [ و 
  ] مازندران . اين از دو\r\n\r\n\r\n","description":"","footnote":"\r\n( 1 ) - كشكرك - زاغچه .\r\n","page_name":" 3878 ","page_number":692},
  {"content":"\r\n\r\nبرادرش مصرتر و سمج‌تر است . اما روىهم‌رفته بد سردارى است هميشه قشون خودش را به كشتن و فرار مىدهد . در اين سفر هم سيصد نفر از زبده‌ترين و رشيدترين سوار و پياده‌اش مضمحل پراكنده شد كه هنوز هم از جنگلها كرمانشاهانى و كردستانى و ترك دستگير مىكنند كه از شدت تشنگى و گرسنگى در ميان جنگل ويلان و سرگردان براى جرعهء آبى و لقمه غذائى خود و اسلحهء خود را تسليم كته‌چلوخورها مىكنند كه هر يك با پنجاه تنكابونى مقابل هستند . آن رشيد نظام را هم در تنكابون كشتند اما ساير دستگرشده‌ها هنوز سلامت هستند .\r\nمسئلهء خنده‌دارى در طهران واقع شده بود همان شب كه سالار الدوله از شاه‌آباد رفت صبح قله البرز طهران را برف زده بود . تمام مردم گمان كرده بودند اردوى سالار الدوله و چادرهاى آنهاست كه تا من طهران رفتم اين صحبت ميان مردم بود .\r\n\r\nاخبار خانوادگى\r\nمن فراموش كردم بنويسم كه براى گوهر خانم محرمانه نوشتم كه من مايل بودم بلكه آرزو داشتم حورى قشنگ را چون اولاد ذكور رشيدى ندارم فرخ ميرزا يا هرمز ميرزا بگيرند . اين خانم مسئله را به همه مىگويد چون تمام انتظار جواب مرا داشتند مثلى هم زده بودم كه شما هم مثل دانكلارگول ميلانهاى دروغى اندراكاو الكانتى را نخورده باشيد ( كتاب كنت دو مونت كريستو ) . اين گفتهء من به دماغ حورى خورده مفصلى از بدبختى خود و اين‌كه من به فرمان حضرت و الا رفتم نوشته بود . عزيزه خانم همشيره نوشته بود اين مطلب را نوشتيد كه ما از شما پول نخواهيم ممكن نيست . آقاى عماد السلطنه نوشته بود فرخ ميرزا لياقت گرفتن دختر شما را نداشت . من برادرزادهء خودم را نمىخواستم به دست نااهل بيفتد . آن‌وقت نوشته بود فرخ ميرزا به اصرار زياد دو اسب از من گرفت با رفيقش رفت بهجت‌آباد اسبها را به درخت بسته رفتند توى باغ غروب آمد بدون اسب . هرچه جويا شديم هزار قسم حرف زد . بعد از بيست و هشت ساعت معلوم شد اسبها را يك قزاق ، يك ژاندارم از درخت باز كرده برده‌اند . بعد باهم نزاع مىكنند رئيس ژاندارم مستحفظ بهجت‌آباد به نزاع آنها مىرسد و معلوم مىشود اسبها مال آنها نيست . نگاه مىدارد به چندين تلفن وزارت داخله اسبها را گرفتم .\r\n\r\nسپهدار در تبريز - نوه‌اش حاكم تنكابون\r\nشنبه نهم شهر رجب ، 24 درجهء جوزا - ميرزا محمد خان پسر سيم امير اسعد كه پانزده روز قبل از اينجا گذشته به طهران براى تحصيل رفت هنوز داخل مدرسه نشده\r\n\r\n","description":"","footnote":"","page_name":" 3879 ","page_number":693},
  {"content":"\r\n\r\nفارغ‌التحصيل و ديپلمه و خارج و به حكومت تنكابون برقرار و پريروز آمد به سمت مأموريت و حكمرانى خود رفت . كجا هستند آنهائى كه آن همه از اين ترتيب مذمت مىكردند ، پس چرا حالا كلمه‌اى هم نمىگويند .\r\n\r\nسپهدار در باسمنج\r\nخان محمد گرمارودى از عمله‌جات آبدارخانهء مباركه حضرت سپهدار اعظم با اجزاء ديگر او از تبريز [ به 
  ] قزوين از آنجا اينجا آمد . لدىالورود ناخوش سختى شد تا امروز نتوانسته بود ديدن من بيايد . امروز آمد سؤالاتى كردم از سپهدار و سردار شجاع حاجى صمد خان . گفت با آن جمعيت و دستگاه كه شنيديد ما از قزوين حركت كرديم در قافلانكوه گفتند سوار زيادى از طرف سردار شجاع براى ممانعت شما مىآيد . سپهدار گفت مىروم ، مانع شدند مراجعت مىكنم . رفتيم معلوم شد استقبال فرستاده است .\r\nرفتيم تا باسمنج آنجا خيلى مانديم . سپهدار با قونسل گفتگو مىكرد كه عمارات دولتى را خالى كنند . اگر همه را خالى نمىكنند اقلا به‌قدر گنجايش سپهدار منزلى بدهند . اعتنا نكردند ، رفتيم نعمت‌آباد كه منزل ييلاقى قونسل است . آنجا هم سپهدار توقف كرد حاج صمد خان عمارت عالى آنجا بنا مىكند كه مثل آن در تبريز هيچ نبود . ضيافت و مهمانى مفصلى چند روز كرد . به همه هم تعارف و پيشكش داد . وقتى كه آمد پنج هزار سوار همراهش بود ، ده تا شاطر ، چندين يساول كه هرگز وليعهدهاى سابق به اين دستگاه و شكوه حركت نمىكردند .\r\n\r\nبه سپهدار جا ندادند\r\nاينجا هم آنچه سپهدار كرد قونسل راضى نشد كه از عمارات دولتى تبريز منزلى بدهد . رفتيم به شهر در باغ ميشه ، بيست و پنج روز هم آنجا مانديم . باز منزل ندادند .\r\nناچار به خانه‌هاى فرمانفرما رفتيم و تا شش روز سپهدار مهمان فرمانفرما بود . بعد ديد اختيار كلا با صمد خان است او هم به او واگذار كرد و چندى نگذشت ناخوش شد . بعد از چند ماه ناخوشى رفت به فرنگستان . ما آمديم اما تمام آذوقهء خودمان را از تبريز همراه آورديم . اين دهات آباد بين راه كه سفر سابق ديده بوديم همه خراب ، ويران ، بلا سكنه است . آنها كه آذوقه همراه نداشتند از صبح تفحص مىكردند ، غروب يك نان كه ممكن نبود بخورند يك من دوازده هزار تحصيل كرده گذران مىكردند . اما خود تبريز نان زياد بود و فراوان .\r\n\r\n","description":"","footnote":"","page_name":" 3880 ","page_number":694},
  {"content":"\r\n\r\n\r\nشجاع الدوله - بريدن گوش آشپز\r\nاما صمد خان سردار شجاع چنان اقتدارى داشت كه خود اهل تبريز مىگفتند هرگز وليعهدها نداشتند . هر وقت سوار مىشد پنج هزار شش هزار سوار همراهش بود و در تمام پشت‌بامها آدم مىايستاد . شاطر ، ميرغضب ، يساول ، فراش پس بريد كنار بريد . يك نفر را نمىگذاشتند توى كوچه و معبر او بايستد . همه‌جا هم منظم [ بود 
  ] نفس كسى درنمىآمد . از هركس هم هرچه مىخواست مىگرفت . بيشتر مقصرين و بيشتر اسلحه را هم مراغه روانه كرده بود . در آنجا هم عمارتى ، ارگى مفصل ساخته بود . دور عمارت خندق درست كرده بود . يك روز آشپزش عوض زعفران زردچوبه داخل غذا كرده بود هردوتا گوش او را حكم كرد بريدند . قاطرچى قاطرش را لاغر نگاه داشته بود توى زمستان به حوض انداخت ، آنقدر چوب زدند تا مرد . كسان خودش را اين‌طور سياست مىكند چه رسد به مقصرين ديگر . در حقيقت شاه تبريز است نه حاكم .\r\n\r\nكارهاى صمد خان به اجازهء قنسول\r\nاز روسها پرسيدم گفت ده مقابل قزوين آنجا هستند . تمام ارگ و عمارات ديگر دولتى ، توپخانه ، قورخانه ، مخزن آنچه بود در تصرف آنهاست . همه را كه در مشروطه خراب كرده بودند تعمير كرده‌اند و منزل دادند . باغ شمال هم كه جاى خيلى بزرگى است در بيرون شهر دست آنهاست و قزاق منزل دارد . عمارات را تعمير و عمارات زيادى هم تازه ساخته‌اند شب و روز هم در شهر مستحفظى مىكنند و همه اين كارها كه صمد خان مىكند به حكم و اجازه و امر قنسول است ، و الّا او كجا آنقدر جرأت دارد .\r\nدر روزنامه ديدم كه شمشير مرصعى از طرف شاه براى سردار شجاع روانه شده و از روى ناچارى با آب‌وتابى روزنامه‌نويس همان كه تا ديروز صفحات روزنامهء خود را از مذمت او پر كرده بود تعريفات مىكند .\r\n\r\nبرنج‌گيرى امير اسعد\r\nدر طهران هم بودم شنيدم بعد هم در روزنامه ديدم پس از يكى دو شكست عثمانى دولت روس يك تشر به آنها زد كه خاك ايران را تخليه از قشون خود كنيد عثمانيها به ناچارى اطاعت كرده فورا عسكرهاى خود را احضار و آن‌وقت حاج صمد خان مأمورين فرستاد پوه « 1 » و جاهاى ديگر كه در تصرف عثمانى بود تصرف كردند و كليهء آنها رفتند .\r\n\r\n\r\n","description":"","footnote":"\r\n( 1 ) - پاوه - از شهرستانهاى ايران در استان كرمانشاه .\r\n","page_name":" 3881 ","page_number":695},
  {"content":"\r\n\r\nسه‌شنبه دوازدهم رجب - امير اسعد ميان‌رود آمده . نمىدانم از چه جهت واهمه و خوف كرده كه تمام مخلفه و دارائى خود را از دو هزار و خرم‌آباد و جاهاى ديگر حمل ميان‌رود مىكند . به علاوه در اين موسم كه موقع كسادى برنج است پانصد خروار برنج از كدخدايان و مباشرين ضربا زورا خواسته . متصل مال‌گيرى است . قاطر هركسى باشد بايد بنه و برنج حمل كند ( خروار تنكابون چهل من تبريز است ) . به يك قول هم مىگويند امير اسعد و جمعى از علما و اعيان تنكابون را طهران خواسته‌اند و همين دو سه روزه از راه الموت آمده مىروند .\r\n\r\nسالار الدوله در خمسه\r\nكاغذ مختصرى از شيخ رسيده بود آنجا نوشته بود سالار الدوله خمسه است نمىدانم بال دارد يا طى الارض . پريروز تنكابون بود ، حالا خمسه است . شمسعلى قاصد نيامده ، نمىدانم عدل الممالك مىآيد يا نه . وركيها ابدا ديدن نكردند . مسيح تكمه‌بند وركى با ملا يحيى بيسواد احمق ديوانه هيچ اعتنا ندارند ، من هم منتظر خبر شهرم و الّا شخصا اقدامات مىكردم ، نمىشود يك ده ششدانگ را به ملا يحيى و مسيح و دو نفر ديگر برگذار كرد .\r\n\r\nزنبور عسل\r\nاز قبل از رفتن طهران من ميل كردم در قلعه زنبور عسل نگاه دارم . به همه جهت شش چوب مگس فراهم شد . بهار همه را پشت‌بام مطبخ اندرون گذاشتم كه از ساير بامها كوتاه‌تر است و آفتاب روتر ( مگس هرقدر جايش پست و آفتاب‌رو باشد بهتر مىشود ) .\r\nدر اين موسم آنها بچه مىگذارند و بيرون مىكنند . تا حال پنج چوب از بچه آنها درست شده . هر چوبى از يك تا سه و چهار بچه بيرون مىكنند . بعضى هيچ بچه نمىكنند . اما هر قدر مگس بچه كند آن سال عسل كمتر مىدهد ، نكند زيادتر . عسل بچه‌ها را هم بيرون نمىآورند . براى مصرف خود آنها مىگذارند . موسم گرفتن عسل هم پائيز است . عسل الموت مثل چلوار سفيد مىشود و بسيار تعريف دارد . طريقهء گرفتن اين بچه‌ها هم اين است . كندو يا « چوب » به اصطلاح الموت بايد هميشه جائى گذاشت كه نزديك آن درختهاى كوچك باشد يا اقلا درختى كه بشود بالاى آن رفت . ( اينجا درخت توتى مجاور كندوهاست ) . بچه‌ها مىروند روى آن ، در روى شاخه روهم روهم مىنشينند كه از دور مثل يك پارچه سياهى مىماند . مدير اين كار رجب سراج‌محله‌اى است كه بسيار در گرفتن مگس عامل است . او را اخبار مىكنند مىآيد اول در سر چوبى به‌قدر سه ذرع\r\n\r\n","description":"","footnote":"","page_name":" 3882 ","page_number":696},
  {"content":"\r\n\r\nطول دسته‌اى از برگ گردو مىبندد كه مىگويند مگس به آن عشقى دارد . مىرود بالاى درخت اين دسته برگ را بالاى جائى كه مگس نشسته نگاه مىدارد يك نفر ديگر چوب بسيار بلندى را سرش كهنه پيچيده و آن كهنه را آتش مىزند تا دود كند . پائين‌تر از رجب روى شاخه ديگرى مىايستد و اين دود را زير زنبورها نگاه مىدارد . بعضى اوقات كه شاه مگس زودتر از دود عاجز شده برود روى دستهء برگ گردو اين عمل طولى نخواهد كشيد . بعضى اوقات خير تا سه ساعت دو ساعت طول مىكشد كه مگس از اين شاخه برخاسته به شاخهء ديگر برود . مگسها كه تمام روى برگ گردو نشست آرام‌آرام پائين مىآورند و داخل كندو مىكنند فورا مادر على محمد « 1 » سفره يا پارچهء ديگرى روى آن مىكشد و رجب چوب را تكان‌تكان مىدهد مگس داخل كندو مىشود و چوب را با برگ بيرون مىآورند آن سفره را محكم مىبندند و كندو را به زمين گذاشته با آفتابه به در آن آب مىريزند كه مگس قدرى آرام شود همان‌جا گذاشته مىروند . يك روز يا دو روز ديگر هنگام غروب اين كندو را نزديك ساير كندوها برده وقتى كه مگس شب شده و آرام است سفره را باز كرده ته آنها را با كرمه « 2 » محكم مىكنند و عمل تمام است . بعضى اوقات از كندو هم فرار مىكنند . گاهى مىشود گرفت ، گاهى خير مىروند به كوه در شكاف سنگ يا تنهء درختهاى قوى سكنى مىكنند . من از ملا على شنيدم كه از يك تنهء درخت با على اكبر ورك‌رودى هشت من شاه عسل بيرون آوردند . گاهى هم در درخت‌هاى گردو منزل مىكنند و صاحب درخت توجه مىكند و هميشه باقى است .\r\nملا محرم على حسن‌آبادى مىگويند به‌قدرى استاد است كه همان شاه را گرفته ميان كندو مىگذارد ، مابقى مگس متعاقب شاه همه داخل كندو مىشوند . ديگر اينجا معلوماتى غير از اين ندارند و ترتيب ديگرى هم براى گرفتن آن نيست ( شاه از همه بزرگتر است كمرش باريك‌تر و درازتر ) .\r\nيكشنبه 17 شهر رجب المرجب ، اول درجهء سرطان - اول چلهء بزرگ تابستان . هوا هم به اقتضاى فصل گرم شده . تازه گيلاس و توت از پائينها براى من مىآوردند چيز ديگرى به دست نيامده . آلوبالوهاى باغات قلعه ضايع شده بسيار هم كم است . عزت اللّه كه چشمش درد گرفته بود قزوين رفت مداوا نشد طهران رفت ، بعد از خرج زياد آخر الامر مريض‌خانهء ينگى دنيائيها رفت معالجه شد . ديروز وارد الموت شد . حضرت اقدس و الا\r\n\r\n\r\n","description":"","footnote":"\r\n( 1 ) - مادربزرگ اينجانب . ( مسعود سالور )\r\n( 2 ) - كرمه - مدفوع گاو كه به اندازه‌هاى معين درآورده در آفتاب خشك كرده به مصرف سوخت و غيره مىرسانند . ( مسعود سالور )\r\n","page_name":" 3883 ","page_number":697},
  {"content":"\r\n\r\nدستخطى مرقوم داشته بودند به تاريخ دوم رجب كه فردا سيم شمران مىروم . بچه‌هاى من و افخم الدوله مىگفت نمىروند . از عروسى حورى قمر الدوله هم معلوماتى نداشت گويا به همان واسطه شمران نمىروند . مثل اين‌كه بنا بود الموت بيايند و به همين جهت ممكن نشد .\r\n\r\nسالار الدوله\r\nهم عزت مىگفت هم شيخ نوشته بود كه نهصد قزاق با عده‌اى ژاندارم قزوين آمده‌اند كه پانصد قزاق و ژاندارم خمسه به جنگ سالار الدوله بروند . چهارصد قزاق همدان برود براى جلوگيرى از والى پشتكوه . سالار الدوله به ورود خمسه سوار زيادى جمع كرده حاجى شجاع الدوله هم با او معيت دارد . هرچه مال وارد قزوين بشود براى مهمات اين قزاق گرفته مىشود . مىگويند سالار الدوله خيال آمدن قزوين و رفتن طهران را دارد .\r\n\r\nنامهء افخم الدوله\r\nكاغذى هم از حاج افخم الدوله داشتم كه بعد از گلهء زياد از نرسيدن كاغذ من ( و حال آن‌كه سه كاغذ فرستاده‌ام و نمىدانم چه شده كه هيچ‌يك نرسيده ) اين‌طور مىنويسد :\r\n« مدتى خبر زد و خورد امير اسعد و اقتدار را داشتم و دعا مىكردم اللهم اشغل الظالمين بالظالمين . بود . خبر ورود سپهدار به تنكابون پس از آن خبر طرف شدن با سالار الدوله و كشته شدن پسر امير اسعد . انشاء اللّه در اين گيرودارها براى سركار خير و آسودگى باشد .\r\nچاكر در عراق كركرى مىكنم . عقايد و پرگرام حاج فخر الملك همان ترتيب سابق است .\r\nبدون ذره‌اى تفاوت در اعمال و افعال و اقوال . رئيس ادارهء ماليه آقاى مخبر همايون « 1 » كه مىشناسيد قانونى سور ، سخت تلخ . از آن طرف استعداد حكومتى ابدا وجود ندارد .\r\nزدوخورد رئيس ماليه با حاج فخر الملك كه اصلاح ذات البين با بنده است . حكومت هم به شيوهء قديم فقط دنبال دخل است . از روزى كه آمده‌ام تا حال به زور و اصرار فقط توانسته‌ام ترتيب مختصرى در كابينه از نمره و ثبت بدهم .\r\n\r\n\r\n","description":"","footnote":"\r\n( 1 ) - مخبر همايون كه نامش ابو الحسن بود و بعدها نام خانوادگى بزرگ اميد اختيار كرد از خانوادهء هدايت بود و عضو وزارت ماليه . كتاب « از ماست كه بر ماست » خاطرات اوست كه چاپ شده است . سالهاى دراز در اروپا سكنى داشت و حدود سال 1340 به ايران آمده بود . آن‌وقت كه ديدمش سنين ميان هفتاد و هشتاد را مىگذراند و دربارهء چاپ كردن كتابش مشورت مىكرد . ( ايرج افشار )\r\n","page_name":" 3884 ","page_number":698},
  {"content":"\r\n\r\n\r\nاحوال افخم الدوله\r\nاما كار دخل خودم . بىعرضگى چاكر را در اين مرحله شايد بدانيد . حاضر براى اعمال لغو و دخل مزخرف نيستم . با حقوق و مختصرى هم حكومت همراهى دارد مىگذرانم . خزانه‌دارى هم حقوق هرمز را نداده و مىخواهد جزء حقوق ادارى بنده داده شود . به هرحال به حمد اللّه مىگذرد و شكرگذارم . هواى عراق چند روز گرم كرد تا 26 درجه رسيد . سه روز است باد مىآيد و هوا را سرد كرده . درجه [ به 
  ] 20 و 19 رسيد .\r\nبلدرچين زياد است تا حاصل بلند نشده بود شكار مىكرديم . توله را از طهران آوردند گرم شده و خوب مىگردد . اغلب اوقات بيكارم كاغذنويسى فوق‌العاده است . اهل معاشرت فقط خبير السلطان رئيس تلگراف است و مخبر همايون . با خبير بيشتر محشورم ( خبير السلطان دو سال كه خمسه بودم رئيس آنجا بود از آنجا آشنا هستند ) . شبها به كلى تنها نه منزل و مكانى كه فكر بكرى بشود كرد . بارى عقدكنان حورى خانم انشاء اللّه مبارك است . نوشته بودند دستخطى در اين باب فرموده بوديد كه چاكر هم به همان عقيده بودم . ولى خواست خداوند چنين شد . انشاء اللّه خير و خوش خواهد بود . نور چشم عزيزم بهمن ميرزا انشاء اللّه سلامت و خوش و خرم است . تازه بايد قوه و قدرتى گرفته باشد و صدا ندائى داشته باشد . مسلم است لله‌گى و دده‌گى مفصل با ملكه‌جان است .\r\n\r\nملاير و بروجرد\r\nلرها بروجرد را كه محاصره و غارت كرده حالا مىگويند اهل شهر جزيه قبول كردند و قرار گذاشته‌اند تا جزيه بدهند متعرض نباشند . صفحهء ملاير و راه همدان را متصل مشغول غارت و دزدى هستند . عراق پارسال سربند و شراه را غارت كردند . امسال هنوز نيامده‌اند ولى مردم خيلى متوحش [ اند 
  ] و هرقدر به هيئت وزراء تلگراف كرده و مىكنند سه ماه است كه تمام جوابها كپيه است . اقدامات مجدانه فورى به عمل مىآيد آسوده باشيد و تا حال به همين لفظ گذشته . غله در عراق امسال خوب بود . باوجود آن‌كه دوازده هزار خروار حمل طهران شد از بيست و دو تومان بالاتر نرفت . خبير السلطان عرض بندگى مىرساند . عرض مىكند استاد سبز على حالش چطور است ( اين اسم جعبهء آهنى زنجان من بود كه متصل از آن بايد تقديم به آقاى رئيس تلگراف داد تا اخبار دروغ به طهران راپرت ندهد ) . اينجا خبرى از آن نيست ، ياد گذشته‌ها به‌خير . از ملاير مىگويند كه پريروز از صبح الوار شهر را محاصره كرده اولاد شير على خان و حسن خان\r\n\r\n","description":"","footnote":"","page_name":" 3885 ","page_number":699},
  {"content":"\r\n\r\nزند از شهر مدافعه مىكردند توپ هم بوده الوار نتوانستند شهر را بگيرند . از شهر صرف‌نظر كرده سى و شش آبادى را غارت سه ده را آتش زده‌اند . دو روز است به طهران تلگراف شده ابدا جواب نيامده . بعد از رفتن لرها ميانهء حسن خان و اولاد شير على خان نزاع درگرفته دو طرف در شهر سنگر دارند . مصلحين در بين افتاده‌اند بلكه اصلاح بدهند كه اينجا اسباب غارت شهر را فراهم نكنيد . معاون حكومت ملاير كه حاليه به جاى حاكم است . حسين خان كه نزد مظفر نظام در فوج مخصوص طهران بود است كه مىشناسيد . زياده قربانت . » [ پايان نامهء افخم الدوله 
  ]\r\n\r\nشكر اللّه زنش را مجروح كرد\r\nچهارشنبه 20 رجب - شكر اللّه كلانى سهوا يا عمدا زنش را با تپانچه مجروح كرده گلوله به لپ ضعيفه خورده از سمت ديگر بيرون آمده و به دست ضعيفه فرورفته .\r\nشكر اللّه فرار كرده . تقى و يك نفر را فرستادم تحقيقات كنند ، ميرزا مسيح و ملا يحيى آنجا بودند بسى حرفهاى لغو زده بودند . خواستم بفرستم آنها را دستگير كنند . باز محض اين‌كه عدل الممالك بيايد پشيمان شدم . اصلا اين مسيح و وركيها مردمان هرزهء لغوى هستند و منافق آن وقتى كه همه الموت فرياد مىكرد ما فلانى را نمىخواهيم ، اينها مىگفتند مىخواهيم . حالا كه همه مرا خواهانند آنها مىگويند نمىخواهيم و اسباب اغتشاش ساير جاها شده‌اند .\r\n\r\nحكايت ماليات\r\nسه سال است بيشتر من اينجا هستم . هر سال اينها در اين موقع يك اقدام سوئى ، يك اغتشاش بىمعنى فراهم كردند . سال اول حكايت گچ‌لات بود . پارسال حكايت گل‌زاده خواهر ميرزا مسيح . امسال حكايت ماليات و اين‌كه قانون نيست . ارباب ملك در ملك خودش بماند كه اصل بىقانونى است . من هم ديگر نمىخواهم تملق بگويم و الّا حاضر شده بودند من تقى را ديدن بفرستم او بيايد . هرقدر به رعيت تملق گفته شود جرىتر مىشود . مثل اينها كه روز اول من ناچار از تملق بودم حالا جرى شده‌اند . حوالهء ماليات را داده‌ام محض اتمام حجت گفتم ورك هم بردند . مطالبات مرا هم نداده‌اند .\r\n\r\nامير اسعد\r\nزن استاد نور اللّه از تنكابون آمده بود سفارش داده بودم آبليمو و آب نارنج بياورد آورده بود . مىگفت تفريط و سرقت مخلفه و اموال اهل تنكابون از غارت زيادتر شد .\r\n\r\n","description":"","footnote":"","page_name":" 3886 ","page_number":700},
  {"content":"\r\n\r\nتمام آنچه را در جنگل و كوه برده پنهان نموده بودند مردم سرقت كردند يا تفريط شد .\r\nامير اسعد خيلى متوحش است . بعضيها هم مىگويند سالار الدوله در طالش دولاب است و پيغام داده خاك تنكابون را به توبره مىكشم . شهرت دارد به پاداش فرارى كه امير اسعد كرده بود او را ملقب به لقب سردار مفخم نمودند و پسر دوازده ساله‌اش حاكم محال ثلاث را امير اسعد .\r\n\r\nپشم الموت\r\nمگسهاى من تا حال هشت بچه كرده تهيه كندو نكرده بودم . حالا بايد اين سمت آن سمت بفرستم . از تخم نوغان پارسال قدرى زينب گذاشت امسال خيلى زيادتر شده يعنى آمد كرده و بچه نموده است . همان پائين خانهء على محمد « 1 » است و آن مقدار كم كه اول گذاشتيم حالا پنجاه برابر شده كه از عهدهء برگ برنمىآئيم و باز هم بچه مىكند و زياد مىشود . از كجهاى پارسال مادر زينب مشغول بافتن دستمال و پارچه است كه براى حضرت و الا روانه كنم . پشمهاى گوسفندها را آورده‌اند زينب متصل زنها را خبر مىكند بزنند روانهء همدان كنم قالى درست كنند . امسال خيلى پشم دارم . چند نفر هم اجرت داده مشغول ريسيدن هستند . پشم بهارهء اينجا من يك تومان است اما بعد از شستن نيم من مىشود . پائيزه گران‌تر است براى آن‌كه كسر نمىكند و پاك است . تجارت پشم اينجا را هم طالقانى مىكند .\r\n\r\nحشم الموت\r\nامسال حشم الموتى در موقع رفتن عراق خيلى تلف شد . تتمه هم سم‌كولى « 2 » و آبله گرفته‌اند . ثلث پارسال شير ندارند مگر يكى دو گله سالم مانده روغن خيلى گران‌تر مىشود ( بر سبيل متعارف هريك من شير ميش چهار من روغن به سنگ شاه ، هفت من پنير ، سه من كشك مىدهد ) حالا بسته به سال و ميش و نيكوئى علف است . چهارده ميش تا بيست و دو و زيادتر ممكن است يك من شير بدهد . مال من امسال سيزده ميش نيم من شير داد و بسيار كم بود و اين به واسطهء مرض و بدى خود ميش بود .\r\n\r\n\r\n","description":"","footnote":"\r\n( 1 ) - على محمد دائى اينجانب كه در سال 1307 شمسى در عنفوان جوانى فوت كرد . ( مسعود سالور )\r\n( 2 ) - سم‌كولى - نوعى بيمارى گوسفند .\r\n","page_name":" 3887 ","page_number":701},
  {"content":"\r\n\r\n\r\nعلف دهات\r\nشنبه 23 رجب ، هفتم سرطان - اوقات شريف ما را همه ساله اين وركيها در اين موقع تلخ مىكنند . اسبهاى مرا از بىعلفى آوه برده بودند اين روزها آوردند همه ساله اين دهات علف مىدهند فرستادم كلان علف بياورند گفتند وركيها به ما قدغن كرده‌اند تخم‌مرغى هم ندهيم . جيرين‌ده خانه‌اى يك مرغ مىدهند اين روزها گوسفند نمىشود كشت ضايع مىشود . براى مرغ آنجا فرستادم همان جواب كلانى را دادند . اين ملا يحيى ديوانه است ، بيسواد است . احدى حرف او را گوش نمىداد ، حالا مستمع زياد پيدا كرده و « مستمع صاحب سخن را بر سر شور آورد » .\r\n\r\nتهديد\r\nناچار شدم غروب پرىروز فرستادم سه چهار نفر كلانى را آوردند . همان شب مقارن اذان صبح فرستادم سه نفر از مفسدين جيرين‌دهى كه يكى سيد علينقى باشد آوردند . از ورك تهديدات شد ، جواب سخت دادم . ديروز آنها را چوب بستم . سادات ويكان و ميرزا على آمدند خيلى مرا از اتحاد آنها خواستند بترسانند . اما من ديگر از الموتى انديشه ندارم . نوكرهاى من هم در دستگيرى آنها مثل عقاب مىمانند ، گوش ندادم . گفتم خودكلانى ، جيرين‌دهى به جاى رفتن ورك قلعه بيايند تمنا كنند مرخص مىكنم ، مأيوس شدند . وركيها هم خفيف شدند ديدند ابدا واهمه نكردم . اين شد آمدند و مهدى را با تقى شفيع نمودند مرخص كردم . ملا يحيى با ملا موسى گرمارود رفته همايون و ساير گرمارودى را شفيع قرار داده بودند . امروز به من نوشتند قبول نكردم قلعه بيايند گفتم رسما به شهر نوشته‌ام و بايد باشد تا آنها بيايند . من با آنها كار دارم و بايد عمل خود را تمام كنند همه ساله طاقت كشمكش ندارم .\r\nپريروز شيخ حسين از شهر آمد شيخ نوشته بود قونسل قزوين رشت مىرود قونسل ديگرى خواهد آمد . عدل الممالك و حاج ميرزا تقى منتظر راه انداختن اين قونسل و آمدن قونسل ديگر هستند آن‌وقت خواهند آمد .\r\n\r\nنامهء عماد السلطنه\r\nچهار طغرا روزنامه با دستخطى از آقاى عماد السلطنه بود ، « آقا شمران تشريف برده‌اند ، بچه‌هاى من و افخم الدوله امسال نرفتند . آقا باز از طمع حورى خانم نوشته بود كه حد يقف ندارد بعد از اين تفصيلات مرقوم مىدارند اما خزانه‌دارى كار من محاكمات\r\n\r\n","description":"","footnote":"","page_name":" 3888 ","page_number":702},
  {"content":"\r\n\r\nخالصه است . هر مرافعه‌اى كه اربابىها با خالصه داشته باشند قضاوت آن با من است و سعد السلطنه . بعضى روزها خيلى بيكار بعضى روزها زياده از اندازه كار داريم . مسيو داشبر رئيس كل خالصه‌جات فرنگى معقول خليقى است . ما تملق اين يك نفر را بگوئيم بهتر است تا تملق ده نفر وزير و امير و آخر هم مواجب ندهند . اينجا مواجب را ماه‌به‌ماه مىدهند . عجالتا همان مواجب خودم است ، ممكن است زياد هم بشود . يك فوق‌العاده هم براى اياب و ذهاب شمران و ضرابخانه خواهند داد تقريبا صد تومان . اما ضرابخانه ( محل ادارهء خزانه است جاى گرم پدرسوخته ) بايد صبح برويم و دو ساعت به غروب مانده برگرديم . معين است كه ديگر فرصتى نخواهد بود . باغ امين ضرب اجازه گرفتيم ناهار بخوريم . در ضرابخانه ناهار مىدهند ، اما من هنوز سر ناهار نرفته‌ام و نمىروم .\r\nناهارش بد است . قابلامه مىبرم ، هم من هم سعد السلطنه . اخبارات خارج به اين واسطه كم فهميده مىشود . مستوفى الممالك بعد از وثوق الدوله فرنگستان رفت . معلوم نيست آنجا چه كارى دارند . در باب كتابها فرصت نكردم خواهم فرستاد . »\r\n( پايان نامهء عماد السلطنه )\r\n\r\nنامهء ديگر عماد السلطنه\r\nدر رقعهء ديگر « حكايت آمدن خانمها به الموت شرحش سابق نوشته شد . عجالتا غيرممكن است و درس مىخوانند . ( اين بچه‌ها كه به هزار التماس فحش و كتك درس نمىخواندند حالا كه دوره تغيير كرده چنان طالب و راغب درس شده‌اند كه نزهت و عين الملوك مرا ستوه آوردند تا معلم فرانسه و هيئت و جغرافيا آورديم و حالا شب و روز مشغول شده‌اند . فارسى را مىدانند عربى را كامل مىكنند با فرانسه ) . روشنك مدرسه دخترها مىرود . چهارصد هزار ليره استقراضى مثل هرپولى كه قرض كردند مبلغى از آن براى كسر بودجه خرج مىشود . مبلغى براى جنگ با سالار الدوله به قزاق و بختيارى داده مىشود . مبلغى را هم كه قبل از وقت خورده بودند . راست است من هميشه از بيكارى بدم مىآمد و از آن بابت است كه آنقدر چيز خوانده يا مىخوانم . حاليه كار زياد است اما بيكارى هم زياد . چنانچه نوشتم در خزانه‌دارى بيكار مىمانيم و در آن نقطه كارهاى ديگر را نمىشود كرد .\r\n\r\nتياتر خانمهاى جوان\r\nديروز در شش صفحه به فاصلهء سه ربع ساعت يك تياترى از خانم‌هاى جوان خودمان از قبيل دخترهاى شما و افخم الدوله و غيره يعنى تمام اقوام و فاميل نوشتم كه\r\n\r\n","description":"","footnote":"","page_name":" 3889 ","page_number":703},
  {"content":"\r\n\r\nمريم خانم دختر فخر الملك مىخواهد شوهرى بكند و آن شوهر هم جوان است و خوشگل ، هم متشخص ، هم صاحب مكنت . چون خيلى بددماغ است هريك از اين هم‌شأن‌هايش كه در سوزوگداز افتاده‌اند به يكديگر چه‌ها مىگفتند . شب كه حضرت و الا فرستاد و تياتر را گرفت فوق‌العاده تمجيد كرد و گويا منتشر بشود تا اگر مريم خانم همچو شوهرى خداى نكرده كرد بداند قبل از وقت مسخره‌اش كرده‌اند .\r\n\r\nمرض حصبه\r\nمسئلهء آمدن مأمور از قونسل را حضرت و الا فرمودند عرض كردم صحيح و درست است . سردار ناصر بدون مقدمه از مرض حصبه به فاصلهء پنج روز فوت كرد . امروز حضرت و الا مىفرمودند كه آقا مردك خان آجودان حضور هم فوت كرده ( اين دو نفر از پيشخدمتهاى مقرب ناصر الدين شاه بودند . سردار ناصر برادر حاج مجد الدوله است .\r\nآجودان حضور دائى عزيز السلطان معروف بود . ناخوشى حصبه امسال در طهران خيلى شيوع داشت و كشتار زيادى كرد ) .\r\n\r\nمأموريت عز الممالك\r\nعز الممالك بدون كار معين صحيح از خزانه‌دارى مأمور كرمانشاه شد و ناچار بايد برود . ميرزا محمود خان پسر نصير الدوله به توسط سفارت روس و انگليس در خزانه‌دارى پذيرفته شد ، كار معتبرى ندارد در كابينه است . چون مواجب خزانه‌دارى نقد است هركسى آنجا را ترجيح مىدهد . محمود شوكت پاشا را در اسلامبول كشته‌اند خبر تلگرافى است عثمانى را تمام كرد و كشته شد . شب 16 رجب . »\r\n( پايان نامهء ديگر عماد السلطنه )\r\n\r\nمحاصرهء ورك\r\nدوشنبه 25 شهر رجب - وركيها به هرجا نوشتند آدم فرستادند كسى ظاهرا همراهى نكرد . متوسل گرماروديها شدند به من نوشتند من سخت جواب دادم . ملا يوسف ، ملا شعبان آمدند . گفتم اگر متعهد مىشويد امورات مرا با آنها تمام كنيد برويد بياوريد و الّا چه اصلاحى . آنها هم نرفتند براى آنكه از عهده‌شان برنمىآيد . حالا هم ورك تقريبا محاصره است . جز سمت پيچ‌بن جاى ديگر نمىتوانند حركت كنند . آدمهاى من همه‌جا مواظب هستند . خواستم بفرستم آسياهاى آنها را خراب كنند . مستشاران من مانع شدند .\r\n\r\n","description":"","footnote":"","page_name":" 3890 ","page_number":704},
  {"content":"\r\n\r\n\r\nملا يحيى\r\nبرويم سر ملا يحيى به قول خودش دربسته ( دربسته ، جوان مرده ، دو عبارتى است كه در تنكابون و الموت خيلى استعمال مىشود ) . سيد مهدى آنجا رفته گفته بود من تا حال نمىدانستم مخالفت با شاهزاده آنقدر صرفه دارد . من دربسته را كه احدى اسم نمىبرد گوشهء خانه‌ام نزديك بود از گرسنگى بميرم ، حاليه روزى ده رقعه برايم از همه‌جاى الموت مىآيد . حجة الاسلام مرا خطاب مىكنند ، آقاى رئيس مىگويند . اين وركيها كه اعتناى سگ به من نداشتند همه نوكرم شده‌اند . به هرجا كاغذ بنويسم به جاى يك نفر ده نفر حاضر است ببرد . امسال شير گلهء پيچ‌بن را به من دادند . سى تومان باج گچ‌لات را به من تعارف كردند . دويست نفر نوكر مفت دارم . صبح و عصر حاضر خدمت من صبح گيلاس برايم مىآورند ، عصر آلوچه . خوب مختصر نانم توى روغن است و حجة الاسلام الموت . در صورتى كه مرا كسى نمىشناخت اعتنائى نداشت . شاهزاده هم مرا نخواهد كشت ، يا از اين‌جا بيرونم مىكند ناچار است پولى به عوض اعيانى بدهد يا از تقصيرم مىگذرد ، ديگر چه خواهد كرد من كه سرشناس و شريعتمدار شده‌ام . حالا ببينم اين حرف‌ها را با همه خريت كه دارد راست گفته يا دروغ ؟ به حق خدا همه را راست گفته .\r\nالان ملا يحيى آدمى شده براى خودش يك دانه ميوه از كلان براى من نياورده‌اند صبح و عصر براى ملا يحيى مىبرند چه و چه . همه اينها براى همان يك كلمه‌اى است كه مىگويد شاهزاده مالك نيست بيرونش مىكنم كه بر پدر آن‌كس لعنت كه اين حرف را ياد آنها داد .\r\n\r\nاخبار روزنامه‌ها\r\nبگذريم از اين مطالب و حرفهاى تمام‌نشدنى برويم سر روزنامه‌جات كه از بس به من كم اخبار مىرسد هرچند روزنامه برسد همان ساعت اول مىخوانم ( به شيخ نوشته‌ام آدرس داده‌ام از بانك شاهنشاهى روزنامهء « لندن نيوز » را برايم آبونه شود . حالا چه وقت برسد نمىدانم . ) اول از داخله بنويسم .\r\nهرچه خوانده مىشود اين عبارت است : همدان - اميرنظام يا دسته‌اى از سارقين مقابل شده فرار كردند . كرمانشاه صد نفر سوار فرمانفرما متعاقب سارقين فرستادند .\r\nاميد است دستگير شوند . عراق حاج فخر الملك جمعى را دنبال سارقين فرستاد اميد اموال مسروقه را مسترد دارند . نيشابور سواران زيادى به سراغ تركمانان رفته‌اند نتيجه معلوم نيست . قوچان سوارهاى شجاع الدوله كه تعاقب سارقين رفته بودند صد شتر و\r\n\r\n","description":"","footnote":"","page_name":" 3891 ","page_number":705},
  {"content":"\r\n\r\nمقدارى سياه مال مسترد داشته شبانه سارقين فرار كردند . تمام ايران سارق شده و تمام كار حكام هم راست يا دروغ تعاقب كردن آنهاست .\r\n\r\nطاعون - راه‌آهن جلفا\r\nمطلب ديگر بروز طاعون است در كرمانشاهان و اطراف آن‌كه ما همين يك فقره را كسر داشتيم . مطلب ديگر ساختن راه‌آهن جلفاى ارس است به تبريز و درياچهء اروميه و بعضى نقاط ديگر . سرمايهء اين عمل كه كلية از خزانهء دولت امپراطورى داده شده / 200 / 690 / 4 منات است و اسهام آن‌كه به فروش مىرسد سهمى پانصد فرانك است و صد پنج در سال مرابحه مىدهند و تا هفتاد و پنج سال به اقساط اصل تنخواه عايد خواهد شد . معدودى از اين اسهام را در بانك استقراضى طهران هم آورده‌اند تا مليونرهاى ايران خريدارى كنند .\r\n\r\nاروپا\r\nاما اروپ مسئلهء عمده امضاء عهدنامهء صلح است كه در سى و يكم ماه مه 1913 در قصر سلطنتى سنت جيمز لندن به امضاء نمايندگان دول متخاصمه رسيده است . اتحادى كه ما بين صرب و يونان شده بود مدتى باعث تعويق گرديد و الّا از اين زودتر امضاء شده بود . مواد آن را از اين قرار مىنويسند .\r\nمقدمه . مواد اين عهدنامهء تاريخى كه به تصويب دول عظيمه رسيد و فعلا به دول متحاربه پيشنهاد شده از اين قرار است .\r\nاعليحضرت پادشاه عثمانى از يك طرف و اعليحضرت‌هاى پادشاه يونان و پادشاه بلغار و پادشاه صرب و پادشاه قراطاغ از طرف ديگر براى خاتمه به محاربهء فعليه خود و استقرار صلح و مناسبات دوستانه بين هيئت دول و اتباع خود مصمم گرديدند كه معاهدهء صلح منعقد نموده و به دول عظيمه وزراء مختار و نمايندگان خود را معرفى مىنمايند . اينجا باز اسامى سلاطين را نوشته اما اسامى سفراى هريك را فراموش نموده است بنويسد .\r\nمادهء اول - از تاريخ امضاء و مبادلهء اين عهدنامه صلح و دوستى و مناسبات حسنه بين سلطان عثمانى از يك طرف و سلاطين متحده بالكانى از طرف ديگر و همچنين بين جانشينها و سلاطين آتيهء ممالك مزبوره و بين اتباع ايشان دائما برقرار خواهد بود .\r\n\r\n","description":"","footnote":"","page_name":" 3892 ","page_number":706},
  {"content":"\r\n\r\nمادهء دوم - اعليحضرت سلطان عثمانى به پادشاهان متحدهء بالكانى تمام متصرفات و اراضى قطعهء اروپائى خود را از مغرب خطى كه از نقطهء انوس به بحر اژه و از ميديا به بحر الاسود منتهى مىشود به استثناى مملكت آلبانى تفويض و تسليم خواهد نمود . رسم نمودن خط صحيح سرحدى با كميسيون مخصوص خواهد بود .\r\nمادهء سوم - اعليحضرت سلطان عثمانى و سلاطين متحدهء بالكانى ترتيبات تعيين حدود آلبانى و ساير مسائل كه راجع به آن قطعهء بالكان خواهد بود و تصفيهء هرگونه قضيه كه مربوط به آن نقطه باشد به اعليحضرت‌هاى امپراطور آلمان و امپراطور اتريش و هنگرى و امپراطور انگلستان و هندوستان و امپراطور كل ممالك روسيه و رئيس جمهور فرانسه و پادشاه ايتاليا محول و مفوض مىنمايد ( فردا همين الباقى هم از عثمانى بهتر ترقى خواهد كرد ) .\r\nمادهء چهارم - اعليحضرت سلطان تركى جزيرهء كريت را به دول متحده واگذار كرده و از تمام حقوق سلطنتى و ساير حقوقى كه در آن جزيره دارد به كلى استعفا و صرف‌نظر مىنمايد .\r\nمادهء پنجم - اعليحضرت سلطان تركى و سلاطين متحده تنظيم استاتوكو و تعيين مقدرات آتيه و مسائل راجعه به تمام جزاير عثمانى واقعه در بحر اژه ( به استثناى جزيره كريت ) و شبه جزيرهء كره اتوز را به دول معظمهء شش‌گانهء فوق‌الذكر اروپا واگذار و مفوض مىنمايد ( مباحثه نمايندگان صرب و يونان در سر مادهء سه و پنج بود كه مىگفتند فقط دولت عثمانى نوشته شود و اسمى از دول متحده برده نشود تا به‌واسطه يك تشر سر ادواردگرى ناچار از قبول شدند ) .\r\nمادهء ششم - اعليحضرت سلطان عثمانى و سلاطين بالكانى تعيين و ترتيب مسائل ماليه كه از نتيجهء جنگ بالكان و تفويض اراضى فوق‌الذكر حاصل شده است به كميسيون بين‌الملل كه در پاريس منعقد شده و نمايندگان خود را فرستاده‌اند محول و مفوض مىنمايند .\r\nمادهء هفتم - كليهء مسائل به محبوسين و اسراء جنگ طرفين و ساير مسائل حقوقى درخصوص روابط مليت و تجارت و عهدنامه‌هاى خصوصى ديگر قطع و تصفيه خواهد نمود .\r\nاز مقدمه كه در حاشيه نوشته شد و ساير مواد به خوبى معين مىشود كه دول\r\n\r\n","description":"","footnote":"","page_name":" 3893 ","page_number":707},
  {"content":"\r\n\r\nمتحاربه فقط نمايندگان به لندن فرستادند و الا در ساير مطالب اختيارى و رأيى نداشته‌اند .\r\n\r\nبلغارستان\r\nدولت بلغار كه به نسبت رفقا سرش بىكلاه مانده و فعلا جزء اعظم غنائم جنگ را سايرين برده‌اند بسيار پريشان‌خاطر است . خصوصا از اتحادى كه بين صرب و يونان واقع شده كه حتىالمقدور از اراضى متصرفه چيزى به بلغارستان ندهند احتمال قوى مىرود بين آنها جنگ بشود اگر دول معظمه دخالت نكنند اما ممكن نيست دول معظمه بگذارند .\r\n\r\nعثمانى\r\nمسئلهء ديگر حكايت موافقت انگليس و آلمان و عثمانى است در باب راه‌آهن بغداد و از قرارى كه نوشته شده بود دولت عثمانى كويت را جزو « پروتكتوراى » « 1 » انگليس مىشناسد و عهدنامه‌هاى امير يا شيخ كويت را با انگليس رسميت مىدهد . كويت را در امورات داخله خود و تعيين جانشين خود آزاد مىكند . به همه جهت دولت انگليس حقوق سلطنت عثمانى را به امارت كويت مىشناسد . باب عالى دعاوى و حقوق خود را در زبابه ، القطر و جزاير بحرين صرف‌نظر خواهد كرد ، در مقابل انگليس ملتزم است كه آن نقاط را ملحق به خود [ نداند 
  ] و تصرف ننمايد . اختيار فانوسهاى بحرى و علامتهاى راه همه را به انگليس مىدهد . بارى دولت انگليس به واسطهء ديپلوماسى هوشيار خود به مراتب بيشتر از فاتحين عثمانى از عثمانى نصيب و بهره برد كه برخى از آنها را من ننوشتم و تا ختم مسئله كميسيون پاريس و تقسيم اراضى بين دول متحده باز هم منافع و نتايج زياد از عثمانى خواهد برد .\r\n\r\nاستقلال بصره - عراق عرب\r\nمسئله ديگر غالب بيك كه خود روزنامه‌نويس هم نمىداند كيست اعلان استقلال ايالت بصره را مىكند و جمعى از عشاير را باخود همراه كرده . همين‌طور در عراق عرب بعضى گفتگوهاست كه اعراب در صدد استقلال عراق عرب افتاده‌اند . در كردستان عثمانى و شامات هم اغتشاش كلى است تا نتيجه چه حاصل شود . اين بود نتيجهء اقدامات محمود شوكت پاشا برادر بزرگ سپهدار اعظم از خلع پادشاهى چون سلطان\r\n\r\n\r\n","description":"","footnote":"\r\n( 1 ) . تحت الحمايه -  Protectorat \r\n","page_name":" 3894 ","page_number":708},
  {"content":"\r\n\r\nعبد الحميد .\r\nدختر امپراطور آلمان را با شكوه هرچه تمام‌تر عروسى كردند . امپراطور روس و پادشاه انگليس در اين جشن تشريف داشتند . ديگر مطلب تازه‌اى نداشت .\r\n\r\nامير اسعد\r\nچهارشنبه 27 - باز ما گرفتار امير اسعد شديم . پس از آن‌كه از طهران آمدم فرستادم گالشهاى پيچ‌بن را آوردند قيمت پنير ، مال الاجارهء سهم آنجا را كه من مالك و مستأجرم گرفتم ، با قيمت سه گوسفند كه از گلهء اوانكى سال قبل برده بودند . امير اسعد هم در آمد و رفت و اقامت رودبارش صحبتى در اين خصوص نكرد . من يقين كردم به حق خودش قانع شده ديگر حرفى ندارد . امسال خسر را گرمارودى با اوانكيها اجاره كردند .\r\nيك خروار و نيم هم گندم خروارى چهل تومان بذر براى آنجا دادم با مقدارى نخود .\r\nديروز به من از گرمارود خبر دادند كه امير اسعد مير قليچ خود محمود خان همان [ را 
  ] كه آبدار عماد السلطنه بود پيچ‌بن فرستاده چهل گوسفند از گلهء گرمارودى برده‌اند . ادريس گالش را هم چوب مفصل زده‌اند ، همين‌طور سبز على زارع را ، و التزام گرفته رأس محصول ايشان را خبر كند . كاغذى به حضرت امير نوشتم . اما محقق دارم مثل رقعهء پارسال بلاجواب خواهد ماند . دوستى اين آدم هم با من مثل . . . « 1 » با سالار الدوله مىماند كه اول قرار داد بعد مانع شد . اين عدل الممالك هم از شهر نمىآيد . هروقت امورات من بر هم خورد و از شهر بناى آمدن مأمور شد هزار مانع جلو آمد تا موقع بگذرد . حالا هم قونسل جديد نمىآيد . غنى را با مكتوبات و رقعهء وداعى براى قونسل شهر فرستادم .\r\nهنوز نيامده و نمىدانم اجوبه باز مهمل است يا متعمل . « 2 »\r\n\r\nپيچ‌بن\r\nيكشنبه غرهء شهر شعبان المعظم - همايون كدخداى گرمارود كاغذى نوشته بود خوب است معطل آمدن عدل الممالك نشده تا پيچ‌بن دو ساعت راه است برويد ، بلكه رفع اين دردسرها بشود . شيخ حسين هم اينجا بود گفت خيلى خوب است . خودم هم تصور كردم بروم بهتر است . لهذا مكتوبى نوشته روانه كردم كه فردا براى ناهار خدمت مىرسم .\r\nبهمن را اين زخم ول نمىكند حالا از صورتش به پشت گوش سرايت كرده و از شدت ورم و زخم تب سختى كرده ، نه حكيم داريم نه سررشته . بهمن اگر حكايت اين زخمها\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n( 2 ) - متعمل - پر از تكلف .\r\n","page_name":" 3895 ","page_number":709},
  {"content":"\r\n\r\nنباشد سردماغ است . شير را به موقع مىخورد ، خواب را به موقع مىكند . كمى هم غذا مىخورد باوجودى كه در ده و در دست دهاتى عمل آمده از بچه‌هاى ديگر من كه در شهر بودند بهتر تربيت مىشود . محمد على هم لله شده و اغلب بيرون است .\r\n\r\nقونسول جديد\r\nدوشنبه دوم - مصمم رفتن بوديم جواب مكتوب آمد كه امروز رودبار مىروم دو شب آنجا هستم مراجعت تشريف بياوريد . معلوم شد طفره زده . اما من به روى خود نياوردم .\r\nغنى از شهر آمد . اين مرتبه همهء جوابها اين بود . قونسل جديد امروز عصر وارد مىشود از روس و ايرانى حاكم و محكوم بزرگ و كوچك استقبال مىروند . عصر هم در قونسلخانه لاطار است ، شب سينماتوگراف و معرفى مردم ، شما زود قاصد ديگرى با رقعهء تبريكى نوشته روانه كنيد انشاء اللّه عدل الممالك خواهد آمد .\r\n\r\nامير اسعد و مالكيت خسر\r\nعصر از همايون بيك كاغذى رسيد كه امير اسعد امروز سر ملك خسر مىرود .\r\nمهدى رعيت مشغول آب‌يارى بوده سؤال مىكند رعيت كى هستى جواب عرض مىكند رعيت شاهزاده . به محض اين‌كه اين كلمه را مىگويد حكم مىكند او را چوب كاملى مىزنند و مىبرند حبس مىكنند ، سى تومان جريمه مىخواهد . گفته است هركس بگويد خسر مال شاهزاده است او را مىكشم ، تكليف چيست ؟ معلوم شد رودبار امير اسعد ملك بنده بوده است . بيشتر اين تحريكات را همان وركيها مىكنند . اينها هم براى يك تكه زمين از دين و آئين خود مىگذرند . بيچاره مردم تنكابون كه صد سال است اسير دست اينها هستند .\r\n\r\nترس ابو القاسم از امير اسعد\r\nشاگرد آبدارى در خمسه داشتيم اينجا پيدايش شد كه تبريز رفته بود . مراجعت آمده است تنكابون و الموت . كاغذجات زيادى براى طهران نوشتم از اين تفصيلات جديد خرجى داده روانه‌اش كردم . از راه طالقان رفت . ابو القاسم را خواستم نزد حضرت امير بفرستم گفت شايد مرا هم چوب زد حبس كرد ، پانصد تومان جريمه خواست . آن‌وقت شما چه مىكنيد . ديدم حرف حساب مىزند منصرف شدم . گفتم پس شما هم قزوين برويد بلكه قدم شما مثل پيرارسال نتيجه حاصل كند . او مشغول تهيه شد و من مشغول كاغذنويسى .\r\n\r\n","description":"","footnote":"","page_name":" 3896 ","page_number":710},
  {"content":"\r\n\r\n\r\nتعدى امير اسعد\r\nچهارم - ديشب سحر ابو القاسم به سمت شهر رفت . امروز عصر خواهد رسيد به قونسل حكايت را نوشتم ، در آخر هم نوشتم امير اسعد حاضر شود اگر ثابت كرد ملك مال اوست هزار تومان مىدهم . اگر ثابت كردم مال من است هزار تومان او بدهد تا من‌بعد يكى از ما دروغ نگوئيم . باز نوشتم من تاب مقاومت با او را ندارم ، خصوصا پس از شكست سالار الدوله هراقدامى لازم است بايد شما بكنيد كه از شر اين آدم كه حالا علنى و آشكار با من مخالفت مىكند محفوظ و مصون مانم . اينها را نوشتم ابو القاسم هم رفت . اما فايده به حال مهدى بيچاره نكرد . دفعهء ديگر او را چوب زد و اين‌بار پنجاه تومان جريمهء او شد كه من از جيب خودم دادم . همايون به توسط يك نفر از اقوام هدايت بيك اوانكى نوكرش روانه كند تا او را مستخلص نمايند و دفعهء ديگر نگويد من رعيت عين السلطنه‌ام ( خدا نگيرد اين امنيت و اين مشروطه را ، چه وقت اينها از اين غلطها مىكردند ) .\r\nشنبه هفتم شهر شعبان ، 21 درجهء سرطان - بهمن براى من اوقات نگذاشته . اين چند روز به واسطهء حدت ورم زير گوشش تمام تب داشت . ورم سر و سينه را هم گرفته .\r\nآخر الامر امروز دادم استاد تقى نشتر زد فى الجمله چركى آمد . بعضى ضمادها به گفتهء حيدر قلى خان و زنها گذاشتيم تا چه شود در اين گرما تب به او خيلى صدمه زده است .\r\n\r\nبلوك گردشى امير اسعد\r\nبارى شيخ كاغذى نوشته روزنامه داده بود . از رسيدن ابو القاسم ننوشته بود .\r\nامير اسعد جادهء معمول را گذاشته كوهها و دره‌ها را به زحمت زياد طى كرده به آتان تشريف‌فرما شدند . شب توقف معلوم است با شفيع راز دلها گفته‌اند . از آنجا قلعهء حسن و ناهار خوشكه‌چال و عنوان خريدارى آنجا از اندج به رودبار رفتند . حالا مىگويند مراجعت فيشان ، ورك ، اوانك و به سلامتى پيچ‌بن نزول اجلال مىفرمايند . عوض من ايشان به سركشى دهات و بلوك گردشى تشريف مىبرند ، فرق نمىكند وجود يكى است .\r\n\r\nارباب رعيتى\r\nملا يحيى ، ميرزا مسيح ، ملا حسينعلى فيشان رفته‌اند تا بلكه اعوان و انصار براى خود پيدا كنند من هم چون مطالب را به شهر نوشته‌ام اقدامى نمىكنم بلكه اگر پول هم بياورند\r\n\r\n","description":"","footnote":"","page_name":" 3897 ","page_number":711},
  {"content":"\r\n\r\nبدهند . نخواهم گرفت تا احقاق حق من بشود و معلوم نمايم چقدر اينها خودسر و ياغى هستند . اين‌كه طريقهء ارباب رعيتى نمىشود .\r\n\r\nنامهء عز الدوله\r\nروزنامه‌جات را مشغول خواندن هستم . مطالب آن بعد نوشته مىشود . اگر حالت بهمن بگذارد . از مكتوبات وارده دستخط حضرت اقدس و الا پس از دستورالعمل براى آمدن مصدقين اين‌طور مرقوم مىدارند . « ميرزا عبد الوهاب سه چهار روز است با زن برادر بزرگتر طهران آمده هنوز نديده‌ام . تفصيلات نزاع تنكابون را خواندم . اتفاقات غريبى بوده نمىدانم خواست خداوند چيست ؟ ديروز عز الممالك اينجا آمد گفت فردا روانهء كرمانشاهان هستم . هرچه كردند نشد نرود به معاونت مسيو دكركر « كركرى » مىكند .\r\nگفت شنيده‌ام سالار الدوله نزديك كردستان است ، از طايفهء جاف دخترى عروسى كرده است . ظفر السلطنه عزيز اللّه ميرزا كه حاكم كردستان است هنوز در همدان معطل سپاه است تا بخت كه را خواهد . از آن طرف قزاق هم به همدان رفته است مغشوش است .\r\nوثوق الدوله رفت فرنگستان . مستوفى الممالك و اسد اللّه ميرزا هم رفته‌اند ، گويا براى آوردن ناصر الملك است . مىگويند صد هزار تومان پول فرستاده‌اند بيايد . بخت اين است . خبر صحيح ندارم ، اينها را مىشنوم . بهمن دراز دست انشاء اللّه بزرگ مىشود دندان درآورده در كوه الموت به سنّت سنّيه قدما در لباس چوپانى چند روزى چوپانى خواهد كرد تا به مدرسه برود . » ( حضرت و الا مىفرمودند خلفاى حسن اولاد خود را لباس چوپانى پوشانده چندى چوپانى مىكردند و اين يكى از رسومات آن خانواده بوده است . بهمن هم بايد همين كار را بكند از آن جهت است دستخط فرموده بودند ) .\r\n\r\nنامهء آقاى عماد السلطنه\r\n« سه چهار روز قبل به توسط شيخ ابراهيم پاكت ارباب بزرگ يعنى برادر ارشد ميرزا عبد الوهاب را فرستادم كه از پاريس براى شما نوشته . از شهر هم فرخ ميرزا روزنامه بايستى روانه كرده باشد . ميان كتابها هم كتاب « تاريخ بختيارى » را فرخ ميرزا بهتر ديده آن را خريده در عرض هفتهء آينده روانه مىشود . من « كتاب آبى » را ديدم چيز هجوى بود .\r\nشورش فرانسه هم ناتمام است . من ميل داشتم تاريخ بختيارى را بخوانم اما فرصت ندارم ، چون خودم كتاب مىنويسم . كاغذى از شما نرسيده پاكت لاك كردهء حضرت و الا مرا وادار به نوشتن اين كاغذ كرده . روشنك را تجريش آوردم اين خواهرها او را خيلى اذيت مىكردند . من آنقدرها نمىدانستم وقتى شنيدم يك شب خواب نرفتم و صبح\r\n\r\n","description":"","footnote":"","page_name":" 3898 ","page_number":712},
  {"content":"\r\n\r\nفرستادم او را آوردند . ديروز مىگفت دو خواهر دارم مثل شمر ، دلم مىخواهد يكى آنها را بگيرد و من كتك بزنم . اما اين حرفها را پيش من نمىزند ، كم‌رو است و خيلى دختر خوبى است . پاك و تميز و چيز نگاه‌دار . پول مىدهم جمع مىكند و حساب نگاه مىدارد .\r\nدر هرصورت ديگر نمىگذارم شهر برود با مديحه بازى مىكند و متوجه حالش هستم ( اين است هنوز اخلاق و رفتار ما ايرانيها ) . ميرزا عبد الوهاب آمده اما اين موقع كسى نمىتواند عروسى كند . هواى شهر گرم و محال است آدم بتواند تهيهء آسايش مهمانها را بكند . هنوز هم حرفى نزده . يك روز تجريش آمده بود من طهران بودم مراجعت بين راه ملاقات شد . با مجد الاشراف پياده شدند صحبت كردم . عجالتا كم‌رو و خجالت‌كش به نظر مىآيد . حورى خانم او را مىخورد و حورى يكى از زنهاى متمول خواهد شد . زيرا چيز جمع‌كن است ، اين هم چيزدار . البته به هرقسمى باشد پول درآورده و نگاه مىدارد .\r\nتا ده سال ديگر يك ده در رشت خواهد خريد . دو سياهه لفا ايفاد شد .\r\nناصر الملك از پطرزبورق پاريس رفته كه از آنجا طهران بيايد ، ولى مشكل است .\r\nمجلس را مىخواهند مفتوح نمايند . خزانه‌دار مىخواهد فرنگ برود ( روشن خانم آمد بيرون گفتم چه مىخواهى كه براى آقاجان و ملكه بنويسم يا سؤالات مكرر در آخر آرام گفت از شهر براى ملكه خانم كاغذى نوشته‌ام كه جواب نداده از او قهر كرده‌ام ، بفرمائيد جبران كند ) .\r\nاما اخبارات داخله : ناصر الملك كه يك سال و نيم است ماهى پانزده هزار تومان گرفته و پاريس تعيش مىكند . وثوق الدوله وزير خارجه در برلن مشغول عيش است ، مستوفى الممالك وزير جنگ در پاريس يا جاى ديگر . هيچ همچو اوضاعى كسى سراغ ندارد كه دولتى به اين اغتشاش ، نايب السلطنه و وزرايش همه در اروپا باشند . مثل اين‌كه مردم نذر كرده بودند ماهى فلان مبلغ به آنها داده بروند عيش كنند . وكلاى ملت ناصر الملك را كه مجرب و عاقل و عالم مىدانستند كه خود اشتباه بزرگى بود به اين مقام انتخاب كردند كه از وجودش ايران منتفع شود و تمتع حاصل كند نه آن‌كه برود پاريس .\r\nكجا و در كدام مملكت نظير اين حكايت را نشان مىدهد . هيچ‌كس هم نيست يك كلمه حرف بزند . جمعى از رجال و معتبرين در خانهء صمصام السلطنه جمع شده عريضه به هيئت وزراء مىدهند كه مجلس را چرا مفتوح نمىكنند . علاء السلطنه هم جواب مىدهد در فكر هستم و باز كميسيون مطالعه برقرار مىشود كه به قانون انتخابات كه جديدا نوشته شد ملاحظاتى نمايند در حقيقت سرگردانى مردم است تا چهارصد هزار ليره تمام شود .\r\n\r\n","description":"","footnote":"","page_name":" 3899 ","page_number":713},
  {"content":"\r\n\r\n\r\nسالار الدوله\r\nبه گمان اين‌كه سالار الدوله در گروس است از همه‌جا سوار و جمعيت به آنجا روانه مىكنند ، يك وقت ملتفت مىشوند در نزديك كردستان ميان ئيل جاف مشغول عروسى است . اين‌بار بايد انتظار سوارهاى جاف را داشت . راستى اين آدم مثل سلطان جلال الدين منكبرنى رشادت دارد . افسوس كه اقبال با او نيست . ( براى مصرف چهارصد هزار ليره هم اين فقره سالار الدوله عنوانى است كه بسيار مفيد به حال وزراى ماست ) .\r\n\r\nاروپا و عثمانى\r\nاروپ : تمام دول مشغول ازدياد قواى جنگى خود هستند . غوغا و آشوبى است آن سرش ناپيدا . من‌جمله دولت آلمان يك مليارد مارك براى ازدياد قشون ماليات جديد گرفت . حالا به قواى جنگى بحرى و برى سماوى هم علاوه شده است كه ايروپلان باشد . محاربهء خارج عثمانى تمام شد ، فعلا در پاريس مشغول مذاكرات حصهء قرض ممالك منتزعه عثمانى هستند و خسارت جنگ مطالبه دارند . لكن جنگ داخلى به شدت در كار است .\r\nاردوى بزرگى كه در چاتلجا بود به خونخواهى كاظم پاشا آنچه كردند وارد شهر اسلامبول نشود ممكن نشد . عزت پاشا چون از جلوگيرى عاجز شد از رياست اردو استعفا داد . ابوك پاشا اول انور بيك را حبس كرده بعد به سمت اسلامبول حركت كردند ، به ورود اسلامبول محمود شوكت پاشا و جمع ديگرى را مقتول كردند ( ديگر درست تفصيل قتل محمود شوكت پاشا را نمىنويسد ) و كابينه از حزب احرار به رياست شاهزاده صباح الدين افندى برقرار نمودند و همه روزه محكمه‌ها باز و به خيال و ميل خود مردم را استنطاق اعدام و تبعيد و حبس مىكنند ( چنانچه آنها همين كار را كردند ) .\r\nوضع عثمانى خصوصا شهر اسلامبول بسياربسيار مغشوش است . تمام سفراى دول براى حفظ خود و تبعهء خود ساخلو وارد نموده‌اند . عما قريب اين انقلاب داخلى و اين ضديت دو حزب منجر به دخالت ساير دول مىشود و ممالك آسيائى عثمانى هم در خطر خواهد بود ، چنانچه اينك در تمام آن ولايات انقلاب و اغتشاش است كه شمه‌اى از آن سابقا نوشته شد . اين حزب احرار و اين حزب اتحاد و ترقى تا عثمانى را مضمحل نكنند ساكت نخواهند شد . در چاتلجا روبروى خصم قوىپنجه نشسته بودند و روزى نبود سر ناظم پاشا و محمود پاشا پنجاه صاحب‌منصب مبارزات و نزاع نكنند يا دستجات قشونى همين‌طور مثل اول مشروطه كه به بهشت رفتن و جهنم رفتن عباس آقا قاتل\r\n\r\n","description":"","footnote":"","page_name":" 3900 ","page_number":714},
  {"content":"\r\n\r\nاتابك همين منازعه در طهران بود . در صورتى كه در قشون بلغار يك كلمه از اين جمعيتها نبود . روزى پانصد ششصد نفر از عثمانى به مرض و با تلف مىشد در قشون بلغار يك نفر و با نگرفت . پس در مسيحى بودن و مسلمان بودن اين توفيرات حاصل مىشود و الّا علت ندارد دولت سى ساله آنقدر بر دولت هفتصدساله برترى داشته باشد .\r\n\r\nتقسيم غنائم\r\nاما حكايت تقسيم غنائم و اراضى مسخّره . هر چهار دولت قشون خود را هنوز مرخص نكرده‌اند و در تمام پاىتختهاى آنها هيجان شديد ملى در كار است . لكن دول معظمه نمىگذارند جنگ بشود . چنانچه امپراطور روس به آنها تلگراف كرده و رئيس الوزراى هرچهار دولت را احضار پطرزبورق نموده و هرچهار دولت تمكين نموده و روانه مىكنند . از اين پيشرفت نژاد اسلاو و اين قدرت امپراطور روس نژاد ژرمن و امپراطور آلمان و اطريش بسيار ملول و مكدرند و دور نيست مقدونيه كه حالا ما بين نزاع يونان و بلغار واقع شده مثل آلبانى مستقل شود .\r\nاز پادشاه آلبانى و آن حكايت اسعد پاشا هم ديگر ذكرى نبود . حاليه مشغول تحديد حدود آنجا هستند بدون دخالت يا رضايت دول متحاربه .\r\nاين اروپائيها يك وقتى باهم جنگ شديدى خواهند كرد ، اما آن‌وقت وقتى است كه ساير دول آسيائى و افريقائى تمام شده باشند و اراضى آن ممالك كلا قسمت شده باشد .\r\nو الّا تا تكه زمينى يا كوچك‌ترين دولتى در اين دو قسمت كره باقى است باهم نزاع نمىكنند . چنانچه الان ممانعت سخت دارند بين دول بالكان جنگ نشود . »\r\n( پايان نامهء عماد السلطنه )\r\nامير اسعد شبانه آمد از زوارك گذشت در پيچ‌بن توقف دارد و عمارت در ملك غير بنا مىكند .\r\nچهارشنبه يازدهم شعبان - بهمن همانطور تب مىكند امروز به حكم استخاره پشت گوشش را زالو انداختيم تا خدا چه خواهد . اوقات من بسيار تلخ است .\r\n\r\nالواطهاى ورك\r\nمقارن ظهر اسد اللّه ميرزا همشيره‌زاده كه قزوين آمده بود وارد شد كاغذجات شيخ مصرف نداشت . قونسل جديد قبل از رسيدن ابو القاسم طهران رفته ، قونسل قديم مشغول جمع‌آورى اسباب و عزيمت رشت است به هزار ماجرا و گويا تلگراف طهران قرار شد پنج سوار براى دستگيرى الواطهاى ورك بيايد . ابو القاسم ميرزا رئيس ايلات\r\n\r\n","description":"","footnote":"","page_name":" 3901 ","page_number":715},
  {"content":"\r\n\r\nگفته است سوار در شهر نداريم از خارج مىخواهم و روانه مىكنم . شيخ نوشته ( خراب شود همچو حكومت و ولايتى كه پنج نفر مأمور نتواند حركت بدهد ) به طهران ، شيخ تلگراف كرده كه حضرت و الا آنجا قونسل را ملاقات كرده سفارشات كنند . خرمن را برمىدارند از بس عدل الممالك طفره زد امروز فردا كرد اين مواقع هم جلو آمد ديگر چه ثمر دارد بيايند يا نيايند .\r\n\r\nترس از امير اسعد\r\nامير اسعد پيچ‌بن عمارت مىسازد همايون كدخدا گرمارود را احضار كرده بود از آنجا مراجعت برحسب دستورالعمل حضرات امير ورك رفت . همه را دارد باهم متحد مىكند . رعيت الموت گذرانش از تنكابون بايد بشود آنجا هم متفرق مىشوند . به اين واسطه چنان از اين آدم مىترسند كه اگر حكم كند بغل عيالتان نخوابيد ناچار از اطاعت مىباشند . تا اين مدت هم علنى با من عداوت نمىكرد حالا آشكارا عداوت مىكند كسى هم نيست احقاق حق كند .\r\n\r\nمأمور خلع اسلحه\r\nپنجشنبه 19 شعبان ، دوم درجهء اسد - واقعات چند روزه را مختصرا مىنويسم . غروب 14 در باغ بودم چهار نفر سوار آمدند و رئيس آنها كه مرد كامل بلندقدى بود پياده شد نزد من آمد . بعد حال و احوال‌پرسى دو مكتوب به من داد يكى از ضياء الدوله حاكم ، ديگرى از شيخ كه حيدر قلى خان چگنى مأمور است بهرهء شما را از ورك بگيرد ، خلع اسلحه كند . اشخاص مفصله را هم به شهر حاضر كند . اينها را قلعه فرستادم چاى بخورند . بعد آمدند به من گفتند اينها هيچ اسلحه همراه ندارند . معلوم شد مأمور اخذ اسلحه اسلحه ندارد و از اسلحه‌اى كه از وركى خواهد گرفت انشاء اللّه داراى سلاح مىشوند . رفتم قلعه ديدم يكى يك دانه شمشير بسته ، ديگرى قمه ، خود خان و سيمى هيچ ندارند .\r\n\r\nوركيها\r\nصبح 15 - تفصيلات را به خان حالى كردم بنا شد برود ورك . خان خيلى كم‌حرف و ساكت به نظر آمد . گفت از شما هم نماينده باشد . محمد على و ملا عيسى را فرستادم .\r\nمغرب محمد على آمد كه وركيها آنچه ميل داشتند با حضور محمد على گفتند از فضاحى ، فحاشى و غيره اين مأمور كلمه‌اى هم حرف نزد بر تجرى آنها افزوده شده مرا و\r\n\r\n","description":"","footnote":"","page_name":" 3902 ","page_number":716},
  {"content":"\r\n\r\nمحمد على را جواب كردند . او چون اجازه نداشت ماند من آمدم . از جيرين‌ده و كلان حسن‌آباد هم چند نفرى آمدند . آن‌وقت جمعى از وركيها داخل آنها شده دسته‌دسته نزد خان مىبردند و از قول آنها عرايضات مىكردند . من كاغذى به خان نوشتم كه مأموريت شما محدود است مىتوانيد انجام بدهيد ، نمىتوانيد قلعه بيائيد . ملا عيسى مىگفت به همه‌جا هم كاغذ نوشتند كه نايب الحكومه براى رسيدگى به عرايض ما و شما آمده ( اينجا من خبط كردم مىبايست مأمور را نگاه دارم . همان سه سوار را ورك بفرستم . از خودم هم به همهء آنها تفنگ و قطار فشنگ مىدادم ) .\r\n\r\nافساد امير اسعد\r\nروز 17 - خان نيامد ، محمد على آمد تفصيلاتى گفت كه من از ذكر آن شرم دارم . يكى دوتا از كاغذها را آوردند كه ديدم همه‌جا را مشغول شلوغ كردن هستند . خان را روى مخدهء مخمل نشانده‌اند . حضرت اشرف آقاى حاكم ، حضرت آقاى سرتيپ خطابش مىكنند . تعظيم و تكريم ، غذاى خوب ، هواى خوب . بسيار اشكال دارد او را به قلعه آورد . شب پس از فكر زياد تدبيرى به خاطرم رسيد . به حيدر قلى خان نوشتم قاصد از شهر آمده بعضى احكامات جديدا رسيده كه بايد زيارت كرده جواب عرض كرده فورى به شهر برود . دادم اسمعيل جلودار و گفتم اگر پرسيد بگو تا حال دو قاصد آمده . اين را فرستادم و خودم مشغول كاغذنويسى شده به طهران و قزوين به حاكم به قونسلگرى ، حتى تلگرافى هم به سفارت روس . مطالب را هم به امير اسعد متصل مىنويسند . او هم مشغول افساد است . تازه هم تفنگ و فشنگ به آنها داده .\r\n\r\nحق اربابى\r\nمقارن ظهر ديدم مأمور آمد و اين تدبير بجا و به موقع بود و تأثير خود را نمود . گفتم خان شما كار مرا بد اندر بدتر كرديد ، همه‌جا شلوغ شده . ولى بيك و ابو الحسن هم كه از پائين آمده بودند نشان دادم كه بيرون كرده‌اند ( خودم خواسته بودم ) . مأمور گفت حرف خيلى زده‌اند از همه‌جا هم براى من عريضه آمده اين مال گرمارود است . ديدم همايون ، درويشعلى ، بزرگ و چند نفرى به خط نور على عريضه دادند كه ما حرفى داريم مقرون به حساب . هروقت زور با شاهزاده مىشود ناچار از اطاعت هستيم ، چه و چه ( ديدم اين پدرسوخته‌ها هم باطنا مشغول هستند ) . همه را من جواب دادم كه من براى اين كارها نيامدم . در ورك هم ميانهء ده كارى از من ساخته نبود به شهر هم حاضر نمىشوند . اگر ميل به اصلاح باشد و حق اربابى هم مثل پارسال مىآيند قلعه . گفتم پس از اين همه\r\n\r\n","description":"","footnote":"","page_name":" 3903 ","page_number":717},
  {"content":"\r\n\r\nشرارتها و هرزگيها آن‌طور راضى نيستم . خوب اگر اين ورك مال شما باشد به اين سى تومان راضى مىشويد . گفت هرگز . گفتم پس من هم راضى نمىشوم ، آمدم اندرون .\r\nاسد اللّه ميرزا كه براى تفرج آمده و گرفتار اين مصائب شده خواستم و گفتم هرشكل است دو تصديق يعنى عين ماوقع را از اين بگيريد ، يكى براى حاكم ، ديگرى براى قونسلگرى . رفت و آمد گفت خيلى آدم اهلى است قبول كرد بنويسد . عصر رفتم بيرون مسوده كردم و هردو كاغذ را گرفتم ، يك ساعت به غروب مانده حمزه على به سمت شهر عازم شد كه فردا به شهر برسد .\r\n\r\nحبس چهار نفر\r\nمغرب گذشته بود در باغ بودم ابو الحسن نفس‌زنان آمد كه سيد بزرگ با سى چهل نفر از رشوند و رعيت آمده از زوارك گذشت به ورك برود . من فورا نوكرها را فرستادم آنها را گرفته بياورند تا اينها رفتند تاريك‌تر شد ، يكى دو سه تير انداختند . يك مرتبه اين جمعيت از ترس يكى به رودخانه زده ، يكى از پل گذشته ، ديگرى ميان گندمها مخفى شده بناى گريختن را گذاشته بودند . بارى چهار نفر دستگير [ شدند 
  ] ، اما خوب چهار نفرى يكى احمد فيشانى كه اين شخص ( چهار سال قبل كه سوارهاى آصف الدوله مأمور اينجا بودند زنش در فيشان كشته شد يعنى سيد بزرگ زنها را به جاى مردها روى پشت‌بامها گذاشته و به آنها گفته بود توى تفنگ سوارها نخود لوبياست واهمه نكنيد . با سنگ و كلوخ هرچه گيرتان بيايد به سر و مغز آنها بزنيد . سوار توى كوچه‌هاى فيشان گرفتار زنها شد . آخر تفنگ انداختند عيال اين مرد كشته شد . به شهر بردند اول مشروطه بوده ، چه به روزگار افخم الدوله آوردند خود كتابى لازم دارد ) ، يعقوب فيشانى ، ولى خان رشوند ، حمزهء وركى قاصد اينها را حبس كردند .\r\nحالا تماشا داشته فرار حضرات و ورود ورك كه مىبينند به اصطلاح عوام جا تر است و بچه نيست . خان حاكم در قلعه تشريف دارند و همه آنچه وركيها نوشته‌اند دروغ است .\r\n\r\nشرايط صلح با وركيها\r\nبارى صبح 18 مهدى را گفتم خان را برد خانهء خودش و آن‌وقت چوب خواستم و به قدرى چوب به آنها زدم كه غش كردند . سر ولى خان هم همان ديشب شكسته بود .\r\nكاغذى از ورك و سيد آمد براى من و مأمور . او جواب نوشت من شما را كى و چه وقت خواسته بودم ، آن هم با اين عده مردم . پس شما مرا آلت شرارت خود قرار داده‌ايد و الّا من مأمور ورك هستم نه جاى ديگر . من جواب سختى به سيد نوشتم كه حالا كار به\r\n\r\n","description":"","footnote":"","page_name":" 3904 ","page_number":718},
  {"content":"\r\n\r\nجائى رسيده كه مثل دزد روبسته شبانه جار و جمعيت به سر من مىآورى ، تفنگ خالى مىكنيد . تو براى اصلاح آمده بودى . احمد فيشانى ، عقيل جولادكى و سايرين براى چه كار آمده بودند . درست سيد را حلاجى كردم و سخت هم به سادات و يكان گفتم تا شرايط صلح را قبول نكنند اصلاح محال است . اينها رفتند عصر ملاهاى بالاروچ آمدند .\r\nمعلوم شد سيد ، ملا موسى خوشكه‌چالى و رشوندها مثل ميت وارد ورك شده آنجا هم مىبينند كسى جز وركى نيست كه نوشته بودند تمام بالارودبارى از آخوند ، ملا ، سيد ، بيك همه جمعند . الان هم سيد راه فرار ندارد و قسمها به اينها داده مرا از دست اين لوطيها نجات بدهيد . من گفتم به سيد كارى ندارم مقصرين را هم خانهء مهدى مىگذارم ، هروقت آمدند بروند مىدهم . اما وركيها را پذيرائى نمىكنم ، صلح نمىكنم . جز آن‌كه حق مرا بدهند و اشرارشان هم خارج شوند . دو نفر از سوارها را هم صبح ورك فرستادم .\r\nبه آنها دستورالعمل دادم و گفتم و سفارش كردم اگر اطاعت نكردند آن شمشير را بكش بگو توى شكم خودم مىزنم . اين حرف از صدتا تفنگ بهتر است ، واهمه مىكنند مبادا تو خودت را بكشى . همه‌چيز مىدهند ( در حكومتها كه رفته بودم اين علومات را از مأمورين آموخته‌ام . يك نايبى ما داشتيم هميشه ده دوازده دندان توى جيب داشت هر وقت مأموريت مىرفت به او بىاعتنائى مىشد يكى از آن دندانها را بيرون آورده اسلحه خود قرار مىداد و آنچه لازم داشت مىگرفت ) اينها شبانه رفتند ورك . اگر واقعا اين مأمور را به اين تدبير قلعه نياورده بودم كارش از شش طرف خراب بود . همين واقعه ديشب را هم از او تصديق مىگرفتند و متصل هم آدم جمع مىشد حتى از زوارك . هم آن تدبير بجا شد هم واقعهء پريشب كه ديگر احدى ميل هم داشته باشد جرأت نمىكند از اينجا رد شود .\r\n\r\nرشوندها\r\nحسن باغبان را هم پريشب رودبار نزد باقر خان پسر سعيد نظام فرستادم و كاغذى نوشتم آن‌وقت كه شما با ما قوم و خويش نشده بوديد اين رشوندها خدمتگزار و نوكر ما بودند ، حالا كه بايد صد مقابل بر خدمت و نوكرى آنها افزوده شده باشد مىآيند جلوى قلعهء من تير و تفنگ خالى مىكنند ، همراهى با الموتى مىكنند . فورا سه نفر مأمور روانه داريد اينها را تنبيه و جرم كنند . الان ظهر است كه موقعى به دست آورده اين را نوشتم . از ملا يوسف خبرى نشد گويا عصر بيايند . بهمن ديگر تب ندارد اما پشت گوشش متصل جراحت مىآيد ، ماده مىكند و باز مىشود ، خيلى لاغر شده از صدا افتاده .\r\n\r\n","description":"","footnote":"","page_name":" 3905 ","page_number":719},
  {"content":"\r\n\r\n\r\nهمان اجارهء سابق\r\n20 شعبان - حضرات نيامدند غروب كاغذى ملا يوسف نوشته بود كار سخت است .\r\nامير اسعد چنين و چنان خواهد كرد ( راست يا دروغ همه الموتى را از او مىترسانند و آنها هم مرا مىخواهند بترسانند يعنى از امير اسعد ) . از گچ‌لات بگذريد همان اجارهء سابق را بگيريد ، چه و چه . جواب مختصرى نوشتم كه از يك شاهى نمىگذرم . مقصرين هم بايد از ورك خارج شوند . شب كاغذ ديگرى نوشته بود بر ضد عصرى آه و ناله كه همه واهمه دارند ، ترس دارند مرا هم توقيف كردند . جواب نوشتم شما چرا آنجا رفتيد كه حبس شويد . از اين آه و ناله‌ها هم بيم ندارم تا از شهر خبر نرسد تكليفى ندارم . امروز مقارن ظهر همه آمدند . تا رسيدند گفتند محل صد خانوارى ويران شد . همه رفتند به سمت پيچ‌بن . گفتم به جهنم ، ديگر صحبتى در اين باب نكردم . عصر سردارى هم براى ولى خان خلعت گرفتند و همه آمده دست مرا بوسيدند و رفتند . ملا يوسف تب كرده بود با ملا حسن خانهء مهدى ماندند ، ملا شعبان هم رفت جيرين‌ده خانهء تقى ( دائى عيال تازه تقى است ) .\r\nكاغذى از گرمارود آمد كه حضرات وركيها يا حسين يا حسين‌گويان آمدند بروند ما نگاه داشتيم . خوب است خود حضرت و الا تشريف آورده آنها را مراجعت بدهيد . من جواب نوشتم آنچه رعيت است و خواهان من است مراجعت بدهيد . اگر هم لازم باشد يك نفر را مىفرستم . اما آن لوطيها و اشرار آزاد هستند ، هرجا ميل دارند بروند . زبانى هم گفتم اينها راضى بودند من تقى را بفرستم روانه نكردم ، حالا خودم بيايم !\r\n\r\nحادثهء نيمه‌شب\r\nشب گفتيم خلاص شديم ، البته مىروند . اما بر خلاف تصور ساعت شش از شب رفته كه فقط دو نفر كشيكچى بيدار بود از بالاى نسا كه جنوب قلعه آن سمت رود واقع است صداى شليك تفنگ بلند شده بود كه هراسان مرا بيدار كردند و بهمن را كه در پشه‌بند ميان حياط خوابيده بود بغل زده به اطاق آوردند ، همين‌طور ملكه را . من لخت بيرون رفتم ديدم همه بيدار [ شده 
  ] و اسلحه گرفته‌اند . اما دو سه نفر از آدمها خيلى دست‌پاچگى مىكنند . فورا به آنها تشر زده و قدغن كردم ابدا تير خالى نكنند . بعد از آن كه همه را جابه‌جا كردم آن‌وقت گفتم چهار نفر يك مرتبه شليك كنند كه بدانند ما زنده هستيم . همين كار را كردند . جوابى هم از آن سمت دادند و بعد ساكت شد . گفتم چاى درست كردند . ملا يوسف سر باز يك تاى قبا ترسان لرزان بالا آمده بود كه در آن هنگامه\r\n\r\n","description":"","footnote":"","page_name":" 3906 ","page_number":720},
  {"content":"\r\n\r\nبسيار اسباب تفريح شد . آقاى مأمور هم تفنگ پنج‌تير مرا گرفته كشيك مىكشيد ديگر خبرى نشد تا سفيده دميد . من گفتم دو نفر برود تقى را بياورد مبادا سر وقت او بروند .\r\nقدرى گذشت صداى تفنگ در نزديك جيرين‌ده بلند شد . فورا آقاى مأمور و دو نفر ديگر كمك رفتند . ما با دوربين نگاه كرديم چهار نفر پشت سنگى سنگر بسته و تير خالى مىكردند و بعد همان پشت سنگ مخفى شده . آدمها تقى را برداشته آوردند . آفتاب زد ملا حسن هم بالا آمد . هردو ملا شرح واقعه را نوشته دادند . مأمور هم مفصلا تفصيل را نوشت . آن‌وقت كاغذى به ورك و كاغذى به گرماروديها دادم ، مأمور نوشت دو نفر رعيت برد . بعد بنا را گفتم آمد و زواركيها را صدا زدند گفتم پشت ديوار برجها را سنگ‌چين كنند و در هركنگره برج دو مزغل بگذارند ( ميان اين گرفتارى استاد اصغر بنا و برادرش يوسف با يك خشت‌مال و يك عمله از شهر آمده ) همه اينها را كه ترتيب دادم خوابيدم . بهمن بيچاره از واهمه تب كرده است ، زخم هم خوب نمىشود .\r\n\r\nكشيك كشيدن شب\r\nروز شنبه 21 است . از گرمارود نوشته بودند به خداى يكتا ديشب وركيها اينجا بودند در صورتى كه به قول خودشان وركى ، جيرين‌دهى ، كلانى سى و هشت نفر بودند و تنها ورك صد خانوار و اقلا سيصد نفر مرد دارد . گفتند آقا جان بوده با ولى گالش ، قنبر حسن‌آبادى ، علينقى پسر حاج على . عصر سيد علينقى با عريضهء رعاياى گرمارود آمد وركىها گفته‌اند آدمهاى خودش بودند ، براى اتمام ما اين كار را كردند . زبانى مى گفت اسلحهء آنها را ما ديشب گرفته خانهء خان محمد گذاشته بوديم . معلوم شد اين تدابير را صبح كردند . جواب نوشتم اسلحهء خود را گرمارود بگذارند شما دو آبادى ضامن شويد ، ديگر از اين حركات نكنند . آن‌وقت يك نفر مىفرستم همه را روانهء ورك كنند تا از شهر مصدقين بيايند . هرچه گفتند بدهند . زبانى هم به سيد گفتم قبول كرد و گفت همين را مىخواستيم رفت . شب همه را كشيك كشيديم . دو طفل مهدى آن شب نسا بودند همه ترسيده غش مىكنند ، ابدا چيزى از گلويشان پائين نمىرود .\r\nچهارشنبه 25 شعبان - وركيها از گرمارود به ورك آمدند . چند نفر گرمارودى ، اوانكى همراه آوردند ، بالاروچىها هم چند نفر رفتند . آخوندها ديروز آمدند . شما اطمينان بدهيد آنها را بياوريم . چون از شهر خبر نمىرسيد و اعتبارى نداشت قبول كردم كه ميرزا مسيح ، ملا موسى ، ملا حسينعلى بيايند .\r\n\r\n","description":"","footnote":"","page_name":" 3907 ","page_number":721},
  {"content":"\r\n\r\n\r\nاطمينان دادن قنسول\r\nامروز صبح آخوندها آمدند . اما آنها نيامدند . در اين بين حمزه‌على از شهر آمد بعضى كاغذجات داد . معلوم شد چهار قزاق مأمور شده‌اند با ميرزا شفيع خان حاكم رودبار .\r\nابو القاسم با آنها رودبار رفته . جواب تلگراف و دستخطهاى حضرت و الا تمام اطمينان‌بخش بود كه قونسل ( كرى كريف ) را ديدم همه كاغذها را خواند چنين و چنان خواهد كرد . دستخطى هم براى وركيها مرقوم داشته بودند . از ورك كاغذى ميرزا مسيح و كاغذى همايون بيك به من نوشته بودند كه ما خواستيم شرفياب شويم يكى [ آنكه 
  ] مردم مانع شدند ، ديگر آن‌كه از مأمور ديوان واهمه داريم . خوب است فردا را ناهار گرمارود تشريف بياوريد آنجا شرفياب شويم . اينها ميل دارند قلعه نيامده باشند كه از شأن و شوكتشان كاسته شود . من هم ميل ندارم جاى ديگر بروم . جواب نوشتم اين حرف شما طفره است . وقتى كه من شما را احضار كنم مأمور حق مزاحمت ندارد .\r\nبهمن متصل تب مىكند ، سروصورت همه ورم كرده مادرش هم خيلى ضعف دارد .\r\nسر ملكه هم زخم شد . صلاح چنين ديدم شهر بروند معالجه كنند . امروز بنا بود عصر حركت كنند . محض آمدن اين مأمور و نوشتن كاغذجات مجدد به شهر موقوف نمودم .\r\nاميدوارم فردا عصر حركت كنند .\r\nاين مأمور حاكم رودبار است ، مىترسم ميل كند الموت هم مزيد رودبار شود و كار به دست من بدهد . موثق ديوان آخر نيامد و من از اين آدم نديده نشناخته انديشه دارم . طمع و آز مردم هم كه اندازه ندارد .\r\n\r\nغذا دادن به پنجاه نفر\r\nتمام اين هنگامه و آشوب را امير اسعد برپا كرد تا من دست از پيچ‌بن بردارم . الان هم نوكرهاى الموتى او بيشتر از همه شرارت مىكنند . تمام را محض افساد مرخص كرده با تفنگ روانهء الموت نموده كه كمك سايرين بشوند . از امير اسعد نحس‌تر ماه رمضان است كه آمد . با نداشتن آشپز من بايد هم شام و ناهار بدهم هم سحر و افطار . حاليه روز و شبى پنجاه نفر را من غذا مىدهم . همه‌جا هم مطالبات من مانده است .\r\nپنجشنبه 26 شعبان - ميرزا مسيح و ملا موسى آمدند اما ابدا اعتنا نكردم بعد پيغام براى آنها دادم حق مرا بايد بدهيد ، اسلحه را بايد بدهيد . اگر نداديد خواهند گرفت . گفته بودند حالا موقع ندارد مردم را ساكت كنيم آن‌وقت . باز مرا از امير اسعد تهديد كردند .\r\nعصر حمام رفتم بيرون آمدم كاغذ ابو القاسم رسيد كه با ميرزا شفيع خان و چهار قزاق\r\n\r\n","description":"","footnote":"","page_name":" 3908 ","page_number":722},
  {"content":"\r\n\r\nچهار سوار ديگر غروب مىرسيم . فورا مشغول تدارك شديم . اسد اللّه ميرزا هم تب كرده است .\r\n\r\nميرزا شفيع خان محرر وزير دفتر\r\nغروب حضرات وارد شدند . من ديدم اين آدم ميرزا شفيع خان وزير دفترى است كه با من هم‌سفر شيراز بود . يك دنيا خوشحال شدم كه الحمد للّه اين آدم با من دوست و آشناى قديم است . قزاقها را پائين در چادرى منزل داديم . يك نفر بلوك‌باشى زرآبادى هم از فضولهاى رودبار همراه است كه ميرزا شفيع خان مىگفت عينك من است .\r\nكاغذى از قونسل و حكومت داشتم كه اطمينان داده بودند امورات اصلاح مىشود .\r\nقونسل نوشته بود گفتگوى خودتان را با امير اسعد نقطه به نقطه طورى كه از عهدهء ثبوت برآئيد بنويسيد اقدامات شود .\r\nامشب را تمام مشغول صحبت بوديم . اين ميرزا شفيع خان فعلا هفتاد سال دارد ، كمرش خميده شده ، پير منحنى است . سى سال اوايل عمر نزد مستوفى الممالك مرحوم بود . بعد از او تا ميرزا هدايت وزير دفتر زنده بود نزد او محرر بود . در سفر فارس همراه نظام الملك آمد . ضابط قبوض بود . از آن به بعد گاهى خراسان مميزى [ مىرفت 
  ] گاهى طهران بود . عيال ضياء الدوله دختر اين آدم است به آن واسطه رودبار و سر دهات سپهدار فرستاده فايده ببرد . اينك هم مأمور الموت شده .\r\nجمعه 27 - صبح اسناد و نوشتجات و فرمان و آنچه متعلق به الموت بود ارائه دادم تفصيلات را قدرى من گفتم تتمه را حيدر قلى خان مىگفت . عريضه داده‌اند حيدر قلى خان شش ده را غارت كرده . بعد از ظهر بلوك‌باشى را ورك فرستاد كه هركس عرضى حرفى دارد بيايد تظلم خود را بكند . غروب كاغذ رسيد صبح شرفياب مىشويم .\r\n\r\nوكيل‌باشى\r\nميرزا شفيع خان ناهار و شام چند فنجان چاى با نان مىخورد و بسيار خودش مهمان كم‌خرجى است . اما قزاقها تلافى مىكنند . روزى يك قوطى كبريت و چند مثقال ترياك و يك كيسه توتون هم علاوهء ساير چيزها دريافت مىكنند . وكيل‌باشى هم اشتهاردى است و بابى بهائى . امروز مهدى و ساير نوكرها را ارشاد مىكرد آيهء قرآن تفسير مىكرد . سپردم ديگر با او مباحثه علمى نكنند تكليف زياد مىشود ( اشتهارد بهائى زياد دارد ) .\r\n\r\n","description":"","footnote":"","page_name":" 3909 ","page_number":723},
  {"content":"\r\n\r\n\r\nسه‌كوت مثل همه خالصه‌ها\r\nجمعه 28 - هوا مه دارد و صبحها بد نيست . ميرزا شفيع خان مىگفت اگر نيامد قزاق مىفرستم . من هم مشغول جواب كاغذها بودم كه عصر حضرات شهر بروند . اسد اللّه ميرزا اصرار دارد برود لكن نگذاشتم . مقارن ظهر مسيح تكمه‌بند تبريزى با ملا موسى ، ملا حسينعلى و رمضان على آمدند . من در اطاق بودم اما نوكرها همه جمع شده بودند كه ببينند اين پيرمرد چه قسم با آنها برخورد خواهد كرد و بعد از نيم ساعتى يكى يكى آمده بشارت مىدادند كه ميرزا شفيع خان چنان به حرف حساب آنها را مجاب كرد كه ديگر قادر نشدند كلمه‌اى حرف بزنند . قدرى گذشت مرا خواستند و گفت تمام آنچه مىگويند مزخرف است و قابل شنيدن نيست . من سه شق با آنها تمام مىكنم : يكى آن‌كه مثل تمام خالصه‌جات سه‌كوت كنند ، يكى مبلغى نقد و مقدارى جنس علاوه كنند امساله شما اجاره بدهيد . ديگر ان‌كه مىگويند مىرويم طهران نزد حضرت والاى بزرگ خرمن را شما برداريد انبار كنيد تا از طهران و حضرت و الا حكم بياورند . آن‌وقت اينها بناى صحبت و التماس گذاشتند . من هم با دليل و برهان مطالب آنها را رد كردم . كلانى ، جيرين‌دهى هم نيامده بودند و حال آن‌كه همه را حتى گرمارود را خبر نموده بودند .\r\nموقع ناهار شد رفتيم سر ناهار و من آمده خوابيدم .\r\n\r\nقافلهء مرضى\r\nعصر قافلهء مرضى را سمت شهر راه انداختم . بهمن كه مكرر نوشتيم ناخوش است ، ملكه سرش زخم شده . مادر زينب مىرود دندان بگذارد . كدخدا براى معالجهء چشم مىرود . محمد على و ميرزا حسين هم براى توجه و پرستارى قافلهء مرضى .\r\nحضرات باز بناى التماس را به ميرزا شفيع خان گذاشته بودند . اين دفعه به آنها فحش داده بود حتى به ملا حسنعلى . بلوك‌باشى را با آنها ورك فرستاد امشب فكرهاى خود را بكنند ، فردا جواب صريح بدهند . هرچه امروز تصديق از حيدر قلى خان خواسته بودند تمام عين واقع را گفته بود كه در حقيقت تكذيب بود نه تصديق .\r\n\r\nقبول سه‌كوت كردن\r\n29 - بلوك‌باشى آمد گفت به سه كوت راضى شدند و اجاره نكردند . من فهميدم براى اين اجاره نكردند كه بعدها باز بگويند از ما سندى ندارد ، به جبر و زور قزاق سه كوت كرد . اما خير من تصديق صحيح از ميرزا شفيع خان خواهم گرفت . ديروز حساب\r\n\r\n","description":"","footnote":"","page_name":" 3910 ","page_number":724},
  {"content":"\r\n\r\nكردند روبه‌روى خود آنها سالهاى متوسط هفتاد و پنج خروار غله ورك مىشود ، سواى كاه و علف و مراتع و ساير چيزها سه‌كوت كنند بيست و پنج خروار سهم من مىشود .\r\nاين دو سه ده را سه‌كوت كنم تمام دهات سه‌كوت مىشود و آن‌وقت انشاء اللّه ارباب صحيح مىشوم . وقتى كه ميرزا شفيع خان مىگفت شما از آسيا بايد حق بدهيد از كروم « 1 » حق بدهيد ، خوش‌نشين سرانه بدهد ، اينها مىخواستند زمين باز شده فروبروند و اينها را نشنوند . الان تمام الموت نگاه به ورك مىكند . من هم تمام همّم را مصروف آنجا نمودم تا حاليه كه دارد روبراه مىشود .\r\n\r\nگردوى هرمحل\r\nبارى مشهدى ملك را فرستادم خرمن را بردارد ، ساير چيزها را تقسيم كند . همان گردوى هرمحلى در الموت به‌قدر اجاره‌اى است كه حاليه به من مىدهند و باز راضى نبودند شرارت مىكردند . تفنگ به من شليك مىكردند . ملا يحيى از فحش و ناسزاى وركى جرأت بيرون آمدن از منزل را ندارد . اگر كار من همان‌طور كه مىخواهم درست شود ملا يحيى خدمت نموده است نه خيانت . براى آن‌كه وركى خدمتگزار بود و محض همان مطلب من ابدا به آنها نگفتم اجاره خود را علاوه كنيد اما بعد از آن‌كه بناى شرارت را گذاشتند فوز عظيم دانستم و تمام اشرار الموت هم در اين محل جمع است .\r\n\r\nوضع فيشان\r\nرعاياى فيشان عريضه‌اى با آب‌وتاب نوشته بودند . تازه جويا شده بودند فيشان خالصه است يا نه ؟ كروم مال ماست ، آبا و اجداد ما كاشته‌اند . جواب بسيار قشنگى نوشت كه من آمدم الموت براى رسيدگى به عرايض حقهء الموتى ، نه براى آن‌كه هر مهملى بنويسند جواب بدهم . فيشان مطابق فرمان ملك شاهزاده است تمام آنچه متعلق به فيشان است مال او مىشود . اين سؤالات بىمعنى را ديگر نكنيد . آنجا را هم آدم گذاشته سه‌كوت مىكنند . در آن ناحيه هم آن ده سه‌كوت شود تتمه درست است . اينها خيال مىكردند من مهمانى آمده‌ام يا نايب الحكومه الموتم . چهار روز قال قال كنند يا التماس كنم براى آن‌كه عزل نشوم يا فرار كه كشته نشوم .\r\n\r\n\r\n","description":"","footnote":"\r\n( 1 ) - كروم - درختان باغ و آنچه در باغ كشت مىشود . ( مسعود سالور )\r\n","page_name":" 3911 ","page_number":725},
  {"content":"\r\n\r\n\r\nتفاوت درآمد با امير اسعد\r\nناشكرى پدر الموتى را درمىآورد . همين ورك به حسابى كه شد سال گذشته هفتاد خروار خروارى سى تومان دو هزار و صد تومان فقط گندم و جو برده خورده سواى ساير چيزها . به همه جهت به من داده است با ماليات صد تومان نقد نه خروار غله كه هنوز هم پول غله مانده . از يك مزرعهء آنها امير اسعد سيصد تومان اجاره دريافت مىكند . از ورك به من سى تومان اجاره مىدهند ، آن هم با اين شرارت . دوازده تسوج « 1 » كه از پيچ‌بن باقى بود امسال خريد پولش را نداد و هشتاد و شش تومان اجاره گرفت . آنجا آن‌طورند در بارهء من اين‌طور . اين نقار بين من و امير اسعد را هم اينها باعث شدند از بس دروغ گفتند .\r\nمثلا گفته‌اند خبر قتل پسر شما را كه عين السلطنه شنيد فورا مطرب خبر كرد جشن گرفت در صورتى كه در الموت مطرب وجود ندارد و هيچ آدم عاقلى اين حركت زشت را نمىكند . مختصر وركى به واسطهء كفران نعمت به حق خود انشاء اللّه مىرسند .\r\nپنجشنبه چهارم - شانزده ساعت تمام روزه هستم . هوا هم گرم است . سه از دسته گذشته بيدار مىشوم بيرون مىروم پنج به غروب مانده اندرون آمده مىخوابم . يك ساعت يا دو ساعت به غروب مانده باز بيرون . ميرزا شفيع خان روزه نمىگيرد ، قصد اقامت نكرده . اسد اللّه ميرزا هم به واسطهء كسالت . نوكر و كلفت شب و روز به اين واسطه در زحمت خرج هم اندازه ندارد . در اين گيرودار بنائى هم دارم و روزى مبلغى پول مىدهم كار هم نمىكنند .\r\n\r\nاخذ اسلحه\r\nحالا برويم سر مطلب . غرهء ماه قزاق و حيدر قلى خان رفتند ورك براى اخذ اسلحه .\r\nميرزا مسيح آمد قلعه كه اسلحهء من خدمت امير اسعد است ، مسموع نشد صبح فرار كرد رفت پيچ‌بن . عزيز و سايرين بعضى سمت طالقان [ رفته 
  ] برخى در كوه پنهان شده‌اند .\r\nمأمورين هم در خانه‌هاى آنها مشغول خوردن مرغ و بره و « برنج مولائى » ، هستند .\r\nجريمه هم براى هريك معين شده همين‌طور براى جيرين‌دهى و كلانى ، حسن‌آبادى ، گرمارود و بالاروچ را موضوع كردم . رعيتهاى ورك آنها كه جوكارند آمدند قلعه شرح مفصلى از اين الواط و اشرار شكايت كردند كه همه را ميرزا شفيع خان تصديق كرد . من چون ديدم مأمورين نابلد هستند و مبادا اسباب زحمت ساير رعيت بشوند ابو القاسم بيك را ديشب ورك فرستادم و امروز مبلغى از وجه جريمه رسيد ، لطيف را هم تنبيه كرده\r\n\r\n\r\n","description":"","footnote":"\r\n( 1 ) - تسوج - چهار يك دانگ .\r\n","page_name":" 3912 ","page_number":726},
  {"content":"\r\n\r\nبودند ، چند قبضه تفنگ دولول و سرپر هم اخذ شده . اما ته‌پرها را مخفى نموده‌اند .\r\nمشغول تجسس هستند . ميرزا مسيح را هم نوشتم بيايد باز به درد خواهد خورد . انشاء اللّه بايد ورك را درست نسق كرد [ و 
  ] اين كسانى [ را 
  ] كه يك من دو من زمين زراعت دارند بايد خارج كرد .\r\n\r\nمشكلات ده - مسئلهء سه‌كوت\r\nجيرين‌دهى جريمهء خود را داد و حالا خيال دارند مبلغى علاوه اجاره كنند . اين صحبت سه‌كوت كه من در اين مدت جرأت نداشتم توى اطاق تنها بزنم حالا شهرت كاملى كرده و جرأت پيدا كرده در ملاء عام مىگويم ، بلكه عمل مىكنم . خيالات اساسى من يكى همين بود كه موقع پيدا نمىكردم ، ديگرى سرانهء خوش‌نشين ، ديگرى كروم ، چهارمى طاحونه . تازه اول نسق و گفتگوى الموت است و حرف‌هاى تازه به گوش حضرات مىرسد تا خدا چه خواسته باشد ، موفق بشوم يا نه .\r\n\r\nغارت كلان - مذاكرهء ميرزا شفيع و جلال\r\nبارى امروز مأمور كلان رفته بود جريمه بگيرد جلال كه با جبروت تمام از مأموريت طهران به ميان‌رود و از آنجا كلان آمده بود زنخ تراشيده ، سبيلها را تاب داده ، سردارى مشكى پوشيده ، يك يخهء لاستيكى چرك سياهى هم به سردارى زده از در قلعه وارد شد . چند كلمه من با او حرف زدم و رفت توى اطاق نزد ميرزا شفيع خان . اين آدم بيست و پنج سال نوكر ما بود و اين رعيتى هم كه در كلان دارد مال ديگرى بود ما به دست او داديم . بعد از چند دقيقه ميرزا شفيع خان بيرون آمد و گفت ها چه حرفى دارى بزن . من براى اين‌كه تصور نكند در حضور من حرفهاى خود را نزنند هروقت بناى صحبت مىشود برخاسته مىروم . اين دفعه به اطاق آمدم و گوش مىدادم . ديدم جلال پس از آن حرف گفت مأمورين كلان آمدند چون چاكر نوكرى كرده‌ام آنها را منزل داده همه‌چيز برايشان مهيا كردم شرفياب شدم . گفت آفرين . جلال گفت چاكر نبودم . گفت مىدانم .\r\nگفت حالا ، گفت چه چى . گفت عرض كردم چاكر نبودم . گفت فهميدم به شما هم كارى ندارند . گفت آخر . گفت آخر يعنى چه ، پدرسوخته مرا مسخره كرده‌اى ، لغز مىگوئى . رو به اسد اللّه ميرزا كرده اينها از كجا آمده‌اند . اين شاهزاده با اين قوم چه قسم راه مىرود .\r\nمرد كه اگر براى عرض آمدى بگو ، تظلم دارى بكن ، ديگر اين غمزه‌ها را لازم ندارد .\r\nجلال با تأنى و ملايمت تمام گفت بله عرض دارم . جواب داد زود بگو . گفت غارت كردند . گفت كجا را . گفت كلان را ، گفت خانهء شما را ، گفت نه . گفت پس به تو چه . آن‌كه\r\n\r\n","description":"","footnote":"","page_name":" 3913 ","page_number":727},
  {"content":"\r\n\r\nغارت شده چرا نمىآيد . باز گفت چاكر نبودم . گفت به جهنم كه نبودى ، به درك كه نبودى . مىدانم مىخواهى من سؤال كنم كجا تشريف داشتى و آن‌وقت بگوئى خدمت حضرت اشرف . اما من حضرت اشرف ، حضرت اجل نمىشناسم . عين السلطنه و رعيت را فرق نمىدهم همه دروغگو هستيد . نوشته‌ايد كلان پنجاه خانوار غارت شده من مىبينم خود كلان چهار خانوار است ، اصل دروغ ، فرع دروغ . گفت اسناد داريم . گفت در چه باب . گفت به حضور مبارك مىآورم . يك دفعه برآشفت ، پس حالا آمدى چه كنى ، آمدى اسنادت را چرا نياوردى . بىاسلحه كه كسى جنگ نمىرود .\r\n\r\nخوش‌نشين\r\nبارى از اين صحبتها من در اطاق از خنده غش كردم كه اين الموتى از بس از اين مهملات گفته و سپهدار و امير اسعد و آدمها و مأمورين كه به خيال خود بودند گوش داده ، بارك اللّه بارك اللّه از دروغ و خدعه گفته‌اند تصور مىكند همه‌جا بايد گفت و همه كس همان تصديق او را مىكند .\r\nرفتم بيرون كه صحبت را قطع كنم ، گفتم آقا اوقات شما تلخ نشود ، اينها عادت كرده‌اند به مهملات گفتن . اين چهار خانوار كه آنقدر در تعب و زحمت به قول خودشان هستند چرا از آنجا كوچ نمىكنند . حالا كه به ميل خود با همه اين صدمات نمىروند من حاضرم كروم و اعيان آنها را خريده به هركجا ميل دارند بروند و الّا بيرونشان مىكنم .\r\nميرزا شفيع خان گفت حق داريد . چه مىگوئى . گفت حاضريم ، گفتم اول خودت خوش‌نشين هستى ، يك خانه‌دارى پولش را بگير برو سايرين هم مثل شما . برخاستم و گفت حرف همين است .\r\nمن كه رفتم به ميرزا شفيع خان گفته بود ما در اصل ملك حرف داريم . فرمان داريم فردا مىآورم . اگر صاحب ملك نشديم مىرويم . او هم گفته بود خيلى خوب ( اين همان فرمانهائى است كه در عهد ناصر الدين شاه داده شده كه نقد و جنس مالياتى دهات را معلوم نموده كه همان وقت در دهات اربابى معمول نشد تا برسد به خالصه كه بهره سواى ماليات است )\r\n\r\nنامهء عماد السلطنه\r\nبگذريم از اين تياترها . قاطرهاى من امروز از شهر آمد . حضرات به سلامتى روز غرهء ماه به شهر رسيدند . سپرده بودم به تأنى بروند . دكتر را تا روزى كه اينها حركت كرده بودند پيدا نكرده بودند . نمىدانم خدمت كدام خانم بوده . كاغذ شيخ تازه‌اى نداشت . اما\r\n\r\n","description":"","footnote":"","page_name":" 3914 ","page_number":728},
  {"content":"\r\n\r\nرقعهء آقاى عماد السلطنه يك عالم بشارت داشت . افسوس كه مفصل مرقوم نشده و روزنامه‌ها را هم شيخ ملعون روانه نكرده است . « در خاتمه كاغذ رسيد ، روزنامه‌ها و كتاب و غيره را يك‌يك بنويسيد و بدانيد كه در اين ساعت ميان رومانى و بلغار و صربى و يونان و منتنگرو چه جنگهاى خونريز درگرفته و عثمانى چطور غفلة و مجددا ادرنه را گرفت . در هرجنگى ميان بلغار و صرب بيست هزار نفر و سى هزار نفر آدم كشته مىشود . هيچ‌جاى دنيا آرام نيست .\r\n\r\nوضع جنگ\r\nچنانچه سابقا حدس زده بودند جنگ تقسيم غنائم درگرفته است و معلوم مىشود رومانى تازه‌نفس با مهمات جنگى كامل خود و خزانه پرقدم به ميدان مبارزت گذاشته .\r\nظن قوى است بر خصم فرتوت خسته از كار افتادهء خود بلغار غالب آيد . انتقام خدائى است ، براى اين‌كه چهار دولت با عثمانى فقير به مخاصمت برخاست و اين بيچاره دست تضرع و التماس پيش هريك از دول اروپ دراز كرد جز يأس و نااميدى جوابى نشنيد .\r\nاين است كه در آخر كار اسباب خدائى فراهم شد تا داد مسلمين گرفته شود . اگرچه آن ممالك ديگر نصيب عثمانى نخواهد شد به قيمتهاى خيلىخيلى گزاف به خصم تمام مىشود كه اگر از اول مىدانستند هرگز اقدام به اين جنگ نمىكردند ، اتحاد اين چهار دولت هم مثل اتحاد الموتى ما بود كه نتيجه حاصل نشده منازعه برخاست . اما اين جنگ هم تمام مىشود باز جنگ من و الموتى باقى خواهد ماند . ( پايان نامهء عماد السلطنه )\r\n\r\nاوقات تلخى ميرزا شفيع\r\nجمعه پنجم رمضان - باد خنك آشكار وزيده اما هوا گرم است . امروز من كه بيرون رفتم ميرزا شفيع خان هم از جلو خان توى حياط آمد . هنوز سلام‌عليكى نكرده با كمال تشدد به من گفت شاهزاده مرا راه بينداز بروم ، من خفه شدم ، من هزار كار دارم . من متعجبانه گفتم مگر چه واقع شده . گفت هيچ مىخواهم بروم ، ديگر كارى ندارم . گفتم شما كارى هنوز صورت نداده‌ايد به محض شنيدن اين كلمه بر شدتش افزود . ديگر چه كنم ، چه بايد كرد اسلحه را كه بردند ، جريمه را كه گرفتند . من خيلى ملايم گفتم نه اسلحه گرفته شد و نه كسى تنبيه شد و نه خدمتانه اخذ شده . با وصف اين ميل داريد تشريف ببريد . باز برآشفت بناى چرند گفتن را گذاشت . من ديگر توقف نكرده او را با اسد اللّه ميرزا گذاشته رفتم به اطاق ، ناهارى خورده خوابيد . بعد از تحقيقات زياد معلوم شد جهت اوقات‌تلخى آقا يكى آن بوده كه نان چاى صبح نرم نبوده باب دندان آقا باشد .\r\n\r\n","description":"","footnote":"","page_name":" 3915 ","page_number":729},
  {"content":"\r\n\r\nديگرى آن‌كه دو ساعتى تنها او را گذاشته‌اند ( جهت اين دو تقصير بزرگ جا داشت مرا يك دست كتك بزند نه اوقات‌تلخى كند . الموتيها مىگويند يك پوس كتك ) . اين آدم خيلى پير است . به اين واسطه كم‌حوصله و تندخلق [ است 
  ] در حقيقت مثل اطفال مىنمايد . من تا مجبور نشوم با او مكالمه نمىكنم ، با همه احتياط باز دچار شدم . متصل هم نشسته چرت مىزند . من تعجب دارم كه همچو آدم چرا بايد شغل [ داشته باشد 
  ] و خدمت كند .\r\nعصر بنا بود به زيارت امامزاده بالاروچ برويم . من سپردم به اسد اللّه ميرزا اگر از خواب برخاست حالش به‌جا بود ، جويا شوم مبادا اين هم اسباب اوقات‌تلخى تازه شود .\r\nچهار به غروب مانده مرا بيدار كردند كه اسب حاضر است . رفتم بيرون ، سلام غرائى كرده مبادا لقمهء چپش شوم . ديدم نه الحمد للّه سردماغ است . معلوم شد جوجهء آب‌پز و چاى با نان نرم عصر او را سر حالت آورده . رفتيم بالاروچ زيارت و نماز كرده قدرى نشسته قلعه آمديم . ابو القاسم و بلوك‌باشى را خواستم ترتيب رفتن آقا را بدهند همان قزاق و حيدر قلى خان بمانند كافى است .\r\n\r\nنظرهاى مأمور\r\nدوشنبه هشتم رمضان ، 19 اسد - به‌قدر دويست تومان از اشرار ورك جريمه دريافت شده بود اگرچه خودشان نبودند ولى سخت‌گيرى مأمورين باعث شد كه اقوام آنها دادند .\r\nعزيز و كاظم طهران يا طالقان رفته‌اند ، مسيح و منصور و بعضيهاى ديگر پيچ‌بن و ميان‌رود هستند ، ملا يحيى مير نزد حاج محمد يوسف . جيرين‌ده و كلان و حسن‌آباد هم هريك بيست و پنج تومان جريمه دادند ، يعنى همان اشخاصى كه داخل وركيها شده بودند .\r\nميرزا شفيع با شعفى مشغول تقسيم غنائم شد . من خيلى واهمه كردم مبادا مثل دول بالكان در سر تقسيم نزاع و جدالى بشود . به حمد اللّه منازعه نشد . صد و پنجاه تومان خودش برداشت و به من گفت صد تومان اين پول را براى ضياء الدوله حكمران مىفرستم .\r\n\r\nتصديقات\r\nآمديم سر تصديقات . اول كاغذى به ضياء الدوله نوشت بر حقانيت من ، خلاف و كذب و افتراى رعايا . ثانيا تصديقى از بابت گچ‌لات و زيور كه چون ماليات عليحده ندارد جزو ورك است و حق شاهزاده . سيم تصديق ديگرى مثل اولى به خودم كه نگاه دارم ، اما مهر نكرد رفت خوابيد ، تا صبح اسد اللّه ميرزا را محرمانه ملاقات كند و مطلب معلوم\r\n\r\n","description":"","footnote":"","page_name":" 3916 ","page_number":730},
  {"content":"\r\n\r\nبود ، از من توقعى جداگانه دارد . حكمى هم نوشت خطاب به حيدر قلى خان و ابو القاسم بيك وكيل‌باشى قزاق كه حتى المقدور سعى كنيد اسلحه اخذ شود و اشخاص مفصله تا اسلحه نداده حق ندارند در دهات شاهزاده باشند و هراربابى هم مىتواند خانه و اعيان رعيت خود را خريده كوچ بدهد .\r\n\r\nهفتاد تومان حلالا\r\nبارى امروز بعد از سحر بيرون رفتم هوا روشن شد . پائين آمد نوشتجات را مهر كرد .\r\nمن هم به اسد اللّه ميرزا گفتم به او بگويد كه هفتاد تومان قيمت يك قاطر حلالا تقديم مىكنم . جواب گفته بود طورى كه كسى ملتفت نشود پول را بياوريد به دست خودم بدهيد . دادم اسد اللّه ميرزا زير عبا گرفته محرمانه تحويل كرد . بلوك‌باشى هم از غنائم پانزده تومان نصيبش شده بود . يك ليره زرد هم من يادگار دادم . در سر زدن آفتاب حضرات حركت كردند و من به قدرى زحمت كشيدم تملق گفتم ، آقا آقا خطاب كردم تا اين آدم كج‌خلق بدون رنجش بلكه در نهايت ممنونيت تشريف برد . من خيلى خوشوقت شدم كه زودتر رفت ، زيرا پذيرائى او مشكل بود .\r\n\r\nاخلاق ميرزا شفيع\r\nاين آدم شيراز با ما بود اما من چندان با او حشر نداشتم ، فقط آشنا و هم‌سفر بوديم . به قدرى اين آدم كثيف بود كه به وصف نمىآيد . يك دستمال خيلى كوچك داشت هم دماغ با او مىگرفت ، هم اخ و تف توى آن مىانداخت ، هم آب وضوى خودش را با آن خشك مىكرد ، هم صورت پاك مىكرد . آخر يك روز به اصرار و ابرام فوق‌العادهء من دستمال را دادم شستند . پيراهن خود را اين مدت عوض نكرد ، حمام نرفت . به هرجهت چندى هم بايد حيدر قلى خان اينجا باشد تا امنيت حاصل شود ، زيرا اسلحه اخذ نشده اغلب هم پيچ‌بن نشسته انتظار رفتن اينها را مىكشند . اما توقف وكيل‌باشى بلائى است .\r\nاين آدم روزى چهار قران ترياك مىكشد ، يك كيسه توتون و هرقدر ممكن شود چاى بايد بخورد . اگر از ورك خلاص شود ديگر ما جاى اقامتى براى ايشان سراغ نداريم .\r\n\r\nآيندهء ورك - سه‌كوت\r\nاينها گذشت وركى تنبيه شد ، نقره‌داغ شد ، خسارت و خرابى بسيار كشيد . سه‌كوت هم مىكنند . گچ‌لات و زيور و سياه‌سنگ هم به تصرف من آمد ، اما باز تمام اينها به جبر و عنف قبولانده شد . اگر هم دوامى و ثباتى پيدا كند همان در ورك است ، آن هم تا وقتى كه\r\n\r\n","description":"","footnote":"","page_name":" 3917 ","page_number":731},
  {"content":"\r\n\r\nاغتشاش ديگرى رخ نداده . پس بايد بعد از اين پيشرفت بناى مستحكمى گذاشت كه تغييرناپذير باشد و اين همان خيالى بود كه اول من كردم و مصدق از شهر خواستم تا به خصوصيت و حرف حساب و تصديق دهى خبره قرارى گذاشته شود . به واسطهء سوء اتفاق و شرارت بىاندازه وركى و بدبختى من كه باز در عذاب باشم مقدور نشد و به اين شكل ناصواب عمل گذشت . حالا يا بايد با خود الموتى قرارى بدهم يا صبر كنم تا سال ديگر ماه دوم بهار بشود و مصدق به اى نحو امكان بياورم . من ورك را با اين همه خرج گزاف و زحمت و تملق سه‌كوت كردم بالاروچ را چه كنم . فيشان و جاى ديگر را چه كنم . اگر اين قسم باشد كه براى هرده من مبلغى متضرر شوم وقت شريفم تلف شود .\r\n\r\nچهل ده\r\nاينجا چهل ده است چهار سال وقت و عمر و بيست هزار تومان خرج خواهد داشت .\r\nاين است كه بايد قدرى طمع را كم كرد از مراتع اربابى آنها گذشت . چون رعيتى اينجا هم زحمت دارد كود و رشوه بايد بدهند ، قرار عادلانه گذاشت كه به اصطلاح نه سيخ بسوزد نه كباب . من از حالا در اين خط اساسى كار مىكنم تا خدا مرا موفق كند يا نه .\r\n\r\nمشكل امير اسعد\r\nامير اسعد جوابى نوشته بود بيم و اميد و به هيچ‌وجه راضى نمىشود ديگرى در پيچ‌بن مالك باشد . من هم اولا از حضرت و الا اذن ندارم ، ثانى مىترسم زود بفروشم يا واگذار كنم فردا به سمت گرمارود يا دينه‌رود يا جاهاى ديگر كه با من هم سامان است حمله بياورد و تسلسل پيدا كند . واگذار نكنم دشمن قوى است و پرپول ، روزگار مغشوش ، متصل براى من اسباب‌چينى مىكند و مرا راحت نمىگذارد .\r\n\r\nآمدن اسعد الحكماء\r\nاسعد الحكماء از شهر آمده بود پريشب اينجا بود گفت ضياء الدوله بعضى پيغامات به امير اسعد داده من هم براى آن پيغامات هم براى تعزيت بايد بروم . اين آدم سابقهء خدمت با او دارد . فهميده و زبان‌آور هم هست . خوشحال شدم و مطالب را اگرچه كما هو حقه مىدانست باز تكرار و تذكار كردم ، بلكه انشاء اللّه در كلام او اثرى باشد و عبد البهاء مددى كند « 1 » . اسناد خود را به ميرزا شفيع خان ارائه دادم باز جوابى نوشت و روانه كردم .\r\n\r\n\r\n","description":"","footnote":"\r\n( 1 ) - طعنه به مناسبت آنكه وكيل‌باشى پيرو فرقه بوده .\r\n","page_name":" 3918 ","page_number":732},
  {"content":"\r\n\r\nاگر هم بايد پيچ‌بن را دست برداشت بايد با يك معاهده و قرارداد خيلىخيلى مستحكمى باشد ، اگرچه الآن تصاحب كرده و من بى خود وق‌وق مىكنم .\r\n\r\nآيندهء آبادى\r\nابو القاسم با يك قزاق و يك غلام حكومتى آتان رفت . به‌قدر هشتصد تومان آنجا مطالبات دارم . همين آتان را اگر آن‌طور كه مىخواهم اصلاحى بشود آبادى كنم ، تخم و تقاوى بدهم سالى دويست خروار به من غله مىدهد . حاليه قوت پنجاه خانوار از دويست خانوار را نمىدهد . تمام زمين مزروع را چراگاه حشم كرده‌اند ، تمام مخروبه شده ، سالى دو ماه آمده و مىروند . زن و بچه آنها گرسنه بايد بماند . در تمام آتان پنج رأس گاوكارى موجود است . اين محصول جزئى را تمام با دست ، با سنگ ، با خر مىكوبند و همان‌قدر است تا رفتن تنكابون كفايت كند . اگر زمين به اختيار من باشد و من بهره ببرم كه اين‌طور نخواهد بود . البته نسق مىكنم ، تخم [ و 
  ] تقاوى مىدهم ، رعيت سير ، خودم هم منافع مىبرم . اين شورستانى كه خراب شده بود به واسطهء يك سال توجه و دادن تخم و تقاوى الان سيصد چهارصد تومان به من بهرهء اربابى مىدهد ، سه‌كوت هم هست كه دوتا رعيت يكى من مىبرم ، اينها حقيقة در بعضى جهات خبط و لجاجت مىكنند ، الان از مايه افتاده‌اند ، ممكن نيست اينها قادر شوند كه از خود آبادى كنند ، جز آن‌كه بهره به من بدهند و من خرج كنم ملك آباد شود .\r\n\r\nهمه ناخوش\r\nپنجشنبه يازدهم رمضان المبارك - نوكرها تمام ناخوش شده‌اند ، خودم هم تب كردم ، امروز روزه را خوردم ، شدت گرما تخفيف يافته اينجا فقط از پانزدهم سرطان تا پانزدهم اسد گرم است . به حساب دهاتى از اول رسيدن توت تا آخر آن . تقى و حيدر قلى خان و ساير مأمورين را از ورك خواستم تا رعايا جمع شوند و مشغول كوبيدن محصول . كلان براى ضبط خرمن آدم فرستادم امروز همه به سمت شترخان رفته‌اند .\r\n\r\nحرفهاى امير اسعد\r\nاسعد الحكما ديروز عصر از ميان‌رود آمد مىگفت امير اسعد تمام صحبتش از جنگ با سالار الدوله بود و چه شاهنامه‌ها مىخواند . در باب شما و الموت همه را قسم مىخورد از اول همراهى داشتم ، حالا هم دارم و متصل هم به اين پدرسوخته‌ها گفته‌ام دست از هرزگى بردارند . ملك پيچ‌بن را هم من به حدود معين خريده‌ام ، حالا فلانى\r\n\r\n","description":"","footnote":"","page_name":" 3919 ","page_number":733},
  {"content":"\r\n\r\nبراى هرگوشهء آن اسمى گذاشته و مىخواهد ملك مرا ببرد دور از انصاف است . من با ايشان وصلت كرده‌ام و اين صحبتها نبايد ما بين ما بشود ، مختصر پس از گفتگوى زياد گفت پس از ماه رمضان رودبار مىروم خودم خدمت فلانى رسيده عمل را ختم مىكنم و رضايت ايشان را به عمل مىآورم . اين ملك را بايد به من واگذار كنند . آن‌وقت اجازه بدهند الموتيها را احضار مىكنم . منتظم الملك و چند نفرى را هم جمع مىكنم قرار قاطعى مىگذارم و اگر آن‌وقت الموتى تخلف كرد يا شيطنت كرد به عهدهء خودم پدرشان را بسوزانم . با اين فرمايشات بنده بايد دودستى سهام خودم را از پيچ‌بن بدون لا و نعم تقديم كنم چاره ندارد .\r\n\r\nكربلائى غنى\r\nكربلائى غنى رعيتى بود در ورك ، پيرمرد عتبات رفته ظاهر الصلاح مقدس از رعيتهاى خوب خوب كه من در خودم بدى تصور مىكردم در او تصور نمىكردم . وقتى كه به من گفتند اين آدم در آن شب با تيراندازها بوده من عرش را سير كردم و هيچ باور نكردم . اتفاقا پس از رفتن ميرزا شفيع خان اين كربلائى زوارك آمده بود ، احضارش كردم و جويا شدم . ديدم اقرار دارد . خيلىخيلى باعث تعجب من شد . با حضور حيدر قلى خان مأمور تقريرات او را نوشتم و مهر كرد . حيدر قلى خان هم مهر كرد . مختصرش اين است .\r\n« من خواب بودم حسين بالامحله‌اى كاروانسرادار امير مرا بيدار كرد گفت ولى از پيچ‌بن آمده كه امير اسعد مرقوم داشته ما به سمت قلعه رفته شليك كنيم . سايرين هم از گرمارود حركت به سمت قلعه كردند . آن‌وقت من و حسين و آقاجان آدم امير اسعد با سيد ابراهيم ويكانى آمديم برابر قلعه آقاجان با تفنگ ورندل ما با سرپر شليك كرديم نزديك سحر رفتيم » .\r\n\r\nچراغ هلندى - درشكه\r\nاتفاقا على اكبر ورك‌رودى ديروز به شهر مىرفت شرحى به قونسل نوشته با اين صورت تقرير و تصديقات ميرزا شفيع خان روانه شهر كردم . به طهران هم واقعات را راپرت دادم . به حكومت هم اظهار تشكرى و تمناى امضاء تصديقات شد و به شيخ هم نوشتم اگر حالت بهمن بهتر شده بنويسد مال بفرستم بيايند . اگر من به شهر پاريس مىرفتم البته به‌قدر زينب و مادرش كه قزوين رفته‌اند لذت نمىداد . همه‌چيز شهر براى آنها تازه و تماشاى مخصوصى دارد . مثلا اينها هيچ درشكه نديده‌اند حالا سوارى آن‌چه لذتى به آنها خواهد داد خدا مىداند ، از ديدن چراغ هلاندى چشم آنها چطور خيره\r\n\r\n","description":"","footnote":"","page_name":" 3920 ","page_number":734},
  {"content":"\r\n\r\nمىشود . بايد يكى باشد نگاه كند . بارى همه‌چيز شهر به آنها لذتى و تماشائى مىدهد كه ما فوق آن متصور نيست .\r\n\r\nترياك\r\nوكيل‌باشى با نهايت اكراه از ورك آمد . تقى قسم مىخورد هشت قران ترياك را از صبح تا ظهر كشيده به اسعد الحكما گفتم وكيل‌باشى بهائى است اما آنقدرهم ترياك مىكشد . جواب با تعجب تمام گفت اما نهى است حتى زراعت آن ، تجارت آن ، چه رسد به استعمال . گفتم شراب در مذهب ما چطور ، اما مىخورند مثل آب .\r\n\r\nفريب مردم\r\nامروز اسد اللّه ميرزا مىگفت ديشب پس از آن‌كه وكيل‌باشى مطمئن شد شما اندرون رفتيد حيدر قلى خان مأمور را زير ركاب كشيد . اسعد الحكما هم گاهى مىگفت و تصديق وكيل‌باشى را مىكرد . چيزى نمانده است اين ابله را بابى كنند . وكيل‌باشى سواد كاملى ندارد بلكه بسيار مختصر خواندن مىداند ، اما هزار آيه و دو هزار حديث حفظ دارد و تمام را تفسير مىكند ، تعبير مىكند و خيلىخيلى در فريفتن مردم استاد است . من بىميل نيستم قدرى از اين صحبتها را براى من بكند ، اما مىترسم رويش باز شود و جلوگيرى مشكل شود . بايد گذاشت تا دو روز به رفتنش مانده آن‌وقت صحبتى كرد و تماشائى نمود .\r\n\r\nامريكا و مذاهب مختلفه\r\nعبد البهاء از امريك به انگليس آمده حالا نمىدانم كجاست . در طهران يك روز همين صحبت امريك رفتن او و بهائيهاى امريك شد . ميرزا محمود خان پسر نصير الدوله گفت تعجب ندارد ، امريكا مملكتى است كه عقايد و مذاهب مختلفه را زود قبول مىكند مثلا اگر ده نفر جمع شوند و پيش خود قرار بگذارند استعمال زغال كك حرام است فورا جماعتى گرد آنها جمع شده اين مسئله را شاخ‌وبرگى داده يك انجمنى ، يك روزنامه‌اى ، يك دستگاهى براى پيشرفت اين كار تهيه مىكنند و كم‌كم عقيده و مسلكى مىشود . مثل آنها كه مسكر و دخان را حرام كرده‌اند يا حيوانى نمىخورند . حالا تعجب نكنيد كه جماعتى بابى شده باشند . زيرا اين حرفها كه عباس افندى مىزند خيلى عالىتر و تازه‌تر از آن است كه شخصى بگويد بادمجان را بايد حرام كرد براى آن‌كه خوردن آن كبد را معيوب مىكند يا عمر انسان را كوتاه مىكند و هزارها آدم اين حرف غيرصحيح را تعاقب\r\n\r\n","description":"","footnote":"","page_name":" 3921 ","page_number":735},
  {"content":"\r\n\r\nكنند . . .\r\n\r\nسختى بنائى\r\nدوشنبه 15 رمضان ، 24 اسد - الحمد للّه حالم خوب شد . همان يك روز روزه را افطار كردم ، اما نوكرها همان قسم ناخوش هستند . يخچال را هم مشغول هستند تا كى نوبت آب‌انبار شود . بنائى اينجاها سخت است براى هركوره آهك صد نفر عمله لازم است .\r\nبراى طاق يخچال و آب‌انبار آجر پختند ، خيلى خوب شد و حالا بايد يك كوره بزرگ آجر پخته شود . به هرجهت گرفتارم . اين بنائى هم قوز بالاى قوز شده . رمضان است كار پيشرفت نمىكند . هوا دو روز است ابر است . ظهرها ترشح بارانى مىشود پشه كم شده گرم نيست .\r\nديروز ميرزا كريم كدخداى كندانه‌سر از شهر آمد كاغذجات و يك بسته روزنامه رسانيد . شيخ نوشته بود به حكم استخاره براى معالجهء بهمن ميرزا موسى حكيم‌باشى ( مجتهد بابيها ) خوب آمد . الحمد للّه معالجه مؤثر واقع شده زخمها خوب شده ، بهمن و مادرش هردو دوا مىخورند تا قلع ماده بشود . از نواب عاليه و عزيز السلطنه كاغذ نداشتم تا درست از تفصيلات مسبوق شوم كه زينب از ديدن شهر چه كرد .\r\n\r\nعروسى بىاجازه\r\nاما كاغذجات طهران . آقاى عماد السلطنه دو ورق شكايت از شاهزاده افخم الملك و نزهت و ميرزا نصر اللّه مستشار و بالاخره از حضرت و الا نوشته بودند كه من از داماد شما ايراد گرفتم كه خانه بخرد ، چه و چه . بدون استحضار من مستشار و همشيره قول عروسى را مىدهند ، حضرت و الا هم مخارج عروسى را مىدهد و بدون اجازهء من عروسى كردند . من هم نرفتم و ديگر به آن خانه هم نمىروم . آن‌وقت تفصيل ماوقع را به خط پريوش خانم چهار صفحه از روى روزنامهء خودشان تحرير و روانه داشته‌اند كه هو به هو مرا مسبوق نموده باشند كه شرح آن باعث اطناب است . حقيقة هم بد كارى كرده‌اند . اين عجله و اين شتاب لازم نبود . اين كاغذها غره رمضان است . پاكت هشتم رمضان آقا فى الجمله بهتر بود كه عزيز الملوك همشيره در حضور حضرت و الا اذعان به تقصير خود كرد اما من تا به همه اينها يكان يكان يك جنگ و دعوا نكنم آرام نمىشوم ، اوقاتم بجا نمىآيد . بىاحترامى به من شده بايد حتما تلافى كنم ،\r\nدستخط حضرت و الا 22 شعبان مرقوم شده بود شب 29 عروسى مىكنند . نمىدانيد با همه گرفتاريها از رفتار عزيزه خانم يا بدخلقى عماد السلطنه دو سه روز است مشغولم .\r\n\r\n","description":"","footnote":"","page_name":" 3922 ","page_number":736},
  {"content":"\r\n\r\nالان نوشته‌ام عزيزه از شهر بيايد كه رفع اين حرف شايد بشود . من حوصله ندارم تفصيل را بنويسم مىخواهم كاغذ بنويسم . عصر پنجشنبه 26 شعبان . ايضا در خاتمه رفع دلتنگى شد فردا شب كه شب يكشنبه 29 است به سلامتى عروس را مىبرند . الان كه سه ساعت به ظهر مانده است عزيزه خانم و عينى خانم به شهر مىروند هوا ابر است گرم است شهر البته خيلى گرم‌تر است . شما البته از وقايع آنجا بنويسيد .\r\nاما خير تا آقا با يكىيكى مبارزت نكند حالش به جا نمىآيد . تفصيل عروسى را بايد منتظر شد تا رقعه‌جات خانمها برسد .\r\n\r\nنامهء عماد السلطنه\r\nآقاى عماد السلطنه در رقعهء دوم از نزاع ژاندارم و بختياريها مرقوم داشته بودند كه « براى اخذ اسلحهء آنها نزاع شد . قريب پنجاه نفر از طرفين كشته شد . آخر الامر قرار شد بختياريها اسلحهء خود را به رؤساى خودشان تسليم كنند . نقار بين آنها مرتفع نشده دور نيست باز جنگ شود ( در طهران كه بودم متصل بين ژاندارم و بختيارى يا قزاق و ژاندارم و بختيارى يا پليس و قزاق يا پليس و بختيارى يا به عكس متصل منازعه بود كه هركدام خود را قشون دولت ديگرى مىدانستند حتى ژاندارم يوسف‌آباد با ژاندارم باغ شاه خود را يكى شوسترى يكى سوئدى مىدانست و يا هم متصل نزاع مىكردند ) . مجلس را مىخواهند مفتوح كنند . اعلان و فرمان انتخابات منتشر به همان نظامنامه كه در مجلس ثانى نوشته شد كه انتخاب مستقيم باشد گويا اين انتخاب كه ناچار تمام از اعيان و اشراف مىشود درست به عكس آنچه دمكراتها از انتخاب مستقيم توقع داشتند به سليقهء وزراى ما بهتر آمده كه نظامنامهء ثالث را كه چندى قبل نوشتند فسخ كردند . الموت هم جزو حوزه‌بندى است و بايد در فكر بود .\r\nاما اوضاع اروپ بسيار مغشوش است و تصور مىكنند بين روس و اطريش جنگى شروع شود . اما واقعات جنگ از طرف پنج دولت صربى ، يونان ، منتنگرو و به‌طور اتحاد رومانى و عثمانى منفردا بلغار را احاطه كرده و به كلى مضمحل شد . اين قهرمان دول بالكان اين مؤسس اتحاد بالكان اين فاتح قرق كليسا لولويركاس و ادرنه به واسطهء همين غرور و تكبرش و به واسطهء تعديات كه نسبت به رعايا و ممالك مفتوحه‌اش نمود چنان زار و زبون شده كه از قرار اخبار تلگرافى جديد فرديناند صوفيه را وداع و فرار نموده است . » [ پايان نامهء عماد السلطنه 
  ]\r\n\r\n","description":"","footnote":"","page_name":" 3923 ","page_number":737},
  {"content":"\r\n\r\n\r\nمحاصرهء صوفيه\r\nچون روزنامه‌جات دير رسيد و اخبار گذشته فايدهء چندان ندارد فقط اكتفا به يك آرتيكل روزنامهء « ايران كنونى » مىشود كه جامع همه تفصيلات به‌طور اختصار است .\r\nشمارهء 56 : به خط جلى : محاصرهء صوفيه . به موجب اخبار ذخيره قشون صرب و يونان صوفيه پايتخت بلغارستان را محاصره نموده فرديناند پادشاه بلغار و ملكه فرار كابينه استعفا داده دولتين صرب و يونان پيشنهاد مىكنند كه بلغارستان به كلى تقسيم شود .\r\n\r\nجنگ بالكان\r\nراجع به جنگ بالكان . مسئله بالكان به مشكلات سخت تصادف كرده و قضاياى غيرمتصوره در اين چند روزه خيالات و افكار تمام سياسيون را دچار اضطراب نموده است . بلغار كه قهرمان بالكان محسوب مىشد امروز در حيص‌وبيص عنيفى افتاده سخت‌ترين روزها را طى مىكند از هرطرف قشونش در ميدان جنگ از قشون صرب و يونان شكست خورده هرچند كوشش در استتار مغلوبيت خود نمود شكستهاى پىدرپى پرده از روى كار برداشته و بنابر اخبار اخير قشون صرب و يونان در همه‌جا فاتح شده پس از جنگهاى سرحدى و غلبه داخل در خاك بلغار و تا پايتخت هجوم نموده‌اند . اينك صوفيه درحال محاصره و فرديناند پادشاه و ملكه زنش فرار نموده است و فاتحين در فكر اضمحلال كلى و تقسيم قطعى مملكت بلغار برآمده به هيچ شرط و قيدى راضى به بقاء و استقلالش تا حال نشده‌اند . برخى سياسيون و ارباب اطلاع از فنون نظامى توجيهات چند در مغلوبيت او نموده به قلت صاحب‌منصبان نسبت داده و جمعى به غرور و غفلت يا خستگى آحاد سربازان و كمى مهمات و آذوقه و بىاعتنائى به قوهء دشمن مستند مىسازند به هرحال پيداست كه ديگر هراميدوارى را بايد وداع گفته با چشم حسرت و تأسف از مساعى و كوششها و . . . « 1 » در جنگ با عثمانى از آن بلاد صرف‌نظر و فقط براى بقاى خود تلاش نمايد .\r\n\r\nرومانى\r\nداهيهء عظيم‌تر نهضت سريعى است كه از طرف دولت رومانى اخيرا وقوع يافته چندين هزار قشون وارد خاك بلغار نموده و از بدبختى دولت بلغارى در هرجا نظام رومانى قدم نهاده از طرف اهالى كه مسلم يا رومانى هستند با اشتياق تامى حسن قبول و\r\n\r\n\r\n","description":"","footnote":"\r\n( 1 ) - يك كلمه ناخوانا .\r\n","page_name":" 3924 ","page_number":738},
  {"content":"\r\n\r\nپذيرائى شايان به عمل آمده و ابدا مقاومت و منازعه از جانب مالك اصلى و رعايا بروز نكرده و فقط دويست سيصد نفر سربازان بلغارى در آن نقاط ساخلو بوده‌اند تا سوم ژويه علاوه بر سيلزى قرب پانزده كيلومتر از چند خط خاك بلغار را اشغال نموده‌اند و تلگرافات اخيره خبر مىدهند كه دولت رومانى ششصد هزار قشون تدارك كرده و اهالى طورى يقين به حصول غالبيت دارند كه در پايتخت رومانى مثل بزرگترين اعياد عامه مشغول جشن و سرورند زيرا مىدانستند قشون بلغار از ابتداء نيز بالغ به اين عده گزاف نبود و مىتوان گفت نصف اين مقدار در جنگهاى عثمانى و صرب و يونان كشته يا مجروح و اسير شده‌اند . اختلال عمل ماليهء بلغارى بعد از اين جنگها پر كاهى واضح است . تا به حال ده دوازده شهر را رومانى بدون زحمت ضبط كرده و در كارآمدن به پاىتخت است و سربازان بلغارى از هرنقطه كه فرار مىكنند اهالى را به قتل و عمارات را ويران و بدين سبب دنياى متمدن را بر حكومت بلغار متنفر و خشمگين ساخته‌اند .\r\n\r\nبلغار\r\nداهيهء بزرگ‌تر براى بلغار حمله‌اى است كه از طرف دولت عثمانى شروع شده و قشون عثمانى كه از نقطه چاتلجه پيش‌قدمى نموده و مىنمايد . در اين اواخر مطابق نقشه كه روزنامه ماتن ترسيم كرده دولت عثمانى دويست و ده هزار قشون حاضر داشت كه يكصد و پنجاه هزار در اسلامبول و حوالى چاتلجه توقف داشته و شصت هزار نيز در نقطه ديگر حاضر بودند و اينك هم با عجله هرچه تمام‌تر قشون از آسياى صغير وارد كرده و حركت مىدهد . اگرچه معلوم نيست خيال عثمانى تا چه حد محدود است و پاىبند به معاهده اخير خواهد داشت يا اين‌كه موقع را مساعد ديده مجددا به قصد استرداد ادرنه خواهد افتاد .\r\nاما بعد از وقايع اخيره شك نيست كه تا ادرنه تاخته و در تصرف آن اهمال و قصورى نخواهد نمود و بر فرض بقاى بلغار مسلما مجدد طمع در آن‌جا نخواهد كرد و چون از منطقه صرب و يونان مجزاست لهذا هيچ مانعى در مقابل موجود نيست ( اخبار بعد انتشار مىدهد كه ادرنه بدون هيچ مقاومت بلكه با نهايت ميل رعايا تسخير قشون عثمانى شد . قرق كليسا هم مفتوح شد و فعلا قشون عثمانى چندين فرسنگ داخل خاك بلغار شده است و شايد جزو محاصرين و مهاجمين صوفيه هم باشد ) ولى علىاىحال با اين اوضاع ديگر محال است گردن زير بار اداى غرامت حرب داده و برعكس فرصت را از دست نداده در ازدياد حصهء دول بالكان از قروض و تحميل مبلغ گزافى بر آنها اصرار خواهد نمود .\r\n\r\n","description":"","footnote":"","page_name":" 3925 ","page_number":739},
  {"content":"\r\n\r\n\r\nتجديد جنگ\r\nدو مسئله مشكل بزرگ نيز در كار است : اول احتمال تجديد جنگ بين عثمانى و صرب و يونان زيرا بعد از اضمحلال بلغار شايد قواى عثمانى بر آن دو خصم تفوق داشته به يك بهانه و دستاويز تجديد جنگ به اميد ارجاع شرف ديرينه بنمايد . از اين كار مشكل‌تر احتمال وقوع جنگ بين اطريش و روسيه است كه مجدد در تلگراف اشاره شده و خبر از عزيمت سوق قشون هركدام به سرحدات مجاور يكديگر مىدهند . اين دفعه ظن غالب بر وقوع جنگ است چه مشكل است بدون جنگ با مذاكرات ديپلوماسى بتوانند موازنه سياست اروپ را كه در حالت پريشانى است برقرار نمايند .\r\nاخبار اخير از مساعدت دولت روس به صرب و يونان مىدهد ، چنان‌كه حمايت اطريش از بلغار نيز سابقا معلوم همه گرديد پس شكست بلغار و قوت صرب و يونان و ممانعت رومانى با اطريش در معنى شكست اطريش است و اگر امروز به زور آهن و آتش در استحكام كار خود نكوشد در آتيه گرفتار بسى محظورات سخت‌ترى خواهد گشت . از اين رو اوضاع عالم خطرناك به نظر مىآيد . [ پايان مقاله 
  ]\r\n ز بيژن فزون بود هومان به زور * هنر عيب گردد چو برگشت هور \r\n\r\nاتحاد عليه عثمانى\r\nمن حفر بئرا لاخيه وقع فيه . اين فرديناند كه خود را مىخواست امپراطور بالكان بنمايد اين اتحاد را بر عليه عثمانى كرد و عداوت ديرينهء او باعث اين جنگ شد خداوند منتقم حقيقى داد عثمانى مظلوم و مسلمانان بيچاره را گرفت . به روزى افتاده كه دل دوست و دشمن به حال او كباب مىشود . كميته‌چيهاى بلغار ( بدتر از مجاهدين ما ) در اين ممالك مفتوحهء او بلائى به روزگار مسلمانان و يهود و صرب و يونانى آوردند كه چشم روزگار نديده و هيچ گوشى نشنيده چنانچه يك نفر از شاگردان مدارس كه جزو كميته‌چيها بوده نزد كشيش فرانسوى اقرار مىكند يكصد و چند نفر مسيحى سواى مسلمان و يهود كشته‌ام . هفتصد هشتصد نفر زن و مرد مسلمان را در ميان مساجد آتش مىزدند ، حاليه هم در مملكت خودشان آنچه مسلمان‌نژاد يهودىنژاد صرب و بلغار از رعايا بوده در مراجعت قشون شكست خورده يا كميته‌هاى بىانصاف مقتول دهات و خانه‌هاى آنها را آتش زده‌اند .\r\n\r\n","description":"","footnote":"","page_name":" 3926 ","page_number":740},
  {"content":"\r\n\r\n\r\nپوانكاره در انگليس\r\nمسيو پوانكاره رئيس‌جمهور فرانسه با مسيو پيشو وزير خارجهء لندن به ديدار پادشاه انگليس رفته‌اند . چنان پذيرائى شايانى ملت انگليس نموده كه مىگويند نظير تاجگذارى ژرژ است . چنان سياسيون گمان مىكنند كه فرانسه‌ها ميل دارند اتحاد نظامى انگليس را هم علاوه روس نمايند . زيرا انگليس متفق با آنهاست ليكن نه در صورت وقوع جنگ فرانسه‌ها از خصم ديرين قوى خود آلمانها خيلى انديشه دارند خصوصا پس از آن‌كه با انگليس اصلاح كرد يقين دارند روزى خواهد شد كه قواى بىحدوحساب خود را در مستعمرات فرانسه به خرج خواهد داد .\r\nدر مارك جنگ است ايتاليائيها باوجود هشتاد هزار قشون كه در طرابلس دارند هنوز اعراب و شيخ سنوسى را مطيع نكرده‌اند و به اين زوديها هم مشكل است . نايب السلطنه ايران لندن و پطرزبورق رفت . در لندن مثل مسيو پوانكاره و در پطرزبورق اندكى كمتر پذيرائى كردند حالا مىگويند تشريف كثيف خود را به ايران مىآورد تا باقيمانده تعهدات را انجام بدهد . عين الدوله هم استعفا داده بود باز او را راضى كردند .\r\nمستوفى الممالك و وثوق الدوله در فرنگ مشغول عيش و عشرت هستند . مرنارد براى اضافه تعرفه گمركى فرنگستان رفت مىگوئيد اگر دولتين اين تعرفه را قبول كنند دو كرور گمرك علاوه مىشود .\r\nچهارشنبه 17 رمضان ، آخر اسد . على اكبر از شهر آمد با كاغذجات و روزنامه . از حال بهمن نوشته بودند الحمد للّه خوب است ، ليكن طبيب براى اتمام معالجه تا ده روز ديگر حكم به توقف شهر نموده . از زبان بهمن كاغذى نوشته بودند پول خواسته بودند ، عزيز السلطنه از زينب نوشته بود كه از هيچ‌چيز تعجب نكرد همه‌جا با ما مهمانى مىآيد .\r\nمغازه و مسجد و امامزاده هم رفتيم . لازم بود اينها سفرى به قزوين بيايند و اين زخمها هم بيشتر براى همين مسئله بود . عكس بهمن را هم لازم است بردارند پول روانه كنيد .\r\n\r\nترتيبات قنسول\r\nشيخ تصديقات و كاغذجات را قونسلگرى برده بود . هنوز قراءت نكرده بودند نوشته بود اين قونسل ترتيبات ديگر دارد از دو به ظهر مانده تا يك بعد از ظهر به عرايض و كارها رسيدگى مىكند از آمد و شد زياد هم خوش ندارد آن مجلس شب كه اغلب آنجا جمع بودند متروك است .\r\nشاهزاده خانم همشيره بزرگ براى اسد اللّه ميرزا كاغذ نوشته شرحى از عروسى\r\n\r\n","description":"","footnote":"","page_name":" 3927 ","page_number":741},
  {"content":"\r\n\r\nحورى و نوشته بود در اين چند ساله عروسى به اين دستگاه و به اين مفصلى كسى نكرده بود تقريبا هزار تومان داماد زيادتر خرج عروسى كرد .\r\n\r\nاما روزنامه‌جات\r\nسالار الدوله در كرمانشاهان به اردوى قزاق براى مذاكرات صلح رفته بود . مذاكرات چه بود . پذيرفته شد يا نشد . خبر عزيمت او را از اردو مىنويسند و باز معلوم نيست چه خيال دارد . ادارهء نظميهء طهران را به صاحب‌منصبان جديد سوئدى واگذار مىكنند .\r\nاسامى آنها از اين قرار است .\r\n\r\nپليس\r\nمسيو وستداهل رئيس كل تشكيلات اداره ، مسيو ارناس رئيس كل پليس آشكار ، مسيو پريدال رئيس تفتيش ( پليس مخفى ) . اصل مطلب در اينجا است كه اين همه از پليس طهران تعريف مىكردند حالا به قدرى در روزنامه تكذيب نوشته [ اند 
  ] كه حد و اندازه ندارد . من‌جمله از دويست و هفتاد صاحب‌منصب پنجاه نفر داوطلب شده كه خط و سواد فارسى به‌قدر كفايت مىداند ( چون شرط استخدام يكى اين است ) ، از اين پنجاه نفر فقط ده نفر از عهده امتحان برآمده باقى را جواب كردند و از ششصد نفر پليس پانزده نفر صحيح المزاج و ممتحن انتخاب [ شده 
  ] باقى را اخراج كردند . باوجود اين‌كه نهصد نفر پليس و تعدادى صاحب‌منصب با صد نفر پليس سواره با مواجب كافى مىخواهند برقرار كنند مقررى آنها ده هزار تومان كمتر از اين عده پليس و صاحب‌منصب حاليه شده است .\r\n\r\nكميسريها - سمسارها\r\nاسد اللّه ميرزا تعريفات از اين اداره و كميسريها مىكند كه عقل حيران مىشود كه به چه عناوين از مردم پول مىگرفتند و اسباب‌چينى مىكردند . مثلا يكى از كارهاى كميسريها اين بود كه پليس آنها در بازار سمسارى گردش مىكرده چشمش كه به يك سردارى ترمه ، چادر زرى ، تفنگ يا چيز مرغوب ديگرى مىافتاده فورا آن شىء را از سمسار گرفته و سمسار را كميسرى مىبرد كه مال دزدى است و برحسب اعلان ضامن آن را نشان بده . هرقدر اين سمسار التماس مىكرد و مىگفت اين سردارى را چهار سال قبل خريدم چاره نمىشد . سردارى ضبط و مبلغى هم جرم گرفته مىشد . به قدرى اين كار را تعقيب كردند كه سمسارها روى قفسه و اسبابها را با پارچه مستور نمودند تا چشم\r\n\r\n","description":"","footnote":"","page_name":" 3928 ","page_number":742},
  {"content":"\r\n\r\nپليس به اشياء نيفتد . بارى اميدواريم به حسن كفايت سوئديها اين اداره هم منظم شود « 1 » .\r\nپنجشنبه 25 رمضان ، 5 درجه سنبله - مأمورين تمام در قلعه هستند . مثل لشكر ملخ قند ، چاى ، كاه ، علف ، انگور ، سيب ، گلابى هرچه هست و نيست تمام مىكنند . وركيها هم متصل تقى را فريب مىدهند امروز و فردا مىكنند بلكه اينها بروند و شرارت را از سر بگيرند . چون من اين مسئله را ملتفت شده‌ام تا مقدور هست و ممكن مىشود تحمل ضرر و مخارج فراوان را كرده نخواهم گذاشت بروند .\r\nملا رضى طالقانى كه دو سال قبل هم اينجا آمد و به واسطهء عميد الدوله و شعاع الدين ميرزا آشناست دو روز است از كركبود طالقان قلعه آمده مكتوبى هم از شريكه داشت كه مال يك ماه قبل بود . اين هم علاوه مهمانها شد .\r\n\r\nوضع داخلى نويسنده\r\nاسد اللّه ميرزا خوب شده ، اما روزه نيست مثل مرحوم پدرش از همه‌چيز سررشته دارد . شربت سيب خوب ، مرباى سيب اعلا درست كرد . شبها هم خورشهاى خوب طبخ مىكند . اما حالت اندرون ما به واسطهء كار زياد و اين‌كه شب و روز در تهيهء خوراك و غذاى ما بودند همگى ناخوش شده‌اند . خالهء زينب طفل چندماهه سقط كرده ناخوش است . شاه زينب و حسنى و على محمد هم تب سختى مىكنند . سكينه آشپز هم چشم‌درد گرفته ، تمام امورات ما پريشان است .\r\nبنابر كاغذ شيخ ابراهيم شب 24 اسمعيل و ابراهيم با ولى بيك را با چهار قاطر شهر فرستادم حضرات را بياورند . كاغذجات مفصلى هم به طهران نوشته شد . تقريبا در قضيهء الموت و اصلاح با امير اسعد التيماتومى شد بلكه حضرت و الا قدرى طمع را كم كند .\r\n\r\nصد تومان خرج بهمن\r\nامروز عصر مكتوبى از شيخ رسيد كه مال نفرستيد . پشت گوش بهمن باز ماده كرده و قلع مرض نشده . نمىدانم چه بلائى ، چه زخمى است كه خوب نمىشود . تا حال هم صد تومان پول خرج نموده‌اند . بقچه بقچه سوغاتى مىفرستند . امسال مشكل است با همه اين مخارج و حواله‌جات حضرت و الا يك شاهى براى من بماند . هفتصد تومان پريشب به طهران فرستادم چهارصد براى عماد السلطنه و افخم الدوله ، سيصد براى خود حضرت\r\n\r\n\r\n","description":"","footnote":"\r\n( 1 ) - در اينجا چهار صفحه را كنده‌اند .\r\n","page_name":" 3929 ","page_number":743},
  {"content":"\r\n\r\nو الا .\r\nكاغذى از آقاى عماد السلطنه بود با رقعهء از حورى و شوهرش ميرزا عبد الوهاب كه معلوم بود از همديگر شادند . آقاى عماد السلطنه مختصرى از واقعهء جنگ و طهران نوشته بودند .\r\n\r\nنامهء عماد السلطنه : وضع اروپا\r\n« بلغارستان با تمام فتوحاتى كه كرده و به عرش اعلى رسيده بود از نادانى وزرايش مغلوب و شكسته شد . عثمانى هم ميدان را خالى ديده مجددا ادرنه و قرق كليسا را گرفت . اما دول اروپ قبول ندارند يحتمل پس بگيرند . در بخارست مذاكره صلح در ميان است و خيلى مشكل است از اين همه خونريزى نصيبى كه شايسته باشد بلغار ببرد .\r\nيونان بهتر از همه خواهد برد . رومانى هم جنگ نكرده منفعت خودش را مىبرد . به ندرت در تواريخ دنيا مثل حالت بلغار فاتحى خوانده شده .\r\nبا امير اسعد هم خوب است آشتى كنيد ، به قول حكيم بزرگوار فردوسى\r\n مرا آشتى بهتر آيد ز جنگ * نبايد گرفتن چنين كار تنگ \r\nسر اين املاك هرروز گروهى زدوخورد كرده مىروند . ملكها مىماند . همين الموت است كه اتباع حسن در آنجا چه‌ها مىكردند و اثرى از آنها باقى نمانده .\r\nاخبار طهران : گويا تغييرى در وزراء شده يا بشود و عين الدوله خارج شود . جنگ و صلح بختياريها و ژاندارمها به درستى معلوم نيست ، همچنين آمدن نايب السلطنه .\r\nخزانه‌دار كل مسيو مرنارد فرنگ مىرود . مىگويند سه ماهه اين مسيو مرنارد به شخص من خوبى كرده بايد از او تعريف كنم ، يعنى از حيث شخصى نه عمومى . روىهم‌رفته آدم عاقلى است . اما اين‌كه ايران كلية چه خبر است يا چه شده يا چه مىشود به كلى مجهول است .\r\n\r\nرمان هيستوريك\r\nمن هروقت فرصت داشته باشم كتاب تاريخ « رمان هيستوريك » آغا محمد خان قاجار را مىنويسم كه تا حال هفتصد مثل اين كاغذ نوشته شده و باز تمام نيست . »\r\n( پايان نامهء عماد السلطنه )\r\n\r\n","description":"","footnote":"","page_name":" 3930 ","page_number":744},
  {"content":"\r\n\r\n\r\nنامه افخم الدوله و غارت لرها\r\nحاجى آقا از عراق كاغذى داده بود بعد از گزارشات و حال و احوال‌پرسى مطلب خنده‌دارى كه هميشه در مقدونيه و يونان واقع مىشد ، نوشته بود : « لرها در سه فرسنگى عراق هزار نفر دو هزار نفر آمده غارت مىكنند . سى و چهل هزار از گوسفند و گاو و رعيت بيچاره را مىبرند . هرجا بتوانند ده را هم غارت مىكنند . حاج ملك التجار اصفهان از عتبات مىآمد لرها او را گرفتند . هرچه داشت بردند ، عيال و همراهانش را رها كرده ملك و دامادش را بردند . تجار بروجرد رفته به دوازده هزار تومان پول نقد او را خريدند .\r\nحالا مىگويند لرها پشيمان شده‌اند كه بايستى صد هزار تومان گرفت و داد .\r\nهرچه تلگراف از مردم از حكومت به طهران مىشود بلا جواب است . ژاندارم هم از شهر به اين طرف خارج نمىشود . حاج عز الممالك آمد به كرمانشاهان برود از ترس لرها مجبور به اقامت شده هرچه مىكنند ممكن نيست راه بيفتد . عجالة رفع تنهايى چاكر را كرده عرض بندگى مىرساند . » [ پايان نامهء افخم الدوله 
  ]\r\nاتفاقا همان پريشب من براى حاج آقا كاغذ نوشتم و گله نمودم چرا مراسله‌اش دير مىرسد . شش از شب مىرود همه خواب هستند ، هريك با يك حمله مرض . بيرون جمعيت زياد است به زحمت پذيرائى مىشود . جاى بهمن و ملكه و زينب خيلى خالى است . انس من امروز به اينها زيادتر از طهرانيها است . مال و آدم كه رفت بيايند يا باز به حكم طبيب توقف كنند . زن حسنعلى وركى براى آشپزى آمده به سركارى اسمعيل جلودار مشغول شده تا چه از آب درآرد . الحمد للّه كه اين دفعه حورى نوشته بود غلط مىكنم ديگر لندلند نمىكنم به‌قدر كفايت اسباب دارم ديگر نزد مردم خجالت نمىكشم .\r\nچهارشنبه غرهء شوال ، عيد مبارك فطر - ديشب ماه رؤيت شد . خيلى هم درجه آن بلند بود كه گمان دو شبه مىرفت . شب را هيچ خواب نرفتم بر خلاف عادت يك ماهه بود و البته خواب نمىرفت . سه ساعت از دسته رفته بيرون رفتم .\r\n\r\nمار و قنارى\r\nرعاياى دهات نزديك ما ديدن آمده بودند به قول خودشان « سلام » . حكايت غريبى رخ داده بود و قفس كنارى « 1 » را كه هميشه در درختهاى نزديك درب قلعه آويزان مىكردند يك مار نازك كوتاهى داخل قفس كنارى ماده مىشود پس از بلع كنارى ديگر\r\n\r\n\r\n","description":"","footnote":"\r\n( 1 ) - ( - قنارى ) .\r\n","page_name":" 3931 ","page_number":745},
  {"content":"\r\n\r\nنمىتواند به واسطهء حجم شكم از لاى مفتول قفس بيرون بيايد . نصف داخل قفس نصف از قفس بيرون و آويزان بود . مستحفظ كنارى براى دادن آب و دانه كه مىرود مىبيند .\r\nابو الحسن [ را 
  ] كه در گرفتن مار مهارت كلى دارد خبر مىكند . مار را از داخل قفس دستگير مىكند . فورا شكم آن را شكافته كنارى مرده را بيرون مىآورد . قاتل و مقتول را به نظر من رساندند تا اسباب اسكات من شود . طورى اين كنارى بيچاره را بلع كرده بود كه يك دانه پر آن در داخل قفس و خارج قفس ديده نشد . ملا رضى معلوم شد به شدت از مار وحشت مىكند . چنانچه تا كشته او و نعش كنارى آنجا بود داخل حياط قلعه نشد .\r\n\r\nقرارداد سه‌كوت\r\nتا عصر همين‌طور براى ديدن « كوچك عيد » رعايا مىآمدند . وركيها هم چند نفر با ملا موسى آمدند . درخصوص اجاره و قرارداد سه‌كوت التماس دعا داشتند . فورا قرارنامه بالاروچ را دادم قراءت كردند و صحبت زياد شد . رفتند تا شب بين خود عمل را قطع كنند . مىدانم از ساعت خروج قلعه تا هروقت به يادشان بيايد فحش و ناسزاست به روح زنده و مردهء بالاروچى مىدهند اما اين ناسزا و نفرين را خوب است به خودشان بدهند كه باعث افتتاح اين عمل شدند . اگر شرارت و هرزگى آنها نبود كار به اينجا نمىرسيد من كه خيال نداشتم شرارت آنها اسباب تذكار من شد .\r\n\r\nدعوا سر بيد\r\nمطلب ديگر ، در روز 28 ماه گذشته از گازرخان در سر درخت بيد خيلىخيلى كوچك ناقابلى نزاع مىشود . يك نفر را با سنگ مىزنند و مقتول مىشود ، دو نفر هم زخمى به حالت خراب ، بلكه احتمال مىرود يكى از آنها هلاك شود . قاتلين هفت نفر برادر هستند كه چهار نفر آنها را فعلا محبوس داريم ، يكى از آنها لال و كر است .\r\nابو القاسم و حيدر قلى خان در گازرخان مشغول تنبيه سايرين و خون بست مىباشند . سه برادر ديگر دوتا طفل و يكى فرارى شده . مقتول هنگام موت گفته است قاتل من جعفر است كه الان محبوس است .\r\n\r\nگرانى : جوجه دانه‌اى دو ريال\r\nكاغذى هم امروز از شيخ رسيد كه مادر زينب از اقامت شهر و بىترتيبى جا و مكان خسته شده اصرار در آمدن دارد . اما بهمن نوبه مىكند و لاغرتر شده ليكن هواى خارج براى نوبهء او بهتر است زيرا در شهر مرض نوبه فراوان است . براى زخم هم چون\r\n\r\n","description":"","footnote":"","page_name":" 3932 ","page_number":746},
  {"content":"\r\n\r\nتشخيص مرض داده شده دستورالعمل و دوا روانه مىشود و زودتر مال روانه نمائيد و پول بفرستيد . جوجه دانه‌اى دو ريال است .\r\nملا على حامل اين كاغذ پيغام داده بود كه پس از گرفتن كاغذ و خروج از شهر گماشتگان شما يا قاطرها وارد شهر شدند . انشاء اللّه زود مىآيند . با همهء اين خرج و زحمت و تفصيل بهمن من قلع مادهء زخمش نشده بلكه نوبه هم مزيد گرديده است . اگر نتيجه اين بود كه بدون مصارف در اينجا هم موجود بود . اين بهمن تا روبه‌راه شود جان مرا به لب مىرساند .\r\n\r\nبازگشت خانواده\r\nپنجشنبه دوم - مقارن مغرب قافلهء شهر ما وارد شدند ، از ديدار همگى الحمد للّه شاد شدم . بهمن زخمش خوب شده لكن نقاهت باقى است . دواى زياد و نسخهء فراوان عوض همه‌چيز همراه آورده‌اند . مادر على محمد هم دندان گذاشته و حالا عادت كند ، مضحك بود . روزنامه هيچ نياورده بودند . فقط شيخ نوشته بود سپهدار يك شب آمد قزوين و صبح رفت طهران . عمارت وزارت داخله هم در طهران آتش گرفته علت معلوم نشده است . صحبتها همه از قزوين بود . اما به يك اندازه از وضع پذيرائى نواب عاليه دلتنگ بودند و به آنها تلخ گذشته بود .\r\nشنبه نهم - سه چهار روز بود بهمن تب و نوبه مىكرد صورتش از تابش آفتاب سوخته هيچ حالت ندارد . امروز نوبه بسياربسيار سختى كرد ، نزديك به نوبهء غش .\r\nاسعد الحكماء هم اينجا بود مثل الاغ هرچه او را نشان داديم چيزى نگفت كه مفيد باشد .\r\n\r\nباج به حيدر قلى خان\r\nحيدر قلى خان و آن سه نفر سوار امروز رفتند بعد از وضع آنچه دخل نموده بودند سى و پنج تومان به حيدر قلى خان و نفرى چهار تومان هم به سايرين دادم ( حيدر قلى خان شصت تومان عايدش شد ) ، باقى ماندند دو نفر قزاق تا چه مبلغ به آنها داده شود . اما وكيل‌باشى ترياك در الموت باقى نگذاشته . مىگويند ترياك او اندازه ندارد ، روزى يك تومان هم ممكن شود ترياك مىكشد . خودش مىگويد دوازده هزار تومان ماليهء پدرم را صرف ترياك نموده‌ام .\r\n\r\n","description":"","footnote":"","page_name":" 3933 ","page_number":747},
  {"content":"\r\n\r\n\r\nآدم امير اسعد\r\nمحمود خان آدم امير اسعد در سر گدوك اسباب صدمهء الموتيها شده قاطر مىگيرد ، هركه مىرود چند روز نگاه مىدارد عملگى كنند ، ميلش كشيد مرخص مىكند ، نكشيد به الموت با پشت‌گردنى مراجعت مىدهد . هنگامه‌اى در الموت براى اين حركات برپاست . محصول ملك مرا هم برد . از شهر هيچ اقدامى نشد . من هم صبر دارم و حوصله مىكنم . اگر واقعا اين قدغن از روى جديت شد جلوى طالقانى رودبارى را هم خواهم گرفت تا شكايت آنها باعث شود بلكه پرسشى به ميان بيايد . شب حال بهمن خيلى بدتر شد . بدنش مثل مرمر سرد شد ، گفتم دو دست پاشويه كردند ، بعد هم حوله گرم كرده تا نصف‌شب بدن او را گرم كردند . الحمد للّه نزديك صبح گرم شد و آثار تب پديدار .\r\n\r\nسه عروسى\r\nجمعه دهم شهر شوال - للّه الحمد پس از نوبهء شديد آن شب تب بهمن قطع شد ، اما ضعف مزاجش حدوحصر ندارد . بالاروچ سه عروسى بود يكى براى برادر ملا على ديگرى براى برادرزادهء شيخ محمد ( اين شيخ اصلا بالاروچى است مقيم قزوين شده امسال قبل از رمضان آمد الموت رمضان را هم من گفتم در مسجد گرمارود نماز و موعظه كرد . بىسواد نيست . خط خوشى هم دارد . در شهر قزوين مسئله‌گوست . ) ديگرى براى يك نفر از رعايا . ناهار را منزل ملا على دعوت داشتيم . اسد اللّه ميرزا و ملكه هم بودند .\r\nعروس را از روچ سفلى آوردند خيلى تماشا كرديم . عصر را منزل ملا محمد رفتيم غروب منزل آمدم .\r\n\r\nتكدى كركبوديان\r\nملا رضى رفت ، آدم خوبى بود . پانزده تومان نياز مولانا شد . سى سال است با عميد الدوله و شعاع الدين ميرزا قدم مىزند . آشنائى من هم به‌واسطه آنهاست . اما اين ده كركبود « 1 » كه مسقط الرأس ملا رضى است به قدرت خدا نه يك وجب زمين مزروع دارد نه يك شاخه درخت ، حتى گون خود را هم از دهات ديگر بايد خريدارى كنند . با اين حال دويست خانوار مسكن دارد كه از آب به بالا را بايد براى معيشت خود از خارج تحصيل كنند و دو ثلث خانوار آنجا امر معيشتشان از تكدى مىگذرد كه سواى دو ماه تابستان\r\n\r\n\r\n","description":"","footnote":"\r\n( 1 ) - كركبود - از دهات طالقان .\r\n","page_name":" 3934 ","page_number":748},
  {"content":"\r\n\r\nتمام سال را به اقطار مملكت ايران گردش كرده تكدى مىكنند ، حتى تا آذربايجان مىروند . در هروقت سال هم بخواهند وارد كركبود شوند بايد شب باشد . حسن مىگفت با جمعى از فقراى كركبود مىرفتيم مسافتى به ده نمانده بود ليكن آنها نرفتند و مرا هم نگاه داشتند . تا شب شد داخل آبادى شديم . هريك سمتى رفتيم . صبح ديدم من رفقاى سفر خودم را صورتا مىبينم اما لباس و وضع و رفتار و كردار آنها تغيير كرده و هيچ شباهت به روز پيش ندارد . بعد از مدتى تعجب از خود آنها پرسيدم گفتند ما همانها هستيم و علت شب وارد شدن ما همين است كه كسى بدان لباس ما را نبيند ، همه در خارج گدا هستيم اما در ده خودمان اغنيا .\r\n\r\nتاريخ بختيارى - عروس مجبورى\r\nبارى اسد اللّه ميرزا مثل مرحوم پدرش همه‌چيز بلد است ، بعلاوه بعضى چيزهاى ديگر كه او نمىدانست . مثلا تار خوب مىزند . عكاسى خوب مىداند ، خياطى ، فرصت كنيم غذاهاى خوب هم درست مىكند . اما تار و اسباب عكاسى همراه ندارد . از شهر خبر نداريم . غنى را فرستاده‌ام روزنامه نمىرسد ، دو كتاب آقاى عماد السلطنه فرستاده بودند يكى « تاريخ بختيارى » كه سردار اسعد مناقب و مفاخر اجدادش و خودش را به تفصيل نوشته و ثابت مىكند كه ايل جليل بختيارى تا امروز تابع هيچ سلطانى نبوده‌اند ! اين تاريخ هيچ خواندن ندارد ، حيف پول است . ديگرى رمان كوچكى است از تأليفات مولير معروف - « عروسى مجبورى » - آقاى عماد السلطنه ترجمه كرده بسيار شيرين است .\r\n\r\nعقدنامهء عروس\r\nيكشنبه 12 شوال - گرمارود به عروسى پسر سبز على كه دوجانبه رعيت من است دعوت كرده بودند . اين عروسى چون پاى آخوند در ميان نبود خيلى مفصل‌تر و بهتر از بالاروج بود . زنها اسب و قاطر دواندند . مردها بازى كردند . عروس را مفصلا حركت دادند ( عقدنامهء عروس نيامده بود آخر كدخدا ضامن شد تا حركت دادند ) .\r\nامير اسعد پريروز پيچ‌بن آمده بود . اما آنچه حقيقت دارد اول حكم كرده بود حالا كه ديد بدكارى شده من هم جلوگيرى از ديگران مىكنم فحش به محمود خان داده بود ( همين‌طور كه الموتى طالقانى محتاج آن ولايت است آنها دو مقابل محتاج عمله و مزدور اين دو ولايت هستند هرگز نمىتوانند ممانعت كنند تمام زراعت آنها زمين مىماند ) .\r\nغروب از گرمارود قلعه آمدم . هوا منقلب شده ترشح بارانى هم شد . يخچال تمام\r\n\r\n","description":"","footnote":"","page_name":" 3935 ","page_number":749},
  {"content":"\r\n\r\nنشده بدتر از همه آب‌انبار هيچ شروع نشده . تا حال صد تومان مزد بنا و خشت‌مال داده‌ام . ما گرفتار آن هنگامه‌ها بوديم ، اينها مفت خود دانسته ابدا كار نكردند . در حقيقت اينها از ميرزا شفيع خان بيشتر پول گرفتند . محمد حسين زواركى كه مدتها بود رفته بود امروز آمد عكسهاى بهمن و ملكه را از شهر آورد . يكى از آنها ملصق « مموار » شد ، اگرچه عكاسى بد بوده است « 1 » .\r\nچهارشنبه 22 شوال ، اول درجه ميزان .\r\n خيزيد و خزاريد كه هنگام خزان است * باد خنك از جانب خوارزم روان است \r\n\r\nساختن يخچال\r\nدارد سرد مىشود ، كثيف مىشود . يخچال تمام نمىشود . اين استادها از آن مأمورها براى من صدمه‌شان و مخارجشان بيشتر شده . آنها را وقتى كه نتوانستم نگاه دارم جواب كردم مرخص كردم . اما اينها را نمىتوانم مرخص كنم . بنا بود سقف را با سنگ بزند بعد آجر پخت خوب شد . گفت يك كورهء ديگر يخچال و آب‌انبار را كافى است . به زحمت تهيهء سوخت شد ، پخت كم آمد حالا كورهء سيم است به يك مشقت فوق‌العاده تهيهء سوخت كرديم . دو گوسفند آب‌گوشت كردند ، ده من شاه نان تهيه شد . باز سوخت كم آمد . ناچار درختى در سراج‌محله خريده شد . حالا به اين تفصيل باز اين كوره كم است .\r\nدستهء ديگر بناى الموتى براى كاه‌گل‌مالى و مرمت ديوارهاى قلعه آوردم . آنها هم سه نفر مرد يك شاگرد است . همه را هم بايد شام و ناهار [ و 
  ] چاى داد . مختصر دچار مشقتى شده‌ام . روزها هم كوتاه [ است 
  ] و كار پيشرفت ندارد . اگر مىدانستم آنقدر زحمت دارد هرگز اقدام نمىكردم .\r\n\r\nحرف وكيل‌باشى\r\nوكيل‌باشى و قزاق همراهش به سلامتى تشريف بردند . روزى دوازده قران فوق‌العادهء آنها را از شهر نوشتند بدهيد . هشتاد و هفت تومان پول دادم در صورتى كه اول خود وكيل‌باشى مىگفت فوق‌العادهء ما روزى چهار هزار است . پرسيدم بدون خرج و عليق اسب . گفت آرى . اما تمام مخارج را دادم ، پنج تومان هم انعام دادم . با اين حال در شترخان نزد اسعد الحكما ، زواردشت نزد ميرزا شفيع خان گفته بود عليق و مخارج را فلانى كسر كرد . اين هم حكايت وكيل‌باشى بهائى نظامى قانونى ما .\r\n\r\n\r\n","description":"","footnote":"\r\n( 1 ) - عكس متأسفانه نيست .\r\n","page_name":" 3936 ","page_number":750},
  {"content":"\r\n\r\nاما حكايت ورك . زمينها را آب نگرفتند و مىنوشتند اعيان ما خريدارى شود برويم .\r\nامير اسعد به آنها وعده داده بود در پيچ‌بن عمارت مىسازم بيائيد آنجا . به تضرع آمدند .\r\nچندين مجلس مذاكرات شد خدمات گذشتهء خودشان را تكرار مىكردند . مختصر بعد آن‌كه رضايت مرا به عمل آوردند در چهارده خروار غله اجاره كردند . امسال را هم قرار شد مثل سنوات گذشته عمل شود . گچ‌لات را موضوع كردم . مردمان شرور بدى هستند .\r\nاز تمام الموتى هرزه‌تر و جرىتر تنبيه شدند . صدمه به‌قدر هزار تومان خوردند . سى سال به قول خودشان خدمتگزار بودند . اسكات آنها لازم بود و به حمد اللّه گذشت .\r\n\r\nعثمانى و بلغارى\r\nاز شهر روزنامهء « لندن نيوز » من به تاريخ 3 اگوست ديگر همه هفته خواهد رسيد و اسباب مشغوليات خوبى شد . روزنامه‌هاى « آفتاب » هم رسيد . در بخارست قرارداد صلح داده شده . عثمانيها ادرنه و قرق كليسا را بردند اندكى اطفاى حرارت آنها شد ، تقريبا صدمهء بلغار از همه بيشتر شد حتى از عثمانى . مصارف و مخارج قشونى تمام دول روزبه‌روز در تزايد است ، چنانچه مصارف قشونى شش دولت بزرگ به ده مليارد فرانك رسيده . پادشاه مخلوع پرتقال شاهزاده خانم هوهن زلرن را عروسى كرد . اشكال عروسى زياد بود . دوازدهمين زيپلن باز دچار خطر شده به دريا افتاد پانزده نفر صاحب‌منصب تلف شد . هفت نفر نجات يافت . نايب السلطنهء ايران به طهران مىآيد و گويا از قزوين گذشته باشد .\r\n\r\nنوبهء عمومى\r\nيكشنبه 4 شهر ذيقعدة الحرام ، 12 ميزان - چون در اينجا اتفاقات تازه چندان رخ نمىدهد لهذا روزنامه نوشته نمىشود . چيزىكه دست از يقهء مردم برنمىدارد مرض نوبه است كه مىخواهم بگويم در تمام الموت كمتر كسى مبتلا نشده و نوبهء امسال هم طورى است كه امتداد كلى دارد . اسد اللّه ميرزا خوب نمىشود . نوكرها كلفتها هرچند روز يك مرتبه نوبه مىكنند از قرارى كه گفتند در شهر قزوين هم مرضى زياد است .\r\n\r\nروزنامهء نجم باختر\r\nبارى مدتى بود ميل داشتم پائينها بروم . امروز اسباب آن فراهم آمد . استاد اصغر را با آهك و آجر و عمله سر آب‌انبار گذاشته عصر به اتفاق اسد اللّه ميرزا به سمت شترخان و منزل اسعد الحكما عازم شديم . هوا بارندگى ندارد . ملايم است ، يك ساعت به غروب\r\n\r\n","description":"","footnote":"","page_name":" 3937 ","page_number":751},
  {"content":"\r\n\r\nمانده شترخان وارد شديم . عمارت اسعد الحكماء اطاقهاى زمستانى خوب دارد . شب الحمد للّه خوش گذشت . چند نمره روزنامهء « نجم باختر » آورده بود تماشا كردم . مراجعت از آمريك كرده پس از سياحت شهرهاى آلمان و اطريش ، پاريس و گويا به مصر و عكّا برود . تمام اين روزنامه شرح مناقب و مفاخر و توصيف عبد البهاست . چنانچه نوشته بود در كنائس يهود اثبات ظهور حضرت مسيح را نمود ، در كليساى مسيحيان اثبات حضرت محمد ( ص ) را نمود . در مساجد ايران و عثمانى هم كه البته اثبات ظهور بهاء اللّه را به وجه اتم و اكمل نموده است ! عبد البهاء مىخواهد همه مردم را بهائى كند و زبان تمام اهل عالم را يكى كند و صلح عمومى را هم تشكيل بدهد . اين سه مقصد را دارد و با مقصد اخيرش جماعتى از اهل امريك و اروپ همراه هستند كه همينها را مىگويند بهائى شده‌اند . در صورتى كه اين جماعت مدتهاست اين عقيده را داشته‌اند و عبد البها براى پيشرفت كار خودش با آنها همراه شده .\r\n\r\nرقص\r\nدوشنبه 13 ميزان - ناهار را شترخان بودم عصر به سمت شورستان رفتم . - راه بغله بسيار بدى بود . اول بنا بود حسنقلى بيك انبار غله در شورستان بسازد كم‌كم انبار غله دو اطاق و يك ايوان عريض طويلى شده در نهايت خوبى . وارد عمارت جديد شديم و قرار شد سال ديگر انشاء اللّه يك اطاق براى آبدارخانه و يك مطبخ هم بسازد . جلوى اطاقها باغ و درختهاى گردوى كهن است . آب هم مىگذرد . شب موزيكانچيان شورستان مفصلا ساز زدند رقص كردند . مصطفى قلى با ريش انبوه سياه مثل مركب چارقد سر كرده تنبان قرمز پوشيده زنگ قاطر به دست گرفته رقص كرد كه تمام رقاصهاى عالم بايد به تماشاى آن بيايند . حسنقلى متصل شكوه از دست نوكرها داشت كه آنچه در انبار هست مشغول خوردن مىباشند .\r\n\r\nاسعد الحكماء\r\nسه‌شنبه و چهارشنبه را شورستان بودم . همه ديدن مىآمدند . اين عمارت خيلى محاسن پيدا كرد . اولا متصل اين ده و آن ده نمىروم . ثانيا مخارج از خودم هست ، به كسى تحميل نمىشود . حالا مرا به ميل مهمان كنند مسئله جداگانه‌اى است . اما باز شب اينجا مىآيم و خيلى راحت هستم . اسعد الحكما اينجا آمد خلوت شد . باز بعضى سؤالات كردم . . .\r\n. . . اسعد الحكماء مىگفت عبد البها مىخواهد يك زبان انتخاب كند كه همه مردم اين\r\n\r\n","description":"","footnote":"","page_name":" 3938 ","page_number":752},
  {"content":"\r\n\r\nيك زبان را حتما بخوانند كه هر جاى عالم بروند معطل نشوند . مثلا اگر ايرانى به چين يا فرنگستان برود به واسطهء دانستن آن زبان عمومى ديگر احتياج نداشته باشد ، هم چينى بداند هم آلمانى هم روسى . مذهب هم كه يكى مىشود ! گفتم اولى شايد در يك قرنى ممكن شود اما ثانى خيلى اشكال دارد اين همه مذاهب مختلفه را يكى كرد ، چنانچه هنوز از عمر اين مذهب شما هفتاد سال نگذشته و دو شعبه شده . عبد البها اول اختلاف مذهبى را از ميان طايفهء بابيه بردارد بهتر است كه نصف بهائى و نصف ازلى هستند ، اينجا جوابى نداشت بدهد . بعضى از قوانين كه ذكر شد دخلى به كتاب بيان ندارد بلكه از كتاب اقدس است ، و الّا ازليها چيز ديگر مىگويند . قرار شد يك مجلد كتاب اقدس هم براى من از شهر روانه كند .\r\nپنجشنبه هشتم - فيشان به دعوت آقا سيد بزرگ رفتم . اسعد الحكماء بود ، شيخ حسين هم رسيد . سيد امسال خيلى ناخوش شده لاغر و ضعيف گرديده زن هم كه زياد دارد مزيد علت شده . شب مراجعت به منزل شد بعد از مدتها آس‌بازى كرديم و اتفاقا سه چهار تومانى با همه تقلبات نوكرها بردم . تقى و ابو القاسم همراه هستند .\r\n\r\nكهرى - زالزالك\r\nجمعه نهم 17 ميزان - ميرزا مسيح كه قهر كرده باغ‌كلايه آمده اينجا ديدن آمد . امروز كه شكار خبر كرده بودم همراه بود . از باغ‌كلايه سربالا شده تا جنگل اولان ، كهرىهاى ( زالزالك ) خوب اينجاها داشت . دو نفر دختر از چتان به سرقت كهرى آمده بودند مرا كه ديدند برخاسته و به‌قدر پنجاه مرتبه سلام و تعظيم كردند . جمعيت زياد از دهات آمده بودند سرنا و دهل هم بود . اما آنچه ميان جنگل گرديدند گرازى ، خرسى پيدا نشد . بعد معلوم شد جمعيت قبل از ما به‌طور بىنظمى رفته و گرازها فرار كرده‌اند . عصر مراجعت كردم باغ‌كلايه . منزل ميرزا مسيح چاى و عصرانه صرف شد ، يك سوزنى و يك زيرجامهء ترمه با يك زوج پشتى قلاب‌دوزى شيخ حسين از مال ميرزا اصغر آورد در هيجده تومان به تقويم اسد اللّه ميرزا خريدارى شد كه براى زينب سوغاتى ببرم .\r\nديشب غنى از شهر آمد . روزنامه و كاغذ آورده بود . امروز معلوم شد سه جا شام خورده اول خانهء شيخ حسين ، بعد خانهء ميرزا مسيح . يك شام مفصلى هم شورستان . از قلعه هم كه حركت كرده همه‌جا سر زده و كاغذ و سفارش براى شهر گرفته مراجعت از هريك هم دو قران انعام دريافت نموده .\r\n\r\n","description":"","footnote":"","page_name":" 3939 ","page_number":753},
  {"content":"\r\n\r\n\r\nشبل السلطنه - ژاندارم مطيع انگليس\r\nحاج افخم الدوله نوشته بود اينجاها خيلى بىنظم است . ديروز سر ناهار شبل السلطنه برادر مجد الدوله با كلاه پاره ، يكتا پيراهن و زيرشلوار مندرس وارد شد . معلوم گرديد با گارى پست به سمت عتبات مشرف مىشده الوار او را و سايرين را به اين روز انداخته‌اند . دستهء ژاندارمى كه در عراق هست به حرف حكومت ابدا نمىرود . فقط اطاعت از ويس قنسول انگليس و بانك انگليس دارند . ما اگر از حلق خودمان را آويزان كنيم يك نفر ژاندارم به ما نمىدهند ، پاك و صاف انگليسى هستند .\r\n\r\nرمان مريم خانم\r\nآقاى عماد السلطنه رمانى به اين اسم « رمان مريم خانم » كه تازه نوشته‌اند به خط پريوش خانم فرستاده بودند . اصل مطلب اين است كه مريم خانم دختر سوم فخر الملك به يك شخص جوان متمول متشخص شوهر كند و انتظار استخارهء فخر الملك را دارند .\r\nدخترهاى من و افخم الدوله و عماد السلطنه و نصير الدوله با خواهرهاى خودش و دختر ساير همشيره‌ها دور هم جمع شده در اين خصوص صحبت مىدارند . در آخر صحبتها خبر مىرسد استخارهء فخر الملك بد آمد . پردهء دوم باز همين است كه مريم خانم را براى ميرزا عبد اللّه خان « 1 » پسر ميرزا نصر اللّه گركانى مرحوم شيرينى مىخورند و محقق مىشود ، چنانچه مريم خانم نه خوشگل است نه زشت ميرزا عبد اللّه خان هم نه جوان است نه پير ، نه متمول است نه فقير . بسيار شيرين اين رمان نوشته شده . درجهء علم و اخلاق هريك از دخترها هم از اين رمان و صحبتهاى آنها به دست مىآيد . اگر ممكن بشود من عين اين رمان را در اين « مموار » ملصق مىكنم . اما تا كسى درست اين خانمها را نديده باشد و از حالات خود و ابوينشان اطلاع كامل نداشته باشد لذت زياد نمىدهد .\r\nمثلا دختر همشيره شاهزاده آغا ( شاهزاده بگم ) به واسطهء تقدس زياد مادرش و اين‌كه چند سال است فقه مىخواند و علم تجويد تحصيل مىكند همه‌جا از اين مقوله صحبت مىدارد ، ديگران هم همين‌طور .\r\n\r\nتقسيم تركان\r\nشنبه دهم ذيقعده ، 18 ميزان - امروز تركان دعوت داشتيم . چون چهار دانگ آنجا ( تركان ) ، ملك حضرت و الا دو دانگ اربابى است بنا بود آنجا را هم تقسيم كنيم ، شيخ\r\n\r\n\r\n","description":"","footnote":"\r\n( 1 ) - عبد اللّه مستوفى از رجال دورهء رضا شاه و مؤلف كتاب معروف « شرح زندگانى من » ( ايرج افشار ) .\r\n","page_name":" 3940 ","page_number":754},
  {"content":"\r\n\r\nحسين و حسنقلى و ميرزا اسحق مشغول تقسيم شدند . من مدتى است در اين كار تدابير مىكنم براى آن‌كه اسناد كامل در تصرفات به دست باشد . ميرزا هدايت و ميرزا فضل اللّه كه به واسطهء يك طغرا وصيت‌نامه مدعى اين دو دانگ هستند كه مال آنهاست به سمت خود كشيده نويد داده بودم حمايت مىكنم ، خريدارى مىكنم . اينها مدعى شدند و من گفتم بايد ملك تقسيم شود . سايرين نتوانستند حاضر نشوند . باوجود آن سيد بزرگ نيامد . امر تقسيم گذشت ، نوشته ردوبدل شد .\r\nشب شورستان آمدم قمارى شد . اما هرچه من مىبرم اسد اللّه ميرزا مىبازد كه آخر براى من بعد از وضع باخت او مختصرى مىماند . حسنقلى خيلى شيرين بازى مىكند .\r\nتقى و ابو القاسم متصل تقلب مىكنند . اسمعيل جلودار سه ماه است ناخوش است و از بس هرزه خوراكى مىكند خوب نمىشود . چند روز بود به واسطهء فحش و قدغن من بهتر شده بود اينجا رفت ، در مطبخ باز آنقدر روغن و گوشت و گردو خورد كه مجددا افتاد و حالا زن مرحوم صفر آشپزى مىكند و چندان مطبوع نيست .\r\n\r\nتقسيم آفتاب‌در\r\nيكشنبه - آفتاب‌در مهمان كرده بودند . اينجا هم دو دانگش اربابى است . سيد هم آمد كه مىخواستم يك دانگ خريدارى فيشان او را موضوع كنم . رعايا گفتند يك سال به اجارهء ما مانده بعد از انقضاى اجاره حاضريم . اما اين دو دانگ را اول سادات اين محل مىگويند وقف امامزاده است . دوم سليمان مىگويد مال من است و چند طغرا استشهاد و نوشته هم دارد . سيم همه رعيت مىگويند مال ماست و بايد بين همه تقسيم شود .\r\nسليمان كه مردى مضحك است نوشتجات را توى جيب نيم‌تنهء خود گذاشته و حتم كرده بود كه دو دانگ مال اوست . يك وقت وارد اطاق شد من گفتم ها چه چيز است . گفت مرا بردند ناهار بخورم كه انشاء اللّه زهرمارم بشود . مشغول كه شدم اسناد مرا از جيبم بيرون آوردند . آفتاب‌دريها همه بناى قسم خوردن را گذاشتند كه ما اصلا توى اطاق نبوديم .\r\nحالت سليمان و اطلاعى كه من به حالات او دارم طورى به من خنده زورآور شد و نمىخواستم در حضور رعايا خنده كنم كه نزديك بود دلم بتركد . بلند شده رفتم بيرون .\r\nاما ساير اهل مجلس از اسد اللّه ميرزا و ديگران ممكن نشد خوددارى كنند . حسنقلى را صدا زده گفتم در را ببند و همه را تفحص كن . او رفت مشغول شود شيخ حسين گفته بود اسناد نزد من است . دو من انگور سليمان بدهد بدهم . سليمان قسم مىخورد اينجا انگور نيست از هرانك خريدارى مىكنم . آخر رفت يك چارك قند آورد و شيخ قبول نكرد .\r\nاسناد را داد سليمان حالى آمده و آنها را برد در قعر صندوق خود گذاشت . شب\r\n\r\n","description":"","footnote":"","page_name":" 3941 ","page_number":755},
  {"content":"\r\n\r\nصاين‌قلعه رفتم و هروقت حكايت اسناد پوچ سليمان ياد ما مىافتاد خنده مىكرديم . اما سيد راضى به تقسيم نشده و مىگفت ( با زبان جادوئى كه دارد ) اگر از زير سايهء خودتان مرا خارج كنيد من نمىتوانم آنجا زيست كنم . شب را صاين‌قلعه مهمان ميرزا على اكبر بودم .\r\n\r\nغذاى خوب\r\nدوشنبه 12 ذيقعده - صبح سوار شده اندج ناهار مهمان بودم . ناهار بسياربسيار خوبى درست كرده بودند در نهايت ظرافت كه همچو غذاى خوب تميزى تا حال در اين دهات نخورده بودم . گفتند عيال و مادر محمد على اندجى پخته بود . الحق تعريف داشت . صبح امروز احمد دو فنجان چاىخورى شكست . بين راه حمزه على زمين خورد سرش و قنداق تفنگ شكست . بالاتر آمديم چوب بامبوى تعليمى من از دست اسمعيل افتاد اسب لگد كرد شكست . عصر كوچنان رفتم شب هوا ترشحى كرد . ميرزا مسيح و شيخ حسين همراه هستند .\r\n\r\nكورهء آجر\r\nسه‌شنبه 13 - صبح زود از كوچنان سوار شدم . تازه‌اى در راه رخ نداد . ناهار را هرانك خوردم ، شب قلعه . آب‌انبار دو سمت ديوارش درست شده ، استاد باز آهك و آجر مىخواهد . لاعلاج يك كورهء ديگر هم بايد پخت كه اگر روز اول يك كورهء بزرگى در وسط زمينها ساخته بود آجر و آهك زياد بيرون مىآمد ديگر دچار اين همه زحمت نمىشديم . آنها براى منافع خود اقدام نكردند من هم كه كوره‌پزى نكرده بودم و نمىدانستم با سوخت يك كوره مىشود مقدار زيادى آجر پخت .\r\n\r\nاسباب‌بازى كوكى\r\nبهمن تازه دندان بيرون آورده اما هيچ حرف نمىزند مگر گاهى اواو مىكند .\r\nفى الجمله حالتش بهتر شده قوتى گرفته دماغى به هم زده شبها بازى مىكند ، اسباب‌بازى يك خرس دارد يك اسب . كوك كند حركت مىكند . از اسب بيشتر خوشش مىآيد تا از خرس . به نان عشق غريبى دارد . ده قسم چيز باشد او به نان ميل مىكند .\r\n\r\n","description":"","footnote":"","page_name":" 3942 ","page_number":756},
  {"content":"\r\n\r\n\r\nفروش گندم\r\nپنجشنبه 15 - استاد اصغر كورهء ديگرى تهيه كرد به زحمت زياد در صورتى كه بارندگى هم بود آجر و آهكى پخته شد . باران هوا را سرد كرده ، مىخواهم قزوين بروم پول ندارم آنچه هم غله انبار شده خريدار نمىآيد سال گذشته در اين موسم من نصف غلهء انبار را فروخته بودم ، امسال دو خروار فروش رفته . الموتيها گويا عهد كرده اند خريدارى نكنند بماند هم اينجا شهرى جائى نزديك نيست كه فروش برود ضرر كلى مىشود .\r\nهروقت كوره تهيه مىكردند استاد بنا درخواست « توقلى » مىكرد كه بايد جلوى كوره كشته شود و من نمىدادم . اين دفعه ناچار شدم و اينها به قدرى كباب خوردند كه استاد ميرزا آقا كوره‌پز به شدت ناخوش شد . ترياكى هم هست و چون عمله پيرمرد قزوينى به واسطهء خوردن توت زياد مرحوم شده چشم اين يكى هم ترسيده و نزديك است دنيا را وداع كند .\r\n\r\nناصر الملك و مداحى روزنامه‌ها\r\nبارى از اخبار روزنامه بنويسم . نايب السلطنه شبانه وارد طهران شده و بسيار هم واهمه دارد . روزنامهء « آفتاب » و « برق » كه اين دومى تازه پس از دو سال توقيف چاپ مىشود همان‌قدر كه « نجم باختر » از عباس افندى تعريف مىنويسد از ناصر الملك توصيف مىكند و بندبه‌بند هم مىنويسند در مدت غيبت همه را مشغول كار بودند كه اين كار معلوم نيست چه بوده .\r\n\r\nانتخابات\r\nامر انتخابات به واسطهء قدوم ميمنت لزوم نايب السلطنه محبوب ما ( كه در روزنامه همه‌جا محبوب ما مىنويسند ) موقوف يا توقيف شده . از قرار معلوم مردم رغبت به گرفتن تعرفه و دادن رأى نمىكنند . در ولايات ديگر كه هيچ مايل نشده‌اند . علت ديگرى هم به هم زده كه در تبريز چندين نفر از باقيماندهء مجاهدين و مشروطه‌طلبان را حاجى شجاع الدوله به دار آويخته و اعلان به كدخداها نموده هركس اسم انتخاب را ببرد فورا دستگير كنيد . يك روز هم دكاكين بسته شده تلگراف و عريضه مفصلى به دستورالعمل شجاع الدوله به طهران مخابره و ارسال شده كه مجلس لازم نداريم ( آذربايجان قرال روس شده و شجاع الدوله فرمانفرماى مستقل آنجا ، ابدا به احكام طهران اعتنا ندارد ) .\r\n\r\n","description":"","footnote":"","page_name":" 3943 ","page_number":757},
  {"content":"\r\n\r\n\r\nروس و عثمانى\r\nچيز بامزهء ديگر اين بود كه دولت روس به ميل خودش سرحدى براى عثمانى و ايران در سمت ساويج‌بلاغ و خوى كه محل تنازع بود تعيين كرده به عوض آنچه عثمانى در سرحد كه جزو منطقهء روس است واگذار نموده از سمت ذهاب روسها عوض داده‌اند ، بلكه دو مقابل اراضى كه در منطقهء خود گرفته‌اند و صورت اين قرارنامه را به وزارت خارجه ما داده‌اند كه امضاء كنيد !\r\n\r\nماليات\r\nسالار الدوله در قنسولگرى كرمانشاه است . دويست و هفتاد هزار تومان قرض او را بانك روس از دولت مطالبه دارد . مسيو مرنارد خزانه‌دار كل اعلان كرده است كه از دهاتى كه جديد النسق است يا ماليات كم دارد عشريه گرفته مىشود و اگر آن صاحب ملك ملك ديگرى داشته باشد كه ماليات آن گزاف باشد مصدق فرستاده مىشود ، خرج مصدق با مالك ملك است .\r\nسردار اسعد از چشم كه نابينا شده بود در سعدآباد باغ نصير الدوله دچار مرض سكته شده و او را به شهر آورده‌اند . سكته ناقص بوده . تمام پولى كه اخيرا قرض شده بود به مصارف جاريه رسيده باز خزانه دچار فلاكت شده .\r\n\r\nاخبار خارجه\r\nخارجه - مصالحهء بلغار در اسلامبول به امضاء رسيده . ادرنه و قرق كليسا و نصف بيشتر اراضى متصرفه بلغار به عثمانى واگذار شد به واسطهء سيصد هزار قشونى كه عثمانى حاضر نموده بود ساير درخواستهاى عثمانى هم از روى ناچارى پذيرفته شد .\r\nاحتمال جنگى بين عثمانى و يونان مىرود . در تمام ممالك اروپ مانورهاى مفصلى داده شده و انگليس در تهيهء يك مانور بحرى بسياربسيار معظمى است كه نظير آن داده نشده است . حكايت آيروپلن خيلى مفصل شده . حالا مون‌پلن و سىپلن هم اختراع شده كه اگر در دريا بيفتد غرق نمىشود . به تازگى با آلت « پراشوت » هم از ايروپلن نزول مىكنند .\r\nما بين چين و ژاپن كدورتى در قضيهء نانكن برخاسته كه ژاپن كشتى و قشون گسيل كرده و بعضى درخواستها از چين نموده است . شكل پادشاه جوان ژاپن را هم‌سواره با لباس رسمى كشيده بود . آلبانى اغتشاش كلى دارد . اسعد پاشا جمعيتى جمع كرده و ممالكى را كه صربى منصرف شده كه ساكنين آن آلبانى هستند مىخواهد پس بگيرد و اگر اين\r\n\r\n","description":"","footnote":"","page_name":" 3944 ","page_number":758},
  {"content":"\r\n\r\nمسئله واقع شود قسمت صرب خيلى كم خواهد شد و گفتگوى آنها با يونان برخواهد خواست و يحتمل به جنگ و خونريزى خاتمه شود . مخارج قشونى سنه آتيه روس را برّى هفتاد و دو مليون ليره و بحرى را بيست و پنج مليون و سى هزار ليره نوشته بود .\r\nامسال اين چند دولت به واسطهء رقابت يكديگر و جنگ بالكان مليونها متضرر شدند و هنوز هم معلوم نيست اين منازعه تمام شود . تازه صحبت جنگ عثمانى و يونان ، صرب و يونان به ميان است . اما بلغارها ديگر قدرت نفس كشيدن ندارند ، افتخار و منافع اين جنگ را هم رومانى برد .\r\nپنجشنبه 29 ذيقعده ، هفتم عقرب - از روزى كه بهمن متولد شده من گرفتار مرض مادرش و خودش هستم . اين چند روز يك نوبهء شديدى بهمن كرد كه زهرهء من رفت و شب و روز مادرش و جده‌اش گريه مىكردند . آخر فرستادم اسعد الحكماء آمد و به حمد اللّه ديشب نوبه نكرد . اما يك ضعفى دارد ، يك كسالتى دارد كه دل آدم كباب مىشود .\r\n\r\nباران زياد\r\nباران هم متصل مىآيد . اين چندسال به اين زودى دچار سرما و باران نبوديم . بدتر از همه بنائى مرا لنگ كرده و روزى مبلغى اجرت بنا و عمله مىدهم . عملهء زواركى روزى دو قران تا 24 ماه بيست و يك تومان از من گرفته بودند . ميرزا آقا را هم با حال كسالت و ناخوشى و پاها ورم و آماس كرده شهر روانه كرديم . همان يكى بس بود اينجا مدفون شد .\r\nبارندگى تمام برنج اينجا و تنكابون را نزديك است ضايع و فاسد كند . مجال نمىدهد بكوبند . گندمهاى من مانده حالا برنج هم ضايع شود مزه دارد . در زوارك شش عروسى است . همه آمده از من پول قرض كردند كه به زودى اين جشنها فراهم شود . براى هريك هم من يك چارقد « مشمش » گلى گلى خواسته‌ام . مادر زينب شب و روز گرفتار بهمن است . واقعا اگر اين زن نبود با اين مزاج عليلى كه بهمن دارد كار من خيلىخيلى دشوار بود . الحمد للّه حالا اين آدم پرستارى و مواظبت مىكند .\r\nگويا يك علت ناخوشيهاى پىدرپى بهمن هم اين باشد كه هردفعه او گرفتار كسالتى شده من براى او گوسفندى كشته يا پولى تصدق داده يا به سادات تقديمى [ كرده‌ام 
  ] و حالا هروقت مايل گوشت و كباب مىشوند يا محتاج پولى دعا مىكنند اين بچه مريض شود . اين‌بار به مادر زينب گفتم وجه تصدق را خيلى محرمانه به‌عنوان ديگرى به ده ديگرى بفرستد .\r\n\r\n","description":"","footnote":"","page_name":" 3945 ","page_number":759},
  {"content":"\r\n\r\n\r\nقيمت ارزاق\r\nغله همه‌جا گران است . در روزنامه صورت نرخ ولايات را نوشته بود . كرمانشاه شانزده تومان از اين يك فقره قيمت ساير ولايات به خوبى معلوم مىشود زيرا در كرمانشاه هميشه غله خروارى پانزده قران و خيلى گران بود دو تومان و پنج هزار بود . در ضمن شكايات از گرانى تسعير مىنويسد از روى حساب بلديه شهر لندن كه از نصف ايران اين شهر بيشتر جمعيت دارد كه تمام ارزاق مملكت انگليس و اين شهر بزرگ بايد از امريكا ، استراليا ، مصر و جاهاى دوردست فراهم شود . قيمت گندم نه تومان الى ده تومان بوده و تخم‌مرغ دانه‌اى به پول ايران يكصد دينار . در صورتى كه در طهران تخم‌مرغ پنج شاهى و گندم حاليه بيست و پنج تومان است . همه‌چيز فعلا در اروپ ارزانتر از ايران است . زغال سنگ در لندن از معادنى كه هريك سه فرسنگ در قعر زمين بيرون مىآورند خروارى هفت تومان كه يك تن علاوه از بيست و يك تومان مىشود . در زوارك زمستان دانه تخم‌مرغ را صد دينار مىفروشند و با هزار ناز و غمزه چون اينجا هم لندن الموت است .\r\n\r\nخراب شدن عمارت امير اسعد\r\nسه‌شنبه چهارم شهر ذيحجة الحرام - دوازدهم درجهء عقرب . الحمد للّه حال بهمن بهتر است نوبه نمىكند ، ليكن ضعف باقى است . از ترس او را از اطاق بيرون نمىآوريم . هيچ چيز از خوراكى نشان نمىدهيم . از روز 14 ماه گذشته الى حال در 24 ساعت شبانه‌روز اگر پنج ساعت تا ده ساعت باران نيامده باشد و الّا همه روزه و همه شبه باران در كار است . تمام شالى و ارزن و ماش ضايع شده ، طايه‌هاى علف بيشتر خراب شده . هروقت هم آفتاب شده يك آفتاب رقيق كم‌رنگى بوده است . خبر فرح‌انگيز عمارتى كه آقاى امير اسعد در پيچ‌بن ساخته بودند به‌واسطه بارندگى زياد يا براى آن‌كه در ملك غير بود خراب تل خاكى شد . در تنكابون شالى خيلى ضايع شده . الان كه موقع ارزانى برنج است خروار آنجا ( چهل من تبريز ) مولائى ده تومان است ، رسمى هفت تومان . اما من به توسط آقا سيد عطاء اللّه برادرزادهء آقا سيد علينقى مجتهد سياورزى بهار گذشته در خروارى شش تومان برنج مولائى اعلى سلف خريدارى كرده‌ام .\r\nاسد اللّه ميرزا خيال توقف اينجا را داشت . براى معاونت من هم خوب بود . اين ابو القاسم و تقى تمام مشغول دخل و منافع خود مىباشند . مايه هم به هم رسانيده‌اند معامله مىكنند . به دو جهت من مايل نشدم يكى آن‌كه از حضرت و الا انديشه كردم زيرا\r\n\r\n","description":"","footnote":"","page_name":" 3946 ","page_number":760},
  {"content":"\r\n\r\nاز آمدن او هم به الموت خوشش نيامده بود ، چه رسد به توقف . ديگر اين‌كه اين جوان همه‌كاره ترياك مىخورد و گاهى هم مىكشيد و الّا به درد من مىخورد و همه كار از دستش برمىآمد و از همه‌چيز سررشته و علم داشت . اسعد الحكماء مىرود قرار شد به اتفاق بروند .\r\n\r\nسالار الدوله\r\nكاغذجات و بعضى اشياء و روزنامه‌جات از شهر به توسط سليمان رسيد . فقط كاغذ شيخ خنده داشت كه نوشته بود تنها اميد من سالار الدوله بود كه با چشم خودم ديدم در اتومبيل نشسته و به سمت فرنگستان عازم شد . از قرار معلوم مقررى معين كردند كه حضرت و الا در سويس اقامت فرمايند .\r\n\r\n« گرو » عدليه\r\nروزنامه‌جات جز خبرهاى اغتشاش و تلگرافات آه و ناله مردم چيز تازه نداشت .\r\nعدليه طهران هم مدتى است « گرو » كرده‌اند . مسيو مرنارد هم مىگويد بعضى ادارات زيادى است و صندوق عايدى عدليه هم بايد در دست من باشد ، آن‌وقت مقررى شما را ماه به ماه مىدهم حضرات راضى نشده بودند او هم متحمل اين « گرو » نشد تا ناچار راضى شدند . ادارهء اجراى عدليه و بعضى ادارات ديگر منحل شد .\r\n\r\nمحبوبيت نايب السلطنه\r\nارامنهء مستخدم نظميه را سوئديها اخراج كردند و آنها عريضهء شكايتى داده‌اند كه معلوم مىشود ما جزو ملت نيستيم و مشروطه نيست تا از ما مستخدم قبول نشود ما هم حاضر انتخابات نمىباشيم . نايب السلطنه محبوب ما از ترس جان خودش دويست نفر سرباز همدانى خواسته كه در اطراف خانه‌اش كشيك بكشند ( معنى محبوبيت همين است ) . گويا خانوارى و مستمرى افواج هم جزو ماليات شده باشد هنوز هم به الموت نيامده‌اند گويا به كلى افواج از بين رفت .\r\nحضرت و الا به واسطهء ناخوشى سال گذشته امسال زودتر به شهر مىروند از قرار دستخط خودشان . حالا طهران تشريف دارند . قمر الدوله حورى جان من ، مرخصى خواسته بود با شوهرش گيلان برود . اگر ممكن بود شهر بروم ملاقات مىشد اما مشكل است .\r\n\r\n","description":"","footnote":"","page_name":" 3947 ","page_number":761},
  {"content":"\r\n\r\n\r\nتئاتر - تخمه شكستن\r\nتياترى در طهران افتتاح شده نويسندهء قابلى شرح اوضاع تياتر را نوشته است خيلى بامزه . بعد از آن‌كه مىنويسد بليتها را در اطاق تياتر گرفتند و مردم هجوم‌آور شده ، ساعتها در بغل شكست ، عباها و كلاهها به هرطرف پراكنده شد ، صندليها نمره نداشت .\r\nهركس توانست جلوتر برود صاحب صندلى شد ، مابقى با داشتن بليت نمرهء اول ايستاده ماندند . آن‌وقت اين شرح را مىدهد . پس از هرآنترآكت جمعى خارج و داخل مىشوند .\r\nاما در موقع دخول به قدرى بوى مشروبات الكلى تند مىدادند كه تالاتر تياتر بوى خانهء خمار مىگرفت و اغلب را متنفر مىساخت . در تخمه شكستن بىاندازه افراط مىشد و لا ينقطع تخمه بود كه در دهان مىرفت و پس از حمله سه ضربه و كج و چوله كردن فكّين و لبها لاشه‌هاى پوست را به روى ديگران پرتاب مىكردند . تمام صحن عمارت پر از پوست تخمه بود و تمام صورتها كج و چوله مىشد . مثل اين‌كه تقليد يكديگر را درمىآوردند . غريب‌تر اين بود كه اشخاص قابل احترام به همين كار مشغول بودند .\r\nمراجعت پس از انتراكت هركس كه از بيرون آمده بود بىاندازه در تالار تياتر تف مىكردند . اگر چند انتراكت ديگر هم داده مىشد دور نبود كه تماشاچيان بىگناه در خيو غرق شوند ! الى آخر كه نمىشود نوشت . مشت نمونهء خروار است .\r\n\r\nمسائل داخلى - انقلاب اجتماعى\r\nبرويم سر جزو اخير مقالهء ديگر كه در تحت عنوان مسائل داخلى شمارهء 335 « آفتاب » مىنويسد : خوب است ما هم بعد از اين همه تجربيات ملتفت و متنبه شده بدانيم اصلاح يعنى چه ؟ ترقى يعنى چه ؟ و بيش‌از اين در مشى غيرمستقيم خودكشى و تلاش نكنيم . اىكاش كسانى كه ما را به انقلاب سياسى دعوت كردند در عوض به انقلاب اجتماعى مىخواندند و به ما مىفهماندند كه طريق ترقيات ملل متمدنه چه بوده و ايشان چگونه رفتار كردند تا به مقصود رسيدند . شما هم همانطور رفتار كنيد تا به مقصود برسيد . هنوز عالم ادب و علم ما اصلاح نشده يك مرتبه بدبختانه به طرف سياست پرواز كرديم ! اين بلندپروازى سبب سقوط شد و اين سقوط صدماتى بر ما وارد آورد كه فعلا در علاج آن صدمات سرگردان مانده‌ايم . بلى ما به انقلاب اجتماعى محتاجيم و هروقت كه شروع كنيم دير است . احزاب سياسى همانطور كه ديديم براى مملكت ما مضرات دارند . احزاب اجتماعى بايد جاى احزاب سياسى را بگيرد . يك جمعى طرف‌دار توسعه معارف شدند ولى در اول به اندازهء استعداد مملكت اگر تند\r\n\r\n","description":"","footnote":"","page_name":" 3948 ","page_number":762},
  {"content":"\r\n\r\nرفتند خواهند ماند . جمعى طرفدار تربيت و تعليم نسوان بشوند كه يك ركن اجتماع به واسطهء جهالت زنهاى ايران فلج است . يك دسته براى اصلاح ادبى دامن همت بر كمر زنند و اين بهترين مجاهدت و انجام اسلاميت و ايرانيت تعقيب كنند و هكذا . هر دسته به اصلاح يكى از شئون اجتماع ما پرداخته اگر از اين طريق داخل مقصود شديم بلاشبهه به مقصود خواهيم رسيد . از ماست كه بنويسيم حد قدرت و توانائى ما بيش از اين نيست .\r\nآيا اصلاح‌طلبان ما هم صدائى خواهند كرد يا نظر نخواهند كرد . در آتيه بر اشكالات مسائل سياسى خواهند افزود .\r\nهركس در به دو مشروطه خواست از اين مطالب بگويد او را زود مستبد گفتند و بيچاره از ترس دم نزد . من اين مقالات را بعضى اوقات براى آن مىنويسم تا آنچه در گذشته پيش‌بينى مىكرديم و گفتيم سودمند واقع نشد حالا محقق گرديد كه نادم و پشيمان شده‌اند اما وقتى كه كار از كار گذشته است . [ پايان مقالهء روزنامهء آفتاب 
  ]\r\n\r\nاخبار خارجه\r\nبرويم اروپ . عروسى باشكوه پرنس آرتور آف كنات پسر عموى پادشاه انگليس با دوشس آف فايف دختر خواهر پادشاه در اين ايام واقع شده . اشكال خوب از اين عروسى « لندن نيوز » داشت . مبارك باد عروس و داماد سيزده قطعه اشياء قديمى بوده كه صد هزار ليره قيمت داشته . ديگر مطالب تازه‌اى نداشت جز اين‌كه يان سى كان را مجلس ملى چين به رياست جمهور منتخب كرد و تمام دول جمهورى چين را مثل مشروطهء ايران شناختند تا پدرش را درآورند ! از راديوم هم تازه آب و بخارى گرفته‌اند كه براى بسى امراض نافع است . قيمت پنج گرم راديوم را هشتاد هزار ليره انگليسى نوشته بود و گويا هيچ جواهرى در دنيا به اين قيمت نباشد . ساير دول درجه دوم هم به خيال اتحاد و ائتلاف با اتحاد مثلث و ائتلاف مثلث افتاده‌اند چنانچه اسپانيول با فرانسه و انگليس و روس مىخواهد معاهده كند رومانى با آلمان و اطريش و ايتاليا و كم‌كم گويا اين مسئله بالا بگيرد و مملكت اروپ دو قسمت شود يكى اتحاد و ديگرى ائتلاف و پدر ساير ممالك را بيرون بياورند ، تا جنگى بين خودشان شروع شود و عالم از دست حرص و طمع و آز آنها راحت شوند . ( چنانچه عباس افندى گفته جنگ عمومى واقع مىشود و پس از آن صلح عمومى برقرار خواهد شد ) . در باغ شمال تبريز خواسته‌اند روسها آيروپلن هوا كنند به ديوار خورده و فرود آمده اما مردكه تلف نشده .\r\nشنبه هشتم - امروز آفتاب صحيحى بود و انشاء اللّه ديگر به اين زودى باران نيايد . تمام علف ، تمام شالى ، تمام ارزن ، تمام ماش فاسد شد . بنائى من هم تمام نمىشود هرروز\r\n\r\n","description":"","footnote":"","page_name":" 3949 ","page_number":763},
  {"content":"\r\n\r\nگرفتار يك جائى هستم . اين همه بارندگى اگر اين استاد نبود تمام قلعه خراب شده بود .\r\n\r\nاسد اللّه ميرزا نوهء عز الدوله\r\nاسد اللّه ميرزا ديروز عصر به شترخان رفت كه امروز صبح با اسعد الحكما به شهر بروند . اما ميل نداشت برود چنانچه نوشته شد من از ترس مؤاخذهء حضرت و الا اصرار نكردم . حضرت و الا هم بىجهت از بعضى نوه‌هاى خودش دلگير نيست . همين اسد اللّه ميرزا در به دو مشروطه داخل انجمن سرى و علنى بود . شب‌نامه برسان نصف‌شب . با اين و آن نزد اتابيك برو ، نزد ديگرى برو ، چه و چه ، حتى علنى فحش به شاه مىداد و از خود حضرت و الا هم گاهى بد مىگفت . حضرت و الا دو مرتبه به شاهزاده خانم مادرش گفت اين كارها را نكند . ما و طايفهء ما داخل هيچ خوب و بدى نيستيم . چرا بى جا مرا بدنام مىكند . شاهزاده خانم هم يا به واسطهء آن‌كه گمان نفع و شغل كارى براى اينها داشت يا واقعا اعتنا نكردند ممكن نشد جلوگيرى كند . بعد از مشروطهء دوم چندى اسد اللّه ميرزا در كابينهء وزارت جنگ بود بعد خارجش كردند ، جاى ديگر رفت . به واسطهء عدم كمال يا عدم اقبال پذيرفته نشد . حالا اسم هركدام از آدمها را ببرى دو هزار ناسزا و فحش به او مىدهد كه در آن ايام اسم آنها را با سلام و صلوات مىبرد .\r\nحضرت اقدس و الا اشعارى از حكيم خاقانى مرقوم و روانه فرموده بودند كه متعلق به الموت است ، در اينجا ملصق شد « 1 » .\r\n\r\nنرخ جو و گندم\r\nدوشنبه دهم ذيحجه ، 18 درجه عقرب - روزى است مبارك از اعياد بزرگ اسلامى خداوند نصيب كند يك همچو روزى را در مكهء معظمه باشم . با امروز سه روز است هوا باز شده . اسحق بالاروچى طهران رفته بود آمد دستخطى از حضرت و الا داشت معلوم شد شدت بارندگى در طهران و اطراف آن هم مثل اينجا بود . خرمنها در صحرا ، كاه در صحرا . خيلى بد تعريف كرد . الان هم گندم بيست و يك تومان ، جو پانزده تومان است .\r\nدر الموت گندم بيست و يك ، جو پانزده و شانزده است . زيرا حاصل امسال الموت بد نبود . چون غالب مردم هم با كوچ تنكابون رفته‌اند خريدار كم شده است و نرخ به اين واسطه نازل .\r\n\r\n\r\n","description":"","footnote":"\r\n( 1 ) - متأسفانه مفقود شده است .\r\n","page_name":" 3950 ","page_number":764},
  {"content":"\r\n\r\n\r\nامير اسعد\r\nدو سه روز بود مىگفتند امير اسعد بدون مقدمه با معدودى خدمه ميان‌رود آمده كه هيچ فصل اقامت آنجا نيست . ( تابستان آنجا زمستان است چه رسد به اين فصل ) . بعضيها گفتند ناخوش است ، برخى گفتند به واسطهء غيظ خرابى و انهدام عمارت پيچ‌بن است كه آمده باى نحو كان آنجا را بدهد بسازند ( كه غيرممكن است ) . امروز همايون كدخداى گرمارود آمد گفت معزول است و سپهدار ديگرى را كه صولت مىگويند حاكم كرده ، ورود اين خارج شده است .\r\n\r\nماليات و عوارض\r\nاز برنج هم عشريه دريافت مىكنند . از گاو و گوسفند هم كه كشتار كنند دانه‌اى دو هزار و يك هزار . رئيس گمرك مشغول اين كارهاست ماليات روده را مسيو مرنارد مبدل به مأخذ از هركشتار يك هزار نموده . در اعلان آن ديدم كه همه را به يك ميزان نوشته بود . از گاو يك هزار ، از بره يك هزار و اين مناسبت نداشت . حالا معلوم مىشود در تنكابون هم شروع به اين عمل شده . چنانچه شروع به اخذ عشريه از محصول برنج شده زيرا تنكابون به واسطهء تسلط حضرات و اين‌كه حكومت آنجا نمىدانم چند سال است با آنهاست احدى آنجا را نديده و مميزى نكرده هيچ با اين حاصل‌خيزى ماليات ندارد . مىگويند ماليات تنكابون از روى مميزى عهد شاه عباس اول است . منتظم الملك وزير كه سالى سى هزار تومان منافع كلى دارد چهل تومان ماليات مىدهد . سپهدار كه بيست هزار خروار برنج فقط دارد دويست تومان . تمام محال ثلاث تنكابون ، كجور ، كلارستاق پنج هزار و هفتصد تومان ماليات مىدهند . ( باغ شمران حضرت و الا چهل تومان ماليات مىدهد ) و مسيو مرنارد بنابرآن اعلان كه ذكر كرديم اينجا را هم در مدنظر آورده فعلا از برنج اخراجى به سمت روسيه عشريه دريافت مىكند ، تا چه وقت به املاك آن مميز بفرستد و اگر بفرستد ماليات عادلانهء اين سه محل از صد هزار تومان تجاوز مىكند كه حاليه هم همين مبلغها اخذ به عناوين مختلفه مىشود . اما به كيسهء سپهدار و امير اسعد داخل مىشود نه به صندوق ماليه ايران .\r\n\r\nتنكابن و عوارض !\r\nناصر الدين شاه به آن استقلال و جبروت پنجاه مرتبه تا كجور و كلاردشت آمد اينها به واسطهء تقديم به اين و آن و خود شاه نگذاشتند به خاك محال تنكابون وارد شود مبادا\r\n\r\n","description":"","footnote":"","page_name":" 3951 ","page_number":765},
  {"content":"\r\n\r\nدستگاه اينها و منافع اينها و حاصل آنجا را ملاحظه كند و به فكر ازدياد ماليات بيفتد . از عهد شاه عباس اول الى كنون از هيچ سلطانى مميز و مصدق تنكابون نرفته ، ببينيم مسيو بلژيكى مميزش آنجا مىرود و اين طلسم گشاده مىشود يا نه ؟\r\nعصر يارفى رفتم از آنجا تا انتهاى آتان‌رود ، به قدرت خدا يك گنجشك هم ديده نشد چه رسد به كبك . بهمن باز امروز قدرى تكسر داشت ، خدا رحم كند .\r\n\r\nكرسى گذاشتن\r\nجمعه 12 ذيحجه 1331 ، بيست و يكم درجه عقرب - دو روز است هوا ابر و سرد است . ديشب اطاق بچه‌ها كرسى گذاشتند . بهمن چارده ماه و چهارده روز كم از عمرش گذشته ، تازه چهار دندان بيرون آورده گاهى سرسرى كه معمول بچه‌ها است مىكند ، گاهى هم سرش را تندتند حركت مىدهد و اين تكان دادن را از سوارى كه اسباب‌بازى اوست ياد گرفته . وقتى آن را كوك مىكنند تكان‌تكان مىخورد . حرف هيچ نمىزند مگر گاهى با شدّ و مدّ غليظ او مىگويد ، و السلام .\r\nآب‌انبار تا برف نيايد استاد قرار گذاشته تمام بكند . آخر هم نصفه‌كاره ماند طاقش زده نشد . همان طاق تيرى قديم باقى است تا سال آينده انشاء اللّه .\r\nابو القاسم نمىدانم چه شد كه صيغه‌اى در گازرخان گرفته اسمش نقره خواهر عيال ملا حاجى آقا است . اسم اين دختر با عشقى كه ابو القاسم به پول دارد اسباب مضمون و صحبت مردم شده ، چنانچه زينب هم مىگفت به زبان الموتى « ز بس كه ميرآخور نقره همراه دوست بود - بشبى زن ببرد يه نامش نقره به » ، ترجمه : از بس كه ميرآخور به پول ميل دارد رفته زنى گرفته كه اسمش نقره است . اين سيمين سپردار اسكندر است كه داراى زن شده . قاطرهاى من از تنكابون آمد قند آورد . پوطى دو تومان خريده بودند و امسال ارزان است . برنج خيلى ضايع شده به اصطلاح آنجا خال‌دار شده و اين برنج خال‌دار را به خارجه حمل نمىكنند . فقرا خوشحال هستند كه ارزان و نصيب آنها مىشود .\r\n\r\nموتوربوط\r\nامير اسعد ميان‌رود است . گويا مردم بر ضد او و پسرش برخاسته ، از سپهدار تمناى حاكم ديگرى كرده‌اند . بارى روزنامه‌ها را نگاه مىكردم تازگى اتومبيل دريائى اختراع شده اسمش « موتوربوط » ، ساعتى سى و پنج ميل در دريا حركت مىكند . در ينگى دنيا يك كندهء درختى را پشت آن با طناب بسته و يك نفر روى آن سوار كه دو طناب ديگر از\r\n\r\n","description":"","footnote":"","page_name":" 3952 ","page_number":766},
  {"content":"\r\n\r\nبالاى كنده به دست دارد و به همان سرعت پشت موتوربوط حركت مىكند .\r\n\r\nكلاه زنها\r\nمد كلاه زنها دو سه سال است به اشكال غريب عجيب است . تازه با دستمالهاى سياه يا سفيد كلاهى به سر مىگذارند در حقيقت سر را مىپيچند ، چون خيلى نوكهاى اين دستمال شبيه گوش الاغ است به همان اسم ناميده شده .\r\n\r\nمقالهء تايمز\r\nروزنامه « برق » ترجمه از تايمز لندن نوشته بود « وقايع‌نگار ما از طهران چنين مىنگارد . متجاوز از پانزده ماه قبل كه نايب السلطنه از ايران حركت نمود بحرانى در كابينه حادث گرديد و قوام السلطنه وزير داخله استعفا داد . امروز هم وزير داخله جزو وزراى ديگر نيست . بحران كابينه كه سابقا موقتى بود مزمن گرديده است . نصف اعضاء آن در اروپا هستند و نصف ديگر احتياطكارى را شعار خود ساخته گوشه‌نشينى و انزوا را اختيار نموده‌اند . مشاغل وزارت امور خارجه و وزارت جنگ فعلا به عهده معاونين آنهاست و مقام وزارت معارف و وزارت عدليه كه غير از اخذ حقوق كارى ندارند خالى است . مشاغل و مهام وزارت داخله به عهدهء وزير سابق عين الدوله است كه روز شانزدهم اوت به علت بعضى اختلافات متوالى كه بين او و همكارهايش به ظهور رسيد و منتهى به قضيهء بختياريها شد استعفا نمود ( حاليه بر سر كار است ) . بعد شروع مىكند از گفتگوهاى بين عين الدوله و قوام السلطنه و ديگران .\r\nقوام السلطنه كه سالها نويسندهء عين الدوله بود . . . حالا مىخواهد به عين الدوله اعتنا نكند ، البته تحمل نكردنى است .\r\n\r\nبختياريها\r\nچون قضيهء بختياريها را ذكر كرد گويا من اين مسئله را ننوشته باشم . دو سه ماه قبل بين ژاندارمها و بختياريها نزاع شد چندين جا را از دم مجلس تا خانه‌هاى مخبر الدولهء مرحوم بختياريها سنگر بستند . ژاندارمها هم مقابل آنها ايستادگى كرده چنانچه يك صاحب‌منصب سوئدى هم مجروح شد . كلنل يالمارسون توپ آورده جلوى خانهء صمصام السلطنه و خواست آنجا را به توپ ببندد كه هرگز چنين چيزى را كسى گمان نمىكرد . آخر وزرا و جمعى ديگر از شمران آمده كلنل را مانع شدند و توسط سفارت انگليس حكم شد بختيارى خلع اسلحه كند كه اصل نزاع هم در سر همين مطلب بود و\r\n\r\n","description":"","footnote":"","page_name":" 3953 ","page_number":767},
  {"content":"\r\n\r\nپانصد نفر بختيارى زيادتر در طهران توقف نكند . جمعى از بختياريها را هم تا چندى قبل كلنل در حبس نگاه داشته بود . ژاندارم به حمايت انگليس است و در اين راهها هرجا قطاع الطريقى به چنگ بياورند فورا دار است و گلوله پيچ . در راه همدان هفتاد نفر را « فوزيه » كردند . در عراق از اشرار بروجرد و لرها چندين نفر هيچ اختيارى با دولت و وزراء نيست هركس خلاف كند مجازات مىدهد .\r\n\r\nايران و قشون\r\nباز روزنامهء تايمز نوشته بود . دولت ايران كه هيچ دشمن خارجى ندارد قشون مىخواهد چه كند . فقط ژاندارمرى براى حفظ طرق و اخذ منال ديوان و استقلال حكام كافى است با يك عده قزاق . نايب كلنل قزاق هم طرحى در عدم مركزيت قزاق به وزراء داده و ميل دارند در كرمانشاه كردستان رشت ساير جاها كه داخل منطقهء آنهاست اردوهاى هفتصد نفرى قزاق نگاه دارند و مىنويسد مخارج دائمى اين خيلى كمتر از آن است كه ما دويست قزاق براى دو ماه به كرمانشاه و تعقيب سالار الدوله فرستاديم و در تبريز يك عدهء هفتصد نفرى داريم . رشادت يك دستهء سلدوزى آن با قشون عثمانى محقق شد .\r\n\r\nعروس و دامادها\r\nيكشنبه 16 ذيحجة الحرام ، 23 عقرب - حسن به شهر رفته زواركيها همه انتظار آمدن او را داشتند كه لوازم عروسيها برسد . شب 15 رسيد . از همان شب شروع به عروسيها شد امروز غروب ختم شد . مصطفى قلى را كه خواسته بودند گفته بود دوازده تومان مىگيرم .\r\nعروسها هم گفتند تا موزيك نباشد به خانهء داماد نمىرويم . اين بود من پيغام دادم آمد عيش و نشاط را كامل نمود ( من اگر فرصتى نمودم تفصيل عروسى اينجا را از روز خواستگارى الى شب زفاف مىنويسم كه خيلى مزه دارد ) . اسامى دامادها و عروسها از اين قرار است : علىاصغر ناپسرى كدخدا داماد ، سرناز دختر شعبانعلى عروس ، اسمعيل قاطرچى من داماد ، گل‌اندام دختر سكينه آشپز عروس . على داماد معصومه دختر حسن باغبان عروس . قدم داماد ، بلقيس حسن‌آبادى عروس . على آقا برادر كدخدا داماد ، ماهرخسار خواهر على سابق الذكر عروس . ابراهيم پسر پرويز خان داماد ، بتول دختر صفر ملايرى عروس .\r\n\r\n","description":"","footnote":"","page_name":" 3954 ","page_number":768},
  {"content":"\r\n\r\n\r\nوضع عروسى\r\nاول از شورستان دختر صفر را آوردند ، تمام اهل زوارك استقبال كرده رقص كردند ، چوب‌بازى كردند . مصطفى قلى هم باد به سرنا كرده ، پسره ده دوازده ساله را هم رقاص بود و جلو عروس مىرقصيد . با طمطراق تمام به خانهء داماد وارد نمودند . فورا جمعى زن و مرد سواره و پياده سورناچيها را جلو انداخته با آن رقاص منحوس و به سمت حسن‌آباد رفتند ، قدرى گذشت آمدند ، باز همان تفصيل اول شروع شد رفتند به استقبال ، بعد جلوى زمينهاى جلوى باغ عروس را نگاه داشتند . قدم داماد كه نيم‌تنهء چوخاى سفيدى بر كرده بود سوار قاطر با دو نفر داماد برادر ( به اصطلاح طهران ساقدوش و سل‌دوش ) به تاخت آمده نارنجى انداختند و مراجعت كرد . عروس را حركت دادند تا خانه قدم . آن وقت من پائين رفتم كه بهتر تماشا كنم . از آن سمت آب يكى را اين سمت مىآوردند ، از اين سمت يكى را آن سمت مىبردند . از بس زواركيها بالا و پائين جستن كرده بودند ، رقص كرده بودند ديگر حال برايشان باقى نمانده بود . هريك از عروسها هم چارقد « مش‌مش » گلى كه زينب داده بود روى سر خودشان انداخته بودند كه اينجا « كرد » مىگويند و ما « دواق » مىگوئيم . صبح عروسها همه بالا نزد « ارباب زن » آمده بعد از صرف چاى و شيرينى چارقدهاى خود را گرفته و رفتند . مصطفى قلى كه از حال رفته بود از بس باد به سرنا كرده از شورستان تا حسن‌آباد و بعد هم اينجا . ملكه خانم هم همه‌جا دنبال اين عروسها بود و وقتى كه معصومه را بردند خيلى هم گريه كرده بود . از همه بيشتر پدر اسب و قاطرهاى من درآمد كه از اول صبح تا مغرب در تاخت‌وتاز بودند . اين‌جا رسم است داماد كه از حمام بيرون آمد نبايد تكمه‌هاى لباس خود را بيندازد و تنها هم نمىگذارند بماند . داماد برادر يا « زمابرار » متصل همراه آنها هستند . حنابندان هم شرط عمده است . به اين « زمابرار » ها هم از طرف داماد و عروس پول و جهيز داده مىشود ، يكى از آنها بايد داراى زن باشد ديگرى بىزن . داماد در مدت عروسى خود مطيع و منقاد آنهاست . هرچه آنها بگويند بايد داماد اطاعت كند ( به زبان تاتى داماد را « زما » مىگويند به فتح ز ) .\r\n\r\nرمان آقا محمد خان\r\nسه‌شنبه 18 عيد غدير خم - اما اينجا اين اعياد ابدا مرسوماتى ندارد بلكه هيچ نمىدانند . فقط دو عيد است گته عيد ( يعنى عيد بزرگ ) نوروز سلطانى . كوچك عيد ، عيد فطر . محرم را هم ده روز مىدانند زيادى جزو محرم نيست . . .\r\n\r\n","description":"","footnote":"","page_name":" 3955 ","page_number":769},
  {"content":"\r\n\r\n\r\nنامهء عماد السلطنه\r\n« برويم سر كاغذجات و روزنامه‌جات . آقاى عماد السلطنه دستخط فرموده بودند كه :\r\nرمان آقا محمد خان تمام شد اما مفصل است نمىشود زود استنساخ كرد براى شما فرستاد ( من نوشتم با پست روانه كنيد پس از قراءت با پست ارسال مىشود ) . « 1 » خزانه‌دارى هم خانه‌هاى مرحوم مخبر الدوله آمده و اينجا را خريده‌اند و تعميرات مىكنند . قمر الدوله هم به سمت رشت رفته و حالا رشت است . ديگر تازه‌اى نداشت .\r\n\r\nعروسيهاى در پيش\r\nبچه‌ها نوشته بودند عروسى مريم خانم دختر فخر الملك صاحب « رمان » سابق الذكر و زهرا خانم دختر نصير الدوله است . دومى را پسر آصف الدوله شاهسون مرحوم گرفته .\r\nنواب عاليه هم مشغول عروسى مهرماه خانم است براى پسر سعيد نظام رشوند . حاج افخم الدوله نوشته بود ماژور « شلدبران » با دستهء ژاندارم از طهران آمده بدون اين‌كه كسى مطلع شود چند روز بعد ايلغار به سمت بروجرد كرده و شانزده ساعته خودش را آنجا رسانيده ، جمعى از الوار را كشته جمعى را دستگير [ كرد و 
  ] دو روز بعد با رشادت تمام به عراق آمد . باگناه و بىگناه روزى چند نفر از لرها را دار زده « فوزيه » كرد و حالا چند روز است شكار رفته و قصابى موقتا موقوف است تا در مراجعت شروع كند » .\r\n( پايان نامهء عماد السلطنه )\r\n\r\nاغلاط روزنامه‌ها\r\nچندى قبل در چندين روزنامهء مختلف كه آمده بود خواندم كه هزار نفر ژاندارم با توپخانه و موزيك به سمت عراق و سركوبى الوار بروجرد عازم شدند . خيلى محل تعجب من شد . تا بعد روزنامه‌ها رسيد در همه آنها ادارهء ژاندارمرى اين خبر را تكذيب كرده و نوشته بود صد و پنجاه نفر بودند . روزنامه‌هاى ما اين‌طور است مثل اين‌كه كور بودند صد و پنجاه را هزار نوشتند .\r\n\r\nاخبار طهران\r\nاما روزنامه‌جات طهران چندان تازه‌اى نداشت جز اين‌كه اصفهان ، يزد ، كرمان بر عليه حكومت بختيارى برخاسته جدا عزل آنها را از دولت خواستارند . عمارت وزارت\r\n\r\n\r\n","description":"","footnote":"\r\n( 1 ) - تاكنون چاپ نشده . يك نسخه دست‌نويس آن نزد اينجانب است . ( مسعود سالور )\r\n","page_name":" 3956 ","page_number":770},
  {"content":"\r\n\r\nداخله و دربار هم‌سوخته حاليه مشغول ساختن آن عمارت هستند . علت حريق را ننوشته بود .\r\nسالار الدوله را خبرنگار روزنامه ملاقات شرحى از مشروطه‌خواهى خود گفته بود و در آخر هم گفته است باشد تا روزى كه مرا به التماس دعوت به ايران كنيد .\r\n\r\nدزديدن پول رئيس نظميه\r\nمطلب خنده‌دار اين بود كه مبلغى پول مسيو وستداهل رئيس كل نظميهء طهران را سرقت كرده بودند و مشار اليه به ادارهء تأمينات متظلم شده . بعد از تفحص بسيار تنخواه را كه پيشخدمت كلوپ سرقت كرده بود پيدا مىكنند . بالاى اين آرتيكل نوشته بود « دزدى كه نسيم را بدزدد دزد است » .\r\n\r\nارفع الدوله\r\nپرنس ارفع الدوله از فرنگستان آمده روزنامهء « آفتاب » شرحى تعريفات كرده و تقاضا نموده بود مشار اليه را كه اول با علم مملكت و اول معارف‌پرور ايران است وزير علوم نمايند . براى اين پرنس در آن مشروطه‌ها مىخواهم بنويسم كه پانصد هزار بيت در روزنامه‌ها مذمت و تكذيب نوشتند و حالا اين‌طور مىنويسند . به هيچ ايرانى اعتبار نيست ، نه آن تكذيبها از روى حقيقت بود نه اين تعريفات .\r\n\r\nاخبار فرنگ\r\nبرويم فرنگستان و روزنامهء « لندن نيوز » كه كاش من از اول جنگ عثمانى آبونه شده بودم . يك بالون عظيم آلمان مجددا در نزديكى برلن آتش گرفته مثل كوهى به زمين افتاد و بيست و هشت نفر صاحب‌منصب و تابين كه در آن بودند تلف شدند . طول اين درونات هوائى 520 پا و 27 تن وزن او بوده پنجاه هزار ليره قيمت .\r\nچيز تازه ديگرى كه من هنوز درست ملتفت آن شده و نشده‌ام اين است كه اختراع جديدى براى رفع امواج دريا شده و انسان اين دوره قادر به مقهور نمودن اين عوامل طبيعى شده . مىنويسد يك قطره از روغن كه خواه اين روغن نباتى باشد خواه حيوانى هفت پاى مربع دريا را از موج ساكت مىكند و نه پنس كه هرپنس دوازده انس روغن باشد يك ميل ربع دريا را آرام مىكند . در همان ايام عروسى پرنس آرتور كشتى « ولترينو » در وسط درياى آتلانتيك دچار حريق مىشود به واسطهء تلگراف بىسيم از كشتيهاى ديگر كمك مىخواهد . اول كشتى كه به آن مىرسد « كزمينا » بوده كه به واسطهء امواج دريا\r\n\r\n","description":"","footnote":"","page_name":" 3957 ","page_number":771},
  {"content":"\r\n\r\nنمىتواند كمك كند تا كشتى « نارّاگانت » كه داراى « اويل تانك » بوده مىرسد و فورا به واسطهء اويل دريا را تا مسافتى آرام مىكند كه كليهء مسافرين « ولترينو » به سلامت نجات مىيابند . باز مىنويسد در هشتصد سال قبل صاحب‌منصبان « پلينه » اين عمل را مىدانستند و حالا جديدا ما استعمال مىكنيم . هرقدر از اين دو اختراع كه تلگراف بىسيم و رفع موج باشد تعريف كند حقيقة كم خواهد بود .\r\n\r\nقزوين از راه انبوه\r\nشنبه 22 ذيحجه ، 30 درجه عقرب - آسمان اگرچه صاف صاف نيست اما هوا بهتر است . اطراف ما تا نزديكى ورك ، بالاروچ برف آمد . حتى در آتان و خوشكه‌چال دو مرتبه هم بام را پارو كرده‌اند . ملكه خانم به قول الموتيها از بس « جيرا و جورا » ( پائين و بالا ) رفت ناخوش شد . نوبه‌هاى امسال هم متعارفى است . يك شبانه‌روز آدم نوبه مىكند آن‌وقت تب مىآيد . ما گرفتار گريه و زارى و نخوردن دوا و غذاى او شده‌ايم . هنوز نوكرها نوبه مىكنند و ريش آنها را رها نكرده است . منتظم الملك مقدارى از عيالات خود را از اين راه فرستاد ، خودش و باقىمانده از راه انبوه رفتند كه نسبتا از گدوك سلمبار بهتر است . امسال اين گدوك را خيلى زود برف گرفت .\r\nامير اسعد گفتند مراجعت به تنكابون كرد يعنى مرد چلاق رودبارى كه همه ساله وظيفه نزد ايشان داشت حكايت كرد كه امسال هم مالى كرايه كرده براى اخذ وظيفه رفتم ميان‌رود ، در موقعى كه امير مىخواست سمت تنكابون حركت كند مرا كه ديد دو هزار فحش و چهار هزار هم بيشتر از وظيفه نداد . گفت برو جهنم شو كه من سبب كم‌مرحمتى را هرچه فكر كردم نفهميدم .\r\n\r\nمخارج بنائى\r\nاستاد اصغر چند روز است رفته . مصارف بنائى امسال من از اين قرار شده است :\r\nاستاد اصغر بنا ، يوسف برادرش شاگرد . استاد ميرزا آقا خشت‌مال و آن عمله مرحوم يكصد و بيست و پنج تومان اجرت يوميه گرفتند . اصغر پنج هزار يوسف دو ريال ميرزا سه هزار روزانه و اين سواى شام و ناهار و نان صبح و عصر و قند و چاى آنهاست . كه اگر آنها را هم حساب كنيم به‌قدر نصف مزد آنها مىشود . چهل تومان اجرت عمله زواركى ، هر نفرى روزى دو قران در اين اواخر داده شد . پانزده تومان استاد اكبر تركانى براى تعمير و كاه‌گل‌مالى بام و ديوارهاى قلعه سواى خرج قند و چاى دريافت نمود . قريب يكصد تومان صرف بنائى عمارت شورستان شده است . قيمت درخت ده تومان ، توقلى\r\n\r\n","description":"","footnote":"","page_name":" 3958 ","page_number":772},
  {"content":"\r\n\r\nسه رأس ، نان ده من خرج عمله و سوخت دو كورهء اخير شد . اينها سواى سوخت و عمله‌اى است كه از دهات مجانا آمده و من يقين دارم نصف اين مخارج به واسطهء انقلاب الموت و ماه رمضان و عدم بصيرت من هدر صرف شده است . با اين مخارج آب‌انبار طاق ندارد و يخچال هنوز ناتمامى دارد كه بايد كف آن را گود و خاكش را بردارند در آن را بسازند ، يخ چاوان « 1 » آن را درست كنند .\r\nچهارشنبه 26 شهر ذيحجه ، 4 درجه قوس - هوا ابر است گاهى آفتاب . ملكه از يك روز بعد از عروسيها مريضه شده اول شكر مىكردم نوبه باشد حال معلوم مىشود حصبه يا محرقه است . از دو روز بعد از بروز ناخوشى الى كنون يك كله افتاده فقط دواهاى زنانه مىشود . چند دفعه هم پاشويه و اماله دستورالعمل من شد . هنوز كه افاقه نكرده است . غذا هيچ نمىخورد مگر قدرى ليمو آن هم به جبر و عنف ، خيلى مشوشم خداوند رحم كند . تا امشب عرق نكرده . مريض‌دارى در جائى كه طبيب نباشد صد مرتبه بدتر است از اين‌كه خود آدم مريض شود . نمىدانم چه كنم حواس ندارم .\r\n\r\n\r\n","description":"","footnote":"\r\n( 1 ) - يخ چاوان - محل نگاهدارى يخ .\r\n","page_name":" 3959 ","page_number":773},
  {"content":"\r\n\r\n\r\n1332\r\n\r\nطبابت من\r\nيكشنبه غرهء محرم الحرام 1332 هجرى ، هشتم درجهء قوس - چند شب قبل زوارك برف آمد اما مختصر بود . يخ مىبندد و شب‌ها سرد است . من تازه در بيرون و اندرون بخارى روشن مىكنم . بالاروچ ، ورك برف در كوچه‌ها هست . ملكه خانم يا از آن نوبه‌هاى بيست و چهار ساعتى دارد يا مرض ديگرى به غير حصبه و محرقه كه من نمىدانم و تب مىكند . غذا كمتر مىخورد بسيار كج‌خلق و دعوائى شده حرف هم بزنى گريه است .\r\nبيرون نمىرود ، متصل توت خشكه ، آلوبالو خشكه ، نان شيرمال و چيزهاى عجيب و غريب توقع و درخواست مىكند . اطباء هم كسان خود را معالجه نمىكنند چه رسد به طفل خود و من بر خلاف قانون كليه بايد طبابت خانم را بكنم . چيزى هم به عقلم نمىرسد مگر اماله و هرروز موقع غروب حكم اماله داده مىشود كه حسنى مباشر اين كار بزرگ است كه دو ساعت بايد براى خانم دروغ و راست نقل حكايات و روايات كند تا خانم راضى شود . تقريبا طبابت من هم مثل دكتر سانكرادو محدود مىماند او فصد و آب گرم دوا مىداد من اماله و آب سرد لعاب خطمى .\r\nبچه‌ها در پشت‌بام حمام بازى مىكردند يك مرتبه « باجه » « 1 » خراب مىشود پسر چهار ساله مهدى نصر اللّه از بالا توى حمام و روى ساروج به زمين مىافتد تا دو روز قطع اميد همه شد ، اما الحمد للّه بدون هيچ آسيبى و جراحتى و شكستى نجات يافت و سلامت شد . حالا حمام ما چنان تاريك شده كه بايد با چراغ رفت تا چه وقت شيخ شيشه روانه كند .\r\nامروز به سلامتى آب‌انبار را آب بستيم . يخچال هم دو روز ديگر كار دارد كه تمام شود طول آب‌انبار شش ذرع عرض سه ذرع عمق يك ذرع و نيم و بعدا كه طاق زده شود دو ذرع و نيم .\r\n\r\nخريد سهم سراج‌محله\r\nچون نزاع من و امير اسعد درخصوص ملك پيچ‌بن سرگرفته ناچار براى اين‌كه دعوا قابل باشد سهم سراج‌محله را هم خريدم ، اما از ترس حضرت و الا كه مىفرمايند تمام\r\n\r\n\r\n","description":"","footnote":"\r\n( 1 ) - باجه - روزنه‌اى مدور در سقف اطاقهائى كه نورگير نبود . ( مسعود سالور )\r\n","page_name":" 3960 ","page_number":774},
  {"content":"\r\n\r\nكوههاى الموت ملك من است اين‌بار مشاجره و ادعاى رعايا را خريده مصالحه‌نامچه گرفتم . ضمنا قباله هم گرفتم در يكصد و بيست تومان كه بيست تومان لوطىخور مهدى و غلام كدخداى آنجا و ملا يوسف شد ، صد تومان به رعيت رسيد . نسبتا ارزان‌تر خريده شد از سهم زوارك .\r\n\r\nقاليچه و قالى از همدان\r\nچهارشنبه چهارم محرم الحرام 1332 - رضا بيك اواسط ماه گذشته مرخص شده رفت برزلجين امروز هم حمزه على بيك به سمت كوريجان همدان رفت . پارسال پنج من تبريز پشم ريسيده برد براى من آنجا قاليچه درست كند ، پشم كم آمد از اينجا مجددا فرستادم هنوز نياورده‌اند . امسال هم ده من تبريز پشم ريسيده خوب برد كه چهار عدد قاليچه دو ذرع طول يك ذرع و چارك عرض درست كند . هريك من تبريز يك ذرع قالى مىشود . هر ذرعى دوازده هزار اجرت بافتن است . مختصر با پول پنبه‌پود و ريسيدن پنبه و اجرت رنگ پشم و اجرت بافتن قاليچه بيست تومان پول گرفت كه دوازده تومان اجرت بافت ، تتمه مال ساير چيزها و ملتزم شد قاليچه‌هاى اعلى و بهار همراه خود بياورد و به محض رسيدن قاليچهء پارسال را روانه كند . سابقا كه يادم هست در همدان جز در قريه فامنين جاى ديگر قالىبافى نبود ، حاليه در بيشتر دهات تمام زنها و دخترها مشغول اين صنعت شده‌اند ، چنانچه در كوريجان ده ما ده سال قبل دو خانه قالى مىبافتند آن هم پست و حاليه در تمام آن پانصد خانوار مشغول هستند و خانه‌اى نيست كه قالىبافى نشود . بيشتر رواج اين كار هم ارامنه و امريكائيها و ساير تجار خارجه شده‌اند . مىگفت در داغ داغ‌آباد فتح السلطنه پسر على خان مرحوم كارخانهء بزرگى دارد و پارسال چهل هزار تومان از تجار خارجه پول پيش براى تهيه قالى گرفت . ايران است و اين يك صنعت .\r\nآن را هم از بس در رنگ تقلب مىكنند و جوهر استعمال مىكنند نزديك است شكست بخورد . باوجودى كه ادخال جوهر قدغن است باز به توسط قاچاق وارد مىكنند .\r\nملكه امروز سبك‌تر بود گنه‌گنه دادم اما باز تب كرد . امروز نان و عسل مىخواست آخر الامر مبلغى پول گرفت تا صرف‌نظر كرد . آب جوجه به عوض خورد . براى بهمن مثل الموتيها « چرم » درست كرده‌ام پا مىكند و خيلى تماشا دارد . افسوس راه نمىرود .\r\n\r\nروضه‌خوانى\r\nپارسال متصل محرمى داشتيم امسال هنوز محرم نداريم . خواستند زوارك ملا يوسف را بياورند تمام زواركى گفتند اگر ملا يوسف بيايد نه پول مىدهيم نه حاضر\r\n\r\n","description":"","footnote":"","page_name":" 3961 ","page_number":775},
  {"content":"\r\n\r\nمجلس مىشويم ( از بس خوب مىخواند ) . آخر ملا شعبان را آوردند ( بىسواد است اما صوت دارد و روضه بهتر مىخواند ) . از شب هفتم يا هشتم هم قلعه مىآيند .\r\nمطلب تازه ديشب نصف‌شب از خواب برخاستم ديدم ده انگشت پاى راست من كه وسطى و بنصر باشد به شدت درد مىكند . باز خواب رفتم صبح برخاستم ديدم درد دارد كمى هم ورم دارد ، چنانچه نتوانستم پوتين پا كنم و بدون عصا راه بروم . تا الآن هم كه شب است وجع باقى و خوب يا بدون كمك عصا نمىتوانم راه رفت . چون نقرس اجدادى ماست مىترسم گرفتار آن شده باشم . خدا رحم كند . الموت ، در اين كوهستان سخت ، راه‌هاى بد انسان دچار نقرس هم بشود ، بىتماشا نيست .\r\nچند نمره « نجم باختر » اسعد الحكما فرستاده بود مطلب كه ندارد تمام الواح و خطابه‌هاى عبد البها است . يك شكل پوست « 1 » آن را من از روزنامه جدا كرده در اينجا گذاشتم يادگار باشد « 2 » . در يكى از خطابه‌ها مىگويد . « اين است كه براى اين كائنات ابدا انعدامى نيست . نهايتش انتقال است انتقال از رتبه به رتبه . مثلا اين انسان فوت مىشود اجزاء او معدوم نمىگردد اين اجزاء فرديه انتقال به رتبهء ديگر مىكند . پس از براى وجود انعدامى نيست . وجود حى است هرشىء حى و زنده است موجود است نهايتش اين است انتقال از مقامى به مقام ديگر و تا آن‌كه كائنات در جميع مراتب سير نكند كمال حاصل نمىشود . كمال از سير در جميع مراتب حاصل مىشود و حال آن‌كه اين مسئله واضح و مشهود است عجب است كه بعضى نفوس گمان مىكنند كه روح انسان معدوم مىشود باوجودى كه جسد انسان كه اجزاء تركيبى است باقى است . چگونه مىشود كه روح مجرد انسان معدوم گردد » . ( مسلمين به انعدام روح قائل نمىباشند روح را جاويد مىدانند اما به انتقال قائل نمىباشند مگر مذاهبى كه به مسوخات « 3 » قائل است .\r\nبارى عبد البهاء افسار پاره كرده از محبس نجات يافته مملكتى مثل اروپا و امريكا ديده هرچه ميل دارد مىگويد . كسى هم كه جواب انتشارات او را نمىدهد . پس هرچه ميل دارد مىگويد بدون آن‌كه جواب بشنود چه بهتر از اين .\r\n\r\nپسر امير اسعد حاكم دوازده ساله\r\nچهارشنبه يازدهم محرم الحرام 1332 ، 18 درجه قوس - ديشب روضهء قلعه تمام شد .\r\nذاكر ملا شعبان و ملا يحيى بودند . در اطاق بزرگ اندرون جمعيت هم امسال زيادتر بود ،\r\n\r\n\r\n","description":"","footnote":"\r\n( 1 ) - يعنى جلد آن را .\r\n( 2 ) - مفقود شده است .\r\n( 3 ) - مسوخات جمع مسخ - تبديل صورت .\r\n","page_name":" 3962 ","page_number":776},
  {"content":"\r\n\r\nاطاق ما هم مزين‌تر . پاى من الحمد للّه دردش زياد نشد ليكن خوب هم نشده است . ملكه خانم للّه الحمد خوب شده اما به قدرى ضعف دارد كه نمىتواند راه برود حرف بزند .\r\nغله‌ها در انبار مانده مردم همه به سمت تنكابون رفتند . اين‌طور باشد خواهد ماند .\r\nقيمت را هم تا اول تابستان در بيست و پنج قرار دادم باز خريدار نيست . از ترس پارسال امسال بيشتر مردم با زن و بچه رفتند . حضرت و الا دستخط فرموده بودند كه من هيچ اين مطلب را باور نمىكنم اين هم طرح جديدى است شما ريخته‌ايد ! امير اسعد از ميان‌رود به خرم‌آباد رفت . معلوم نشد براى چه آمده بود . پسرش اكرم الملك دوازده سيزده ساله حاكم محال ثلاث است و آنچه ميل دارد به سر مردم مىآورد احدى قادر تظلم و شكايت نيست . استاد اسكندر طالقانى بناى عمارت پيچ‌بن را دستگير كرده حكم كرد دستش را قطع كنند . طالقانيها جمع شده سيصد و پنجاه تومان اجرت بنائى را دادند نوكرها هم آنچه توانستند از طالقانيها گرفتند به شر و شلاق .\r\n\r\nقيمت لحاف كرسى\r\nروزنامه و كاغذجات زياد از شهر آمد . آنچه اشياء از شهر خواسته مىشود تمام را گران به پاى من حساب مىكنند و سالى مبلغى از اين راه ضرر من است . يك لحاف كرسى براى اطاق بچه‌ها خواسته بودند و مخصوصا نوشته بود مختصر باشد ، امروز يك سياهه آمده بيست و سه تومان نوشته بودند كه به جاى يك لحاف دو لحاف مىتوان به اين مبلغ دوخت .\r\nافخم الدوله از معاونت عراق عزل [ شده 
  ] عاشورا را قم مانده به جاى او لسان الملك رفته . خود فخر الملك را هم نوشته بودند معزول است .\r\n\r\nاشعار صدر السلطنه\r\nسابقا از اشعار آبدار نغز آقاى صدر السلطنه در اين « مموار » درج افتاده ، حاليه هم دو شعر از يك قصيدهء جديد او [ كه 
  ] در طهران مطرح و نقل تمام مجالس و محافل است [ مىآورم 
  ] اين دو شعر هم مثل مصراع سابق او « خانه ندارى جناب حاكم سمنان » همه جا و همه وقت مىشود استعمال كرد ، محض تيمم و تبرك ضبط افتاد .\r\n صد رُسم گر نبوم رأس رئيس الوزراء * خضر رُسم گرچه سكندر نبود دستگهم\r\nدر دم مجلس ملى كف ايوان دارم * در بر خانهء خود چشمه حيوان دارم \r\n« صد رسم » مخفف « صدر هستم » است . در مصرع دوم « خضر رسم » مخفف « خضر\r\n\r\n","description":"","footnote":"","page_name":" 3963 ","page_number":777},
  {"content":"\r\n\r\nهستم » به اين معنى اگرچه رأس رئيس الوزرا نيستم ليكن در مقابل مجلس ملى « 1 » ايوانى دارم كه مقابلى با آن شئونات مىكند . اگر هم مثل اسكندر دستگاهى ندارم آب قنات نظاميه كه بهتر از چشمهء آب حيات است از خانه‌ام مىگذرد . اين است كه گفته‌اند المعنى فى بطن شاعر . به قدرى اسباب خندهء من شد كه به وصف نمىآيد و باز هم هروقت يادم مىافتد بىاختيار خنده مىكنم .\r\nقمر الدوله حورى از رشت كاغذ نوشته بود الحمد للّه خوش است . حضرت اقدس و الا زبيده خاتون همشيره شهربانو خانم را همراه او نموده‌اند و اين نهايت مرحمت است . من هم خيلى خوشحال شدم ، چون زن خوبى است . داماد مقدارى سيگارد ته طلا و ساده و چند بسته توتون فرستاده است كه هنوز در شهر مانده . نوشته بود هريك به ذائقه پسند افتاد بنويسم روانه دارد . اما من به قدرى سيگارد مىكشم كه از عهده برنخواهد آمد .\r\nتازه گل با بچه‌ها مرافعه كرده و با چنگيز قهر كرده اطاقى خارج براى خود گرفته و رفته است . چنگيز را فرخ ميرزا در انبار گندم مستخدم نموده . اين تازه گل هم‌سن من است . اما ابدا از هوى و هوس جوانى نيفتاده دايم ميل دارد مهمان باشد ، مهمان بشود ، كوچه برود ، ساز بزند ، آواز بخواند ، چه و چه . خدا رحمت كند حاج قدمشاد معروف را جاى او را مىخواهد بگيرد .\r\n\r\nمدارس جديد - ترك مشق\r\nنزهت و عين الملوك فرانسه مىخوانند با هيئت و حساب و جغرافيا . كاغذى كه نوشته بودند به مراتب خط و املا و سطربندى آن پست‌تر از سابق بود و گويا اين نتيجهء فرانسه است كه زبان و خط مادرى را بايد ترك كرد . بله در اين مدارس جديد علومات و ادبيات ايرانى كمتر درس داده مىشود ، علومات جديد هم ناقص و مختصر . نتيجه اين است كه نه آن را شاگرد مىداند نه اين را مىآموزد . چنانچه در يكى از روزنامه‌ها خواندم چند سال ديگر براى ده نفر نويسنده و منشى بايد از ممالك ديگر آدم آورد . مشق به كلى متروك است . حقيقة ادبيات و علومات ما دارد از بين مىرود . در خط و انشاء هيچ‌كس كار نمىكند ، پنجاه نفر از اين شاگردها يك غزل حافظ و يك حكايت از گلستان و بوستان نمىتوانند بخوانند . همان فرانسه است ، قدرى حساب و جغرافى ، تمام هم ناقص بيرون آمده عقب نوكرى مىافتند . ديگر اسم فردوسى به گوششان نخورده يك صفحه از\r\n\r\n\r\n","description":"","footnote":"\r\n( 1 ) - خانهء صدر السلطنه درست روبروى مسجد سپهسالار بوده است . ( ا . افشار )\r\n","page_name":" 3964 ","page_number":778},
  {"content":"\r\n\r\nروضة الصفا را نخوانده‌اند . در خزانه‌دارى ايران هركس فرانسه نداند راهش نمىدهند .\r\nدر تمام آن اداره زبان رسمى كه به آن خودشان تكلم مىكنند فرانسه است .\r\nچهار نمره « لندن نيوز » و چندين نمره روزنامهء « آفتاب » و « برق » رسيده و اسباب مشغولياتى است .\r\n\r\nدعواى زنها\r\nجمعه 13 محرم الحرام - ديشب بزهاى ده رفته بودند تمام درختهاى سيب باغچهء مهدى و على محمد را پوست كنده بودند به اين جهت نزاعى بين مهدى و كدخدا و چند نفر ديگر از مردها واقع شد . زنهاى اينها هم جداگانه مشغول فحاشى به هم شدند . مزه اين داشت كه در اندرون من هم مشاجرهء كوچكترى از آنچه در ده واقع شده بود طلوع كرد . حسنى دختر كدخداست شاه زينب خواهرزادهء او . زينب و على محمد هم برادرزادهء مهدى هستند اينها هم بنا كردند به كدخدا و مهدى بد گفتن . آخر الامر حسنى را از اندرون خارج كردم تا مرافعه تمام شد . زينب مىگفت اين همه اينها به عموى من بد مىگفتند ، ديگر من « تن وردار نشدم « 1 » جواب ندهم » . در الموت هروقت بين مردها نزاع شود زنهاى طرفين داخل يك نزاع عمده‌ترى مىشوند كه اسكات مردها نهايت سهلتر از زنهاست و دامنهء مشاجرهء زنها طولانىتر و صعب‌تر است و مدتها طول دارد تا التيام داده شود . امروز چند نفر را حبس كردم خواستم چوب بزنم خود مهدى شفاعت كرد .\r\nمختصر تا عصر دچار بوديم و گويا به واسطهء روز سيزده بود كه ما نحس مىدانيم و الّا هيچ علت ديگر نداشت .\r\n\r\nانتخابات\r\nبرويم سر روزنامه‌جات . طهران انقلابى دارد چون مدتى است كه اعلان انتخابات مىشود و پشت‌سر آن تأخير مىافتد تمام مردم هم اطمينان داشتند كه نايب السلطنهء محبوب آمده يك خاتمه به اين ترتيب ناگوار بدهد . او هم آمد و هيچ اقدامى نكرد و محض اسكات مردم در هشتم ماه گذشته دويست نفر از اعاظم و اشراف علما و سادات تجار و كسبه در عمارت بادگير كه بعد از سوختن حياط دربار اينجا را دربار قرار داده‌اند دعوت از طرف هيئت وزراء مىشوند . بعد از صرف چاى [ و 
  ] غليان كه جزو اعظم اين دعوتهاست لايحه‌اى از طرف رئيس الوزراء قراءت مىشود كه :\r\n\r\n\r\n","description":"","footnote":"\r\n( 1 ) - طاقت نياوردم .\r\n","page_name":" 3965 ","page_number":779},
  {"content":"\r\n\r\n\r\nاطلاعيهء رئيس الوزراء\r\nهيئت حاضره در اول شروع به كار انعقاد مجلس شوراى ملى را اساس پرگرام خود قرار داد و مصمم بودند كه در اول فرصت ممكنه به انجام اين مقصود مقدس قيام نمايند .\r\nلكن پاره‌اى مشكلات مانع اقدام شد . بدوا مشغول رفع اين موانع شديم اين بود كه در اول شعبان مقدمات امر انتخابات شروع شد ليكن متأسفانه محظوراتى ظهور نمود كه توضيح آن زائد است . از طرف ديگر دسته‌بنديهاى غيرمترقبه و خريد و فروش آراء و معرفى عدهء كثير كه در ضمن آن اشخاص نامناسب ديده مىشد ، اذهان عامه طورى مشوب گرديد كه انتخاب‌كنندگان در تكليف خود متحير ماندند و همچنين ترتيبات غيرمرضيه در پاره‌اى از ولايات كه بعضى اشرار به وسيلهء تهديد و تطميع به خيال وكالت افتادند و مسلم بود اگر دولت غفلت مىكرد چه نتايج ناگوارى براساس مشروطيت و سعادت مملكت متوجه مىگرديد . اين است ظهور اين خطرات متأسفانه مانع سرعت انتخابات گرديد . حال كه به حمد اللّه آن تاريكيها بدل به روشنائى شده هيئت دولت اميدوار است و ملت بايد از اين موقع استفاده حاصل كند اشخاصى را انتخاب كند كه بصير و باتقوى باشند از اثرات سوء مخالفتها و عدم مقتضيات وقت اجتناب نمايند . به عبارت الاخرى انتخابات بايد از نقطهء لياقت اشخاص باشد نه از نقطهء نظر دسته‌بندى و روابط شخصى . نظر به مراتب فوق هيئت دولت به اطلاع عموم مىرساند كه انتخابات طهران از غرهء شهر صفر 1332 شروع خواهد شد . در موقع مقرر با شوق تمام بالاتفاق سعادت مملكت خود را استقبال نمايند . محمد على ، رئيس الوزراء .\r\nاصل لايحه قدرى مفصل‌تر بود ما زوايد آن را انداختيم . پس از قراءت اين لايحه خود نايب السلطنه وارد مجلس مىشود و با حضور خودش دستخط مبارك ايشان را قراءت مىكنند كه مختصر آن از اين قرار است :\r\n\r\nدستخط نايب السلطنه\r\nهيئت وزراء عظام . در نظر وزراء عظام مشهود است كه همّ اين جانب در اين مدت متمادى هميشه متوجه اهميت انعقاد مجلس شورا بوده ، گذشته از اين‌كه فرمان انتخاب را بدون هيچ تأخير بعد از انفصال مجلس صادر و وظيفهء قانونى خود را ادا كنم ، در موارد عديده چه قبل از سفر چه در حين مسافرت كرارا به قوهء مجريه تأكيد نمودم . در اواخر مسافرت به‌قدر مقدور سعى در رفع مشكلات و تسهيل امر انتخابات نمودم و نيز اشعار كردم كه اگر خداى نكرده در مراقبتهاى لازمه غفلتى رود بيم آن است كه مملكت دوباره\r\n\r\n","description":"","footnote":"","page_name":" 3966 ","page_number":780},
  {"content":"\r\n\r\nدچار اشكالات شود . بعد از اين تأكيدات تلگراف وزرا مقارن حركت من رسيد كه اوايل شوال انتخابات مركز و اوايل ذيقعده انتخابات ولايات شروع شود . اينجانب هم به خوشوقتى تصميم حركت نموده پس از ورود نه از تهيهء مقدمات و نه از جريان انتخابات علامتى مشهود نيفتاد . از زمان ورود نيز همّ اين جانب و وزراء عظام غالبا مصروف به مذاكره همين امر بود و البته وزراى عظام به تكليف خود عمل خواهند نمود . با اين حال در بعضى جرايد مشاهده مىشود كه مىنويسند قبل از ورود اينجانب حرارتى در مذاكرات انتخابات بود و حالا منطفى شده ، مثل اين‌كه ورود اينجانب باعث اين اطفاء شده باشد . در صورتى كه مساعى و عقايد اينجانب به‌طورى كه در فوق اظهار شد معلوم و وزراى عظام از شرح آن كاملا مستحضرند جاى نهايت تأسف است كه ورود اينجانب را سبب تعويق امر انتخابات جلوه دهند . بنابراين ناچار اظهار مىدارم كه هيچ مسئوليتى در اين باب متوجه اينجانب نمىتواند بشود زيرا وظيفهء خود را به‌طور كامل ادا نمودم .\r\nحالا ديگر مسئول اجراى امر انتخابات با رعايت ترتيب صحت آن به عهدهء قوهء مجريه است و البته باتوجه به اهميت موقع و نظر به صلاح مملكت تكليف خود را به فعليت خواهند آورد . يك تكليف واجب ديگر وزراء عظام هم اين‌كه از اذهان عامه رفع شبهه نموده روا ندانند كه حسن عقيده و مساعى اينجانب به اين درجه مشوب و غيرمشكور بماند . ابو القاسم .\r\n\r\nسخنان مدرس\r\nآقا سيد حسن مدرس قمشه‌اى [ كه 
  ] در مجلس سابق از طراز اول بود اظهار مىدارد به چه وسيله ما را مىتوانيد مطمئن نمائيد در صورتى كه تا حال همه را به طفره و تعلل گذرانده‌ايد و اگر علت تعويق اينها بود كه قراءت نموديد ديگر دعوت دويست نفر لازم نبود . يك اعلانى به كوچه‌ها مىكرديد كه عموم مردم مطلع مىشدند .\r\nدر روزنامهء « بىطرف » مىنويسد : مذاكرات يك مجلس دويست نفرى را نمىشود پنهان كرد كه بعضى از جرايد ذكر مىكنند تا قبل از آن‌كه مجبورا ترجمهء روزنامه‌هاى خارجه را چند روز ديگر بنويسيم ، بهتر اين است فعلا به ذكر اين مجلس مبادرت كنيم . با اين مقدمه مفصلا چيزى نمىنويسد . فقط مىنويسد پس از آن‌كه آقا سيد حسن مدرس آن جواب را داد سخت‌تر جواب شنيد و آخر الامر وزراء گفتند اصرار و عجله در انتخابات توأم با تقسيم مملكت است .\r\nاما در روزنامهء « شرق » مىنويسد : پس از جواب آقا سيد حسن به دو لايحه ، نايب السلطنه بيانات مفصلى نمود ( ديگر ذكر نمىكند ) و جوابهاى مسكتى شنيد ( باز\r\n\r\n","description":"","footnote":"","page_name":" 3967 ","page_number":781},
  {"content":"\r\n\r\nجوابها را نمىنويسد ) . همهمه از اهل مجلس برخاست . نايب السلطنه از در ديگرى خارج شد ساير مردم هم متفرق شدند .\r\n پى مصلحت مجلس آراستند * نشستند و گفتند و برخواستند \r\n\r\nمقالهء « شرق »\r\nآن‌وقت روزنامهء « شرق » مطالبى مىنويسد و اعلانات اواخر محمد على شاه را درج مىكند ، آن هم همين‌طورها سر مردم را مىپيچاند و اين مجلس را تشبيه به مجلسهاى باغ شاه مىكند و مىنويسد عبرت بگيريد از آنچه به سر آن شاه و آن رجال مملكت از همين دروغگوئى و عدم ايفاى به عهد و ميثاق رسيد .\r\n\r\nپس كى مسئول است\r\nدر نمرهء ديگر مىنويسد به مراتب اين دورهء ما بدتر از عهود استبداد است ، زيرا سلطان عهد مسئول نيك‌وبد بود وزراء از روى بىقانونى باز در مقام سلطنت مسئول غيرقانونى بودند كه اگر به وظيفهء خود عمل نمىكردند ، يا ظلمى مىنمودند يا تقصيرى شاه آنها را سياست مىكرد ، عزل مىكرد ، تبعيد مىكرد ، بلكه مىكشت ، از حليهء بصر محروم مىكرد . حاليه نايب السلطنهء ما كه مىگويد من مسئول نيستم ، وزراى ما هم نه در مقابل شاه و نايب السلطنه مسئول هستند نه مجلس هست كه در پيشگاه آن مسئول باشند . پس مسئول اين مملكت ايران و اين مشت مردم بىگناه امروز كيست آن را به ما نشان بدهيد ؟ ديگر روزنامهء « شرق » نايب السلطنهء محبوب نمىنويسد .\r\nاما در تلگرافات خارجه مىنويسد نايب السلطنه تا پائيز آينده و بلوغ شاه مخصوصا به مناسبت ضديت آذربايجان و حاضر نبودن ساير ولايات مجلس را تأخير انداخت و گويا اصح همين باشد زيرا از دهم ذيحجه تا غرهء صفر مدتى نبود كه قابل انعقاد همچو مجلس ننگينى باشد . افسوس من در طهران نيستم تا درست اين واقعات را شرح و تفصيل بدهم و از نكات و دقايق و ترتيب مجلس و نطقها قارئين را كما ينبغى مستفيض نمايم .\r\nاطلاعات من از روزنامه‌جات است كه حال آنها در اين دوره معلوم است . آقاى عماد السلطنه كه گاهى از واقعات به تفصيل مرقوم مىداشت داراى مشغلهء زياد شده و هيچ مرقوم نمىدارد . حاج آقا هم كه نبود و حالا آمده و با بىدماغى چه خواهد نوشت .\r\n\r\n","description":"","footnote":"","page_name":" 3968 ","page_number":782},
  {"content":"\r\n\r\n\r\nوضع اصفهان\r\nاصفهان بلواست و مردم با علما در مسجد شاه جمع اول آن‌كه حكومت بختيارى نمىخواهند كه اين مسئول آنها اجابت نشده و گفتند صمصام السلطنه را حكومت مىدهيم و يك روز هم وزير داخله با علماى طهران تلگرافخانه رفته حضورا با آنها جواب سؤال كرده به يك شكلى متقاعدشان كردند صمصام السلطنه برود .\r\nمعاضد السلطنه وكيل سابق مأمور است مطالب آنها را رسيدگى و اصلاح نمايد .\r\n\r\nنوشتهء روزنامهء توفيق\r\nمطلب ديگر آنها عدم رضايت از انعقاد مجلس شوراى ملى بود كه در مسجد روزنامه‌هاى « توفيق » تبريز را قراءت و گفته بودند پيش‌قدم تبريز بود و اينك روزنامهء آنجا اين شكل مىنويسد ما هم به آن پيروى مىكنيم چنانچه سابقا هم كرديم . من اين روزنامهء توفيق را نديده‌ام از قرارى كه در ساير روزنامه‌جات مىخوانم خيلى بدزبانى مىكند و بىپرده معايب گذشته و حاليه را درج مىنمايد كه باعث خشم ساير جرايد شده است .\r\nخزانه‌دار كل لزوم هشتاد و دو نفر صاحب‌منصب بلژيكى را براى ماليهء ايران پيشنهاد وزراء كرده و مقررى آنها را چهارصد هزار تومان معين نموده . سيصد هزار تومان حاليه به صاحب‌منصبان بلژيكى مىدهند كه كلية هفتصد هزار تومان از ماليهء مختصر ايران به مباشرين فرنگى مىرسد سواى ايرانيهاى مستخدم . با اين ماليه و اين مخارج خيلى تماشا دارد .\r\nچند نفر پاد پولكونيك و كاپيتان قزاق طهران آمده گويا پيشنهاد پولكونيك سابق در برقرارى قزاق منطقه روس قبول شده باشد .\r\n\r\nكرايه كردن كتاب\r\nدو جلد كتاب يكى سفر هفت‌گانهء تا ورينه فرانسوى به ايران در سلطنت شاه صفى و شاه عباس ثانى ، ديگرى ترجمهء هزار و يك كابوس از تصنيفات الكسندر دوما براى من رسيده است . اولى مفصل و دومى خيلى مختصر است . اينجا اين خريد كتاب هم مزيد مخارجات بىمعنى ديگر من شده . در طهران با شعاع الدين ميرزا كنتراتى با شيخ كتابفروش محرمانه داشتيم ، هركتاب جديدى را ده يك قيمت آن مىداديم كه برده قراءت كنيم و خيلى راحت بوديم ، زيرا اين كتابهاى رمان نسخه‌اى نيست كه خريدارى و نگاه‌دارى آن فايده داشته باشد ، به يك‌بار خواندن مىارزد و بس . قيمت كتاب هم در\r\n\r\n","description":"","footnote":"","page_name":" 3969 ","page_number":783},
  {"content":"\r\n\r\nايران خيلى گزاف است ، يعنى يك نوع تجارتى است كه فلان آدم مىكند . ديده شده است كتابى كه دو قران تمام شده پانزده قران فروش مىرود .\r\n\r\nروزنامه‌جات\r\nباز از روزنامه‌جات وارده . در مجلس دويست نفرى عمارت بادگير چندان به وجود محترم و الا حضرت اقدس خوش نمىگذرد ، حتى خارج شدن ايشان هم از درب غيرمتعارف نوعى از فرار بوده و چند روز بعد از آن مجلس كارچاق‌كنها ميان افتاده جمعى را از قبيل مشهدى باقر بقال و حاجى محمّد تقى بنكدار ( كه با آن همه تير و تفنگ و زخم چند گلوله جان به‌در برد ) و حاج محمد تقى شاهرودى و امثال آنها را به دربار مىبرند و از زبان آن جمع اطاق بادگير از نايب السلطنه معذرت خواسته و فرمايشات ايشان را تصديق مىكنند .\r\n\r\nنوشتهء روزنامهء آفتاب\r\nروزنامهء « آفتاب » كه نيم‌رسمى و طرف‌دار هيئت حاضره است اين مسئله را با بيان شيرين و جدى مىنويسد . ليكن روزنامهء « برق » بر خلاف [ است 
  ] و مىنويسد اين اشخاص هم مثل حاجى محمد اسمعيل مغازه و زرگرباشى و غيره هستند كه متصل در باغ شاه از زبان ملت و جماعت از محمد على شاه درخواست عدم انعقاد مجلس را استدعا مىكردند ، حاشا و كلا كه اينها نماينده جمع و حاضرين مجلس بادگير بوده باشند .\r\n\r\nاروپ\r\nحالا برويم به سراغ از ما بهتران و از اروپ بنويسيم . اوضاع حاضر اروپ چندان اطمينان‌بخش نيست كه باز مجادلهء جنگى و داد و قالى روى ندهد زيرا مناسبات دول بالكان هنوز دوستانه نيست جز اصلاح و حد و سدى كه ما بين عثمانى و بلغارستان . بلغار و رومانى معين شده و مناسبات دوستانه برقرار است سايرين به همان حال هرج‌ومرج و عدم قرارداد باقى مىباشند . هنوز دولت عثمانى با صرب و يونان و آلبانى تكليفشان معلوم نيست و مصالحه برقرار نشده ، همين‌طور صرب و يونان صرب و منتنگرو . همه اينها با دولت جديد آلبانى از طرفى هم به تحريك بلغارستان و شايد عثمانى هم با اطريش و ايتاليا البانىهاى غيور دسته‌جات قشون منظم و غيرمنظم تشكيل داده و با هر سه دولت صرب و يونان و منتنگرو درخصوص اراضى خود و حدود طبيعى آلبانى\r\n\r\n","description":"","footnote":"","page_name":" 3970 ","page_number":784},
  {"content":"\r\n\r\nجنگ مىكنند و مايل هستند هيچ‌يك از اين دول اراضى آنها را در صورتى كه در معاهدهء لندن هم به آنها واگذار شده باشد تصرف نكرده به آلبانى واگذار نمايند . دول معظمه هم هريك محض منافع خود مشغول افساد است . قريب بيست نفر از شاهزادگان ممالك اروپ كانديداى سلطنت آلبانى شده‌اند به علاوه چندين شاهزاده از مصر و عثمانى تا بخت كدام يارى و مدد كند . دولت عثمانى هم سيصد هزار قشون خود را حاضر جنگ نگاه داشته منتظر فرصت است كه همان‌طور كه از بلغار منافع برد و شهر ادرنه را تصاحب كرد سالونيك را هم از يونان منتزع نمايد . تمام اين دول پنج‌گانه بالكان هم دست تضرع به سمت صرافان پاريس و فرانسه دراز كرده و هريك مبلغى استقراض مىخواهند . فرانسه هم مضايقه ندارد در صورتى كه سواى مرابحه و تنزيل گزاف مقدارى امتيازات نافعه به دو بدهند . وليعهد اطريش انگليس و ملاقات ژرژ رفته بود پادشاه پروس امپراطور آلمان هم وينه رفته و به ملاقات وليعهد هم مىرود . سازانف پاريس رفته و مشغول مذاكرات است . واردات دولت روس را - / 714 / 675 / 302 / 3 منات نوشته بودند مخارج 499 / 261 / 558 / 3 منات . بودجهء سنهء آتيهء فرانسه را 215 مليون ليره انگليسى بيشتر اين مخارج براى قشون و تدارك جهازات جنگى است .\r\n\r\nچين\r\nشكل يوان شيكاى رئيس جمهور چين را در لندن نيوز كشيده بود با كلاه پردار اپولت واكسل‌بند نشان حمايل درست به « يونيفرم » فرنگيها ، غرق آهن و پولاد در تختى نشسته كه چند نفر سرباز روى دوش گرفته از عمارت او را بيرون مىبرند كه سان قشون ببيند .\r\nجماعتى هم از چينيها با كلاه‌هاى پردار و لباسهاى رسمى به طرز اروپ از اطراف او در حركت كه از قيافه و صورت و پز آنها واضح و هويدا بود لباسها عاريت و آنها هم مثل ما ايرانيها داخل آدم نيستند و هرگز از عهدهء ادارهء امور خود برنخواهند آمد چنانچه ما نيامديم . شاهد مدعا چند روز بعد آقاى رئيس جمهور سيصد نفر از وكلاى دموكرات را از مجلس ملى اخراج مىكند و اعلان ديكتاتورى چين را به نظر عموم مىرساند . چون مردم چين هم مثل مردم مملكت ما از انقلابات و اغتشاشات و اين همه غارت ، چپاول ، قتل ، كشتار به تنگ آمده‌اند . اين حكم آقاى رئيس جمهور را غالب اهالى به رضايت پذيرفته و استقبال مىكنند كوركورانه فقط به انتظار آن‌كه شايد امورات بهتر شود ، تمام دول اروپ و ژاپون ، امريكا هم دهن باز كرده تا از اين لقمهء چرب نرم لذيذ قسمتى در دهان چون غار اصحاب كهف خود بگذارند .\r\nمكزيك اغتشاش كلى دارد و دولت متحدهء امريكا كشتيهاى خود را به آنجا گسيل\r\n\r\n","description":"","footnote":"","page_name":" 3971 ","page_number":785},
  {"content":"\r\n\r\nكرده و قشون زياد پياده نموده است . يك قسمت كوچك از كانال پاناما كه فقط كشتيهاى كوچك ماهىگيرى از آن عبور خواهد نمود . به واسطهء مفتول پرزيدان ويلسون از عمارت وايت هوس به فاصله چهل هزار ميل ديناميت آن را آتش زده و كانال باز شده در سال آينده تمام كانال مفتوح مىشود . و عرض كانال هشتاد كيلومتر است . اكسپوزيسيونى هم در آنجا تشكيل خواهد شد فعلا از اين مجراى كوچك دو محيط بزرگ كرهء ارض مجاز شدند كه آبهاى خود را داخل و ممزوج هم كرده و امريكاى شمالى با جنوبى از هم منفصل شوند . واقعا يكى از عجايب كارهاى انسانى است كه در اين عهد به عرصهء بروز و ظهور رسيده . زياده از اينها مطلبى در روزنامه‌جات نبود كه لايق نوشتن باشد .\r\n\r\nكلمات محلى\r\nپاى من درد نمىكند اما معوف است و پاى قديم خودم هنوز نيست . بهمن تازه « قاقاله » مىكشد و به‌قدر دو ذرع راه را به زحمت با دست و پا مىرود . ممه گاوى خود را كه از پستانك مىخورد آن‌وقت ميل مىكند مثل بچه‌هاى دهات پشت شاه زينب او را بسته راه برود و او كيف كند و همه روزه عصر يك ساعت در پشت مادرش يا شاه زينب است . الموتيها اين بستن طفل را به پشت « ايش » مىگويند . زبانى كه با اطفال حرف مىزنند خيلى با زبانى كه مادرهاى طهرانى با بچه‌ها صحبت مىدارند فرق دارد . ما خوراكى بچه را « قاقا » مىگوئيم اينها « ليله » مىگويند . ما « تاتى » مىگوئيم اينها « تاتا » مىگويند . همه‌چيز همين‌طور . نه‌نه بزرگ را به زبان بچه « خته نه‌نه سان » مىگويند و به زبان تاتى « گته نه‌نه جان » . وقتى زينب با او با اين بيانات شيرين نمكين صحبت مىدارد لذتى دارد .\r\n\r\nعوالم بهمن\r\nاين بهمن هم براى اين‌كه تكلم هنوز نمىكند چندان بىحق نيست ، زيرا مادر و كلفت و اهل اندرون حتى ملكه خانم با او به زبان الموتى ( تاتى ) حرف مىزنند . من و چند نفر نوكرهاى فارسىزبان مثل تقى و ابو القاسم و غيره با او فارسى حرف مىزنيم . محمد على كشمرزى لله او با حيدر قلى خان و ساير نوكرهاى ترك‌زبان تركى با او تكلم مىكنند ، به اين واسطه پسرك متحير است به كدام يك از اين سه زبان شروع به تكلم نمايد . پس منتظر است تا هرسه را آموخته آن‌وقت با هريك از ما به آن زبان صحبت بدارد كه مايل هستيم . خنده مىكند ، « اواو » آن هم به يك شدّ و مدّ مالاكلامى مىگويد با دست اشاره مىكند هروقت شيرينى بخواهد گنجه و صندوقخانه را با سر و دست مىنمايد و « اواو »\r\n\r\n","description":"","footnote":"","page_name":" 3972 ","page_number":786},
  {"content":"\r\n\r\nمىكند . از همه‌چيز هم دوست‌تر نان را دارد و شيرينى . پنج دندان بيرون آورده كه هر وقت غيظ كند سر و دست و انگشت آدم را گاز مىگيرد . گاهى دست خودش را هم دندان گرفته آن‌وقت از الم و درد گريه مىكند . با كبوتر ، مرغ ، گوسفند ، بره خيلى انس دارد . هروقت پيشش بياورند قاه‌قاه خنده كرده بغل مىكند . اما فورا گلوى آنها را فشار داده با سر آنها را پيچ مىدهد كه حيوان بيچاره عاجز مىشود و بايد از دستش گرفت .\r\nپشمهاى بره را با چنگ گرفته مىخواهد روى آن سوار شود . در اطاق بيرون من پرده دخترى است كه يك دانه سيب در دست دارد . هروقت وارد اطاق مىشود به سمت آن سيب مىرود و با چنگ مىخواهد شكل سيب را از دست دخترك كنده و ببرد وقتى كه ممكن نمىشود گريه مىكند و رو به سمت زنگ روى ميز آورده چندين دفعه كه برايش زدند ساكت مىشود تا باز نظرش به سيب و دختر بيفتد و حمله به آنجا ببرد .\r\n\r\nبرف زياد\r\nجمعه 20 محرم ، 27 درجه قوس - يكى دو برف خيلى كوچك زوارك آمده بود ديشب هم از نزديك اذان كمى آمد و بعد ساكت شد . نوكرها امروز جيرين‌ده مهمان تقى خان بودند . اينها كه از قلعه حركت كردند در نيم ساعت از دسته گذشته مجددا شروع به آمدن برف كرد به شدتى كه نمىتوان شرح داد . مثل اين بود كه غربال مىكنند . تا يك ساعت به غروب مانده كه شش ساعت تمام باشد درست سه چارك برف آمد و دو مرتبه بامها را پارو كردند . در اين مدت اقامت الموت من نديده بودم در ظرف مدت قليلى آنقدر برف بيايد . بارى به حضرات زهر شد . حيدر قلى خان به‌شماره بيست مرتبه از جيرين‌ده تا قلعه زمين خورده بود و مثل آدمى كه از برف ساخته باشند اينها وارد شدند كه بسيار مضحك بود . شب هوا به شدت سرد شد ، يخ بست . من گفتم مشغول يخچال باشند بلكه با اين مخارج زياد تابستان انشاء اللّه داراى يخ باشيم . آب قلعه هم بند آمد . شروع به استعمال آب‌انبار شد . مقدارى برنج و كشك و پنير شهر سوقات فرستاده‌ام با الاغهاى مدان . اين برف بيچاره‌ها را در شهر سرگردان نكند خوب است . موثق ديوان باغ احداث مىكند ، از من درخت ميوه خواسته بود . به‌قدر چهارصد اصله درخت مثمر هم براى ايشان ارسال شد . با مقدارى روغن . قاطرهاى من ديروز از تنكابون رسيدند و خدا رحم كرد . از امروز گدوك بند آمد تا مگر هوا را خوش كند و از دو طرف همت كنند مجددا مفتوح شود .\r\nامسال برنج خيلى ضايع شد ( به‌واسطه بارندگى ) باوجود آن گران است « مولائى » خروار بيست منه ده تومان ، رسمى هشت تومان . در الموت يك من شاه شش قران است در قزوين نزديك به چهل تومان .\r\n\r\n","description":"","footnote":"","page_name":" 3973 ","page_number":787},
  {"content":"\r\n\r\n\r\nكتاب بىنمك\r\nكتاب « هزار و يك كابوس » ترجمهء سعد الملك چيز مهملى بود و من مىبايست قبلا بدانم كتابى را كه سعد الملك بىنمك خنك ترجمه كند خريدارى و خواندنى نيست .\r\nالكساندر دوماگويا سيصد و شصت مجلد از تاريخ رمان و غيره تأليف كرده . گمان مىكنم در ميان آنها از اين كتاب بىنمك‌تر ، بىمزه‌تر و دروغ‌تر كتابى تأليف نكرده باشد كه سعد الملك ترجمه نموده است . اما تاورنيه اوايلش به درد امروز نمىخورد و بىفايده هم نوشته . ليكن بعد از آن‌كه شرح خطوط از پاريس تا اصفهان را نوشت به جاى مزه آن مىرسد كه از ايران و ايرانيها شرح مىدهد كه هنوز هم آن عادات و اخلاق باقى است كه ابدا محتاج ترجمه نبود . ترجمهء نظم الدوله است ، به تنخواه امير معارف‌پرور سردار اسعد چاپ شده . در ديباچه مدايح و ثناخوانى بسيار مىكند كه از حد تملق و چاپلوسى ما ايرانيها مقدارى اضافه‌تر [ ست 
  ] و حال آن‌كه كتاب چاپ كرده و مىفروشد و مداخل مىكند كه همه روزه در تمام روى زمين معمول است و در خود طهران هم هر كتابفروش كارش همين است .\r\n\r\nسواد سردار اسعد - چاپ كتاب\r\nاين حاجى عليقلى خان سردار اسعد پدر ثانى مشروطه فرانسه مىداند اما نه به درجهء علمى . بىسواد و بىاطلاع هم نيست ، اما نه به آن پايه بتواند تصنيف يا تأليفى لايق بكند .\r\nچون ميل دارد بيش‌از آنچه مىداند از او تعريف حاليه و آتيه بكنند شغلش را اين قرار داده كه كتاب چاپ كند و در اوايل و اواخر آن مترجم تعريفات و تمجيدات از او بنويسد و به همه‌جا منتشر شود مايه مباهات و افتخار ابدى او گردد . حاليه از چشم هم نابينا شده و معالجات ايران و اروپ هم ثمر نكرد .\r\n\r\nشب يلدا\r\nسه‌شنبه 24 محرم الحرام ، اول درجهء جدى - هوا پس از برف يكى دو شب سرد كرد ، نصف يخچال را مملو از يخ كرديم . بعد ابر شد و برفها آب مىشود . ديشب كه شب چله بزرگ است ايرانيها معمول دارند هندوانه بخورند اين تهيه را نداشتيم . اتفاقا سليمان آفتاب‌درى محض گرفتن مبلغى پول و يك خروار غله يك دانه آورد كه ما فال فال كرده به همه چشانديم تا معمول ترك نشده باشد .\r\n\r\n","description":"","footnote":"","page_name":" 3974 ","page_number":788},
  {"content":"\r\n\r\n\r\nگربه\r\nسابقا از زيادى موش و خسارات آن شرحى دادم . فرستاديم سه تا بچه گربه آوردند يكى بزرگ‌تر دوتا كوچك‌تر و تمام اهل اندرون از كوچك و بزرگ مشغول پذيرائى و توجه و خدمت آنها شديم . با وصف اين دو كوچك را البرز به فاصلهء سه روز قاپى زد بدرود زندگانى گفتند . يكى ديگر باقى است و خودش را خوب حفظ مىكند . هر شبى در يك اطاق مهمان است بعد آشپزخانه و انبار ، باز دورهء مهمانى از نو شروع مىشود . من از گريه خوشم نمىآيد اما چاره ندارم و نهايت مهر و محبت را به اين گربهء بدتركيب منظور مىدارم . البرز قلعهء زوارك را مثل بهرام چوبينه و شهر رى كرده . دانه‌اى گربه وجود ندارد ، اما موش حكايتى است . غله‌ها فروش نمىرود ، پول ندارم . چقدر غصه مىخورم ، چقدر مغمومم . اين پولها رايگان صرف مخارج بىمعنى لغو مىشود .\r\n\r\nقروض\r\nهروقت حساب مىكنم كه چقدر پول تلف نموده‌ام آه از نهادم برمىآيد . آنچه كوشش مىكنم بلكه پس‌اندازى بشود مقدور نيست . دو رشته قرض من كه حيدر ميرزا باشد و هرمز ميرزا كماكان باقى است . پانصد و هفتاد تومان كه به حاج ميرزا على مديون بودم به هرشكل بود فرستادم . او ادعاى فرع از قرار دويست دينار مىكند و مىخواهد اين مدت طولانى را از همان قرار دريافت كند . آقاى عماد السلطنه به يك تدبيرى پول را داد و سند گرفت ، از بابت طلبى كه از عين السلطنه داشتم و اصل شد . بعد به من نوشت كاغذى بنويسم كه از عهدهء اين همه فرع گزاف برنمىآيم بلكه راضى شده تخفيفى بدهد .\r\nكاغذ را نوشتم هنوز جواب نيامده .\r\n\r\nالموت و حاجى\r\nميرزا حسنقلى بادشتى كه در روزنامهء من به خوبى معرفى شده به اصرار عيالش به سمت عتبات رفت در راه وفات نمود . عيال ملا رستم بالاروچى هم با دامادش رفته بود مشار اليها هم وفات كرد . عقيدهء الموتى اين است كه هروقت ما زيارت برويم يكى دو تامان تلف مىشود . درست هم مىگويند زيرا هميشه در موقع پيرى و شيخوخيت اين عزم را مىكنند . در تمكن و ثروت الموتى همين يك مسئله دليل واضحى است كه يك نفر حاجى ندارد .\r\n\r\n","description":"","footnote":"","page_name":" 3975 ","page_number":789},
  {"content":"\r\n\r\n\r\nتوتون رشت\r\nجمعه 28 محرم - غلامرضاى مدانى كه بار خانه از طرف من شهر برده بود امروز آمد .\r\nقمر الدوله يك جعبه سيگارد ته طلا و غيره برايم فرستاده بود كه از هريك ميل كردم مجددا روانه شود . بسيار خوب سيگاردى بود . حقيقة توتون رشت مزيت پيدا كرده .\r\n\r\nهرمز ميرزا\r\nكاغذجات مطالبى نداشت . حاج آقا طهران آمده فخر الملك هم وارد شده نوشته بود مقررى مرا كه به هرمز ميرزا براى مصرف تعليمش مىدادند قطع كرده‌اند شما از پول او روانه داريد پاريس بفرستم معطل نماند . خود هرمز ميرزا هم جواب مكتوب مرا روانه كرده بود ، الحمد للّه سلامت و مشغول اتمام تحصيلات خود است . در امتحان نوشته بود از دو درس نمرهء هفده گرفتم ، دو درس ديگر شانزده . نوشته بود در اين فاميل كه هستم خيلى شاگرد هست اما هميشه بين محصلين يونانى صربى و بلغارى مرافعه است .\r\n\r\nيونانى\r\nيادم هست در روزنامهء چندى قبل خواندم در كشتى كه از ليورپول به نيويورك مىرفت قريب هزار نفر يونانى ، صربى ، بلغارى بوده روز اول و دوم قريب سى نفر مجروح در تخت‌خواب مريض‌خانهء كشتى نتيجهء نزاع بود . آخر كاپيتان اسلحهء آنها را گرفته بعد با كارد و چنگال مشغول نزاع مىشوند . كاپيتان حكم مىكند آنها را هم مخفى مىكنند آن‌وقت با بشقاب و بطرى و آنچه به دستشان مىآيد بناى نزاع را مىگذارند تا زمانى كه كشتى وارد نيويورك مىشود و حضرات متفرق مىشوند .\r\nيك بسته هم روزنامه داشتم با « لندن نيوز » كه بعد از خواندن تازه‌اى باشد ذكر مىشود .\r\n\r\nروزنامهء رعد\r\nروزنامهء « برق » توقيف مىشود فورا همان اداره روزنامهء خود را به‌عنوان « رعد » منتشر مىكند . در صدر مقاله اين عبارت را مىنويسد كه : « گمان مىكنم به همين واسطه باز توقيف شد . مسئله به امضاء رسيدن مقاولهء استانبول فيما بين صدراعظم عثمانى و سفراى انگليس و روس در موضوع اختلاف سرحدى دولتين مجاور و عدم اشتراك سفير كبير ايران در امضاء مقاولهء مذكور نمايش و پيش‌آمد يك دورهء جديد سياسى را براى مملكت ما مىنماياند » . آن‌وقت با يك حزم و احتياطى اين بحث را توضيح مىكند\r\n\r\n","description":"","footnote":"","page_name":" 3976 ","page_number":790},
  {"content":"\r\n\r\nكه سفارش اين است دولتين انگليس و روس تا به اين پايه ما را هيچ تصور كرده‌اند كه تعيين حدود مملكت ما را بدون حضور و رضايت ما امضاء مىدارند . ( اين مسئله را چندى قبل من از روى روزنامجات مختصرى اشاره كرده بودم حال به طريق قطع معلوم مىشود صحت دارد ) .\r\n\r\nپلتيك انگليس\r\nبراى تفتيش ادارهء ژاندارمرى يك نفر صاحب‌منصب از انگليس مىآيد . روسها قشون وارد مملكت ما كردند اما انگليس پلتيك بهترى اتخاذ كرد . پول به ما قرض مىدهد و تنزيل گزاف دريافت مىدارد . آن‌وقت همين پول را حكم مىكند صرف ادارهء ژاندارمرى و تأمين طرق منطقهء او كنيم . روسها از قشون‌كشى خود به ايران ضرر مىبرند بر خلاف انگليسها منافع بسيار .\r\n\r\nسه خم مسكوك\r\nدر روزنامه نوشته بود در قريهء بناب مراغه سه خم مملو از مسكوك طلا از حفر بنائى پيدا شده كه تمام آن را حاجى صمد خان به تبريز و صندوق خودش حمل مىكند .\r\n\r\nولايات - سرباز رفورم\r\nدر كازرون ما بين ژاندارم و اهالى نزاع كلى برخاسته جمعى از طرفين مقتول شده‌اند و هنوز جنگ باقى است . كرمان بسيار مغشوش است . يك دانه فشنگ هم در ذخيرهء آنجا و فارس باقى نمانده ، تفنگها تمام بىفشنگ است . به حكم انگليسها دولت ايران يك هزار سرباز « رفورم » توسط صاحب‌منصب سوئدى در شيراز خواهد گرفت . كردستان ظفر السلطنه را خارج كردند و بسيار اغتشاش دارد .\r\n\r\nاخبار خارجه\r\nغالب بيك كه در بصره طغيان كرده بود عثمانيها فايق آمده طردش كردند . به وساطت دول معظمه بين اسعد پاشا و اسمعيل بيك آلبانى اصلاح شده فعلا هراداره را يك نفر از نمايندگان دول معظمه اداره مىكند تا پادشاه آنجا معلوم شود . امورات عثمانى رو به اصلاح است ، يعنى عناصر مخالف كه هميشه باعث انقلاب و اغتشاش عثمانى بودند از او منتزع شدند . دول معظمه هم كه بعضى هوسها و خواهشها داشتند كه عثمانى در دادن آن مضايقه داشت بين جنگ و بعد از جنگ ناچار شد همه را قبول كند و همين كار را هم\r\n\r\n","description":"","footnote":"","page_name":" 3977 ","page_number":791},
  {"content":"\r\n\r\nكرد . حالا تا چندى كه اين امتيازات هضم [ شود 
  ] و تحليل رود او را به حال خود خواهند گذاشت تا در سر شامات و آسياى صغير و جبل لبنان و بيت المقدس شروع به نغمه‌هاى ديگرى كنند . يك نفر ژنرال معتبر و با صاحب‌منصبان زياد عثمانى از آلمان مجددا خواسته و اين جنرال اختيارات تامه خواهد داشت . عهدنامهء روس و خان مغول را دولت چين امضاء نمود . در حقيقت مغولستان را روس و تبت را انگليسها منچورى را ژاپنيها بردند با اين انقلابى كه در چين است كه از عهده اداره پكن و اطراف آن برنمىآيد چطور مىتواند به آنجاها نظرى كند .\r\n\r\nراه‌آهن\r\nراه‌آهن جلفاى ايران تا مرند رسيده و انگليس هم از محمره تا خرم‌آباد مشغول است .\r\nعمرى باشد چند سال ديگر ايران داراى خطوط راه‌آهن خواهد بود .\r\n\r\nمراسم جشن تولد ناصر الدين شاه\r\nشنبه ششم شهر صفر المظفر - به مناسبت امروز ششم كه پنجاه سال متوالى در مملكت ايران و هر جاى ديگر كه بيرق ايران در جنبش بود عيد بزرگ دولتى و ملتى با نهايت شكوه و تجليل گرفته مىشد خوب است ياد گذشته نموده شرح آن را مفصلا محض مزيد اطلاع بنگارم .\r\nدر غرهء ماه يا زودتر يا ديرتر رقعهء دعوتى از طرف خوانسالار اعليحضرت ناصر الدين شاه براى شاهزادگان بزرگ و كوچك مىرسيد كه روز فلان ششم كه ميلاد با سعادت اعليحضرت قدرقدرت شاهنشاهى است على الرسم در نظارت‌خانه ساعت فلان حاضر شده كه از آنجا براى صرف ناهار در پيشگاه همايونى شرف‌اندوزى حاصل نمائيد . رقعهء ديگرى هم از جانب آقاى نايب السلطنه امير كبير وزير جنگ مىرسيد كه شب هفتم در عمارت خورشيد براى صرف شام فرنگى يا ايرانى يا شب‌نشينى ( سواره ) ساعت فلان حضور به هم رسانيد . شب ششم در جلوى سردر شمس العماره يا خيابان باب همايون آتش‌بازى مفصلى تهيه مىشد . اعليحضرت با اهل حرم خانه در بالاى سردر نايب السلطنه و تمام صاحب‌منصبان در پائين به تماشاى آتش‌بازى مىآمدند .\r\n\r\nبازارها - نايب السلطنه\r\nاهل شهر هم در پشت‌بامها و طرفين خيابان براى تماشا جمعيت كثيرى حاضر مىشدند . آتش‌بازى كه تمام [ مى 
  ] شد شاه اندرون تشريف مىبرد . نايب السلطنه با تمام\r\n\r\n","description":"","footnote":"","page_name":" 3978 ","page_number":792},
  {"content":"\r\n\r\nحاضرين به سمت بازار و كاروانسراها به تماشاى چراغان و اظهار محبت به عموم تشريف مىبردند . در اغلب تجارتخانه‌هاى بزرگ و مغازه‌هاى تجار ارمنى و زردشتى تهيهء شيرينى و شربت چاى شده بود كه در اغلب اين مواضع نايب السلطنه كمى نشسته چاى يا شيرينى خود و همراهان صرف مىكردند و در تمام اين مواضع پول زرد يا طاقه شال يا يك تكه اسباب ممتازى مثل ساعت و غيره براى آقا گذاشته بودند كه هرجا قيمتىتر بود تعريف و تمجيد آقا بيشتر بود . در تمام خيابانها و بازارها و كاروانسراها زن و مرد دسته‌دسته تا انتهى چراغان در گردش و تماشا بودند ، چه بسا اشخاص كه از اين تماشا و گردش نتيجه‌اى هم از خانمهاى خوب يا بد تحصيل كرده تا صبح مشغول عيش و عشرت بودند .\r\n\r\nدر ميدان توپخانه\r\nصبح ششم لباس رسمى نظامى پوشيده يك سر به ميدان توپخانه مىرفتم ( بايد دانست عموم طبقات هريك كه ميل امتيازى از نشان و حمايل لقب و منصب داشتند در اين عيد و در نوروز سلطانى به وسيلهء ممكنه تحصيل مىكردند ) . نايب السلطنه و تمام صاحب‌منصبان نظامى در نقطه‌اى ايستاده تمام قشون حاضر ركاب هم دور ميدان صف كشيده بودند . موزيك مىزدند و به همه سرباز و توپچى و غيره شربت مىدادند . بعد از اتمام شربت در خيابان باب همايون يا الماسيه مقابل درب قورخانه صندلى براى شاه گذاشته و اعليحضرت از درب باب همايون بيرون آمده با عمله خلوت و امين السلطان و تمام قشون دفيله مىكرد .\r\n\r\nشاه در اندرون\r\nشاه اندرون مىرفت كه آنجا هم انيس الدولهء مرحومه مهمانى از خانمهاى شهر كرده بود و اعليحضرت محض اظهار مرحمت خانمها آنجا تشريف مىبردند و با همه شوخى مىكردند ، صحبت مىفرمودند ( انيس الدوله دختركى بود از قريهء امّامه نزد فروغ السلطنه جيران معروف كلفت . پس از فوت جيران شاه او را گرفت و از تمام زنهاى ديگر مقرب‌تر شد و در حقيقت ملكهء ايران بود . سياه‌چهره بود ، چاق و كلفت ، چندان وجاهت نداشت ليكن زنى بود عالى طبع سخى عاقل از هرجهت به ساير خانمهاى اندرون تفوق و برترى داشت . چنانچه خدا هم او را برترى داده بود ) .\r\n\r\n","description":"","footnote":"","page_name":" 3979 ","page_number":793},
  {"content":"\r\n\r\n\r\nلباس نظارت خانه\r\nمن و ملك‌آرا و عماد السلطنه و الم شاه ميرزا كه جزو نظام بوديم با حسام السلطنه مرحوم اگر ميل داشتيم ناهار در حضور شاه صرف كنيم مىبايست در يك نقطه لباس نظامى خود را بيرون آورده سويل بپوشيم ، زيرا آقاى نايب السلطنه مىفرمودند با لباس نوكرى نبايد خدمت شاه نشست و غذا خورد و چون خودش در سر ناهار در زاويه‌اى مىايستاد خلاف ادب بود ما برويم بنشينيم . ديگر اين‌كه بيرون آوردن لباس و مجددا براى سلام تخت مرمر پوشيدن اسباب زحمتى بود لهذا با همان لباس نظارت خانه رفته بعد از صرف چاى و شربت به اتفاق ساير شاهزادگان داخل باغ گلستان مىشديم .\r\n\r\nسفرا - ناهار\r\nچون ناهار در طالار عمارت شمس العماره حاضر شده بود نزديك پله‌ها ايستاده تا اعليحضرت بيايد . شاه در اين وقت از اندرون بيرون آمده و سفراى دول متحابه را كه براى عرض تبريك آمده بودند پذيرائى مىفرمودند . پذيرائى سفرا كه تمام [ مى 
  ] شد ناظر مىرفت و حاضر بودن ناهار را عرض مىكرد كه بلافاصله شاه تشريف مىآوردند به هريك از شاهزادگان فرمايشى فرموده از پله‌ها بالا و به طالار تشريف مىبردند و سايرين از دنبال . در صدر طالار ميزى كه چندان بلند نبود براى شاه ناهار چيده روى زمين هم براى شاهزادگان كه اول شاهزادگان ذىشأن نشسته بعد ساير [ ين 
  ] . آقاى نايب السلطنه با ماها در يكى از زواياى اطاق مقابل ميز شاه ايستاده . شاه با مخاطب سلام بعضى فرمايشات مىفرمودند و مشغول خوردن مىشدند . همين‌طور با ناظر يا پدر من يا ملك‌آراى مرحوم . آن‌وقت شاهزاده محمد حسين ميرزا يمين السلطان امير آخور معمولا قصيده‌اى در تهنيت عيد قراءت مىكرد كه حكما چند بيتى از اسب و اصطبل و غيره داشت . يك طاقه شال هم خلعت مىگرفت . در اين اواخر عبد العلى ميرزا معتمد الدوله هم قصيده‌اى مىگفت و طاقه شالى مىگرفت ( شاهزاده ميرآخور صاحب كمال بود شعر خوب مىگفت همين‌طور پدرش كه من يادم نمىآيد . معتمد الدوله هم صاحب كمال بود شعر خوب مىگفت ) .\r\n\r\nغذا خوردن شاه\r\nشاه غذا خوب مىخورد و با دست غذا مىخورد ، يعنى اكول بود و همه‌چيز را مىخورد به‌قدر سه نفر چهار نفر آدم متعارف . چنانچه ظرفى به‌قدر پايه لامپ بزرگ\r\n\r\n","description":"","footnote":"","page_name":" 3980 ","page_number":794},
  {"content":"\r\n\r\nبراى استخوان كباب و غيره روى ميز شاه بود كه پس از برخاستن آن ظرف مملو از استخوان شده بود . ناهار شاهزادگان كه از صبح چيده بودند تمام سرد و غيرمأكول بود مگر بشقاب چلوكبابى كه پس از نشستن گرم مىآوردند .\r\n\r\nكفش\r\nناهار تمام مىشد و برمىخاستند آن‌وقت اطاق ديگر دست شسته بيرون كه مىرفتند اوضاع مفقودى كفشها بود ( در تمام سال با شماقچيها كفش كهنهء مندرس جمع مىكردند در اين عيد و عيد نوروز به جاى كفشهاى مردم مىگذاشتند ) و اوضاعى بود در سر كفش .\r\nاگرچه مردم هم مطلب را ملتفت و در اين دو روز كفش خوب نمىپوشيدند اما باز هرقدر بد بود نهايت امتياز به آن كفشها داشت . جمعى بىكفش جمعى كفش عوضى پوشيده كه به پايش تنگ يا گشاد بود . جمعى از آن كفشهاى مندرس پا كرده مىرفتند به جاى اول مشغول كشيدن قليان يا سيگارد مىشدند .\r\n\r\nاشرفى عيدى\r\nاگر هوا خوب بود صندلى براى شاه توى باغ گذاشته ناظر قهوهء سينى مملو از اشرفى دست گرفته يكىيكى مىگذشتيم و هريك اشرفى عيدى خود را مىگرفتيم . اگر هوا خوب نبود در يكى از اطاقها صف كشيده شاه مىآمد و از جلوى ما مىگذشت به هريك اشرفى مىداد كه دودستى خم شده مىگرفتيم و دعا مىكرديم . هريك از شاهزادگان بزرگ هم كه در سر خدمتى بودند يا كسالتى داشتند به پسر يا برادر يا به خود ناظر عيدى او را مىداد كه براى آن آدم مىفرستادند و مايهء افتخار او مىشد . از باغ بيرون مىآمديم عملهء خلوت شاه كه مضمون‌گوهاى آن عهد بودند در باغ و در بيرون نوكرها كه به انتظار آقاهاى خود بودند بعضى مضمونها مىگفتند . آقا رفتيد لقمه زديد ، اشرفى گرفتيد ، پلو چرب بود ، مىخواستيد براى شب هم بخوريد ، قوم شمشيربند آمدند . سبيلها را چرب كرده ، چه و چه .\r\n\r\nسلام تخت مرمر\r\nدر سلام تخت مرمر از عهد فتحعلى شاه جاى طبقات نوكر از نظام و غيرنظام تمام معين و معلوم است هركس از هرطبقه باشد جاى خود را مىداند . ما قبل از رفتن به سلام با امير آخور و معتمد الدوله و بعضيها كه ناهار نخورده بودند مىرفتيم نظارت خانه آنجا ناظر ناهار گرمى به جاى آن ناهار يخ‌كرده مىداد و مىخورديم . آن‌وقت مىرفتيم به\r\n\r\n","description":"","footnote":"","page_name":" 3981 ","page_number":795},
  {"content":"\r\n\r\nسلام . همه كه به جاى خود [ مى 
  ] ايستادند ايشيك آقاسىباشى رفته به شاه اعلام مىكرد .\r\nورود شاه به حياط دربار يك نفر جارچى به آواز حزين ملايمى « گچين » مىگفت . گچين زبان تركى است يعنى رد شويد . « ى » و « نون » آن را خيلىخيلى مد مىداد . شاه مىآمد غرق جواهر شمشير حمايل جيقه به كلاه داخل طالار مىشد از پله‌هاى تخت بالا مىرفت ( شاه بلند بود اما ميل داشت دو برابر بلندى كه دارد خود را جلوه بدهد ، لهذا شكل غريبى راه مىرفت و شانه‌ها را گاهى بالا مىانداخت ) . شاه چهارزانو ( مربع ) روى تشك مرواريد مىنشست و به دو متكاى مرواريد بسيار اعلى تكيه مىداد ( فرش دستگاه و مسند تخت را ساعتى قبل از خزانه مىآوردند كه خيلى قيمتى بود و تمام مرواريد غلطان ) . فورا آجودانباشى فرمان مىداد موزيك سلام بلند مىشد . نقاره مىزدند ، شليك توپ مىكردند .\r\n\r\nقليان و قهوه\r\nشاه على الرسم با مخاطب سلام كه اغلب اللّه قلى ميرزاى ايلخانى بود چند كلمه فرمايشات مىكرد كه اغلب از هوا و بارندگى و نيك‌وبد محصول بود . آن‌وقت پيشخدمت‌باشى سلام قليان سلام را مىآورد با شال كلاه و جبه ترمه كه آن هم طلا و تمامش جواهر بود يك دست قليان و زير قليان طلا را مىگرفت و به دست ديگر نىپيچ را و دست را از هم باز نگاه مىداشت . چند تعظيم كرده از پله‌هاى تخت بالا مىرفت .\r\nزير قليان و قليان را طرفى گذاشته سر نىپيچ را بوسيده به شاه مىداد . شاه هم گاهى زمرد سر نىپيچ را به دهان مىبرد و گاهى تكان‌تكان مىداد . اما قليان همان قليان سلام بود ديگر آتش نداشت ، دودى نمىداد . اصلا شاه هم قليان خيلى كم مىكشيد . خطيب خطبه مىخواند .\r\nبعد شمس الشعراء قصيده مىخواند . قهوه‌چىباشى قهوه مىآورد . همان پيشخدمت كه قليان را برده بود فنجان طلاى فيروزه نشان قهوه را به دست شاه مىداد كه اين بر خلاف قليان قهوه داشت و شاه ميل مىفرمود . قهوه كه تمام [ مى 
  ] شد پيشخدمت‌باشى آمده قليان را مىبرد . اما اين كار دشوارى بود . مىبايست محض احترام پشت به شاه نكند . پله‌هاى تخت كه خيلى تنگ و خيلى تند بود با جبه ترمهء بسيار بلند به فى الجمله مسامحه و غفلت او را به زمين مىزد ، لهذا با نهايت استادى پائين مىآمد و من نديدم هيچ زمين بخورد . چند تعظيم ديگر كرده مىرفت .\r\n\r\n","description":"","footnote":"","page_name":" 3982 ","page_number":796},
  {"content":"\r\n\r\n\r\nپائين آمدن از تخت\r\nفقط در طالار شاهزادگان بودند و اگر ظل السلطان يا پسر ديگر شاه بود تكيه به دو ستون مقابل تخت مىدادند كه تفصيل اين دو ستون در تاريخ قاجاريه و شرح زندگانى آغا محمد خان به خوبى ثبت و ضبط است كه با چه مشقت و مخارج محض يك كلمه حرف كريم خان از شيراز به طهران آوردند . قصيده تمام شده بود شاه برمىخاست اندكى راست مىايستاد و آن‌وقت با قدمى مثل آهن از پله‌ها به زير مىآمد ، نگاهى به اطراف اطاق كرده باز موزيك سلام را مىزدند و شاه خارج شده به باغ گلستان مىرفت و سلام تمام بود .\r\n\r\nحرفهاى شاه\r\nاما فرمايشات شاه : پس از نشستن مىفرمودند عيد بر همه مبارك است . همه تعظيم مىكردند و مخاطب سلام جواب مىگفت در زير سايهء بلندپايهء اعليحضرت قدرقدرت شاهنشاهى انشاء اللّه بر همه اين عيد سعيد مبارك و ميمون است . شاه مىفرمود هوا خيلى خوب است بارندگيها به موقع شده الحمد للّه همه‌چيز فراوان و ارزان است .\r\nمخاطب باز دعا و ثنا كرده تمام اين نيكوئيها را به واسطهء حسن‌نيت ملوكانه مىدانست .\r\nتقريبا در تمام سلامها فرمايشات از همين قبيل بود به مناسبت فصل و زمان .\r\n\r\nشام در خانهء نايب السلطنه\r\nمردم متفرق مىشدند شاه تشريف مىبرد به عمارت خورشيد منزل نايب السلطنه ميز شام سفرا را تماشا مىكرد و معمول بود تقديمى هم نايب السلطنه مىداد . باز مراجعت فرموده اندرون مىرفت . در خانه نايب السلطنه سفراى دول و هركس را مايل بود سر ميز و غذاى فرنگى دعوت مىكردند بعضى از شاهزادگان و وزراء و رجال را در اطاق ديگر به شام ايرانى و جمعى ديگر را سواره ( من هميشه در سواره دعوت داشتم ) همه مردم با لباس رسمى حاضر مىشدند . در اين بالاخانهء طولانى كه ميز شام تهيه شده بود بالاخانهء كوچكى در انتهى داشت كه دو پنجره كه شيشه‌هاى كوچك داشت نگاه به اطاق مىكرد .\r\n\r\nشاه و سوگليها\r\nشاه با خانمهاى سوگلى محبوب خود از پشت‌بام اندرون‌ها و اطاق‌هاى بيرون مىآمد\r\n\r\n","description":"","footnote":"","page_name":" 3983 ","page_number":797},
  {"content":"\r\n\r\nدر آن بالاخانه و تماشاى اين مجلس را مىكرد . آنها كه زير پاى شاه واقع شده بودند يا ملتفت بودند يا ديگران آنها را ملتفت مىكردند جرأت نداشتند سر بالا كنند . اما آنها كه در آخر ميز مقابل بالاخانه بودند شاه و خانمها را اندكى تماشا مىكردند . فقط در اين مجلس مسكرات مىدادند و اغلب مردم هم محض آن‌كه مىدانستند شاه تماشا مىكند استعمال نمىكردند .\r\nشام تمام مىشد تمام مدعوين در طالار وسط مشرف به باغ جمع شده سيگارد صرف مىكردند ، بستنى مىخوردند و تماشاى آتش‌بازى مىكردند كه خيلى مفصل‌تر از شب پيش بود . هنگام رفتن آقا وسط اطاق مىايستاد هريك آمده كرنشى نموده مرخص مىشدند و جشن تمام بود .\r\n\r\nاما در عهد مظفر الدين شاه\r\nدر ايام مظفر الدين شاه هم همين‌طور بود جز آن‌كه عوض نايب السلطنه اتابيك امين السلطان يا هركس ديگر كه صدراعظم بود مهمانى مىكرد و به غير اطاق سالون در تمام اطاقها هم سوپه حاضر و مسكرات به‌طور وافر استعمال مىشد كه اغلب مست به خانه مىرفتند . در اندرون هم مهمانى نمىشد زيرا حضرت عليا به قدرى لئيم و خسيس بود كه رنگ سفره او را در آن مدت كسى نديد درست نقطهء مقابل انيس الدوله بود و حال آن‌كه اين يك نفر امامه‌اى بود بىمكنت و آن دختر نصرت الدوله فرمانفرما صاحب دو كرور ملك و مكنت . سر سفرهء مظفر الدين شاه هم چون نوكرهايش بسيار فضول و جسور بودند شاه هم رعب نداشت ، خيلى حرف زيادتر مىزدند . كفش مردم را هم بيشتر سرقت مىكردند . چنانچه در يك عيد نوروز تمام مردم پاى بىكفش از گلستان خارج شدند . آن‌سان قشون و ميان خيابان هم موقوف بود زيرا مظفر الدين شاه با آن‌كه هميشه از نظامى بودن خودش ستايش مىكرد به اتفاق سپهسالار ( آقا وجيه ) چنان نظام را بر هم زدند كه در اواخر عمرش مىگفت كاش قشون من مثل ايام فوت ناصر الدين شاه بود .\r\n\r\nدر ولايات\r\nدر تمام ولايات ايران هم شهر چراغان و در دار الحكومه مجلس ضيافت و جشن فراهم مىشد . روز عيد هم حكام ايالات معتبر سلام مىنشستند تقريبا مثل طهران كمى پست‌تر . انشاء اللّه اگر مجال نمودم تفصيل عيد نوروز را هم خواهم نوشت .\r\n\r\n","description":"","footnote":"","page_name":" 3984 ","page_number":798},
  {"content":"\r\n\r\n\r\nآشپز تازه\r\nدوشنبه هشتم صفر ، 14 جدى - پنج روز از ژانويه مىگذرد دو روز ديگر ميلاد مسيح است تاريخ ميلادى 1914 شد ، عيد روسها ده دوازده روز فاصله دارد . برفها آنچه آفتاب‌رو بود به قول الموتيها « خوربين » آب شد . سمت شمال باقى است . ديشب هم مختصر برفى آمد و يخ بست . اين چند روز هوا بسيار خوش بود يخ نمىبست . رضا بيك آمده است با فرهاد پسرش كه اين پسر از دو سالگى خانهء من و در كنف حفاظت تازه گل بود . چون مادرش سياه بود و فوت شده بود چند سال قبل از بس الواطى كرد در كوچه‌ها قاپ‌بازى كرد و حال آن‌كه آشپزى را خوب ياد گرفته بود جوابش كردم . با حسن خان افشار رئيس سوار رفت مشهد آنجا هم آشپز بود . حاليه او را رضا بيك آورده مشغول آشپزى است . اگر قاپ‌بازى سابق را ترك كرده باشد بد چيزى طبخ نمىكند . سكينه هم از روزى كه دخترش را شوهر داده رفته و ما به كلى بىآشپز بوديم با اين شام و ناهار مفصلى كه بايد براى مفت‌خورها تهيه كرد . حسن موقع شد فرهاد آمد و الّا كار بسيار دشوار بود .\r\n\r\nآب‌انبار\r\nآب‌انبار اسباب راحتى عموم شده . در اين ايام آب قطع مىشد و بايد به لندلند و قرقر روزى دو نفر آب بياورند آن‌وقت اين آب را در ديگهاى مس ريخته مدتها صبر كنند تا صاف شود . آن‌وقت اين آب يخ را تا به جوش بياورند نصف انبار هيزم تمام مىشد . با وصف اين پلو چرك بود و مقدارى شن داخل آن بود و ناهار عصر و شام نزديك صبح حاضر مىشد . براى ساير مصارف هم به زحمت و مرارت بوديم . چهار نفر با يك آفتابه بايد طهارت بگيرد و قس على هذا . اما حالا آب گرم صاف بسيار خوب نزديكى داريم كه هم غذا خوب است ، هم هيزم آن‌قدرها تلف نمىشود ، هم مردم براى آوردن آب در زحمت نيستند . خيلى خرج شد اما للّه الحمد راحت شديم .\r\n\r\nتنكابون\r\nدر اين چند روزه شهرت داشت درياى غضب آقاى امير اسعد باز به جوش آمده علماى تنكابون را دستگير مىكند تنبيه مىكند چه و چه . تا امروز همايون بيك كدخداى گرمارود آمد محض دادن خبر كه مكارىهاى گرمارود آمده و اصل مطلب را گفته بودند هى هذا .\r\n\r\n","description":"","footnote":"","page_name":" 3985 ","page_number":799},
  {"content":"\r\n\r\n\r\nامير اسعد و شيخ محمد\r\nجمعى از علماء [ و 
  ] اهالى تنكابون به طهران عريضه كرده بودند از تعديات امير اسعد و اين‌كه با حاكم دوازده ساله چه نوع مىشود راه رفت و چه قسم سه ولايت را به جوان دوازده ساله مىشود مفوض كرد . اين عريضه را وزارت داخله به نظر سپهدار مىرساند يا فضولها مضمون آن را به مشار اليه مىگويند . سپهدار به امير اسعد مىنويسد تا كى از دست اين آخوندها بايد در عذاب بود . آقاى امير به محض زيارت اين رقم قضا شيم اسب خواسته سوار شده با خيل خدم و حشم خود به سمت مزدشت مسكن شيخ محمد بينوا مىرود . شيخ كه در ميان باغچهء خود مشغول تفرج بود به ناگهان حضرات ورود مىكنند و خود امير اسعد دو تير با موزر خود خالى مىكند ، شيخ ملتفت حضرات مىشود . يك مرتبه نوكرها با چوب و چماق مشت و لگد حمله به شيخ مىآورند تا قوه و قدرت داشتند مىزنند . آن‌وقت ريسمانى گردن شيخ محمد انداخته او را پاى پياده در جلوى اسب تا خرم‌آباد مىآورند . در سبز ميدان كه جمعيت كثيرى براى تماشا جمع شده بود امير خطاب به شيخ مىكند كه آخر قاتلت خودم هستم . شيخ هم مىگويد شما از اين سعد كمتر نمىباشيد . باز حكم مىكند او را كتك مىزنند . حاجى نظر على جلو مىرود شفاعت كند . به او هم فحش بسيار مىدهد . به يك روايت توسرى مىزند و حاجى فرار مىكند .\r\n\r\nامير اسعد و ديگران\r\nاز اين كار فراغت حاصل شده عقب شيخ جعفر و ميرزا باقر و چند نفر آقاى ديگر مىفرستد . همه را با حال خراب مىآورند . از شيخ جعفر پانصد تومان ، از ميرزا باقر دويست تومان جريمه مىكند . دنبال آقاى آقا سيد علينقى مىفرستد مخفى مىشود و روز ديگر دويست تومان تقديم روانه مىكند . بعد از تنبيه و اخذ جرايم همه را مرخص مىكند ، ليكن شيخ محمد نمىرود . مىگويد مرا يا بكشيد يا خارج نمىشوم . آنها كه مرخص شده و آنها كه مخفى شده‌اند همه گويا فرار نموده باشند .\r\n\r\nمنتظم الملك\r\nروز ديگر آدم نزد منتظم الملك روانه مىكند كه شما هم وقتى كه سالار الدوله مىآمد بادكوبه رفته موقعى كه پسر من كشته شده بود عيش مىكردى ، دو هزار تومان براى ترك اولى بايد بدهى . منتظم الملك هم فورا دو هزار تومان تقديم مىكند . به اين هم قناعت\r\n\r\n","description":"","footnote":"","page_name":" 3986 ","page_number":800},
  {"content":"\r\n\r\nنمىكند از كدخدايان و رعاياى متمول منتظم الملك هم هزار تومان دريافت مىكند .\r\n\r\nاكرم الملك\r\nالموتيهاى ما هم به سركردگى جلال و دستورالعملهاى ملا حسنعلى وركى كه معلم اكرم الملك حاكم تنكابون بوده و حالا تقربى دارد جمعى را جمع و از الموتيهاى ديگر اعانه براى مخابرات تلگرافى و آوردن حاكم و مخارجى كه در طهران كرده مىخواهد . از وناشيها سى تومان ، از دينه‌روديها هشتاد تومان و مبلغى هم از گرمارودى خواسته بودند .\r\nبه قول همايون همه جواب مىكنند كه اگر حكم امير اسعد است چاره نداريم مىدهيم و الّا به حكم شما نمىدهيم . اما اينجا شهرت دارد گرفته‌اند . محمد حسين هم فراش غضب جلال شده . اكرم الملك هم به توسط ملاباشى خودش اغوا و تحريك مىكند .\r\nقاطرهاى مرا هم خواسته بودند بگيرند به قولى جلال گفته بوده است امر خلافى است و ما حساب خودمان را نبايد به اين جهت ناحساب كنيم . من رفتم طهران كار صورت دادم حاكم در راه است خواهد آمد . دو روز هم هست از موعد آمدن قاطرهاى من گذشته تحميل بزرگى كرده باشند . حالا نزديك است درياى غضب من هم به جوش درآيد پدرزن و خانهء جلال را درآورم . همين‌طور مال حسنعلى را . اما من آن عرضه را ندارم .\r\n\r\nفوت شعبان\r\nبعد از مدتى عصر خواستم بروم يارفى . نرسيده به ده ديدم يوسف مىآيد . كجا مىروى ؟ شعبان موقوف شده آمدم اجازه گرفته درخت سنجد او را انداخته براى سوخت ( الموتيها هركس بميرد مىگويند موقوف شد ) . اوقات من به شدت تلخ شد زيرا شعبان رعيت بسياربسيار خوبى بود . از همان‌جا مراجعت كردم . اين شعبان رشوند است ، زنى داشت گلنجان كه بعد از فوت شوهر اول زن شعبان شده بود . كلانتر يارفى و كوشك دشت بود . به مراتب از مردها بهتر رعيتى مىكرد و حقيقة كدخدا و كلانتر ده بود . پارسال همين موقع مرحومه شد كه من شهر بودم . براى شعبان بعد زن گرفتيم . زنش هم آبستن شد و امسال در همان موقع كه زنش مرد وفات كرد خدا هردو را رحمت كند .\r\nباعث آبادى يارفى بودند .\r\nدو خرگوش بيرون آمد . سيالان عقب‌كرد زمين گل بود نمىشد تاخت كرد فرار كردند . نزديك زوارك يك كلاغ در هوا بسيار قشنگ زدم مدتى بود اين‌طور تير نينداخته بودم . امشب هوا صاف و سرد است .\r\n\r\n","description":"","footnote":"","page_name":" 3987 ","page_number":801},
  {"content":"\r\n\r\n\r\nحكايت تنكابون\r\nچهارشنبه دهم صفر ، 16 درجه جدى - امروز ميلاد حضرت مسيح است . هوا از ديشب بر هم خورده تا نزديك صبح باران آمد ، بعد برف شد و تا امروز عصر برف آمد ليكن گرم بود و بيشتر برف در اين‌جا آب شده . ديروز سه ساعت به غروب مانده آقاى افراسياب خان و مستوفى پسر عموى منتظم الملك اينجا آمدند كه شب گرمارود مانده امروز سمت تنكابون بروند . ناهار نخورده بودند حاضرى آوردند صرف كردند .\r\nافراسياب خان اول خجالت مىكشيد پيش من بيايد . بعد گفته بودند فلانى كلمه‌اى هم به شما از آن سال صحبت نخواهد كرد . از حكايت تنكابون آنها هم مختصرى خبر داشتند .\r\nافراسياب خان گفت دو ماه است رودبارم سواى طلب‌هاى سابق سال گذشته به شراكت حاكم و بشارت السلطنه جنس رودبار سپهدار را خريديم و هشت هزار تومان مطالبات من باقى ماند براى وصول آن آمدم . حاكم قدغن كرد تا طلب خودش به آخر نرسد به من چيزى ندهند اين شد تا حال معطل شدم آخر هم وصول نشد .\r\n\r\nاحتساب الملك\r\nمستوفى ترياكى بود افراسياب خان هم حالا ترياكى شده . اول مستوفى گفت من كارى دارم و رفت اطاق ديگر كه سپرده بودند تهيهء آتش و غيره كنند . بعد هم افراسياب خان به بهانهء نماز رفت آنجا . به ابو القاسم گفته بود پانزده هزار تومان زيادتر ضرر الموت را دادم .\r\nبر پدر آنها لعنت كه مرا به مخالفت شاهزاده وادار كردند . ابو القاسم گفته بود آنها كى بودند . گفته بود اول احتساب الملك حاكم ، دوم شيخ محمد على ، سيم ميرزا حسن خان موذى . اگر من گوش به حرف آنها نداده بودم و با شاهزاده راه مىرفتم اين همه ضرر نمىكشيدم ، از رودبار معزول نمىشدم . بارى اينها رفتند و شب باران شروع كرد امروز هم برف . البته گدوك بند خواهد آمد و بايد چند روزى در گرمارود توقف كنند تا مگر باز شود .\r\n\r\nگله از امير اسعد\r\nقاطرهاى من پريروز آمدند و آنچه نوشتم صدق بود خواسته بودند بگيرند . سيد عطاء اللّه كاغذى به من نوشته بود كه تنكابون روز محشر است . از من بيچارهء فقير كه به هيچ كارى دخيل نبودم دويست تومان امير اسعد گرفت . بعد هم گفته بودند اين مطلب را براى فلانى مىنويسى شايد از امير اسعد گله كند ، براى شما بدتر مىشود . به اسمعيل\r\n\r\n","description":"","footnote":"","page_name":" 3988 ","page_number":802},
  {"content":"\r\n\r\nسفارش كرده بود كه چيزى مبادا بنويسند كاغذ را هم پاره كنند .\r\n\r\nوضع ارزاق\r\nكنار شاهرود امسال خوب كشت و زرع نكرده‌اند . بارندگى مجال نداد . امروز در زوارك قرار بود جفت بيرون برود كه باز برف آمد . غله در قزوين ارزان شده شانزده هفده تومان است . گوشت هم ارزان است . برف نيامده راه باز است . ليكن به عوض همه زغال پانزده تومان شده و خيلى كم است . طهران هم گفتند ارزان شده . هوا ملايم است راه باز از همه‌جا مىآورند . من هم نرخ را پائين آوردم بيست و پنج كردم باز كسى نمىبرد . يعنى امسال از ترس پارسال بيشتر خلق الموت تنكابون رفته است . از گرمارود نود خانوار با كوچ رفته است .\r\nتب و نوبه هنوز از قلعهء ما خارج نشده . حيدر قلى خان و اسمعيل جلودار و محمد على هنوز نوبه مىكنند . اما الحمد للّه بهمن و ملكه خوب هستند . بهمن چهار دست و پا ( قاقاله ) خيلى خوب در اطاق حركت مىكند . هر جاى اطاق او را رها كنند خودش را به صندوقخانه كه در آنجا شيرينى و تنقلات است مىرساند . آن‌وقت با دست و سر به در مىزند و با دست اشاره مىكند « بيوبيو » مىگويد و تا چيزى ندهند دست‌بردار نيست .\r\n\r\nسيزده صفر\r\nشنبه 13 صفر - امروز را ما نحس مىدانيم و مثل سيزده عيد بايد سوار شد يا جائى رفت اما در اينجا مرسوم نيست كاغذجات شهر را نوشته بودم كاغذ تبريك عيدى هم به جناب قونسل [ نوشته 
  ] دو عدد پوست سمور هم روانه كردم . قونسل جواب كاغذ نمىدهد تكليف مرا با امير اسعد معلوم نمىكند . دويست تومان هم براى هرمز ميرزا پول فرستادم ( تسعير غلهء الموت را به همان قيمت پارسال بيست و دو تومان و نيم قرار دادم ليكن بعضى جاها كه اجاره كم مىدهند بيست و پنج تومان . تكليف امسال هم به علما و فقرا بيشتر شد ) . غنى امروز صبح زود به سمت شهر رفت .\r\nاما حكايت افراسياب خان و مستوفى . پريشب ابو القاسم را فرستادم گرمارود اين احمقها در بين برف حركت كرده بودند به خوارى و صدمهء زياد به طويله‌هاى پيچ‌بن رسيده بودند . آنجا به حضرات حالى كرده بودند كه عبور از گدوك امكان ندارد ، به مرارت زياد مراجعت مىكنند ديروز صبح زودتر مراجعت به رودبار كردند كه اگر بشود از راه گون‌كور بروند ممكن نشد رودبار بمانند .\r\n\r\n","description":"","footnote":"","page_name":" 3989 ","page_number":803},
  {"content":"\r\n\r\n\r\nلغات فرانسه در زبان فارسى\r\nبيكارى باز روزنامه‌ها را مرور مىكردم . در دو سه شماره مقالهء چندى ديدم كه تمام مذمت و تكذيب بود از الفاظ غيرلازم فرانسه كه مخلوط به زبان ما مىكنند كه چيزى نمانده يك جزء از زبان حاليهء ما كه مشتق از فارسى عربى و تركى است فرانسه هم بشود .\r\nاما مخفى نباشد كه در خود روزنامه‌ها بيشتر لغات غيرلازم فرانسه را استعمال مىكنند تا ديگران . در يك روزنامه اين جمله را مذموما نوشته بود .\r\n\r\nمستفرنگ\r\nديروز از براى رفتن به كاروانسراى امير بايستى لزوما از بازار عبور كنم . درب دكان جواهرى جوانك مستفرنگى را ديدم كه پا به زمين زده دست به هوا بلند كرده و يا جواهرى نوعى صحبت مىكند ، مثل اين‌كه دعوائى دارد . چشم جواهرى كه به من افتاد خوشوقت شده پيش‌آمد و گفت آقا شما را به خدا بفرمائيد ببينيد اين مسيو چه مىخواهد . نيم ساعت است در اين‌جا حرف مىزند و من نمىدانم مقصودش چيست .\r\nنزديك رفته سؤال كردم مسيو چه مىفرمائيد . گفت « مقواقيد » « 1 » مىخواهم . گفتم مسيو خوب است به فرانسه بفرمائيد . گفت فقانسه‌اش پقل است . گفتم ها ، بسيار خوب حالا خوب فهميدم . ببخشيد جواهرى تقصير ندارد زيرا كه از تمدن و اصطلاحات جديده بيچاره محروم است و يقين دارم كه شما مدتها در خارجه بوديد كه به اين خوبى تكلم مىفرمائيد . گفت بلى هفده ماه در پاريس و بلژيك و سوئيس و آلمان تحصيل كرده و ديپلم گرفته‌ام . تبسمى كرده اين بيت به خاطرم آمد از برايش خواندم .\r\n گر اين تير از تركش رستمى است * نه بر مرده بر زنده بايد گريست \r\nگفت اين شعر خوب شعرى است خواهش دارم درست تكلم بفرمائيد تا بنده ياد بگيرم من هم اطاعت كردم و به لهجهء خودش خواندم .\r\n گق اين تيغ از تق‌كش قستمى است * نه بق مقده بق زنده بايد گقيست \r\n\r\nاختلاف تقويمها\r\nدر تقويم ديوارى كه امسال به طرح تقاويم فرنگستان چاپ شده روزى يك ورق آن را پاره مىكنند و در اطاق كابينهء مخلص است امروز را شنبه نوزدهم نوشته . در تقويم ديگر كه به رسم سابق است امروز را جمعه 19 نوشته . در اولى اين ماه را 29 روز در دومى 30\r\n\r\n\r\n","description":"","footnote":"\r\n( 1 ) - ( - مرواريد ) .\r\n","page_name":" 3990 ","page_number":804},
  {"content":"\r\n\r\nروز نوشته . معلوم نيست كدام يك صحيح است شايد رؤيت هلال هم نشود . خدا رحم كرد در ايران به غير اين دو نفر كسى تقويم چاپ نمىكنند و الا مرافعه از اينها زيادتر بود .\r\nهوا خوب شده تقريبا مثل بهار است ، از گدوك مال عبور نمىكند ليكن جريده « 1 » مىآيد و مىرود .\r\n\r\nتقى آقا\r\nبرويم سر داستان تقى آقا ، به يك اندازه صاحب چيز شده مالك كره قاطر و اسب شده است ، زن گرفته است . حالا به جاى تشكر و امتنان از اين احسان كه جيب من خالى و كيسهء آنها پر شده كفران مىكنند پارسال هرچه خواست داخل انبار غله خاك كرد و مردم از لاعلاجى بردند امسال يك علت نبردن ترس همان خاك و خاشاك شد . خودش هم از منافع انبار پارسال و صد پنج كه توفير تميزى و پاكى گندم مىدهند از سرقت جو يابوها غله به مردم داده بود بعضى را پول گرفت ، برخى را نيم من توفير كه جنس بدهند هركس براى خريد غله از من آمده ايشان غلهء خود را فروخته‌اند . از طرف ديگر كاه علف برنج هرچه ممكن شده از پول من سلف خريده .\r\n\r\nفروش گندم\r\nپريروز عيال ملا موسى وركى آمد به خواهش و تمنا پنجاه من گندم خواست . پنج تومان نقد ، پنج ديگر نسيه . چون عيال مرشد بود من قبول كردم . نور على وركى آمد يك خروار غله در بيست و پنج تومان خريد چك دادم تقى بدهد . خودم رفتم حمام .\r\nمراجعت پرسيدم غله بردند گفتند هردو انبار را رفتند ديدند خراب و ضايع بود فسخ كردند نبردند . روز بعد تقى را در اطاق خواستم قدرى مؤاخذه كردم ، كمى نصيحت كردم ، اندكى پند دادم . تمام را جواب داد خلاف است ، به شما اشتباه نموده‌اند . يك مسئلهء ديگر به ميان آمده بود كه جزو مؤاخذه بود . هر كدخدائى ، پيرمردى از يكى از دهات بيايد اگر مرغى كبكى يك چيزى براى تقى آورده باشد نهايت احترام را از او مىكند و الّا تقى جواب سلام او را هم نمىدهد و با كمال خفت بايد مراجعت كند . تقى رفت بيرون من هم بعد از مدتى آمدم اندرون . عصر از بالاروچ غله آورده بودند . گفتند تقى نيست . نگاه كردم ديدم در انبار را هم مهروموم كرده . ديروز صبح فرستادم باز نيامد .\r\nغله را ديگرى تحويل گرفت . عصر فرستادم بيا حساب بده گفته بود اول حساب غله را\r\n\r\n\r\n","description":"","footnote":"\r\n( 1 ) - جريده - سوار .\r\n","page_name":" 3991 ","page_number":805},
  {"content":"\r\n\r\nمىدهم بعد نقدى . امروز صبح زوارك آمده بود فرستادم بيا حساب بده گفته بود تا به حساب غله رسيدگى نشود حساب نقدى را نمىدهم و حال آن‌كه همه وقت حساب جارى ماه به ماهى رسيدگى مىكند و آخر سال حساب غله . عصر فرستادم و گفتم اگر نيامد بياورندش . آمد و من تنها در اطاق بودم . معلوم شد پولها را به مردم داده يا سلف خريده . حالا ميل دارد حساب را معطل كند يا آن اسناد را به من بدهد . گفتم نمىشود . او هم گفت من حساب نمىدهم و بناى درشتى را گذاشت . من حقيقة طاقت نياوردم . وقتى كه رفتم بيرون ديدم آنچه قند هم در انبار بوده توى حياط چيده ، گفتند تقى اين كار را كرده . برخاستم با مشت و سيلى مقدارى به كله و صورت او زدم و گفتم او را ببرند اطاق حيدر قلى خان تا حساب بدهد . بيرون رفت زير دست ولى زده فرار كرد . من فورا بيرون آمده عقبش آدم فرستادم و آوردند ، اما كتك نزدم و حال آن‌كه واجب و لازم داشت . اين بود تفصيل امروز ما .\r\n\r\nنوكرى گدائى است\r\nحساب من هم تمام چك است و هيچ سختى ندارد . جز آن‌كه او خيالاتى دارد كه من نمىدانم و شايد از چندى قبل تهيه كرده زيرا عيال او چند مرتبه به كلفتها و زينب در حمام گفته است كه ما خيال نداريم الموت بمانيم . نوكرى گدائى است . ميرزا تقى خان با من مىرويم . يك دفعه گفته بود اينجا من نمىتوانم افاده كنم ، همه مرا پدرم را مىشناسند ناچار ميرزا تقى خان را طهران مىبرم كه آنجا افاده كنم ، لباس فرنگى بپوشم ، چه و چه كه تمام دال بر اين است تقى پولى دارد و مىخواهد طهران برود اين بازيها را هم درمىآورد كه اسناد او را من قبول كنم پول‌هاى نقد را ببرد يا تحمل كنم و او بيشتر منافع ببرد و هركارى مىخواهد بكند . تا امروز هم همچو تقلبات من از تقى نديده بودم .\r\nگويا به واسطهء وصلت با الموتى است و الّا تقى سالهاى سال است نزد من است و تمام دارائى من از نقد و جنس صندوقخانه ، جواهر ، نقره ، طلا زير دست او بود . هيچ‌وقت خيانتى نكرد . بارى انسان را تا دم مردن نمىشود شناخت . اما من شكر مىكنم خدا را .\r\nبعد از مشروطه ما آقاها به قول مشروطه‌طلبها مفت‌خورها جلوى كار خود را گرفتيم و آن اطمينان كه سابقا به نوكرها داشتيم ديگر نداريم . حسابمان مرتب است كه در هرجا مىتوانيم بده يا بستان خود را مدلل داريم ، يعنى من خودم را مىگويم كه خيلى احتياط كرده‌ام .\r\nحالا از ما شيطان‌تر باشند ممكن است .\r\n\r\n","description":"","footnote":"","page_name":" 3992 ","page_number":806},
  {"content":"\r\n\r\n\r\nسوغات رشت\r\nيكشنبه 21 بقولى - غنى از شهر آمد مكتوبات زيادى از طهران داشت . قمر الدوله هم از رشت امانتى فرستاده بود . شوهرش يك ماهه بادكوبه رفته ، سوقاتيها دو جعبه كوكوآ و شاه‌بلوط ، جوراب و دستمال براى من بود . يك عروسك ، جوراب ، دستمال و مقدارى شيرينى مال ملكه همين‌طور ، به علاوه يك سگ مال بهمن . براى زينب هم جوراب و دستمالهاى خوب بود همه را خوش‌حال كرد خصوصا بهمن از ديدار سگ و عروسك و شيرينى .\r\nدستخطهاى حضرت و الا تمامش راجع به ارسال تنخواه بود و هرگز باور نمىفرمايند غله فروش نرفته باشد و هرگز قبول نمىفرمايند كمتر از سى تومان فروخته باشم . يك صفحه از دستخط هم راجع به پرهيز و حفظ الصحهء نقرس بود كه الحمد للّه پايم بهتر است ، اما گاهى تير مىكشد و اگر تند حركت كنم اندكى درد مىگيرد .\r\n\r\nنامهء عماد السلطنه\r\n« صبح است يعنى صبح اول جدى . درست در اين ساعت ما اول سرطان در خزانه‌دارى ضرابخانه ناهار مىخورديم و حالا تازه مردم به اداره مىآيند . ديروز سوار شدم و قدرى خسته شدم كه اين خستگى را دوست دارم ( به عكس شما ) . كلية كم‌خواب هستم امسال بدتر شده‌ام . حاجى افخم الدوله 13 محرم وارد شد ، الحمد للّه سلامت است . فخر الملك 14 رسيد ، يك روز بيشتر تفاوت نداشت .\r\n يك دو روزى پيش‌وپس شد ورنه در دور سپهر * بر سكندر نيز بگذشت آنچه بر دارا گذشت \r\nاما فخر الملك هيكل تازه‌اى امسال وارد شد يعنى در كالسكه‌اش با خودش چهار خانم نشانده بود . از عراق تا طهران با اين چهار خانم آمد : يكى يزدى ، يك زنجانى ، يكى عراقى و غيره . اين چهار را در حضرت عبد العظيم گذاشت . حاجى واليه بعد از دو شب فهميد قهر كرد منزل عميد الملك رفته ، هنوز هم اصلاح نشده است . افخم الدوله زنها را طلاق داده و آمده اما اقرار نمىكند . فخر الملك خدمت حضرت اقدس و الا نرسيده من ديدنى از او كردم . بارى اوضاع تغييرى نكرده اطلاع صحيحى هم ندارم . روزنامه‌جات فرستادم . « آفتاب » را توقيف كردند كه آن فقط روزنامهء خوبى بود . هوا سرد نيست كمى يخ مىبندد . خرج خانهء شما اين ماه زياد شد براى فوق‌العاده‌هاى نزهت خانم . حضرت و الا متغير هستند كه چرا شما پول نمىفرستيد . گندم را خروارى سى تومان جو را بيست\r\n\r\n","description":"","footnote":"","page_name":" 3993 ","page_number":807},
  {"content":"\r\n\r\nتومان بايد فروخته باشيد . البته خودشان مرقوم فرموده‌اند . به هرصورت فكرى بكنيد چيزى بفرستيد براى همگى . در باب صلح بسيار جهد كردم و مكرر آقا شيخ عبد النبى و آقا شيخ حسين را ديدم مىگويند اين صلح عيب ندارد . آقا شيخ عبد النبى گفت بايد چهار اولاد وكالت به پدرشان بدهند وكالت مطلقه كه در استباحهء منافع املاك و نقل و انتقال و غيره در مدت سى سال مختار باشد ، ما همچو چيزى نوشتيم شما هم با سعى تمام چيزى بنويسيد بفرستيد كه جوف وصيت‌نامه بگذارند ( اين بنده . . . وكيل مطلق نمودم حضرت . . . را در باب منافع املاك و نقل و انتقال آن در مدت سى سال كه حضرت . . .\r\nمجاز و مختار هستند هرقسم تصرفات بنمايند و غيره و غيره ) . اين را مهر كرده امضاء نموده بفرستند تا ببينيم اشكال ديگر پيدا مىكند يا نه . با اين حال كه حضرت و الا تمام املاكشان را واگذار مىكنند صحيح نيست كه از الموت دير پول برسد . البته اين دفعه چيزى روانه داريد و رسيد كاغذها را بنويسيد . از حورى خانم كاغذ رسيده احوالش خوب است . روشنك را مدرسهء دخترها فرستادم . آن دو مشغول تحصيل هستند . كاغذ و مركب و قلمشان مرتب شده » . ديگر مطلبى نداشت . [ پايان نامهء عماد السلطنه 
  ]\r\n\r\nمكتوب ثانى\r\nششم صفر - اول كاغذ مطالب مهمى ندارد . الستر را نفهميدم . « روغن را روى آب بريزند موج را تخفيف مىدهد ساكت نمىكند ، اختراع تازه‌اى هم نيست . براى مواجب شما و شاگرد فرنگستان صحبت خواهم كرد ( من به آقا نوشته بودم مواجب مرا كه البته بعدها قطع مىكنند و حالا هم جزئى مىدهند خوب است براى مخارج تدريس عبد اللّه ميرزاى پسرش برقرار كند و او را فرنگستان بفرستد ) . آن مسئله هم به‌قدر مقدور اقدام شد و تصحيح كردند . وكالت‌نامهء شما هم بايد برسد كه سابقا نوشتم و جوف وصيت‌نامه بگذارند . چون اصل وصيت‌نامه را ندادند كه عين آن را بدهم ملائى ديگر امضاء كند .\r\nديگر زياده بر آنچه كردم ممكن نشده و من نمىدانم كه ايراد شرعى ديگرى خواهد داشت يا خير . لسان الملك هم از معاونت عراق معزول شد . اعلان انتخابات شده اگر سر بگيرد و مجلس پيدا شود طرح تازه خواهد بود . آسمان‌پيماى روس ( كوزمنيس‌كى ) در ميدان مشق با آيروپلن مىخواهد طيران كند ، اما بليط در ميدان مشق مىگيرند از سه تومان الى چهار قران . پس به قاعده بايد روى زمين پرواز كند نه آسمان . اگر هوا برود كه همه مىبينند ما بليط نگرفته ولى نزديك ميدان مشق انشاء اللّه مىروم هرآينه تماشائى داشت براى شما مىنويسم . » [ پايان نامهء ديگر عماد السلطنه 
  ]\r\n\r\n","description":"","footnote":"","page_name":" 3994 ","page_number":808},
  {"content":"\r\n\r\n\r\nانتخابات\r\nروزنامه‌جات چند شماره « رعد » بود . « آفتاب » توقيف است و حقيقة حيف شد .\r\nمطالب مهمى نداشت مگر حكايت انتخابات كه از 15 سفر تا غرهء ربيع الاول انجمن نظار به رياست مؤتمن الملك منعقد مىشود سواى روز اربعين و قتل از غره هم تا پنجم آرا را دريافت مىكنند . آنچه توانسته‌اند مدت را كم قرار داده‌اند براى طهران آن هم روزهاى به اين كوتاهى . خيلى مدت كم است . گويا ميل دارند كمتر تعرفه گرفته كمتر رأى بدهند تا بلكه قدرى بهتر شود . كردستان خيلى اغتشاش دارد ، حاكمى هم ندارد . ملاير ، تويسركان و بروجرد از دست الوار روزشان سياه است . رفتن استعداد هم براى بروجرد همان يك دفعه بود . تمام مسلمان و يهودى در مسجد شاه آنجا مجتمع و تلگرافات مىكنند . متصل دهات و محلات شهر را الوار غارت مىكنند ، آدم مىكشند .\r\n\r\nماليات اصفهان\r\nاهالى اصفهان مجددا در مسجد شاه اجماع نموده كه صمصام السلطنه و هيچ بختيارى را به حكومت قبول نداريم . بختياريها هم ميل ندارند تيول خود را از دست بدهند .\r\n1 - از بابت ماليات اصفهان ، گلپايگان ، خوانسار ، كمره به موجب قبوضات مالياتى كه سردار اشجع داده و الحال تمام آنها را رئيس ماليهء اصفهان جمع نموده 735 / 029 / 10 قران\r\n2 - از ادارهء ماليه دريافت كرده 001 / 422 قران\r\n3 - به اسم خانوارى دريافت نموده 000 / 500 قران\r\n4 - از بابت ماليات تنباكو 000 / 100 قران\r\n5 - از تسعير جنسى گلپايگان 000 / 60 قران\r\n6 - از بابت ماليات جوشقان 000 / 200 قران\r\nجمع كل 736 / 311 / 2 قران\r\nكه در هفت ماه حكومت بيش‌از هشتاد هزار تومان بودجه تصويب نموده بيش‌از دويست هزار تومان اخذ نموده است ( رعد ) . اين مبلغ البته به غير از جرم و جرايم و تعارفات و توفير عمل است حالا از همچو تيولى چطور دست بردارند همين‌قدر هم البته دهات مردم را برده‌اند .\r\n\r\n","description":"","footnote":"","page_name":" 3995 ","page_number":809},
  {"content":"\r\n\r\n\r\nكانال پاناما\r\nچهار نمره « لندن نيوز » رسيده بود اما اين روزنامهء پلتيكى و اخبارى نيست . اشكالات خوب داشت . دورنماى كانال پاناما را كشيده بود . طول اين كانال پنجاه ميل است ، عرض آن از پانصد فيت الى هزار فيت . عمق آن از سى و نه فيت الى چهل و هفت فيت . مخارج آن شصت و هفت مليون ليره . به اين معنى آنچه را به جمهورى پاناما و كمپانى سابق فرانسه داده‌اند جزو آن است واقعا يكى از كارهاى بزرگ اين عهد است . آخرين شوكون ژاپن وفات كرد . پادشاه حبشه وفات كرد .\r\nچهارشنبه 24 - از روى يك تقويم اول درجه دلو . هوا خوش است مثل بهار . برف نيست ، يخ نيست . مىترسم با همه زحمت يخچال بىيخ بماند . كوشك دشت پريروز عروسى دعوت كرده بودند زينب و ملكه هم دعوت داشتند ، هوا درست مثل بهار بود .\r\nگدوك بند است . مشغول كاغذنويسى هستم كه اسمعيل با قاطرها و تنخواه شهر برود .\r\n\r\nقيمت غله\r\nدر قزوين گندم چهارده تومان جو يازده تومان شده است . اين تنزل فاحش معلوم نشد از چه راه بوده . در طهران آرد كه براى من برده بودند چون زيادى بود خروارى نوزده تومان فروخته‌اند . اينجا كه خريدار نيست باوجودى كه من ارزان كرده‌ام با توفير سنگ و كرايه حساب كرديم بيست و سه تومان قيمت گندم در الموت شد به همين قيمت مىدهم خريدار نيست .\r\nدوشنبه 29 صفر - موافق تقويم اندرون ششم درجه دلو . اسمعيل بنا بود ديروز شهر برود اتفاقا برف آمد . اما تا عصر نصف بيشتر آب شد . امروز صبح زود رفت .\r\n\r\nگله از عماد السلطنه\r\nدو روز قبل كاغذى مجددا از شيخ رسيد . لفّ آن پاكت حاجى افخم الدوله و اسد اللّه ميرزا بود . حاجى آقا پس از شكايتها از روزگار و عدم نتيجهء مسافرت عراق شرحى گله و شكوه از آقاى عماد السلطنه نوشته بودند كه خيلى بىمهر شده‌اند . در هفت ماه غيبت من يك دفعه خانهء من رفته‌اند . آن‌وقت تفصيل حاجى ميرزا على صراف را نوشته بودند . حاجى ميرزا على ديدن ايشان مىرود شكايت زياد از آقاى عماد السلطنه كه از خزانه‌دارى دو سه مرتبه كارى برايم پيدا شد ، آقا نهايت بىالتفاتى را فرمودند حاليه هم اين كاغذ عين السلطنه را به توسط عميد الدوله برايم روانه كرده‌اند . افخم الدوله دو\r\n\r\n","description":"","footnote":"","page_name":" 3996 ","page_number":810},
  {"content":"\r\n\r\nروز ديگر كه آقا را ملاقات مىكنم اين مطلب را مىگويد و در ضمن گويا مىگويد پشت پاكت خط عين السلطنه نبود . عماد السلطنه مىگويد من با حاج ميرزا على دشمن هستم آنچه از دستم برآيد كوتاهى نمىكنم .\r\n\r\nكمپانى خالصه\r\nبايد دانست عماد السلطنه هم مثل ما دو نفر با حاج مشار اليه طرف معامله بود . وقتى كه « كمپانى خالصه » تشكيل شد عضو اعظم آن حاجى ميرزا على بود . در فقرهء كهريزك ملكى حضرت و الا اينها آنچه توانستند صدمه زدند عماد السلطنه هرچه كرد حاجى ميرزا على دست برنداشت . از آن به بعد آقا مشغول تلافى است .\r\nمىرود منزل و اين رقعه را براى حاجى افخم الدوله مىنويسد .\r\n\r\nنامهء عماد السلطنه\r\n« فدايت شوم دو نوشتهء تعرفه نور چشمان ايفاد شد . شما كه در حضور اينجانب مرددا فرمايش فرموديد از اين‌كه رقعه خطاب به حاج ميرزا على خط و مهر عين السلطنه باشد يا نه ، البته در پيش نفس خود تصور كرده‌ايد بدون اطلاع عين السلطنه من همچو رقعه‌اى نوشته و مهر او را زده‌ام و به عميد الدوله داده‌ام كه آنجا ببرد ( لهذا يك نوع بىاحترامى را مرتكب شده‌ايد ) . رقعهء خصوصى عين السلطنه را در جوف پاكت ايفاد داشتم كه انشاء اللّه اين مرتبه خط ايشان را خواهيد شناخت و ندانسته در حق من ترديدى پيدا نكنيد . رقعه را عودت بدهيد و بهتر آن است به ميرزا نصر اللّه مستشار هم كه حضور داشت و اين حرف را زديد مسبوق كنيد ، زيرا او نيز يك ثلث حاجى ميرزا على است و پشت پاكت حاجى ميرزا على هم گمان مىكنم خط عين السلطنه باشد . زياده زحمت است . اين كاغذ عين السلطنه را بلافاصله روانه داريد . »\r\n\r\nآه و نالهء افخم الدوله\r\nما آقاى عماد السلطنه را جدى مىدانستيم اما ديگر رقعهء دعوت به مبارزت بنويسد گمان نداشتيم . بارى افخم الدوله دو صفحه آه و ناله كرده است . به هرجهت من آنچه لازم بود به طرفين نوشتم وكالت‌نامه را هم نوشتم اما تأكيد كردم خوب است مصالحه‌نامچه با وصيت‌نامچه جداجدا باشد و محسنات آن را به‌قدر امكان براى آقا شرح دادم ، زيرا همان ملاها كه امروز مىگويند عيب ندارد فردا براى دخل خودشان مىگويند معيوب است .\r\n\r\n","description":"","footnote":"","page_name":" 3997 ","page_number":811},
  {"content":"\r\n\r\n\r\nفرستادن تنخواه و بارخانه\r\nقريب چهارصد تومان هم به هرشكل بود تنخواه تهيه كرده و ارسال داشتم . مقدارى روغن براى موثق ديوان ، چهار من كشك و پنير براى رئيس عدليه ، بعضى چيزها هم براى خود شيخ روانه كردم . سه عدد پوست گرگ هم آورده بودند كه يكى از آنها خيلى قوى بود . آنها را هم فرستادم براى قونسل . دو عدد پوست سمور چندى قبل روانه كرده بودم .\r\n\r\nحركات ظل السلطان\r\nاسد اللّه ميرزا نوشته بود شاهزاده جلال الدوله با سفير انگليس شكار رفته بود در آنجا ناخوش مىشود . از شهر طبيب مىبرند آنچه مداوا مىكنند مفيد نمىشود و به درود زندگانى مىگويد . جلال الدوله پسر بزرگ و اولاد ارشد ظل السلطان است . در مجلّدات اول اين « مموار » شرح حركات زشت غيرقابل تحمل اين پدر و پسر را در به دو مشروطه داده‌ام آخر هم به وصال سلطنت يا اقلا نيابت سلطنت نرسيدند ، سهل است هردو تبعيد شدند و يك سال است جلال الدوله مرخص [ شده 
  ] و به طهران آمده . ظل السلطان همان‌طور در فرنگ است .\r\n\r\nدختران امير كبير\r\nناصر الدين شاه مرحوم دو دختر ميرزا تقى خان امير را كه هردو از خواهر بطنى و صلبى خودش عزت الدوله بودند به دو پسر خودش مظفر الدين شاه و ظل السلطان داد ( امير اولاد ذكور نداشت ) . اولى ام الخاقان بود كه بعد از محمد على شاه و عزت الدوله ثانى عيال فرمانفرما مطلقه شد در طهران ، پس از افتضاحات و هرزگيهاى زياد چند شوهر كرد بعد تائب شد . بعد از خلع محمد على شاه در عتبات عاليات مرحومه شد .\r\nدختر ديگر را نمىدانم چه اسم داشت « 1 » بعد از جلال الدوله و يك دختر كه عيال معين السلطان برادر حاجى مجد الدوله باشد در جوانى مرحومه شد .\r\n\r\nدامادى جلال الدوله\r\nظل السلطان آن‌وقت كه صاحب ادارات و دو ثلث مملكت ايران بود محض پيشرفت كارش دختر مستوفى الممالك مرحوم همشيرهء مستوفى الممالك حاليه را براى جلال الدوله گرفت . عروس را فارس بردند كه جلال الدوله اسما حاكم آنجا و صاحب\r\n\r\n\r\n","description":"","footnote":"\r\n( 1 ) - همدم الملوك . ( مسعود سالور )\r\n","page_name":" 3998 ","page_number":812},
  {"content":"\r\n\r\nديوان مرحوم پيشكار بود . در صورتى كه جلال الدوله به حد بلوغ نرسيده بود ، عروسى مفصلى كردند . چون آن‌وقت مجد الدوله و معين السلطان كه جلال الملك لقب داشت با سه برادر ديگرش در خلوت شاه احترامات و اعتمادات داشتند دختر را هم به جلال الملك داد . جلال الدوله از قرار آن مكتوب مرحوم [ شد 
  ] ليكن عيال معين السلطان باقى است .\r\n\r\nخانوارى سرباز\r\nچون از طهران سابقا به من نوشته بودند خانوارى سرباز جزو اصل ماليات شده در قزوين هم همچو اعلانى ماليه كرده بود چند روز قبل به خيال انتفاع بىدردسرى حواله دادم . از شهر شيخ و اسعد الحكما به من نوشتند كه در قزوين از هيچ‌جا مطالبه نشده شما هم دست نگاه داريد و اسباب دست الموتى ندهيد كه آنها نزده مىرقصند . من هم ديدم راست نوشته‌اند مطالبه را موقوف داشتم .\r\n\r\nايران بىقشون\r\nچون پلتيك روس و انگليس اقتضا نداشت ايران داراى قشونى باشد به كلى قشون ما از نظامى و غيرنظامى اسمش از بين رفت . وزراى ما هم ابدا در فكر آن نيستند چنانچه براى هروزارتخانه و اداره از خارجه مستشار آوردند جز براى نظام كه آن وقتها كه هيچ اداره و وزارت‌خانه معلم و مستشار نداشت ، نظام ما داشت . شاد هستيم به همان ژاندارم و قزاق . تقى از كرده پشيمان شد به سر كارش رفت .\r\n\r\nلوكا ( مهار كردن دماغ )\r\nجمعه سيم ربيع الاول - آخر چلهء بزرگ . هوا خوش است مثل بهار . با غنى از شهر نوشته بودند حكومت ضياء الدوله متزلزل است . مىگويند يا مشير السلطان يا منجم‌باشى گيلانى يا ميرزا سليمان خان حاكم خواهند شد . امروز سلطان على سليكانى كه پريروز از شهر آمده بود نزد من آمد گفت حاكم معزول شده است حاكم تازه آمده . اسمش را پرسيدم گفت نفهميدم چيست . بعد پرسيدم شهر چه‌خبر بود گفت دو نفر را « لوكا » كرده بودند گفتم يعنى چه ؟ دستش را جلوى دماغش برده دو انگشت خودش را به دو لوله دماغ خود كرده قند طناب « 1 » « لوكا » كرده بودند دور شهر مىگرداندند پول مىگرفتند . آن\r\n\r\n\r\n","description":"","footnote":"\r\n( 1 ) - مراد از قند طناب ، نخ قند است . ( مسعود سالور )\r\n","page_name":" 3999 ","page_number":813},
  {"content":"\r\n\r\nوقت ما فهميديم مهار كرده‌اند . گفتم چه تقصير داشتند ؟ گفت عرق خورده بودند ، باهم كار بد كرده بودند . پرسيدم جوان بودند ؟ گفت نه گفتم ميرغضب قرمزپوش هم همراه آنها بود ؟ گفت آرى . از دكانها پول مىگرفتند .\r\n\r\nكشتن با تخماق\r\nپس از مشروطه اين كارها متروك شده بود كم‌كم يكىيكى را به ميان آوردند . اين مهار را تا امروز نه در روزنامه خوانده بودم نه شنيده بودم . اين هم الحمد للّه احياء شد كه حقيقة كار ركيك بدى است . مثل اين‌كه فرمانفرما چند نفر دزد را در ميدان كرمانشاهان داده بود سر آنها را با تخماق نرم كرده بودند تا هلاك شدند . گندم هم گفت در شهر دوازده تومان است راست يا دروغ .\r\n\r\nحركات بهمن\r\nملكه جوراب مىبافد . بهمن به قول الموتيها ( دسته سر ) « قاقاله » خوب مىكند . حاليه دور كرسى را گرفته كم‌كم راه هم مىرود . اگر اين همه صدمه نديده بود حالا مىبايست راه برود حرف بزند . حرف مىفهمد اما نمىزند مگر به اشاره و بعضى كلمات غيرمفهوم اواو ، اىيا ، اىيا ، جاجا ، اح‌اح . گاهى هم غيظ مىكند تشرى از ته حلق مىزند كه بىتماشا نيست . روزها اسباب مشغوليات نوكرهاست . شب اسباب تفريح ما . خداوند حفظ كند . با سگ و عروسك تازه خيلى التفات دارد . خرس و اسب سياه‌بخت شده‌اند .\r\nروزى دو مرتبه يكى ظهر يكى سه از شب رفته شير گاو مىخورد ( مه‌مهء گاوى ) . شب تا صبح ديگر شير نمىخورد . مادر زينب خيلى خوب نگاهدارى مىكند ، پاك ، تميز و معقول . اداهاى بد كمتر دارد . از بچه‌هاى شهرى به واسطهء مادر زينب بهتر عمل آمده .\r\nروزى دو مرتبه حكما بايد او را مثل بچه‌هاى دهات با چادر شب به پشت ببندند به زبان الموتى « ايش » مىگويند و آن‌وقت كيف مىكند و متصل مىگويد اااا و آن‌كه او را پشت بسته بايد جواب بدهد : جان جان جان جان تمام شد آقا از سر مىگيرد گاهى همان‌جا خواب مىكند . مختصر اداهاى خوب دارد .\r\n\r\nطيارهء روسى در تهران\r\nپنجشنبه نهم ربيع الاول - اسحق هفتم ماه از طهران آمد از معاملهء قاطر سود خوبى برده بود . كاغذجات مختصر و مطلبى نداشت . اسحق تماشاى آسمان‌پيماى روسى را ( كوزمنس‌كى ) را نموده بود . مىگفت مبلغ گزافى قريب چهل هزار تومان ( اسحق\r\n\r\n","description":"","footnote":"","page_name":" 4000 ","page_number":814},
  {"content":"\r\n\r\nدروغ‌گوست ) جمع شده بود . جمعيت طهران از زن و مرد و بچه تمام در ميدان مشق ميدان توپخانه و اطراف آن بودند . شاه هم تشريف داشت . تمام دور طهران را سير كرد .\r\nبعد يكى با چتر ( پراشوت ) ديگرى با بالون ( يعنى آيروپلان ) در جلوى شاه پائين آمدند .\r\nآنها كه پول داده بودند با سايرين تفاوتى در تماشا نداشتند براى آن‌كه به هوا رفت و همه ديدند . يك عدد تعليمى خوب « بامبو » حضرت اقدس و الا براى من فرستاده بود . نزهت هم بعضى خورده‌ريز زنانه براى ملكه و زينب .\r\n\r\nروز قتل خليفهء ثانى\r\nبارى امروز روز قتل خليفهء ثانى است . سابقا در تمام بلاد ايران ديشب و امروز [ را 
  ] جشن مىگرفتند عمركشان مىكردند . زنها و بچه‌ها لباس قرمز پوشيده بزكهاى مفصل مىكردند حتى پيرزنها . در مدارس . . . روضه‌خوانها روضهء عمر مىخواندند . حتى بعضى از مردم نذر داشتند يا نذر مىكردند براى سلامتى اولاد خود كه تهيهء جشن كنند و روضهء عمر بخوانند . . . در اين يك شبانه‌روز بلكه تا آخر ماه اغلب مردم معاصى را مباح مىدانستند . . . اما در اين سنوات خيلى اين مسائل تخفيف يافته و كم شده . من در بيست و سه چهار سال قبل در قم بودم . در چندين نقطه از اول ماه تدارك عمركشان ديده مىشد . . . محض خاطر علما به جاى آلات طرب تشت و طاس و ظروف مس با چوب يا با دست مىزدند و اشعار يا بحر طويل مىخواندند . آن‌وقت عمر را آتش مىزدند . زنها كيل مىكشيدند . . . مردم از اين مجلس به آن مجلس ديگرى مىرفتند تا همه تمام شود . . .\r\nاز اين مطالب دروغ كه سلاطين صفويه و . . . آن عهد محض پيشرفت كار خود و غلبهء بر عثمانيها به مردم القاء نموده بودند كه تا يومنا هذا باقى است . . . در طهران به واسطهء قدغن دولت در مجامع عموم اين كارها را مرتكب نمىشدند اما در هرخانه از متمول و فقير عمرى درست مىكردند و آتش مىزدند . انواع معاصى را مردم از شرب مسكر و . . .\r\nو قمار مرتكب بودند كه عيد عمر است و بايد به اى نحو امكان عيش و شادى كرد و گناه نخواهد داشت بلكه عبادت است . در مدارس . . . هم كارهاى عجيب غريب مىكردند .\r\n\r\nدر زنجان\r\nمن كه خمسه رفتم آخر ذيحجهء 1318 بود خوب است آنچه خودم ديدم بنويسم . از سيم و چهارم ماه ربيع الاول در مدرسه و مسجد مرحوم دارا كه اول مدرسه و مسجد بزرگ زنجان است طلاب جمع شده يكى را ميان خود شاه مىكردند ديگرى را اتابيك يا صدراعظم ، همين‌طور فراش‌باشى ، كشيك‌چىباشى و غيره و غيره ، جمعى هم فراش و\r\n\r\n","description":"","footnote":"","page_name":" 4001 ","page_number":815},
  {"content":"\r\n\r\nنوكر . فرامين از جانب اين شاه نوشته به خانه‌هاى اعيان و اشراف و تجار جهت اخذ پول مىرفتند كه تهيهء شام و ناهار و ساير چيزهاى شب نهم و روز نهم ديده مىشود . من در اطاق نشسته بودم در اطاق باز بود . جمعى هم از زنجانيها نشسته بودند . ديدم صداى پاى زيادى آمد بيرون . نگاه كردم چهار نفر با لبادهء بلند و كلاه جلو مىآمدند كه عصاهاى خود را سربالا نگاه داشته بودند ، يك نفر به همان لباس پشت سر آنها و عينك بسيار بزرگ آبى زده بود ، جمعى هم از دنبال . جويا شدم چه خبر است . گفتند اتابيك از طرف شاه آمده . جويا شدم چه مسأله‌اى است . مختصرى حكايت كردند كه مسبوق از مطلب شدم .\r\nدر بيرون همه‌كس برمىخاست و تعظيم مىكرد . به همين هيأت وارد اطاق شدند كه آن چهار نفر جلوى با اشارهء دست حكم برخاستن نمودند كه تمام اهل مجلس جز من برخاسته در حالت احترام ايستادند . اتابيك وارد شد . خواهى نخواهى من هم تواضع كردم . آمد بالاى مجلس نشست و سايرين دور اطاق ايستادند . آن‌وقت اجازه داد به غير آخوندهاى همراه خودش همه نشستند . اتابيك با چشم و ابرو و عينك احوالپرسى كرد ، مبارك باد گفت . قليان آوردند ، چاى آوردند . بعد از آن دست در بغل كرده كاغذى بيرون آورد كه يك نفر از خدام دويده آن را دو دستى گرفته بوسيده به دست من داد و حكم كرد من هم ببوسم كه من اطاعت نكردم . مطلب كاغذ اين بود كه براى تهيهء جشن طلاب صد هزار قران جريمهء حضرت فلان است . آن‌وقت باز به من گفتند مقصود از صد هزار قران ده تومان است . من نصف آن مبلغ را گفتم آورده تقديم اتابيك نمودم . برخاسته به همان طمطراق رفت به خانهء ديگران . اين پولها كه از خانه‌ها جمع شد آن‌وقت روز ششم و هفتم و هشتم دم مدرسه را مىگرفتند هركس از كسبه نوكر باب رد بشود پول مىخواستند . اگر نمىداد يا نداشت بدهد فورا آن آدم را در ميان حوض آب مدرسه مىانداختند كه تمام لباسش خيس آب مىشد و چماق به او مىزدند تا به همان حال عبرت‌الناظرين از مدرسه خارج شود . شب نهم و روز نهم غذاها تهيه مىكردند ، بيشتر نفاخ خصوصا ترب و شلغم و كلم خام مىخوردند . . . شكمها كه خوب سير مىشد به جان خود افتاده شاه احكامات صادر مىكرد يكى را چوب مىبستند ، ديگرى را توى حوض مىانداختند ، چه و چه . به جاى مسكرات شاه حكم مىكرد يك كاسه آب متعفن كثيف گنديده يا از حوض مدرسه يا از جاى ديگر آورده به همديگر مىخوراندند . . .\r\nفعلا كه اسمعيل از شهر دير كرده گويا جناب شيخ ما مشغول همين كارهاى ركيك است . پارسال چوب به چشمش خورده نزديك بود كور شود امسال نمىدانم چه به سرش آمده باشد .\r\n\r\n","description":"","footnote":"","page_name":" 4002 ","page_number":816},
  {"content":"\r\n\r\n\r\nنامهء شيخ\r\nچهارشنبه 15 ربيع المولود ، 22 درجهء دلو - هوا هيچ به زمستان مشابهت ندارد ، يخچال ما هم نصفه ماند . اسمعيل روز 12 از شهر آمد كاغذجات زياد داشت اما روزنامه نياورده بود . شيخ نوشته بود « مىخواهند لطف اللّه خان غلام‌باشى را مأمور عمل پيچ‌بن كنند تا چه صلاح مىدانيد . وزير مختار روس آمد با طمطراق و تجملى وارد شهر شد . تمام قشون استقبال كرد ، شليك توپ كردند ، آسمان‌پيما آمد در خيابان نجف‌آباد طيران كرد .\r\nحكومت طهران احضار شده شايد بيايد شايد نيايد . مردم راضى نيستند بيايد . پوست گرگها را براى دكتر مىبرم . » ( پايان نامهء شيخ )\r\n\r\nپوست سمور دانه‌اى شش تومان\r\nقونسل بعد از مدتها جواب مكتوب تبريك عيد مرا داده بود . اظهار امتنان [ كرده و نوشته 
  ] و چون عادت به البسهء پوست ندارم پوست سمور را عودت دادم . خوب بود عكس خودتان را كه بهترين يادگارهاست براى من روانه فرمائيد . پوستها را رضى خان برداشت و گفته است سه عدد ديگر هم براى من روانه كنيد . درحالى كه امسال برف نيامده و سمور كم است . هركس هم شكار كند يا با تله بگيرد چون دانه‌اى شش تومان قيمت پيدا كرده مخفى به شهر مىبرند و ابدا در اينجا آشكار نمىكنند . رئيس عدليه هم امتنان زياد از ارسال كشك و پنير نموده بود . عدل الممالك كه عتبات عاليات با مادرش رفته هنوز نيامده است . رفعت السلطان قليان كدوى تنكابون خواسته بود . مكتوب طهران مال حضرت و الا بسيار مختصر و احوالپرسى بود مال عماد السلطنه عينا درج مىشود :\r\n\r\nنامهء عماد السلطنه\r\n« فدايت شوم - صبح است در خزانه‌دارى عرض مىكنم . هوا هيچ شباهت به زمستان ندارد و هيچ يخ نبسته . كمتر وقتى اين قسم زمستان گرم ديده بودم . هرچند باران مىآيد و خشك نيست . زمستان خوب پارسال اسباب شد كه امسال غله فراوان و ارزان هم شد ، چنانچه الان جو ده تومان كه سر خرمن سيزده تومان بود . با اين ترتيب ممكن است سال ديگر باز محتاج آرد حاجى طرخان و آن لوطىبازيها مردم بشوند . اخبار پايتخت الان همين حكايت انتخابات است كه امروز روز آخر گرفتن رأى است . اگر برحسب خواهش مردم امتداد بدهند نمىدانم - 18558 تعرفه داده‌اند . اما در سه روز 4500 رأى گرفته‌اند .\r\nالبته اين دو روز هم پيش از اينها رأى نگرفته‌اند يا وقت كم بوده به هرصورت بسا مردم\r\n\r\n","description":"","footnote":"","page_name":" 4003 ","page_number":817},
  {"content":"\r\n\r\nكه خواب و خوراك ندارند و چقدرها دست و پا كرده‌اند .\r\n\r\nجوانها\r\nچند روزنامه حاضر شده بود اما امروز به پست نرسيد ، يعنى فراموش كردم . مدتى است از شما كاغذ نمىرسد و جوابها مانده گويا در شهر كاغذجات مانده باشد . اميدوارم نور چشمان ديگر كسالتى نداشته باشند . در خزانه‌دارى تزلزلى به كار ما وارد شده احتمال انفصال مىرود كه باز بايد دچار و مبتلاى بيكارى و سختى بشويم . حالا مناسبتى با قديم هم ندارد . چون تمام جوانها صاحب كار شده‌اند و از آن طرف زحمت خانه‌دارى و معاش را هم ندارند . به ما سخت‌تر مىگذرد و هميشه سرشكسته [ ايم 
  ] و بايد جواب چندين نفر نان‌خور را بدهيم . هيچ هيچ مناسبت به ده سال پانزده سال قبل ندارد كه جوانهاى حاليه طفل بودند و راه معاش سهل‌تر ، اميد به آينده هم بيشتر بود . الآن قسمى شده كه اگر در اول ماه دويست تومان پول نقد من نداشته باشم هيچ نمىتوانم در خانهء خودم راحت باشم نه در منزل شما ، يك اوضاعى است كه نوشتن ندارد . الان حاجى افخم الدوله همين‌طور ابتلا را دارد و حال آن‌كه او دست و پايش نسبة بيشتر است كسل و افسرده است . مواجب هرمز ميرزا را هم با كمال اصرار نتوانست وصول كند .\r\n\r\nمسيو مرنارد\r\nروزنامه‌ها به مسيو مرنارد چسبيده‌اند و خواهيد خواند . مىگويند او هم فرنگ مىرود يعنى نه آن‌كه معزول شده باشد و از آن طرف با واسطه و پرروئى و احتياج و هر اسمى كه رويش بگذارند عدد كثيرى از مردم داخل خزانه‌دارى شده‌اند كه ابدا آنقدر كار واقعا نيست . لهذا گمان مىكنم يك مرتبه خزانه‌دارى را مثل عدليه ببندند و اعضاء تصفيه شود . به محض آن‌كه مجلس شورا منعقد شود اول صحبت وكلا همين زيادى اعضاء و بىترتيبى خزانه‌دارى است . زيرا كسى از جزء جزء مخارج اطلاع ندارد . اگر جمع و خرجى هم صورت بدهند چاپ كنند كليه مخارج خواهد بود و صحت و سقم آن غيرمعلوم است . وزير مختار تازه روس آمد . شارژده‌فر سابق به حضرت و الا صراحة نوشته بود كه ماليات املاك خود را بايد بدهيد . ماليات اميرآباد و غيره را مطالبه مىكنند .\r\nاينجا كارى كرديم كه مهلتى دادند تا وزير مختار روس بيايد ، شايد براى حقوق حضرت و الا اقدامى بكند . كار همين قسم مانده . ملك‌آرا كه راحت ابدى شد و چقدر اين يك سال به او سخت گذشت . جنازه‌اش را به قم بردند . شعاع الدين ميرزا الحمد للّه خوب شد ناخوش شده بود . حكومت قزوين معزول . مازندران را هم مىگويند . فخر الملك شب و\r\n\r\n","description":"","footnote":"","page_name":" 4004 ","page_number":818},
  {"content":"\r\n\r\nروز مىدود و اقبال دارد . نظام الملك روزبه‌روز كارش سخت‌تر مىشود . اعظم الملك حاكم نور شد . افخم الملك در صدد اين است كه معاون يك حكومتى بشود . نزهت و غيره الحمد للّه سلامت هستند . از حورى خانم كاغذ مىرسد . روشنك مدرسه مىرود .\r\nپنجم ربيع الاول 1332 - ضميمه - مواجب ارباب حقوق ركاب را قرار داده‌اند تومانى دو ريال باشد ، آن هم به اين ترتيب\r\n1 - كميسرى بايد هويت و زنده بودن صاحب قبض را بنويسد .\r\n2 - خود صاحب قبض بايد بيايد و قبض را بدهد پول بگيرد .\r\n3 - قبل از صدور قبض نوشته بدهد كه به طوع و رغبت تومانى دو ريال را قبول دارد .\r\nما حالا تعرفه را گرفته و نوشته‌ايم ولى براى ساير مسائل مانده‌ايم معطل ، هويت شما را كدام كميسرى بنويسد و شما چه وقت مىتوانيد از الموت آمده پول بگيريد . تمام اين حرفها براى اين است كه اين مختصر حقوق را قطع كنند ، اما به اين تدابير خنك و بىمزه .\r\nروزنامهء « رعد » را هم گفتند امروز توقيف كرده‌اند . اگر بستهء روزنامه به شما برسد خواهيد ديد كه با خزانه‌دارى چطور سر و شاخ شده‌اند . » [ پايان نامهء عماد السلطنه 
  ]\r\n\r\nرقعهء حاج آقا\r\n« تصدقت شوم دستخط مبارك تاريخ دهم صفر زيارت شد . از سلامت وجود مبارك شكر الهى را به‌جا آوردم . در باب فروش قبض اطاعت نموده با حضور آقا تحقيق مىكنم و به عرض مىرسانم . همين‌قدر مىدانم قبوض سيچقان‌ئيل به غير اين مختصرها تومانى دو ريال از خزانه‌دارى دادند ، البته در فروش كمتر مىدهند . در باب تازه گل چيزى را كه چاكر تحقيق كردم بعد از عروسى حورى خانم به واسطهء بعضى حرفها و دعواها اين بدادا هم رفته بيرون منزل گرفته ، كسى هم عقب او نفرستاده‌اند . حالا مثل همه سياه‌ها به روز گدائى افتاده منتظر دستخط مبارك بودم كه حاليه رسيد . ابدا تكليفى معلوم نفرموده بوديد ( از اين مسئله خبر ندارم جويا شدم مجمل نوشته بودند ) مثل جوابهاى حضرت اقدس والاست . ابدا نتيجه معلوم نيست . در باب هرمز ميرزا و پول مىدانيد چاكر هرچه داشته باشم متعلق به سركار است و هروقت هم مقتضى باشد هرچه بخواهم بدون ملاحظه عرض خواهم كرد . سند نيست يادداشتى است و بايد سنهء 1327 باشد . چون هرمز گرفتار بىپولى در فرنگ است و فعلا خزانه‌دارى اشكالات فراهم كرد ، جد بزرگوارش هم فقط اظهار مرحمت خوشكه مىفرمايند ، پدرش هم دچار بىپولى است ، لابد مرحمت سركار لازم است . درواقع حاليه بايد او را شما راه ببريد و جز به سركار به احدى اين عرض را نخواهم كرد . اگر خداوند راه انداخت فبها و الّا باز عرض مىكنم فعلا\r\n\r\n","description":"","footnote":"","page_name":" 4005 ","page_number":819},
  {"content":"\r\n\r\nكه به مرحمت سركار خداوند اين دويست تومان را رسانيد و هم امروز برات كردم كه ديروز كاغذش رسيد و يك ماه مخارجش لنگ بود . داخل در مدرسهء « فاكولته دو دروا » « 1 » نيز شده . در باب غله و پول حضرت و الا كاغذ سركار را دادند چاكر خواندم جوابهاى مسكت شنيدند . سركار هم به اين حرفها گوش ندهيد . آقاى عماد السلطنه هم شايد موافق ميل حضرت و الا مرقوم دارند . ملك‌آرا بيچاره مرحوم شد و از اين زندگى و سختى مرض و نابينائى خلاص شد . شب جمعهء گذشته به رحمت ايزدى پيوست . روز جمعه جنازه را به قم بردند . اوضاع انتخابات است . احتمال مىرود تا بيست هزار تعرفه بگيرند . سركار براى انجمن كه از قزوين به الموت مىآيد ترتيبى بدهيد . مقتدر نظام چند روز به محرم مانده فرنگ رفته و از قرار مذكور در ژنو داخل پانسيونى شده فرانسه مىخواند . شعاع الدين ميرزا حالش خوب شده . معتضد السلطنه هميشه احوالپرسى مىكند . امروز بنا بود ناهار اينجا تشريف بياورند . زياده عرضى ندارم . »\r\n[ پايان نامهء حاجى آقا 
  ]\r\n\r\nفوت ملك‌آرا\r\nاز فوت مرحوم ملك‌آرا بسياربسيار افسرده و ملول شدم . خداوند او را رحمت كند دوستى من با او و همين‌طور او با من از قوم‌خويشى بالاتر بود . در اين مدت متمادى از مجالس رسمى گرفته تا مجالس خاص و انس در هيچ‌يك ممكن نشد باهم نباشيم . آن مرحوم به واسطهء تندى و سوداوى بودن مزاجش با هركس رفاقت داشت از يكى دو ماه نگذشت مگر با من ، زيرا من هيچ‌وقت او را به خشم نياوردم و هميشه با او به نرمى و آرامى راه رفتم . خانهء او راحت‌گاه ما بود ، وضعش مرتب ، منظم ، فرنگىمآب ، لباسش از همه بهتر ، اسبش از همه قشنگ‌تر . بارى همه‌چيز پدر و پسر منظم و خوب بود . اين آخر عمر به سختى و بىپولى دچار شد .\r\n\r\nزنهاى محمد شاه\r\nخوب است مختصرى از ملك‌آراى مرحوم بزرگ و اين ملك‌آراى ثانى شرح بدهم به قدرى كه در نظر دارم : محمد شاه مبرور به واسطهء حركات زشت ركيك مهد عليا كه هيچ سزاوار شأن و رتبهء او نبود چند عيال ديگر گرفت كه عدد آنها گويا هفت نفر بود : يكى از\r\n\r\n\r\n","description":"","footnote":"\r\n( 1 ) . دانشكده حقوق -  Faculte de droit \r\nهرمز ميرزا در 1309 شمسى به تير خطا كشته شد . ( مسعود سالور )\r\n","page_name":" 4006 ","page_number":820},
  {"content":"\r\n\r\nآنها والدهء ملك‌آرا بود كه از اكراد نجيب چهريق آذربايجان بود . مىگفتند خود مرحوم ملك‌آرا هم انكار نداشت كه مادرش از نژاد خلفاى بنى اميه يا بنى عباس بود . تاج الدوله لقب داشت و اول پسرى آورد كه در طفوليت مرحوم شد اسم او عباس ميرزا بود كه بعد هم اين شاهزاده را عباس ميرزا اسم گذاردند و نايب السلطنه لقب دادند . اين زن و اين فرزند نزد شاه مبرور بسيار سوگلى بودند و گفتند شاه و حاج ميرزا آقاسى مايل بودند كه وليعهدى را به اين شاهزاده بدهند . مادر ناصر الدين شاه به اين زن و به اين پسر خيلى حسد مىبرد ، اما كارى از دستش ساخته نبود . زيرا در مقابل آن خانم تحت الشعاع بود .\r\nشاه مبرور كه فوت كرد موقع آن رسيد كه مهد عليا تلافى كند ، اين بود كه تاج الدوله نايب السلطنه را برداشته به حضرت معصومه فرار كرد و آنجا متحصن شد .\r\n\r\nعباس ميرزا ملك‌آرا\r\nملك‌آرا يا نايب السلطنه آن‌وقت دوازده سيزده ساله بود . شاه به تخت سلطنت جلوس كرد . مهد عليا صاحب آن مقامات شد . حاجب الدوله را فرستادند قم تاج الدوله و نايب السلطنه را به عتبات عاليات روانه كند . اول تاج الدوله راضى نمىشد يعنى مىترسيد از قم خارج شود پسرش را نابينا يا تلف كنند . حاجب الدوله به هزار مشقت خانم را مطمئن كرد كه سوء قصدى نيست ، اما از شهر كه خارج شدند آنها را جستجو كرده جواهرات را گرفتند مگر قدر قليلى كه خوب مخفى كرده بودند . مدتها عباس ميرزا در بغداد توقف كرد . آنجا دختر شاهزاده محمد ولى ميرزا ابن خاقان را گرفت . مادرش همان‌جا وفات كرد . از دولت ايران مقررى نداشت ، اين جواهرات هم تمام شد .\r\n\r\nملك‌آرا در استانبول\r\nشاهزاده مخفى و متنكرا به اسلامبول رفت . بعد از شرفيابى خدمت سلطان عبد العزيز مىفرمودند بيرون در راه پله آجودانى به من رسيد گفت سلطان مىفرمايند كار شما چه چيز است و براى چه كار آمديد . من جواب دادم عرض كنيد از گرسنگى .\r\nبعد از آن‌كه معلوم كردند كه من كار ديگرى ندارم تقصيرى هم نكرده‌ام آن‌وقت مرا مهمان كردند و همه‌جا به گردش بردند تا مدتى كه اسلامبول بودم بعد هم برايم مقررى معين كردند . بغداد آمدم همه ساله ماه به ماه مىگرفتم . اين رفتن من هم به اسلامبول به مشورت والى بغداد بود . شاهزاده آنجا خوب تحصيل كرد . فرانسه مىدانست ، زبان عربى و تركى اسلامبولى خوب تكلم مىكرد . ادبيات ايرانى و علومات عربى از فقه اصول تفسير و غيره و غيره كاملا آگاه بود . تقريبا ملك‌آراى مرحوم يك ملا و مجتهدى\r\n\r\n","description":"","footnote":"","page_name":" 4007 ","page_number":821},
  {"content":"\r\n\r\nبود كه فنونات و علومات جديد هم به آن مزيد شده بود .\r\n\r\nملك‌آراى دوم\r\nمحمد ميرزا هم آنجا تحصيل مىكرد . فرانسه مىدانست . زبان عربى و تركى مىدانست . سواى محمد ميرزا شاهزاده دو دختر هم داشت . در عهد صدارت ميرزا حسين خان سپهسالار بود يا عهد وزارت خارجهء ميرزا سعيد خان « 1 » كه شاهزاده را راضى به آمدن طهران كردند شاهزاده با محمد ميرزا به طهران آمدند . اما آنها را رسما وارد طهران كردند با كالسگه سلطنتى و مستقبلين زياد ( حالا من درست نمىدانم در اين سفر بود يا سفر دوم ورود شاهزاده كه طفل بودم و حضرت و الا مرا استقبال فرستاده بود كه حاليه خيلى كم يادم هست « 2 » ) .\r\n\r\nملك‌آرا حاكم زنجان و فرار به روسيه\r\nشاهزاده را در عمارت خورشيد منزل دادند به مهمان‌دارى كامران ميرزاى نايب السلطنه و لقب ملك‌آرائى . حضرت والاى ما كه هيچ برادر خود را تا آن روز نديده بود حتى مكاتبه هم از ترس شاه نداشت آنجا به ملاقات رفتند . پس از يكى دو ماه شاهزاده را حاكم خمسه كردند . پس از هفت هشت ماه توقف خمسه كم‌كم شاهزاده را خيال برداشت . اين حاجى امجد الدولهء حاليه كه آن‌وقت عميد الملك لقب داشت در خمسه سر املاك خود رفته بود بناى شيطنت را گذاشت ، به شاهزاده بعضى دروغها گفت ، بسى عنوانات نمود كه يك مرتبه اين خيال پيش چشم شاهزاده مجسم شده كه او را خواهند كشت . اين بود با نوكرهاى بغدادى خود مشورت كرده چند رأس اسب به اسم اين‌كه مىخواهند اسب‌دوانى كنند سوقان گرفته يك شب شاهزاده و محمد ميرزا و آن چند نفر نوكر فرار به سمت آذربايجان و خاك روسيه كردند .\r\n\r\nمراجعت از روسيه\r\nمن روزنامهء رفتن به اسلامبول شاهزاده را پس از فوتش خوانده‌ام كه خيلىخيلى بامزه بود . اما روزنامهء اين فرار را نديدم . شاهزاده روزنامهء ايام حيات خودش را نوشته\r\n\r\n\r\n","description":"","footnote":"\r\n( 1 ) - در صدارت ميرزا حسين خان سپهسالار بود . ( مسعود سالور )\r\n( 2 ) - سال 1295 كه نويسنده هشت ساله بوده است . ( مسعود سالور )\r\n","page_name":" 4008 ","page_number":822},
  {"content":"\r\n\r\nبود نزد اين ملك‌آرا بود « 1 » ) به يكى از شهرهاى قفقاز رسيده تلگراف به امپراطور كردند كه اول حكم شد شاهزاده در همان شهر به نظارت پليس توقف كند و با طهران مذاكرات كردند معلوم شد شاهزاده بى جا واهمه كرده و تقصيرى هم ندارد . آن‌وقت پليس را برداشتند و ماهانه هم دادند . درست نمىدانم اين مسافرت شاهزاده چقدر امتداد يافت كه باز شاهزاده را اطمينان داده به طهران آوردند . از طرف شاه قيمت خانه هم مرحمت شد . در سنگلج خانه و باغى گرفتند كه ملك‌آراى ثانى به شيخ الاسلام قزوين فروخت كه تفصيل آن بيايد . عيال و دخترهاى خود را هم از بغداد آوردند . خانهء بغداد را دولت ايران براى قونسلگرى خود خريد . به خود ملك‌آرا شش هزار تومان مقررى با دويست خروار خانوارى دادند . به محمد ميرزا هم منصب سرتيپى و دو هزار تومان مقررى .\r\n\r\nمناصب ديگر ملك‌آرا\r\nديگر حكومتى به شاهزاده ندادند . يك دفعه حاكم قزوين كه خيلى نزديك به طهران باشد شد ، بعد وزير تجارت شد . آخر عهد ناصر الدين شاه هم دو سال حاكم گيلان [ بود 
  ] از هرجهت به اين پدر و پسر خوش مىگذشت . مواجب معين داشتند ، خرج معين به حد متوسط و به قدرى ترتيب خانه و منزل و گذران آنها مرتب و منظم بود كه همه كس آرزو مىكرد . براى محمد ميرزا شمس الملوك خانم دختر عزيز الدوله را گرفتند و خانه‌اش را در همان همسايگى خودشان جدا نمودند كه در اين خانه به ما خوشها گذشت .\r\n\r\nملك‌آرا در دورهء مظفر الدين شاه\r\nبعد از جلوس مظفر الدين شاه و عزل اتابيك امين السلطان شاهزاده را وزير عدليه و تجارت كردند و بعد در مذاكره بودند كه فرمانفرماى خراسان بكنند كه اجل مهلت نداد .\r\nدر روز اسب‌دوانى در چادر امين الدوله كه وزير اعظم بود سر ناهار به تاريخ 1314 به مرض سكته وداع دار فانى را گفت . شاهزاده را به منزل آوردند ما همه مطلع شده از همان اسب‌دوانى آنجا رفتيم كه اطباء فرنگى تمام حاضر بودند و معالجات سودمند نشد . « 2 » مذهب شاهزاده شيخى بود .\r\n\r\n\r\n","description":"","footnote":"\r\n( 1 ) - روزنامهء استانبول و روسيهء او به دست نيامده است ولى سرگذشت خود نوشتهء او را آقاى دكتر عبد الحسين نوايى چاپ كرده‌اند ( تهران ، 1328 ) .\r\n( 2 ) - تفصيل مرگ او را در جلد دوم صفحات 1138 الى 1141 ملاحظه كنيد .\r\n","page_name":" 4009 ","page_number":823},
  {"content":"\r\n\r\n\r\nملك‌آراى دوم\r\nمحمد ميرزا را پس از فوت پدرش لقب ملك‌آرا دادند ( در همان وقت كه سكته به شاهزاده عارض شد ) رو به امين الدوله كرده گفت هنگام رفتن است و اين شعر را خواند .\r\n دير بماندم در اين سراى كهن من * تا كهنم كرد صحبت دى و بهمن \r\nشعر ديگر عربى فرمود كه كسى حفظ نكرد . آن‌وقت فرمود محمد ميرزا را بعد از خدا به شما مىسپارم . محمد ميرزا از خودش هفت هشت هزار تومان پول نقد داشت ، خانهء خود را هم چهار هزار تومان فروخت به خانهء پدرى آمد . مبلغى هم مال از نقد و جنس ، كتاب ، رخوت ، جواهر و غيره ارث برد با سالى چهار هزار تومان مقررى . ميان جوانان علم شد . آن ترتيب پدرى خود را فراموش كرد بناى تبذير را گذاشت . اول عيالش بناى « لوطى اجلافى » را كه تا آن‌وقت از ترس ملك‌آرا نمىكرد گذاشت . روضه‌خوانى به چه تفصيل ، مهمانيها چطور ، با دخترهاى ناصر الدين شاه و خانواده‌هاى متمول باب مراوده را مفتوح كرد ( كه از همه كار در طهران بيشتر آدم را متضرر و پريشان مىكند ) . از مغازه‌ها بناى خريد را گذاشت به زيارت مشهد با تفصيلى رفت . بعد از آن‌كه عزيز الدوله هم مرحوم شد و لقب عزيز الدوله گرفت بيشتر اين كارها شدت كرد .\r\n\r\nولخرجيهاى ملك‌آرا\r\nاما ملك‌آرا اول بناى عمارت ساختن را گذاشت . مثلا حمام قديم را خراب كرد جديد ساخت . طرح باغ را به هم زد ، عمارت و بالاخانه ساخت . بعد از چندى اين بالاخانه‌ها را خراب كرد عمارت يك مرتبه ساخت . اندرون را به كلى بر هم زده جديدا ساخت . اطاقهاى بيرون را تغيير و تبديل داد . كالسكه ، اسب ، تفصيلاتى . آن‌وقت به اينها قانع نشده باغى در حسن‌آباد گرفت ، عمارت عالى بنا كرد . آن‌وقت من شيراز رفتم مراجعت ديدم باغ نيمه‌تمام مانده و شاهزاده فروخته دهى خريده شريف‌آباد نزديك شهر . گفتيم اين كار بهترى بود . بعد بناى عمارتى در شريف‌آباد گذاشت . باغ را بر هم زد .\r\nباغبان از شهر برد . چندين مرتبه ما را آنجا مهمان كرد . باوجودى كه با من خيلىخيلى دوستى داشت از ضمير خود و از دارائى خود ابدا اطلاع نمىداد و از هيچ كدام ماها مشورت نمىكرد . همه ما هم گمان مىكرديم از ملك‌آراى مرحوم دفينه و گنجى مخفى به او رسيده است . آن‌وقت من خمسه رفتم مراجعت از خمسه ديدم شريف‌آباد را ارباب جمشيد خريده مبلغى از بابت طلب خود برداشته و مقدارى هم زمين نزديك جمشيدآباد داده كه چهار پول نمىارزد كه آخر هم مفت رفت .\r\n\r\n","description":"","footnote":"","page_name":" 4010 ","page_number":824},
  {"content":"\r\n\r\n\r\nدر عهد عين الدوله\r\nعين الدوله صدراعظم شد به ملك‌آرا اظهار مرحمت نمود . حكومت عراق را داد ، مبلغى آنجا تعارف گرفت . ملك‌آرا رفت عراق . بعد عيالش را برد از آنجا كه كاره نبود و مزاجش هم بسيار سوداوى بود كه به يك كلمه حرف ناملايم به كاينات بد مىگفت دوامى نكرد . آخر سال آمد كتابچهء عراق قريب هشت هزار تومان كسر محل داشت كه هيچ حاكمى اين پول را نداده بود ، عين الدوله مطالبه كرد و به ملك‌آرا گفت اول حكومت شما بوده حرف مرا بشنويد اين پول را بدهيد ، از جاى ديگر تلافى مىكنم . اين فرمايش را ملك‌آرا به جان و دل خريد ، باز بدون مشورت از كسى خانهء خود را به شيخ الاسلام فروخت به قيمت نازل و تمام را به حضرت و الا عين الدوله تقديم كرد . در حسن‌آباد خانه‌اى كرايه كرد به اميد تلاقى شاهزاده .\r\n\r\nحكومت ملاير\r\nشاد بود تا حكومت ملاير را دادند . رفت آنجا هيچ نتوانست فايده ببرد . حتى براى مخارج خود از طهران پول خواست و در آنجا قرض كرد . مأمور شد به نهاوند . به تجسس آن گنج معروف ( كه تمام را ظفر السلطان نهاوندى برد و خورد ) برود به جاى آن‌كه دخل خوبى از اين گنج مفصل معروف كند مبلغى مخارج كرد . معزول شده طهران آمد و روز به روز مفلوك‌تر شد ، تا اوضاع مشروطه شد كه پاك قطع اميد همه گرديد و مواجبها به اين روز افتاد . از حسن‌آباد دروازه قزوين آمد خانه گرفت . گذران منحصر به علىآباد ملكى خرقان عزيز الدوله شد در نهايت سختى . تا باهم قزوين آمديم . علىآباد رفت مراجعت طهران نمود . پارسال باز علىآباد آمد . آنجا سكتهء ناقص كرد به قزوين آوردند و طهران روانه كردند . من هم طهران رفتم دو دفعه خانه‌اش رفتم بهتر بود . بعد مرض سخت‌تر شد . فقارت از حد گذشت چنانچه از رقعهء اخوان معلوم مىشود كه خوشحال از فوت او شدند كه راحت شد .\r\n\r\nسرنوشت ملك‌آرا\r\nملك‌آرا شصت سال متجاوز داشت . در جوانى بسيار خوشگل ، خوش‌اندام بود . يك پسر و دو دختر از صيغهء چركسى خود كه در بغداد گرفته بود داشت . مرحوم ملك‌آراى بزرگ ثلث ارث خودش را به آنها داده بود . اين ملك‌آرا آن را هم خورد و تمام كرد . يكى از آن دخترها مرد ديگرى با محمد حسين ميرزا ( نوكر ) باقى هستند . از عزيز الدوله سه\r\n\r\n","description":"","footnote":"","page_name":" 4011 ","page_number":825},
  {"content":"\r\n\r\nدختر داشت . دو تا شوهر كردند ديگرى طفل است و در خانهء عزيز الدوله . فقط يك پسر آورد آن هم مرد . خداوند رحمتش كند و خداوند همه ما را از اين قبيل بلايا كه با دست خودمان به سر خودمان مىآوريم حفظ فرمايند . چند هزار تومان پول اين ملك‌آرا را پسرهاى مفتاح الملك كه به « دسته كليد » مشهورند تمام كردند كه شاهزاده را آلت عيش خود قرار داده بودند . پول ناهار شام همه با ملك‌آرا بود . آنها عيش كردند .\r\n\r\nدسته كليد - مفتاح\r\nدر اينجا توضيحى لازم است . پسرها و نوه‌هاى مفتاح الملك هركدام لقبى منشق از مفتاح گرفته بودند مثلا مفتاح السلطنه ، مفتاح الدوله ، مفتاح السلطان و غيره و غيره . به اين لحاظ فاميل آنها را « دسته كليد » اسم گذاشته بودند .\r\nمن در ايام عمر خودم با كسى كه از همه بيشتر مأنوس بودم با اين ملك‌آرا بود و با شعاع الدين ميرزا كه حقيقة نقطه مقابل هم بودند . آن از تبذير و اصراف بعد از پدرش اين در لئامت و امساك بعد از مادرش . از مجالست اولى كه ملك‌آرا باشد به‌قدر خود سهم بردم . چنانچه بعد از چهار سال توقف الموت و گرفتن آن همه تنخواه باز پولى ندارم .\r\nسهل است قرض حيدر ميرزا و قرض هرمز ميرزا هم باقى مانده كه اكنون محلى براى آنها ندارم . خداوند توفيق مىداد از اين به بعد صفات و مجالست شعاع الدين ميرزا در من تأثير مىنمود كه باقى عمر دچار فقر و فلاكت و شرمندگى نباشم .\r\n\r\nباز دربارهء ملك‌آراى اوّل\r\nملك‌آراى مرحوم كه عموى ما بود اخلاق و عاداتش نصف اروپائى بود نصف مشرق‌زمينى . مواجبش كه به خرج اصفهان مىآمد ظل السلطان مرتبا مىرساند و اول ماه جعبهء شاهزاده را بيرون آورده خرج تا آخر ماه را مىداد . ناهار بيرونى مىخورد اما خيلى زود و مىفرمودند هيچ وقتى صبح از خانه بيرون نمىروم جز آن‌كه ناهارم را خورده باشم ، و عصر جائى نمىروم جز آن‌كه نمازم را خوانده باشم . چون ده ملك و مشغلهء زيادى نداشت اغلب تنها بود . اگر تابستان بود طالار دوروئى با ارسيهاى طرح قديم داشت . صبح آنجا و عصر در باغچه مىنشست . زمستان بود اطاق كوچكى رو به مشرق داشت . آنجا در هردو اطاق هم روى تشك مىنشست . صندلى و نيم‌كت چندان معمول نبود . هروقت در اطاق بيكار بود كتاب مقابله مىفرمود ، آن هم يك نفرى كه خيلى سخت و دشوار است . هيچ‌وقت به ترتيب آن ايام نوكر در اطاق شاهزاده نبود . هركس را مىخواست زنگ مىزد مىآمد . مهمانى كه وارد مىشد چه عصر بود چه صبح قهوهء\r\n\r\n","description":"","footnote":"","page_name":" 4012 ","page_number":826},
  {"content":"\r\n\r\nعربى بسيار تلخى مىداد و خود شاهزاده به عادت عربستان روزى چند مرتبه قهوه ميل مىفرمود . چاى را فقط نزديك غروب مىخورد ، آن هم از اندرون سماور و اسباب چاى را بيرون مىدادند و پيشخدمت توى اطاق خود شاهزاده مىگذاشت . چاى را ميل مىكرد . بعد همه را اندرون مىبردند . شاهزاده مسكرات بسيار كم استعمال مىكرد و بسيار محرمانه ، حتى در مهمانيهاى سفراى خارجه هم نمىخورد . اواخر عمر در مهمانيهاى شمران حضرات والاى ما در حضور ما ميل مىكرد . شاهزاده بسيار مقدس بود و بسيار خوش‌صحبت . اگر يك نفر بچه هم خدمت ايشان مىرسيد از صحبت شاهزاده سير نمىشد . شاهزاده شوخ بود . هميشه مزاح مىفرمود . لباس شاهزاده هميشه يك سردارى يقه‌برگردان بود قدرى هم بلندتر ، پيراهن فرنگى با دستمال‌گردن مشكى . كلاه ماهوتى كه آن عهد فقط شاهزاده ملك‌آرا و شاهزادهء ما به سر مىگذاشتند كه حالا عمومى شده ليكن بلندتر از حالا بود . شاهزاده نقرس و سنگ كليه داشت . عصا به دست مىگرفت . سر عصاى شاهزاده كج بود . هميشه سر آن عصا را تشبيه به اماله مىفرمودند . اين عصا از يك قسم چوبى بود شبيه ارجن كه چندين عدد از عربستان با خود آورده بودند . كالسكه سوار نمىشدند . يكى به علت آن‌كه راه خانه ايشان بسيار بد بود ، ديگرى عشق به سوارى . چون عادى به هواى عربستان بودند نه در شمرانات عمارت خريدند نه ييلاق مىرفتند ، مگر گاهى برحسب لزوم خدمت شاه و سالى يكى دو شب هم به مهمانى حضرت والاى ما . هرجا از شاهزاده دعوت مىكردند رقعهء دعوت را نگاه مىداشتند تا از دعوت مراجعت كنند . يك دفعه آقاى عماد السلطنه پرسيدند به اين دقت رقعه را براى چه در جيب نگاه مىداريد . جواب فرمودند يكى به علت آن‌كه فراموشم نشود ديگرى براى اين‌كه شايد از من پرسيدند چرا شما آمديد من بيرون آورده نشان بدهم . در حساب و امورات خود بسيار دقيق بودند و بسيار خوش‌حق و حساب . سالى يك تومان سفيد به ماها عيدى مرحمت مىفرمودند . يك سال نمىدانم به چه علت شد كه يك اشرفى شاهزادهء به چنگ شعاع الدين ميرزا افتاد ، عرض كرد اشرفى حاضر است ليكن عوض عيدى مرسومى برمىدارم . شعاع الدين ميرزا اشرفى را برداشت . سال ديگر عيد آنجا رفتيم به همه عيدى را دادند به شعاع الدين ميرزا رسيد كتابچه از بغل بيرون آوردند فرمودند نور چشم ( هميشه به ماها فرزندى يا نور چشم خطاب مىكردند ) اشرفى پارسال سيزده قران قيمت داشت و شما مستحق ده قران بوديد ، سه هزار آنجا اين هم هفت قران حساب دو ساله پاك شد . به من خيلى التفات داشت . چون دخترش نامزد من بود هميشه مىفرمودند محمد ميرزا تو پاهاى قهرمان را بگير من سر و دست او را بكشيم بلكه بلندتر شود . به من « قهرمان الماء و الطين »\r\n\r\n","description":"","footnote":"","page_name":" 4013 ","page_number":827},
  {"content":"\r\n\r\nمىگفت . يك عيال بيشتر نداشت مگر چند سال آخر حياطى گوشهء باغ خريدارى كرده بودند و صيغه‌اى نگاه داشته بودند ، گاهى روزها آنجا تشريف مىبردند . شاهزاده خانم هم به قدرى چاق بود كه حد و اندازه نداشت . شاهزاده بسيار خوش تركيب بود سرخ و سفيد تا اين اواخر ، اما موى ريش و سبيل و سرشان سفيد بود . هيچ حنا و رنگ استعمال نمىكردند .\r\nناصر الدين شاه كه خيلى بزرگ‌تر بود ميل نداشت برادر كوچكتر آنقدر خودش را پير جلوه بدهد . چند مرتبه به كنايه فرمودند بلكه ملك‌آرا حنا بگذارد ، اما ايشان گوش ندادند . مسافرت خارجه تا اسلامبول رفته بودند ، دفعهء ديگر تا مسكو به تاج‌گذارى امپراطور حاليه كه ملك‌آراى ثانى هم همراه بودند . جنازهء شاهزاده را به قم در سر مقبرهء محمد شاه بردند . وصيت كرده بودند در سر قبر ايشان هيچ زينت و تجملى نگذارند حتى چراغ هم لازم ندارد . قارى هم لازم ندارد . خدام مقبره خيلى دلخور بودند و از لئامت ملك‌آراى ثانى مىدانستند .\r\n\r\nغله\r\nجمعه 17 ربيع المولود - روز مباركى است تولد حضرت به قول خاصه كه شيعه باشد امروز است . در حقيقت عيدى از اين شريف‌تر نداريم . اما در الموت هيچ اين اعياد جز نوروز و عيد فطر معمول نيست . اما من در حقيقت عزا دارم . بعد از آمدن اسمعيل هم كه خبر فوت مرحوم ملك‌آرا را خواندم دو روز هيچ از اندرون حتى از اطاق هم بيرون نيامدم . كمى هوا را سرد كرده و ابر است . آتان ده ما ياغى شده . مهراب كه ضد شفيع بود باهم ساخته‌اند نصف ماليات را خرج نموده‌اند و نمىدهند . قيمت غله‌ها هم مانده . از قيمت جنس امسال هم خبرى نيست . تمام اين مدت را هم با شلغم ، يا كلم ، با ارزن و كمى برنج سر كرده . نه پيش من رو دارند براى غله بيايند نه رودبار رو دارند ، زيرا مال پارسال آنها را هم نداده‌اند . به قدرى هم اينها وحشى و بىمعنى هستند كه هيچ صلاح و صرفهء خود را هم نمىدانند . جمعيت آنجا هم بسيار است و هروقت هم كار به آنها سخت شود مردها كنار رفته مخفى شده زن‌ها را جلوى مأمورين روانه مىكنند و مأمور ناچار مىشود سكوت اختيار كند . زيرا زنها نه پرده مىكنند نه حجاب دارند . حتى براى دفع و رفع مأمور پاچه‌هاى خود را بالا زده خود را ارائه مىكنند . حاليه ما گرفتار يك همچو دهى شده‌ايم كه يك كلمه حرف به خرج آنها نمىرود .\r\n\r\n","description":"","footnote":"","page_name":" 4014 ","page_number":828},
  {"content":"\r\n\r\n\r\nاوصاف بهمن\r\nبارى اسمعيل كه شهر مىرفت اندازه دادم براى زينب و ملكه و بهمن رخت عيد بياورد . اندازهء بهمن را كه حاليه تقريبا شانزده ماه و نيم دارد بنويسيم قد هفتاد سانتيمتر - سر كه اندازه كلاه باشد چهل و شش سانتيمتر - مچ دست دوازده - پا چهارده - گردن بيست و هفت . احوالات او : بهمن عشقى به چوب دارد . دست گرفته آدم را كتك مىزند و خنده مىكند به كلاه ميل دارد از سر هركس كه بتواند و نزديكش برود برمىدارد . از ايام محرم ياد گرفته دودستى سينه مىزند . شيرينى كه خورد مادرش يا ديگرى دستها را بلند كرده مىگويد آقا الهى شكر . او هم فورا دستهاى كوچك خود را به هوا بلند كرده و چشمها را به آسمان يا سقف انداخته به زبان بىزبانى شكر مىگويد . آن‌وقت دستها را تكان‌تكان داده پاك مىكند و دهان خود را نزد مادرش برده با دستمال پاك كند . مىگويد آقاجان كدام است با دست و چشم و ابرو مرا نشان مىدهد . خواهرجان كدام است همين‌طور مادرجان كدام است نشان مىدهد . شبها زير ميز مىرود و آنجا را اطاق خودش مىداند . هروقت سمت صندوقخانه مىروند رقص مىكند ، دست مىزند ، سر تكان مىدهد كه بسيار مضحك است . تازگى به‌قدر دو سه ثانيه مىايستد الموتىها مىگويند آقا سال . آقا سال يعنى آقا بايست بايست .\r\n\r\nاروپا\r\nچهارشنبه 22 - روزنامهء « لندن نيوز » اشكال زياد داشت . نمرهء « كريس‌مس » براى من نيامده ، نمىدانم در پستخانه برداشته‌اند يا از لندن نفرستاده‌اند . پرنس ويلم‌آف‌ويد نامزد تاج و تخت آلبانى شده زنش از شاهزاده خانمهاى رومانى است . بسيار هم خوشگل اما در آلبانى فى الجمله مذاكره بين آرناوتهاى مسلم و مسيحى در انتخاب او شده . عجالة هم هفت حكومت مستقله در آلبانى داير است كه هيچ كدام به ديگرى اعتنا ندارند .\r\n\r\nعثمانى و خريد كشتى\r\nعثمانيها « درونات ريودو ژنيرو » را از انگليس خريدارى كرده‌اند سه مليون و نيم ليره .\r\nاين كشتى خريده شده و اسم آن را هم سلطان عثمان اول گذاشته‌اند . كشتى بزرگى است و اين اولين قوهء بحرى اوست . كامل پاشا مرحوم شده و تازگى انور بيك را لقب پاشائى داده وزير جنگ شده است . يك جنرال آلمانى براى تربيت قشون عثمانى وارد اسلامبول شده و مشغول اصلاحات نظامى است .\r\n\r\n","description":"","footnote":"","page_name":" 4015 ","page_number":829},
  {"content":"\r\n\r\n\r\nفرانسه\r\nكابينهء فرانسه تغيير كرده از نو تشكيل كابينه شد . اشكال آسمان‌پيمايان را كشيده بود كه يكى از آنها سه هزار ميل مسافرت كرده ديگرى از پاريس تا قاهره رفته از آنجا به اسلامبول ( براى الموت از همه‌چيز لازم‌تر يك آيروپلان است و يك تلفون يا تلگراف بىسيم ) . مكزيك بسيار اغتشاش دارد بين فدرالها و كانستوتيسيونها جنگ است و متصل از هم كشتار مىكنند .\r\n\r\nالموت و سياه‌دهنى - كره كثيف\r\nاز اروپا مراجعت به الموت كنيم . عرضه و تقاضا يك مبحثى است در علم ثروت كه حاليه من دچار اين مصيبت شده‌ام . غله زياد انبار كردم آن هم به گفتهء جمعى از الموتيها مثل اسعد الحكماء و ديگران كه آقايان محتاج رودبار نشوند ، اينك نمىبرند . در اينجا مثلى خاطرم آمد . سيادهنيها در سنوات سابق سالى مقدارى كره به مطبخ سلطنتى به عوض اجاره مىدادند . نشستند دور خود گفتند چه ضرر دارد ما اين مقدار كره را از گردن خود بيندازيم يا اقلا تبديل به غله يا پول كنيم . بعد از گفت‌وشنود بسيار چند نفر پيرمرد از بين خود انتخاب كرده مبلغى پول جمع نموده آنها را طهران روانه كردند . حضرات بعد از ورود طهران به مقامات لازمه متشكى شدند كه در وقت تحويل دادن كره عملهء مطبخ كسر به پاى ما حساب مىكنند ، تعارف مىخواهند ، كم قبض مىدهند . از اين قبيل شكايات كه در نزد خود فكر كرده بودند . خوانسالار شاه را خواستند كه قرارى در خصوص تحويل گرفتن و اين تعديات بدهد . ناظر دو برابر آنها بناى شكايت را گذاشت كه كرهء آنها كثيف است ، بد است ، آشغال دارد ، مو دارد ، پشكل دارد . من بايد داغ كنم ، صاف كنم ، همه ساله مقدارى كسر مىشود و بايد ضرر بكشم . اين پدرسوخته‌ها بايد روغن به عوض كرده بدهند . البته فرمايش ناظر مقدم به عرايض سيادهنى خواهد بود .\r\nسخت آنها را چسبيدند و نوشته گرفتند كه همه ساله به جاى اين كره كثيف روغن پاك بدهند . سيادهنيها مراجعت نمودند و به خانه رفتند ، تمام اهل سيادهن شب را جمع شده پيرمردان همه را از راه و هوا و طهران صحبت كردند . طاقت آنها طاق شد . گفتند تفصيل كره را بگوئيد . باز آنها صحبتهاى ديگر كردند . آخر الامر كه به سختى كار كشيد گفتند حضرات ما رفتيم پس از زحمات زياد و خرج فراوان و دوندگى بسيار كره را ياغ كرديم ياغ كرديم « 1 » . سيادهنيها چوب و چماق برداشته آنها را كتك وافرى زدند . ليكن آن كتك\r\n\r\n\r\n","description":"","footnote":"\r\n( 1 ) - ياغ به زبان تركى به معنى روغن است .\r\n","page_name":" 4016 ","page_number":830},
  {"content":"\r\n\r\nفايده بر آن قرارداد نبخشيد . همه ساله از آن به بعد مأمورين ديوان روغن داغ كرده خوب از آنها گرفتند و اين مثلى شده است از آن به بعد الى حال . اينك حال من همانطور شده خروارى بيست و دو تومان نقد مىدادند غمزه آمدم ، الان خروارى بيست تومان بلكه كمتر نسيه مىدهم نمىبرند و غمزه مىآيند .\r\n چنين است رسم سراى درشت * گهى پشت زين و گهى زين به پشت \r\nشنبه 25 ربيع المولود ، دوم درجهء حوت - پائين قدرى كار داشتم اتفاقا آقا سيد بزرگ هم براى پسر دومش عروسى داشت دعوت نموده بود . غنيمت شمرده امروز عصر به سمت شترخان حركت كردم . هوا خوش است زمينها سبز . در شترخان شكوفه بادام دانه‌دانه باز شده بود كه به يك مختصر برودت فاسد خواهد شد . در قلعه بنفشه باز شده اما بادام باز نشده است .\r\n\r\nحنابندان\r\nشب ساعت دو سيد بزرگ كاغذى نوشته بود يك كله‌قند مقدارى كشمش و شيرينى با يك بشقاب حنا فرستاده بود كه شب حنابندان است اجازه بدهيد داماد را حنا ببندند .\r\nجوابى نوشته يك تومان هم انعام داديم رفتند . آنها گفتند كه جمعيت زياد از رودبار و الموت جمع هستند سيد بزرگ براى همه‌كس قند فرستاده و دعوت كرده . قندهاى كوچك كوچك در قزوين براى همين كارها مىآورند . در اينجا رسم است از آن قندها خريده براى هركس دعوت كنند روانه مىشود .\r\n\r\nعروسى\r\nيكشنبه 26 - صبح به فيشان رفتيم . جمعيت زياد بود . حاجى ملا عبد العلى و يكى دو نفر هم از علماى رودبار بودند . علماى بالا رودبار الموت نيامده بودند . اطاق مخصوصى براى ما ناهار انداخته بودند . بعد از ناهار من بيرون آمده چند اصله درخت گردو كه خريدارى كرده بودم تماشا كنم . گردش مىكردم آمدند اجازه التفات كنيد داماد قبا بپوشد . از من اجازه گرفته آن‌وقت از هركس لازم بود بعد داماد را بردند روى بام دو نفر برادر داماد هم يمين و يسار او ايستادند . اين رسومات مال ناحيهء تركان فيشان و اندج است . آن‌وقت مجموعه‌اى جلوى يك نفر گذاشتند . يك تشتك شكستهء حلبى هم با چوبى جلوى ديگرى يك نفر هم نويسنده آنجا نشست ، هركس پولى ميان مجموعه مىانداخت آن‌كه نزديك مجموعه نشسته بود بلندبلند مىگفت مثلا محمد تركانى دو هزار ، نويسنده مىنوشت . آن‌كه نزديك تشت نشسته بود چوب خود را به تشت زده\r\n\r\n","description":"","footnote":"","page_name":" 4017 ","page_number":831},
  {"content":"\r\n\r\nمىگفت خانه آبادان ، خانه آبادان . حالا هركس پول زيادتر مىداد آن مرد كه بلندتر اسم او را مىبرد و آن يكى چند مرتبه به تشت زده و خانه آبادان مىگفت . جماعتى هم كه اطراف ايستاده بودند آنها هم مىگفتند . به حسنقلى بيك گفتم تو نايب اين ناحيه هستى پولى بده . او هم دو تومان بيرون آورده به كدخدا جلال مدانى داده برود ما منتظر نتيجه شديم . ديديم گفت سركار حسنقلى بيك نايب دو ناحيه دو تومان . صداى تشت و صداى خانه آبادان از همه زيادتر بلند شده تا مسافتى رفت . معلوم شد از همه بيشتر حسنقلى بيك داده . اين رسم ميان شاهسونها و بعضى دهات هم هست كه به زبان تركى به دهل زده مىگويند « اوين آبادان » « 1 » . بارى دو ساعت آقازاده روى بام بود تا درست هر كس بايد چيزى بدهد داد و گفتند پنجاه تومان جمع شده است . آن قندها و آن دعوتها براى اين نتيجه است .\r\n\r\nكشتى\r\nاز صبح كه من آمدم چند مرتبه آمدند گفتند كه رودباريها و الموتيها مىخواهند كشتى بگيرند چون اين كار اسباب نقار و بعضى اوقات باعث جنگ و دعوا مىشود من اجازه ندادم . بعد از اتمام « سرمونى » قباپوشان خود رودبارىها آمده بنا كردند سنگهاى ميان كوچه را جمع كردن و لباس خود را بيرون آوردن . ميرزا اسحق گفت حالا كه آنقدر اصرار دارند خوب است صدا كنيد در اين چمن جلوى خودتان كشتى بگيرند . صدا كردند و جمعيت تمام اين سمت آمد ، زنها هم روى پشت‌بام . آدم گذاشتيم مانع شوند مردم چندان جلو نيايند و همان دور ايستاده با سكوت تماشا كنند . رودباريها معلوم شد چندى قبل در عروسى كه آنجا بوده از بزرگ آتانى زمين خورده‌اند و خواسته‌اند بزرگ را بزنند كربلائى محسن ممانعت كرده حالا آمده‌اند بلكه تلافى كنند . با آداب و رسومى كه اين كار دارد بنا كردند به ميدان‌دارى كردن . تريد « 2 » نبرد گفتن مبارز طلبيدن كه خيلى تماشا داشت . بساط نام چوپان گازرخانى لخت شده به ميدان رفت . مدتى باهم به ترتيب مخصوص كوشيدند كه مقدمات بود . اما اينها طورى به هم نگاه مىكردند ، طورى اخم كرده بودند مثل اين‌كه پدر همديگر را كشته‌اند . پهلوان رودبارى كربلائى صفى خان مشهور بود . بارى به هم چسبيدند . پهلوانهاى بيرون گود به هريك دستورالعملى مىدادند كه به يك تشر من ساكت شده ديگر كلمه‌اى نگفتند . كربلائى صفى خان دست انداخت شلوار و بند شلوار بساط را گرفت . اما اينها به قدرى شلوار خود را تنگ مىكنند\r\n\r\n\r\n","description":"","footnote":"\r\n( 1 ) - اوين - تركى - خانه‌اش .\r\n( 2 ) - تريد - دور شدن و به يك سو رفتن .\r\n","page_name":" 4018 ","page_number":832},
  {"content":"\r\n\r\nكه چندان دست‌گير نيست . بند شلوار را هم از ابريشم مىكنند . چند تاب مىدهند كه به زوديها گسيخته نمىشود . بساط بازوهاى آن يكى را گرفته فشار سختى داد كه دستش از شلوار جدا شد . ما گفته بوديم مشت به هم نزنند . اما آن رودبارى كه خارج ايستاده بود متصل مىگفت كشتى بدون زدن نمىشود . اينها گاهى چنان مشت به صورت هم مىزنند كه چند دندان مىافتد . گاهى به دماغ و چشم مىزنند كه مجروح مىكنند . گاهى به پهلو مىزنند كه فورا از شدت درد زمين مىافتد . باوجود قدغن چندين مشتهاى سخت به هم زدند . بساط كربلائى صفى خان را عقب‌عقب رانده نزديك سرازيرى برد يك مرتبه او را بلند كرده به آن گودال انداخت كه صداى ماشاء اللّه از تمام زن و مرد الموتى بلند شد و رودباريها مثل توت سياه شدند . گمان كردى فيشان را به سر آنها خراب كردند . من زود گفتم تقى يك تومان به بساط داده يك تومان هم به صفى خان كه بيچاره با نهايت خجالت گرفت . رد شدم و نخواستم بساط دوران بزند . اما خير الموتيها هركس حاضر بود خودشان بساط را صدا زده پول دادند كه گفتند هفت تومان و دو هزار كم گرفته بود .\r\nكل احمد كدخداى گازرخان و ملا شعبان ملا حاجى آقا روى بساط را بوسيده بودند « تى ما را روسفيد كردى » . رودباريها گفتند كشتى را بايد به آخر رسانيد باز بگيرند . من طفره زدم زيرا وقت تنگ بود مىبايست تا شترخان بروم . ديگر اين‌كه باز زمين بخورند آن وقت خيلى بدتر مىشود . اين بود گفتم لازم نيست و اگر من نبودم البته البته نزاع و دعوا مىكردند . سوار شدم بساط را هم ابو القاسم برداشته آورد . از دنبال من پهلوانها مىدويدند كه كشتى تمام نشد . آمدم شترخان بساط رفت گازرخان كه امشب تمام صحبت الموت و الموتى همين حكايت امروز است . ملا شعبان سر شام آمد نهايت خرمى را داشت مثل اين‌كه فتح سپاستوبل را كرده‌اند . گفت اول استخاره كردم خوب آمد بعد ستارهء سكّز يولدوز را كه در مغرب بود پشت بساط انداختيم و گفتم برو رو به امام رضا ( ع ) و فتح مىكنى . خيلى خنده كردم اما نمىتوانم كتمان كنم كه اگر بساط زمين مىخورد من هم با همه آن‌كه به اين كارها وقعى نمىگذارم غمگين مىشدم . اما زمين خوردن اينجا سهل است به غير پا هر جاى آدم به زمين برسد مىگويند زمين خورد . در عراقات و زورخانه‌هاى طهران پشت بايد به زمين برسد و ممكن است ده مرتبه آدم زمين بخورد و بلند شده باز بچسبد تا آن‌كه يكى از آن دو مهره پشتشان به زمين برسد . هيچ كس هم نيست در طفوليت يا جوانى كشتى نگرفته باشد . من خودم متصل در مهمانيها با شعاع الدين ميرزا كشتى مىگرفتم و هميشه او را زمين مىزدم همين‌طور با بنى اعمام ديگر .\r\nبه هرجهت امشب هم باز سيد مهمانها را نگاه داشت . خيلى بىنظم بود ، خرج كرده\r\n\r\n","description":"","footnote":"","page_name":" 4019 ","page_number":833},
  {"content":"\r\n\r\nبود اما مردم ناراضى بودند . دعوت اين همه آدم و پذيرائى آنها البته سخت است . خيلى عمله‌جات لازم دارد . شفيع آتانى كه مدتى بود ياغى شده بود اينجا آمد اما نوشتيم قبوضات را مهراب بياورد . متعذر شده بود ناخوش هستم باز نوشتيم كل احمد را فرستاديم بلكه بيايد . رعاياى دهات اندج شكايت از حسنقلى بيك كرده بودند . متعاقب آن باز از جمعى عريضه رضايت رسيده بود . من گفتم ميرزا اسحق و ابو القاسم و ملا ميرزا آقا براى تحقيق و رسيدگى به صدق و كذب آن آنجا بروند تا مطلب كشف شود .\r\nبعضى كارهاى مختصر رعيتى كه داشتم انجام داده چهار ساعت به غروب مانده سوار شدم و يك ساعت و نيم به غروب مانده به قلعه رسيدم .\r\n\r\nروزنامهء جارچى ملت\r\nهوا مثل يك ماه از بهار رفته مىماند . يك روزنامهء « جارچى ملت » كاريكاتور براى ميرزا اسحق آمده بود . صورت حاكم قزوين را كشيده بود چون بامزه بود ملصق كتاب شد « 1 » . از حكومت شكايات زياد كرده‌اند اما هنوز عزل او و نصب ديگرى معلوم نيست .\r\nباز روزنامهء ديگرى بود آنچه معلوم مىشود خيلى براى انتخابات حيل شرعيه نموده‌اند .\r\nمثلا مدت را كم قرار داده‌اند ، تعرفه كم داده‌اند . جمعى را هم كه ميل نداشتند وكيل شوند و احتمال مىدادند منتخب شوند به‌عنوان اين‌كه رأىخرى مىكنند و مشغول بعضى اقدامات هستند نظميه توقيف كرده كه فىمابعد استنطاق شوند . در ساير شهرها هيچ اقدامى نشده است حتى قزوين .\r\n\r\nموناليزا\r\nپردهء نقاشى موناليزا كه دو سال قبل از موزهء لوور سرقت شده بود و مايهء بسى تعجبات شده بود اين ايام در شهر فلورانس ايتاليا در خانهء نقاشى پليس پيدا كرده تفصيلاتى در « لندن نيوز » نوشته و اشكالاتى كشيده بود . در يك روز در فلورانس به تماشاى آن سى هزار نفر آمده بود .\r\n\r\nموى سفيد\r\nجمعه غره ، 8 حوت - پادرد الحمد للّه خوب شد . حالا دچار دندان‌درد شده‌ام و من اين دو مرض را هيچ مبتلا نشده بودم . مويم زود بلكه خيلى زود سفيد شد ، اما دندانم بسيار\r\n\r\n\r\n","description":"","footnote":"\r\n( 1 ) - متأسفانه مفقود شده است .\r\n","page_name":" 4020 ","page_number":834},
  {"content":"\r\n\r\nخوب بود و تا امروز كه به اين سن رسيده‌ام درد دندان نديده بودم . هيچ به اصطلاح كرم هم نزده سوراخ نشده نمىدانم علت چيست . الان سه روز است به شدت درد مىكند .\r\nهيچ دواى اين درد را هم بلد نيستم فقط كلرات مزمزه مىكنم . ديشب خيلى درد گرفت كم خواب رفتم .\r\n\r\nملاصدرا\r\nابو الحسن بعضى حركات بد كرده بود از تنبيه من ترسيده فرارا تنكابون رفته و چون آدم هرزهء ولى است شايد امير اسعد مايل نگاهدارى او شود . پسر ملا كلبعلى مرحوم ملاى شزند است اما او از اولادى خود خارج كرده بود . برادرش ملا صدرا فعلا ملاى آنجاست و خيلى محل وثوق اهالى آن صفحه . كشمرزيهاى ما مىگويند حرام‌زاده است .\r\nاز خباثت و شرارتش هم معلوم بود از گرسنگى اينجا آمد حالا به‌قدر شصت هفتاد تومانى پول به هم زده بود .\r\n\r\nروزنامهء تمدن\r\nجمعه هشتم ربيع الثانى ، 16 درجهء حوت - پريروز اسمعيل را با قاطرها براى خريد شب عيد شهر فرستادم . امروز غروب سليمان بالاروچى از شهر آمد با مكتوبات و روزنامه‌هاى شهر مانده . روزنامهء « آفتاب » كه خوب بود توقيف است . « رعد » هم كه خوب است كم روانه كرده بودند . مابقى به‌قدر نسخهء حكيم است و هيچ مطالب خوب و اخبار صحيح و مقالات سودمند ندارد . مثلا مدير الممالك نامى اول مشروطه روزنامه‌اى به نام « تمدن » انشاد كرد مطبعه هم آورد تا امروز بيست روزنامه چاپ كرده به اسامى مختلف كه پىدرپى يا خريدار ندارد اسمش را عوض مىكند يا توقيف مىشود و نام ديگر مىنهد . دو مطلب از روزنامه‌جات قابل ذكر است : اول اسامى وكلاى طهران - ثانى اعلان تاج‌گذارى اعليحضرت در 27 ماه شعبان آيندهء پارس‌ئيل .\r\n\r\nاسامى وكلا\r\nاول مؤتمن الملك قريب دو هزار رأى ، دوم احتشام السلطنه رئيس سابق مجلس حاليه سفير كبير اسلامبول ، سيم مشير الدوله ، چهارم حاجى شيخ حسين يزدى ، پنجم مستوفى الممالك وزير جنگ كه به كلى اين وزارت از بين رفته ، ششم حاجى سيد نصر اللّه اخوى ، هفتم محتشم السلطنه ، هشتم سيد حسن مدرس ، نهم ذكاء الملك ، دهم ميرزا سيد محمد طباطبائى ، يازدهم حاجى آقاى شيرازى ، دوازدهم حاجى امام جمعه خوى .\r\n\r\n","description":"","footnote":"","page_name":" 4021 ","page_number":835},
  {"content":"\r\n\r\nاز قرار مكتوب حاج افخم الدوله براى تقىزاده و نواب و سليمان ميرزا خيلى كم رأى داده‌اند . برويم سر مكتوبات .\r\n\r\nنامهء عماد السلطنه\r\nفدايت شوم - خداوند رحمت كند مرحوم اميرزاده محمد حسن ميرزا را به شما مىگفت « من ناخونم را اين‌طور مىگيرم كه خداوند فرموده است » و بعد مذمت زيادى مىكرد از ناخونى كه سنبوسه « 1 » بگيرند الى آخر . عصر امروز دهم ربيع الاول بعد از آن كه در عمارت ماليه تماشاى خواندن آراء وكلاى طهران را كردم منزل حضرت و الا رفتم اول به حياط شما . نزهت خانم و عين الملوك ميان حياط آمدند . بعد از صحبتهاى متفرقه ديدم پشت دست نزهت خانم از چندين نقطه زخم شده با اصرار و ابرام زياد بعد از شنيدن دروغهاى مكرر بالاخره بروز آمد كه عين الملوك پنجه زده و عين الملوك عادت كرده است چون زبان فرانسه مىخواند ناخونش را دراز و سنبوسه بگيرد كه هميشه تيز و درنده است . لهذا چاقو را از جيب بيرون آورده ده ناخون عين الملوك را از روى قاعده صحيح با كمال بدخلقى كه پيدا كرده بود گرفتم . بعد از صحبت فرستادن تنخواه و تقسيم آن مرقوم مىدارند . در باب حاج افخم الدوله معاذ اللّه كه از ايشان كدورت قلبى پيدا كرده باشم . چون امروز بدشكلى اين حرف را زدند و من متوقع نبودم كه همچو گمانى در حق من ببرد ، يعنى بدون اطلاع شخصى از قول او به كسى ديگر كاغذ نوشته باشم و نمىبايست ترديد پيدا كند كه آن رقعه خط شماست . لهذا آن كاغذ را نوشتم ، خيلى به من برخورد و كسل شدم . ليكن متصل غصهء او را مىخورم كه گرفتار و بيكار است .\r\nهرمز ميرزا هم بار سنگينى براى ايشان شده ولى از دست من كارى ساخته نيست . در باب پول و فرمايشات حضرت و الا حرف شما را باور كرده بودم ولى در اين موقع لازم و واجب مىدانستم كه هرقسمى باشد تنخواهى روانه نمائيد و همين اندازه هم كه حالا روانه كرديد اسباب رفاهيت بعدها شد . در باب فقرهء صلح عصر همين روز كه منزل حضرت و الا رفتم وكالت‌نامه شما را دادم تاريخ را 1331 كرديم و حضرت و الا جزو آن نوشتجات گذاشتند . در باب اين پيشنهاد تازه شما به حضرت و الا گفتم . قرار شد با حاجى افخم الدوله صحبت بداريم . ببينيم مصلحت مىداند و اين كار صحيح ممكن است يا نه . يك وصيت‌نامه كه در سفارت است اين يكى هم مجددا آقا شيخ حسين چيزى نوشت و وكالت‌نامه هم جوفش گذاشته شد ، حال اين پيشنهاد تازه شما رنگ بدى\r\n\r\n\r\n","description":"","footnote":"\r\n( 1 ) - شكل مثلث .\r\n","page_name":" 4022 ","page_number":836},
  {"content":"\r\n\r\nنيست ، سعى مىكنم كه به يك جائى برسد . تا آن اندازه هم كه از آقا شيخ عبد النبى و غير آن پرسيدم كه به عمل آمد در هرصورت موكول با صحبت حاجى آقاست و نوشتن كاغذ ديگر . ( پايان نامهء عماد السلطنه )\r\n\r\nنامهء افخم الدوله\r\nكاغذ افخم الدوله مطلبى قابل نوشتن نداشت . عميد الدوله عيالش را طلاق داده و يك شب ضعيفه زن نجد الدوله شده صبح مفارقت واقع مىشود . عز الممالك كرمانشاه است با ماهى هفتاد تومان مواجب . عيالش را هم برده . هرمز ميرزا از امتحان « سيانس پلتيك » پيش افتاده به فاكولتهء دروا « 1 » مىرود و در هردو جا تحصيل مىكند .\r\nچهار نمره « لندن نيوز » رسيده بود ، خيلى اشكال داشت . خيلى تماشا دارد . اخبار ندارد مگر بعضى وقايع بزرگ را در ذيل شكل شرح مختصرى مىدهد .\r\n\r\nضياء الدوله\r\nروزنامه‌جات ايران مملو است از شكايت حكام و بىحكومتى بعضى ولايات بسيار مهم . از ضياء الدوله تلگرافات متضاد به امضاء دويست سيصد نفر در روزنامه بود . ليكن معلوم نيست معزول باشد . رسيدگى و تحقيق هم در ميانه نيست كه اين همه تلگرافات كدام صدق است كدام كذب در صورتى كه قزوين تا طهران مسافتى نيست . اتومبيل هم شش ساعته مىرود .\r\nاوضاع ايران خيلى بد است و اميد بهبودى هم نمىرود . وكلاى ولايات هم با اين ترتيب خيلى اشكال دارد . معلوم شود خصوصا آذربايجان كه روزنامه‌نويس هم مأيوس و نااميد بود .\r\n\r\nمطالب لندن نيوز\r\nدر شهر ترانزوال براى مالياتى كه به عمله‌جات هندى بسته‌اند اغتشاش شديد برخاسته . جنرال بوتا رئيس الوزراى ترانزوال شهر چونزبورگ را نظامى كرده 14 نفر ليدر عمله‌جات را دستگير و به انگليس روانه داشته است . يك سومارين نمرهء آ 7 با عمله‌جاتش غرق شده . در يكى از نمرات قواى بحرى انگليس را با سه دولت آلمان ، اطريش و ايتاليا نوشته بود كه از اين قرار است :\r\n\r\n\r\n","description":"","footnote":"\r\n( 1 ) -  Droit  ( حقوق ) .\r\n","page_name":" 4023 ","page_number":837},
  {"content":"\r\n\r\nانگليس قواى بحرى 1914 ميلادى . كشتى زره‌پوش بزرگ از درونات و غيره 65 فروند 150 / 187 / 1 تن ( هر تن سه خروار ايران است ) كراوزر 65 - / 610 / 528 تن تورپيد 233 فروند .\r\nدول ثلاثه كشتيهاى بزرگ 60 فروند 910 / 935 تن كروازر 52 - 275 / 272 تن تورپيد 196 فروند .\r\nدر سنه 1915 ميلادى انگليس كشتىهاى بزرگ 71 فروند - 350 / 318 / 1 تن كروازر 77 - 130 / 557 تن تورپيد 230 فروند سومارين هذه السنه 79 فروند در 1915 - 90 خواهد بود . دول ثلاثه 65 خواهد بود .\r\nدر ميان اين سه دولت قوىتر از همه قوه آلمان است بعد ايتاليا و الّا اطريش فقط حاليه ده درونات دارد . سنه آتيه 4 ليكن آلمان 30 درونات دارد . مخارج بحريه انگليس را 56 مليون ليره نوشته بود .\r\nتا اين رقابت در بين دول است روزبه‌روز بر قواى هم مىافزايند و تمام ماليه مردم بيچاره بايد صرف حرس و طمع و آز دول بشود : انگليس بايد مقابل بلكه بيشتر از سه دولت قوى كشتى داشته باشد براى چه براى ضبط ممالك اين و آن و خوردن مال مردم از سياه و سفيد .\r\n\r\nبرد العجوز\r\nسه‌شنبه نوزدهم ربيع الثانى - آخر برد العجوز است از صبح باران مىآمد و هوا هم از ديروز سردتر شده است . اسمعيل با مكتوبات و لوازمات عيد و امانتى طهران شب شانزدهم آمد . همه را از ورود خودش شاد كرد ، خصوصا بهمن و ملكه و زينب را . بهمن ديگر فرصت نداد . پوتينها را پا كرده كلاه را به سر گذاشته و به همه‌كس نشان مىداد و هرقدر توانست راه رفت .\r\n\r\nعز الدوله و سفير روس\r\nحضرت اقدس و الا مرقوم داشته بودند تظلمات الموتيها را كه نوشته بوديد از تنكابون مىكنند . هرقدر جويا شدند نفهميدند من آخر فرستادم منشى سفارت آمد ، او گفت از وزارت خارجه به ما نوشته بودند جواب از طرف سفارت نوشته شد كه تمام تحريك امير اسعد است . بعد خودم به ديدن سفير جديد رفتم پيرمرد عاقلى است شوخ و شكارچى نيست . مترجم گفت كه كاغذى آمد و ما جواب داديم به همان‌طور كه منشى گفته است بعد من گفتم قونسل شما قزوين است هرتظلمى دارد حاضر شوند\r\n\r\n","description":"","footnote":"","page_name":" 4024 ","page_number":838},
  {"content":"\r\n\r\nعين السلطنه هم بيايد ديگر از تنكابون چرا .\r\n\r\nنامهء عماد السلطنه\r\nرقيمه آقاى عماد السلطنه از آنجايى كه بىمزه نيست . « وكلاى طهران تقريبا معلوم شدند ، از همان روزنامه‌جات خواهيد دانست . بعد از اين بايد مال ولايات انتخاب شوند و اين كار مشگل طولانى است يحتمل تا ماه رمضان و بعد از آن طول بكشد . امروز خبر دادند كه يك نفر از صاحب‌منصبان سوئدى در كازرون كشته شد آنجا با ژاندارمها جنگ است همين‌طور در بلوچستان . اقتدار السلطنه پسر دوم سپهدار تازه يك هفته است كه در ادارهء خالصه‌جات مستخدم شده روزى هم صحبت الموت و امير اسعد شد مىگفت در مسئلهء پيچ‌بن بىجهت امير اسعد پيچيدگى مىكند حق ندارد ، مكرر به او گفته‌ام كه گردنهء سلمبار حد و سد الموت و تنكابون است . به حضرت و الا كه اين صحبت او را كردم بسيار خوششان آمد از اقتدار السلطنه ممنون شدند و مىفرمودند كارى بكن كه در حضور مسيو داشر و مسيو فريه و مسيو مرنارد و مسيو . . . و مسيو . . . و مسيو . . . « 1 » اقتدار السلطنه همين حرف را بزند و اين اقرار را بكند . اما اقتدار السلطنه امروز كازرون را جزو كرمان مىدانست و مىگفت آنجا بايد باشد . حاليه معلوم نيست چه كارى دارد .\r\nجمعيت خزانه‌دارى روزبه‌روز در تزايد است و يك دفعه در آن را مثل عدليه خواهند بست . آن‌وقت نمىدانم چه خواهد شد . به اندازهء جمعيت كار نيست . در اين عهد هم كه اگر آدم بىكار باشد هيچ‌چيز به او نمىرسد و از كسالت واقعا تمام مىشود . الان حاج افخم الدوله خيلى صدمه مىكشد و حق دارد . دو تومانى دو ريال حقوق شما يكصد و شصت و هشت تومان گرفته شد . » [ پايان نامهء عماد السلطنه 
  ]\r\n\r\nنامهء نزهت الملوك\r\nكاغذ نزهت الملوك به همان املاء كه نوشته . قربان حضور مباركت شوم ( بهتر آن دانستم كه عين رقعه را در « مموار » ملصق كنم كه يادگار باشد لهذا از نوشتن صرف‌نظر شد ) « 2 » .\r\n\r\n\r\n","description":"","footnote":"\r\n( 1 ) - نقطه‌چين‌ها در اصل است .\r\n( 2 ) - نامه مفقود شده است .\r\n","page_name":" 4025 ","page_number":839},
  {"content":"\r\n\r\n\r\nسالار الدوله\r\nشيخ نوشته بود همهمه آمدن محمد على شاه و سالار الدوله است . اين مطلب را تأييد مىكند اخباراتى كه قريب پانزده روز است از تنكابون مىرسد كه امير اسعد متصل سوار جمع مىكند . شخصى به‌عنوان سالار الدوله يا خود سالار الدوله در استراباد طلوع كرده و مكتوبى به امير اسعد روانه داشته ديهء مقتولين و غارت اموال و خسارت مرا بده و الّا حاضر جنگ باش . باز تأييد مىكند\r\nدو مقاله در روزنامه ديدم كه شاه در پطرزبورق بوده و حاليه در ادسا با سالار الدوله مشغول تهيهء سلاح مىباشد . كسان آنها و مكتوبات آنها در استرآباد مشغول اقدام مىباشند .\r\n\r\nروزنامهء رعد\r\nاما مطالب روزنامه‌جات « رعد » . شكايات زياد از مرنارد كه بر خلاف انتظار ما ماليه را مرتب نكرده و چون خودش بىسواد است و گمرك‌چى لهذا كسانى را كه عالم بودند نياورده فقط از اقوام خودش و همكاران خودش مستخدم نموده كه قابل اداره كردن ماليه ايران نمىباشند و اين همه اجزاء كه سه كرور مواجب آنها مىشود براى يك خزانه‌دارى ايران فرع زياده بر اصل است . مرنارد به وزراء نوشته اين روزنامه‌ها را توقيف و يكى هزار تومان جريمه كنيد ) .\r\nمطالب روزنامه‌ها :\r\n\r\nتبريز\r\nاز تبريز مىنويسند قبل از آن‌كه اعلان انتخابات و تاج‌گذارى شاه را به ديوار معابر بچسبانند برحسب دستورالعمل شجاع الدوله اعتماد الدوله حاكم تبريز به بعضيها سفارش كرده كه اعلانات را پاره كنيد . صبح همين كار را مىكنند . بعد به بازارها رفته مردم را حكم به بستن دكاكين مىكند و جمعا به دار الحكومه مىروند . اعتماد الدوله به شجاع الدوله پيغام مىدهد او مىگويد نايب قونسلگرى روس آنجا آمده جواب حضرات را خواهد داد . بعد نايب قنسولگرى از نزد شجاع الدوله آنجا مىرود به جماعت خطاب مىكند كه مشروطه را مردم بايد از شاه خود بخواهند و او بدهد . حالا كه شما مىخواهيد كه نصف مملكت ايران هستيد من به شما اطمينان مىدهم كه كسى هم شما را مجبور نخواهد كرد . بعد از اين گفتگو مردم متفرق مىشوند . جمعى را هم چندى قبل از طهران\r\n\r\n","description":"","footnote":"","page_name":" 4026 ","page_number":840},
  {"content":"\r\n\r\nمحرمانه تبريز فرستاده بودند . شجاع الدوله مىفهمد آنها فرار مىكنند . شب در آسيابى پنهان مىشوند حالا معلوم نيست كى به قصد آنها بوده كه شبانه مىروند و شش نفر را مىكشند . در روزنامه يك دفعه نوشته بود روسها بودند . ثانيا از وزارت خارجه ما تكذيب شده بود . هركس بوده لباس قفقازى پوشيده بوده است . جنرال قونسل روس وارد تبريز شده مثل پادشاهى بلكه مجلل‌تر او را وارد مىكنند . چنانچه در قزوين كردند .\r\n\r\nبلوچستان\r\nبلوچستان بين ژاندارم و بلوچ جنگ است ژاندارمها قورخانه‌شان تمام شد . پس نشسته و از كرمان كمك خواسته‌اند نتيجه معلوم نيست . كرمان هم حاكم ندارد . در كازرون جنگ است و يك نفر ياور سوئدى كشته شده . عربستان و لرستان را نوشته بود مدتهاست بدون حاكم و هرج‌ومرج كلى حكمفرماست و قريب بيست كرور اموال مردم در غارها ، جنگلها مخفى و صاحبان آنها در شهرهاى ديگر گدائى مىكنند .\r\n\r\nبروجرد\r\nمهندسين راه‌آهن انگليس را ايلات مانع شده پول مىخواهند تا آنها را عبور بدهند و خيلى مشكل است بتوانند نقشه بردارند . بروجرد متصل غارت مىشود هيچ رنگ حاكم تا حال نديده . كردستان مغشوش است . سردار محيى را حاكم كرده‌اند هنوز نرفته ( اين سردار محيى چند رنگ درآمده تا حال ) . با اين تفصيلات كه خود روزنامه‌نويس درج كرده كه مختصر آن نوشته شد توقع مىكنند وكلاى ولايت خيلى زود تعيين شده طهران حاضر شوند .\r\n\r\nپادشاه آلبانى\r\nدو نمرهء « لندن نيوز » آمده بود . پادشاه آلبانى همان پرنس ويلم‌آف‌ويد شد . اسعد پاشا و جمعى ديگر از اكابر البانى به حضورش رفته تاج و تخت آلبانى را تقديم مىكنند پرنس قبول كرده و هورائى براى آلبانى مىكشد . يكى از نمايندگان مقدارى خاك و سنگ و آب آلبانى را در جعبه همراه برده و تقديم داشته بود .\r\nپرنس قد بسيار بلندى دارد صورت كشيده سبيلش كوتاه است نازك‌اندام است .\r\nسى و هشت سال دارد . در اين چند سال كه عروسى كرده فقط يك دختر دارد . پرنس مسافرتى به لندن نموده از آنجا پاريس و از اطريش با سفاين ساير دول به آلبانى مىرود و بايد الان كه من اين تفصيل را مىنويسم در آلبانى باشد . اسعد پاشا كلاه فينه به سر دارد\r\n\r\n","description":"","footnote":"","page_name":" 4027 ","page_number":841},
  {"content":"\r\n\r\nاما در عكسى كه حضور پرنس است مثل فرنگىها سر باز و لباس مشكى است نفهميدم مسلمان است يا مسيحى .\r\nكشفيات جديد به واسطهء انگليسها در شامات و روسها در ممالك سيت‌نشين و آلمانها در جوارى بيت المقدس . باز انگليسها در مصر بسيار شده در روزنامه‌اى نيست كه اشكال آنها نباشد . اغلب بسياربسيار قيمتى است . اختراعات جديد هم متصل مىشود تازه فرانسه‌ها در آيروپلن توپ مسلسل و تفنگ تعبيه كرده‌اند كه دفاع يا جنگ كند . خيلى چيزهاى ديگر كه من درست حالى نمىشوم و نمىتوانم بنويسم .\r\n\r\nچهارشنبه‌سورى در الموت\r\nچهارشنبه بيستم ( چهارشنبه‌سورى است ) - بوتهء زياد ديشب در هرخانه روشن كردند . معمول است كله‌پاچه هم لاى پلو گذاشته مىخورند . تازه نداشته باشند خشك شدهء پائيز را دارند ، خيس كرده لاى پلو مىگذارند . گوسفنددارها اين را شگون دارند .\r\nدخترها و زنهاى جوان مقدارى از نوك گيس خود را قيچى مىكنند تركها و دهاتيها « كله چهارشنبه » مىگويند .\r\n\r\nصفات حسنى\r\nمهدى دوازدهم ماه رفت طهران . از قرار گفته خودش ديشب را بايد رسيده باشد .\r\nچهار قاطر براى فروش برد . اين تأنى هم به واسطهء قاطرها است . حسنى پائين است و متصل دروغ مىگويد . من هروقت يادم مىافتد كه ابو القاسم به آن جدوجهد مانع از ازدواج من با او شد بىاندازه شكر خداوند را به جا مىآورم و بىنهايت ممنون ابو القاسم مىشوم ، زيرا اين دختر تمام صفات بد زشت را داراست و چندين مقابل بدتر از مادر بچه‌ها اداهاى تلخ دارد . روىهم‌رفته كارهايش شبيه مادر بچه‌هاى من است . از او خلاص شده نزديك بود دچار بدترى بشوم . بارى شاه زينب كه اسم اصلى او شاه زنان است ده پانزده عاشق دل‌خسته پيدا كرد . آخر الامر نصيب مراد زواركى شد . خوشگل نيست بلكه خيلى سياه است ، اما خوش‌كار و خوش‌خدمت و عاقل است . براى اين‌كه در قلعه تربيت شده خواهان زياد پيدا كرد و نزديك هم بود در زوارك نزاعى سر او بشود .\r\nمبلغى هم مراد پول داد . پائيز خواهند برد . ما از حالا بايد فكر كلفت باشيم .\r\n\r\n","description":"","footnote":"","page_name":" 4028 ","page_number":842},
  {"content":"\r\n\r\n\r\nمگس عسل\r\nمگسهاى عسل را امروز بيرون آوردند دو سه‌تا در پائيز مرده و فرار كرده بود يك دانه هم حالا كه بيرون آوردند تلف شده بود . دوازده‌تا باقى بود . شيخ فاضل آمده از روى سليقه آنها را جابه‌جا كرد . پشت گردنش صورتش زنبور نشسته بود اما او هيچ اعتنا نداشت . آنها هم ابدا او را نگزيدند . مىگويند اگر دست تكان ندهى و هيچ وحشت نكنى نمىزند .\r\nاما همه‌كس نمىتواند اين تحمل را بكند مگر عادى شده باشد مثل شيخ . از باد و سرماى پريروز سه نفر آدم در گدوك پيچ‌بن تلف شد دو نفر چاله‌اى يكى رودبارى بود .\r\nامروز هوا خوب است .\r\n\r\nچهارشنبه‌سورى - كله چهارشنبه\r\nبيكارم ، قدرى حكايت شب چهارشنبه‌سورى يا « كله چهارشنبه » را بنويسم عيب ندارد . مزيد اطلاع بعدها مىشود زيرا فكليهاى ما ميل دارند اين رسومات قديم را از خوب يا بد متروك دارند . در صورتى كه در انگليس و امريكاى متمدن هم هنوز عادات و رسومات قديم را به خوبى حفظ نموده و مانع ترك آن شده‌اند ، همين‌طور در ساير ممالك اروپ مثل آلمان و ايطاليا و غيره و غيره . آنها متمدن شده‌اند اين رسومات را به شكل خوب‌ترى جلوه مىدهند . ما به همان حال وحشيگرى باقى هستيم به نظر اهل كمال پسنديده نمىآيد . در صورتى كه باطن امر هردو يكى است و از مهملات درجهء اول است .\r\nدر ممالك ترك‌نشين ايران كلية اين شب را شب عيد مىدانند . هر لباس نوى دارند مىپوشند . غذاى خوبى دارند در اين شب صرف مىكنند . اول مغرب هم پشت‌بام رفته بوته آتش مىكنند ، تفنگ خالى مىكنند . اعيان آتش‌بازى مىكنند . به‌طورى كه شهر يك‌پارچه آتش مىشود . در دهات رسم است جوانها به بام ديگران رفته شال كمر خود را از « باجه » داخل اطاق مىكنند و صاحب‌خانه بايد پول يا شيرينى يا كشمش ، انجير هرچه دارد در پارچه گذاشته به سر شال ببندد و بالا بدهد . ليكن در شهر آنها كه شأنشان نيست بام ديگرى بروند كاغذ به هم نوشته در آخر كاغذ مىنويسند « شال آتمه » . « 1 » در جايزه به فراخورشان هم چيزى روانه مىكنند ، يعنى هركس سبقت به ديگرى گرفته باشد .\r\n\r\n\r\n","description":"","footnote":"\r\n( 1 ) - شال نيانداز .\r\n","page_name":" 4029 ","page_number":843},
  {"content":"\r\n\r\n\r\nچهارشنبه‌سورى طهران\r\nاما در طهران اول مغرب در هرخانه توى حياط نه پشت‌بام بوته آتش مىزنند و از روى آن جستن كرده مىگويند « سرخى تو از من - زردى من از تو » تا آتش تمام شود . آن وقت آن‌وقت قلقلكهاى كوچك‌كوچك كه عصر خريدارى شده هركس يك پولى از سفيد يا سياه در آن انداخته و پرآب مىكنند از پشت‌بام به كوچه انداخته مىگويند غم برو شادى بيا . صبح فقرا با هركس زودتر بگذرد پول را برمىدارد . آجيل و بعضى تنقلات هم در شب صرف مىكنند .\r\n\r\nتوپ مرواريد\r\nاما بيشتر از زنها كه از درجهء عالى نباشند اول غروب دخترهاى خود را برداشته مىبرند ميدان ارگ و از زير توپ مرواريد رد مىكنند كه بخت آنها باز شود . شوهر كنند ، يا شوهر كرده باشند سفيدبخت شوند ، يا اولاد بياورند . به‌طورى در اين عصر آنجا جمعيت مىشود كه حساب ندارد . توپچى قراول توپ هم مبلغى آن شب دخل مىكند .\r\nهركس پولى بايد بدهد ، و الّا مانع مىشود . از اين كار فراغت حاصل كردند آن‌وقت دخترها را در جلوى حياط خود توى كوچه مىنشانند يك قفلى هم به لباس دختر كليد مىكنند . هركس از مردها عبور كند آن پيرزالى كه نزديك دختر ايستاده مىگويد برادر زحمت كشيده اين قفل را باز كنيد . آن مرد هم اين دعوت را با كمال ميل قبول مىكند نزديك مىرود كليد را از پيرزن گرفته بسم اللّه گفته قفل را باز مىكند و مىگويد انشاء اللّه سال ديگر شوهر مىكند ، سفيدبخت مىشود . بعد نقلى ، شكر پنيرى يا شيرينى ديگرى ضعيفه تعارف مىكند كه حالا دهان خود را شيرين كنيد . اين مسئله هم تمام مىشد .\r\n\r\nفالگوش\r\nآن‌وقت فالگوش مىروند . كسانى كه مانعى در خانه داشته باشند پشت در اطاق ديگرى رفته گوش مىدهند كه صحبت مىشود به فال نيك يا بد مىگيرند و اين فالگوش منحصر به دخترها نيست بلكه پيرزن‌ها براى زيارت فال‌گوش مىروند ديگران براى اولاد يا نيت ديگرى ليكن اغلبى كوچه‌ها فالگوش مىروند و اين را صحيح‌تر مىدانند و مجرب‌تر در گوشهء كوچه ايستاده تا عابرى بگذرد و تكلم كند . مردها بعضى در اين شب مخصوصا به خودشان مخمر مىكنند كه همه را حرف بد بگويند « پدرسوخته زنكه ديشب به قدرى اوقات مرا تلخ كرد كه نزديك بود طلاقش بدهم » . « زن من اولادش\r\n\r\n","description":"","footnote":"","page_name":" 4030 ","page_number":844},
  {"content":"\r\n\r\nنمىشود زن خواهم گرفت . » از اول خيابان تا آخر از اين مقوله صحبت مىدارند . زنهائى كه فالگوش ايستاده‌اند زير لب مىگويند مرده‌شور تركيب خودت و زنت را ببرد . خودت چه هستى كه اولادت باشد . بعضيها نيك‌وبد حرف مىزنند تا همه را نرنجانده باشند اين مطلب هم كه تمام شد به خانه‌ها رفته صحبت فالگوش را مىكنند و به خود نويد شوهر و زيارت مىدهند .\r\n\r\nشب نوروز\r\nشنبه 23 ربيع الثانى ، آخر حوت - چهار ساعت و چهل و نه دقيقه بالا به غروب مانده تحويل شمس به برج حمل بود . زينب هفت‌سين مفصلى درست كرده بود چراغها را هم روشن كردند . لباسهاى تازه طهران را هم پوشيده بودند . لباس ملاحى بهمن خيلى لخت بود ناچار لباس ديگرى كه زيور الملوك دوخته بود پوشيد . همه اطراف ميز هفت‌سين نشستند تا تحويل شد . من بلافاصله سوار شده امام‌زاده بالاروچ مشرف شدم . خاله زينب تداركى ديده بود آنجا رفتم . ملا يوسف ، ملا شعبان آمدند . هوا صاف و روشن و خوب بود . اسحق از شهر قزوين آمده بود . شيخ كاغذ مختصرى نوشته بود كه قونسل عوض شده ديگرى آمده اسمش را ننوشته بود . بعد هم نوشته بود برادرم ده تومان به اسم من قرض كرده پنج تومان هم در خانه بوده برداشته به سمت رشت رفته والده بىتابى مىكند ناچار امروز به سمت رشت مىروم كه او را مراجعت بدهم . ديگر مطلبى نداشت . نيم ساعت به غروب مانده قلعه آمدم . اسمعيل جلودار پشت‌بام را چراغان مفصلى كرده بود و آتش‌بازى را چيده بود . مقدارى چراغهاى حلبى داشتيم تازه هم اصغر مسگر درست كرده بود . پانزده دانه فانوس رنگ به رنگ هم از طهران آورده بودند .\r\nدوتا هم از سابق داشتيم سيم‌كشى كرده بود و خيلى خوب آنها را آويخته بود . زواركى از زن و مرد سليكانى ، نسائى همه در پشت‌بامهاى خودشان به تماشا آمده بودند . يك ساعت از شب رفته آتش‌بازى كردند . به فاصله هم تفنگ شليك مىكردند . بچه‌ها هم نارنجك به زمين مىزدند ، خيلى اسباب تماشاى اهل خانه و دهاتيها شد كه هيچ نديده بودند . عاليهء وركى كلفت ما چنان ترسيده بود كه از اطاق بيرون نمىآمد . يا هروقت سرى خارج مىكرد به محض آن‌كه موشك به هوا مىرفت سر را داخل كشيده مخفى مىشد .\r\nجشن حسابى بسيار خوبى گرفته شد و چراغها تا ساعت سه روشن بود و از دور و نزديك شكوهى داشت ( درست حال من مثل مهاجرين افريقا و استراليا مىماند كه زور زور محض سرگرمى همراهان و عمله‌جات خودشان تهيه و تدارك جشنى مىكنند كه نمونه ولايات خودشان باشد ) . بالاروچىها هم آمده بودند در پشتهء مقابل زوارك و\r\n\r\n","description":"","footnote":"","page_name":" 4031 ","page_number":845},
  {"content":"\r\n\r\nتماشا مىكردند . بارى شام را زودتر خورده استراحت كردم .\r\n\r\nنوروز 1332\r\nيكشنبه 24 ربيع الثانى اول درجه حمل - اول فروردين سنهء 826 جلالى ، 22 مارس 1914 ميلادى - به معمول چند ساله زواركىها در قلعه مهمان بودند . هوا هم آفتاب و خوب بود . جمعى ديگر هم آمدند . بازيهاى زيادى كردند . ناهار مفصلى خوردند . بعد از ناهار رفتند . عصر خيلى درخت كاشتيم . برحسب وعده كه نموده‌ام خوب است ترتيب تحويل سال و روز نوروز را بنويسم .\r\n\r\nنوروز در دربار ناصرى\r\nده دوازده روز قبل از تحويل ايشيك آقاسىباشى سلطنتى يا وزارت تشريفات آن عهد كه تا اواخر عهد مظفر الدين شاه جناب ظهير الدوله بودند از تمام ادارات صورت مىخواست كه آن وزير يا صاحب اداره اجزاء خودش را معلوم داشته صورتى به ايشيك‌خانه روانه مىنمود . شاهزادگان و رجال معتبر كه داخل در اداره نبودند خود ايشيك‌خانه ثبت داشت . از سه روز يا چهار روز به عيد مانده ايشيك آقاسيها كه اغلب لباس ماهوت آبى پوشيده بودند رقعه‌هاى دعوت را مىرساندند و از هركس انعام معمولى داشتند كه دريافت مىكردند . هريك هم تازه دعوت شده بودند و سلام اولشان بود مىبايست انعام مفصل‌ترى بدهند . ظهير الدوله با سليقه و خيلى فرنگىمآب بود . اين رقعه‌ها را در كمال ظرافت چاپ مىكرد و هرسال عبارت و مضمون آن را تجديد مىكرد و غالبا به اين مضمون بود « به سلامتى و مباركى اعليحضرت اقدس شهريارى ارواحنا فداه چهار ساعت و بيست و يك دقيقه و چند ثانيه به غروب مانده روز شنبه مطابق زيج فلان تحويل سال فرخنده مثال پارس‌ئيل خيرت دليل به افق دار الخلافه طهران واقع خواهد گرديد . سلام خاص در حضور باهر النور اعليحضرت قدرقدرت شاهنشاهى در طالار مباركه موزه منعقد خواهد شد ، لهذا نواب اشرف و الا فلان دو ساعت قبل از وقت حاضر و شرف‌اندوز خاكپاى مبارك گردند . ظهير الدوله . » آن‌وقت هركس هم داخل هر اداره بود از جانب رئيس يا وزير آن اداره هم به او اخبار مىشد كه در فلان جا حاضر بشوند كه به‌طور اتفاق بروند . براى اهل نظام هم حكم نظامى مىآمد . براى شاهزادگان بزرگ هم رقعهء ديگر كه در اطاق سر در موزه يا صندوق‌خانه آمده حمل اسلحه ، جواهر كنند . ايامى كه نظام شأنى داشت اول من مىرفتم توپخانه با امير توپخانه و\r\n\r\n","description":"","footnote":"","page_name":" 4032 ","page_number":846},
  {"content":"\r\n\r\nصاحب‌منصبان ديگر تا درجهء سرتيپى سيم حاضر بودند پس از صرف چاى و شربت شب بود يا روز به اتفاق مىرفتيم به عمارت خورشيد كه وزارت جنگ و خانهء آقاى نايب السلطنه بود . در سر ساعت آقا بيرون آمده بعد از حال و احوال‌پرسى اجماعا با صاحب‌منصبان پياده‌نظام و غيره مىرفتيم به عمارت گلستان و اطاق موزه . اوايل كه چكمه معمول نظام نبود كفشهاى خودمان را مىداديم به يكى دو نفر شيپورچى كه براى كشيدن شيپور شليك توپ همراه داشتيم و از اين جهت خاطرهاى ما صاحب‌منصبان توپخانه جمع و ابدا تشويشى نداشتيم . بعد از معمول شدن چكمه با همان مىرفتيم .\r\nساير مردم تا درب گلستان باز نشده بود هريك اگر اطاق و اداره در ارگ داشتند آنجا جمع مىشدند ، نداشتند يا داخل نبودند در اطاق حاجب الدوله كشيكچىباشى و ديگران جمع بودند تا در باز شود . آن‌وقت دسته‌دسته يا دانه‌دانه به اطاق موزه مىآمدند . اطاق موزه اطاق طولانى است كه در دو طرف شاه‌نشين‌هاى زيادى دارد . در آخر هم يك شاه‌نشين بزرگ كه تخت طاووس آنجا گذاشته شده و جلوى آن جل زردوز هندى كه با فيل لرد دفرين فرمانفرماى هندوستان براى ناصر الدين شاه فرستاده بود فرش است كه شاه فرمود اين جل از بس خوب زردوزى شده حيف است روى فيل باشد .\r\n\r\nطالار موزه - كرهء جواهر\r\nوسط اين طالار ميز طولانى گذاشته شده كه در روى آن تمام از چينيهاى قديم و گلدانهاى بزرگ كار فرنگستان مثل « سور » و غيره چيده شده . در شاه‌نشينها به سقف و ديوار تمام اسلحه قديم و بعضى چيزهاى ديگر نصب است و در تمام آنها قفسه‌هاى چوبى شيشه‌دار به ديوار گذاشته شده كه در همه آنها جواهرات سواره و پياده گذاشته شده و در آخرى كه سمت يمين تخت است تمام شدّه‌هاى مرواريد است كه چشم از ديدن آن همه جواهر و آن همه مرواريد خيره مىشود . در همين‌جا كرهء جواهر معروف است كه ميرزا غفار نجم الدوله دستورالعمل داد و من از اعتماد حضور مستوفى موزه شنيدم مىگفت دو من و نيم تبريز جواهر در آن نصب شده و خود كره از طلاست . باز او مىگفت اگر بخواهند از جواهرات موزه بيست همچو كره مىتوان ساخت . در اين قفسه باز كرهء مخملى است كه فاصله به فاصله شكافى دارد كه در تمام آن شكافها انگشتر گذاشته شده ، يك صف الماس يك صف ياقوت ، همين‌طور از ساير جواهرات . در تمام اين قفسه‌ها آنچه جواهر پياده است در فنجانهاى بلور گذاشته شده كه بر صفاى آن خيلى افزوده . چهل‌چراغهاى فرمايشى بسياربسيار بزرگ و جارهاى زياد به تمام سقف و\r\n\r\n","description":"","footnote":"","page_name":" 4033 ","page_number":847},
  {"content":"\r\n\r\nزمين‌ها نصب و گذاشته شده كه در ايام تحويل شب يا روز همه آنها را روشن مىكردند .\r\n\r\nجواهرات\r\nبارى ناصر الدين شاه هرچه داشت در اين اطاق بود . اما در اواخر عمر خودش گويا تقلبى از امين الملك برادر امين السلطان كه كليد موزه در دست او بود ديد كه همه جواهرات را جمع كرد در صندوق گذاشته به خزانهء اندرون بردند . فقط همان اسبابهاى ديگر در آن اطاق بود با تخت طاووس و بعضى جواهرات مثل كره و غيره كه سرقت آن اشكال داشت . سفرا و هرفرنگى با اسم و رسمى كه مىآمد به اين اطاق تماشا مىآمدند و از ديدن اين همه جواهر و تسبيحها و شده‌هاى مرواريد حيرت و تعجب داشتند . در ايام تحويل يك مشغلهء عمدهء مدعوين تماشاى اين جواهرات بود و به واسطهء همين تماشا مردم اصرارى داشتند كه دعوت شوند و اين اواخر بعضيها براى دعوت اين سلام و تماشاى آن به هررقعه دعوتى پنج تومان ، شش تومان الى ده تومان تعارف مىدادند و به همين اندازه هم از دكان سمسارى جبهء ترمه يا سردارى ترمه كرايه مىكردند .\r\n\r\nجاى هركس\r\nبارى در جلوى تخت طاوس تشك و متكاى مرواريد انداخته و محل جلوس شاه بود . اطراف آن تمام علما و آخوندها نشسته بودند ( به غير از آن علماى درجهء اول ) . اما امام جمعه هميشه بود و فقط در اين سلام طبقهء علما حاضر مىشدند . نظام العلما آنها را جابه‌جا مىكرد و متصل آنها در تقدم بر يكديگر مرافعه داشتند كه گاهى امام جمعه به توپ و تشر آنها را متقاعد مىنمود . خارج از شاه‌نشين كه محل علماء بود يك صف دست راست و صف ديگر دست چپ شاهزادگان كه حمل اسلحه و جواهر نموده بودند مىايستادند . اغلب در صف دست راست مرحوم ملك‌آرا و سر صف دست چپ شاهزاده ما بود .\r\nحمل اسلحه ، جواهر از شمشير و دبوس و سپر و غيره امتيازى بود كه فتحعلى شاه محض خدمات عباس ميرزا نايب السلطنه مخصوص اولاد او قرار داده بود و هرقدر اولاد خودش صاحب رتبه و درجه بودند محروم بودند ، تاكنون هم معمول است . در ورود سفرا و سلام‌ها اولاد عباس ميرزا حمل اسلحه جواهر مىكنند نه اولاد خاقان ، يعنى اگر بنا بود اولاد خاقان حمل اسلحه كند هرگز آنقدر اسلحه وجود نداشت .\r\n\r\n","description":"","footnote":"","page_name":" 4034 ","page_number":848},
  {"content":"\r\n\r\n\r\nمخاطبين سلام\r\nبعد از آن‌كه نظام كمى بىشأن شد من اغلب شمشير گرفته در جرگهء اين شاهزادگان بودم . پشت سر اين قوم شمشيربند كه اصطلاح آن‌وقت بود ساير شاهزادگان و خوانين قاجار در دو شاه‌نشين محلشان بود . روبه‌روى شاه مخاطب سلام منجم‌باشى ، نظام العلماء ، ايشيك آقاسىباشى ، مهردار ، منشى الممالك بودند . بلافاصله پشت سر آنها آن ميز طولانى بود تا آخر اطاق . ساير وزراى معزول يا منصوب كه عدهء آنها آن‌وقت خيلى زياد بود اغلب متفرق بودند . صف نظام سمت يمين اطاق ايستاده بودند يك سمت پياده‌نظام سمت ديگر توپخانه و قورخانه . ساير طبقات محل مخصوص نداشتند در اين شاه‌نشين‌ها بودند تا موقع سلام و عيدى برسد دسته‌دسته با وزير آن اداره به فرمان ايشيك آقاسىباشى براى گرفتن عيدى مىآمدند و آن وزير يكىيكى را معرفى مىكرد ، خواه شاه او را مىشناخت و مكرر ديده بود خواه نمىشناخت و هيچ نديده بود و به اغلب آنها شاه فرمايش مىفرمود : مهمل يا مستعمل بيشتر مضحكه و شوخى بود .\r\nمستوفيها لشكرنويسها و ايشيك آقاسيها تمام شال كلاه و جبه ترمه داشتند مگر ايشيك آقاسيها كه جبه آنها پارچهء قرمز بود . همه اين سه اداره هم به رسم قديم چاقچور ماهوت گلى مىپوشيدند . ايشيك آقاسيها تمام عصا در دست داشتند نظم و ترتيب و خدمات سلام با آنها بود . مخاطب سلام ايشيك آقاسىباشى ، مهردار ، ناظر منشى الممالك هم شال كلاه داشتند با جبهء ترمه . همين‌طور وزراى منصوب و معزول جبه ترمه داشتند .\r\nشاهزاده‌گان و خوانين قاجار سردارى ترمه قاجاره شمشير هم مىبستند ، اما شاهزادگان معمول نبود .\r\n\r\nورود شاه\r\nنيم ساعت به موقع تحويل مانده شاه مىآمد با امين السلطان و عمله خلوت و خواجه‌سرايان . دم درب اطاق موزه ايشيك آقاسى « گچين » ملايم طولانى مىگفت كه حاضرين همه برخاسته هركس به جاى خود مىرفت . جلوى شاه حاجب الدوله بود .\r\nايشيك آقاسىباشى و آجودان‌باشى نظام و توپخانه بودند ، حاجب الدوله و ايشيك آقاسىباشى عصاى جواهر كه از خزانه مىدادند در دست داشتند . شاه از ميان صف نظام مىگذشت . جيقه به كلاه داشت . شمشير مكلل جواهر بسته بود . بند شمشير الماس يا زمرد يا ياقوت بزرگ بزرگى بود . به سينه هم مثل لباسهاى قزاقى از دو طرف الماسهاى خيلى بزرگ داشت . غالب هم چكمه براق پا مىكرد . با يك غرور و تبخترى شاه راه\r\n\r\n","description":"","footnote":"","page_name":" 4035 ","page_number":849},
  {"content":"\r\n\r\nمىرفت كه تماشائى بود .\r\n\r\nعيدى - دست لاف\r\nشاه به جاى خود مىنشست . شمشير را روى زانوهاى خود مىگذاشت و با علما احوال‌پرسى مىكرد . با امام جمعه كه دامادش بود صحبت مىداشت . جلوى شاه كيسه‌هاى شاهى سفيد و دو هزاريهاى زرد را در قهوه سينيها گذاشته بودند . پارچهء كيسه تافتهء گلى بود . بعدها از بس جمعيت اين سلام زياد شد دست لاف موقوف شد . كم‌كم عيدى را هم در كيسه نمودند و آن عبارت بود از يكصد و پنجاه شاهى سفيد و مال علما و بزرگان هريك پنج دانه دو هزارى زرد هم داشت . نزديك خود شاه هم بعضى اوراق و ادعيه ، خطوط ائمهء اطهار سلام اللّه عليه گذاشته بودند و بستهء تربت مخصوص كه خود شاه از قبر مطهر حضرت خامس آل عبا بيرون آورده بود با بعضى شمايل ائمه كه مىگفتند از قديم در خزانه بوده . سواى اشياء مرقومه كه جلوى شاه مىگذاشتند چند تفت گل كه باغبانهاى فرنگى درست مىكردند با چند عدد ظرفهاى بلور كه داخل آن ماهيهاى قرمز انداخته بودند حضور شاه بود كه موقع تحويل به آنها نظر كند . شاه در موقع تحويل آن بستهء تربت را بو مىكرد و به آن اوراق و شمايلها نگاه و زيارت . به امام جمعه هم محض زيارت مىداد كه يك وقت دست به دست تا آخر صف علما و آخوندها مىرفت كه نظام العلماء به جبر و عنف گاهى گرفته مجددا به حضور شاه مىبرد .\r\n\r\nجوابهاى ايلخانى\r\nشاه پس از احوال‌پرسى از علما رسما چند كلمه با مخاطب سلام فرمايش مىفرمود .\r\nاللهقلى ميرزائيل‌خانى مرد پير سياحت كردهء خوش‌گذران ، خوش‌مشربى بود ( ناپسرى حاجى ميرزا آقاسى مرحوم بود . تفصيلات عيش و خوش‌گذرانى او ياغى شدن او احترامات او كتابها لازم دارد ) گاهى جوابهاى خنده‌دار عوامانه مىداد كه اسباب خنده و صحبت تا سيزده عيد بود .\r\nشاه يك دفعه فرمود هوا را سرد كرده جواب عرض كرد بله قربان سرماى پيرزن بود و مردم لحاف‌كشى مىكردند . گاهى سرماى پيرزن را اشتباه كرده سرماى گل سرخ مىگفت . آن‌وقت شاه مىفرمود دست لاف بدهند .\r\n\r\n","description":"","footnote":"","page_name":" 4036 ","page_number":850},
  {"content":"\r\n\r\n\r\nتقسيم شاهى\r\nامين السلطان كه هنوز صدراعظم و اتابيك نشده بود زمين مىنشست . چاقوى دسته طلا كه در قهوه سينى بود برداشته سر كيسه‌ها را باز مىكرد . قاب بلورى كه در نزديك قهوه سينىها بود مملو از شاهى كرده ، آن‌وقت نايب ناظر قاب را به دست گرفته به همراهى ناظر اول خدمت خود شاه برده و شاه يك چنگ برمىداشت . بعد نزد امام جمعه ، آن‌وقت به ساير علما خودش مىداد . بعد از علما نزد نايب السلطنه آورده آن وقت ساير شاهزادگان بزرگ . بعد به وزراء و رجال معتبر ، آن‌وقت صف نظام ، بعد به هر كس مىرسيد . آخر هم آنچه در قاب مىماند خودش با نايب‌نظر تقسيم مىكرد . حالا به هركس آقاى ناظر مرحمت داشت آشنا بود ، رفيق بود ، چنگ را پر و مملو كرده به او مىداد . با هركس مرحمتى نداشت يا آشنا نبود يك مشت كوچكى مىداد . مخصوصا شاه به اين كار دير امر مىكرد براى صرفه‌جوئى . منجم‌باشى ساعت بغلى در دست داشت متصل به آن نگاه مىكرد . مقارن تحويل جلو آمده تا ذكر بسم اللّه مىكرد تمام مردم ساكت شده گوش مىدادند و ناظر دست از كار مىكشيد . باوجودى كه هميشه ملاحظهء وقت را داشت و ملاحظه قاب را و اندازه مقدار را از دست نمىداد . گاهى مىشد كه بىاندازه كم مىآمد و اوقات خان ناظر كه حاجى مجد الدولهء حاليه باشد بسيار تلخ مىشد ( مجد الدوله بسيار هم لئيم و خسيس است ) .\r\n\r\nتحويل سال\r\nبارى ميرزا عبد الغفار منجم‌باشى مرد رياضىدان باعلمى بود كه در آن عهد نظير و عديل نداشت ، اين‌طور مىگفت ( صداى منجم‌باشى خيلىخيلى زير بود و بسيار نازك ) به سلامتى و مباركى و ميمنت اعليحضرت قدرقدرت شاهنشاهى ارواحنا فداه تحويل سال فرخنده فال پارس‌ئيل گرديد . آن‌وقت با همان صداى نازك مجددا مىگفت « تحويل شد » مدّ طولانى مىداد به‌قدر چند ثانيه . شاه در اين‌وقت تربت در دست داشت مىبوسيد و آن كتب ادعيه را زيارت مىكرد ، شمايلها را به سروصورت مىماليد .\r\nنظام العلماء در هاونگ بلورى ادعيه نوشته زعفران و آب دعا داخل آن مىكرد در فنجانى به حضور شاه مىبرد كه شاه مىنوشيد . ساير مردم هم از بغلهاى خود نبات و بعضى شمايلها يا كلام اللّه مجيد بغلى بيرون آورده زيارت مىكردند و به كسانى كه نزديك بودند مىدادند . متملقين هريك براى آقاى نايب السلطنه كه به واسطهء جمعيت جلوى شاه مرئى نبود از اينها آورده آقا زيارت مىكرد . گاهى هم به ماها مىرسيد كه ما هم مثل\r\n\r\n","description":"","footnote":"","page_name":" 4037 ","page_number":851},
  {"content":"\r\n\r\nآخوندها دست به دست مىداديم . چون در اينجا نظام العلماء نبود خود صاحب آن كلام اللّه با شمايل مىبايست تا آخر صف رفته به زور مال خود را بگيرد .\r\n\r\nفرمان‌هاى مستمرى\r\nشيپور كشيده يك تير توپ شليك مىشد . آن‌وقت خطيب الممالك جلو آمده خطبه مىخواند . بعد از ختم خطبه شمس الشعرا قصيده مىخواند در تهنيت عيد و مدح شاه .\r\nآن‌وقت شاه باز رسما چند كلمه با مخاطب سلام فرمايشات مىكرد . منشى الممالك دسته فرمانى در دست داشت ، مهردار هم امهار را در « قهوه سينى » طلائى گذاشته از اول مجلس تا وقتى كه شاه امر فرمايند دودستى جلوى سينهء خود نگاه داشته بود ( اين مستمرى نوروزى بود كه در سال اول جلوس شاه يك خروار غله يك تومان نقد بود ، سال دوم دو خروار دو تومان همين‌طورها سال به سال يك خروار و يك تومان علاوه مىشد كه تا آخر عمر شاه مقدار و مبلغ گزافى روى هم شده بود كه بعضى از محاسبين حساب آن را نموده‌اند و من مكرر هم شنيده‌ام كه به چه مقدار و مبلغ رسيده بود ليكن حاليه خاطرم نيست ) .\r\nاز دو ماه به عيد نوروز مانده . طلاب و آخوندها هريك ده تا بيست تا رقعه از علما و غيره در استحقاق خود براى منشى الممالك مىبردند و مبلغى هم تعارف به او مىدادند كه از اين مستمرى در حق آنها برقرار شود ، ( تقريبا سواى مقررى ديوانى تمام گذران منشى الممالك از اين راه بود ) . آن‌وقت شاه امر مىفرمود منشى الممالك و مهردار نشسته فرامين را مهر مىكردند و شاه يكى دوتا را صحه گذاشته تتمه مىماند موقع ديگر .\r\nبعد از شروع به مهر فرامين امين السلطان نشسته سر كيسه‌ها را باز مىكرد ، مجموعهء بلور قشنگى بود ميان آن مىريخت و كيسه‌هاى كوچك دو هزارى زرد را روى آن نثار مىكرد با دست به هم مىزد ليكن به‌واسطه اين‌كه درست مخلوط نمىشد . هركس اول مىگرفت پول زرد داشت آخر نداشت . هروقت سينى تمام مىشد مجددا امين السلطان شروع مىكرد .\r\n\r\nطمع امام جمعه\r\nشاه اول به امام جمعه مىداد و ممكن نبود امام جمعه به همان يك دفعه اكتفا كند ، زير گوش شاه مىگفت براى خانم . باز شاه مىداد . دو مرتبه مىگفت براى سيد كوچولو باز شاه مىداد و خنده مىكرد ، باز مىگفت براى سيده خانم . اين دفعه نزاع شاه و امام\r\n\r\n","description":"","footnote":"","page_name":" 4038 ","page_number":852},
  {"content":"\r\n\r\nجمعه در مىگرفت و اسباب تفريح آنها كه نزديك بودند مىشد . باز شاه مىداد و آن وقت مىفرمود ديگر آقا بس است . آقا آن‌وقت برخاسته مىرفت .\r\nتمام علما و آخوندها كه عيدى را گرفتند آن‌وقت شاه از روى تشك برخاسته صندلى مىآوردند . شاه روى آن مىنشست . ميزى جلوى شاه گذاشته سينى بلور را روى آن مىگذاشتند و شاه اول آقا را صدا مىزد و به همين لفظ آقا نايب السلطنه آمده عيدى را مىگرفت . بعضيها دست يا پاى شاه را مىبوسيدند اما شاه به اين كار ميل نداشت و اغلبى نمىبوسيدند . آن‌وقت در باغ موزيك مىزدند يعنى پس از رفتن علما . بعد از نايب السلطنه به شاهزادگان بزرگ شاه مىداد . آن‌وقت وزراى محترم و رجال معتبر را به اسم صدا مىكرد . نفر به نفر مىآمدند مىگرفتند . آنها كه داراى اداره بودند مىماندند مابقى مىرفتند . شاهزادگان كه شمشير گرفته بودند هم تا آخر مجلس همان‌طور ايستاده بودند . بعد از رجال معتبر و وزراء ساير شاهزادگان ، آن‌وقت قاجاريه ، بعد نظام . آن‌وقت بسته به ميل ايشيك آقاسىباشى بود كه كدام طبقه را هركدام طبقه مقدم بدارد . شاه با همه هم مزاح مىكرد ، به كلاه يكى مىخنديد ، به ريش ديگرى ، به جبهء ديگرى ، تمام خيالش صرف اين بود يك چيز خنده‌دارى به نظرش بيايد و خنده كند . شاه هم مثل ناظر ملاحظه اشخاص را داشت مثلا با آن مشتى كه به شاهزاده ما مىداد به من نمىداد همين‌طور به پست‌تر از من . مشت شاه از هزار دانه شاهى مىگرفت تا دويست دانه .\r\nاواخر كه در كيسه تافته كوچك بود و همه يك‌سان .\r\n\r\nغوغاى كفش\r\nبيرون در هنگامه و غوغاى كفش بود كه صداى همهمه و آشوب و نالهء مفقودين كفش اگر موزيك نمىزدند تا توى اطاق بلكه آخر گلستان هم مىرفت يكى پاى برهنه بود ، يكى يك پا كفش داشت ديگرى نداشت ، يكى گيوه پوشيده بود ، يكى كفش مندرس پاره‌پاره . از باغ كه بيرون مىرفتند نوكرهاى مردم كه دو صفحه به انتظار آقاها ايستاده بودند خنده‌ها مىكردند صحبتها مىنمودند كه آن بسى بدتر و خجالت‌مندتر از توى باغ بود .\r\nآن زمانى كه كيسه معمول نشده بود بسا اشخاص هم به فيض مىرسيدند مثلا سرايدارهاى شاه كه بعد از رفتن شاه اطاق را پاك مىكردند مبلغ گزافى شاهى جمع مىكردند . باشماقچى باوجودى كه كفشها را دزديده بود سربازهاى قراول‌قاپچيها باغبانها از اين مردم كه خارج مىشدند هريك سهمى داشتند اما وقتى كه كيسه به ميان آمد همه مىگفتند در كيسه است و درش دوخته .\r\n\r\n","description":"","footnote":"","page_name":" 4039 ","page_number":853},
  {"content":"\r\n\r\n\r\nهجوم گدا\r\nبيرون ارگ در دو سمت حوض به قدرى گدا مىايستاد تا از يك طرف نزديك سبزه‌ميدان از طرف ديگر تا ميدان توپخانه و اين‌ها ديگر كيسه است ، ميسه است نمىفهميدند . به آه و ناله مىگرفتند . اما اگر آدم پياده بود و بىاحتياطانه دست به جيب مىكرد به يك نفر چيزى بدهد سايرين هجوم آورده و آن آدم را لخت مىكردند ، كتك مىزدند ، پدرش را بيرون مىآوردند . محض همين كار كسى جرئت نداشت پياده باشد پول بدهد .\r\nمردم به خانه‌هاى خود مىرفتند ما منزل حضرت و الا مىرفتيم كه همشيره‌ها و اقوام جمع بودند از آنجا خانهء خود .\r\n\r\nسلام عام فردا\r\nفردا سلام عام بود در تخت مرمر . مىرفتيم شاه سلام مىنشست . امروز هم در سلام عيدى مىدادند . صف نظام و صاحب‌منصبان فرنگى و ايرانى را ناظر مىداد . خوانين قاجار و ديگران را منشى الممالك . ته « قهوه سينى » هم نصيب و قسمت آن دو بود كه امروز بر خلاف تحويل اختيار با خودشان بود و ملاحظه را از دست نمىدادند . ليكن شاه محض صرفه خيلى دير امر به اين كار مىكرد و عيدىبگيرها هم محدود بودند نه مثل سلام تحويل .\r\nتفصيل اين سلام را سابقا نوشته‌ام فقط فرق آن همان عيدى است . اين هم كه تمام شد افواج و نظام و قاجاريه مىرفتند ميان ميدان ارك دورتادور صف مىكشيدند جمعيت تماشاچى شهرى هم مجاز بود پشت‌سر نظام و پشت‌بام‌ها هرجا ممكن بود براى تماشا جمع مىشدند .\r\n\r\nپهلوانها - سلام سردر\r\nشاه بعد از قدرى كه در باغ گلستان استراحت مىكرد با نايب السلطنه و عملهء خلوت و امين السلطان مىآمدند به عمارت يا بالاخانه‌هاى سردر ارگ . بعد از موزيك سلام و شليك ، پهلوانها جلوى شاه ميل بازى مىكردند ، شنا مىرفتند ، كشتى مىگرفتند و شاه براى هركدام دو هزارى زرد از بالا به زمين مىريخت و آن پهلوان جمع مىكرد تا آخر .\r\nفيلها را هم امروز چه در سلام تخت مرمر چه در ميدان فيلبانباشى آورده نگاه مىداشت .\r\n\r\n","description":"","footnote":"","page_name":" 4040 ","page_number":854},
  {"content":"\r\n\r\n\r\nزنها تا سيزده عيد\r\nاين سلام سردر هم كه تمام مىشد شاه مىرفت اندرون و تا سيزده عيد در اندرون آمدوشد زنها بود و هروقت شاه را هم زيارت مىكردند عيدى مرحمت مىكرد ( زنها هيچ از شاه پرده و حجاب نمىكردند ) . خانمهاى اندرون هم هريك در خيابان پشت اندرون حياطى داشتند كه محل خواجه و نوكرهاى آنها بود ، بعضيها هم مثل انيس الدوله و شكوه السلطنه مادر مظفر الدين شاه و امين قدس وزير هم داشتند . هركس براى تبريك عيد به آنجا مىرفت بعد از صرف چاى ، شربت شيرينى خواجه مىآمد از قول خانم مبارك باد عيد مىگفت . آن‌وقت يك دانه اشرفى زرد در نعلبكى كه در دست داشت گذاشته جلوى آن شخص مىگرفت كه آن آدم برداشته و اظهار تشكر مىكرد .\r\nما چند نفر چند نفر جمع شده از اين حياط به آن حياط مىرفتيم . اما آنچه رسما معمول بود خانهء انيس الدوله بود و مادر آقاى نايب السلطنه و شكوه السلطنه مادر مظفر الدين شاه . ليكن ما به واسطهء خصوصيت خانم مرحوم با ساير زن‌هاى شاه و به جهت اين‌كه شاهزاده و قوم بوديم خانهء شمس الدوله دختر عضد الدوله و مادر سالار السلطنه و امين اقدس و ديگران مىرفتيم كه از اين حياط به آن حياط مىشد .\r\nآقاى نايب السلطنه تا يكى دو روز بعد از عيد عيدى مىداد اگر جمعيت كم بود به طيب خاطر مىداد و الّا يك نفر از بزرگان مثل بهاء الدوله مرحوم يا معتمد الدوله به زبان مىآمد كه آقا لاعلاج مىگرديد .\r\n\r\nسلام عهد مظفرى - خساست ملكه\r\nدر عهد مظفر الدين شاه يكى دو سه سالى سلام منعقد شد اما آن شكوه و نظام و ابهت را نداشت ، عيدى هم همان كيسهء ولدالزنا بود . بعد عيد به محرم داخل شد همه آسوده شدند ليكن درب اندرونها رفتن از خست و لئامت حضرت عليا به كلى منسوخ شد ، يعنى به كلى مهمانيهاى اندرون و رفت و آمد خانمها از بين رفت و احدى تكه نانى و لقمهء پلوئى در اندرون شاه يا سفرهء حضرت عليا نخورد و حال آن‌كه از تمول و مكنت معمور بود و ماليه قريب چند كرور ملك و علاقه دارد . اصلا زن بىمهر خون‌سرد بدى بود . مرض وسواس هم مزيد بر علت گرديده بود . آن اندرون به آن قشنگى و باروحى و باصفائى ناصر الدين شاه كه مركز مدها و بزك‌ها و مهمانىها بود در عهد مظفرى مبدل به مزبله و زبيل و محل تعليف بره و بز و بزغاله شده بود و دسته‌دسته بوقلمون ، غاز ، اردك ، مرغ ، خروس ، كبوتر در هرنقطهء حياط مشغول چرا و دانه برچيدن بودند كه بعد از آمدن\r\n\r\n","description":"","footnote":"","page_name":" 4041 ","page_number":855},
  {"content":"\r\n\r\nمحمد على شاه تا دو ماه زبيل و كثافت و پشكل گوسفند و فضلهء بوقلمون و مرغ چهارده ساله بيرون بردند .\r\n\r\nعيدى مردمان عادى\r\nدر خاتمه بايد دانست مرسوم عيدى و اين‌كه بزرگترها به كوچك‌ترها چه از اقوام و دوستان چه نوكر و كلفت بايد بدهند معمول همهء خانه‌ها بود و تقريبا يك تكليف بزرگى بود كه براى ندارهاى بارتبه و قبيله خيلى اسباب خجالت و مشقت بود . بعد از آن‌كه نوروز داخل محرم شد متروك گرديد ، گمان مىكنم حالا هم متروك يا اقلا خيلى كم شده باشد من كه در الموت جز به اهل خانه و كلفتهاى اندرون به كسى ندادم .\r\nآنچه نوشته شد مختص به سلام خاص و عام شاه بود . اما در خانه‌هاى زنها چه معمول بود كه مردها هم اگر سلام نرفته بودند يا از زمره تجار و كسبه و رعايا بودند از آن استثناء نداشتند .\r\n\r\nهفت‌سين شاهانه\r\nاز نظارت‌خانهء شاه دو روز يا يك روز به عيد مانده براى خانه‌هاى نزديكان شاه از برادر ، خواهر ، عمه ، عمو هفت‌سين مىآوردند و آن عبارت بود از يك خوانچه كه تمام آن را با نى زينت داده بودند . خودنى را تمام زرورق زده كاغذهاى قرمز و زرد و سبز چسبانده بودند بيرقهاى كاغذى زياد بالاى آن رنگ به رنگ نصب نموده بودند . داخل خوانچه هم شش بشقاب بوريائى ميوه گذاشته بودند و همه را با چوب سوراخ كرده به هم وصل نموده بودند كه در موقع حمل‌ونقل ميوه‌ها به زمين نيفتد . دو خوانچهء ديگر هم از شيرينى يك خوانچه هم مثل خوانچه‌هاى پاى عقد با نى زرورق زده به شكلهاى قشنگ مختلف چيده بودند و آن‌وقت در آن فاصله‌ها انواع آجيلها و بعضى چيزهاى ديگر مثل اسپند و كندر و غيره گذاشته بودند . اينها را فراشهاى نظارت‌خانه مىآوردند و مبلغى هم انعام مرسومى داشتند مىگرفتند ، اما پول زياد ناظر به پاى دولت حساب مىكرد .\r\nليكن تمام آنچه مىفرستاد همان صورت ظاهر بود كه زرورق زده سرخ و زرد و سبر نموده بودند و الّا هيچ خوردنى نبود . اينها را وسط طالار يا اطاق بزرگ آن خانه مىگذاشتند و تا سيزده عيد بود . به علاوهء اينها خود صاحب‌خانه هم شيرينى و ميوه داشت .\r\n\r\n","description":"","footnote":"","page_name":" 4042 ","page_number":856},
  {"content":"\r\n\r\n\r\nسبزه - هفت‌سين\r\nگندم و جو و بعضى حبوبات هم مرسوم است قبل از عيد در بشقابها سبز مىكنند و در موقع تحويل توى اطاق مىگذارند . هفت‌سين هم مرسوم است بايد هفت چيز كه اول آن سين باشد گذاشت . سير ، سيب ، سبزى ، سه پستان ، سنجد ، سماق ، سركه . به علاوه آن هفت‌سين جهت خانمها از پنجاه تومان تا بيست تومان شاهى سفيد در كيسه مهمور از طرف شاه مىآوردند و اين سواى عيدى بود كه خانم‌ها از دست شاه مىگرفتند .\r\n\r\nسفرهء هفت‌سين مادر\r\nخانم مرحوم ما بالاى اطاق سفرهء سفيد سواى آنچه از طرف دولت آورده بودند مىگسترانيد هفت‌سين خود را آنجا مىگذاشت . سبزه و گلدانهاى نرگس و سنبل كه كدخداى محله يا ميرآب يا ديگرى آورده بود ميان سفره داخل قهوه سينيهاى شيرينى مىگذاشتند . ظرفى هم ماهى زنده گذاشته يا ظرف ديگرى آب خالص كه داخل آن برگ سبزى مىگذاشتند . ماهى دودى و مرغ كشته و انواع سبزيها هم در مجموعهء ديگر . منقل نقرهء آتش كه داخل آن اسپند يا كندر يا بعضى چوبهاى معطر آتش مىزدند . خانم چادر سفيدى سر كرده مقابل جا نماز مىنشست . قرآن و شمايل و انگشترى پنج‌تن و غيره در جلوى خود مىگذاشت تلاوت قرآن مىكرد . بچه‌ها هم دورتادور هفت‌سين ، پول هم دست لاف به همه التفات مىكرد كه در موقع تحويل در توى دست بايد گرفت كه آن سال پول زيادگير آدم بيايد . كلفتها هم بعضى در اطاق بودند ، مابقى هفت‌سين عليحده داشتند . توپ تحويل كه صدا مىكرد خانم اول آب دعا و تربت خورده و به ماها مىداد احدى هم نبايد آن‌وقت داخل اطاق شود . پس از آن شيرينى مىداد مىخورديم . آن وقت يكى از پسرها را امر به رفتن مىكرد از در ارسى و در غيرمعمول مىبايست به حياط برود . آن‌وقت پس از زيست كمى دسته گل يا بشقاب سبزه‌اى به دست گرفته از درب معمول اطاق داخل شود و مبارك باد عيد بگويد . دست خانم را ببوسد و عيدى بگيرد . بعد سايرين به ترتيب سن دست خانم را بوسيده خانم هم روى او را بوسيده عيدى گرفته آن‌وقت با سايرين روبوسى كند . بعد از اين مسئله آن‌وقت اجازه داشتند كلفتها داخل اطاق شوند و دست خانم را بوسيده عيدى بگيرند تا حضرت و الا از سلام بيايد دست روبوسان از نو تجديد شود .\r\nساير خانه‌ها را هم همين قياس ، منتهى آنها كه از اواسط الناس بودند قدرى كمتر تجملات داشتند و عيدىشان ده شاهى پنج شاهى و پول سياه بود و تا سيزده عيد مردم\r\n\r\n","description":"","footnote":"","page_name":" 4043 ","page_number":857},
  {"content":"\r\n\r\nبه ملاقات يكديگر رفته عيدديدنى مىكردند روز سيزده هم به باغات شهر و خارج شهر از زن و مرد و بچه مىرفتند .\r\nهرگاه مصيبتى براى خانواده رخ داده بود رئيس آن خانواده نو عيد داشت و آشنايان دوستان اقوام همه به ديدن او مىرفتند و او بعدها بازديد مىرفت .\r\nچون من از طهران نزديك پنج سال است دورم اوضاع حاليه را خبر ندارم كه چه معمول است و چه متروك .\r\n\r\nلباس و شيرينى - توقعات زنان\r\nبعضى مرسومات ديگر هم در اين عيد هست كه ذكر آنها خالى از مزه نيست . اول نزاع زنها با شوهرهاست براى رخت عيد خودشان و بچه‌ها و كلفتهاشان كه از دو ماه به عيد مانده اين مرافعه هست تا نزديك عيد ختم مىشود و آن مرد ناچار و لاعلاج است تهيهء وجهى اگر نداشته باشد نموده و به زن بدهد تا خلاص شود . دوم مرافعهء شيرينى و مخارج عيد است و گاهى هم در سر عيدى . اما چون مرد در اين مسئله خودش شريك و سهيم است چندان به‌قدر اولى مرافعه طولانى نيست . سيم مرافعهء زن است در سر اين كه مىخواهد از روز عيد تا سيزده كوچه باشد از اين خانه به آن خانه و روز سيزده هم مهمانى بدهد نه مهمانى برود .\r\n\r\nعيدى درويشان - گل مولاها\r\nمرافعهء ديگر عيديهاى اجبارى است . از ده روز به عيد مانده درويش با قبض ممهور نقيب الممالك دم خانهء آدم چادر مىزند ، جو و گندم سبز مىكند . بوق ، منتشا ، پوست تخت آويزان مىكند هروقت آدم بيرون مىرود يا داخل مىشود صداى حق دوست يا على مدد . بيدار على باش مىشنود . بچه‌هاى آن خانه واهمه مىكنند و هركدام شيطانى كرده باشند يا بكنند مادر بچه مىگويد ترا بايد داد اين « گل مولا » كه روغنت را گرفته طلا درست كند و تا چندى از شيطنت آن طفل آسوده هستند . اگر عيدى گل مولا هم دير برسد شب صداى بوق را بلند مىكند و اين صدا را ميشوم مىدانند . يك لرزه ، يك واهمه زنها گرفتار مىشوند كه آن صاحب‌خانه به هرنحو هست بايد تدارك وجهى كرده گل مولا را صبح زود حركت بدهد .\r\n\r\n","description":"","footnote":"","page_name":" 4044 ","page_number":858},
  {"content":"\r\n\r\n\r\nعيديهاى ديگر\r\nآن‌وقت كدخداى محله گلدان نرگس مىدهد ، مرسومى دارد بايد داد . بعد نايب محله ، بعد پليس كوچه ( كه حالا گويا به واسطه نظميه منظم اين سه فقره موقوف باشد ) ، ميرآب محله گلدان نرگس يا بشقاب نارنج مىآورد . حمامى گلدان نرگس مىدهد . دلاك عيدى دارد و غيره و غيره كه هركدام بسته به شأن و رتبهء صاحب آن خانه و مقام آورنده آن است . مثلا حق كدخدا زيادتر تا پليس است . حمامى بيشتر از دلاك . مطربها با رقاص خود مىآيند انعام دارند . ميمون باز مىآيد انعام دارد . فيل با فيل‌بان‌باشى حق عليحده دارد سواى نان و قند و غيره كه خود حضرت فيل ميل مىكند . خرس‌باز خرس مىآورد .\r\nقابله خانم عيدى جداگانه دارد . اينها مال صاحب‌خانه است . از شاهزادگان و وزراء امراء تجار و كسبهء معتبر كه اسم و رسمى در آن كوچه يا محله يا شهر دارند على قدر مراتبهم و اين سواى عيدهاى اختيارى است .\r\n\r\nعيدى مردم بازارى\r\nاما مردم بازارى از ده روز به عيد مانده تا عيد از صبح تا عصر در در دكان خود اينها بايد به اقسام مختلفه عيدى بدهند . اما عيدى آنها سواى آنچه مال داروغه بازار است چندان معتنابه نيست و از پنج شاهى تجاوز نمىكند . چندين دسته آتش‌افروز مىآيد اين اشخاص كلاه‌هاى كاغذى به شكلهاى عجيب و غريب به سر گذاشته صورت‌هاى خود را زرد ، سرخ ، سياه مىكنند . زنگ و زنگوله به خود آويزان مىكنند پوست گوسفند و بز به تن مىكنند . هر كدام دوتا سه‌تا تخته به دست گرفته به جاى ساز مىزنند و به هوا پريده به زمين مىآيند شعر آنها هم اين است .\r\n آتش‌افروز صغيرم * سالى يك روز فقيرم \r\nاينها دكان به دكان عيدى گرفته مىروند . آن‌وقت چند نفر چند ميمون همراه دارند يك نفر هم دمبك مىزند ، جلو هردكان ايستاده به آن ميمون خطاب مىكنند « دوست آقا كجاست » ميمون دست خود را بالاى سر مىبرد يعنى جاى آن اينجا و بالاى سر من است . آن‌وقت مىگويد دشمن آقا كجاست . ميمون دست خود را روى ماتحت خود مىگذارد يعنى توى . . . من است و عوام از اين حركت ميمون تعجبها كرده پول مىدهند .\r\nاينها مىروند يك نفر دنبك‌زن مىآيد ، يك نفر ديگر هم يك خرس مفلوك بيچاره را زنجير كرده و دو نفر هم چوب به دست دنبال آن خرس سرپا بلند مىشود چوب به دست گرفته چند قدمى راه مىرود . عيدى خود را گرفته به دكان ديگرى نزول اجلال\r\n\r\n","description":"","footnote":"","page_name":" 4045 ","page_number":859},
  {"content":"\r\n\r\nمىكند .\r\n\r\nآتش‌افروز و خرس‌باز\r\nحالا اينها كه نوشته شد يكى دوتا سه‌تا نيست . اقلا ده دسته بيست دسته آتش‌افروز يا خرس‌باز ميمون‌باز در حركت است . و يك كار عمدهء آتش‌افروز كه به اين اسم مسمى شده و خيلى محل تعجب است اين است آتشى در دهان ميان دو دندان خود نگاه داشته گاهى دهان را باز مىكند و فوت مىكند كه از آن زغال چند دانه ندرة جرقه خارج مىشود .\r\n\r\nشيربان\r\nپشت‌سر اينها شيربان مىآيد و دم هردكان ايستاده مىگويد گربهء مرتضى على است بگو يا على . آن‌وقت يك چماق محكمى به شير مىزند شير مفلوك گرسنه كه نالهء الجوع آن به آسمان مىرود از ضرب چماق و شدت گرسنگى به درگاه خدا مىنالد و يك ناله‌اى مىكند . صاحب دكان يقين مىكند كه يا على كشيد پول مىدهد . اگر احيانا شير ناله نكند شيربان مىگويد صاحب دكان شك آورد يا عقيده‌اش فاسد است . سنى است كه شير يا على نگفت . ( جملهء معترضه يك شيرى در طهران بود كه از بس اين بيچاره را گرسنه نگاه داشته بودند از يك چشم هم كور شده بود . بچه‌ها از بس اين شير به‌واسطه گرسنگى مظلوم شده بود متصل در معابر انگشت به كون آن مىكردند . هرگاه تغيّرى مىكرد چوب مىزدند ، سنگ مىزدند تا كار به جائى رسيد اين فقره عادت شير شده در معابر هروقت بچه مىديد كونش را به سمت او مىكرد تا انگشت كند مبادا چوب و سنگ بزند مزيد گرسنگى شود ) .\r\n\r\nقهوه‌سينى\r\nبارى شير هم مىرفت يك نفر مىآمد « قهوه سينى » را سوراخ كرده چوبى به آن سوراخ نموده آن‌وقت « قهوه سينى » را بالا مىانداخت چوب را زير آن نگاه مىداشت كه بعد از چرخ زياد باز سينى داخل چوب مىشد . اين هم مىرفت آدم داروغه مىآمد ، او مىرفت احداثها مىآمدند ، او مىرفت ميرغضب مىآمد . بايد دانست كه عيدى ميرغضب از همه نقدتر بود براى آن‌كه رؤيت نحس او را نبينند فورا پولى داده كه رد شود . آن‌وقت گداها از زن و مرد يكى قهوه سينى در دست دانهء نارنجى در ميان آن گذاشته ديگرى كله‌قندى مختصر به هزار شكل عيدى بايد بدهند .\r\n\r\n","description":"","footnote":"","page_name":" 4046 ","page_number":860},
  {"content":"\r\n\r\nامسال در روزنامه ديدم كه از ادارهء نظميه تمنا مىكنند اين قبيل عادات مذمومه را مانع گردد . حال نمىدانم نظميه اعتنائى به آن درخواست مىكند يا نه ؟\r\n\r\nتخم‌مرغ‌بازى\r\nاما تعيشات مردم بازارى بعد از عيد چه بود . اولا بازى عمومى كه در خانهء بزرگان هم رسم بود تخم‌مرغ‌بازى بود كه تخمهاى رنگ كرده را به دست گرفته باهم بازى مىكردند . هركس تخم‌مرغ ديگرى را شكست مال اوست حالا انواع تقلب را هم داشتند . تخم مومى درست مىكردند ، زاغ جوش مىكردند ، كله‌خشك مىكردند . در دهات هم اين مرسوم است بزرگ و كوچك بازى مىكنند .\r\n\r\nتركه‌بازى\r\nدوم در ميدانگاه‌هاى عمومى مشديها تركه‌بازى مىكردند . يك نفر با قباى گلى يا سبز يا زرد كه براى عيد دوخته بود مىايستاد دستهاى خود را بلند كرده ديگرى تركهء انار يا به به كمر او مىزد كه دورتادور كمرش حلقه‌وار مىپيچيد و هركس طاقتش در خوردن اين چوب زيادتر بود مورد تحسين و آفرين مىگرديد .\r\n\r\nبقال‌بازى\r\nسيم بقال‌بازى بود . خوانچه‌اى از همه قسم طعام چيده دور آن مىنشينند و آن‌وقت ماست به صورت هم مىماليدند روغن به سر هم مىريختند مردم كه جمع شده بودند خنده‌هاى خنك مىكردند .\r\n\r\nقوچ‌بازى\r\nچهارم خروس‌بازى و قوچ‌بازى بود . سر قبر آقا يا در ميدانگاهيها قوچهاى چاق مست را دعوا مىانداختند و جماعتى حامى اين قوچ‌ها بودند كه بعضى اوقات كار به جنگ‌وجدال آدمها مىكشيد همديگر را زخم مىزدند . مجروح مىكردند كه چرا قوچ ما شكست خورد يا براى آن‌كه تو چرا موچ كشيدى يا نهيب دادى قوچ طرف ترسيد و فرار كرد . اما در اين ايام خيلى كمتر شده است خصوصا قوچ‌بازى ، تركه‌بازى ، بقال‌بازى .\r\n\r\n","description":"","footnote":"","page_name":" 4047 ","page_number":861},
  {"content":"\r\n\r\n\r\nروز سيزده\r\nروز سيزده هم روزى بود كه براى حكومتهاى محلى هم زحمت داشت ، هم فايده .\r\nزحمتش اين بود بايد نظم و ترتيب را منظور دارد . مداخلش اين بود كه از مستها ، نزاع‌كنها ، فاحشه‌ها پول بگيرد . مخصوصا در سيزده مردم عرق مىخوردند قمه‌كشى مىكردند . زنهاى فاحشه را به باغات برده آن‌وقت سر آنها نزاع مىكردند . جبرا توى باغ مردم رفته با باغبان نزاع مىنمودند ، چه و چه كه از چند سال پيش خيلى اينها تخفيف يافته است و زنها را هم از دروازه نمىگذارند بيرون بروند .\r\nبه اتمام رسيد اين مجلد از « مموار » من در ماه ربيع الثانى اول حمل 1332 هجرى در قلعهء الموت بارس‌ئيل .\r\nانشاء اللّه تعالى مابقى گزارشات در مجلد ديگر مرقوم مىشود و از خداوند توفيق را خواهانم .\r\nعين السلطنه قهرمان قاجار\r\n\r\n","description":"","footnote":"","page_name":" 4048 ","page_number":862},
  {"content":"\r\n\r\n\r\nجلد نهم ( پس از مشروطه ) از تاريخ 5 جمادى الاولى 1332 تا غرهء ربيع الاول 1334\r\nولى چون اين مجلّد از خاطرات به آخر دورهء نيابت سلطنت ناصر الملك خاتمه داده مىشود مطالب تا جشن تاج‌گذارى احمد شاه از جلد نهم دفاتر نقل مىشود يعنى 26 شعبان 1332\r\n\r\n","description":"","footnote":"","page_name":" 4049 ","page_number":863},
  {"content":"\r\n . \r\n","description":"","footnote":"","page_name":" 4050 ","page_number":864},
  {"content":"\r\n\r\n( بسم اللّه الرحمن الرحيم ) « * » شروع مىشود به اين « مموار » كه نهم مجلد است پس از انقلاب و مشروطهء ايران در قلعهء الموت به تاريخ پنجشنبه شهر جمادى الاولى سنهء 1332 هجرى مطابق با دوازدهم برج حمل ، دوم آوريل سنهء 1914 ميلادى .\r\n* * * از عيد به اين طرف بارانى نيامده بود و به واسطهء خوشى فصل زمستان اشجار خيلى زود برگ و شكوفه كردند و الان غرق شكوفه مىباشند . به اين واسطه بيم صدمه آنها مىرود كه خداى نكرده سرما بزند ( چنانچه الان كه اين شرح را مىنويسم شروع به آمدن برف كرده و باد شديد مىآيد ) .\r\n\r\nدعوت اوانك\r\nديروز قبل از ظهر در باغ گردش مىكردم . عطاء اللّه اوانكى پيدا شد ، كاغذى به دست من داد خواندم . از من رعاياى اوانك امشب و فردا ناهار را دعوت كرده بودند . خواستم عذر بياورم گفت « تى نام قربان بگردم همه تجملات وبدين » يعنى اسم ترا قربان بروم ، همه تداركات ديده شده . ديگر مجال انكار نبود . من در اين چهار سال و نيم كه مقيم و مجاور الموتم هيچ اوانك نرفته‌ام . رعايا ديدن عيد آمدند گله كردند . من گفتم شما دعوت نكرديد . اين بود به عجله دعوتم نمودند . ناهار خورده و كمى استراحت نمودم . سه ساعت به غروب مانده سوار شديم .\r\n\r\n\r\n","description":"","footnote":"\r\n( * ) - عين السلطنه در صفحهء اول اين دفتر كه در غارت الموت ربوده شده بود ، پس از آنكه به دستش مىرسد اين يادداشت را نوشته است :\r\nپس از دو سال و كسرى اين جلد نهم « مموار » من به توسط زين العابدين پسر جلال غيرمرحوم به من رسيد . مجلدات ديگر سواى جلد نهم 1335 لغايت 36 و مقدمهء جزو دهم تتمهء معلوم نيست كجا و نزد كيست . ( كذا به خط آن مرحوم ولى اخبار سال 1335 در جلد دهم آمده است . ) اما آنچه خودم تصور مىكنم اين مجلدات را اشرار بين خود تقسيم نموده بودند كه يكى سهم مهدى زواركى و اين سهم جلال غيرمرحوم شده بود . اميدوارم تتمه هم به دست بيايد .\r\nقزوين - بيچىئيل 1338 - عين السلطنه\r\n","page_name":" 4051 ","page_number":865},
  {"content":"\r\n\r\n\r\nوضع كلان\r\nاز كلان گذشتم . امسال زرع نشده و تفصيل دارد . اينها كه به همه جهت شش خانوارند به واسطهء جلال هرزگىشان از تمام الموتى بيشتر است . امسال جلال طهران رفت مراجعت شهرت داد كلان ملك « 1 » است و من تصديق گرفته‌ام . اينها هم به اين حرف مست شدند اجارهء مرا ندادند . من هم گفتم زرع نكنيد تا اجارهء مرا بدهيد و قرار سال آتيه را بدهيد .\r\nهر دفعه رفتند تنكابون جلال گفت همين چند روزه خودم مىآيم و اسناد را مىآورم ، چنين و چنان مىكنم . بعد نيامد تا يومنا هذا كه ملك بلازرع ماند . ديگر هم موقع گذشت .\r\nبگذريم از كلان با كلال كه حرفهاى الموتى با من و من با آنها تمامى ندارد . دادرسى هم كه هفت سال است موقوف شده و عدالت از ايران جلاى وطن نموده .\r\n\r\nتخم‌افشان و طلاى ناب\r\nبه هيچ‌وجه حضرت اقدس و الا به فروش اينجا راضى نمىشوند . حتى دفعه‌اى به من مرقوم داشته بودند يك من تخم افشان الموت را به يك من طلاى ناب نمىدهم .\r\n\r\nجغرافياى اوانك\r\nدر گرمارود چاى تهيه كرده بودند هوا ابر و گرفته شده بود عذر خواسته از پل رد شده به سمت اوانك سربالا شديم . بسيار راه بد و سربالاى تندى داشت . تا رسيديم باران شروع به آمدن كرد . در اطاق هدايت بيك نوكر امير اسعد منزل كرديم . اوانك ده كم‌زراعتى است درخت هم هيچ ندارد ليكن به واسطهء حشم خيلى معتبر است و دماغشان چاق . اما اين حشم هم در خود اوانك تعليف نمىكند ، نصف ايواتر و نصف ديگر در لزور - زرده كله - قلىنو - ملكى حضرت و الا تعليف مىكند كه همه ساله اجاره مىكنند .\r\nپيرمرد اوانك از اغلب دهات زيادتر است . زبان آنها خيلى خشن و ضخيم است .\r\nحرف آنها داد است از بيخ حلقوم . نسبتا هم مردمان كاسب آرامى دارد . همان مشغول شبانى هستند . عادات و حالات و خوراك آنها هم مثل دوره گله‌چرانى است . اين ده پنجاه و پنج خانوار است صد و چهل سر « 2 » دارد .\r\n\r\n\r\n","description":"","footnote":"\r\n( 1 ) - مراد اين است كه خالصه نبوده است .\r\n( 2 ) - يعنى نفر .\r\n","page_name":" 4052 ","page_number":866},
  {"content":"\r\n\r\n\r\nبازگشت از راه بد\r\nتمام شب باران آمد . هيزم نبود « كرمه » در بخارى مىگذاشتند . زن ميرزا على اكبر را هم از گرمارود آورده بودند كه براى من شام طبخ كند ، باوجود آن شام مأكولى نبود .\r\nامروز تا سه ساعت از روز بالا آمده باران آمد . اينجا هم يك گل چسبنده دارد كه هيچ نمىشود حركت كرد . الحمد للّه باران ساكت شد شروع به باد نمود . زمين اندكى خشك شد . من زود ناهار خواستم مبادا باز باران بيايد ما محبوس شويم . بلافاصله بعد از ناهار حركت كردم اما پياده نه سواره . ده نفر هم زير بغل مرا گرفته بودند كه در گل نمانم . به صعوبت و صدمهء زياد به گرمارود رسيديم . در خانهء همايون بيك كدخدا چاى تهيه ديده بودند صرف شد و زود سوار شديم . از گرمارود كه بيرون بيائى تا نزديك مزرعهء زرشك‌رود چند بغله بسيار بدى دارد . در عبور از يكى پاى اسب من لغزيده و پرت شد .\r\nاما زمين نرم بود و پاى اسب فرورفته ايستاد و من فورا پياده شدم اسب را بالا آورده ديگر سوار نشدم تا از همهء آنها گذشتم . للّه الحمد به خير گذشت ( آخر هم من از اين راههاى سخت بد پرت شده گردنم خواهد شكست ) . نزديك كلان باران مخلوط به تگرگ و باد شروع كرد ، لباسهاى ما هم چندان زمستانى نبود . تا قلعه همين‌طور باران را در كمال نزاكت خورديم . در قلعه آتش روشن كرده لباسها را خشك كرديم . الان كه اين مختصر را مىنويسم ساعت دو است برف مىآيد ، زمين سفيد شده خداوند رحم كند همه سردرختى خواهد سوخت .\r\n\r\nدعوت زنها به آش رشته\r\nجمعه ششم جمادى الاولى - برفها همان شب آب شد ، باد هم شكوفه را خشك كرد و الحمد للّه آفتى نرسيد . تا بعد چه شود . امروز سيزده عيد بود زينب زنهاى زوارك را كنار رودخانه به آش رشته دعوت كرده بود . من هم موقع ناهار خانهء مادر زينب رفتم . زنها آش را خوردند . در اين بين بزغاله‌اى از پشت‌بام به زمين افتاد نزديك بود حرام شود سرش را بريدند ، قيمت آن را من قبول كردم و زنها كباب مفصلى درست كرده خوردند .\r\nبعد اجماعا براى بازى كردن و تاب خوردن رفتند .\r\nمن مىخواستم يارفى بروم باد زياد مىآمد ، فسخ عزيمت نموده تا ناريان و چيان پياده گردش رفتم . مردهاى زوارك در ناريان مشغول بازى بودند . بهمن از عيد به اين طرف حال ندارد . روز تحويل سرما خورد ، شب هم از آتش‌بازى و صداى تفنگ و نارنجك ترسيد و ناخوش شد . امروز للّه الحمد بهتر بود . تازه راه مىرفت بازى مىكرد\r\n\r\n","description":"","footnote":"","page_name":" 4053 ","page_number":867},
  {"content":"\r\n\r\nحالا قادر نيست .\r\nجهانگير از شهر دو روز است آمده كاغذجات و روزنامه زياد آورده بود . شيخ ابراهيم سفير كبير الموت مقيم قزوين نوشته بود رشت نرفتم برادرم آمد كاغذ تبريك براى قونسل جديد بنويسيد . پاكت طهران در پست‌خانه مفقود شد . مطالب آن را مجددا بنويسيد . شيخ خيلى ساده اين مطلب اخير را نوشته بود در صورتى كه نهايت اهميت را دارد . هزار مطلب در كاغذ من بود به دست كه بيفتد . خيلى اوقاتم تلخ شد تا امروز هم همچو اتفاقى رخ نداده بود .\r\n\r\nنمايندگان تهران\r\nروزنامه‌جات را خواندم . وكلاى طهران معلوم شد ، اما هنوز در ساير ولايات خبرى نيست . با اين اغتشاش غيرممكن هم به نظر مىآيد . 1 - مؤتمن الملك ، 2 - حاجى سيد نصر اللّه اخوى ، 3 - حاجى شيخ حسين يزدى ، 4 - مشير الدوله ، 5 - احتشام السلطنه ، 6 - مستوفى الممالك ، 7 - محتشم السلطنه ، 8 - مدرس ، 9 - ميرزا محمد صادق طباطبائى ، 10 - ذكاء الملك ، 11 - حاجى آقاى شيرازى ، 12 - امام جمعه خوئى . تمام از حزب اعتدال مىباشند .\r\n\r\nارفع الدوله\r\nعين الدوله وزير داخله استعفا كرده ولى قبول نشده . از قرار مندرجات روزنامهء « رعد » كابينه در حال بحران است و دور نيست تغييرى بكند . پرنس ارفع الدوله وزير عدليه شده .\r\nاز اين آدم در به دو مشروطه و انقلاب چقدرها بد نوشتند و بد گفتند ليكن حاليه تقديس شده .\r\n\r\nخفه كردن برادر شيخ سليم\r\nآذربايجان چنان در فشار تعديات و استبداد حاجى شجاع الدوله است كه مزيدى بر آن مترتب نيست . تازگى برادر شيخ سليم [ را 
  ] كه دو سال بود مخفى بود به چنگ آورده اول حكم مىكند زبانش را قطع مىكنند ( واعظ بود و مشروطه ) . آن‌وقت مىگويد يك چشمش را بيرون مىآورند ، بعد خفه‌اش مىكنند . رئيس ماليه را هم باز بىدخل نموده و خودش ماليات مىگيرد . آذربايجان به كلى در تحت حمايت روس به فرمان‌فرمائى و سلطنت شجاع الدوله است .\r\nمدير روزنامهء « رعد » از سفير جديد روس در طهران ملاقاتى مىكند . در ضمن\r\n\r\n","description":"","footnote":"","page_name":" 4054 ","page_number":868},
  {"content":"\r\n\r\nسؤالات به سفير مىگويد آيا به جاى شجاع الدوله كه منفور عامه است اگر فرمانفرمائى كه محل اعتماد دولت روس باشد روانه شود ممانعتى در كار است ؟ جواب مىگويد هنوز همچو درخواستى از طرف دولت نشده است ، ليكن شجاع الدوله با ما دوستى دارد و در حقيقت او اول كسى است كه موفق به نظم و آسايش آذربايجان شده كه منافع ما در مخاطره بود و تأمين شد .\r\n\r\nمهاجرين تركستان و املاك\r\nاز تركستان روس و خود روسيه مهاجرين زيادى به شمال شرقى ايران وارد مىشود و اين مهاجرت به دستورالعمل دولت روس است و در آتيه صد هزاران مفاسد دارد . از قرارى كه نوشته بود تا حال قريب پنجاه هزار نفر روس وارد شده و تا آخر سال جارى به صد هزار نفر مىرسد . اينها اراضى زرخيز اترك و گرگان را مسكن خود قرار داده‌اند ، به اين ترتيب كه از بعضيها قطعه زمينى خريدارى مىكنند ، خواه ملك آنها باشد خواه خالصهء دولت . آن‌وقت به‌قدر قوه و قدرت و اشتهاى خود اراضى ضبط و تصرف مىكنند . بعضيها هم از يكى دو نفر ملاى استراباد به پول يا به زور نوشته دريافت مىكنند و آن‌وقت هرقدر بتوانند زمين مىبرند . فعلا هفتصد باب خانه ساخته‌اند . در روزنامه مىنويسد ما از سفير روس در اين باب سؤال كرديم جواب گفت اين مسئله براى آبادى ايران نافع است و باعث اتحاد و دوستى هم مىشود . از طرف دولت ايران هم به ما در اين خصوص شكايتى يا اطلاعى نرسيده . روزنامه‌نويس خيلى از اين مسئله كه هنوز از طرف وزارت خارجه در اين باب عنوانى به سفير نشده تعجب مىكند و بد مىگويد كه يك مطلب به اين بزرگى را هيچ خبر ندارد و هيچ شكوه نكرده است . باز مىنويسد ايران هنوز « كلنى » روس نشده اين چه اوضاعى است . اما چه ثمر به اين نوشتنها كه كار از كار گذشته است .\r\n\r\nوضع جنوب - نصير الملك\r\nجنگ كازرون هنوز تمام نشده است . ماژور مقتول اسمش « ولسن » است . براى بروجرد هم قوه از ژاندارم مىرود تا چه كند . عدهء قشون روس را در ايران از قرار گفته وزير خارجه انگليس نوشته بود ( خودمان كه نمىدانيم ) هفده هزار و پانصد نفر است . به حكم مصطفى خان معاون ماليهء شيراز ژاندارمها نصير الملك را دستگير و حبس مىكنند .\r\nشيرازيها از علما ، سادات اعيان اشراف حتى كسبه اجماع مىكنند ، دكاكين را مىبندند .\r\nنزد مخبر السلطنه فرمانفرما مىروند . ايشان هم به ادارهء ژاندارمرى حكم مىفرمايند\r\n\r\n","description":"","footnote":"","page_name":" 4055 ","page_number":869},
  {"content":"\r\n\r\nنصير الملك را مرخص كند . ليكن اداره جواب مىدهد به ما حكم شده اوامر و نواهى رئيس ماليه را اجرا كنيم . لهذا تا او نگويد ممكن نيست و روز ديگر نصير الملك را تحت الحفظ به سمت بوشهر حركت مىدهند . تلگرافات زياد به طهران مىكند ، لكن جوابى در روزنامه نديدم .\r\nاين نصير الملك پيشكار و وزير ماليه فارس سالها بود . حاليه كه از آن منافع هنگفت بىدخل شده يقين در كارها اخلال مىنمود . جنسا هم آدم محيل و شيطانى است .\r\nلرستان ، عربستان ، بروجرد اغتشاش كلى دارد . مهندسين انگليسى را هم هنوز راه نداده‌اند .\r\n\r\nمقالهء ايران امروز : چوبدارها - قصّابها\r\nدر روزنامهء « ايران امروز » شمارهء 14 مقالهء بامزه‌اى نوشته كه عينا درج مىشود .\r\n« يك تدبير عجيب - مسئله چوبدارها و مطالباتى كه از قصابها دارند مدتى مشغلهء مشاغل حكومت و بلديهء گرديده و بلديهء عاقل باتدبير ما كه در مقابل قضيهء فوق عملا اقرار به عجز كرده نتوانسته است خاتمه به سير قضيه داده مطالبات مزبور را وصول نمايد . مثل معروف ما را كه مىگويند بر گذشته افسوس نبايد خورد . به خاطر آورده تصميم داده است كه لااقل در آتيه به پايمردى عقل رزين و دستگيرى فكر دوربين از وقوع چنين پيش‌آمدهاى محير العقول جلوگيرى كرده آيندهء خود را تأمين نمايد . اگرچه قسمت اول از اين خاطره در ساحت عالم متمدن امروز موقع قبول نيافته و افسوس بر گذشته را كليد سعادت آينده نشمرده و هرگز نمىخواهند در برابر تذكار بدبختيهاى گذشته بىقيد و لاابالى گرديده در زير خرقهء لاقيدى مشغول شوند . هنوز پاريسيان در تعمير بناهائى كه گلوله توپ آلمان هنگام محاصره پاريس منهدم ساخته ابا و امتناع كرده و محض تذكار اين خاطرهء ناگوار و تحريكات اعصاب افسوس بر گذشته در ابقاء حالت انهدام اصرار مىنمايند . مصريان همه‌ساله روز خرابى و بمباردمان اسكندريه را روز ماتم و عزاى استقلال مملكت قرار داده در آن روز افسوس بر گذشته وقت را مصروف مىدارند . ولى قسمت دوم كه تدارك آتيه باشد مقبول كافهء عقلا است و احدى در لزوم آن بحث و سخن ندارد . خوب بايد به تدبير عجيب پرداخت و سرمشق نظير اين حوادث قرار داد . بلديه اعلان مىنمايد كسى بعدها گوسفند به نسيه نفروشد و جز با وجه نقد معامله ننمايد و هرگاه از حكم مزبور تخلف كرده بلديه مسئول وصول و ايصال وجوه نسيه نبوده و حق شكايت باقى نخواهد ماند .\r\nروح اين اعلان بلديه همين است و تدبير حيرت‌انگيز چنين ! و باوجودى كه فلسفهء ما\r\n\r\n","description":"","footnote":"","page_name":" 4056 ","page_number":870},
  {"content":"\r\n\r\nمىگويد افسوس بر گذشته نبايد داشت جاى افسوس است كه گذشتگان در حيات خود اين تدبير را ندانسته و از استفادهء فوايد عظيمهء آن محروم گشتند . راستى هرگاه چوبدارها نسيه نفروشند و قصابها پول نقد بدهند چقدر بهتر و براى اولياء امور راحت‌تر خواهد بود . اگر محاكم تجارتى متذكر شده اعلان مىكردند تمام معاملات بازار بايد نقد باشد هرگاه تجار و اصناف معاملات نسيه كنند محاكم مسئول وصول و ايصال آن معامله نخواهد بود امروز گرفتار اين همه زحمت نبودند و در صد قسمت نود از مرافعات تجارتى مرتفع و معدوم مىشد . همه آسوده بودند و به دردسر نمىافتادند . اين همه دعاوى افلاس و ورشكستگى وجود نمىداشت و تمام دادوستد به پول نقد مىشد .\r\nدامنهء اين فكر و تدبير خيلى وسيع است و اغلب مسائل عمومى و خصوصى را شامل مىشود . مثلا عدليه بايد اعلان بدهد معاملات تمام نقدى باشد و در صورت تخلف و نسيه محاكم حقوقى رسيدگى و محاكمه نخواهد نمود . ايضا هرزنى كه شوهر مىكند مهر را نقدا دريافت كرده و اگر بر ذمهء شوهر قرار دهد حق شكايت نخواهد داشت . ايضا هركس ملكى ، خانه‌اى يا دكانى اجاره دهد مال الاجاره پول نقد گرفته نسيه‌كارى ننمايد كه پذيرفته نخواهد بود . باز هركس نوكرى و عمله‌اى و مزدورى استخدام نمايد حق خدمت را فورا و نقدا بايد عايد دارد و گرنه حق گفتگو نخواهد داشت . وزارت خارجه هم خوب است به بانك شاهنشاهى و استقراضى اخطار كند در آتيه به احدى قرض ندهند كه دولت مسئول ايصال آنها در آتيه نخواهد بود و نيز بايد اعلان داد احدى در معاملات مغبون نشود ، فريب نخورد ، اشياء ناقصه و معيوب را نخرد و خود را دچار معاملات تقلبى نسازند كه در صورت تخلف حق شكايت نخواهند داشت . ادارهء حفظ الصحه عمومى هم لازم است توجهى به اين مسئله كرده اعلان كند احدى غذاى مضر و حركت مخالف صحت و كليه آنچه توليد امراض مىنمايد استعمال نكنند و هرگاه بر خلاف خود را دچار مرض ساخته حق مراجعه به اطبا نداشته و هيچ‌كس مسئول اعاده صحت او نخواهد بود .\r\nبلى از اين بهتر چيست چرا بايد اسباب زحمت فراهم ساخت . در اين صورت سه قسمت از معاملات اروپا هم منسوخ و بورسها از زحمات آسوده خواهند گرديد . پول و جنس هردو بايد نقد باشد و اگر پول نسيه يا جنس سلف باشد يا هردو نسيه غير از دردسر ثمرى ندارد . اشعث هم به پسرش وصيت كرده است يك ذره نقد را بر يك گوهر گرانبهاى نسيه ترجيح دهد . در مثل مىگويند سيلى نقد از حلواى نسيه بهتر است . عقل حيران است كه چگونه اهل عالم به اين فكر منتقل نشده بلكه بر ضد رفته مىگويند مدار چرخ تجارت و معاملات بر نسيه است . حالا بايد آمده تماشا كنند كه در شهر ما چگونه\r\n\r\n","description":"","footnote":"","page_name":" 4057 ","page_number":871},
  {"content":"\r\n\r\nنسيه منسوخ خواهد شد و معاملات نقد به نقد خواهد بود . نهايت آن‌كه قصاب پول نداشته نخواهد خريد چوبدار هم نسيه نداده يك سال در شهر معطل خواهد شد مردم هم رنگ گوشت را به چشم نديده دلشان نخواهد خواست . ساير اصناف هم تقليد كرده شبانه‌روز در آرزوى نقدفروشى سربرده مشترى نخواهد ديد . كم‌كم دادوستد موقوف و بالتبع مرافعه و محاكمه نيز تمام گشته همه فارغ و راحت مىشويم . اروپا هم اگر عاقل باشد از ما دستور گرفته تدريجا بازارها و بورس‌ها تعطيل و دنيا از كش‌مكش آسوده خواهد شد . » ( پايان مقاله )\r\n\r\nاميراعظم\r\nقارئين گرامى « مموار » ما اگر به خاطر بياورند به دو مشروطيت ايران را زمانى كه آقاى اميراعظم دستها را از آستين عباى مشكى نازك خود بيرون آورده جلوى مشديهاى محلهء شاه‌آباد افتاده جلوى پنجرهء حياط حسينيهء عضد الملك مرحوم با نهايت خضوع و خشوع لايحه قرائت مىكرد . « زنده‌باد مشروطه و انجمن شاه‌آباد » به فلك مينا رنگ مىرسيد . و باز عطف نظر فرمايند بيتوتهء شبهاى بهارستان شاهزاده را و اخيرا آن حكايت شب انجمن قاجاريه و گرفتن تفنگ قزاق آن جانم مالم گفتن را بخوانند .\r\n« آرتيكل » روزنامهء « رعد » را كه عين آن محض آن‌كه گمان افترا ننمايند ملصق اين كتاب شد « 1 » و باور كنند كه تمام آن اشخاصى كه باعث اين انقلاب و آشوب شدند سواى معدودى و به غير آنها كه فريب خورده بودند و عوام بودند تالى امير اعظم بودند و براى همين كارها پهلوان معركه گرديدند .\r\n\r\nمقالهء روزنامهء رعد\r\n\r\nحكام ولايات چه مىكنند ؟ . . .\r\nراجع به اوضاع اسفناك سمنان و دامغان و شاهرود مقالات مفصله در اين دو هفتهء اخير به ادارهء ما رسيده كه عجالتا يكى از آنها را درج و مابقى را به آتيه محول مىداريم .\r\nاز نقاط دوردست ايران اخبار عجيب و غريب به قدرى مىرسد كه از نزديكترين ولايات مجاور مركز غافل مىمانيم . مسئلهء قزوين و اعمال ضياء الدوله چندان جلب توجه از حكومت مركزى ننموده و هنوز حال و تصفيه نشده اوضاع شاهرود و بسطام و سمنان\r\n\r\n\r\n","description":"","footnote":"\r\n( 1 ) - چون چاپ عكسى آن خوانا نمىشد تمام مطالب به‌طور حروفى نقل شد .\r\n","page_name":" 4058 ","page_number":872},
  {"content":"\r\n\r\nو دامغان و طرز رفتار اميراعظم مطرح مىشود . اين بنده براى مزيد استحضار عامه اطلاعات ذيل را از سمنان و دامغان به ادارهء شما ارمغان آورده و از نظر خوانندگان رعد مىگذرانم .\r\nاوضاع سمنان و دامغان و شاهرود و بسطام بىاندازه ملالت‌انگيز و تشويش‌آميز است . با اينكه اهالى بيچاره از شدت تضييقات قدرت نفس كشيدن ندارند ليكن از فرط مظالم و تعديات به‌طورى كارد به استخوان رسيده كه در تمام اين نقاط مستعد بلوا مىباشند . در چندين نقطهء عرض راه مأمورين مخصوص از طرف حكومت گماشته شد و از مسافرين و عابرين تفتيشات سخت مىكنند . همين‌كه اندك احتمالى مىدهند كه كسى عازم طهران مىشود به شدت ممانعت كرده نمىگذارند احدى رو به طهران حركت كند كه مبادا از حكومت شكايت به طهران نمايد . گويا در پستخانه‌هاى اين صفحات پاكتهائى را كه مظنون و محتمل است كه مطالب شكايت‌آميز داشته باشد تفتيش و جلوگيرى مىكنند . اميراعظم را با يك عده از سركرده‌ها و سواره‌هاى خود ديدم اتصالا در حركت بود . اجلاسات خلوت و محرمانه مىكرد . آثار يك تلاش و اهتمام مخصوصى در او پيدا بود . علت را تحقيق نموده مطالب مختلف شنيدم . از قرارى كه مسموع شد گويا خبرى محرمانه رسيده كه محمد على ميرزا به حدود گمش‌تپه وارد شده يا مىشود و مشار اليه درصدد تهيهء پذيرائى و استقبال بوده گويا با عدهء سوارهاى خود حاضر براى جان‌فشانى مىباشد . نوشتجاتى ديدم كه مأمورين حكومتى در بازار به امضا مىرساندند . معلوم شد در شاهرود و دامغان و سمنان به امر حكومت مجالس و اجتماعات زياد از معروفين محلى تشكيل مىيابد و همه‌جا مردم را مجبور مىكنند كه رضايت‌نامه از حكومت بنويسند و جمعى از علماء محترمين را به تهديد و تطميع وادار كرده‌اند كه تلگراف تشكرآميز و اظهار رضايت از امير اعظم به طهران مخابره نمايند .\r\nاهالى بدبخت غالبا تصور مىكنند كه شاهزادهء وزير داخله كليهء اين صفحات را به برادرزاده خود فروخته و به هيچ‌وجه درخصوص مال و جان و عرض و ناموس و املاك و دارائى مردم اين سامان شكايتى و تظلمى نخواهد بود . بلى پس از آنكه خانواده‌هاى عمده برچيده شد و خانه‌ها خراب و عرض و ناموسهاى مردم به باد رفت اشخاصى كه داراى ملك و علاقه و ثروت بودند به خاك سياه نشستند و هزاران نفوس از زندگانى ملول و بيزار شدند . يك قطعهء عمده ايران كاملا عرصهء شهوترانى و ميدان تاخت‌وتاز يك جوان معلوم الحال معروف الاخلاق گرديد . عرايض شكايت و تلگرافات تظلم و هزاران التجا و تضرع جگرگداز نتوانست كوچكترين اثرى را در مقامات مربوطه فراهم نمايد . جمع كثيرى از بيچارگان فلك‌زده كه آه و ناله‌هاى آتشين در سينه‌هاشان حبس و\r\n\r\n","description":"","footnote":"","page_name":" 4059 ","page_number":873},
  {"content":"\r\n\r\nقدرت نفس كشيدن و جرئت دم زدن ندارند ، خون دل خورده و از ترس مهر خاموشى بر لب زدند . جمعى هم مهاجرت اختيار كرده به مازندران و خراسان و گيلان و خارجه متفرق و جلاى وطن [ كرده 
  ] و يا به استرآباد رفته به تركمانها پناه بردند . جمعى هم كه اندك رمقى داشتند به طهران شتافته به « عدالت و ترحم » حكومت مركزى ايران پناه و التجا آوردند . آخر الامر براى اينكه ناله‌هاى دلخراش ستمديدگان اندك غبارى به خاطر مهر مظاهر اولياى امور ننشاند و بيش‌از اين مصدع آستان مبارك نشده باشند براى تحقيق اعمال اميراعظم به اعزام يك نفر مأمور قرار دادند ( با اينكه از اعمال مشار اليه شايد بىخبر نبوده و براى تجاهل عمدى يا اغماض به مصلحت گويا اسباب مادى و علل معنوى در كار بوده است ) . از قرار معلوم مأمور مزبور از اين مسافرت راضى و خشنود برگشته و به وزارت داخله اطلاع داده است كه اگرچه به يك عده اشخاص تعدى شده ليكن اوضاع آن صفحات نسبتا خوب و امنيت و آرامى حاصل است ! . . .\r\nگويا مفتش مزبور اوضاع حاليهء آن صفحات را با موقع حملهء تركمانها موازنه كرده وضع امروزى را به احوال زمان ارشد الدوله ترجيح داده است و شايد پيش خود خيال كرده است كه در آن موقع قريب يك كرور مال مردم به غارت رفت و ليكن در دورهء حكومت امير اعظم عجالة بيش‌از سيصد هزار تومان از اهالى آن سامان دريافت نشده بلكه هم مقدار مأخوذى كمتر از اين ميزان بوده است . بلى ممكن است چنين خيالى را به نظر آورد ، ليكن اگر به‌طور دقت مقايسه بشود حقايق زيادى معلوم خواهد شد . احوال امروزى شاهرود و بسطام و سمنان و دامغان با زمان تاخت‌وتاز تركمان مسلما خيلى فرق دارد . نمىدانم امير اعظم در اينجاها چه كرده و چه مىكند . اما به‌طور يقين مىدانم كه امروزه در كليهء اين نقاط مزبوره جنس [ و 
  ] پول طورى ناياب شده كه به درجه معدوميت رسيده معاملات و دادوستد تجارتى و خريد و فروش املاك و اجناس در اين صفحات عبارت شده از ردوبدل كردن قبوضات و نوشتجات و مبادلهء اسناد . ديگر پولى در بساط نيست . در كليهء اين بلاد كه در منطقهء نفوذ اميراعظم واقع شده معتبرترين تاجر و مشهورترين متمول ممكن نيست كه پنجاه الى شصت تومان پول بتواند فراهم نمايد . اين قحطى پول از كجاست ؟ آيا در موقع غارت تركمان هم اين‌طور بود ؟\r\nتركمان فقط مىتوانست از جاهائى كه به‌طور تصادف دسترس يافته پول نقد و اسباب و اثاثيهء مختصرى غارت نمايد . ليكن ديگر نمىتوانست به وسايل مختلفه اسب و شتر و گاو و گوسفند و مواشى اين صفحهء وسيعه را جمع‌آورى كرده و شب و روز به فراغت بال تجسس نمايد كه در كجا كسى را جزئى پول و اندك دارائى باقىمانده كه بهانه براى او تراشيده شود ؟ تركمان چطور مىتوانست تمام املاك حاصل‌خيز و باغات و\r\n\r\n","description":"","footnote":"","page_name":" 4060 ","page_number":874},
  {"content":"\r\n\r\nقنوات و آباديهاى اين بلاد وسيعه را به وسيلهء تهديدات و تضييقات مادى و معنوى در تحت تصرف و استيلاى خود بگيرد ؟ آيا عموى محترم اميراعظم مطلع نيست كه مشار اليه وقتى كه به حكومت كرمان مىرفت مبلغ خطيرى مقروض بود و فعلا فقط اجارهء املاكى كه در اين صفحات ( با قبالهء شرعى ) خريدارى كرده ساليانه بالغ بر پنجاه و شش هزار تومان است ؟\r\n( احتمال مىرود كه مفتش رسمى اين خبر را تصديق نكرده ميزان اجارهء امساله را 48 هزار تومان يادداشت نموده باشد ) .\r\nآيا تركمان مىتوانست يك دسته سوار به خاروتوران كه در آخر خاك شاهرود واقع شده بفرستد كه تمام بلوچهاى چادرنشين را چاپيده شصت بار قالى و قاليچه و هشتاد نفر شتر و چندين هزار گوسفند و بز به غارت آورده در دهات شاهرود و سمنان و دامغان تقسيم كرده ميش جفتى هفت تومان ، بز جفتى پنج تومان ، شتر نفرى شصت تومان به زور از رعاياى بيچاره پول بگيرند ؟ آيا چنين غارت رسمى و تجارت اجبارى به علاوه قلّق مأمور كه نگارنده شخصا در اين نواحى مشاهده نموده از طرف تركمان كسى شنيده است . آيا واقعه « شهميرزاد » كه همين روزها واقع شد در زمان تركمان سهل است در عصر چنگيز اتفاق افتاد ؟ بلى شهميرزاد قريب پنج هزار سكنه داشت فعلا مدتى است كه مردها ( نمىدانم چرا ؟ . . . ) جلاى وطن اختيار كرده متفرق شده‌اند . فقط يك عده زنان بىكس و فلاكت‌زده در آنجا متوطن مىباشند . بتازگى چند نفر مأمور غلاظ و شداد از طرف اميراعظم رفته و در ظرف 24 ساعت 1200 تومان به‌عنوان خرج سوار با نهايت شدت از اين زنان بىدست‌وپاى بدبخت مطالبه كرده‌اند . زنها چاره پيدا نكرده از پولهاى دسته‌دار كه دور پيراهن‌ها و گردن‌بندهاى خود به رسم قديم دوخته بودند اين مبلغ را جمع‌آورى كرده و آخرين ذخيرهء مكنت و زينت خود را به مأمورين اميراعظم نثار كرده‌اند . آيا تركمانها به اين مظالم وحشتناك اقدام نموده‌اند ؟ براى رعايت گنجايش روزنامه عجالتا به همين مختصر اكتفا كرده قصه‌هاى جگرخراش را به آتيه موكول مىدارم . مسافر آذربايجانى\r\n\r\nبند و بست اميراعظم با سالار الدوله\r\nاين اميراعظم بعد از آن‌كه دو كرور مال اهالى كرمان را به اسامى مختلفه گرفت و تمامى به قنسولخانهء انگليس پناهنده شدند و نتوانست ديگر آنجا بماند از راه لوت و جندق بيابانك به شاهرود و بسطام آمد كه مكرر پدرش و خودش در آنجا حكومت كرده فوج و سوار جمعى داشتند ، ملك و علاقه به زور خود و جمعيت خود همه را صاحب\r\n\r\n","description":"","footnote":"","page_name":" 4061 ","page_number":875},
  {"content":"\r\n\r\nشد و با سالار الدوله بناى بندوبست را گذاشت و دولت نتوانست احضارش كند . از خوش‌بختى سالار الدوله كه مسيب خان را آنجا فرستاد شب در مستى به غير اراده بين اين دو نزاع شد مسيب خان را دستگير و حبس كرد . اين مسئله باعث صلح او با دولت شده حكومت بر چهار محل را به او دادند و به جان مردم افتاد ! حاليه هم نمىتوانند او را معزول كنند . به زور خودش و اتباع خودش مالك الرقاب آنجاست .\r\n\r\nبرف و باران\r\nشنبه هفتم جمادى الاولى ، 14 درجهء حمل - امروز صبح باران آمد باد آمد . بعد از ظهر شروع به برف شد طورى كه سه ساعت به غروب مانده بام‌ها را پارو كردند . در ورك و بالاروچ و دهات ييلاقى خيلى زيادتر آمد . من اگر پريروز از اوانك نيامده بودم حالا حالاها مىبايست آنجا بمانم . از ساعت سه به بعد هوا ساكت شد برف درختها آب شد ، باد آمد و خشك كرد . الحمد للّه نسوخت . ليكن يقين دارم ييلاقات تمام سوخته باشد .\r\nزمستان خوشى كرد حالا دارد تلافى مىكند . محصول عمده سردرختى اينجا گردوست فاسد شود خيلى ضرر است . اما امسال به قدرى زراعت كرده‌اند و به قدرى تا حال خوب شده كه مزيدى بر آن متصور نيست . غله من بسيار مانده خريدار نيست ، از اين به بعد هم مشكل است خيلى به من امسال ضرر وارد آمد .\r\n\r\nمد تازهء زنان اروپا\r\nروزنامهء « لندن نيوز » دو نمره آمد . مد لباس و كلاه زنها خيلى تغيير نموده است . كلاه گوش خر و كلاههاى پردار بسيار زشت به نظر مىآيد . به جاى شالهاى گردن سابق و دستكشهاى پشمى ( مف ) حالا يك پوست درسته روباه يا سمور را به گردن پيچيده يكى را هم به هردو دست كه سر و پاى روباه روى شانه و دست است . « يشماق » « 1 » كه در اسلامبول زنها مىبندند در اروپا هم مد شده . پاچينها به قدرى تنگ است و چسبنده كه خانمها نمىتوانند از پله بالا بروند ، يا سوار درشكه بشوند . بعضيها چانه و گونه هاى خود را نقاشى مىكنند . گيسوان خود را رنگ به رنگ مىكنند . دستهء ديگر از خانمها در اين زمستان ابدا لباس پوستى يا پشمى استعمال نمىكردند . سر و سينه باز در معابر حركت مىكردند . حتى در كافه‌ها و هتلها در بالكن و سنگ‌فرش كوچه همان‌طور سر و سينهء باز نشسته صرف چاى و غذا مىكردند .\r\n\r\n\r\n","description":"","footnote":"\r\n( 1 ) - يشماق - ياشماق - چارقدرى كه زنان ترك بر سر مىبندند و زير چانه گره مىزنند . ( مسعود سالور )\r\n","page_name":" 4062 ","page_number":876},
  {"content":"\r\n\r\n\r\nزنهاى حقوق‌طلب\r\nحكايت زنهاى حقوق‌طلب كه تمامى ندارد . متصل در انگليس كارهاى تازه‌تازه مىكنند . مثلا عمارت آتش مىزنند ، چادرهائى كه براى اسب‌دوانى يا غيره زده مىشود آتش مىزنند . كاغذهاى پست‌خانه را با دوا سياه مىكنند كه يك مرتبه ده هزار پانزده هزار مكتوب سياه و ضايع مىشود . تازگى يك نفر از آنها « ميس مارى ريچاردسن » پردهء نقاشى ونوس را از چند جا پاره كرده از قيمت آن‌كه چهل پنج هزار ليره بوده ده الى پانزده هزار ليره كسر شده است .\r\nدر ايران ما هم زنان حقوق‌طلبى موجود است كه آنها عبارت از زنهائى هستند كه مواجب و مستمرى دارند و دسته‌دسته در خزانه‌دارى يا وزارت ماليه يا دربار يا خانهء نايب السلطنه جمع [ مىشوند 
  ] و درخواست حقوق خود را مىكنند .\r\n\r\nبيمارى و مداوا در ده\r\nجمعه 13 جمادى الاولى ، 20 درجه حمل - هوا سرد است كرسى داريم . سردرختى در اغلب دهات ييلاقى سوخت بالاروچ چهار سال است رنگ گردو به خود نديده است .\r\nبهمن از روز عيد به اين طرف حال ندارد . ديروز لرز بسيار سختى كرد كه دندانهاى اين بچه به هم مىخورد . از روز تولدش متصل ناخوش است . اينجا هم كه طبيب نيست امروز روغن بادام و تاجريزى دادند . اينجا هركس ناخوش شود دو سه قسم معالجه بيشتر بلد نيستند از قبيل حصبه ، مطبقه و غيره باشد كوزه مىاندازند . به اين ترتيب كه پشت مريض را به‌قدر اندازهء دهان كوزه خمير مىگذارند آن‌وقت پشم يا پنبه آتش زده توى كوزه انداخته بعد فورا كوزه را مىاندازند كه دهان كوزه روى خمير باشد مبادا بسوزاند . آش پرفلفل مىخورند كه از شدت تندى فلفل عرق كند . سير يا عسل مىخورند . اگر نوبه كنند چندان پاپى نمىشوند مگر آن‌كه خيلى طول بكشد . آن‌وقت آمده از من گنه‌گنه مىگيرند . روغن كرچك اگر داشته باشند يا در قلعه باشد براى هر مرض استعمال مىكنند . نمىدانم از چه عصرى حب « كوند » هم در اينجا شهرتى كرده كه اغلب اسم آن را مىدانند و از من مىخواهند . سودا وگر كه سوقات تنكابون است در اينجا زياد است و من مقدارى گوگرد احمر از طهران آورده‌ام داخل ماست گاو گفتند بكنند و بمالند . از قضا امسال در همين زوارك به‌قدر ده نفر مبتلاى اين مرض شدند و همه به محض استعمال اين دوا خوب شدند و حالا شهرتى كرده كه از دور و نزديك به مطالبهء آن مىآيند . هركس سرش درد بگيرد فورا با استكان و پنبه پيشانى خود را بادكش\r\n\r\n","description":"","footnote":"","page_name":" 4063 ","page_number":877},
  {"content":"\r\n\r\nمىكند و اغلب پيشانيها به‌قدر يك دو هزارى سفيد سياه است . من اول كه آمده بودم گمان مىكردم مثل بعضى آخوندهاى مقدس ما اين سياهى به واسطهء كثرت سجود است . بعد ديدم در پيشانى اشخاصى ديده مىشود كه رنگ نماز را نديده است . آن‌وقت سؤال كردم گفتند اثر بادكش است . اينجا هركس ناخوش شود اول از كدخدا يا پيرمرد قريه دستورالعمل مىخواهند ، بعد از درويش كه به تكدى مىآيند . آنها هم بعضى چيزهاى غريب عجيب مىدهند و بعضى دستورالعملهاى نادر كه هيچ گوشى نشنيده .\r\nكدخدا صفر على كه چشمش درد گرفته بود و خوب نشد دم جاده را گرفته هردرويشى عبور مىكرد دوا مىخواست و دوا مىگرفت تا چشم خود را خراب‌اندرخراب كرد . اگر مفيد واقع نشد و امتداد پيدا كرد آن‌وقت نزد من مىآيند و يقين دارند ارباب سررشته دارد . من هم بعضى معالجات ساده باشد دوا دارم و مىدهم نباشد سر مىپيچانم . دوا هم در مزاج اينها بهتر از مزاجهاى ما اثر دارد . اغلب گلودردها كه من هيچ نمىدانم از چه قسم است به واسطهء « كلرات » معالجه مىشود . دواى كرم خيلى مىدهم و اطفال اينجا تا سن پانزده شانزده سال اغلب دارند . دواى كچلى دارم اگر تازه باشد زود معالجه مىشود .\r\nروغن براى سوخته و زخم دارم ، براى درد كمر و غيره . روغن سبز آورده‌ام . بارى يك كار من در اينجا طبابت است چون دوايم مجانى است زيادتر محكمهء من رونق دارد .\r\nبا اهالى اينجا درخصوص آوردن طبيب مذاكره در شب عيد كردم به‌قدر يكصد تومان نقد و چهار خروار گندم و برنج و چهار عدد گوسفند قول دادند كه از چهار ناحيه داده شود . قزوين كه رفتم انشاء اللّه با طهران و وزارت علوم صحبت مىكنم اگر كمكى هم از آن وزارت‌خانه بشود ممكن است طبيبى بيايد .\r\n\r\nامير اسعد\r\nمعطلى من در اينجا براى اين است كه امير اسعد مىخواهد از اين راه به رودبار برود .\r\nچون عبور اينها از اين خاك از گردباد و طوفان‌هاى شديد و زلزله صدمه‌اش بيشتر است لاعلاج بايد من باشم و بعد بروم . با من هم قهر است يعنى ملكم را برده قهر هم كرده كه چرا حرف مىزنم . خيال مىكنم بلكه شايد سر مرحمت آمده باشد . هنگام عبور مثل سابق قلعه بيايد و يك قرارى بدهد .\r\n\r\nاجارهء گون\r\nمسئلهء ديگر ، من عهد كرده بودم ديگر ملك به اين كرمانشاهانيها ندهم . دو سال هم بود نمىآمدند . هنوز هم هفتاد تومان پول من مانده است . كربلائى فرج پيدا شد . اينها هم\r\n\r\n","description":"","footnote":"","page_name":" 4064 ","page_number":878},
  {"content":"\r\n\r\nبه قدرى سمج هستند به قدرى چاپلوس و به قدرى قسم مىدهند كه گريزى نيست . پنج روز ما زدوخورد كرديم اقلا ده مرتبه من او را جواب كردم باز نشد و بر من فائق آمد و ييلاقات فيشان ، جولادك و تركان را در پانصد و سى تومان اجاره كرد ( از گونك آن كتيرا استخراج كند ) . هرچه كردم عمله‌اى با من قرار بدهد گفت سرم را ببرى نمىشود كرمانشاهيها مرا تكفير مىكنند . همين ييلاقات را در شش سال قبل در صد تومان اجاره داده بودند كه حالا من پانصد و سى دادم . كارى هم كه كردم اين بود كه قرار دادم برخوردار يانس مسيحى تاجر را ضامن بدهد و يك قسط نقد قسط ديگر يك ماه پس از آمدن و شروع كار برخورداريانس بدهد . هزار شرط ديگر هم در باب سرقت و خوردن گاو و نسيه‌گيرى و غيره و غيره كردم تا آخر چه شود . سابقا تفصيل اينها را با منافعى كه مىبرند نوشته‌ام محتاج تكرار نيست . روىهم‌رفته اين كرمانشاهانيها مردمان دروغ‌گوى بدمعاملهء دزدى هستند . هر وقت با آدم طرف معامله شوند پشيمانى مىآورد . اما چون اين پولى كه مىدهند تقريبا يك دخل هوائى است انسان فريب مىخورد و راضى مىشود تطميع مىشود . در صورتى كه باز هزار قسم دردسر دارد .\r\n\r\nخرج پارسال\r\nسال گذشته اودئيل سيزده خروار و شش من تبريز آرد خالص خرج نان قلعهء ما شد .\r\nهشتاد و چهار رأس بره و توقلى و گوسفند گوشت خورده شده سواى مرغ و كبك ، هفتاد و سه من تبريز پنير ، وزن پنير در صورتى كه خشك شود يك ثلث فرق مىكند و آنچه نوشته شد پنير تر است نه خشك . هشتاد و دو من تبريز روغن . روغن و پنير از اول جوزاست تا آخر حوت كه ده ماه باشد . حساب برنج و قند و چاى هنوز معين نشده . اما آنچه تخمين مىشود زد ماهى ده من تبريز قند و پنج گروانكه چاى خرج بيرون و اندرون است . شبانه‌روز هم از يك من تبريز الى دو من برنج طبخ مىشود . ساير چيزهاى ديگر را نمىشود درست معلوم كرد ( يك توفير سنگ هم اينجا دارد كه هريك من شاه اينجا كه بايد دو من تبريز شهر باشد دو من و يك چارك بالاست آن هم به اين مقدارها علاوه مىشود ) . اگر ولايت امنى بود ، اگر اين همه شر و فساد نداشت ثلث اين مخارج براى ما كافى بود و حاليه دو ثلث آن خرج بىمعنى اجبارى مىشود . آنچه نوشته شده سواى تعارفات است كه براى مردم ارسال شده .\r\nچهارشنبه 18 جمادى الاولى ، 25 درجه حمل - هوا دو سه روز است آفتاب است برف آب مىشود و شاهرود خيلى آب دارد . ديروز خير اللّه بيك و چند قاطر بنهء امير اسعد آمد گذشت . گدوك باز شده امروز قاطرهاى من كه سه ماه بود در طويله مانده بود به سمت\r\n\r\n","description":"","footnote":"","page_name":" 4065 ","page_number":879},
  {"content":"\r\n\r\nتنكابون رفت .\r\n\r\nاخولى\r\nبهمن الحمد للّه پس از آن لرز شديد ديگر نوبه نكرد و بهتر است . اما روزى صد مرتبه اگر داخل اطاق من شود صندوقخانه را نشان داده با گريه يا ناله يا دعوا مطالبهء شيرينى مىكند . ميل غريبى به سوهان قزوين پيدا كرده . چون ضرر داشت ناچار تدبيرى كرده يك نفر را در صندوقخانه مخفى كرديم و هردفعه آمد از آنجا صدائى بيرون آورده به زبان الموتى « هوخ » كرد و « اخولى » شد . دو سه‌بار اول قبول نمىكرد « اخولى » آنجاست . بعد ساكت و به اشاره حالى كرد مرا اطاق ديگر ببريد . فعلا به اين تدبير عجيب گاهى كه نخواهيم بدهيم ساكت مىشود .\r\n\r\nقوام السلطنه وزير داخله\r\nمهدى عصر چهاردهم از طهران آمد . كاغذجات تازه‌اى نداشت مگر اين‌كه شاهزاده عين الدوله جدا استعفا كرده و قوام السلطنه كه مداخل را در وزارت داخله بيشتر از ماليه ديده زيادتر اسباب اين استعفا را فراهم نموده كه خودش وزير داخله شود . بيچاره آقا سيد مرتضى هم فوت نموده ، چنگيز هم زمين خورده پايش دررفته مريض است . مهدى مىگفت شهر طهران خوب منظم است . اما جز نان همه‌چيز گران است .\r\n\r\nاغتشاش بروجرد\r\nاز اغتشاش بروجرد مىگفت كه ژاندارمها شهر را نظامى كرده اسلحه را مىخواهند .\r\nدو نفر از علما را هم دار زده‌اند . چند خانه را خراب كرده‌اند . به واسطهء اين بىاعتدالى اهالى شهر هم با ايلات متفق شده و هم‌قسم شده‌اند . لهذا مشكل است كارى پيشرفت كند ( تا حال شهرى با دولت بود . به واسطهء اين سوء تدبير اگر با ايلات يار شوند .\r\nژاندارمها به خطا رفته‌اند نمىبايست قبل از سركوبى و تنبيه ايلات شهرى را با خود طرف كنند ) . ديگر صحبتهاى زياد و تعجبهاى فراوان از تحويل سال و زيارت حضرت عبد العظيم ( ع ) و سيزدهء عيد نمود كه براى من تازگى نداشت .\r\n\r\nپوتاژرى\r\nباغ سبزىجات را ( پوتاژرى ) ديروز كاشتيم و تمام كرديم . تا چه شود . مقدار زيادى از غله مانده . مردم هم اين ايام براى « توله‌كار » تنكابون مىروند . زنها هم چند روز ديگر\r\n\r\n","description":"","footnote":"","page_name":" 4066 ","page_number":880},
  {"content":"\r\n\r\nبراى نشاست « 1 » و وجين . مگر كرمانشاهانيها بنابر شرطى كه من نمودم غله را ببرند .\r\n\r\nآبله‌كوبى\r\nشنبه 21 جمادى الاولى ، 27 حمل - آبلهء بهمن را نكوبيده بودند در الموت هم مرض آبله هست . اين‌كه متصل تب مىكرد من گفتم اين تب آبله هم بالاى آنها . اين بود فرستادم مشهدى محمد على كوچنانى آبله‌كوب منحصربه‌فرد الموت را آوردند . از شهر هم سابقا مادهء آبله فرنگى آورده بودند . محض ثواب و سلامتى بهمن گفتم آنچه طفل در زوارك است آورده آبله بكوبند . حياط ما دكان استاد ربيع آبله‌كوب شد . شنگ و شيون ، داد قال يك مرافعه‌اى يك هنگامه‌اى كه بسيار تماشا داشت . با بهمن بيست و پنج طفل از پنج ساله تا شش ماهه آبله كوبيده شد . چند نفر ديگر به‌واسطه تب و نوبه محروم ماندند .\r\nسفارش كردم چند روز ديگر با مادهء آبله زياد بيايد و برود بالاروچ ، ورك ، گرمارود اطفال را آبله بكوبد . مىگفت سابقا همه ساله من مىآمدم و حالا دو سال است به واسطهء پريشانى مردم نمىآيم .\r\n\r\nسالهاى قحطى - اما امسال\r\nحقيقة سنهء تنگوزئيل و سيچقان‌ئيل در اين صفحات ايران بلكه بيشتر صفحه ايران قحطى بود . در سال مجاعهء هشتاد و هشت هم گندم و جو و همه‌چيز به اين گرانى نبود .\r\nپارسال گندم در اينجاها تا چهل تومان رسيد . الحمد للّه امسال بدون هيچ سبب خارجى يك مرتبه تنزل كرد مگر در شيراز كه از قرار اخبار روزنامه‌جات ملخ‌خوارگى شده تا دو ماه پيش گندم چهل تومان بود . حالا بايد زيادتر باشد . الان در طهران دوازده تومان گندم و جو هفت تومان است ، در قزوين از اين كمتر .\r\n\r\nاجاره‌دارى حاكم\r\nانبارهاى رودبار مباشرين يا مستأجرين سپهدار كه عمدهء آنها ضياء الدوله بود همانطور ممهور مانده و ما تا حال نشنيده و نديده بوديم حاكم اجاره‌دارى كند ، يعنى حاكم هر ولايتى شأن خود را اجل و ارفع از آن مىدانست كه مستأجر زيد و عمرو شود . يك شكايت عمدهء اهالى قزوين از ضياء الدوله همين بود .\r\n\r\n\r\n","description":"","footnote":"\r\n( 1 ) - تلفظ مردم تنكابون به جاى « نشا » .\r\n","page_name":" 4067 ","page_number":881},
  {"content":"\r\n\r\n\r\nفرق پارسال و امسال\r\nمحصول امسال هم بىنهايت خوب است و بسيار هم كشت شده باران هم به موقع آمد مخصوصا ديشب باران خوبى آمد . امروز حاصل يك جلا و صفاى ديگرى داشت .\r\nچشم دل مردم هم امسال سير است . آن دو سال يك دقيقه مرا راحت نمىگذاشتند . آب صاف زنكه مىآورد و مىبايست چيز داد . براى صاحبان املاك اين فراوانى توفير نمىكند . پارسال از يك ده پنجاه خروار برمىداشتند امسال صد برمىدارند . پارسال آن پنجاه را خروارى بيست فروختند . امسال آن صد را ده تومان مىدهند . فراوانى تلافى گرانى را مىكند ، مگر براى من كه جز دو سه ده مابقى بر سبيل مقاطعه است . نرخ كم باشد ارزان باشد ضرر مىبرم . اين است كه من اصرار در تغيير اين مقاطعه دارم كه متصل در آرزوى گرانى غله نباشم .\r\n\r\nتعداد تعرفهء انتخابات\r\nدو سه نمره روزنامه براى تقى از طهران فرستاده بودند معلوم شد در شهر طهران كه سيصد و پنجاه هزار الى چهارصد هزار على التحقيق جمعيت دارد عدهء تعرفه‌اى كه گرفته‌اند 20145 بوده و هفده هزار و چهارصد و بيست و يك ورقه رأى داده شده كه از اين اوراق سه هزار و پانصد و ده ورقه سفيد و باطل 17021 ورقه صحيح بوده ، براى مؤتمن الملك 10240 رأى بيرون آمده است . هنوز در خارج طهران خبرى نيست .\r\n\r\nوضع ايران\r\nبارى ايران ما امروز خيلى تماشائى است . اما چون اين نمايشات خورد خورد و اندك‌اندك عادت شده به نظرها غريب نمىآيد و هيچ حس نمىكنيم كه ما خودمان چطور خودمان را اسير چنگال ديگران كرديم ، يا چطور تيشه به ريشهء خود زديم و بنياد اين بناى محكم را ويران و سرنگون كرديم . امروز ما گذشته از آن‌كه در تحت قيموميت دو دولت قوى عالم درآمده‌ايم و هيچ مفرى و گريزى نيست در داخلهء خودمان مبتلا به بلائى هستيم كه به مراتب صدمات و لطماتش شديدتر است !\r\nآذربايجان ما كلية از اوامر و نواهى ظاهرى مركز ابا و امتناع مىورزد . شجاع الدوله كه در بعضى روزنامه‌جات روس و انگليس براى پركردن گوش ما او را اسعد پاشاى آذربايجان مىنويسند خودش را پادشاهى و مملكت آذربايجان را قرالى جداگانه مىداند .\r\n\r\n","description":"","footnote":"","page_name":" 4068 ","page_number":882},
  {"content":"\r\n\r\nصفحات عربستان و لرستان تا بروجرد دست خوش رؤسا و سركردگان ايلات وحشى از خدا بىخبر آن سامان گشته . اگر در آذربايجان بوى آدميتى مىآيد اقلا پست و تلگرافى ، دادوستدى ، معامله و خريد و فروشى هست آنجا ابدا اينها وجود ندارد . تمام غارت است و چپاول و آدم‌كشى .\r\nفارس و شيراز و كرمان و بلوچستان در تحت نفوذ انگليس و هيچ نظم و امنيتى ندارد مگر در كرسى آن ولايت فى الجمله آسايشى هست . مثلا اگر آدم ده تومان امروز بازار ببرد مىتواند بيست زرع چيت و چند زرع ماهوت بخرد كه در شهرهاى ديگران آن هم مقدور نيست .\r\nخراسان به واسطهء استعمال شيره و ترياك از همه‌جا امن‌تر است و بايد ممنون آن افيون بود . ليكن مهاجرين روس چيزى نخواهد گذشت كه از استراباد و گرگان داخل آنجا هم شده يك مرتبه اين سه نقطه دچار يك انقلاب و اغتشاشى بشود كه جز مداخله مستقيم روس چاره نداشته باشد و از تمام اغتشاشات و بلايا حكايت اين مهاجرين عظيم‌تر است .\r\nاصفهان و يزد و غيره هم در تحت اقتدار آقايان بختيارى است و به ايران دخلى ندارد .\r\n\r\nمقالهء روزنامهء ارشاد\r\nبرويم سر ولاياتى كه على الظاهر در تحت نفوذ دولت و مركز واقع شده و وزراى فعال ما مسئول نظم و امنيت آن مىباشند . اينجا بايد مقالهء روزنامه « ارشاد » را قرائت كرد و مقايسه نمود حال ساير ولايات كه خود فرمانفرماى خود هستند . ارشاد شمارهء 554 - 20 ربيع الثانى .\r\n\r\nحكام جديد - حكام قديم\r\n« حكام قديم - حكام جديد . شدت تحير و كثرت تفكر در اوضاع جاريه و روش بعضى از حكام جابره با عدم توجه اولياء امور ما را مجبور مىسازد كه باز قلم را برداشته و ترتيب حكومت‌هاى استبدادى را به روى كاغذ آورده و با حال حكام حاضره مقايسه كرده و مثل گوش آشناى معروف « رحم اللّه النباش الاول » را به قارئين يادآورى نمائيم .\r\nراستى اگر به ديدهء انصاف بنگريم و متعبدانه مسئلهء استبداد و مشروطه را نقطهء نظر قرار ندهيم تصديق مىكنيم كه حكام سابقه با همه نوع تعدى و تجافى و خودسرى و خودپسندى و شهوت‌رانى نسبت به حكام حاضره و دورهء قانونى مصاب و بىگناه‌تر بودند . چون استدلال اين دعوى تا يك درجه خالى از اشكال نيست . لهذا ناچاريم كه\r\n\r\n","description":"","footnote":"","page_name":" 4069 ","page_number":883},
  {"content":"\r\n\r\nمفصلا روش حكام سابقه و حاضره را تذكار و در تحت مقايسه آوريم . حكام دورهء سابقه و حاضره را تذكار و در تحت مقايسه آوريم .\r\nحكام دورهء سابقه از ساعتى كه داخل در مذاكره گرفتن يك حكومتى مىافتادند تا آن دقيقه كه معزول شده و به مركز مراجعت مىكردند انواع مخارجات ، تقديمات ، رسومات ، تكلفات از قبيل پيش‌كشى پادشاه - صدراعظم - عمله خلوت - اجزاء اتابك - شب عيدى - طاق‌نمابندى - وجه تصدق - بارخانه - سيورسات - پول روزنامه و سالنامه و غيره و غيره را متحمل بودند و به اختلاف ولايات صد و بيست هزار تومان تا پانزده هزار تومان به دولت مىدادند و ساير مخارجات فوق هم به عهدهء آنها بود و هنگام حركت به يك ايالت هزار دفعه توصيه و دستخط شاه راجع به سفارش فلان خان و فلان شاهزاده را مىبايست تقبل نموده و با هزار جان‌كندن و خانه و لانه و جواهرآلات را پيش ارباب جمشيد يا حاجى ملك التجار گرو گذاشتن و چند هزار تومان پول فراهم كردن حركت مىنمودند و البته غالب مركزيان ايالت مرحوم ركن الدوله والى فارس و شبى هزار تومان كرايه قاطر بنهء او را به خاطر دارند و از اين محاسبه مىتوان مقايسه كرد كه در آن اردو اقلا دو هزار قاطر و هزار اسب موجود بود ( بيشتر بود براى اين‌كه اين هزار تومان كرايهء مال شخصى ركن الدوله بود . اجزاء او هم همين‌قدر داشتند ) پس از ورود به مقر حكومت هم همهء آن جمعيت را راه ببرد و به اصطلاح معروف لقمهء نانى رسانيده و انواع سوغات ، هل و گل ، يادبود ، اسب‌سوارى ، قاطر آبدارى ، حتى برنج و روغن كارخانه‌ها را مىبايست بفرستد و رؤساى تلگرافخانه به اختلاف محال از ماهى بيست تومان تا دويست تومان از حكومت استصوابى يا حق السكوت گرفته ، چنانچه غالبا براى رياست تلگرافخانهء خراسان و فارس سر و دست مىشكستند و پيشكشها مىدادند . در عرض سال چندين نفر از قبيل پيشخدمتان سلطنتى ، فراش خلوتان ، غلام پيشخدمتان به‌عنوان خلعت نوروزى ، شمشير ، تمثال همايونى ، عكس اعليحضرت ، مجسمهء ملوكانه ، قدغن صيد طيور ، عدم استعمال رنگ جوهر ، گرفتن مال فلان عارض ، تسعير غله يا حمل به مركز به آن شهر ورود مىنمودند و اين حاكم بدبخت مىبايست همه آنها را متحمل شود و خيرمقدم گويد ، تعارف بدهد . بعد ذلك اين خان حاكم اگر تعدى مىنمود و از يكى صد يا دويست تومان مىگرفت نسبت به مقدمات اوليه چون درس دزدى را به‌طور غيرمستقيم از مركز گرفته بود و مجبور به گرفتن بود گويا چندان قاصر و خاطى شمرده نمىشد . به خاطر دارم براى يكى از شهرهاى شمالى كه هزار و نهصد تومان اصل مالياتش بود ده هزار تومان تفاوت عمل مىخواستند . حاكم پدرمرده مىگفت از كجا بدهم . فلان مستوفى شقيقه فرورفته از آن گوشه مىگفت بابا قبول كن خدا پدرت را\r\n\r\n","description":"","footnote":"","page_name":" 4070 ","page_number":884},
  {"content":"\r\n\r\nبيامرزد ده هزار تومان كه بيشتر نيست . چوب و فلك ، هوا و زمين ، كم و زياد ، سرشكسته ، واقعات اتفاقيه ، روى هم بيست هزار تومان بيشتر مداخل دارد . اين حاكم بدبخت مىبايست هزار تومان به نام چوب و فلك ، هزار تومان به نام هوا و هزار تومان به نام زمين الى آخر پول بدهد .\r\nبالجمله دورهء تجدد پيش‌آمد و از مجلس مقدس شوراى ملى مقرر شد كه تفاوت عملها ضميمهء ماليات [ بشود 
  ] و رسم پيش‌كشى مرتفع گردد . تفاوت عمل عبارت بود از تفاوت اجارات خالصه‌جات - پيش‌كشى حكام جزء - تومانى يك قران بعضى ماليات‌ها - فايدهء تحويلدار - تفاوت تسعير جنس . اين جمله را دولت از عهدهء حكومت خارج نمود و در عوض آن پيش‌كشى هنگفت كمرشكن را از گردن آنها انداخته و خان حاكم را از تملق ارباب جمشيدها ، حاج ملك التجارها فراغت بخشيد به علاوه بالاتر از آن تفقدى كه نسبت به حكام دورهء تجدد مىشود و جزء بازيافتى و ذخيره حلال آنهاست مسئلهء رشوه‌ها ، شب عيديها ، عمله خلوت‌ها ، شاطرها ، ميرغضبها ، طاق‌نمابنديها ، بارخانه‌هاى مستوفيها ، سيورساتها ، خلعت بهاها ، و آن همه تحميلات و سفارشات از ميان رفته .\r\nخان حاكم با سه چهار يابو و چند نفر پيشخدمت حركت مىكند و به سلامت به مقر حكومت مىرود . باز هم مىبينيم تعديات و اجحافات شنيده مىشود كه در هيچ دورهء استبدادى شنيده و ديده نشده . انصافا در كدام دورهء استبداد كدام حاكم جابر قدرت داشت كه از يك نفر كاه‌فروش هيجده هزار تومان به نام استبداد و مشروطه جريمه بگيرد . يا در هنگام عبور از يك خاك كه موقتا فقط مأموريت انتظام آن خاك را به عهده مىگيرد هشتاد هزار تومان بچاپد و بگذرد ؟ و به قول آن اديب\r\n به نام مشروطه قيامت كند * چون همهء شهر حجامت كند \r\nكدام حاكم استبدادى قادر بود كه روزى چهل و پنج تومان از يك ميدان ذغال‌فروشى و هيزم‌فروشى قزوين به رايگان بگيرد و پرسشى در كار نباشد ؟ و كدام دورهء استبدادى يك حاكم معروف به تعدى به مركز مىآمد و سگ‌توله در رخت‌خواب و چوب بر طبل شكم او نمىبستند و آنچه را كه ديناردينار از رعيت گرفته بود خروارخروار تقديم نمىكرد . در كدام عصر ناصرى كه به قول ارباب جرايد عصر سلاخيش مىنامند حاكم مىتوانست از يك كردستان در ظرف چند ماه حكومت چندين هزار تومان فايده ببرد و آنقدر بىعرضگى كند كه ادارات را غارت كنند و شهر را بگذارد و بگذرد ( ظفر السلطنه را گفته ) . در كدام دورهء بربريت در مدت شش ماه به مسافت چهل فرسنگى مركز حكومتى كه ابدا مداخله در ماليات و جنس و تيولات ندارد بيست و چهار هزار تومان مداخل كند ( ركن الدوله را گفته در مازندران ) . در كدام دورهء ناصرى در بيست فرسنگى\r\n\r\n","description":"","footnote":"","page_name":" 4071 ","page_number":885},
  {"content":"\r\n\r\nطهران به نام ضبط اسلحه و تفنگ‌بگيرى خانه‌ها غارت مىشد و به‌عنوان اين‌كه « پدر من گرگ را نعل مىكرد » حاكم افتخار كند و جار مىكشيد . در كدام دورهء استبدادى و بىقانونى گماشتگان رسمى حكومت سر گردنه را مىبستند و بار مكارى و تاجر را علنا دزديده و مال التجاره او را فاشافاش صرف مىنمودند باوجود آن‌كه مسئول ماليات نبوده در شش ماه دو سال ماليات را مىگرفتند ( روزنامه‌نويس تصور مىكند حالا دورهء قانونى است و حال آن‌كه از هرج‌ومرج هم بالاتر است ) . در دورهء ناصرى و مظفرى اگر عدليه قانونى نبود اقلا حبس ، توسرى ، فحش ، چوب حضورى ، نقره‌داغ ، جريمهء پنجاه هزار تومانى در كار بود و آنقدرها حاكم مفت به در نمىرفت . حالا مىبينيم پيشكشى كه نيست ( مگر يك قدرى ) ، تفاوت عمل نيست ، مواجب منظم هست . چاپيدن همان ، رشوه گرفتن همان ، بلكه هزار درجه بدتر و بالاتر ! ! ! اولياى امور ما عدلا و انصافا بعد از اين همه تظلمات اهالى قزوين با ضياء الدوله چه كردند ؟ ؟ ! آيا باوجود بقاء نام حكومت و بدون نايب الحكومه رسمى در محل و هزار گونه تعديات و اجحافات به رعيت ممكن است كسى بتواند شكايت كند ؟ يا اگر هم شكايت كند و تقصير هم ثابت شود چه خواهند كرد ؟ ؟ ! وا عجبا ! ! ! ! يك نفر دزد لولئين بايد دو ماه حبس تاريك نظميه بماند و غالبا عملگى كند ! و اين محترمين آزادآزاد در خيابان‌ها به تفرج و تفريح مشغول باشند و هر روز بر افتخارات آنها افزوده شود .\r\nبا همه خرابى آقاى ظفر السلطنه در كردستان باز مىشنويم خود را براى مازندران كانديدا مىكند ( به جاى كانديدا اگر نامزد مىنوشت بهتر بود ) . بالفرض هم ضياء الدوله از قزوين معزول شود به سمنان مىرود . يا فلان السلطنه از النگه به سولقان تغيير آب و هوا مىنمايد . واقعا نتيجهء محاكمهء شاهزاده يمين السلطنه ( پسر ظل السلطان حاكم ساوه و زرند بود ) در وزارت داخله چه شده پس از رجوع به عدليه نتيجهء محاكمه كى بروز مىكند . اگر تعديات ثابت شود مجازات چيست و اگر بىگناه باشد عارضين او را تكليف چيست . بالجمله تا مجازات نبوده و نيست اميد اصلاح نخواهد بود .\r\nبا مقدمات مزبوره حالات حكام سابقه را با حكام حاضره چون در عرصهء مقايسه آوريم هزار درجه آنها را تقديس و تقدير مىكنيم . و اخيرا براى جلوگيرى از همه اين تعديات و اجحافات تدارك يك عده مفتش سيار زيرك را از طرف وزارت داخله واجب و لازم مىشمريم و به خاطر داريم كه شاهزاده عين الدوله وزير داخله در دورهء وزارت سابقهء خودشان همين مسئله لزوم مفتش سيار را به مجلس پيشنهاد نموده و در تحت مذاكره گذاشته و اساسا تصديق مىنمودند و گويا به‌واسطه استعفاى آن‌وقت ايشان معوق ماند و وزارت جليله داخله را تذكر مىدهيم كه در آتيه تشكيل اين هيئت سيار از واجبات آن وزارت‌خانه است . [ پايان مقالهء ارشاد 
  ]\r\n\r\n","description":"","footnote":"","page_name":" 4072 ","page_number":886},
  {"content":"\r\n\r\n\r\nآنچه نويسنده فراموش كرده\r\nبه غير آنچه كه نويسندهء مجلهء فوق ذكر كرد خيلى مخارجات ديگر براى حكام بود كه فراموشش شده از آن جمله استصوابيها زياد بود كه هرسال هم به عدد آن اضافه مىشد .\r\nخصوصا در عهد مظفر الدين شاه از اين قرار تلگرافچى باغ ، باغبان‌باشىها ناظم خلوت ، قاپچىباشى ، سرايدارباشى ، عكاسباشى ، خلعت بهاى استمرارى و غيره و غيره بالاتر از همه اينها حكايت مستوفيها و لشكرنويسها و محاسبهء دفتر بود . از روزى كه حاكم حركت مىكرد تا چندين سال پس از عزلش دچار اين اشخاص بود خلاصى نداشت . سواى آن رسوم حساب و استصوابى وزير دفتر ، وزير لشكر ، ناظم دفتر ، وزير بقايا ، مستوفى محل ، عزب‌باشى به جهت هرقبضى هرخرجى هرحرف حساب يا ناحسابى حاكم بايد چنگه چنگه پول و اسكناس بدهد . سواى اول ورود كه اسب ، قاليچه ، قالى ، تحفهء آن ولايت ، متصل فراش دفتر و وزير بقايا بود كه درب خانه آن حاكم نشسته و مطالبهء يك پولى دارد و اگر خداى نخواسته آن حاكم اندكى در اداى تعارفات و رسومات مماطله مىكرد فورا در دفتر حبس بود و مبلغها باقى در گريز از دست اين مستوفيها و عملهء دفتر كه پشت در پشت صاحب اين شغل بودند و درست مجرب و كاركشته فقط منحصر به اين بود كه آن حاكم معزول باى نحو كان و به هرمبلغى كه تمام شود حكومت ديگرى گرفته و از طهران فرار كند كه از اين ستون تا آن ستون فرج است . آن‌وقت از آن ولايت متدرجا گولها را داده ريش خود را از چنگ اين دزدان دفتر خلاص كند .\r\n\r\nتوقعات در عصر مظفرى\r\nدر عهد مظفر الدين شاه خورده فرمايشات شخصى اعليحضرت از همه بيشتر اسباب زحمت بود . ما كه خمسه بوديم متصل تلگراف مىآمد چهار خروار تخم پياز طارم به زودى روانه داريد . سيصد زوج دستكش و جوراب كرك روانه داريد . يك خروار پنير سلطانيه بفرستيد . چهارصد تخته سنگ خمسه براى ازارهء حوض خانه بفرستيد . اين تلگرافات را كه شاهزادهء ما قرائت مىكرد آسمان را سير مىكرد كه من چهار خروار تخم پياز از كجا بياورم . در تمام طارم يك من تخم پياز يافت نمىشود . خمسه دكان و دار التجاره جوراب‌بافى ندارد ، مگر يك نفر آدم براى يك زمستان چقدر جوراب و دستكش لازم دارد . خدا به داد حاكم كردستان برسد . از خمسه كه سيصد زوج خواسته باشد از آنجا چقدر خواسته . اين آدم هيچ تصور نمىكرد و هيچ نمىفهميد . همين‌قدر پياز طارم خورده بود ديده بود بسيار خوب است . گمان مىكرد هرجا كشت كنند\r\n\r\n","description":"","footnote":"","page_name":" 4073 ","page_number":887},
  {"content":"\r\n\r\nهمان‌طور مىشود و آن‌وقت بدون تفكر يا تعقل چهار خروار تخم پياز مىخواست . يا دستكش دست يكى از عمله خلوت ديده بود كه مال خمسه بوده مىپسنديد فورا سيصد زوج فرمايش مىداد . مختصر تمام حكام از دست اين خورده فرمايشات اعليحضرت به ستوه آمده بودند كه غيرممكن الاجرا بود .\r\n\r\nخريدهاى مظفر الدين شاه\r\nدر فرنگستان كه رفته بود از اينها بالاتر بود هرچه مىديد خواه خوب خواه بد هرقدر ممكن بود مىخريد يا سفارش مىداد . نصير الدوله مىگفت يك روز كفش‌دوز خواست .\r\nقضا را كفشى را كه آورده بود پسند افتاد فورا چهارصد زوج سفارش داد . كفش‌دوز با فرحى بيرون آمد . عين الدوله به من گفت بگوئيد ده زوج بياورد آن‌وقت تتمه را سفارش مىدهم . من گفتم اما كفش‌دوز جواب داد من برحسب فرمودهء شاه همه را خواهم آورد و ما به اصرار و اكراه او را راضى به ده زوج كرديم . اين همه پول كه در سه سفر خود در فرنگستان خريد كرد چه شد . نصف اين بارها را به او گفتند در دريا غرق شد ، نصف ديگر را هرقدر توانستند گفتند مفقود شده . نمىدانيم از كدام خط رفته و چه وقت خواهد رسيد . مقدارى را هم مباشرين به خانه‌هاى خود بردند . آنچه وارد شد درش را كه باز مىكردند مثل سارقين كه در صحراها مال سرفت شده را يغما كنند عملهء خلوت خواجه‌ها و آنها كه محبوب القلوبش بودند در آن واحد جلوى چشمش غارت مىكردند و شاه قاه‌قاه خنده‌هاى بىمزه مىكرد . هيچ آقائى كه دو نفر نوكر داشته باشد آنقدر مطيع و منقاد و اسير چنگال آن نوكر نخواهد بود كه مظفر الدين شاه بود . اين آدم از نوكرهاى خودش مىترسيد ، بيم داشت ، رودربايستى داشت . هيچ‌كسى نفهميد علت و جهت اين همه اطاعت و انقياد او از مستخدمين و نوكرهاى خودش چه بود . هركس وارد گلستان مىشد يا در پشت اطاق شاه به انتظار شرفيابى نشسته بود به مراتب از اين نوكرهاى او بيشتر ترس داشت تا از خودش .\r\n\r\nامير بهادر جنگ\r\nيك روز همهء ماها با جماعتى ديگر در توى باغ خدمت شاه ايستاده بوديم امير بهادر پس از آن‌كه صحبتهاى تلخ بىنمك خودش را با شاه تمام كرد و شاه از آن خنده‌هاى خنك‌خنك بسيار كرد امير بهادر تعظيم كرده به راه افتاد ديگران حركت نكردند . چند قدم كه رفت و ديد سايرين با او همراهى نكردند برگشت بلندبلند خطاب به همه كرد با لهجهء تركى بىمزه « من كه تعظيم كردم و رفتم ، يعنى همه شماها هم تعظيم كرده بيائيد » .\r\n\r\n","description":"","footnote":"","page_name":" 4074 ","page_number":888},
  {"content":"\r\n\r\nاز اين حرف در حضور شاه به مردم خيلى برخورد و همه تعظيم كردند و زير لب گفتند گويا ما نوكر امير بهادر هستيم . اما شاه كلمه‌اى جواب نگفت .\r\n\r\nحاجب الدوله\r\nحاجب الدوله يك اقتدارى داشت كه اگر توى باغ وزراى درجهء اول و شاهزادگان خيلى بزرگ را با چماقش كتك مىزد پرسش نبود . در يك سلام تحويل اين آدم به سر مردم كارى آورد كه نصف به خانه‌ها مراجعت كردند . شال و كلاه بود كه در هوا طيران مىكرد . نشان و حمايل بود كه روى زمين غلط مىزد سروصورت اشخاص محترم بود كه زخم شده و خون جارى بود . چرا براى اين‌كه وزير دربار و وزير تشريفات حكم به باز كردن در گلستان فرمودند و مردم را اجازه دادند كه داخل شوند . حاجب الدوله دير آمده بود و اين حكم اسباب خشمش شده تلافى وزير دربار و وزير تشريفات و قاپچيها را سر اشخاص محترم بىگناه درآورد ! و اعليحضرت لام تا كام باوجود شكايات عديده مردم حرف نزد يعنى مىترسيد واهمه داشت مبادا حاجب الدوله از آن چماقها به خودش بزند .\r\n\r\nمعتضد السلطنه\r\nشاهزاده معتضد السلطنه كه مقرب درگاه شده بود آنى و دقيقه‌اى شاه از او منفك نمىشد منافى ميل حكيم الملك واقع شد . به قاپچى گفت اين‌بار شاهزاده را راه نده .\r\nمعتضد السلطنه كه آمد قاپچى راهش نداد مراجعت كرد و تا حكيم الملك زنده بود شاه جرئت نكرد عقب او بفرستد و خانه‌نشين بود تا بعد فوت او احضارش كرد . روزى كه عين الدوله درب خانه نمىآمد احدى جرئت نداشت حضور شاه برود . آنقدر در دربار يا گلستان مىنشستند تا او بيايد همراه او بروند يا نيايد به خانه‌هاى خود بروند . عريضه نوشتن به شاه از ترس نوكرهاى او متروك شد هيچ‌كس جرأت نداشت عريضه بدهد .\r\n\r\nفرق پدر و پسر\r\nناصر الدين شاه هم عمله خلوت داشت خيلى هم مقرب بودند . صدراعظم داشت اما هيچ اين تفصيلات نبود عمله خلوت فقط براى صحبت او و كار او و شكار او بود ، ديگر در امورات دخالت كند هرگز چنين چيزى ممكن نبود . يا مردم عرض خود را شكايات خود را نكند امكان نداشت مردم از خود صدراعظم شفاهى يا كتبى متصل به او شكايت مىكردند . اما هيچ‌كس جز خودش نمىدانست . برعكس اگر عريضه به مظفر الدين شاه\r\n\r\n","description":"","footnote":"","page_name":" 4075 ","page_number":889},
  {"content":"\r\n\r\nمىشد در توى تمام قهوه‌خانه‌هاى طهران مضمون آن گفته مىشد . . .\r\nدر نظافت هم عكس پدرش بود ( يعنى در هركارى ) . دندانهاى جلوى شاه افتاده بود .\r\nباوجودى كه سالى سه چهار هزار تومان مواجب دندانساز مىداد هرچه كردند دندان نگذاشت وقتى كه خنده مىكرد مثل سگهاى پير دهانش به هم مىخورد و باز مىشد .\r\nناخونش هميشه بلند بود و زيرش چرك و سياه [ بود 
  ] . باوجودى كه سيصد زوج دستكش از خمسه مىخواست و هزارتا از كردستان و چهارصدتا از گروس دستكش دست نمىكرد و متصل دستش از سرما و گرماى شكارگاه سياه و پوست پوسته بود مثل ارهء زبر و كثيف . توى باغ با حضور تمام مردم اخ و تف به زمين مىانداخت و دماغ بالا مىكشيد .\r\nسبيلش بىنهايت بلند و كلفت بود مثل جاروب فراشى از ريش بدان پيوند كرده بود ، حتى نوكش هم مثل بيخش پهن و كلفت بود . مسيو آوكوك انگليسى طبيب وليعهدى او بود . پس از سلطنت او و سيمون باغبانش صاحب همه‌چيز شدند . طورى كه از نوكرى دست كشيده به فرنگستان رفتند . اما شاه حق‌شناس ، مقررى آنها را مادام العمر قبول كرد بدهد .\r\nاين دكتر آوكوك به قول دكتر شنيدر فرانسوى طبيب ناصر الدين شاه كه در عهد مظفرى هم بود دكتر نيست و اين مطلب حكايتى دارد : « شاه چون مريض بود هم از مزاج هم از عقل هم از هوش هم از همه‌چيز اطباء در عهد او رونقى داشتند . اعلم الدوله صاحب يك كرور مكنت شد . حكيم الملك صاحب چند كرور مال و ملك به صدارت رسيده بود كه مرد . بارى شاه خودش را به شنيدر نشان داد و معالجه مىكرد . چنانچه ذكر كرديم نوكرهاى شاه چه ايرانى چه فرنگى تسلط غريبى سر او داشتند . دكتر آوكوك متغير شده به شنيدر حضورا خير پشت سر بد گفت . شنيدر متغير شده به مشار اليه تكليف دول كرد و گفت چون اهل نظام نيستى با گيلاس زهردول مىكنيم . اوكوك ديد بد حكايتى شده اين بود كه به توسط حكيم الملك عذر خواست . از آن به بعد شنيدر او را مسيو اوكوك مىگفت و كتابى از انگليس خواست كه اسامى تمام اطباى انگليس را در هر گوشهء عالم و در خود انگليس بودند نوشته بود مگر آوكوك و به مردم و شاه نشان داد اگر اين شخص دكتر است كجاى اين كتاب اسمش ثبت است و تا آخر اوكوك گرفتار شماتت و سرزنش شنيدر بود .\r\nسفرى به فرنگستان رفت در آنجا به رسم انگليسها تمام ريش و سبيل خودش را تراشيد . طهران آمد به حضور شاه رفت . شاه با تعجب زياد گفت اوكوك چرا اين‌طور كردى . اوكوك خنده كرد گفت خوب است شما هم همين كار را بكنيد ، خيلى بهتر است .\r\n\r\n","description":"","footnote":"","page_name":" 4076 ","page_number":890},
  {"content":"\r\n\r\nبيست روز بيست روز شاه حمام نمىرفت . پيراهن را هفته هفته عوض مىكرد . پس از شام و ناهار دست خود را با صابون نمىشست . همانطور چرب با حوله پاك مىكرد .\r\nبراى هركلمه حرف دوازده قسم مىخورد . آن هم چه قسمهاى غلاظ و شداد كه موى از هيبت آن بر اندام آدم راست مىشد . اسم هيچ‌جا و هيچ مكان يادش نمىماند . هميشه مىگفت آنجا ، آن قهوه‌خانه آن شهر . تا فرنگستان نرفته بود تمام حرفش صحبتش از تبريز و شكارگاه باقاباقى و شكار خرس مراغه بود كه مثل نقالها ، درويشها وسط ايستاده ساير مردم دورش حلقه زده معركه مىگرفت . پس از رفتن فرنگستان تمام صحبت از آنجا بود .\r\nآن هم بدون آن‌كه اسامى را بگويد تمام به اشاره و كنايه بود . آن‌وقت يكى از همراهانش مىگفت كافهء سانترال ، مىگفت نه ديگرى . مىگفت كافهء فلان . مىگفت نه آن يكى .\r\nمىگفت كافهء به همان . بعد اين سه نفر با خود شاه سر اسم كافه جنگ و جدل مىكردند و آخر الامر معلوم نمىشد اسم كافه كه آنجا چاى ميل كرده‌اند كدام است . همه‌چيز را هم زود باور مىكرد چون قوهء تعقل نداشت . در روزنامه‌ها هراعلانى مىديد يا هراختراعى را گوشزد مردم كرده بود فورا يقين مىكرد كه راست و حقيقت است . يك روز ايستاده بودم گفت ترنى اختراع شده كه بدون ريل همه‌جا حركت مىكند . آن‌وقت هرچه فكر كرد اسمش را ياد بياورد يادش نيامد . گفت من سفارش داده‌ام ده تا از اين ترن براى مسافرت خودم و اجزايم بياورند ( مقصودش ترن ژنارد بود ) .\r\n\r\nكفش برقى\r\nباز دفعهء ديگر مىگفت يك موتورى اختراع شده كه آدم مثل كفش پا مىكنند و مثل برق هرجا بخواهد به سرعت حركت مىكند . من ده جفت از آنها خواسته‌ام . يكى گفت شما وقتى كه آن را پوشيديد ديگر كسى نمىتواند به شما برسد ، سايرين چه كنند .\r\nجواب فرمود براى همين دوازده تا خواسته‌ام كه سايرين هم پا كنند و چه خوب چيزى است . مجد الدوله ايستاده بود گفت اين براى شما چه خوبى دارد شما كه جائى نمىرويد ، خوب است التفات كنيد به روضه‌خوانها كه متصل در كوچه و خيابان مىدوند از اين مجلس به آن مجلس ( در صورتى كه هيچ اين مسئله حقيقت نداشت و همچو اختراعى نشده است ) . . .\r\n\r\nسنگ قبر پدر\r\nبارى حكايتى بود . داستانى بود كه چشم هيچ بيننده و گوش هيچ شنونده نديده و نشنيده آن هم آخر كارش كه مملكت ايران را به اين روز انداخت . در عدم لياقت و هنر و\r\n\r\n","description":"","footnote":"","page_name":" 4077 ","page_number":891},
  {"content":"\r\n\r\nاستعداد او همين بس كه در ظرف چهارده سال سلطنت خودش و اتلاف سيصد چهارصد كرور پول سنگ قبر پدرش را نتوانست درست كند و بگذارد كه آخر بانوى عظمى دختر ناصر الدين شاه سنگ قبر را حجارى كرده و گذاشت . در صورتى كه براى حجارى سنگ ده مرتبه هم پول داد خوردند و درست نكردند .\r\n\r\nسيد بحرينى\r\nمظفر الدين شاه خيلى جبون و ترسو بود . از رعد و برق به قدرى مىترسيد كه ما فوق آن متصور نيست . هروقت هوا بناى رعد و برق را مىگذاشت شاه فورا در قعر اطاق پستوئى كه به هيچ‌جا روزنه نداشت و تاريك بود مخفى شده فورا عقب سيد بحرينى و پسرهايش مىفرستاد دست به دامان آنها مىشد ، اللّه و لبيك مىگفت . آنها يا جدا يا جدا مىگفتند و شاه مثل همان ابر بهارى گريه مىكرد و مشغول نذورات و بخشش مىشد .\r\nاين سيد از دولت سر اين رعد و برق صاحب يك اعتبار و احترام و جبروتى بود كه بازديد علماى بزرگ بزرگ و شاهزادگان و وزراى محترم هرگز نمىرفت . به قدرى شال ، انگشتر ، طلا ، نقره ، خز ، سنجاب ، پول ، شاه به او داده بود كه خانهء او صندوقخانهء او مخزن جواهرات و اشياء قديمى شده بود . قريهء نهاوند قزوين را به او بخشيد كه سالى سى هزار تومان منافع مىبرند . ميرزا ابو القاسم خان مباشر آنجا حاكم قزوين را نوكر خود حساب نمىكرد . خانه مرحوم حاجى حسين خان را در دروازه دوشان‌تپه برايش خريد .\r\n\r\nپسران بحرينى\r\nسيد سه پسر داشت دو معمم يكى كلاهى ، هركس روزنامهء مسافرت شاه را به اروپ خوانده باشد همه‌جا ديده كه پس از بالها ، رقصها ، مهمانيها « آقا سيد حسين روضهء خيلى خوبى خوانده » ذكر است . سيد حسين با كلاه و فكل و كراوات در ميان راه‌آهن روضه‌ها خوانده شاه و امير بهادر جنگ و متملقين ديگر در حضور مهماندارها و فرنگيها گريه‌ها ، ناله‌ها ، ندبه‌ها كرده‌اند كه صداى آنها به قول روضه‌خوانها به كربلا رسيده .\r\nبصير السلطنه پسر ديگرش پيشخدمت مخصوص بود . شادمهان قزوين را به او بخشيد . در فوت مظفر الدين شاه بصير السلطنه على التحقيق هشتاد هزار تومان پول نقد در بانك داشت سواى جواهرات و اشياء قيمتى ديگر .\r\nسيد و پسرانش داراى دو سه كرور ملك و پول و جواهر و ساير چيزها فعلا هستند و اين سيد اصلا بحرانى است و من وقتى كه شيراز رفتم معلوم شد و بحران قريهء كوچكى است در گرمسيرات فارس . طلبهء فقيرى بود از گرسنگى طهران آمد و از طهران تبريز\r\n\r\n","description":"","footnote":"","page_name":" 4078 ","page_number":892},
  {"content":"\r\n\r\nرفت . خودش را بحرينى قلمداد و محض آن‌كه غريب بود كسان وليعهد به او التفاتى كردند و خدمت وليعهد بردند روضه‌خوان شد و كم‌كم ترقى كرد . بعد از سلطنت ديگر براى شاه هم روضه نمىخواند . پسرش مىخواند . بسيار هم بدنفس آدمى بود . كسانى كه در شيراز و طهران در ايام فقر و فلاكتش از او كمك و يارى كرده بودند وقتى كه نزدش مىآمدند و اظهار آشنائى مىكردند گردن نمىگرفت و امتناع مىكرد . اين را هم من در شيراز باز شنيدم در طهران هم هرگز نشد عريضه از كسى به شاه بدهد ، يا انعامى احسانى از شاه براى فقيرى ، ضعيفى ، درمانده‌اى بگيرد . هروقت شاه به ديگرى نذر مىكرد اين آدم زن و دختر خودش را مىگفت لخت شوند لباس پاره‌پاره بپوشند و نذورات را به آنها مىداد و صبح براى شاه قسم مىخورد فلان پول يا فلان پارچه را به كسى دادم كه لخت و عريان بود و نان شب نداشت .\r\n\r\nنمونه‌هاى ترس مظفر الدين شاه\r\nاز مطلب دور افتاديم خودش مىگفت راه‌آهن هروقت از تونل مىگذشت من دمر زير نيم‌كتها مىافتادم و جلوى چشم خودم را با دستمال مىگرفتم گوش خود را با انگشت مىگرفتم تا رد شود و من نصفه‌عمر مىشدم . وقتى كه از پل رودخانه عبور مىكرد همين كارم بود . امان از وقتى كه كشتى خواستم بنشينم و انگليس بروم تمام تنم مىلرزيد ، هوش نداشتم در يكى از اطاقهاى كوچك تاريك آنقدر دمر روى زمين افتادم تا كشتى به ساحل رسيد .\r\nيك روز در اسب‌دوانى طهران ميان چادر نشسته بود كه نظام دفيله مىكرد ابرى در آسمان پيدا شد و يك غرشى كرد . هنوز هم اين مطلب به مردم درست معلوم نشده بود شاه فى الجمله تكانى خورد . صداى دوم شاه تكان شديدترى به خود داد جمعى كه از واقعه مسبوق بودند فورا گفتند نقلى نيست مىگذرد . رنگ از روى شاه پريده بود . باز آسمان صدا كرد اين دفعه شاه از روى صندلى برخاست مثل ديوانه‌ها به اين سمت و آن سمت چادر نگاه مىكرد تا پناهى بجويد . باز نزديكش رفته و قدرى آرامش كردند . مردم همه به همديگر نگريسته كم‌كم مطلب به همه معلوم شد . الحمد للّه صداى رعد موقوف شد و الّا دفيله و سان قشون بالاخره اسب‌دوانى بر هم خورده بود .\r\nهروقت در طهران رعد و برق مىشد يا باد شديد مىآمد تمام سكنهء طهران متذكر شده به هم مىگفتند ها بخت رو به سيد آورد ، امروز چقدر پول بگيرد . ديگرى مىگفت كاش من يك ساعت جاى او بودم . آن يكى مىگفت طاقه شال است كه حالا مىبرد .\r\nانگشتر است كه حالا مىگيرد . برحسب اتفاق يا اقبال سيد گفته بود در آن چند سال اول\r\n\r\n","description":"","footnote":"","page_name":" 4079 ","page_number":893},
  {"content":"\r\n\r\nسلطنت شاه بسيار هم در طهران رعد و برق شد بىاندازه هم مهيب و شديد بود . وقتى هم كه ناخوش مىشد كه نوبت اطباء بود . سالم هم بود كه دوردور عمله خلوت و نوكرهاى وليعهدى خودش بود .\r\n\r\nباران\r\nسه‌شنبه 24 ، اول درجه ثور - از جمعه به اين طرف هوا اغلب بارانى است . از پريروز تا امروز متصل باران آمد . گاهى هم مخلوط به برف . مه همه‌جا را گرفته تاريك كرده سرد هم شده ما هنوز كرسى داريم . ديوارهاى قلعه و اغلب سنگ‌چينها را خراب و ويران كرده . سالى نيست كه مبلغى من تعمير قلعه نكنم و باز سال ديگر به حالت اول است . غله روزبه‌روز تنزل مىكند ، برعكس سال گذشته و بيشتر علت آن دو سال گرانى قلت بارندگى بود . در پائيز باران نمىآمد گندم را در زمين خشك مىريختند و خوب سبز نمىشد در بهار هم اوايلش نمىآمد وقتى كه مضر بود مىآمد .\r\n\r\nپستانك\r\nاز اثر و هيبت آبله بهمن تب كرده و اين فقط تبى است كه آدم مايل است . مادرش آبستن است و ما بىجهت چندى شير او را داديم خورده پنج روز بعد از عيد از شير گرفتم ليكن شير گاو با پستانك مىخورد و حقيقة اين پستانك اختراع بسيار نافعى است .\r\nتازه چند قدم راه مىرود . دماغ داشته باشد خيلى بازى مىكند و اسباب مشغوليات قشنگى است . به محمد على خوب انس گرفته در بيرون خيلى آرام‌تر است . اين مادر زينب اگر نبود ما هرگز اين طفل را نمىتوانستيم پرستارى كنيم . از صبح تا غروب مواظب اوست خيلى بايد ممنون او بود .\r\nامير اسعد مشكل است با اين هوا و اين گدوك بيايد . من هم موقع كارم مىرسد ، ناچار بايد براى ماه نوشهر بروم . باز روزنامه‌ها را نگاه مىكردم مكالمات مدير « رعد » با سفير روس و بعضى سؤال و جواب آن مزيد اطلاع مابعد است و درج آن ضرر ندارد .\r\n\r\nمصاحبهء سيد ضياء با سفير روس\r\nبعد از مقدمات كه اين اولين مدير روزنامه‌اى است كه محض كسب اطلاعات مفيده و پلتيك جاريه با سفير دولت بهيهء روس ملاقات مىكند چه و چه داخل در اصل مطلب مىشود و مىنويسد . ابتدا اوضاع عمومى ايران مطرح سؤال گشته و مدير ادارهء ما استفسار نمودند كه آيا جناب وزير مختار در اين مدت قليلى كه به ايران تشريف\r\n\r\n","description":"","footnote":"","page_name":" 4080 ","page_number":894},
  {"content":"\r\n\r\nآورده‌اند از معلومات اجمالى كه ناچار تاكنون براى جناب ايشان حاصل شده چه تصورى در باب ترقيات آتيهء اين ملك و ملت مىفرمائيد ؟ و عقيدهء شخصى آن جناب در چه نقطه تمركز يافته ؟ ( به جاى تمركز اگر منتهى مىنوشت بهتر نبود ؟ ) وزير معظم با يك طرزى كه آثار خرمى از وجناتشان هويدا بود اظهار مسرت از وضع سلوك و مهمان‌نوازى ايرانيها نموده و گفتند كه ملت ايران بسيار مهربان و سكونت‌طلب بوده و به علاوه چنانچه سابقا تصور مىكردند احساسات ضد اروپائى نداشته و به عبارتى ديگر « فاناتيزم » ندارند و تا درجه‌اى هم زرنگى و هوش و استعداد طبيعىشان آنچه تفرس شده شايستهء تحسين است ، ولى حس فعاليت و جديت كمتر در آنها يافت مىشود و مثل اين‌كه فطرتا تنبلى را بر فعاليت ترجيح مىدهند .\r\nراجع به سياست دولت روسيه در ايران استفسار شد كه آيا آن جناب مىتوانند مسلك كنونى اولياء دولت امپراطورى را كه در ايران تعقيب مىشود اظهار و پيش‌گوئى از آتيه نيز بفرمائيد ؟ جناب وزير مختار جوابا بيان داشتند كه نمىتوانند سياست دولت امپراطورى را در ايران به‌طور قطعى اظهار فرمايند ولى آنچه دربار سن‌پطرزبورق به جناب ايشان دستورالعمل داده‌اند استحكام روابط دوستى معنوى فيما بين دولتين عليتين و اهتمام در تزئيد حيثيت و استقلال اين مملكت و معاونت و مساعدت در اصلاحاتى كه جديدا شروع شده و مىشود و در ضمن بيان داشتند البته واضح است كه در روسيه دو حزب مختلف المسلك متباين المشرب هستند ، يكى معتقد بر اين است كه ايرانيان بنفسه با مساعدت لازمهء همسايگان مىتوانند از عهدهء اداره كردن امور مملكت خود برآيند .\r\nحزب ديگر رأى و عقايد سياسيشان بر خلاف اين است . ولى عقيدهء زمامداران امور دولت امپراطورى در اين نقطه تمركز يافته كه بايد مساعدت لازمه را با حكومت ايران براى موفقيت در اداره كردن امور مملكت نمود .\r\nسؤال و جوابى كه در باب اشغال نظامى روس و تخليهء ايران از او مىشود در جواب مىگويد كه عقيدهء من و رئيس الوزراى سابق و جانشين قفقاز در تخليه است و به جاى پنج مليون منات كه صرف قشون‌كشى شده اگر صرف حوائج مفيده داخلهء روس مىشد بهتر بود و اول تخليه در ماه آوريل از قزوين شروع مىشود مگر معدودى كه براى حفظ قونسلگرى لازم است .\r\nدر موضوع سياست ايران و مشروطيت آن سؤال شد كه آيا هيچ اولياء دولت امپراطورى تصور مىفرمايند كه ممكن است مشروطيت ايران منافى منافع اقتصادى و سياسى مملكت روسيه شود ؟ جوابا اظهار كردند البته معلوم است كه دولتين رسما مشروطيت ايران را شناخته‌اند و بنابراين مخالفتى با اساس حكومت مشروطه ندارند . اما\r\n\r\n","description":"","footnote":"","page_name":" 4081 ","page_number":895},
  {"content":"\r\n\r\nانديشه دارند از اين‌كه خداى نكرده دورهء هرج‌ومرج مكرر بشود و اگر بر خلاف انتظار دورهء هرج‌ومرج مجددا جلوه‌گر و شروع شود اولياى دولت روسيه در خيالند كه يك تغييراتى در مشروطيت و قوانين موضوعهء ايران بدهند كه يك مشروطهء صحيحى باشد و اين براى اين است كه به مناسبت قرب جوار و همسايگى ايران با مملكت امپراطورى چنانچه دورهء هرج‌ومرج تكرار بشود منافع روسيه در معرض خطر خواهد بود و به علاوه براى خود ايرانيها نيز بهتر است كه يك مشروطيت متينى را دارا باشند .\r\nراجع به معاهدهء 1907 اشعار مىكند به صرفهء ايران است يا نه ؟ جواب مىدهد كه اول ايرانيها گمان مىكردند كه مقصود تصرف و استيلاى ايران بود و حال آن‌كه شرط اول معاهده حفظ استقلال ايران است ( كه چه خوب حقيقة حفظ نمودند كه از اين بهتر متصور نيست ) ولى نتايجى كه در آتيه از اين قرارداد حاصل مىشود قدرى مشكل است پيش‌گوئى نمود و بديهى است كه پيغمبر شدن مشكل است ، ولى جناب ايشان هيچ شبهه ندارند كه اگر اولياء دولت ايران وطن‌پرستى خود را اعمال نموده و از اختلافهائى كه گاه‌گاهى فيمابينشان به ظهور مىرسد صرف‌نظر و احتراز بكنند ترديدى نيست امور مملكت پيشرفت كرده كاملا موفق به اداى وظائف خود در تهيه مقدمات ترقى و سعادت براى مملكت‌شان خواهند گرديد و معاهدهء 1907 خطرى را براى ايران نخواهد داشت .\r\nدر حالتى كه ايشان حس مىكنند ميان اولياء امور ايران و رجال واقف و داناى به امور يافت مىشود كه شايد در روسيه هم نظيرش كمتر پيدا مىشود بنابراين در صورتى كه اختلاف فىمابين خودشان را تصفيه ننمايند چگونه موقعيت در حصول مرام را حاصل مىكنند و بديهى است اگر اين اختلاف امتداد پيدا كند خود پيش‌آمدهاى طبيعى مقدمات خرابى ايران را تهيه خواهد نمود . بايد دولت خودش بنفسه حافظ خود بوده باشد . دولت و مملكت كه سهل است در زندگانى شخصى هم همين ملاحظات رعايت مىشود . اگر يك فردى از عهدهء حفظ و نگاهدارى اداره خودش برآمد بالطبيعه همواره مصون و محفوظ خواهد ماند .\r\nدر موضوع منطقهء بيطرف سؤال مىكند جواب مىگويد سياست مخصوصى را در آنجا تعقيب نمىكنيم فقط ملاحظهء منافع اقتصادى و خطوط راه‌آهن را در نظر داريم اما چرا يك منطقهء بىطرفى معلوم شده اين معاهده پس از جنگ روس و ژاپن بسته شد و آن وقت مناسبات ما با انگليس چندان صميمى نبود و نخواستيم مجاورت ارضى باهم داشته باشيم كه توليد بسى اشكالات نمايد .\r\nدر مسئلهء ژاندارمرى استفسار شد كه در صورتى كه تشكيلات ژاندارمرى در تمام نقاط ايران توسعه پيدا كند و وسايل تأمين فراهم نمايد آيا دولت روسيه تصور فرموده‌اند\r\n\r\n","description":"","footnote":"","page_name":" 4082 ","page_number":896},
  {"content":"\r\n\r\nكه ممكن است به وسيلهء امنيت تامه براى ازدياد نفوذ اقتصادى مفيد و مؤثر خواهد بود يا نه ؟ و آيا عقيدهء آن جناب در اين موضوع چيست ؟ جوابا اظهار داشتند جناب ايشان ضديتى با توسعهء دايرهء ژاندارمرى در نقاط ايران ندارند . ولى چيزىكه محل توجه است اين است در ابتداى امر كه مسئله تشكيل ژاندارمرى پيش‌آمد گفته مىشد كه فقط مقصود حاضر كردن يك مقدار ژاندارمرى است براى تأمين طرق و شوارع ولى عجالتا شكل مسئله تغيير يافته و مثل اين‌كه ژاندارمرى در آتيه جايگزين يك قشون بزرگى در ايران خواهد شد و در اين صورت گويا تغييرى در نقطهء خيال حاصل شده و بنابراين لازم است كه در اين موضوع با دولت ايران و انگليس و خود سوئديها داخل مذاكره شد از اين جواب به خوبى معلوم مىشود كه ابدا مايل نيستند ايران داراى قشونى و استعداد جنگى باشد .\r\nراجع به استقراض بزرگى كه بنا بود دولتين به ايران كارسازى كنند و اين‌كه آيا دولتين جدا در اين مسئله مصمم هستند كه استقراض بزرگ را فيصله بدهند و در هرصورت ختم و تعيين يك تكليف قطعى براى اين مسئله زود مىشود يا آن‌كه طولى دارد و منوط به چه شرطى است ؟ جناب وزير مختار جوابا بيان داشتند موضوع استقراض بزرگ منوط به دو مسئله است : اول مسئلهء بودجه است كه بايد يك ترتيب صحيحى به بودجهء مملكتى داد كه تا مسئلهء بودجه فيصله نيابد قدرى مشكل است كه مسئلهء استقراض صورت خارجى و انجام پيدا كند و در مذاكراتى كه جناب ايشان راجع به مسئلهء بودجه با مسيو مرنارد فرموده‌اند عقيدهء مسيو مرنارد بر اين بود اگر دولتين يك مساعدت فعلى با دولت ايران كرده و يك مبلغى قرض بدهند كه خزانه‌دارى مقررى و حقوق ارباب حقوق را تصفيه بنمايد پس از فراغت از اين مسئله دو ساله مىتواند يك بودجهء مرتب صحيحى را براى ايران تهيه كنند . دوم مسئلهء راه‌آهن است اگرچه در اين خصوص تاكنون خيلى مذاكره به ميان آمده ولى هنوز يك نتيجه قطعى را حاصل نكرده است . جناب ايشان از اين‌كه مسئلهء راه‌آهن تاكنون يك صورتى را پيدا نكرده اظهار تحير فرموده مىگفتند بديهى است اگر مسئلهء راه‌آهن تصفيه يافت موضوع استقراض بزرگ به زودى قطع مىگردد .\r\nراجع به « آوانس » شايعاتى در اين روزها ( به جاى آوانس اگر مساعده مىنوشت نيكوتر بود ) در بعضى از مراكز منتشر است كه دولت ايران مىخواهد از دولتين روس و انگليس مبلغى دريافت دارد عقيدهء جناب وزير در اين موضوع اين بود . تا درجه‌اى اين مسئله هم مربوط به مسئلهء راه‌آهن است ولى رأى قطعى خودشان را نمىتوانند اظهار بفرمايند . چون‌كه تاكنون از طرف اولياى دولت ايران رسما در اين موضوع گفتگو و\r\n\r\n","description":"","footnote":"","page_name":" 4083 ","page_number":897},
  {"content":"\r\n\r\nمذاكره به عمل نيامده .\r\nدرخصوص راه‌آهن ماوراى ايران استفسار شد . شنيده مىشود دولت انگليس در ايجاد يك چنين خطى با روسها ضديت مىكند آيا براى آن جناب ممكن است عقيدهء خود و نقطه‌نظر اولياء دولت امپراطورى را بيان فرمايند ؟ وزير مختار معظم له عقيدهء خود را بدين‌گونه اظهار داشتند نقطهء اختلاف‌نظرى در تعيين طريق اين خط است چه كه اولياء دولت روسيه مايلند خط عبور راه‌آهن ماوراى ايران از شمال غربى به جنوب شرقى مملكت باشد ، ولى دولت انگليس مايل است از شمال غربى تا به جنوب و خليج فارس كشيده شود .\r\nراجع به خزانه‌دارى و اين‌كه در بعضى از نقاط شمالى ضديتى با مأمورين خزانه‌دارى مىشود و مخصوصا در آذربايجان حاجى شجاع الدوله مداخله به امور ماليه كرده و مستقيما ماليات‌هاى آنجا را جمع‌آورى نموده و با خزانه‌دارى ضديت مىكنند استفسار شد ، وزير معظم در جواب بيان داشتند راجع به اين موضوع از طرف اولياى دولت ايران نيز شكايتى شده ولى البته معلوم است سابقا ترتيب صحيحى در امور ماليات نبوده و پيشكاران ماليه هركدام به يك نحوى ماليات مملكت را جمع‌آورى مىنمودند . ولى حاليه كه يك ترتيب جديدى داده شده به واسطهء عادى نبودن اهالى به اوضاع جديد ناچار بعضى گفتگو و وقايعى رخ مىدهد و به عقيدهء جناب ايشان مسئلهء مهمى نيست ولى جناب ايشان تعجب داشتند از بعضى كسانى كه پيش ايشان آمده اظهار مىدارند چون‌كه در تحت حمايت دولت امپراطورى روس هستند نبايد ماليات املاك خود را به دولت ايران بدهند .\r\nدر موضوع آذربايجان استفسار شد آيا دولت روسيه تنها ميل به امنيت آذربايجان دارند يا اين‌كه خزانه‌دار شخصى حاجى شجاع الدوله كه منفور عامه است مىباشند ( در اين سؤال يا اين‌كه خزانه‌دار شخصى حاجى بايد صحيح نباشد و اشتباهى شده باشد ) و چنانچه اولياى دولت ايران در مقام عزل حاجى شجاع الدوله و اعزام يك حكمران مقتدرى كه طرف اعتماد دولت روسيه باشد برآيند منافى منافع دولت امپراطورى نخواهد بود ؟ جناب وزير مختار اين‌طور بيان داشتند در اين موضوع دستورالعمل صحيحى به ايشان نرسيده ولى اولياى دولت روسيه با حاجى شجاع الدوله دوستى دارند و علت مناسبات دوستانه‌شان هم اين است كه حاجى شجاع الدوله پس از آن دورهء هرج‌ومرج چند ساله توانسته است امنيت را در آذربايجان برقرار نمايد . ولى هنوز گفتگوى تغيير او از طرف اولياء دولت ايران رسما نشده بنابراين راجع به اين موضوع جناب ايشان نمىتوانند عقيدهء خود را اظهار بفرمايند .\r\n\r\n","description":"","footnote":"","page_name":" 4084 ","page_number":898},
  {"content":"\r\n\r\nدر موضوع آمدن شاه مخلوع استفسار مىكند جواب مىدهد چندى در پطرزبورق بود وزارت خارجه ما به كلى او را از آمدن ايران مأيوس نمود .\r\nراجع به مهاجرينى كه از طرف تركستان روسيه به نقاط شمال شرقى ايران مهاجرت نموده‌اند و اين‌كه يك ملاحظات سياسى از اين مهاجرت منظور است يا نه ، آيا سلوك مأمورين محلى با آنها مطابق قوانين معموله ايران خواهد بود يا قوانين روسيه استفسار شد ( اين سؤال را خوب بود از وزير خارجهء ما بكند نه از سفير روس ) جناب وزير اظهار فرمودند اگرچه تاكنون در اين موضوع ( چند جا موضوع ) خبرى به جناب و اولياى ( چند جا اوليا ) دولت ايران هم اظهارى در اين موضوع ننموده‌اند ولى جناب ايشان مىتوانند اطمينان بدهند كه به هيچ‌وجه ملاحظات سياسى در بين نيست ( او گفت اما نبايد باور كرد ) ، فقط مسائل « اكونومى » و اقتصادى است . بنابراين در اين مورد ( چطور شد كه لفظ ديگر به جاى موضوع نوشت ) مخالفت و ضديتى هم از طرف ايرانيان نبايد ظاهر بشود .\r\nبه عكس عقيدهء جناب ايشان بايد مساعدت و موافقت‌هاى لازمه با مهاجرين بشود كه خود يكى از آثار ازدياد روابط محبت و دوستى ما بين دولتين خواهد بود .\r\nمدير « شرق » بعد « برق » بعد « رعد » سيد ضياء الدين طباطبائى است . من او را نمىشناسم . ( پايان مصاحبهء سيد ضياء الدين )\r\n\r\nبرف و بارندگى - شلاب\r\nجمعه 27 ماه جمادى الاولى ، چهارم درجه برج ثور - چنانچه سابقا نوشته شد از جمعهء گذشته تا شب پنجشنبه كه پريشب باشد متصل باران آمد . اگر فاصله به هم زد يكى دو سه ساعت بيش نبود . شب پنجشنبه اول شب بناى رعد و برق شديدى گذاشت باد هم برخاست و باران تندى آمد كم‌كم شروع به برف كرد كه درست ساعت دو از شب رفته بود . يك ساعت برف آمد درست همه‌جا را سفيد كرد بعد ساكت شد . يعنى كم‌كم مىآمد . صبح پنجشنبه بامها را پارو كردند و هرجا چشم مىديد سفيد بود . باز شروع به برف كرد اين‌بار تكه‌تكه و بزرگ‌بزرگ مىآمد ليكن آب مىشد يعنى در زوارك و كنار رودخانه . مختصر هنگامه‌اى بود ، حكايتى بود . رعيتها يك‌جا گرفتار حشم خود بودند ، يك‌جا مبتلاى بامها و چكهء اطاقها يك‌جا اللّه و لبيك بود كه براى گردو داشتند . تا غروب اين آشوب برپا بود و برف مىآمد گاهى مخلوط به باران كه اينجا « شلاب » مىگويند و تركها « آلاچارپو » . غروب ساكت شد و هوا باز شد . اين‌بار واهمهء آن را داشتند به كلى صاف شود و يخ ببندد و قطع اميد همه بشود . اما الحمد للّه گاهى ابر و گاهى صاف بود .\r\nمن درجه گذاشتم چهار درجه بالاى صفر بود . در سيچقان‌ئيل 1330 كه برف آمد و كليهء\r\n\r\n","description":"","footnote":"","page_name":" 4085 ","page_number":899},
  {"content":"\r\n\r\nميوه‌جات سرتاسر الموت و رودبار سوخت بيست و يك روز از حمل گذشته بود و ما آن تعجبها را كرديم و اين برف امسال سيزده روز عقب‌تر است .\r\nاقلا از ديروز صبح تا غروب نصف بيشتر شاخه‌هاى گردو را محض تجربه شكسته و معاينه كردند . امروز صبح آفتاب بود و گاهى ابر . چشم همه به درختها بود . الحمد للّه عيب نكرد . ليكن باز به كلى بىآفت نشده است . از پائينيها آدم گفتند در كنار رودخانه همه‌جا مثل زوارك است قدرى ترسانده . از دهات كوه پره مثل بالاروچ ، پائين‌روچ ، ورك و غيره آدم آمد گفتند تا زانو برف آمده و هنوز در صحرا برف است . بام را دو مرتبه و سه مرتبه پارو كردند و تا ساقه‌هاى درخت سوخته و همه ضايع شده . ديشب تمام يخ بسته بود .\r\n\r\nخرابيها\r\nنتيجهء اين همه باران چه شد و چه به روز من آورد . اولا طويلهء بيرون كه براى گوسفند ساخته بودم نصفش خراب شد پاك زمين آمد ، ثانى ، آنچه از سنگ‌چينها و كاه‌گل ديوارها باقىمانده بود به كلى خراب شد . ثالث از همه بدتر از همه بالاتر سردر و نصف يك طاق يخچال بىيخ خراب گرديد . من مىدانستم آجرى كه اينجا با اين خاك شن‌دار درست كنند خوب نمىشود . اسد اللّه ميرزا و استاد اصغر اولى از عدم تجربه ، دومى براى سهولت كار خودش آنقدر اصرار كردند و آن همه مخارج گردن من گذاشتند . اينها قبر آن عمله كه مرده بود با اين آجر درست كردند . به محض دو مرتبه آمدن باران آجر خاك شد .\r\nاين هم يخچال . اين آجر فقط اندكى با خشت تفاوت دارد و كار دو مرتبه شد . حقيقة اوقات من خيلى تلخ شد و باز گرفتار يك بنائى مفصلى شدم . اين دفعه بايد بفرستم از آجرهاى قلعهء حسن صباح بياورند كه با اين طول زمان مثل پارچه‌اى از سنگ سفيد مىماند . سقف آب‌انبار هم همانطور كه تير است به حال خود باشد فقط ديوار آب‌انبار را بايد بالاتر برد كه آب زيادتر بگيرد و حمام هم نزديك بود خراب شود الحمد للّه به خير گذشت در حقيقت اين رحمت نبود بلا بود .\r\nبرادر كربلائى غلام على كيال قزوينى مىرفت . جواب كاغذهاى كه مهدى آورده بود نوشته به شهر فرستادم . الحمد للّه پاكت مفقود شدهء من به آقاى عماد السلطنه رسيده و از اين جهت خاطرم آسوده شد . بسيار بد است كاغذ ديگرى دست ديگرى بيفتد .\r\n\r\nقرقاولهاى عين السلطنهء ديگر\r\nهم‌لقب من كه حالا نمىدانم تغيير لقب داده طهران است يا جاى ديگر ( عين السلطنه پسر بانوى عظمى ) در طهران مشهور چندان نبود ، يعنى آنها در اصفهان هميشه بودند\r\n\r\n","description":"","footnote":"","page_name":" 4086 ","page_number":900},
  {"content":"\r\n\r\nحالا كه طهران آمده بودند به‌قدر من مشهور نبود . بعضى از اشخاص هم اين آدم را به واسطهء مادرش به القاب شاهزادگى مىخواندند . روى پاكت نواب يا حضرت اشرف و الا مىنوشتند . هميشه كاغذهاى او پيش من مىآمد ، مگر گاهى كه او را جناب نوشته بودند ، من دائم مىبايست يك نفر آدم با پاكت اشتباهى به خانهء او روانه كنم . يك آشنائى اين داشت در شهر رشت بعضى اوقات براى او مركبات يا ماهى مىفرستاد . راستيش را بنويسم هروقت از اينها مىرسيد من براى او روانه نمىكردم ! تا دهه عاشورائى بود پاكت و قبض سفارشى به من رسيد . باز كردم ديدم قبض امانت جوف آنست زود فرستادم پست‌خانه آوردند . ديدم پنج دانه قرقاول تازهء بسيار فرد اكمل است . قضا را فرداى آن روز فخر الملك و شعاع الدين ميرزا و اغلبى از دوستان ناهار بنا بود خانهء ما خورده و بعد برويم تكيهء دولت طاق‌نماى فخر الملك كه وزير تجارت بود . يك صحبتى هم شده بود كه ايل خواجه‌وند را به من بدهند . من دادم قرقاولها را لاى پلو گذاشتند و به مهمانها گفتم امروز غذاى خوبى داريد . خواجه‌وندها تا شنيده‌اند صحبتى در بين آمده براى من قرقاول داده‌اند . در طهران قرقاول آن هم پنج عدد تازگى دارد . خيلى خوششان آمد و تا دماغشان خوردند و دعا به من كردند كه انشاء اللّه صد سال ايل خواجه‌وند دست تو باشد .\r\nسال اول سلطنت محمد على شاه بود و مشروطه و بعد حكايت انجمنها شد . در انجمن قاجاريه كه به دو شروعش با تعصب تمام ، مهربانى مالاكلام و عصبيت زياد منعقد شده بود همه باهم برادر يا جان برابر سرى و گردنى جدا بوديم ( كه بر پدر علاء الدوله لعنت چه اوضاعى راست كرد و چطور زود خودى را خلاص كرد و فرار نمود . بارى اين حكايت مفصل است ) روزى عين السلطنه با برادرش سردار اعظم و شعاع الدين ميرزا ، حاجى عز الممالك ، حاجى افخم و دو سه نفر ديگر كه آن قرقاولها را خورده بودند نزد هم نشسته بوديم باز يك كاغذ به من رسيده بود از بغل بيرون آورده به مشار اليه دادم .\r\nگرفت و خواند ، بعد گفتم رفيق حالا كه ما همه باهم برادريم ، مساوات است ، مواسات است چيزىكه به من از اين رسانيدن مكتوبات نداده‌اى ، اگر بر سبيل اتفاق از امانتهاى شما حيف و ميل شده باشد حلال مىكنى . گفت البته . گفتم پس گوش بده . آن‌وقت وقايع قرقاولها را به شرح و تفصيلى گفتم كه از خنده همه روده‌بر شدند . اما به آن شخص رشتى گويا نوشت كه از آن به بعد تا من طهران بودم ديگر امانت و كاغذ آن آدم نزد من نيامد .\r\n\r\n","description":"","footnote":"","page_name":" 4087 ","page_number":901},
  {"content":"\r\n\r\n\r\nمنتظم الملك\r\nاين منتظم الملك كه تنكابونى و اوان ييلاق مىآيد هم لقبى داشت منتظم الملك كدخداى محلهء دولت حكايت اين از كاغذ گذشته بود . هر كدام از فاحشه‌ها شكايتى داشتند يا آنها را گرفته بودند كسان آنها محض توسط مىآمدند به جاى خانهء كدخدا به خانهء اين آدم مىرفتند و متصل مرافعهء اين كار را با اهل خانهء خودش داشت . بيشتر شبها ساعت پنج و شش درب خانهء او را زده و مطالب خود را پيغام مىدادند . آخر ناچار شد خانهء خود را از دروازهء دولت جاى ديگر برد .\r\n\r\nكمى لقب\r\nدامنهء لقب تنگ شده بود از اول و دوم گذشته بود به شرقى ، غربى ، جنوبى ، شمالى رسيده بود . حالا هم باز همان‌طور است . مؤيد السلطنه پس از فوت شاهزادهء مؤيد الدوله لقب او را گرفت تا با آن مؤيد السلطنه آن‌قدر مرافعهء همه‌چيز نداشته باشد . باز در روزنامه ديدم پسر آن مؤيد الدوله كه بايد ده دوازده سال داشته باشد لقب پدر خود را به هر نحو بوده گرفته و مجددا مؤيد السلطنه مؤيد الدوله گرفتار شد . حالا بايد روى پاكت بنويسد مؤيد الدوله مؤيد السلطنهء سابق تا بلكه اشتباه نشود . وقتى كه مجلس را توپ بستند عين السلطنه پسر بانوى عظمى را مىخواستند بگيرند من حقيقة واهمه داشتم مبادا سراغ من بيايند ، يا توى كوچه گريبان مرا بگيرند و تا من بخواهم مطلب را حالى كنم سيلاخوريها به خدايم برسانند . يك روز مىخواستم به شاه بگويم كه شنيدم او فرار كرده و فرنگستان رفته . امشب الحمد للّه هوا ساكت است و باز است گويا ديگر كفايت كرد .\r\n\r\nگدوك بسته\r\nچهارشنبه چهارم جمادى الثانيه ، دهم درجه ثور - همه را اين مدت باران آمد از ديروز بعد از ناهار آفتاب شد . امروز هم باد برخاست و قدرى خانه‌ها را خشك كرد . بسيار خرابى وارد آمده ، نصف ديگر يخچال هم خراب شد . باران ديگر همه خراب شده و من آسوده مىشوم . غنى را به شهر فرستادم روزنامه و كاغذجات را بياورد . گدوك مسدود است نه به واسطهء كثرت برف بلكه برفها آب مىشود و قاطر فرو مىرود عبور ممكن نيست . تا صاف شده برف يخ كند و صبح بسيار زود بگذرند .\r\n\r\n","description":"","footnote":"","page_name":" 4088 ","page_number":902},
  {"content":"\r\n\r\n\r\nاكرم الملك دوازده ساله\r\nقاطرهاى من با اسمعيل در تنكابون مانده‌اند . از قرارى كه كاغذ اسمعيل رسيد و خبر هم آوردند در سر بازار خرم‌آباد جلال و محمد حسين و جمعى ديگر از الموتيها قاطرها را گرفته بودند ، پس از چند ساعتى باز رها مىكنند . به اين اكتفا نشده در سلمبار نجفقلى مرانى كه گچ براى تعميرات عمارات سپهدار و امير اسعد مىفرستاده همه قاطرهاى مردم را گرفته گچ بار كرده از آن جمله قاطرهاى من بوده . قريب سيصد چهارصد مال مردم را گچ بار كرده و باز هم مشغول هستند . همه‌جا اين ترتيبات ، اين مرسومات موقوف شده مگر در تنكابون كه از سابق شديدالعمل‌تر شده‌اند . اكرم الملك دوازده ساله حاكم ولايت ثلاث جائى كه حبيب اللّه خان و سپهدار حكومت مىكردند آنچه ميل دارد و هوى و هوس جوانى طالب است مرتكب مىشود . جرم از پنجاه تومان الى پانصد تومان است . چوب فلك كند [ و 
  ] زنجير هرچه بگوئيد در كار [ ست 
  ] احدى قدرت نفس كشيدن ندارد . اصلا اهالى آنجا هم مردمان جبون بىغيرتى هستند .\r\n\r\nعمليات امير اسعد\r\nبارى از مطلب دور افتاديم . اين الموتيها كه چند نفرشان نوكر امير اسعد هستند هشت ماه است در سر بازار خرم‌آباد هرچه توانسته‌اند سر ساير الموتيها درآورده‌اند و براى مخارج خودشان و پست و تلگراف كه ملكها را اربابى كنند يا از من شكايت كنند مبلغى از دينه‌رودى و وناشى كه مظلوم‌تر و فقيرتر از سايرين هستند گرفته‌اند تا به اينجا كه قاطرهاى مرا گرفته‌اند . من هم باوجودى كه با امير اسعد مكاتبه ندارم ، از بس اوقاتم تلخ شد كاغذى نيش‌ونوش نوشته همه اين مطالب را درج كردم و آخرش هم نوشتم مىدانم اثرى مترتب نيست اما براى آن‌كه يك روزى نگوئى به من چرا اظهار نكردى نوشتم و اگر در همسايگى صحيح است رعيت مرا به روى من وادار كنى من چه حرفى دارم . ياد بياور تحصن خانهء عضد الملك و التماسهاى به آقا سيد عبد اللّه را . چهار روز رعيت با شما مخالفت كرد حالتت آن بود كه همه‌كس رقت مىآورد .\r\n\r\nمزرعهء يارفى\r\nعصر سوار شدم يارفى رفتم . نهر جديدى كه از بالاى خانه‌هاى يارفى بگذرد و پشت باغات را آنچه زمين هست آبى كند در چهل و پنج تومان مقاطعه داده‌ام . دو نفر سنگ‌تراش رودبارى احداث كنند . تازه مشغول هستند خيلى زمين آبى مىشود مقدار\r\n\r\n","description":"","footnote":"","page_name":" 4089 ","page_number":903},
  {"content":"\r\n\r\nزيادى يونجه خواهد داد . نهر ديگرى در مزرعهء ديمى يارفى كه موسوم به هوش دره است به خود رعيت مقاطعه دادم چهارده تومان نقد پنجاه من غله و باز كردند . مزرعه آبى شد و انشاء اللّه چند باغ بادام هم سال ديگر آنجا احداث مىكنم جاى خوبى است .\r\n\r\nسردارىپوش ظالم\r\nآب بالاروچ هم كم بود و چون قرار بود پشت امامزاده را كلية باغ كنند همين استادها در چهل و يك تومان سواى خرج قبول كردند نهر را تعميرات كنند سنگها را با باروت بتركانند ، چند روز كار كردند سرما و برف آنها را فرار داد . اما رعيت براى آن‌كه اينها متصرفات است من مىكنم هيچ مايل نيست خرج ندادند حتى جا و مكان هم ندادند .\r\nبلكه گفتند اگر هم آب زياد شود دست ما نمىرسد آنجا را باغ كنيم . ليكن من اعتنا نكرده خرج هم از خودم دادم ، منزل هم گفتم خانهء ميرزا حسين بروند . حالا سر خرمن شود اوضاع سه‌كوت چه مرافعه به هم برسانيم خدا عالم است كه بر پدر همچو رعيت و بر پدر آن‌كه اينها را اغوا و تحريك مىكند لعنت . به گرسنگى و ندارى راغب‌ترند تا من آبادى كنم و صاحب نان شوند . تازگى هم جواب عريضهء آنها رسيده كه كابينهء نيابت سلطنت وعده داده به وزارت خارجه رجوع شود . انشاء اللّه قرار آسايش شما را مىگذارد . وزارت خارجه هم نوشته با جاى لازم ( يعنى سفارت ) گفتگو مىشود و رفع ظلم از شما خواهد شد . الموت را هم هردو جا قريه نوشته . بدون تحقيق و رسيدگى مرا هم ظالم قلم داده معلوم مىشود هركس سردارى ماهوت بپوشد و صاحب ملك باشد ظالم [ است 
  ] و آنها كه رعيت و كرباس پوشند مظلوم هستند . به هرحال باز تابستان امسال ما مرافعه داريم و سالى نخواهد آمد كه من بىمرافعه و دردسر باشم .\r\nسيد بزرگ هم شهر رفته او چه كارها كند نمىدانم . البته حكايت فرج و اجارهء دهات اول شكوه و شكايت اوست . اما من هم چندان بىادب نيستم كه آقا را مشايعت و بدرقه كامل نكنم . دسته‌دسته عارض از دنبال فرستادم تا كمتر فرصت شكايت دروغ از من كند .\r\n\r\nشكار الموت\r\nدر كنار رودخاه بر خلاف انتظار و بر خلاف معمول چند دانه اردك نشسته بود و تا من پياده [ شدم 
  ] و خواستم نزديك شوم پرواز كردند دورى زده آمدند از بالاى سر من بگذرند باوجودى كه خيلىخيلى دور بود با تفنگ « حمرلس » و فشنگ بىدود تيرى انداختم كه هيچ گمان نداشتم بخورد كه يك مرتبه اردك معلق‌زنان سرازير شده و به زمين افتاد . يك دانه جرّه هم حيدر قلى خان روى هوا زد . شكار الموت خصوصا اين فصل\r\n\r\n","description":"","footnote":"","page_name":" 4090 ","page_number":904},
  {"content":"\r\n\r\nبسيار كم است يعنى هيچ نيست . امسال هوا خوش بود كبك ابدا پائين نيامد . به واسطهء سردى آب هم زمستان و بهار مرغهاى آبى ندرتا مىآيد . بلدرچين و يلبه هيچ نيست و از همه غريب‌تر است كه با اين همه حاصل و يونجه و اسپرس بلدرچين ندارد . بلدرچين را هم الموتيها « وشم » مىگويند و اين همان وشم پارسى است كه قابوس وشمگير بدان منصوب است . شكار كبك اينجا هم از بس كوهها مرتفع و سخت است خيلى مشكل است و بايد همان الموتى بود تا بتوان دنبال آنها رفت . بيشتر هم با پرده شكار مىكنند ، آن هم فصل پائيز و الّا بهار به واسطهء مار غيرممكن است . مىگويند براى رنگهاى مختلف پرده مار از مسافتهاى خيلىخيلى دور با جست‌وخيز تمام به سمت پرده و آدم مىآيد و اين را نه من از يك نفر شنيده باشم بلكه تمام شكارچيهاى اينجا مىگويند از قلهء كوه مىگويند براى پرده به پائين مىآيد و خيلى مخاطره دارد .\r\nقلعهء ما « فابريك » نساجى شده . زينب كج براى چادر شب مىريسد . مادرش براى حضرت اقدس و الا دستمال كجى مىبافد . شاه زينب ، ملكه خانم ، ربابه ، شمسى پشم مىزنند . اين دختركها پشم را چنگ مىزنند از هم باز شود . شاه زينب شانه مىزند . آسيه وركى مشغول پشم‌بافى است و متصل صداى قزقز چهرهء « 1 » او مىآيد . اگر مادربزرگ بهمن مشغول بچه‌دارى نباشد خيلى چيزها براى ما درست مىكند . اما بچه مهلت نمىدهد نمدى آفتاب كند . حالا هم هروقت فرصت كند بهمن بيرون باشد مشغول مىشود . براى لباس من و بهمن هم پارچه از نخ و پشم تهيه كرده‌اند ، انشاء اللّه بعد از اتمام دستمالهاى حضرت و الا كه از طهران نمونه التفات شده با تأكيد زياد خواسته‌اند .\r\n\r\nقالىبافى\r\nحمزه على قاليچه‌هاى مرا نياورده هروقت به زينب مىگويم تهيهء پشم براى قالى كنيد مىگويد تا قاليچه‌ها نيايد امكان ندارد . امسال مىخواهم بدهم گرمارود قالى را درست كنند . الآن هم آنجا براى خودشان چند قالى مشغول هستند اما دار كشيدن مرسوم نيست .\r\nروى زمين مثل گليم مىبافند . خوب بلد نيستند كامل نمىباشند . عزت اللّه هم رفت عيالش را بياورد استادى كند نيامد . اگر ممكن شود استادى بياورم كامل مىشوند و يادگارى مىماند .\r\n\r\n\r\n","description":"","footnote":"\r\n( 1 ) - چهره - چرخ ريسندگى .\r\n","page_name":" 4091 ","page_number":905},
  {"content":"\r\n\r\n\r\nسرماسوختگى\r\nيكشنبه هفتم جمادى الثانيه ، سيزدهم درجهء ثور - ديروز صبح تمام كوهها را مه غليظى گرفت هوا را به شدت سرد كرد . خصوصا نسيمى مىوزيد كه در زمستان سال گذشته همچو نسيم سردى ديده نشد . ما كه كرسى داشتيم نوكرها مجددا كرسى گذاشتند . عصر مه كم بود اما سرما زيادتر شد . امروز صبح كه برخاستيم آب يخ بسته بود و برگهاى گرد و پژمرده بود . آفتاب كه بلند شد كم‌كم برگها سياه شد و معلوم شد همه سوخته ، حتى توت مگر آنچه من‌بعد توت بدهد . از بالاها آدم آمد از زوارك به بالا به كلى سوخته . زوارك به پائين نااميد نيست شايد يك مقدار كمى بعضى از درختها گردو بياورند . كوه‌پايه‌ها كه همان برف و سرماى اول سوزانده بود . تقريبا هفت هشت هزار تومان به واسطهء اين ميوه‌جات به الموت ضرر وارد آمد . بيشتر بلكه تمام برنج كه الموتى به مصرف مىرساند بهاى گردو بود كه همه سوخت ، مگر اندكى باقى ماند . آنقدر سرما كرد برف آمد بىمزه‌گى كرد تا كار به انجام رسيد . ساير ميوه‌جات هم در زوارك بىآفت نيست اگرچه آنها چندان معتنابه نيست . امشب هم هوا سرد است نه به‌قدر ديشب بلكه شب گذشته زمستانى بود در چهل و سه روز از بهار گذشته .\r\n\r\nكتابچهء الموت\r\n\r\nجغرافياى الموت\r\nبه واسطهء بيكارى و اوقات‌تلخى مختصرى از الموت و اسامى دهات و جمعيت آن بنويسم ( اگرچه نقشهء ناقصى سابقا كشيده و در يكى از روزنامه‌ها گذاشته‌ام ) . رودخانهء شاهرود كه منبع آن از كوه البرز است با كمى اعوجاج كه قابل ذكر نيست از مشرق به مغرب جارى است . در بهار آب آن بسيار و در پائيز صد سنگ آب دارد . كف آن سنگلاخ و سراشيب كه در موقع طغيان آب عبور از آن غيرممكن است . اين رودخانه در شيركوه كه انتهاى خاك الموت است داخل شاهرود طالقان شده از رودبارات قزوين گذشته و همه‌جا آبهاى ديگر داخل آن شده در منجيل با سفيدرود كه از طارمات خمسه مىآيد و موسوم به قزل‌اوزن است ممزوج شده و تا داخل درياى خزر شود همه‌جا به همان سفيدرود موسوم است . در مصب آن و بالاتر صيد ماهى بسيار مىشود كه كمپانى ليازانف از دولت ايران سال‌هاست اجاره دارد و منافع كلى مىبرد . حالا ما اول دهاتى كه در كنار اين رودخانه الموت واقع است شرح مىدهيم و بعد دهات كوهپايه كه طرفين\r\n\r\n","description":"","footnote":"","page_name":" 4092 ","page_number":906},
  {"content":"\r\n\r\nرود در بغلهء كوه البرز و سيالان واقع است .\r\n1 - قريهء دينه‌رود كه اول خاك الموت از سمت مشرق واقع است ، داراى بيست و پنج خانوار ، هوايش بسيار سرد ، مردمانش خوش‌بنيه و سفيد . اشجار خيلى كم دارد . زمين زراعت مختصرى دارد . معيشت مردمانش به واسطهء كسب و مزدورى تنكابون مىگذرد .\r\nييلاقات بسيار خوب پرعلف در پاچهء البرز دارد . چون خود اهالى حشم بسيار ندارند تمام اين مراتع را من به طالقانى اجاره مىدهم . تقريبا چهار گله كه هرگله هزار يا كمتر گوسفند دارد در تابستان آنجا تعليف مىكند . منبع رودخانهء الموت از حوالى اين ده است . قلهء البرز بالاى اين ده واقع است . دو چشمه آب معدنى دارد كه داراى گاز بسيار است . چندان بدطعم نيست . براى تحليل غذا و نفخ شكم بسيار نافع است . امتحان ديگرى از آن نشده و تجزيه نكرده‌اند . خواص طبى آن لامعلوم است . از تمام دهات الموت اين ده ييلاق‌تر و سردتر است .\r\n2 - گرمارود - خالصهء ملكى حضرت اقدس و الا ، صد و پنجاه خانوار بلكه متجاوز است . مردمان كاسبى دارد . معقول و رعيت‌پيشه هستند . طايفهء ازبكات دارد كه بيشتر نوكرباب هستند . اگر هرزگى هم سربزند از آنهاست . اشجار ميوه و محل زراعت كلى ندارد . سيل خرابى بسيار رسانيده . امر معيشت آنها بيشتر به واسطهء عملگى و كاسبى تنكابون مىگذرد . در تابستان به واسطهء تابش آفتاب به تخته‌سنگهاى شمالى ده هوايش خفه [ است 
  ] و چندان خوب نيست . از رودخانه مشروب مىشود . آبى كه از زنگولان مىآيد و از وسط آبادى مىگذرد هميشه صاف و بسيار گواراست كه از اغلب آبهاى الموت گواراتر مىباشد . مراتع ايواتر ملكى آنهاست زمين زراعت ديم و آب بسيار مرغوب دارد ، همين‌طور محل تعليف مال و حشم و بيشتر گندم و جو اهالى از زراعت اين محل مىگذرد . سواى اين مرتع و فوق محل ، مرتع لزور ، زرده كله ، قلى نو ، گيله‌وا و نرم جزو خالصهء اين ده است و چون رعايا حشم كم دارند و آنچه دارند در فوق محل و ايواتر تعليف مىكند محتاج اين مراتع نيستند . من همه ساله به رعاياى اوانك اجاره مىدهم . علف نيكو دارد و حشم خوب عمل مىآورد .\r\n3 - كلان - خالصه ، شش خانوار است . هوايش در تابستان ملايم ، به‌قدر خودش زمين زرع و اشجار ميوه دارد . مرتع ندارد . سيب و گلابى و گيلاس و آلوچه بسيار اعلى دارد .\r\n4 - جيرين‌ده - به فاصلهء كمى دست راست رودخانه خالصه بيست و پنج خانوار .\r\nهوايش خوش آب و درخت بسيار دارد . معيشت رعايا نصف به واسطهء زراعت ، نصف از مزدورى و عملگى تنكابون مىگذرد مرتع ندارد .\r\n5 - فرج‌آباد ورك‌رود كه سابقا پائين جيرين‌ده واقع بود هيجده سال قبل به واسطهء سيل\r\n\r\n","description":"","footnote":"","page_name":" 4093 ","page_number":907},
  {"content":"\r\n\r\nنابود و خراب شد . مرحوم فرج اللّه خان نايب الحكومه ما سمت چپ رودخانه آبادى را ساخت . شش خانوار است ، زمين زرع كمى دارد .\r\n6 - سراج‌محله - خالصه ، ده خانوار ، اشجار گردو بسيار دارد . زمين زراعت كم دارد .\r\nمرتع اربابى آن يك سهم از هشت سهم پيچ‌بن است كه سال گذشته من خريدم و حاليه امير اسعد ضبط كرده . مرتع خالصهء آن بوكو و نوسكه است كه متفرقه اجاره مىكند .\r\nعلف‌چين است كه مربع باشد . گردوى اين محل از همه‌جا بهتر است .\r\n7 - سليكان - سمت چپ رودخانه ، اربابى قدرى حضرت و الا مالك است . سى خانوار ، زمين كم دارد . تمام مردمش تنكابون مىروند . مرتع آن زنگولان و امانك است .\r\nخريدارى حضرت و الا است .\r\n8 - نسا - خالصه ، شش خانوار ، زمين كم دارد . اشجارش زيادتر است . به كلى « نسام » است . زمستان رنگ آفتاب را نمىبيند .\r\n9 - زوارك - سى خانوار ، خالصه است . از رودخانه مشروب مىشود . هوايش در زمستان و تابستان ملايم است . به‌قدر معيشت رعايا زراعت دارد . دو مزرعهء اربابى دارد موسوم به چيان و ناريان . اشجار گردو و ميوه‌جات ديگر دارد . قلعهء اربابى و باغات اربابى در اين ده واقع است . من اينجا مسكن دارم . تولد بهمن اينجا شده . زيور خانم متعلقهء حضرت و الا و زينب عيال من اهل اين ده مىباشند . مرتع اربابى يك سهم از هشت سهم پيچ‌بن است كه دو سال قبل به من فروختند و حالا امير اسعد ضبط و تصرف كرده . مرتع خالصهء آن بوكو ، نوسكه است . جنگل اورس بسيار خوب اين ده دارد . معدن گچ نيكو دارد كه اگر قرب شهرى بود مبلغى منافع داشت .\r\n10 - خوبان يا خوبن - موقوفه حضرت امام‌زاده زكريا ( ع ) ، پانزده خانوار ، از فاضل آب بالاروچ و رودخانه مشروب مىشود . هوايش ملايم است . اشجار به‌قدر خود دارد .\r\nمزرعهء پونان جزو اين ده است . چند خانوار از ايل رشوند هم در اينجا مسكن دارند .\r\nمرتع آن يك سهم از هشت سهم پيچ‌بن است كه مشايخ متولى امام‌زاده به من اجاره دادند و جزو املاك من رفته است .\r\n11 - يارفى - خالصه و ملكى من است . دوازده خانوار . اشجار و زمين زراعت به‌قدر خود دارد از رودخانه آتان‌رود و شاهرود مشروب مىشود . زراعت برنج دارد . مزرعهء آن پاشاكلايه و مرزان و هوش‌دره است . مرتع ندارد . چند خانوار رشوند در اينجا ساكن است . موسى عمو پيرمرد آبادى رشوند است .\r\n12 - كوشك‌دشت و چلميز - اربابى ، از آتان‌رود مشروب مىشود و با يارفى همان آتان‌رود را فاصله دارد . زمين زراعت كم دارد پانزده خانوار است . مرتع ندارد .\r\n\r\n","description":"","footnote":"","page_name":" 4094 ","page_number":908},
  {"content":"\r\n\r\n13 - سفيددر - اربابى ، به فاصلهء كمى سمت يمين شاهرود واقع است . زراعت گندم و جو و شلتوك دارد . پانزده خانوار از رشوند و غيره دارد . سيبستان مرتع آن است كه حشم بالاروچى در بهار آنجا تعليف مىكند . ملكى آقا سيد احمد ملقب به جن و موشى است كه در قزوين ساكن است .\r\n14 - هرانك - ملكى رشوند است . زارع آن هم رشوند است . رشوند ايلى است كه نادر شاه مرحوم آنها را از كلات نادرى به رودبار و الموت آورده و مسكن داده . بيشتر زمين آن را سيل برده . بيست و پنج خانوار است زراعت شلتوك دارد . از رود مشروب مىشود . يك دانگ و نيم آوه ملكى آنهاست كه زراعت و تعليف حشم مىكنند . اشجار ميوه دارد . پياز و چغندر خوب در اين ده به عمل مىآيد . مو و انگور بسيار دارد . بايد دانست كه سواى گردو و ساير اشجار ميوهء اين دهات كه اسم برده مىشود به‌قدر گذران خودشان و كمى زيادتر است به مصرف فروش نمىرسد يعنى معتنابه نيست . « 1 »\r\n15 - مدان - اندكى به فاصله از رودخانه سمت راست ، خالصه ، سى خانوار مردمان رعيت كاسبى دارد . هيچ محتاج به تنكابون نيستند . زراعت آبى كم دارد . برنج‌كارى مىشود . ديم آن بسيار است . ميانه كوه محل ديم آن است و بسيار ديم خوب مىشود .\r\nاشجار چندان ندارد . هلوى اين ده خوب مىشود . يك دانگ و نيم آوه و مراتع بسيار مرغوب پرعلف نيكوى آن ملكى رعيت است كه تمام حشم آنها تعليف مىكند . زراعت گندم و جو هم دارند . امر معيشت رعايا از زراعت و حشم است .\r\n16 - بوكان - اربابى ، سى خانوار رشوند و غيره دارد . محل قديم را سيل خراب كرده رعايا نصف در لامان ، نصف مقابل شترخان خانه ساخته‌اند . زراعت گندم و جو و برنج خوب دارد . هوايش گرم و تابستان آنجا و هرانك و مدان به واسطهء زراعت برنج ، پشهء مالاريا به قدرى دارد كه از غروب به بعد نفس كشيدن غيرممكن است . اهالى كنار رودخانه يا بالاى بامها چوب‌بست كرده به اصطلاح اينجا « طالار » و از اول غروب آنجا مىروند تا اندكى از شر پشه ايمن باشند . مرض تب و لرز و چشم‌درد و حصبه در تابستان فراوان دارد و مردمان اين دهات به واسطهء هواى بد و آب كثيف تا حوالى بادشت ملكى سپهدار كم‌بنيه و كم‌عمر و تنبل مىباشند ، با رنگ‌روهاى زرد و اندام لاغر .\r\n17 - شترخان - يا بلوادشت خالصه ، پانزده خانوار ، زراعتش مثل بوكان و با بوكان فقط مسيلى فاصله دارد . ميرزا اسحق و اسعد الحكما سه دانگ آنجا را رعيتى دارند و چيزى به من نمىدهند . مزرعهء كوهنجان خالصه جزو اين ده است كه برنجش بسيار خوب\r\n\r\n\r\n","description":"","footnote":"\r\n( 1 ) - سكنهء اين آبادى به زبان تركى تكلم مىكنند . ( مسعود سالور )\r\n","page_name":" 4095 ","page_number":909},
  {"content":"\r\n\r\nمىشود . در بوكان و شترخان و دهات پائين آن هميشه دو محصول برمىدارند كه پس از حصادى گندم و جو ماش زرع مىكنند و بسيار خوب مىشود . اشجار ميوه و گردو به‌قدر خود دارد . اسعد الحكما عمارت خوبى دارد . زمستان اين دهات ملايم و تابستان به غايت گرم است .\r\n18 - محمدآباد - اربابى ، بيست و پنج خانوار تمام رشوند است . خوانين رشوند در اين ده ساكنند . مثل شترخان و بوكان است . زردآلو ، گلابى خوب دارد . قندق تعريفى دارد .\r\n19 - سرخه‌كوله - از محمدآباد بالاتر كنار رودخانه كه از آوه مىآيد ، ده خانوار ، زراعتش مثل محمدآباد . مرتع سرخانى مال اين ده است .\r\n20 - دهك - اربابى سى خانوار اشجار زياد دارد . گلابى خوب دارد ، مثل سرخه‌كوله است . اين رودخانه با ساير آبهائى كه از دو طرف مىآيد همه داخل شاهرود مىشود .\r\n21 - دزدك‌سر - ده خانوار اربابى و دو دانگ ملكى حضرت و الا . بيشتر اراضى آن را سيل برده زراعتش مثل محمدآباد و بوكان است . برنج خوب دارد . اشجارش كم است .\r\nبدهواست . آبش از رودخانه محمدآباد است .\r\n22 - شهرك - اربابى ، پانزده تا بيست خانوار . زراعت برنج و گندم و جو بسيار خوب مىشود . هوايش مثل دهات فوق است . از شهرك گذشته « بادشت » ملكى سپهدار است .\r\nخالصه است و جزو رودبار محسوب است . بسيار بدهوا است .\r\n23 - شيركوه - ملكى اربابى ، پنج خانوار ، زراعت شلتوك دارد . ملتقاى رودخانهء الموت و طالقان است . هوايش مثل جهنم مىماند . به اين واسطه از هرجا رعيت بياورند دوام نمىكند . از يارفى الى شيركوه همه‌جا زراعت برنج مىشود و همه‌جا در تابستان بدهوا و گرم و مملو از پشه است و مردمان آن كم‌عمر و بيكاره زرد و ضعيف مىباشند . سمت راست رودخانه پاچهء البرز شمالى رودخانه .\r\n24 - اوانك - شصت خانوار ، خالصه . از چشمه مشروب مىشود . آب و زراعتش بسيار كم است . مردمان قوىبنيه چابكى دارد . آرام و كاسب هستند . ثلث ايواتر ملكى آنهاست . معيشت مردمانش از عملگى تنكابون و حشم مىگذرد و به‌قدر حشم مرتع و مربع ندارند . رعاياى اين ده نسبتا وحشىتر از ساير الموتى هستند .\r\n25 - حسن‌آباد - خالصه ، ده خانوار ، زراعت كمى دارند . تمام تنكابون مىروند ، مرتع ندارند .\r\n26 - ورك - خالصه ، صد خانوار . آبش از چشمه و درهء لزور است . اشجار كمتر دارد .\r\nزراعت ديم و آب به‌قدر معيشت مردمش ندارد . آب و هواى بسيار خوبى دارد و زمستان بسيار سرد مىشود . مردمانش شرور ، لجوج و هرزه هستند . بيشتر به واسطهء اقامت\r\n\r\n","description":"","footnote":"","page_name":" 4096 ","page_number":910},
  {"content":"\r\n\r\nتنكابون و نوكرى بادكوبه‌ايها است . مزرعهء زيور جزو خالصهء آن است . ديم‌زار است .\r\nگندمش بسيار خوب مىشود . چهار سهم از مرتع و مزرعه پيچ‌بن ملكى آنها بود به واسطهء اختلاف بين خودشان و لجاجت به امير اسعد فروختند كه ساير سهام را هم به همين جهت برده . مرتع خالصهء آنها گچ‌لات و سياه سنگ است كه پارسال سر آن آنقدر مرافعه كرديم و هنوز هم به كلى در تصرف من نيست تا امسال چه شود .\r\n27 - روچ عليا - خالصه . شصت خانوار آبش چشمه داراى اشجار بسيار و هواى بسيار خوش . مسكن علماى الموت . مرقد امامزاده واجب التعظيم زكريا و امامزاده ايوب پائين آبادى واقع است . زراعت خوبى از هرقبيل دارد . سيب به اقسام مختلفه دارد . گيلاس ، آلوبالو بسيار اعلى دارد . در حقيقت ميوه‌خانهء الموت است و بسيار ده باصفاى سبز خرمى است . چهارده ربع و نيم ملكى متصرفى حضرت اقدس والاست . مابقى را به علماى آنجا و بنىاعمام آنها واگذار و قباله مرحمت فرمودند . مرتع آن چوسرا مىباشد كه تابستان « چرحشم » « 1 » مىباشد . رعيت اينجا باز محتاج به تنكابون است و نصف معيشت آنها از عملگى و مزدورى آنجا مىگذرد .\r\n28 - روچ سفلى كه با روچ عليا درهء بسيار عميق غيرممكن العبورى فاصله دارد . سى خانوار ، اربابى و وقف اولاد ذكور است و به اين واسطه چندان آباد نيست . آبش چشمه و بسيار در تابستان كم است . زمين زراعت بسيار دارد كه آبش كفايت نمىدهد . اشجار كم دارد . فقط دهى كه در الموت زمين زياد دارد كه آيش مىكنند اينجاست . يك سهم پيچ‌بن هم مال آن ده است .\r\n29 - آوه - اربابى ، شش خانوار ، ييلاق بسيار خوبى است . آبش كم است . ما بين رعايا و چند قريه ديگر تقسيم است . ييلاق و علف اين آبادى مختصر را هيچ‌يك از دهات ديگر ندارند . اگر مالكى پيدا كند و يك‌كاسه شود و آب براى آن بياورند يكى از دهات معظم بسيار پرمنافعى مىشود . ليكن حاليه كه بين چند آبادى منقسم است و هيچ‌يك از عهدهء آبادى آن برنمىآيند . مخروبه است . فقط مراتع و مرابع خدادادى دارد كه بىزحمت و دست‌رنج كسى چندين هزار حشم را مىتواند از خوان نعمت خود بىدريغ نمايد . در اين كوه بوتهء گون به‌قدر هفت هشت ذرع مربع مىشود كه دو سال قبل كرمانشاهانيها قريب ده دوازده هزار تومان از آنها كتيرا گرفتند و هنوز نصف گونك كه كتيراى آن گرفته نشده باقى است . من در اينجا جزئى علاقه دارم كه قابل ذكر نيست .\r\n30 - فيشان - خالصه ، هشتاد خانوار . بسيار خوش‌هواست آبش چشمه . اشجار\r\n\r\n\r\n","description":"","footnote":"\r\n( 1 ) - چرحشم - محل چراى گوسفند . ( مسعود سالور )\r\n","page_name":" 4097 ","page_number":911},
  {"content":"\r\n\r\nگردوى خوب دارد . گندم و جو خوب مىشود . اما به‌قدر جمعيت زمين ندارد . نصف مردمش محتاج تنكابون هستند . مرتع آن كيش كان است . يك دانگ اين ده را حضرت و الا به سيد بزرگ فيشانى واگذار فرمودند كه سيد دست از شرارت و فساد بردارد . غافل از آن‌كه بداندربدتر مىكند . هنوز هم افساد و شيطنت ايشان به حال خود باقى است .\r\n31 - قريهء آفتاب در - پائين‌تر از فيشان . چهار دانگش خالصه است پراشجار و كم‌زمين است . آخرهاى آبادى زراعت شلتوك مىشود . ليكن پشهء آن كمتر به اهل آبادى صدمه مىزند .\r\n32 - تركان - چهار دانگ خالصه ، پانزده خانوار . گندم خوب عمل مىآيد . آبش كم است هواى خوب دارد اشجار هم كم دارد .\r\n33 - جولادك - خالصه ، سى خانوار ، خوش‌هوا ، گندم ، آب و ديم نيكو دارد . اشجار كم دارد . آبش چشمه و كم است . مرتع آن لجنى است . تنكابون مىروند .\r\n34 - يرك - اربابى ، پشت تركان واقع است . هوايش سرد . صد خانوار است . اشجار زياد دارد . تمام مردمانش سواى چند خانوار سادات و غيره تمام تنكابون مىروند . امر معيشت آنها از عمله‌گى و اشجار ميوه مىگذرد .\r\n35 و 37 - آزارود - دينه‌كوه - آشك - مرادف يرك ولى گرمسيرتر . دوتاى اولى اربابى ثالث خالصه است . فقيرند و زراعت كمى دارند به‌قدر معيشت سكنه .\r\n38 - شورستان عليا - اربابى سى خانوار ، اشجار گردو دارد ولى زمين زراعت خيلى كم دارد . جنگل خوب دارد . خرس و خوك دارد . بيشتر تنكابون مىروند .\r\n39 - شورستان سفلى - پائين عليا . خالصه ، هشت خانوار ، هوايش ما بين ييلاق و قشلاق است ، اشجار گردو و عناب بسيار دارد . عنابش بسيار درشت و خوش‌طعم است . همه قسم زراعت مىشود . آبش كم است و برنج به اين جهت كشت نمىشود . من اينجا يك عمارت مختصرى براى شكارگاه دارم به قول انگليسيها « كولج » . حسنقلى نايب اين دهات اينجا مسكن دارد .\r\n40 - باغ‌كلايه - اربابى ، ده خانوار . زمين زراعت و زراعت گندم و جو و شلتوك دارد .\r\nآبش كم است ، زمين آيش دارد . جنگل خوب دارد مثل شورستانها . سمت چپ شاهرود جنوبى پاچهء كوه سيالان و غيره .\r\n41 - وناش - خالصه ، سى خانوار . محلهء ديگرش به فاصلهء يك ربع فرسنگ بالاتر كينه‌خاز ( كين يعنى پا ، خاز يعنى ديوار ، پاى ديوار ) كم‌زراعت ، گندم آن چودار است . نان بدى مىشود كه همان خودشان مىخورند . درخت ندارد . سردسير است . جنگل اورس بزرگى دارد . در آن هوا نعمتى است خداداده . تمام تنكابون مىروند مگر تابستان و چند\r\n\r\n","description":"","footnote":"","page_name":" 4098 ","page_number":912},
  {"content":"\r\n\r\nخانوار . مرتع ندارد . حشمش در گرم‌در ملكى سپهدار تعليف مىكند . باج زياد مىدهند .\r\n42 - ايلان - پانزده خانوار خالصه . كم‌درخت است . گلابى خوب دارد . جنگل اورس معتبر دارد . زراعتش بيشتر ديم است . آبش چشمه و كم . امسال هم ناخوشى محرقه آنجا بروز كرد چهارده نفر تاكنون مرحوم و مرحومه شده‌اند ، تا بعد چند نفر را تلف كند .\r\n43 - آتان - دويست خانوار . تابستان خوشى دارد اما درخت ندارد . زراعت ديم بسيار دارد . از تنبلى كشت و زرع خوب نمىكنند . مراتع و مرابع خوب دارند . امر معيشت آنها به واسطهء حشم و عملگى تنكابون است . مردمان اين ده بسيار . . . هستند . زنهاى اين ده مثل مردها كار مىكنند از زراعت‌چينى ، دوشوار علف‌آورى و هيزم‌آورى و غيره و غيره . . . بدغذا هستند و بدگذران و بدپول‌بده . مردكه توى بغلش پول دارد تا او را چوب نزنند توى طويله نبرند بيرون نمىآورد . پس از آن‌كه مأمور ماليات تعجب مىكند جواب مىدهند رسم ما اين است .\r\n44 - كلايه - مالياتش جزو آتان بود من او را جدا كردم . صد خانوار است خالصه است .\r\nمردمان كاسب آرامى دارد برعكس آتان . اشجار زياد دارد . زراعت خوب مىكنند .\r\nتنكابون مىروند . بسيار هم خوش‌حساب و خوش‌معامله هستند و براى همين جهات كه به كلى مخالف آتان بودند من او را از جمع آتان خارج كردم .\r\n45 - هنيز - اربابى ، سى خانوار كم‌زراعت است . اشجار دارد ، حشم زياد دارد .\r\nتنكابون مىروند . مردمان اينجا هم بسيار . . . مىباشند .\r\n46 - گازرخان - صد خانوار چهار دانگ خالصه . قلعهء حسن صباح بالاى اين ده واقع است . قبور شاهزادگان عهد صفويه كه اينجا محبس آنها بود در پائين قلعه قرب آبادى واقع است . هيجده تن مىگويند و زيارت‌گاه شده . چند چنار بسيار قوى خارج مقبره دارد . هوايش خوش . اشجار گردو بسيار دارد . زراعت آب و ديم دارد ، لكن آبش كم است و از چشمه . مردمان اين ده خوش‌بنيه و قوى هستند . نصف معيشت آنها از عملگى تنكابون است حشم بسيار دارند . ابو القاسم بيك عيالى اينجا گرفته و خانه دارد .\r\n47 - توان - اربابى سى خانوار . زراعت كم دارد ، درخت كم دارد . داراى حشم هستند ، ليكن غالب تنكابون عملگى مىكنند .\r\n48 - خوشكه‌چال - هشتاد خانوار آبش كم است ، هوايش سرد و بسيار تابستان خوشى دارد . درخت هيچ ندارد . زراعت هم كم دارد . زمستان و بهار همه تنكابون عملگى مىكنند و بهترين عمله و كارگر الموتى اهل اين آبادى هستند كه در تنكابون بر سايرين تفوق دارند .\r\nاندج ناحيه - رود اندج كه اين دهات سمت يمين آن واقع شده‌اند از شمال به جنوب\r\n\r\n","description":"","footnote":"","page_name":" 4099 ","page_number":913},
  {"content":"\r\n\r\nجارى است و بهار آب زياد دارد . تابستان كم مىشود و در شهرك داخل شاهرود مىشود .\r\n49 - صاين‌كلايه - اربابى بيست خانوار زراعت شلتوك و گندم و جو مىشود . اشجار ميوه و گردو زياد دارد . هوايش گرم و پشه فراوان دارد .\r\n50 - ملاكلايه - اربابى . پانزده خانوار مثل صاين‌كلايه است .\r\n51 - كندانه‌سر - خالصه . بيست و سه خانوار ، آبش از رود اندج است . مزرعهء دزدك خالصه جزو اين محل است . ييلاق ندارد . زراعت شلتوك و گندم و جو عمل مىآيد .\r\nاشجار زياد دارد . انگورش بد نمىشود . درختهاى واق‌واقان و زبان گنجشك قوى دارد كه كمتر جائى ديده شده خصوصا واق‌واقان كه بسيار كم‌رشد است بايد پانصدساله باشد . هوايش گرم است نه به اندازهء شهرك و صاين‌كلايه .\r\n52 - اندج - خالصه ، سى خانوار . معلوم نيست رودخانه به اسم ده موسوم است يا ده به اسم رودخانه . خانه‌هاى خوب دارد . زراعتش مثل كندانه‌سر است . كنار رودخانه واقع است . مردمانش بسيار متفرعن مىباشند . همه كبادهء كدخدائى دارند لهذا كمتر وقتى داراى كدخدا است . تا من آنها را نسق كرده به كدخداى كوچنان سپردم . چون پاى غير به ميان آمد سال ديگر از خود كدخدا تعيين كردند . جنگل بوته از قبيل تمشك ، زرشك ، ال ، تنك رس بسيار دارد . مرتع ندارد . ديم‌زار خوب دارد . برنجش چون افشانده است مأكول مىشود .\r\n53 - دك - خالصه ، مقابل اندج ، در بلندى واقع است . آبش چشمه و كم است . شش خانوار است . ملا محمد مسئله‌گو و ملا ابو الحسن اهل اين ده مىباشند . شيخ باقر در طهران و عتبات تحصيل كرده بود و از تمام علماى نجف اشرف اجازهء اجتهاد گرفته بود ، عمرش وفا نكرد مرحوم شد . رعاياى اين ده مختصر بسيار صاحب سليقه و رعيت‌پيشه هستند . طورى كه با اين آب كم اغلب فواكه و فاليز و سبزىجات و زراعت خوب دارند .\r\n54 - كوچنان - در تنگه و انتهاى رود واقع است . صد خانوار . خالصه است . جاى پرآب و درختى است . از صبح تا سه ساعت از آفتاب برآمده سايه و از سه ساعت به غروب مانده تا غروب هم رنگ آفتاب ديده نمىشود . زراعت كم دارد ولى اشجار از هر قبيل خصوصا اشجار گردو از ديمى و آبى بسيار بسيار دارد . نصف معيشت و گذران آنها از گردو است ، نصف ديگر از حشم مرتع كرداسنگ و بزين‌كوه و قرندج جزو اين قريه است . جنگل خوب دارد . خرس زياد است و اغلب به زراعت و فواكه آنها صدمه مىزند .\r\nشبها ناچارند كشيك‌چى بگذارند . رعاياى اين ده آرام و مؤمن و مقدس هستند . هوايش بسيار ملايم و تابستان باطراوتى دارد كه نظيرش در كمتر جائى هست . باغات اين ده\r\n\r\n","description":"","footnote":"","page_name":" 4100 ","page_number":914},
  {"content":"\r\n\r\nباسليقه غرس شده . تمام باغات چپر دارد و محفوظ است . كوچه‌باغهاى قشنگ دارد .\r\n\r\nخصائص الموتى\r\nاين بود تفصيل دهات الموت و صرف‌نظر شد از ذكر بعضى مزارع بلاسكنه از خالصه و اربابى . اين دهات اندج ناحيه به واسطهء سيل خيلى خراب شده و هميشه سيل‌گير است . كلية الموت به‌قدر سكنه و جمعيتش خاك ندارد و معيشت آنها از سه ممر است : زراعت ، حشم و عملگى و مزدورى تنكابون . بعضى از رعايا هرسه را مشغولند ، برخى دوتا را . كمتر كسى است كه فقط از زراعت يا حشم تنها امرش بگذرد .\r\nليكن خيلى آدم هست كه ممر معاش او منحصر به مزدورى تنكابون است .\r\n\r\nاولاد حسن صباح\r\nجنسا مردمان الموت باهوش و باذكاوت هستند . اگر تربيت شوند ديپلوماتهاى خوب به عمل مىآيد ، اما سپاهى نمىشوند . خيلى نطاق و حرّاف‌اند مخصوصا زنهاى آنها . از اولاد حسن مىگويند طايفهء ملا عيسى قاضى يافى است كه حاليه پسرش ميرزا على اكبر و بنى اعمامش هستند . در صاين‌كلايه و ملاكلايه مسكن دارند . خودشان مىگويند اولاد كيا و هميشه يك نفر كيانام هم در ميان آنها هست . به نظر من از اولاد كيا بزرگ اميد خليفه حسن بايد باشند .\r\nماليهء الموت با تومانى يك هزار دينار فرع يك هزار و نهصد و كسرى است با دويست و ده خروار و هشتاد من غله . چهل و دو سرباز هم به دولت مىداد كه نفرى يك تومان نقد و يك خروار گندم مستمرى و خانوارى آن بود . روىهم‌رفته ماليات اينجا گزاف است گرچه بيشترش مال الاجارهء دهات خالصه است . حاليه هم مال الاجارهء ما از هزار تومان نقد و پنجاه خروار غله تجاوز نكرده تا بعدها چه شود .\r\n\r\nمخارج الموتى\r\nدر حقيقت الموت جاى اقامت و توطن خوبى نيست . خرج آن زياد و معيشت آن سخت است . به فلاكت و زحمت و مشقت زندگانى مىكنند . دوثلث جمعيت و سكنهء اينجا فقط سه ماه تابستان در خانهء خود هستند ، نه ماه ديگر در غربت به زجر و زحمت بايد تحصيل نان كنند . يك خرج آنجا دارند يك خرج عيال آنها در الموت . هميشه غله خريدارند ( مگر امسال آن هم براى غله من ) . در عدم تمكن و تمول الموتى همان بس كه يك نفر حاجى ندارد . لباس الموتى بيشتر از منسوجات خودشان است مگر زنها كه به\r\n\r\n","description":"","footnote":"","page_name":" 4101 ","page_number":915},
  {"content":"\r\n\r\nپارچه‌هاى فرنگى از چيت و غيره عادت كرده‌اند . غذاى الموتى خيلى ساده است . شش ماه علف صحراست با قدرى برنج بدون روغن . نصف دارالمرزى و نصف عراقى و برزخ اين دو جا هستند . اين عدم اعتنا و اطاعت از مالك آنها به واسطهء همين رفتن تنكابون است . رعيت پس از آن‌كه هرزه‌گرد و دوجائى شد طبعا بد مىشود .\r\n( پايان رسالهء الموت )\r\n\r\nاخبار قزوين\r\nسه‌شنبه دهم جمادى الثانيه ، 17 ثور - غنى پريروز عصر آمد . روزنامه‌جات ميان بار و عقب‌مانده تاكنون نيامده ليكن كاغذجات را رسانيد كه اغلب در شهر مانده بود . شيخ در يك كاغذ خود مىنويسد رفتم نزد قونسل و همان قنسولى كه مىخواستيم آمد چه و چه هزار قسم تعريف . در رقعهء ديگر عكس آن را نوشته و شكوه مىكند . در اول يك كاغذ به قدرى اظهار كسالت و رنجورى مىكند كه حساب ندارد . در اواسط و اواخر همان كاغذ نهايت بشاشت و خرمى را دارد . قشون روس جز صد نفر سالدات و صد قزاق مابقى از قزوين خارج مىشوند . يكى دو شب گذشته در خانهء صدر الاسلام مجلس عيشى بوده مقارن اذان صبح بناى بدمستى مىشود و موزر و تفنگ خالى مىكنند به سمت خانهء مجد الاسلام . قضا را تيرى به دست يك نفر سالدات مىخورد . صبح صدر الاسلام و بيست نفر از اهل مجلس و نوكر و خدمه را دستگير در قونسل‌خانه حبس مىكنند پسر حاج سيد حسين مجتهد كه در اين مجلس بوده گمان اسلحه در خانه پدرش مىكنند روسها مىروند و تفحص مىكنند آقا رنجش حاصل كرده از شهر خارج به امامزاده آشنستان مىرود . بعد آصف همايون معاون حكومت او را عودت مىدهد . به اين جهات اردوى روس در منجيل توقف مىكند . شايد مراجعت كند . ضياء الدوله آخر الامر معزول شد . تلگراف عزل تازه رسيده و آصف الدوله كه مقيم قزوين شده بود گويا حاكم مىشود . باقى مطالب شخصى بود . باز مىنويسد قونسل به امورات تأمينيها به كسالت رسيدگى مىكند . جواب كاغذ شما ماند براى روز شنبه و از جواب همراهى و عدم آن معلوم مىشود .\r\nبه تمام تبعهء روس غيرتأمينيها حكم شده ماليات به دولت ايران ندهند . در تبريز هم اين حكم شده . رئيس ماليه ميرزا احمد خان كه عيال فرانسوى دارد در كوچه و بازار با همان لباس فرنگى با خود مىگرداند . خيال دارد اعلانى براى الموت بدهد كه ماليات به شما ندهند . من به طهران نوشتم جلوگيرى كنند .\r\n\r\n","description":"","footnote":"","page_name":" 4102 ","page_number":916},
  {"content":"\r\n\r\n\r\nدستخط عز الدوله\r\nدو دستخط از حضرت اقدس و الا كه شما شهر نرويد ، خرج‌تراشى نكنيد . فورا هم از من دو هزار تومان پول خواسته‌اند ، در صورتى كه براى صد تومان معطل هستم . غله در انبار سبز شد ضايع شد آنچه هم برده‌اند به وعده اول تابستان و اواسط پائيز است . در طهران باد باران تگرگ بسيار آمده كه كمتر سالى اين قسم بوده بعضى از دانه‌هاى تگرگ به‌قدر گردو بوده خسارات و خرابى زياد وارد شده .\r\n\r\nقوام السلطنه و سفارتها\r\nچهار دستخط از آقاى عماد السلطنه بود كليهء اخبارات را رجوع به روزنامه فرموده‌اند كه نرسيده است . عين الدوله جدا استعفا كرده وزارت داخله را مجبورا خود علاء السلطنه قبول كرد . سفارتين صلاح نديدند قوام السلطنه وزير داخله شود . همه‌چيز در طهران سواى گندم و جو گران است بلكه گران‌تر از سال گذشته . آقا مرقوم مىدارند كار لازم داريد بيائيد قزوين از آنجا به حضرت و الا بنويسيد . مقارن حركت دستخط شما رسيد .\r\nمزاجا تكسر داشتم ناخوشى سو « 1 » داشتم . چنگيز بيچاره پس از ناخوشى زياد فوت كرده .\r\n\r\nسرقت پردهء موناليزا\r\nپردهء موناليزا . اين زن ( فرانسيسكو دل تروكوندا ) بوده كه يكى از بزرگان ايتاليا باشد ( لئوناردو نسى ) نقاش معروف صورت او را كشيده كه عشقى هم به خانم داشته مشار اليها در نهايت خوشگلى بوده . سارق به تنهائى اين سرقت را كرده و گفته است حيفم آمد همچو گنجى از ايتاليا در فرانسه باشد . محض وطن‌پرستى اين دزدى را كردم ليكن خيالش اين بوده بعدها بلكه بفروشد .\r\n\r\nمقتول شدن پسر عميد الدوله و حصن السلطنه\r\nمحمد صادق ميرزا پسر جوان شاهزاده عميد الدوله در قريهء سرخاب عراق در جنگ با عباس داق‌داق‌آبادى با چند ژاندارم مقتول مىشود . ماژر مولر سوئدى هم زخم منكر برمىدارد ( بيچاره عميد الدوله ) . ماژر كنت سوئدى با حصن السلطنه پسر ممتحن الدوله و سيف اللّه خان پسر وزير نظام در ده كور ساوه نزديك نوبران مقتول مىشوند .\r\nحضرت اقدس و الا ششصد تومان به آقاى عماد السلطنه شش‌صد به حاج\r\n\r\n\r\n","description":"","footnote":"\r\n( 1 ) - ظاهرا سوء ( سوء هاضمه ) است . ( مسعود سالور )\r\n","page_name":" 4103 ","page_number":917},
  {"content":"\r\n\r\nافخم الدوله حواله التفات كرده‌اند . باوجود اين حواله‌جات باز دو هزار تومان نقدا خواسته‌اند .\r\n\r\nفخر الملك و صيغه‌ها\r\nكاغذى از حورى قمر الدوله و از نزهت و عينى داشتم . الحمد للّه سلامت هستند .\r\nنزهت نوشته بود فخر الملك باوجود عمه والى و چهار صيغه هرچه كلفت در خانه مىآورند فريب مىدهد كه صيغه كند . به اين جهت عمه والى متصل كلفت بيرون مىكند و مىآورد . عميد الملك با اختر الدوله مشغول عيش است . حتى شبها منزل نمىآيد .\r\nهمدم السلطنه بسيار كسل و اوقاتش تلخ است . ميرزا عبد اللّه خان « 1 » شوهر مريم را از خزانه‌دارى اخراج كردند . خانم امين دفتر همشيرهء نصير الدوله را حاج سيف الدوله آقاى داماد گرفت .\r\n\r\nنمايش آيروپلن\r\nپس از نمايش آيروپلان در طهران مد شده شبها فانوس كاغذى هوا مىكنند ما هم هوا كرديم . پس از آيروپلن‌سازهاى اروپا چشم ما به صحافهاى طهران روشن است .\r\n\r\nلباس بچه\r\nقمر الدوله آبستن است و همين ايام فارغ مىشود . به عجله پول رخت بچه خواسته بودند . من هم هفتهء قبل سى تومان براى خود حورى فرستادم كه تهيه كند در الموت ممكن نيست تا برسيم به تتمهء آن و منتظر سياههء حورى بايد شد كه در اين كار بسيار استاد و ماهر است . امسال ديد و بازديد عيد را قرار داده بودند . هرروز در يك‌جا جمعا بروند تا درست همديگر را ببينند و خيلى تعريف نوشته بودند كه خوش ترتيبى بود و خوش مجالسى .\r\n\r\nنامهء افخم الدوله\r\nحاج افخم الدوله كاغذش خبرى نداشت . شعاع الدين ميرزا پس از دو ماه وعده كه جواب كاغذ بدهد مختصرى پشت كاغذ افخم الدوله نوشته ، براى اثبات تنبلى ايشان عينا درج مىشود .\r\n\r\n\r\n","description":"","footnote":"\r\n( 1 ) - عبد اللّه خان مستوفى منظورست ( ا . ا . )\r\n","page_name":" 4104 ","page_number":918},
  {"content":"\r\n\r\n« قربان حضرت و الا ، يعنى شريكه جون خودم . خدا مىداند كه چقدر براى سركار دلم تنگ شده ، هرچه هم همّت مىخواهم بكنم بلكه چند روزى را خدمت برسم خدا نمىخواهد . مرقوم شده بود شايد بيايم قزوين خواهشى دارم خودى به طهران بيندازيد ديدارى تازه كنيم . اتومبيل هم ممكن است كه به توسط روسها سوار شويد پنج ساعته تشريف بياوريد . پدر قلم فرنگى بسوزد كه هيچ عادت ندارم ( اول طفرهء ايشان است كه كاغذ را تمام كند ) . در كمال سختى مىنويسم . براى كشته شدن محمد صادق ميرزا هيچ دماغ ندارم ( دوم طفره است ) كه پرحرفى كنم . اخبارات ، استعفاى حضرت و الا وزير داخله است . ديگر خبرى يادم نيست .\r\n آنچه در خاطر من بود فراموشم شد * جز جمال تو كه هرگز نرود از يادم \r\nحاجى آقا بيشتر از اين را اجازه جسارت نمىدهند . شعاع الدين قاجار . »\r\n\r\nمحمد صادق ميرزا\r\nشاهزاده عميد الدوله رقعهء مختصرى مرقوم داشته بودند . قبل از اين مصيبت در جعبهء ميز حاجى آقا تاكنون توقيف شده بود . محمد صادق ميرزا پسر دوم عميد الدوله بود ( از نوكرهاى من بود ) . جوان رعنائى خوشگلى در ژاندارمرى صاحب‌منصب شده بود .\r\nخيلى حيف شد ، جاى افسوس است . خدا او را رحمت كند .\r\n\r\nكاكاسياههاى ما\r\nچنگيز زمين خورده بود پايش شكسته بود ، ترياك هم ممد مرض شد فوت كرد . اينها سه برادر و يك خواهر بودند از « تماشا » نام زرخريد والدهء حضرت اقدس و الا . شوهر كرد به عباس بيك كه اوايل للهء من بود ، پسر بزرگ فساد دوم طغان ، سيم چنگيز . اسم دخترش « فتنه » مرادف « فساد » . همهء اينها را والدهء حضرت و الا ميل داشت كاسب شوند .\r\nفساد و چنگيز را خياطى گذاشته بود ، طغان مسگرى . فتنه در طفوليت مرحومه شد .\r\nعباس بيك اين عيال سياه را طلاق داد عيال سفيد گرفت كه دايهء عزيز الملوك خانم شد و حاليه هم زنده است . چند دختر هم دارد كه همه خانهء شوهرند . جز طغان آن دو نفر ديگر مختصر خياطى ياد گرفتند . فساد نزد افخم الدوله نوكر شد ، شكارچى قابلى بود .\r\nطغان مسگر بود . چنگيز هم پس از فوت والده شاهزاده در حكومت قزوين نزد من آمد ماند . اين هم شكارچى قابل ماهرى بود . تا من شيراز خواستم بروم طغان هم دست از مسگرى كشيده با دو برادر ديگر همراه من آمدند . فساد كه حاجى خان ملقب شده بود ترياكى بود بلكه شيره هم مىكشيد . اما ما درست مسبوق نبوديم ولى چنگيز را\r\n\r\n","description":"","footnote":"","page_name":" 4105 ","page_number":919},
  {"content":"\r\n\r\nمىدانستيم كه عرق‌خور كاملى است ( از قزوين كه آمدم تازه گل كنيز خودم را كه باكره هم بود به مشار اليه دادم هيچ اولادش نشد . ) فساد و طغان هم بلاعقب ماندند . در شيراز حاجى خان فوت شد در حافظيه مدفون گرديد . طغان مخفى شده در مراجعت همراه من نيامد . بعدها خبر رسيد كه آن بيچاره هم مرحوم شد . ماند چنگيز اين هم ترياكى و عرقى هردو شده بود تا اين ايام فوت كرد . خداوند هرسه را رحمت كند .\r\nجمعه 12 ج 2 ، 18 ثور - هوا اين دو سه روزه و پس از اين‌كه اشجار ميوه را فاسد كرد آفتاب و ملايم است امروز قصد داريم كرسى را برداريم تا چه شود . باوجود منع حضرت و الا قاصد شهر هستم . بار ما نرسيد . روزنامه‌ها ماند . غنى معلوم نيست به كه داده است .\r\n\r\nتوفيق - تلگراف تبريز\r\nيك نمره روزنامهء « توفيق » كه در تبريز طبع مىشود شيخ تحفه فرستاده بود . خيلى كوچك و مختصر است . اسم مدير ميرزا حسين خان معاون ديوان است . اول روزنامه تلگرافى است كه علماى تبريز به توسط حاجى امام جمعهء خوى به امناء دولت مىكنند بدين مضمون كه : « با امناء دولت مذاكره نمايند آخرين مقصود آنها چيست . اگر اقدامات در طهران فقط ظاهرا مشروطه و باطنا به همان ترتيب سابق است كه قرض كردن از دول و رهن گذاشتن مملكت گويا اهالى ديگر بيشتر از اين راضى نشوند . محض اجراى خيال شخصى چند نفر سخت‌تر از اين دچار مشكلات و فشار زياد از حد و قياس شوند . اگر مقصود اضمحلال مذاهب اثنى عشرى است آنچه كردنى است كردند و آنچه شدنى است شده . تاكنون قوه و قدرت باطنى اسلام صورت ظاهر را نگاه داشته و اسمى باقى است و اگر مقصود اضمحلال سلطنت قاجاريه بود به آخرين مقصود نايل شدند و اگر منظور ريختن خون ناحق علما و سادات و مسلمانان است درست تفكر نمايند و به تواريخ مراجعه كنند . به اين وضع خون ناحق ريختن كسى نشان نمىدهد . در اين صورت بهتر است آذربايجان را به حال خود بگذارند و راضى به اقدامات ديگر نشوند . مقصود اظهار اين مطلب بود و جواب هم لزوم ندارد . » هجده نفر از مجتهدين امضاء نموده‌اند .\r\n\r\nشير و روباه - مقالهء روزنامهء توفيق\r\nبعد از شمارهء « برق » نقل مجلس واقعه در عمارت بادگير و نطق نايب السلطنه و منازعهء آقا سيد حسن مدرس را مىكند . آن‌وقت شرح عذرخواهى كسبه را . باز از شمارهء « برق » مىنويسد و آخرش اين تمثيل را مىآورد . كه روزى شير به شكار مىرود روباه هم\r\n\r\n","description":"","footnote":"","page_name":" 4106 ","page_number":920},
  {"content":"\r\n\r\nعلى الرسم همراه سلطان بود . شير گوسفندى صيد مىكند . روباه مىبيند خود شير سير نخواهد شد چه رسد به آنكه روباه سهمى ببرد تدبيرى به خاطرش مىرسد . به شير مىگويد شكار را به طريق شرط و گرو بخوريم و من دست و پاى اعليحضرت را با رودهء اين صيد مىبندم به شرط آن‌كه ساعتى در آفتاب استراحت فرمايند . بعد اگر بازگرديد همه گوسفند از آن سلطان ، و الّا مال من ، شير قبول مىكند . روده‌ها به واسطهء تابش آفتاب سخت مىشود و شير نمىتواند پاره كند . روباه تمام گوسفند را مىخورد و فرار مىكند .\r\nموشى از سوراخ بيرون آمده شير را بسته مىبيند . شروع به خوردن روده‌ها مىكند و شير مستخلص مىشود رو به فرار مىگذارد و در راه شيرهاى ديگر او را مىبينند و مىپرسند عزم كجا دارد . شير واقعه را نقل مىكند و مىگويد محال است من در همچو مملكتى بمانم كه روباه دست و پاى مرا به حيله ببندد و موش مرا خلاصى بخشد .\r\n\r\nمملكت‌دارى\r\nالحق اين مسئله خيلى شباهت دارد به وضع مملكت ما ، زيرا مملكتى كه آقا سيد حسن مدرس متكلم وحدهء مجلس منعقده در دربار دولتى مىشود با نيابت سلطنت طرف باشد و از او مؤاخذه نمايد و مشهدى باقر بقال و حاجى سيد محمد ساعت‌سازى به معذرت‌خواهى آن به حضور آقاى نايب السلطنه بروند البته نتيجهء آن مملكت چنين خواهد بود كه در نمرات گذشتهء جريدهء « توفيق » به نظر قارئين محترم رسيده است .\r\nعجب است كه با اين وضع حاليه مركزى مملكت به خيال انتخاب وكلاى مجلس افتاده‌اند و نمىدانم در نظر خودشان اهالى مملكت آذربايجان را چقدر احمق تصور نموده‌اند . مسلم است شخص عاقل بصير مثل شير هيچ‌وقت متحمل بستن روباه و گشادن موش نمىشود ، مگر بگوييم ضيق معيشت و يا عدم استطاعت آن را روى داده شود .\r\n آن‌كه شيران را كند روبه مزاج * احتياج است احتياج است احتياج \r\nدوشنبه 15 ج 2 ، بيست و يكم درجه ثور - هوا منقلب است شايد باران بيايد . انشاء اللّه تعالى فردا صبح عازم شهر هستم . اين روزنامه در قلعه مىماند تا مراجعت به خواست خدا . روزنامه‌ها هم رسيد ليكن مجال قرائت نگرديد ، همگى را به خدا سپردم . بهمن باز حال ندارد امروز تب كرد چهار روز خوبست دو روز مريض . شاعر گويد\r\n از مرگ حذر كردن دو روز روا نيست * روزى كه قضا باشد و روزى كه قضا نيست\r\nروزى كه قضا باشد كوشش نكند سود * روزى كه قضا نيست در او مرگ روا نيست \r\n\r\n","description":"","footnote":"","page_name":" 4107 ","page_number":921},
  {"content":"\r\n\r\n\r\nمحاسبات شخصى - قصد سفر\r\nحالا شايد در اين راههاى صعب سخت افتادم و گردنم شكست ، يا بر خلاف طبيعت در گدوك زمستانى شد و با لباس تابستانى جوف برف مدفون شديم ، يا گرماى شديد كنار شاهرود اسباب صداع و بالاخره باعث فجأه و سكته شد . من تمام اسنادم و حسابم به خيال خودم مرتب و منظم است . حساب نقد و جنس اودئيل و تتمهء سيچقان‌ئيل در كتابچه‌ها مرتب ، حساب تقى و سياهه‌جات آن منظم ، طلب من معلوم ، آنچه جنس تحويل او و حسنقلى و ابو القاسم و ميرزا حسين شده معين ، از آنها سند دارم و در جعبه است . حساب برنج آنچه تحويل ابو القاسم است تمسك دارم و او چك و قبض دارد .\r\nآنچه تحويل كربلائى عيسى كدخداى اندج است تمسكات بدهكارها را در جعبه هرچه حواله شده قبض دارد . آنچه جنس تحويل تقى شده كه معتنىبه است چك دارم . آنچه حواله داده‌ام چك دارد تمسكات اين فروش جنسى و غله با نمره با ثبت در كتابچه و خود اسناد در جعبه است ، سواى نه خروار جنس ورك كه چك تقى را دارم مقدارى سند رعايا را داده بقيه باقى است و بدهى او يا تمسك رعايا بايد بدهد يا قيمت در سى تومان كه پول گرفته . از بابت ماليات نقد و جنس چه از سال سيچقان‌ئيل گذشته چه پارسال اودئيل از روى دفتر معلوم مىشود . هرجا حسابش تمام شده « نه » كشيده شده . هرجا باقى است بدون « نه » است و بايد تتمه را بدهند . كتابچه‌ها و چك‌ها در جعبه اندرون است با بعضى قباله‌جات خريدارى املاك و اسناد مطالبات . اما قباله‌جات پيچ‌بن و اسناد متعلق آن با تمام اجاره‌نامچه‌ها و اسناد متعلق آن و بعضى نوشتجات ديگر در پنج كارتون همراه براى اثبات دعاوى حمل شهر شد .\r\n\r\nوصيت و ارث در الموت\r\nمن مالى مايملكى معتنىبه ندارم . هرچه هست تا بهمن هست مال اوست مگر جهيز كه بايد به چهار دختر من بدهد . زينب آبستن است ، پسر آورد مال با بهمن نصف است .\r\nنياورد حكم دخترها را دارد جهيز بگيرد . ما الموتى هستيم در الموت به غير جهيز به دختر چيزى نمىدهند ، آن دختر هم محض احترام و بزرگى از پسر ادعاى ميراث نمىكند مگر برادر فوت كند و اولاد ذكور نداشته باشد . آن‌وقت ارث را تقسيم مىكنند و مادر همان هشت يك را مىبرد نه ارث ديگر .\r\nحضرت اقدس و الا هم موافق آنچه در كتاب قبل نوشته‌ام مال خود را به چهار اولاد ذكور خودش كه يكى من هستم صلح صحيح شرعى كرده و از ما اجازه‌نامچه گرفته . من\r\n\r\n","description":"","footnote":"","page_name":" 4108 ","page_number":922},
  {"content":"\r\n\r\nادعائى پس از مرگ خود ندارم ، يعنى زنده نيستم كه ادعا كنم . ليكن حق من است صلح به من شده مراعات رسوم و عادات و قول و قرار صلح و مصالحه را فرمايند . سهم من بايد به من برسد ، زنده نباشم به اولادم متعلق است . اگر التفات فرمودند برادرهاى من جهيز دخترهاى مرا نيكوتر و بهتر بدهند ، باقىماندهء سهم بهمن و اگر زينب پسرى آورد نصف مال اوست ، نياورد همه مال بهمن است به شرط حيات او و باقى بودن او ، و الّا جهيز دخترها داده شده با يك مبلغى علاوه تتمه را وقف يك مدرسه يا دار العجزه و اعمى نمايند ، به اين طريق كه عده‌اى از عجزه و اعمى را كه قادر كسب نباشند شام و ناهار و لباس داده نگاهدارى كنند ، آن هم در طهران و الموت . توليت آن هم با برادرهاى من و بعد هركس را صلاح بدانند كه لايق و شايسته اين كار خواهد بود .\r\nچون طردا للباب اين مطالب بلكه وصيت‌نامچه قلمى شد گمان مىكنم صحيحا از اين مسافرت مراجعت نكنم زيرا گواهى ضمير و آنچه به غير اراده و تفكر مرا باعث درج اين مطالب شد خود گواهى صادق است . زينب خوب زنى است و او را به خدا و بازماندگان خود و پدر و برادرهاى و الا مقام خود سپردم كه تا زنده است از او حفاظت و نگاهدارى نمايند ، نظير همچو زنها در سلك رعايا شايد كمتر پيدا شوند .\r\n\r\n","description":"","footnote":"","page_name":" 4109 ","page_number":923},
  {"content":"\r\n\r\n\r\nسفر قزوين [ نه ماه و چهارده روز 
  ]\r\nشرح و تفصيل مسافرت نه ماه و چهارده روز خودم را كه از 16 شهر جمادى الثانيه باشد لغايت سلخ شهر ربيع الاول در سه فصل تحرير مىكنم . اگرچه از مراجعت مأيوس بودم نمردم ليكن صد مرتبه مردم و زنده شدم .\r\nفصل اول ( زوزهء سگ و رؤيت مار ) : از 16 جمادى الثانيه مطابق 23 ثور يازدهم مه ماه 1914 ميلادى لغايت 27 رجب اول درجه سرطان پارس‌ئيل 1332\r\nفصل دوم ( كربلا ) : 28 رجب دوم سرطان لغايت 15 ذيقعده ، 13 ميزان پارس‌ئيل 1332\r\nفصل سوم ( عدم نتيجه ) : 15 ذيقعده لغايت سلخ ربيع الاول 1333 - 26 دلو .\r\n\r\nفصل اول زوزهء سگ و رؤيت مار\r\n\r\nدرويشهاى معركه‌گير\r\nصبح 16 جمادى الثانيه 1332 ، 22 ثور يازدهم مه ماه 1914 - صبح با اهل اندرون خداحافظى كرده بيرون آمدم . جمعى از آخوندها و پيرمردها و نوكرها براى وداع حاضر بودند . تا اسبها را بيرون كشيدند سگها را كه بسته بودند بناى زوزه كشيدن را گذاشتند كه به ضرب شلاق بعد از مدتى آنها را ساكت كردند . دم درب باغ سوار شدم . خيابان پشت عمارت مهدى ديدم دو نفر درويش با موهاى ژوليده و تركيب غريب به عجله درب جعبهء تخته‌اى را باز مىكنند تا من رسيدم سه چهار دانه مار سياه قرمز بيرون آورده جلوى من نگاه داشته بناى دعا كردن را گذاشتند كه به جاى انعام چند فحش به آنها دادم . پشت خانهء مهدى درويش ديگرى پردهء صور و اشكال كربلا جهنم و بهشت و غيره به ديوار نصب كرده براى من آوازه‌خوانى مىكرد . آن حكايت ديشب اين هم مقدمات به دو حركت . ملا يوسف هم ديروز مىگفت روز 16 نحس است . با وصف اين‌كه به هيچ‌يك\r\n\r\n","description":"","footnote":"","page_name":" 4110 ","page_number":924},
  {"content":"\r\n\r\nاز اين قبيل چيزها اعتقاد نداشتم و باز هم ندارم دلم چركين شده از اين مسافرت خودم ( اين بود آنچه من عنوان فصول اين مدت قرار دادم ) .\r\nبارى ناهار شترخان خوردم . دهكيها و سرخه‌كوله‌ايها آمدند كه سيد بزرگ شهر رفته و سفارش داده گله فيشان را سر خانى برده‌اند ، ملك ما را دارند مىبرند . شب را صاين‌كلايه خانهء ميرزا على اكبر بودم . سيد بزرگ براى گفتگوى يا دهكىها كه ملك آنها را به‌عنوان ثلث مىخواهد ببرد شهر رفته . حاليه هم از دهات كه مال ماست كمى دست برداشته به مراتع رعايا پرداخته ، قرار دادم ميرزا اسحق و ملا ميرزا آقا بروند فيشان مرتع را توقيف كنند طرفين بيايند شهر طى گفتگو نمايند ( نيامدند و تمام مراتع را چراندند ) .\r\n\r\nمعدن نمك\r\nچهارشنبه 17 ج 2 ، 23 ثور - نيم ساعت به دسته مانده سوار شدم از سرحد الموت كه رد شوى طبيعت زمين تغيير مىكند . صاف مىشود ، خاك مىشود و تمامى زراعت . از محرم‌كلايه و غيره گذشته عمارت جديد امير اسعد پيدا بود از سر معدن نمك رد شدم چندين حوض ساخته‌اند . آب را ميان آنها انداخته يكى پر شد به ديگرى گرما و آفتاب منجمد مىكند نمك مىشود . اين معدن ملك طلق دولت بود آن‌وقت هم كه گرمارودين را فروختند معدن باقى بود تا حكايت انحصار هم به دست دولت بود ، از آن به بعد سپهدار ضبط كرده ، حاليه سالى سه هزار تومان اجاره مىدهد و عجب ملك بىزحمت بىدردسر خوبى است نه مستحفظ لازم دارد نه تخم و گاو مىخواهد ، نه نسيه‌فروشى و آفت دارد . پول نقد مىبرند و خريدارى مىكنند فقط چند نفر عمله لازم دارد . آب را به حوض انداخته بعد نمك را به انبار ببرند .\r\n\r\nدهات آباد\r\nدر باغات قسطين ناهار خوردم . از پل رد مىشود . پل از چوب و تخته است ، پنجاه و چهار قدم طول دارد . هوا مه و نسيم داشت . پس از يك ساعت سوار شديم . اين راه طولانىتر است از راه چاله به شهر . اما همه‌جا آبادى وصل است . دهات آباد محصول‌خيز ، كوه‌ها پرعلف و سبز خرم . هيچ طرف مشابهت به الموت نيست . تا بالاى قريهء مرك رفتيم . آنجا ديگر خود و اسب‌مان خيلى خسته شده بودند شب را اقامت كرديم . سهراب‌خان سلطان با شكر اللّه خان نايب استقبال كردند . آنها مالكين مرك‌اند و سال اول كه من الموت آمدم مأمور آنجا شدند . در خانهء سهراب خان منزل كرديم ، كرسى داشت . مرك بلندى واقع است . هوايش بسيار سرد است ( در ادارهء حكومتى كسى نيست\r\n\r\n","description":"","footnote":"","page_name":" 4111 ","page_number":925},
  {"content":"\r\n\r\nكه مأمور الموت نشده باشد ) . تا اينجا همه دهات كه ديده شد اشجارش را سرما زده و هيچ گردو و ميوهء ديگرى نيست .\r\nپنجشنبه 18 - زودتر سوار شدم يك ساعت و نيم تا زره‌جرد كشيد . به قدرى اين كوهها ريواس داشت كه اگر نزديك طهران بود يك منافع كلى براى مالك داشت . پنج از دسته گذشته خانهء شاهزاده عدل الممالك پياده شدم . شاهزاده تازه از زيارت عتبات وارد شده . اينجا شيخ ابراهيم پيدا شد . داستانى از عدم همراهى و رسيدگى قونسل به كارهاى پناهندگان گفت كه من هيچ باور نمىكردم . عصر خانهء رفعت السلطان رفتم ، الحمد للّه همشيره و بچه‌هايش با عزيز السلطنه در كمال صحت و سلامتى بودند .\r\n\r\nدر قزوين\r\nجمعه 19 - در قزوين رسم است عروسى كه به خانهء داماد رفت بعد از چند روز داماد را مادر زن دعوت مىكند . بعد هم داماد از زنانه و مردانه اهل خانهء عروس را . بر سبيل اتفاق امروز خانهء آقا سيد على برادر خطيب‌باشى ( پسرهاى عمهء رفعت السلطان ) كه داماد جديد رفعت السلطان شده ، قمر الملوك دختر دوم را گرفته مهمانى بود . اول صبح دو برادر از من ديدن كرده بعد درخواست كردند كه ناهار آنجا بروم . لهذا من هم اجابت كرده رفتم . باقر خان پسر سعيد نظام شوهر مهرماه خانم صبيهء بزرگ رفعت السلطان آنجا ملاقات شد . جوان خوشگل خوبى است . موثق ديوان كه ديدن من آمده بود آنجا آمد .\r\nخيلى صحبت كرديم . گفت پلتيك روسها در قزوين تغيير كرده به كارهاى پناهندگان هيچ رسيدگى نمىكنند شايد كارهاى شما استثنا باشد .\r\n\r\nعدم دخالت روس در كار پناهندگان\r\nشنبه 20 جمادى الثانيه - دو ساعت به ظهر مانده با جناب شيخ ابراهيم بيرون شهر باغ سپهدار به ملاقات قونسل ( مسيو براوين ) رفتم . در اطاقهاى نزديك در بزرگ دفترخانه پذيرائى شد . بعد از حال و احوال‌پرسيها آغاز سخن كردم كه حكايت الموت را بگويم .\r\nگفت ما ابدا در اين كارها همراهى نداريم . شما هم مثل تمام ايرانيها بايد باشيد . ما ايران را به خود واگذار كرديم تا ببينيم چه مىكنند . در باب ماليات عمل شما با ماليهء قزوين است ، عرايض با عدليه و حكومت . ما رسما ايران را امن مىدانيم اگرچه نيست . من فقط به كار تبعهء خودمان مىرسم لاغير .\r\nمن باز اندكى جواب و سؤال كردم . گفت مگر از سفارت حكم شود و حضرت و الا را مستثنى نمايند ( اين حرفهاى قونسل به گوش من همان زوزهء سگ آمد كه عنوان فصل\r\n\r\n","description":"","footnote":"","page_name":" 4112 ","page_number":926},
  {"content":"\r\n\r\nقرار دادم ) . ديگر من جوابى نداشتم جز آن‌كه به طهران بنويسم . برخاسته منزل آمدم .\r\nاينها ما را با مردم طرف كردند و حالا از اين قبيل جوابها مىدهند . در همه‌جا هم از قرارى كه تحقيق كردم و در روزنامه‌ها خوانده‌ام رسيدگى به كار پناهندگان مىكنند جز در قزوين .\r\nعصر خانهء عدل الممالك رفتم كه در اين باب مذاكره كنم . فرج كرمانشاهانى به قدرى سر اجاره‌اى كه كرده حرفهاى بىمعنى زد كه حرفها ماند و اجاره‌نامچه را گرفته پاره كردم . آنها هم گفتند نمىرويم . شب كاغذجات زياد نوشته فردا تقى طهران مىرود .\r\nحمزه على از همدان آمد چهار تخته قاليچه كه داده بودم در كوريجان درست كنند آورده بود ، دو تخته‌اش خوب ، دو تختهء ديگر را اشكال انداخته و قاليچه را ضايع كرده است .\r\n\r\nآصف ديوان - معاون حضرت\r\nدوشنبه 22 ج 2 ، 28 ثور - صبح بازديد آصف ديوان معاون حكومت رفتم . اين آصف ديوان نوكر شخصى ضياء الدوله و رئيس پليس بود . حالا كه طهران رفته او را معاون نموده و فرستاده است كه بر ضد تلگرافات و شكايات اهالى قزوين نوشته‌جات رضايت روانه كند .\r\nدر باب الموت با او كمى گفتگو كردم . گفت فعلا مدعى شما رئيس ماليه است ، با او گفتگو مىكنم . از آنجا عدليه بازديد رئيس عدليه معاون حضرت رفتم .\r\n\r\nميرزا احمد خان آذرى\r\nميرزا احمد خان آذرى كه پارسال رئيس ماليهء ساويج‌بلاغ طهران بود امسال رئيس ماليهء قزوين شده . عيالش فرانسوى يا بلژيكى است . ترقى ايشان به واسطهء خانم است .\r\nاعلانى انتشار داده كه اهالى الموت اگر ماليات خود را به گماشتگان شاهزاده بدهند دوباره از آنها گرفته خواهد شد . من از اين اعلان پرتست سختى كردم و رئيس عدليه هم شرحى به ميرزا احمد خان نوشت . اما خير الموتيهاى شهر غرورى هم زده‌اند و اعلانات را به الموت فرستادند . مثل اين‌كه اعلان ، ندادن ماليات ، عدم مالكيت ما را ثابت مىكند .\r\nمتصل الموتيهاى شهر با سيد بزرگ نزد رئيس ماليه مىروند . نزد من هم مىآيند ظاهرا عدم رضايت مىكنند . اما در باطن خوشحال هستند . عريضه‌جات دروغ هم متصل به طهران و قزوين از تنكابون مىآيد .\r\n\r\n","description":"","footnote":"","page_name":" 4113 ","page_number":927},
  {"content":"\r\n\r\n\r\nضياء الدوله - ممتحن السلطنه\r\nعصر ميرزا سيد حسن خان رئيس كابينهء حكومتى ديدن آمد . قزوينى است . آدم خوبى است . حاجى غلام حسين داماد آقا شيخ ابراهيم فوت شد ، شيخ مشغول آنجاست .\r\nمىگويند ممتحن السلطنه برادر ضياء الدوله به حكومت مىآيد . قزوينيها ضياء الدوله را پاك مفتضح كردند . تمام روزنامه‌جات از تلگرافات و عريضه‌جات آنها مملو است .\r\nچهارشنبه 24 - كاغذى به ماليه براى نشر اعلان نوشتم كه در صورتى كه مالك در اداى ماليات حاضر باشد اعلان لازم نيست كه محل مرا مغشوش كند . معاون حكومت با رئيس عدليه هردو به رئيس ماليه پيغام كردند شمه‌اى از ترتيب الموت تا بلكه اندكى ساكت شود . اما اين آدم به قدرى مغرور علم و هنر و خانم خود است كه گوش به حرف احدى نمىدهد . حكومت قرار شد مأمورى الموت براى جلوگيرى روانه كند .\r\n\r\nديدار مشير التجار - تگرگ طهران\r\nحاجى مشير التجار داماد مرحوم سعد السلطنه به سركشى املاك عيالش آمده امروز ملاقات شد . مىگفت در حوالى طهران چهل الى هفتاد هزار خروار غله به واسطهء تگرگ به مردم ضرر وارد شد . صفائيه را پاك خراب كرد . تگرگ دانه‌اى چهار سير تا دو سير و نيم آمده بود . هجده نفر در طهران زير آوار ماندند .\r\n\r\nتغيير پلتيك روس\r\nعصر رضى خان يمين خاقان و موثق ديوان را ديدم . گفتند آنچه ممكن بود روسها به خشم و تغير امتياز بگيرند گرفتند . حاليه از راه دوستى بيرون آمده به اين عنوان هم مىخواهند بعضى امتيازات تحصيل كنند . اين است تغيير پلتيك داده همراهى و حمايت نمىكنند . حالا آنها همراهى نمىكنند جهنم . آن‌وقت هم كه مىكردند همان اسم بود ، ما به زور خودمان راه مىرفتيم .\r\n\r\nاحكام ناحق عدليه\r\nمردم اين شهر و اجزاء ادارات دارند اين پناهندگان را خفه كنند . مثلا عدليه هرحكم ناحقى ميل دارد مىكند كه اين آدم پناهنده بوده . ماليه در گرفتن ماليات نهايت سختى را مىكند . بارى من آمدم كه تعرضى كرده باشم و ضمنا هم بلكه امر بهره اربابى خودم را با رعيت انجام بدهم . تمام را گرفتار ماليه شدم و الموت هم دارد مغشوش مىشود .\r\n\r\n","description":"","footnote":"","page_name":" 4114 ","page_number":928},
  {"content":"\r\n\r\n\r\nامنيت راهها\r\nدر قزوين باغ چهل ستون محل رژيمان پنجم ژاندارمرى شده . رئيس رژيمان ماژر كلبر است . از كشمرزيها خيلى ژاندارم شده‌اند . ديسيپلين نظامى آنها خيلى سخت است .\r\nاغلب ژاندارم را تيرباران مىكنند . راه همدان و راه طهران ژاندارم دارد ، تا منجيل هم ژاندارم هست . با همه مواظبت كه صاحب‌منصبان سوئدى دارند باز در راه به مردم تعدى مىشود . از طهران خبر نمىرسد . دست حضرت و الا ورم كرده دكتر انگليسى عمل كرده . سفارت هم زرگنده ييلاق رفته است و حضرت و الا شهر تشريف دارند .\r\n\r\nآسياى بخارى\r\nجمعه 26 - ناهار خانهء موثق ديوان بودم با شيخ ابراهيم . خيلى شوخى مىكند . عصر از آنجا خانهء رضى خان رفتم نبود . آسياى بخارى بيرون دروازهء راه كوشك ساخته‌اند تماشا رفتيم . اتفاقا كار نمىكرد . موثق باغ خودش رفت . من چون از حد ترخص نبايد بگذرم نرفتم .\r\nامروز در باب الموتى كميسيونى در حكومتى داشتند . از قرارى كه شنيدم رئيس ماليه جدوجهد كاملى نموده بود كه آنجا را انقلاب نمايد . شب از آقاى عماد السلطنه و حاجى افخم الدوله كاغذ رسيد كه از سفارت حكم شده است .\r\n\r\nدنبلان در قزوين\r\nدنبلان زياد امسال قزوين مىفروشند كه هرگز در قزوين دنبلان نبود . امسال معلوم مىشود رعايا فهميده‌اند يك همچو چيزى در زمين هست . برده‌اند پيش نايب نهاوند او شناخته كم‌كم باقى دهات آن حول و حوش فهميده‌اند و خروارخروار به شهر مىآورند و خودشان مىخورند . در كشمرز و برزلجين هم پيدا كرده‌اند . يك من يك هزار در شهر مىدهند . ما شب و روز خريده مىخوريم ، چقدر لذيذ است . من در شيراز خورده بودم .\r\n\r\nخيابانهاى قزوين\r\nخيابانهاى قزوين را چراغهاى توردار نصب نموده‌اند خيلى روشن است . آب و جاروب مىكنند مصفا شده . خيابان جلوى الاقاپى كه از عهد سلاطين صفويه است در ايران نظير ندارد . چيزىكه در اين خيابان مصفاى قشنگ اسباب زحمت شده همان فضلهء كلاغهاى بىحساب اين خيابان است كه روى چنارها از اول شب مىخوابند و هر\r\n\r\n","description":"","footnote":"","page_name":" 4115 ","page_number":929},
  {"content":"\r\n\r\nكس در زير درختها بنشيند يا عبور كند حكما كلاهش از فضلهء آنها نشانى زده مىشود .\r\n\r\nترس از آذرى\r\nسه‌شنبه سلخ جمادى الثانيه - شيخ قونسلگرى رفت . جواب داده بود جمعه پست مىآيد . شما شنبه بيائيد تكليف معلوم شايد بشود . مأمور حكومت نرفته . ميرزا احمد خان مانع است . اين رؤساى ساير ادارات و معاون حكومت هم از اين آدم مىترسند . كاغذى باز به ماليه نوشتم جواب سختى داد كه بدون فوت دقيقه‌اى اقدامات مىشود ، تحصيل‌دار مىرود چه و چه . باز به طهران اطلاع دادم خوب است . از قزوين همه روزه پست به طهران مىرود .\r\n\r\nترتيبات قرون وسطى - بنان ديوان\r\nچهارشنبه غرهء شهر رجب - رئيس عدليه را ديدم قرار شد كاغذى به رئيس ماليه بنويسد ده روز مهلت بخواهد . شب جواب او را فرستاده بود ، نوشته بود در قرن بيستم ترتيبات قرون وسطى و ملوك الطوايفى را عين السلطنه جارى كرده برعكس خواهش شما و ايشان خودم الموت مىروم . خواستم اين مطالب را متحد المآلى نوشته به ادارات و ساير جاها بدهم ، رفعت السلطان مانع شد . گفت بدتر مىكند .\r\nبنان ديوان رئيس ماليات مستقيم را خواستيم آمد وعدهء تعارفى دادم شايد رفتن رئيس را موقوف كند . نصرت اللّه وافورى با يك نفر ديگر امروز از طرف حكومت الموت رفتند ولى شهر آمد معلوم شد ابو القاسم خيلى واهمه كرده شبها كشيك‌چى مىگذارد .\r\nمتصل بيدار است . مىگويند از طرف تنكابون خواهند آمد . اين بود كاغذ سراپا فحشى به او نوشتم من آنچه مىكنم اين آدم صاحب دل و جرأت بشود ممكن نيست .\r\nجمعه سيم شهر رجب - خانهء سعيد نظام دعوت داشتيم . مىگفت ميرزا زين العابدين خان كارگزار مىگويد مأموريت الموت به من رجوع شده و اشتباه كلى داشت . گمان مىنمود باز شما به تيولى عمل مىكنيد . من به او حالى كردم حكايت تيول نيست . ملكشان است رعايا را تحريك مىكنند . كارگزار مىگفت رئيس ماليه خيلى « سور » است ، گوش به حرف نمىدهد .\r\n\r\nوفات شيخ سيف الدين\r\nدر قم هنوز انتخابات شروع نشده نزاع سرگرفته . شيخ سيف الدين در طهران مرحوم شده ، آدم بزرگوار خوبى بود . بيشتر امورات مردم را در طهران او انجام مىداد . با ما\r\n\r\n","description":"","footnote":"","page_name":" 4116 ","page_number":930},
  {"content":"\r\n\r\nخيلى دوستى و محبت داشت . خداوند رحمتش كند .\r\n\r\nآصف الدوله\r\nامروز حاجى ميرزا تقى در باغ رفعت السلطان مهمانى كرده بيشتر براى التيام ما بين آصف الدوله و رئيس ماليه . در سرزمينهاى آصف الدوله مشاجره شده بود امروز اصلاح دادند . در باب امورات من و الموت هم صحبت شده . به اين جهت با تلفن به من اطلاع دادند غروب در باغ عدل الممالك با نمايندهء رئيس ماليه ميرزا مهدى خان ملاقاتى حاصل شود . رفتم صحبت زياد شد . آخر الامر اين‌طور صلاح ديدند كه من فردا در ادارهء ماليه با رئيس ملاقات كنم .\r\n\r\nميرزا مهدى خان پاريسى\r\nشنبه 4 رجب 1332 - صبح ادارهء ماليه رفتم در عمارت خورشيد است . آن‌وقت كه قزوين بودم اين عمارت اندرونى ما بود . پيشكار ماليه پشت ميز نشسته بود . ميرزا مهدى خان هم كنار ميز . برخاست دست داد ، خيلى خوب پذيرائى كرد . چاى براى من خواست ، سيگارد داد . پيشكار جوان بلندقدى است . چشم و ابروى مشگى دارد . صورتا خوشگل است . سبيلهاى مشگى خود را مثل دم عقرب سربالا تاب داده . اصلا آذربايجانى است . در پاريس درس خوانده و در رود مقدس « سن » تطهير و تقديس شده .\r\nصحبت زياد شد . صورت جزو جمع الموت را آورد براى من خواند . چون در آنجا بين خالصه و اربابى تفكيك نشده بود يكىيكى از من پرسيد و با قلم مداد خود علامت گذاشت .\r\n\r\nخواستن ماليات\r\nبعد تلگرافى را خواند كه مواجب وزراء نرسيده ادارهء ژاندارمرى پول داده نشده ، تاج‌گذارى نزديك است . ماليات را به يك قسط خواسته‌اند و به من گفت بيست و چهار هزار تومان حساب گذشتهء شماست ، امسال هم تمام را نقد بايد بدهيد . پس از قدرى مذاكره حساب گذشته را گفت مهلت مىدهم ، اما امسال را نقد بايد بدهيد . من مجددا گفتم حساب گذشته با خود حضرت والاست كه صاحب ملك است . من مباشر او بوده‌ام . اما آتيه را پس از اجازهء از طهران هرشكل با اربابان كل رفتار كرديد من هم حاضرم .\r\nعصر باغ رفعت السلطان رفتم متحير بودم و سرگردان . از كجا من پولها را بدهم . خيلى\r\n\r\n","description":"","footnote":"","page_name":" 4117 ","page_number":931},
  {"content":"\r\n\r\nهم مسامحه كنم . سر دهات آدم مىگذارند . الموت هم كه مثل خر مانده منتظر چش است . شيخ در اين بين آمد گفت مژدهء مرا بدهيد . قونسل گفت سفارشنامه رسيده معرفى كامل شده است . مطالب را نوشته روز دوشنبه قونسلگرى ببرم .\r\n\r\nامير اسعد\r\nدوشنبه ششم رجب - ديروز مطالب كه نوشته بود شيخ برد . قونسل مهمان داشت امروز برد . اول مطلب من حكايت ماليات گذشته بود كه من به اجازهء سفارت و قونسلگرى گرفته‌ام در عوض مقررى حضرت و الا ثانى شكايت از امير اسعد و بعد چون همسايهء مقتدرى است و همه روزه اسباب دردسر ، خوب است وسيلهء اصلاحى فراهم كنيد تا رفع كدورت ما از هم بشود . ثالث اخراج و تنبيه جلال و ساير اشرار . عصر خانهء عدل الممالك رفتم قبل از من قونسل آنجا رفته بود . شاهزاده خيلى صحبت از من كرده بود .\r\n\r\nشاهزاده آدم خوبى است\r\nسه‌شنبه هفتم رجب - بنان ديوان كاغذ نوشته بود مبلغ يك هزار تومان در ظرف دو ساعت از بابت ماليات خود بايد بپردازيد . جواب نوشتم ندارم . قزوين هم بانك فلاحتى و زراعتى ندارد تا فورى قرض كنم . بعد از نوشتن اين جواب كه بيشتر اميد داشتم قونسل حالا همراهى خواهد كرد شيخ ابراهيم وارد اطاق شد مثل خرس تيرخورده . ها ، چه خبر است ؟ گفت قونسل يكىيكى كاغذها را قرائت كرد گفت اينها به من مربوط نيست و در سفارشنامه اينها نوشته نشده به من فقط معرفى كرده‌اند كه شاهزاده آدم خوبى است .\r\nعين السلطنه پسر او قزوين است . هرچه گفتم پريروز شما طور ديگر گفتيد ، مطالب را گفتيد بنويسم همين جواب را داد . من تلفن كردم و خودم درشكه كرايه كرده رفتم . اشدّ آنچه را شيخ گفته بود گفتم . جواب داد بايد يكىيكى به من از طهران بنويسند . اين‌طور همراهى كن ، اينطور گفتگو كن . پلتيك تغيير كرده فقط حكم سفارت لازم است .\r\nمراجعت تلگرافى به طهران مخابره نمودم . از ماليه باز كاغذ نوشته بودند هزار تومان را ندهيد تحصيل‌دار مىفرستيم .\r\nچون حضرت اقدس و الا به من سخت نوشته بودند نه يك پول بده نه تعهد پرداخت را كن ، جواب دادم آن شما آن الموت .\r\n\r\n","description":"","footnote":"","page_name":" 4118 ","page_number":932},
  {"content":"\r\n\r\n\r\nمعتمد السلطنه حاكم قزوين\r\nحكومت قزوين را به جناب معتمد السلطنه ميرزا ابراهيم معروف ( پدر نورين نيرين آقاى وثوق الدوله وزير امور خارجه و آقاى قوام السلطنه وزير ماليه ) دادند . با اين كبر سن و همچو پسرها طمع و آز او را به قبول حكومت وادار نمود .\r\nتقى ديروز صبح با كاغذجات زياد و اعلان ماليات الموت با گارى پست طهران رفت .\r\nماليه خيلى به مردم فشار مىآورد . تمام ماليات را در اين موقع سال به يك قسط مىخواهد خيلى به رعيت ستم است .\r\n\r\nعزيز السلطنه\r\nشنبه يازدهم رجب ، 14 جوزا - عزيز السلطنه همشيره‌زاده پس از سه سال اقامت در خانهء نواب عاليه و شوهر دادن دخترهاى رفعت السلطان امروز به طهران رفت . اينجا برايش شوهر پيدا نشد شايد طهران دست و پائى بكند . قدرى دنبلان براى حضرت و الا روانه كردم . هادى خان كرد تحصيلدار رودبار و الموت شد امروز رفت . ضمنا به توسط آقاى رفعت السلطان به او سپرديم ديرتر شروع به ماليات دهات بكند بلكه حكمى برسد .\r\n\r\nانتخابات و دموكراتها - دخوها\r\nاعلان انتخابات شد . در قزوين كوره‌پز و دخوها هم خيال وكالت دارند و از قرار صحبت مردم مىتوانند هم براى اين‌كه فلان دخوباشى تا هزار رأى از باغبان و عمله‌جات خود مىتواند تحصيل كند دمكراتها از انتخاب خودهايشان مأيوس شده‌اند .\r\nنفهميده اين قانون را نوشتند و حالا در مقابل ملّاك و متنفذين و صاحبان ايل و قبيله نمىتوانند دوام بياورند . رأى آزاد است و عموم ، هركس چهار پارچه ملك دارد يا صد خانوار ايل و طايفه داعيه وكالت دارد . به چه اصرار و جدوجهدى اين قانون را نوشتند و حالا درمانده‌اند . عمل خودشان پاپيچ خودشان شده .\r\nدر قزوين مثل طهران من دوست و آشنا و قوم‌خويش ندارم ، به اين جهت خوش نيستم . حتى به شهر هم آشنائى ندارم . اغلب راه را غلطى مىروم و چون هيچ‌جا را نمىشناسم گردش هم كيف و لذت نمىدهد مگر در همان خيابانها .\r\nپريشب رئيس ماليه بازديد من آمد ( رؤيت مار ملاقات اين آدم است ) . خيلى افادهء علمى كرد . در آخر مىگفت حكومت لازم نيست چون كارى ندارد و همه كار از او مجزا است .\r\n\r\n","description":"","footnote":"","page_name":" 4119 ","page_number":933},
  {"content":"\r\n\r\n\r\nملاقات معتمد السلطنه\r\nجمعه 17 رجب - حاكم معتمد السلطنه در خانهء شيخ الاسلام منزل كرده ، چون سه اطاقى كه در تمام عمارات مفصلهء قزوين براى حاكم دارند خراب و ويران شده است . من با رئيس عدليه ديدن رفتم . كمال محبت را نمود . همه ما را مىشناسد . قديمى است .\r\nكتابى جلويش بود باز كرده كاغذى به من نمود كه در طهران قبل از اين‌كه عنوان حكومت من بشود كسان سپهدار سؤال نمودند كه قريهء كلان الموت خالصه است يا اربابى . اين هم كاغذ لطفعلى خان فراش‌باشى سپهدار . من در ثبتها نگاه كردم گفتم خالصه است . ديگر دنبال اين سؤال و كاغذ نيامدند . معتمد السلطنه سالها مستوفى آذربايجان بود و از مستوفيان درجه اول ، تمام ثبتها را دارد ، يعنى از عهد پدرش قوام الدوله تا الى كنون . بعد من شمه‌اى از اوضاع ناگوار الموت گفتم ، اندكى هم از پيشكار ماليه . رئيس عدليه خيلى همراهى كرد .\r\n\r\nسالار حشمت\r\nبعد ديدن معاون حكومت رفتيم . سالار حشمت لقب دارد . از نوكرهاى شخصى خودش است . كامل است خيلى به نظر زرنگ و هوشيار آمد . بسيار هم متعارف « 1 » بود .\r\n\r\nشأن كلمات فرانسه\r\nچون در كشمرز و آتش انبار ژاندارمهاى پست بعضى تعديات نموده بودند خانهء حاجى خان ياور رفتم . چون اسامى فرانسه امروز شئوناتى در مملكت ما دارد حاجى خان [ را 
  ] « ماژر » مىگويند . اگر ياور بگوئى بدش مىآيد . سابقا در قزاقخانه بوده ، آشناست .\r\nتعهد كرد تحقيقات كند رفع تعدى بنمايد كه آخر الامر ننمود ( دو نفر شاهسون رعيت ما را بردند در مركز پست ژاندارم آن‌وقت اينها فارسى نمىدانستند صاحب‌منصب تركى نمىدانست . هدايت خان مدعى مترجم شد در ترجمه سرقت را ثابت كرد مبلغى جرم دادند . )\r\n\r\nنظميهء قانونى\r\nرئيس نظميه سوئدى براى قزوين با يك عده پليس و صاحب‌منصب از طهران آمده اسم رئيس ماژر بيورلينگ است . اول شهرى است پس از طهران كه نظميهء قانونى برقرار\r\n\r\n\r\n","description":"","footnote":"\r\n( 1 ) - مقصودش اين است كه با تعارف بود ( ا . افشار ) .\r\n","page_name":" 4120 ","page_number":934},
  {"content":"\r\n\r\nمىشود . تمام پليسهاى سابق را اخراج [ كرده‌اند و 
  ] مجددا مىگيرند و مدرسه مىبرند مقدماتى بخوانند ، مشق بكنند . آن‌وقت سر خدمت بروند . رئيس نظميهء سابق كه لقبى هم دارد فعلا جزو سايرين درس الفباء مىخواند چون هيچ سواد فارسى نداشت .\r\n\r\nروزنامهء رعد قزوين\r\nعريضه‌جات الموتيها دور مىزند . اسعد الحكماء ، سيد بزرگ ، ميرزا اسحق متصل اين در آن در و بيشتر ماليه مىروند . در روزنامهء « رعد قزوين » مقاله‌اى از قول الموتيها نوشته بود حكومت خواسته‌اند . امروز هم حكومت عريضهء آنها را به من نمود و من هم در باب بهره صحبت كردم . تصديق كرد ده بايد قانون برداشت آن معلوم باشد ، با الموتيها صحبت مىكنم .\r\n\r\nوكلاى قزوين - هشتاد داوطلب\r\nشنبه 18 رجب - باغ رفعت السلطان بودم . انتخابات مىشود . در قزوين ميل دارند يك نفر ملا و يك نفر اعيان انتخاب كنند ، آن براى شرعيات ديگرى براى عرفيات . دمكراتها عقب رفته‌اند اما باطنا خيلى تلاش مىكنند . حاجى سيد اسد اللّه تنكابونى الاصل يقين است در قزوين انتخاب مىشود ، مجتهد است و محل وثوق كسبه و تجار . قزوين هشتاد نفر داوطلب وكالت دارد از سپهدار اعظم و شيخ الاسلام و بشارت السلطنه گرفته تا كوره‌پز و دخو . همه هم صاحب‌رأى مىشوند . زيرا همين كوره‌پز دوازده دسته خشت‌مال دارد ، دوازده دسته بلكه بيشتر خرك‌چى . همينها براى او رأى مىدهند . فلان دخو از باغبان و بيل‌زن و آب‌يار و عمله صد نفر متجاوز . در همدان شش هزار ، نفر شش هزار نفر رعيت به شهر براى تعرفه مىآيد و البته اميرنظام با حسام الملك انتخاب مىشوند . در اينجا كمتر تعرفه مىدهند به بلوكات و دهات هم دير آدم مىفرستند .\r\n\r\nدموكرات - لامذهب\r\nدر قم نزاع شده لفظ دمكرات مرادف با « لامذهب » شده است . مردم اين‌طور ترجمه مىكنند .\r\nاز طهران كاغذ مختصرى از حضرت و الا رسيد كه سفارت شمران رفته من هم رفتم آنجا ملاقات مىكنم . كاغذى در باب بهره براى حكومت نوشتم بردم بشارت السلطنه و حاجى ميرزا ابو تراب قرائت كردند . قرار شد خود بشارت برساند و مذاكره نمايد .\r\n\r\n","description":"","footnote":"","page_name":" 4121 ","page_number":935},
  {"content":"\r\n\r\n\r\nكتك زدن عارف\r\nدر طهران عارف قزوينى اشعارى گفته كه به طبع سپهدار گران آمده . چند نفر از نوكرهاى خودش را مىگويد عصر در خيابان عارف را با عصاهاى آهنى به‌قدر واقع كتك مىزنند . عارف هم چون به واسطهء آواز و اشعار و تصنيفهاى تازه‌تازه كه مىگويد در ميان جوانان و خانمها صاحب احترامى است . خيلى ناز و غمزه براى اين كتك خوردن به خرج داده . تمام خانمهاى طهران عيادت كردند . آدمهاى سپهدار را گرفتند ، خود سپهدار تحاشى كرد . در عدليه محكوم حبس شدند . محرمانه سپهدار پول داد و حبس آنها را خريد آزاد شدند . حالا عارف چندين مقابل سابق شهرت كرده اما در بستر افتاده و غمزه مىآيد . چند فرد از اشعار اين است :\r\n ز خواب غفلت هرآن ديده‌اى كه بيدار است * بدين گناه اگر كور شد سزاوار است\r\nهر آن سرى كه ندارد سر وطن‌خواهى * الهى آن‌كه شود سرنگون كه سربار است\r\nپليس مخفى ما هست محتسب به قمار * به خواب شهوت عسس رفته دزد در كار است\r\nبگو به عقل منه پا در آستانهء عشق * كه عشق در خط ديوانگى سپهدار است\r\nگرفت وجهى و ما را به بيع قطع فروخت * ببين كه در همه‌جا صرفه با خريدار است\r\nمرا ببين به چه شهرى دچار گرديدم * نشان دهند كه عارف ز جزو اشرار است \r\n\r\nارزن خروارى بيست و پنج تومان\r\nدوشنبه 20 رجب - مهلت سرآمد اما رئيس ماليه از من مأيوس است . مگر دهات آدم بفرستد حكم او را هم نه من و نه ديگران ديده‌اند . اين گويا بىحكم قوشچىباشى است .\r\nحكومت جواب گفته است معاون شما را ملاقات مىكند . اسعد الحكماء و سيد بزرگ متصل در تاخت هستند . عوض محبتهاى من است . ميرزا اسحق شهر آمده من در اين مدت يك شاهى از بابت مال الاجارهء شترخان و كوهنجان از اينها نگرفتم . ارزن ملك مرا خروارى بيست و پنج تومان فروختند خجالت نمىكشند . جلال حرام‌زاده در الموت\r\n\r\n","description":"","footnote":"","page_name":" 4122 ","page_number":936},
  {"content":"\r\n\r\nوكالت‌نامچه مىگيرد برود طهران . مأمورين ماليه جريمه قانونى دريافت مىكنند دفعهء اول صد پنج دفعه دوم صد ده . در روزنامه اعلان كرده بود . استقبال حاكم همه رفتند او نرفت . ديدن هم چند روز بعد رفت ، آن هم با يك تفرعن زياد . در ادارهء حكومتى و عدليه آدم گذاشته كنترول نموده است .\r\n\r\nسالار حشمت - الموت و لشت‌نشا\r\nچهارشنبه 22 رجب - عصر خانهء بشارت السلطنه رفتم . تازه باغى ساخته باغبان از طهران آورده . بسيار گل‌كارى و چمن‌كارى قشنگى كرده . امروز در قزوين اول باغ است .\r\nخيابانهاى شن ريخته دارد . اما بسيار بزرگ نيست باغ سرخانه است . سالار حشمت آمد .\r\nآدم حراف زرنگى است . سيد است اهل دولاب طهران . مىگفت الموت شما قرينهء لشت‌نشاى امين الدوله شده . يك ستون روزنامه الموت است يكى لشت و نشا . با اين همه تظلمات حكما بايد نايب الحكومه برود منتهى معتمد السلطنه خودش بهتر از همه مىداند كه آنجا خالصه و ملك شماست . فرمان شما را هم او مهر نموده است .\r\nسفارشات مىكنم بر خلاف مالكيت و ميل شما رفتار نكنند . من گفتم نايب الحكومهء شما را مفسدين آنجا نمىگذارند به حال خود باشد و اين‌همه خواستن نايب الحكومه فقط براى اخلال امر دهات من است و الّا الموت قابل اين‌كه يك نفر برود آن هم بدون مواجب نيست . به هرحال در حضور آقايان قول داد نايب الحكومه باعث اخلال نشود بلكه مقوى كار من باشد .\r\n\r\nانتخابات آذربايجان\r\nتبريز پنج شرط براى انتخاب وكيل تلگراف نموده و هيچ زير بار انتخاب وكيل نمىرود . زنجان انجمن انتخابات را بستند در كوچه و بازار فرياد كردند مشروطه براى چه چيز است ما تابع تبريز هستيم . آنجا اگر قبول كرد ما هم مىكنيم . شجاع الدوله نخواهد گذاشت . در زنجان بين سردار مؤيد برادر شجاع الدوله و جهانشاه خان گفتگوئى حاصل شده ، شجاع الدوله از تبريز قزاق روس و سوار زياد فرستاده .\r\nقونسل رضى خان را جواب كرده بود امروز هم بهانه از يمين خاقان گرفته عذر او را هم خواست . فقط موثق ديوان مانده آن دو نفر خوب منافعى در عهد اسنيكو كردند .\r\n\r\n","description":"","footnote":"","page_name":" 4123 ","page_number":937},
  {"content":"\r\n\r\n\r\nموثق ديوان\r\nجمعه 25 - روز بيست و سوم در اينجا در مسجد شاه تعرفه دادند . رفعت السلطان عضو انجمن است . مطالب خود را كه احضار عارضين ايضا احضار رعاياى دهات براى تعيين بهره و دستگيرى اشرار نوشته با حواله پنجاه تومان براى سالار حشمت معاون توسط بشارت السلطنه روانه كردم . عصر با موثق ديوان باغ ميكائيل خان رفتيم .\r\n\r\nمعاون حضرت - بشارت السلطنه\r\nدر روزنامهء « رعد قزوين » نوشته بود اهالى الموت را دو بشارت يكى رفتن نايب الحكومه ، ديگرى رفتن ميرزا احمد خان پيشكار . شنبه اول عدليه رفتم قدرى با معاون حضرت مشورت كردم ، بعد ماليه رفتم . هرچه خواستم بفهمم براى چه الموت مىرود نفهميدم و گفت شما هم بيائيد برويم مقصودى ندارم ، بلكه كارهاى شما را هم انجام بدهم . به حكومت هم مىنويسم اجازه بدهد . از ماليه خانهء بشارت السلطنه رفتم .\r\nحاجى ميرزا ابو تراب بود . تفصيل را گفتم جواب گفت برويد شايد نرويد باعث اغتشاش بشود .\r\n\r\nمعز خاقان\r\nبه اتفاق ادارهء حكومتى نزد سالار رفتيم . صدرآباديها جمعيت زياد شهر آمده تعرفه بگيرند . دمكراتها شلوغ كرده بودند . امروز بشارت را آورده بودند و مجلسى بود . بعد از ختم مجلس آمدند اين اطاق گفت مىگويند معز خاقان را كه از طهران همراه آمده نايب الحكومه مىكنم كه نوكر خود شما باشد . اما مخارج او را بايد بدهيد . شاهزاده معز خاقان را ديد ، ماهى پنجاه تومان خواست .\r\n\r\nتوقعات - منازعهء شش ساله\r\nمن جواب كردم كه الموت آنقدر ندارد كه من ماهى پنجاه تومان بدهم . از آن گذشته اين يك بدعتى مىشود كه آن‌وقت همه‌ساله من بايد اين مبلغ را بدهم . اصلا نقد و جنس مال من نباشد گذران من در الموت نمىشود . ناچارم مطالبات را وصول كرده بروم طهران . سرگردان و متحيرم از شش طرف مرا احاطه كرده‌اند . همه هم توقع دارند . همه گمان مىكنند من سالى ده پانزده هزار تومان از الموت مىبرم . به هركس سلام كنم توقع دارد . بىجا هم اين تصور را نمىكنند . اين‌همه عرض و داد ، اين‌همه تظلمات ، اين‌همه\r\n\r\n","description":"","footnote":"","page_name":" 4124 ","page_number":938},
  {"content":"\r\n\r\nدرخواستهاى من اسباب شبههء آنها شده . مىگويند اگر اينجا منافع براى شما ندارد چرا آنقدر اصرار در نگاه‌دارى آنجا داريد و مثل شما شخصى از وطن ، از خانه ، از نوكرى دست برداشته آنجا را اختيار كرده [ ايد 
  ] . راست مىگوئيد منافع ندارد ، دردسر هم كه فوق‌العاده دارد بفروشيد خودتان را خلاص كنيد . شش سال است ما اهالى قزوين متصل منازعهء شما و الموتيها را مىشنويم . اين‌همه كشمكش ، اين‌همه دردسر و زحمت ، اين همه بهتان و افترا كه به شما مىزنند در صورت عدم منافع بفروشيد خلاص شويد . زن آدم بد مىشود طلاق مىدهد . اولاد ناخلف مىشود خارج مىكند . اين چه عشقى است شما به اين خراب‌شده داريد ، وقتى كه جواب مىدهى حضرت و الا راضى نمىشود يك حرفى مىزنند كه من ديگر نمىتوانم بنويسم . حقيقتا همه را صحبت الموت خسته كرده .\r\nروزنامه است الموت ، وزارت‌خانه است الموت ، در هرمجلس هرمحفل حكايت آنجاست و عريضه‌جات آنها . به حق خدا من از اسم الموت كه جائى برده مىشود خجالت مىكشم .\r\nيكشنبه 26 رجب ، 30 جوزا - امروز ماليه رفتم براى آن‌كه با هركس مشورت كردم گفت البته برويد ، شايد نرويد مثل حكايت سعيد نظام و پرچه‌كوهيهاى رودبار بشود . اما همهء آنها به من مىگفتند اين مرد كه براى چه آنجا مىرود ، چه قصدى دارد . بارى پيشكار قسم خورد قصدى ندارم اصلاح هم مىدهم . اول مىروم رودبار بعد مىآيم الموت . لهذا قبول كردم بروم كاغذى به حكومت نوشت كه من لازم است الموت بروم شاهزاده هم بايد باشد . هيچ حكم او را نديده‌ام . هيچ نمىفهمم براى چه مىآيد . حالا كه قول داد كار مرا اصلاح كند حتى مال براى من گفت بگيرند ( خوب از عهده قول خودش برآمد ) . رفتم قنسول را ديدم حكايت را نقل كردم . او هم متعجب شد كه چه كار مخفى آنجا دارد كه نمىگويد . حكم او را ديديد ؟ گفتم خير ، خنده‌اى كرد .\r\n\r\nداماد غياث نظام\r\nنور اللّه خان داماد مرحوم غياث نظام را نايب الحكومهء الموت كردند . او هم به گمان اين كه آنجا خبرى است . ده واسطه نزد من فرستاده تصويب كنم . هزار جا قول و ضامن داده .\r\nديدن من هم آمد . آدم كامل زبان‌بازى است . نوشتم به بشارت كه پنجاه تومان را شيرينى ورود به سالار بدهيد . دندانم چرك بود رفتم دندانسازى پاك كرد . دوا هم براى دندان گرفتم ، پس‌فردا بايد رفت .\r\nدوشنبه 27 - كاغذى پيشكار نوشته بود حكومت اجازه داده شما دو روز بعد از من حركت كنيد . آدم فرستادم ببينم چطور مىرود . از در آلاقاپى بيرون آمده بود گفته بود ما\r\n\r\n","description":"","footnote":"","page_name":" 4125 ","page_number":939},
  {"content":"\r\n\r\nبلد لازم داريم ، فورا محمد كلانى شيطان تعظيم كرده گفته بود چاكر همراه هستم .\r\n\r\nجلال و جبروت پيشكار\r\nسيزده سوار بودند . بنان همايون هم همراه بود . محمد تفنگ ساچمه‌زن پيشكار را به دوش انداخته جلو افتاد . از كارهاى لغو و خرج‌تراشيهاى ماليهء غيرمسئول يكى اين است .\r\nباوجود آن‌كه ژاندارمرى سى سوار به آنها هروقت بخواهد مىدهند بيست نفر سوار نفرى ماهى پانزده تومان پيشكار براى جلال و جبروت خودش گرفته . همه را لباس داده .\r\nچند نفر از اينها هم همراه او بودند . عصر من حكومت رفتم . او هم بسيار تعجب از رفتن ميرزا احمد خان داشت . سواد فرمان و احكام جديد وزارت داخله را دادم خواند . از آنجا بعضى جاهاى ديگر به وداع [ رفتم 
  ] . چون جمعى از الموتيها شهر آمده متصل اينجا و آنجا مىروند سالار حشمت را ديدم خيلى صحبت كردم . او گفت تمام را به نايب الحكومه سفارش مىكنم بلكه همان‌جا اين گفتگوها را خاتمه بدهد ، حالا كه با ميرزا احمد خان مىرويد . از آنجا شاهزاده حسين ( ع ) زيارت رفتم . شب كاغذجاتى به طهران نوشته . از افخم الدوله كاغذ رسيد . رئيس الوزرا حكم داده موقوف المطالبه باشد ، اما خبر ندارد كه من با ميرزا احمد خان مىروم .\r\n\r\nفصل دوم كربلا 28 رجب دوم سرطان لغايت 15 ذيقعدهء سيم ميزان 1333\r\nعصر سه‌شنبه 28 رجب - از باغ رفعت السلطان خانهء عدل الممالك رفتم . بعد از صرف چاى با تقى و محمد على و اسمعيل سوار شده دو از شب گذشته وارد دستگرد بالا شدم .\r\nبارها نرسيد ، همچو گفتند كه ورس رفته‌اند . باد شديدى برخاست ، اطاق هم باوجودى كه تازه‌ساز بود ساس داشت . رفتند از خانهء ديگر رخت‌خواب آوردند در ايوان خوابيدم .\r\n\r\nدر راه\r\nچهارشنبه باد مىآمد ، مه بلند شده بود هوا را خنك كرده بود . سردسته سوار شدم .\r\nعارضين الموتى مىرفتند مرا از دور ديدند از خجلت مخفى شدند . از عارضين درويش چلاق بالاروچى بود ، ميرزا على وركى . ناهار شيركوه قدرى توت و دوغ خوردم . پنج به غروب داشتيم سوار شدم . آب زياد است . از راه تله بيدلان بايد رفت . الحمد للّه هوا مه و\r\n\r\n","description":"","footnote":"","page_name":" 4126 ","page_number":940},
  {"content":"\r\n\r\nنسيم داشت . با وصف آن به يك حال فلاكت و سختى ما خودمان را شورستان رسانديم .\r\nتمام راه را پياده آمديم . تقى از همه ما گنده‌تر بود مشرف به موت بود . اگر شمسعلى شورستانى و على رضاى جولادكى همراه من نبودند امكان نداشت من بتوانم بيايم .\r\nحسنقلى نبود بعد آمد . تازه زن گرفته . ضعيفه از طرف مادر دهكى و از طرف پدر فيشانى است . بيوه بوده ، صبح پنجشنبه توت مفصلى خورديم ، براى آن‌كه بالاها توت امسال نيست سرما زده . هوا مه داشت سوار شديم . چهار از دسته گذشته وارد قلعه شدم . بهمن و نوكرها در ناريان استقبال آمده بودند . بهمن غريبى مىكرد . الحمد للّه همگى سلامت بودند .\r\n\r\nاحمد آذرى در الموت\r\nجمعه دوم شعبان المعظم ، پنجم سرطان - قلعه مصفا [ ست 
  ] و هواى خوشى دارد . برويم سر داستان . احمد آذرى پيشكار ماليه هيچ رودبار توقف نكرد . شب اول سيميار ، شب دوم منزل امير اسعد ، شب سوم صاين كلايه ، فورا به عرض مىرسانند عين السلطنه آمد و رفت قلعه . مىگويد بنا نبود بيايد . فورا دو نفر ژاندارم روانه شورستان مىكند . ژاندارمها آمده از حسنقلى بيك مؤاخذه مىكنند چرا فلان‌كس آمده و بعد مىروند . از صاين‌كلايه ديروز عصر مىرود فيشان ، از آنجا برحسب خواهش محمد كه مىگويد شاهزادهء خانه ما را خراب كرده ما امنيت نداريم . جلال خان مىترسد حضور مبارك شرفياب شود . دو نفر از آن سوارهاى مخصوص خودش را روانه مىكند . اين دو نفر سوار ناهار آمدند قلعه . من اندرون بودم خبر كردند من به گمان اين‌كه با من كارى دارند گفتم باشند پس از خواب آنها را ملاقات مىكنم . من چه تصوراتى مىكردم . از شهر مبلغى مسكرات ، ليمونات ، شيرينى ، آجيل و غيره و غيره آوردم . اينجا دادم براى اسبهاى او آخور زدند . كاه علف تهيه نمودند . چادر زدند به همه گفتم پيشكار قلعه خواهد آمد و تمام كارها را انجام مىدهم . حالا مىبينم سر از فيشان درمىآورد و تمام شيطانها دورش جمع شده فرياد تشكيّات به فلك اطلس مىرود . بارى عصر بيرون رفتم يكى از آن سوارها كه مقدم‌تر بود خواستم پرسيدم چه مطلب داريد ؟ گفت عرضى نداريم . گفتم كاغذ داريد گفت خير .\r\nگفتم پس اينجا آمدى چه كنى ؟ گفت خسته بوديم آمديم استراحت كنيم . شما فرموديد باشيد مانديم . گفتم پس كجا مأموريت داريد ؟ گفت كلان مىرويم . براى چه كار ؟ پيشكار دستورالعملى داده . چه دستورالعمل ؟ تحقيقات كنيم . مگر پيشكار نمىآيد ؟ گفت خير گازرخان مىرود ( من ديدم نقشه را درست ريخته‌اند ) . گفتم در فيشان رعايا چه گفتند ؟\r\nگفت حال رعيت معلوم است ، به قدرى شكايات كردند كه حساب نداشت . گفتم پيشكار\r\n\r\n","description":"","footnote":"","page_name":" 4127 ","page_number":941},
  {"content":"\r\n\r\nچه جواب داد . گفت وعده داد درست مىشود . آنها را مرخص كردم رفتند كلان تحقيقات كنند .\r\n\r\nالموت خالصه نيست\r\nآنچه به ما معلوم شد و قريب به يقين است در راه محمد آنچه دروغ بايد بگويد گفته و بعد هم امير اسعد لازمهء دستورالعمل و راهنمائى را كرده بلكه به قول چند نفر مبلغى هم به ميرزا احمد خان تعارف داده است . آن دكتر ميرزا صدرا هم كه جزئى علاقه در يارفى داشت زايد بر اندازه سعايت كرده . يك مسئله ديگر هم كه ميرزا احمد خان را وحشى كرده به او گفته‌اند امكان ندارد به شما ماليات بدهند جز آن‌كه رعيت را دل‌خوش كنيد . او هم در اين دو سه جا گفته است در ثبت من الموت خالصه نوشته نشده است .\r\nحالا ببينيد براى اين يك كلمه حرف بىاساس رعيت چه مىكند . قباله است كه پشت‌سر هم بيرون مىآورند ، چه قباله‌اى . مثلا فلان رعيت پنجاه سال پيش فروخته و آنجا نوشته ملك موروثى متصرفى خود را . فرمان ماليات است بيرون مىآورند . دروغها است جعل مىكنند . قربان و صدقهء ميرزا احمد خان مىروند . ملائك و فرشته‌اش خطاب مىكنند .\r\nپاك و صاف الموت برهم خورد . اعتناى سگ هم به من و آدم من نمىكنند . شب تمام را فكر كردم و از نوكر خجالت مىكشيدم كه چه حرفها و نويدها زدم و دادم حالا چه پيش آمد .\r\n\r\nآذرى در فيشان\r\nشنبه سيم شعبان ، ششم سرطان - راپرت به ما دادند ميرزا احمد خان از فيشان ناهار را شترخان خورد ، مفسدين فيشان و اندج مثل پسرهاى سيد بزرگ ، برادرش سيد قوام ، احمد نصير ، محمد على اندجى ، ميرزا على اكبر هم خودش را داخل كرده همراه بودند .\r\nجلال هم صبح با دسته‌اى رفته بود در راه ديده بود . از شورستان براى من حسنقلى جوجه و توت و پنير فرستاده ، بعد از تظلمات فراوان مىگويد باوجود تشريف داشتن حضرت اشرف آدم شاهزاده سورسات روانه قلعه مىكند . فورا ژاندارم مىرود عقب حسنقلى بيك و رعاياى شورستان . من در شورستان جوجه‌هاى خوب ديدم كه مال خود حسنقلى بيك بود . توت هم براى بچه‌ها او هم امروز فرستاده بود و من براى زهرمار كردن خود ميرزا احمد خان خواسته بودم . بارى حسنقلى بيك را با جمشيد پيرمرد و دو سه نفر رعيت ديگر مىبرند به حضور حضرت اشرف . حضرت اشرف خطاب به حسنقلى بيك مىكند . حسنقلى بيك شما هستيد ؟ عرض مىكند بله . مىفرمايند شما از\r\n\r\n","description":"","footnote":"","page_name":" 4128 ","page_number":942},
  {"content":"\r\n\r\nاين به بعد نبايد دخالت به اين دهات كنيد . مىگويد چشم . تو پدرسوخته رعيت شورستان را مانع شدى پيش من نيامد . گفته بود خلاف عرض كردند . خبر نكردند . خود رعيت حاضر است سؤال كنيد . بعد مىگويد به چه حساب سيورسات روانه كردى ؟\r\nمىگويد سيورسات نبود ، جوجه و توت بود . جوجه‌ها چندتا مال خودم بود باقى را قران چرخى دادم از شهرك از رعيت مشهدى محمد خريدند . مىگوئيد اين‌طور نيست بفرستيد رعيت را بياورند . آقايم بود از شهر آمده بود جوجه فرستادم ، ربطى به كسى ندارد . حضرت اشرف قدرى ملول مىشود و مىفرمايند برو از خانهء خودت بيرون نيا .\r\nحسنقلى مىرود . هدايت خان با ميرزا على اكبر و عنايت و محمد على نزدش بودند ، بنا مىكنند از حسنقلى بد گفتن . هدايت خان هم محض خاطر آنها چند فحش به حسنقلى مىدهد و دست به چوب مىكند مانع مىشوند . جمشيد و سايرين را هم نگاه مىدارند پنج‌روزه التزام ماليات را مىگيرند .\r\n\r\nآذرى به سوى گازرخان\r\nعصر پيشكار كه با هدايت خان و مأمورين رودبار هيجده سوار هستند با اين جمعيت الموتى كه پنجاه شصت نفر مىشوند به سمت گازرخان عازم مىشوند . سه‌شنبه سيم را گازرخان بودند . كسان شيخ محمد على ملعون و بعضى مفسدها فريادهاى تظلم مىزنند كه از عهد جمشيد ملك مال خودمان بوده ، چند تا نوشتهء كهنه هم در دست داشتند .\r\nجلال و سايرين هم معلوم است ، چه‌ها مىگويند . من از قلعه على احمد پائين‌روچى را به جاسوسى روانه كردم .\r\nروز يكشنبه من اين حركات ميرزا احمد خان را جنون فقط دانستم ، لهذا خواستم به توسط رقعه بلكه مرض او را معالجه نموده باشم . اين شد كاغذى نوشتم كه اين اشخاص را عقب سرت انداخته ده به ده مىروى معلوم است چه مىگويند . پس همان‌طور كه از طرف من كسى نيست آنها را هم همراه نبر تا اگر ميل تحقيق دارى از روى صحت تحقيقات واقع شود .\r\n\r\nبرخورد به آذرى\r\nآدم من مراجعت نكرده گفتند محمد حسين زواركى ناهار براى پيشكار در مدان خبر كرده و يك نفر سوار هم همايون بيك را از گرمارود گرفته برد . كلانيها هم از جلو و عقب آدم‌هاى ميرزا احمد خان اين طرف و آن طرف مىدوند حكايتى است هنگامه‌اى است .\r\nبارى با حال افسرده غروب بود با حيدر قلى خان تا سراج‌محله گردش رفتم . مراجعت\r\n\r\n","description":"","footnote":"","page_name":" 4129 ","page_number":943},
  {"content":"\r\n\r\nمىكردم ديدم كوكبهء پيشكار نمايان شد . وسط راه سراج‌محله و زوارك تلافى واقع شد .\r\nمن ديدم محمد كلانى تفنگ به دوش پياده جلوى ميرزا احمد خان مثل شيطان مىدود . به من رسيد از روى لاعلاجى تعظيمى كرد رد شد . سلام من و پيشكار يك مرتبه صدا كرد و هردو ايستاديم . گفتم چرا بىلطفى كرديد قلعه تشريف نياورديد ؟ گفت خير شرفياب مىشوم واقعا پايتخت جاى خوب باصفائى است . گفتم كلبهء درويشى است و خانهء دهقانى است نه پايتخت . خوب اقلا يك فنجان چاى كه ممكن بود صرف كنيد ؟ گفت خير وعده داده‌ام ورك بايد بروم . راستى نزديك بود ما را آب رودخانه ببرد ، خيلى آب بود . گفتم آن آب بهتر از راه تله بود كه من آمدم . حالا راستى ورك مىرويد . گفت بله بله ، مرخص مىشوم . گفتم خدا نگاهدار و يك كنار ايستادم . او هم با سر تعارفى كرده ركاب به اسب زد رفت . بنان [ ديوان 
  ] پشت‌سرش بود ، سلام و احوال‌پرسى كرد . هدايت خان و يك نفر ديگر هم بود . بعد چندين سوار پشت‌سر همه ميرزا على اكبر . سايرين از جلو رفته بودند .\r\n\r\nآذرى در قلعهء حسن\r\nاينها رفتند ورك . على احمد آمد با قاصد . قاصد گفت كاغذ را در لامان دادم خواند گفت جواب مىدهم . على احمد گفت امروز قلعه حسن رفته بودند رعايا گفته بودند اين قلعه را هم شاهزاده خراب كرد . آن احمق هم باور كرده بود . بعد گفت همه‌جا را سفارش كرده چيزى به شما ندهند رعيت دعاگو بود از همه‌جا هم تحقيق مىكند و صورت اجاره را برمىدارد و مىگويد شاهزاده پنجاه هزار تومان مديون است . همه را بايد بگيرم در ثبت من خالصه نيست .\r\nهمايون را در يارفى نگاه داشته بودند . آنجا ملاقات مىكند فحش زياد مىدهد چرا پيش من نيامدى . ماليات چه شد و همين‌طور مغلولا او را ورك بردند . موسى و تقى خوينى هم در يارفى پاى ركاب حضرت اشرف افتاده آرام‌آرام صحبت مىكردند .\r\nشب را با خيالات زياد خوابيدم . زيرا اين آدم كار مرا به كلى خراب كرد . هيچ مأمور دولتى از غلام كرد گرفته تا ميرزا شفيع خان اين عبارت كه اينجا خالصه نيست نزدند ، بلكه فرمان دولت را مطاع و متبع شمردند و به همه مىگفتند خالصه است ، خالصه . اين آدم با آن سبيلها به رسميت پيشكارى يك همچو عبارتى را گفت و حالا خيلىخيلى سخت است تا از دهن اين مردم بيرون برود . در گازرخان و فيشان با اين همه آدم كه همراه داشت و اين همه رعيت كه جمع شده بود تمام سيورسات گرفتند . فيشان ده تومان به پسر سيد بزرگ داد ، گازرخان پنج تومان به ملا شعبان كه هردو نوش جان كردند و به\r\n\r\n","description":"","footnote":"","page_name":" 4130 ","page_number":944},
  {"content":"\r\n\r\nكسى چيزى ندادند . ميرزا مسيح قلعه بود او را ورك فرستادم . مهدى هم با هزار غمزه رفت . رعاياى تمام اين دهات را خبر كرده‌اند ورك بروند .\r\n\r\nدنبال جو\r\nدوشنبه پنجم ، 8 سرطان - صبح بيرون رفتم ، نوكرها به من نگاه مىكردند من به آنها و نمىدانستيم از اين هنگامه چه بگوئيم . نور على نام وركى براى خريد غله آمده بود .\r\nتحقيقات كردم گفت ديشب جو خواستند كسى نداشت . افتادند توى محل به نمايندگى عزيز ، رمضان على ، ملاباشى . هركس را ديدند شلاق زدند . لطيف ، ملا موسى شلاق مفصلى خوردند . تمام صندوقها را با ته تفنگ شكستند كه جو اينجاست و حال آن‌كه كسى جو را در صندوق نمىگذارد . هرچه التماس كردند مهلت بدهيد بفرستيم از قلعه يا جاى ديگر فراهم كنند كسى گوش نمىداد . بعد گفتند اسلحه مىخواهيم . مدتى هم به اين بهانه مردم را شلاق زدند و خانه‌ها را گردش كردند . قدرى گذشت نوروز زواركى آمد گفت با رعاياى زوارك ورك رفته بوديم يك نفر آمد گفت نوروز كدام است ، گفتم حاضر است . گفت شما نبايد اينجا بمانيد برويد فيشان دست‌كش پيشكار مانده گرفته تا ظهر بياوريد و الّا پدرسوخته چوب مىخورى . من گفتم تا ظهر نمىشود ، دوتا فحش ديگر هم شنيدم . حالا آمده‌ام بروم . همايون را چوب زدند حبس كردند . مهدى مشغول صحبت بود . مفسدين دست به سينه مشغول خدمت . رعاياى تمام دهات بالارود بار آمده‌اند .\r\nنوروز رفت عقب دست‌كش . من هم مشغول بازى با بهمن شدم . غروب حمام رفتم . از حمام بيرون آمده لباس بر مىكردم گفتند بنان ديوان و چند نفر سوار آمده‌اند ، پيغام كردم برويد قلعه تا من بيايم . بيرون آمدم ديدم همان پشت حمام ايستاده‌اند . هدايت خان هم هست . بعد از احوالپرسى و تعريف باغ قلعه و زوارك رفتيم بالا ميان چادر جلوى گل‌كاريها نشستيم . چاى آوردند ، ليمونات آوردند . هدايت خان مفت ديده بود چهار شيشه ليمونات خورد .\r\n\r\nاحكام پيشكار\r\nبعد بنان گفت پيشكار خيلى سلام رساندند و خيلى عذر خواستند كه مقدور نشد خدمت برسم ، صبح زود بايد به شهر بروم . مىفرمايند شما هم حكما بايد همراه باشيد .\r\nاسناد و نوشته هم آنچه داريد برداريد . ديگر اين‌كه نوكرهاى شما نبايد به دهات بروند .\r\nحساب سه ساله را هم بايد در شهر بپردازيد . من با خشم تمام گفتم نه من نوكر كسى نيستم اگر پيشكار حكمى ، فرمانى به سر من دارد اطاعت دارم و الّا چه حقى به من دارد .\r\n\r\n","description":"","footnote":"","page_name":" 4131 ","page_number":945},
  {"content":"\r\n\r\nتازه وارد شده‌ام تهيهء اينجا را خواهم ديد . بعد ميل كردم مىآيم . از آن گذشته شما كارى نكرديد كه من بتوانم اينجا بمانم . من بايد بيايم شهر احقاق حق خودم را بكنم . اينجا صحبت من طولانى شد يكىيكى خلاف‌كاريهاى ميرزا احمد خان را شمردم كه بنان [ ديوان 
  ] براى هريك يك عذرى مىتراشيد كه غيرموجه بود . بعد از اين صحبت من ديدم هدايت خان مىگويد من اينطور نمىروم . گفتم خيلى خوب اگر از پيشكار هم حكمى براى بردن من دارى بنما باز اطاعت مىكنم . بنان ميانه افتاد بعد خواهش كردند قدرى گردش كنيم و صحبت بداريم . اول گفت جاجيم به من التفات مىكنيد . گفتم جا دارد طاقه شال و اسب عربى بدهيم ، جاجيم يعنى چه ؟ مگر ما چه كرديم ؟ گفتم هيچ‌يك مرتبه چهل پارچه آبادى مرا كه مبلغهاى گزاف خرج امنيت آن كردم به هم زديد و از ملكيت من خارج كرديد . ده دقيقه نگذشته كه يكىيكى اعمال اين چند روز شماها را شمردم باز چه كرده‌ايد ! ساكت شد . گفت حالا جان من شهر مىآئيد ؟ گفتم مقصود چه چيز است ، البته مىآيم نمىتوانم بمانم . بعد قسمها خورد پيشكار قصدى نداشت و ندارد . من براى آن‌كه دل او و پيشكار را خوب بسوزانم گفتم به خودتان ضرر زديد . من يك كيسه اشرفى و ليره براى شما تهيه كرده بودم كه عمل بهرهء مرا انجام بدهيد ، آمديد يك شاهى هم نبرديد . اين انقلاب هم پايدار نيست . من پدر مفسد و هرزه را بيرون مىآورم . ديدم آه سردى كشيد گفت پيشكار لجوج است من گفتم حالا هم اصرار در بردن شما دارد براى همين است بلكه مردم را از شر شما محفوظ چندى دارد .\r\nآمديم نشستيم . گفت حالا بفرمائيد چه روز حركت مىكنيد . گفتم فردا سه‌شنبه است شايد تا سه‌شنبه ديگر . بنان با هدايت جنگ زرگرى كردند . آخر بنان گفت شما چيزى در همين خصوص به پيشكار مرقوم داريد من ببرم . من هم نوشتم او هم چيزى نوشت به هدايت خان داد ، يعنى ترك مأموريت شما باشد . دو ساعت از شب رفته پس از آن‌كه ليموناتهاى مرا تمام كردند تشريف كثيف را بردند .\r\n\r\nنه روس نه ايرانى\r\nتمام شب را خدا شاهد است من بيدار ماندم و از نصف‌شب به بعد از جامهء خواب و پشه‌بند بيرون آمده توى حياط راه رفتم . اين مرد كه ندانستم براى چه اين حركات را كرد .\r\nمن هم عيب در آن است نه روس هستم نه ايرانى . من اگر از يك طرف فى الجمله اطمينانى داشتم هرگز نمىگذاشتم با اين ترتيب از گازرخان بالاتر بيايد ، بيرونش مىكردم . آن قول و قرار و اطمينانها چه بود اين حركات يعنى چه . اين آمد الموت چه كند .\r\nآمد اين چه حركتى بود . بارى آفتاب زد من آن‌وقت رفتم توى پشه‌دان تا هنگام گذشتن از\r\n\r\n","description":"","footnote":"","page_name":" 4132 ","page_number":946},
  {"content":"\r\n\r\nزوارك رؤيت نحس او را نبينم . از خواب بيدار شدم گفتند رفت .\r\n\r\nآذرى آتش روشن كرد\r\nپنجشنبه هشتم شهر شعبان - ميرزا احمد خان آتش را روشن كرد و رفت . شب را مجددا منزل امير اسعد توقف كرده بود . مىگويند مبلغى پول گرفته است . امير اسعد از چوب خوردن همايون جويا شده بود .\r\n\r\nتعيين شكوه نظام تحصيلدار\r\nجلال دكين رفته انجمن براى دادن تعرفه و گرفتن رأى بلوك رودبار و الموت . دكين را مركز قرار داده . ميرزا احمد خان آنجا هم دستورى داده شيخ محمد على و ميرزا حسين خياط را انتخاب كنند . حالا شيخ را مىشناسند اهل اين ولايت است . اما ميرزا حسين را ابدا نمىدانند كيست . از هرده دو نفر يا يك نفر مىرود و آن‌وقت يك نفر آنجا هست ، به اسم آنها رأى نوشته در جعبه مىاندازند كوركورانه در الموت آدم سواددار خيلى كم است چه رسد به آن‌كه خط هم داشته باشد . نور اللّه خان نايب الحكومه ما آمده . اين هم رفته گازرخان منزل گرفته . ميرزا احمد خان هم شكوه نظام نامى را تحصيلدار معين كرده .\r\nدر گازرخان خانهء ملا شعبان پدرسوخته اقامت دارد . سه نفر هم سوار نزدش گذاشته هر يك ماهى پانزده تومان ، خود تحصيلدار هم شصت تومان . تمام ماليات اينجا هزار و نهصد و كسرى است . فرع زياده بر اصل ! اين‌طور پيشكاران ماليه پول دولت را بيهوده خرج مىكنند . پول سرباز دو ساله را در خروارى پانزده تومان قبض مىدهند دريافت مىكنند و حال آن‌كه سرباز موقوف است و هيچ مربوط به ماليه هم نيست . شكوه نظام آدم فرستاده در انبارهاى برنج و غله مرا مهر و موم نموده همه‌جا هم قدغن كرده مطالبات مرا ندهند . من كاغذجات زياد به طهران و قزوين نوشتم كه روانه كنم . بعد فكر كردم ديدم ثمرى نخواهد بخشيد . ابو القاسم را خواستم از راه طالقان طهران روانه كنم .\r\nباز ترديد كردم كه البته حاجى افخم الدوله قزوين نخواهد آمد . حضرت و الا هم اغلب مندرجهء عريضه مرا باور نخواهد كرد . عزمم را جزم كردم هرچند سخت است باز خودم شهر بروم .\r\nاين بود ابو القاسم را فرستادم تا بلكه نور اللّه خان را قلعه بياورد . اقلا از طرف او فى الجمله اطمينانى حاصل شود .\r\n\r\n","description":"","footnote":"","page_name":" 4133 ","page_number":947},
  {"content":"\r\n\r\n\r\nنور اللّه غياث‌وند\r\nجمعه نهم - نور اللّه خان مقارن ناهار آمد . غياث‌وند است ، اما نوكرى كرده مدتها پيش آصف السلطنه بوده خيلى چاپلوس به نظر آمد . چاى نمىخورد ، قليان نمىكشد . قطور است كامل مرد . همه اين مطالب را تكذيب كرد و اطمينانها داد كه همراهى كند اما مىگفت اينجا را شلوغ نموده شما بايد احكامات روانه كنيد .\r\nاز انتخابات هم تفصيلاتى گفت و مىگفت برحسب تكليف راپرت مىدهم . خيلى اصرار كردم بيايد بالاروچ منزل كند . راضى شد كه سه چهار روز ديگر بيايد . مىگفت براى خاطر آن حرفى كه ميرزا احمد خان زده اينجا خالصه نيست مردم بيشتر راغب به شكوه نظام شده‌اند تا به من . هركس مىآيد منزل او مىرود . از حالا هم مشغول عريضه درست كردن هستند كه نيابت هم با شكوه نظام باشد . براى جو و گندم ناله داشت . گفتم اگر انبارها را باز كردند به شما تقديم مىشود . تمام غله و برنج من ضايع مىشود و شپشه خواهد افتاد .\r\n\r\nيارفى ملك عين السلطنه\r\nعصر نور اللّه خان با ابو القاسم رفت . سر راه به رعاياى يارفى گفته بود اين ملك خريدارى عين السلطنه است . شما البته محصول را بدهيد . اما خير گوش نمىدهند .\r\nرعيت شريك ندهم است . اوقات اهل خانه از رفتن من خيلى تلخ است گمان مىكنند من بروم اينجا شلوغ مىشود به سر آنها خواهد ريخت . چون از هرزگى الموتى واقفند .\r\n\r\nعجب عدالتى\r\nشنبه 10 شعبان ، 13 سرطان - هوا گرم است مگر مه بيايد . توت هيچ نيست ، گردو نيست ، سيب نيست . قاصد از شهر آمد سواد حكم رياست وزراء را فرستاده بودند كه مطالبهء ماليات نكنند . براى شكوه نظام به توسط نور اللّه خان فرستادم اعتنا نكرده بود .\r\nمحمد و محمود را فرستاده‌اند از كوه دو رأس كره قاطر مرا گرفته گازرخان برده‌اند . تمام اين كارها را بدون حكم مىكنند . عجب عدالتى است . مشغول تهيهء رفتن شهر مىباشم .\r\nنور اللّه خان هم بالاروچ خواهد آمد . حسنقلى بيك آمد مىگفت هرچه براى شكوه نظام تعارف مىبرند به اشتباه گاهى خانهء نور اللّه خان مىرود . آن‌وقت دعواى آدمهاى اينها تماشا دارد . هركس وارد مىشود آدمهاى اينها مىگويند بيا خدمت نايب الحكومه ، آدمهاى او مىگويند بيا خانهء شكوه نظام . يك هنگامه‌اى است . در گازرخان هرچه هم\r\n\r\n","description":"","footnote":"","page_name":" 4134 ","page_number":948},
  {"content":"\r\n\r\nمىگيرند به ميل خودشان قيمت مىدهند .\r\n\r\nحركت به شورستان\r\nيكشنبه يازدهم شهر شعبان المعظم ، 14 درجه سرطان - عصر با اهل خانه و بچه‌ها و نوكرها وداع كرده به شورستان رفتم . پشه زياد داشت . ابو القاسم و اسمعيل جلودار مشهدى ملك همراه هستند . جهانگير را آورده بوديم از شهر احكامات را بياورد از تنبلى به دروغ ناخوش شد . مكرر نوشته شده ابو القاسم كم‌دل و جبون است . در غيبت من بعضى كارها كرده بود مثلا يك شب قاطر شخصى سليكانى به باغ قلعه آمده بود ، ابو القاسم نوكرها را جمع مىكند قطار و تفنگ مىدهد تا صبح كشيك مىكشند ، تفنگ خالى مىكنند و از قلعه يك نفر به تعجيل نمىرود ببيند قاطر است يا گماشتگان آقاى امير اسعد . مثل كشيك كشيدن اهالى طهران در باروى شهر و افتادن شتر در ميان خندق و گمان هجوم سالار الدوله و آن حكايت مضحك ( ابو القاسم يقين داشته كه امير اسعد هجوم به قلعه مىآورد ) . باز شب ديگر البرز زياد صدا كرده خودش مثل الموتيها براى آن كه مبادا شناخته شود چوخا پوشيده و تا صبح در برج كشيك كشيده‌اند ، چه و چه . خيلى از اين كارها . طورى كه همه نوكرها از جبن او جبون شده بودند و شكايت داشتند . امروز هم همراه من موزر خود را زير سردارى انداخته بود و متصل جلو و عقب را نگاه مىكرد .\r\nامشب من تلافى اين حركات او را خوب به‌جا آوردم . طورى كه بعد از شام سوار شده دزدك‌سر رفت . پس از رفتن او من غرق خيالات شدم كه از كدام راه بروم . از تله كه امكان ندارد ، زيرا هوا مه ندارد . سربالائى از اين سمت هم چهار مقابل آن سمت است . آب هم راه نمىدهد از آنجا بروم . از رودبار هم امير اسعد هست از ميان آبادى او بايد رد شد ديدن كنم چه ديدنى . با اين حركاتش نكنم از اين سوء ادب شايد خشمگين‌تر شود و بدتر بكند . خير و شر كرديم و آخر الامر قرار را از رودبار گذاشتم . باز خصوصيتى كنم تملقى نمايم ، شايد چندى كمتر اغوا و تحريك كند .\r\n\r\nشرارت يابو\r\nصبح دوشنبه - ابو القاسم را حسنقلى بيك آورد . هم او عبوس كرده بود هم من .\r\nجهانگير نيامد ديگرى پيدا نشد . حسنقلى از سر پل دوكمران مراجعت كرد پول گيوه بدهد ، شايد يك نفر از شورستان قبول نمايد همراه باشد . از ابراهيم زواركى طلب داشتم . قاطرش را قيمت كردند گرفتم . مشهدى ملك سوار شده يك زنگ منحوس هم گردن قاطر . من هم اسب كهر سوارى اسمعيل را سوار شده‌ام . ديشب اين اسب خدمت\r\n\r\n","description":"","footnote":"","page_name":" 4135 ","page_number":949},
  {"content":"\r\n\r\nاين قاطر صبح كرده دقيقه‌اى هزار شيهه مىكشد . هروقت محبوب را ملاقات مىكند دويست چماق لازم دارد تا راه خود را گرفته برود . آنچه هم مشهدى ملك آقا را مىگويم عقب بيايد باز تا پياده مىشويم از يك محل سختى بگذريم يا آب بخوريم زلنگ و زلنگ زنگ قاطر و مشهدى ملك مىرسند ، يابو بناى شرارت و هرزگى را مىگذارد .\r\nاوقات‌تلخ ، هواى گرم با همديگر قهر ، خيالات زياد اين هم يابو و قاطر مشهدى ملك .\r\nآخر الامر اصرار كرديم قسم داديم مشهدى ملك راه خود را گرفته برود شب را گرمارود نزد استاد شعبان سنگ‌تراش توقف كند ، صبح هم برود قسطين‌لا . شب شام تهيه كند تا ما برسيم . پنج هزار هم خرجى تقديم كرديم و به اين حيله از چنگ ايشان خلاص شديم .\r\n\r\nورود به امير اسعد\r\nراه نزديك بود از استله‌بر رد شديم . يك نفر از آدمهاى امير مرا ديد . زود رفت در عمارت خبر كرد . جلوى درب عمارت حبيب اللّه خان و دو سه نفر از نوكرها ايستاده بودند مرا راهنمائى كردند . از عمارت اندرون كه نيمه‌تمام بود رد شده در ايوان جلوى عمارت بيرونى امير اسعد استقبال كرد . روى هم را مثل بازيگرهاى تياتر يا تعزيه‌خوانهاى خودمان بوسيده داخل اطاق شديم . خيلى به من بيش‌از سابق بناى احترام را گذاشت . صحبتها همه متفرقه بود تا ناهار خورديم . بعد در خواب‌گاه مخصوص كه پشه‌بند برايم زده بودند استراحت شد .\r\nعصر قدرى بالاى عمارت گردش رفتم . مه برخاسته بود هوا خنك شد . عمارت امير مفصل است اما طرح عمارت بيرون مثل عمارت منتظم الملك است در اوان . اندرون و اطاق نوكر و آبدارخانه و غيره مفصل است . درها چوب گردو با دستگيره‌هاى فرنگى ، روىهم خوب ساخته شده است . بعد آمديم اطاق امير اسعد . محرمانه حكايت آمدن سالار الدوله را بيان كرد كه خيلى مفصل است . باهم قراردادها داشتند كه از عدم تدبير شاهزاده آنطور نتيجه سوء بخشيد .\r\n\r\nقصد سالار الدوله\r\nمىگفت سپهدار بود از مازندران كاغذ نوشت سپهدار راضى نشد همراهى كند و زود به عجله طهران رفت . ناصر ديوان نام تويسركانى را نزد من فرستاد با دستخطى . بالاى دستخط را مهر كرده بود و شاهانه نوشته بود . من با ناصر ديوان صحبت كردم كه مقصود سالار الدوله چيست ؟ خواست ملمّع گفتگو كند گفتم از اين دستخط و اين مهر و اين عبارات همچو معلوم مىشود داعيهء سلطنت دارد . ديگر نتوانست انكار كند . گفت اگر\r\n\r\n","description":"","footnote":"","page_name":" 4136 ","page_number":950},
  {"content":"\r\n\r\nداشته باشد چه ضررى دارد . گفتم هيچ ، خواستم بفهمم . حالا كه داعيهء سلطنت دارد بگوئيد بدانم نيت ايشان چيست . گفت رفع اين هرج‌ومرج ، اخراج روسها ، نقض اين بدعتها و بىدينىها . گفتم خوب نياتى است . بعد گفتم از همراهى كردن انكارى ندارم . اما شاهزاده چون هرجا رفته جمعى را به چنگ داده و مقصر كرده ، خودش فرار نموده . بهتر اين است در مازندران بماند تهيه و تداركى ببيند ، اقلا يك اردوى پنجاه نفرى را كه از طهران بيايد شكست بدهد تا من و ديگران همراه شويم و به دولت هم بگوئيم اردوى شما را شكست داد . ما از ترس همراهى كرديم . بعد از آن‌كه تدارك ديده شد اجماعا به سمت طهران مىرويم . مطالب مرا پذيرفت پانصد تومان به ايشان دادم و رفت . مجددا آمد معاذير آورد كه نمىتوانم در مازندران توقف كنم . شما راه بدهيد بروم رشت آنجا را مسخر كنم . باز قراردادى گذاشت من گفتم همه روزه احكامات از طهران براى جعفر قلى خان پسرم مىرسد او هم به دستور من بعضى توقعات از پول و اسلحه و غيره كرده كه هيچ‌يك را نداده‌اند شما حركت كنيد جعفر قلى خان با چند نفرى على الظاهر از شما جلوگيرى مىكنند بعد فرار مىكنند شما بيائيد بگذريد . نه من در ديوان ضايع شده‌ام نه على الظاهر همراهى كرده‌ام . ناصر ديوان رفت و قرار شد مظفر الممالك را كه عموى عيال من است روانه كند كه ما از مسئله مسبوق شويم و رفت . فردا مظفر الممالك نيامده گفتند جمعيت سالار الدوله آمد . من صبر كردم بلكه مظفر الممالك بيايد نيامد . يقين كردم ناصر ديوان مطالب را گفته و به همان دستورالعمل است . جعفر قلى خان را با ميرزا محمد خان سرتيپ به همان ترتيب فرستادم . آنها بناى شليك را گذاشتند كسان من به خيال سابق بودند و جلوتر رفتند كه يك مرتبه به ميان آنها شليك كردند جعفر قلى خان و ميرزا محمد خان و جمعى مقتول شدند . بعد ديدند شوخى نيست آن قسم شد كه به عرض شما رسيد . بعد مظفر الممالك پيدا شد او را هم كشتند و معلوم شد سالار الدوله هيچ منتظر ناصر ديوان نشده سوارش را حركت داد بدون دستورالعمل . باز هم ممكن بود من در تعاقب سالار الدوله را بگيرم اما مماطله و مسامحه كردم تا رد شد و رفت . اين بود مختصرى از بيانات امير اسعد .\r\nشب شد گفت اجازه بدهيد مطربها بيايند . وارد شدند . يك كمانچه‌زن بود ، يك آوازه‌خوان و ضرب‌گير با جوانك خوشگل قشنگى عيسى خان نام . زدند رقصيدند . بسيار خوب كه مدتها بود چشم و گوشم نديده و نشنيده بود . اينها اهل كشكو هستند و اين ده در تنكابون تمام سكنه‌اش مطرب هستند . شغل ديگرى ندارند . زبان آنها هم تركى است .\r\nسه‌شنبه 13 شعبان - صبح امير اسعد تفصيلاتى از ميرزا احمد خان گفت كه دفاتر را نشان داد . بياناتى بر عدم خالصه الموت نمود ، چه و چه . ميرزا صدراى دكتر هم مىگفت\r\n\r\n","description":"","footnote":"","page_name":" 4137 ","page_number":951},
  {"content":"\r\n\r\nخيلى سعايت كرد و نهايت تعجب را امير اسعد از كردار و گفتار ميرزا احمد خان داشت .\r\nخداوند عالم است راست مىگفت يا دروغ .\r\n\r\nتحويل دروغ\r\nبارى من گفتم عيب الموت را خودم بهتر مىدانم . اين است كه يك كاسه سواى چند آبادى خالصه و ملك حضرت والاست . ديدم قند ميان دلش آب شد . گفت بلى بلى اگر چندتا خوبش را جدا كنند تتمه را بفروشند چند نفر مالك پيدا كند نمىتوانند فضولى كنند . بعد گفتم رنجش شما از من به واسطهء پيچ‌بن بود . آنجا قابل نيست من هم براى شما خريدم . سر يك ملك جزئى نبايد رنجش حاصل كرد ! مختصر مدتى او به من دروغ گفت من به او . تا موقع ناهار شد . ناهار خورديم و من گفتم مراجعت بهتر اين است قلعه برويد .\r\nقول داد برود . بعد هم گفتم من زودتر مىروم ديگر لازم نيست شما را زحمت بدهم . از هم وداع كرده به اطاقهاى خواب خود رفتيم .\r\n\r\nحسن‌آباد - معدن نمك\r\nچهار ساعت و نيم به غروب مانده من سوار شدم . جمعى از نوكرهايش سواره مشايعت آمدند . باز جاده را عوضى رفتم تا به راهنمائى يك دروگر مدتها قهقرا آمده داخل جاده شديم . امسال محصول اينجا و الموت هنگامه آمد كرده . من كه محصول به اين خوبى نديده‌ام . مغرب به پل حسن‌آباد رسيديم كه از شاهرود مىگذرد . اينجا يك نفر خواستيم همراه ببريم كسى نيامد . دو نفر ژاندارم اينجا بودند كه معدن نمك را ضبط كنند ( من سفر سابق در شهر به ميرزا احمد خان گفتم شخصى نزد من آمده معادن نمك رودبار را اجاره مىخواهد گفت مال سپهدار است . من با تعجب گفتم همچو چيزى نيست . ميرزا احمد خان سراسيمه شد فورا جزو جمع را خواست و از مدير آن سؤال كرد .\r\nاو گفت تا قبل از انحصار نمك مال دولت بود از آن سال سپهدار ضبط كرده . مختصر رفتند و آمدند معلوم شد خالصهء دولت است . اين است حاليه ضبط شده . در اين حسن‌آباد هم سواى آن معدن سابق الذكر معدن ديگرى هست ) آنها تغير كردند كه چرا نمىرويد اجرت هم كه مىدهند . مردكه ناچار شد همراه آمد .\r\n\r\nقسطين‌لا\r\nسه ساعت از شب رفته قسطين‌لا خانهء پيرمرد رشوندى رسيديم . شام خوبى تهيه كرده بود اما اطاق ساس داشت من فورى داخل پشه‌دان شدم . صداى فرياد زنى مىآمد\r\n\r\n","description":"","footnote":"","page_name":" 4138 ","page_number":952},
  {"content":"\r\n\r\nكه كوه و هامون را به لرزه انداخته بود . هرچه هم من از صاحب خانه جويا مىشدم چه حكايتى است به عوض جواب مىرفت روى پشت‌بام و فحش مىداد كه ضعيفه را ساكت نمايد . اما خير بعد از ده دقيقه مجددا چنان فرياد بلند مىشد كه واقعا كوه به لرزه مىافتاد . باز تا من سؤال مىكردم خان رشوند بيرون رفته دو هزار فحش مىداد و مىآمد .\r\nبالاخره در مقام تحقيق برآمدم تا بفهمم اين ضعيفه را براى چه كتك مىزنند ، فحش مىدهند . ابو القاسم را صدا زده جويا شدم گفت ضعيفه وضع حملش هست ، خان حيا مىكند به شما بگويد . گفتم مگر عيال خودش است گفت خير اهل آبادى است . گفتم ديگر خجالت ندارد .\r\nبارى تا ساعت پنج و نيم صداى خانم ما را نگذاشت خواب برويم . آن‌وقت صداى زنهاى ديگر برخاست . معلوم شد به سلامتى فارغ شده‌اند . يك مرتبه اسمعيل مثل آن‌كه زوجهء بنده فارغ شده باشد مژده آورد كه پسر زائيده . من همه را تصور مىكردم بايد ضعيفه باكره بوده و شكم اولش است كه اين همه فرياد مىكند . از اسمعيل جويا شدم شكم اولش بود ؟ خندهء بلندى كرده گفت آقا از قرارى كه مىگويند نه پسر زائيده اين دهمى است . به زحمت خواب رفتم يكى از ترس ساس يكى از صداى زنها .\r\n\r\nرشتقان\r\nچهارشنبه 14 - با همه بىخوابى ديشب باز زود سوار شديم . از كوههاى زره‌كوه گذشته وارد ده شديم قدرى خيار خريدارى كرده در رشتقان ناهار افتاديم . سيد على اصغر قمى با سيد يحيى متولى پنجه على ميرزا محمد على را برداشته سراغ امير مىرفتند براى ملك چاله . خيلى صحبت از شهر كردند . اولا گفتند حكايت الموت و ميرزا احمد خان كاملا شهرت كرده . ثانيا گفتند شيخ محمد دكى مسئله‌گو الموتى دخترى را افضاع كرده در نظميه حبس است .\r\n\r\nدر قزوين\r\nآنها زودتر رفتند اما من مدتى ماندم تا هوا خنك شود . اما هرچه كردم خواب نرفتم .\r\nعصر باغ رفعت السلطان پياده شدم . شب عيد بود خيابان و چراغانى رفته بودند . ميرزا اسمعيل خان با علاء الدين ميرزا از طهران آمده‌اند . رفعت السلطان وقت شام آمد صحبت زياد شد . آخر الامر گفت فردا نزد خودش برويد شايد تغيير مسلك بدهد ، سهل‌تر ترتيب بگيرد . مىگفت اينجا شهرت دادند شما فرارا از راه طالقان طهران رفته‌ايد . من از دهات الموت كه مىگذشتم همه از گوشه و كنار مرا نگاه كرده بعد شنيدم همه مىگويند خودش\r\n\r\n","description":"","footnote":"","page_name":" 4139 ","page_number":953},
  {"content":"\r\n\r\nرفت چند روز ديگر مال روانه كند سايرين بروند .\r\n\r\nديدار پيشكار\r\nپنجشنبه 15 - رفتم ماليه پيشكار به همان هيكل و سبيلهاى دم عقربى بود . از ديدار من خيلى تعجب نمود و كمى خجالت كشيد . حرفهاى من هم هرچند آدم بىشرم و حيائى است اما باز خجل و شرمگين ترش كرد . خصوصا وقتى كه گفتم شما باوجود آن كه هيچ امير اسعد را ملاقات نكرده بوديد در اياب و ذهاب منزل او رفتيد ، با همه آشنائى با من و حال آن‌كه برحسب گفته و تكليف خودت رفته بودم يك چاى در منزل من صرف نكردى ، سهل است آن همه كارها كردى . بناى چاپلوسى را گذاشت البته شهر است .\r\nاينجا مىشود نگفتنيها را گفت . چاپلوسى نكند چه كند . بارى سه ربع ساعت زدوخورد ما به طول انجاميد . بعد گفت عصر جمعه مىآيم باغ رفعت السلطان و با شما صحبت را تمام مىكنم . هر حكمى بخواهيد مىدهم .\r\n\r\nالموت و خالصه ، حرف معتمد السلطنه\r\nاز آنجا خانهء حاكم رفتم . مرا تا ديد بناى خنده را گذاشت . گفت مىدانم ميرزا احمد خان چه نيرنگى به شما زده و چه‌ها به سرت آورده . مگر اين آدم با شما ، يا خانوادهء شما سابقهء عداوتى داشت ؟ گفتم لا و اللّه . من هيچ اين شخص را نديده و نمىشناختم .\r\nگفت تمام ثبت مالياتهاى قديم و جديد ايران ، تمام صورت خالصه‌جات ايران به جزو نزد من است . اين آدم به من مىگويد الموت خالصه نيست . من به او گفتم بچهء امروزه چه مىدانى كجا تو ثبت دارى . حالا چه كرديد ؟ گفتم محض آن‌كه زحمت شما را كم كرده باشم باوجود آن‌كه جاى صلحى باقى نمانده بود نزد خودش رفتم حالا وعدهء اصلاح داده ، داد چه بهتر و الّا دردسر و زحمت به شما راجع مىشود . بعد صرف چاى و كشيدن سيگارد باغ رفعت السلطان آمدم . باقر خان ، آقا سيد على دو داماد تازه با علاء الدين ميرزا ، اسمعيل خان بودند و تمام صحبت طهران و الموت بود .\r\n\r\nانتخابات قزوين و وكلاى آنجا\r\nدر قزوين 2375 تعرفه داده شده . يك هزار و نهصد رأى گرفته شد كه دويست رأى باطله هزار و هفتصد صحيح . جعبه‌هاى الموت و زهرا توقيف شد . خيلى تعرفه كم گرفته شده . علما و اغلب طلاب ابدا تعرفه نگرفتند به واسطهء نگرفتن آنها تجار و كسبه و بيشتر مردم هم نگرفتند . وكلاى قزوين به اكثريت اول حاجى سيد اسد اللّه مجتهد ، دوم حاجى\r\n\r\n","description":"","footnote":"","page_name":" 4140 ","page_number":954},
  {"content":"\r\n\r\nفضلعلى آقاى مجتهد . اولى تنكابونى الاصل خيلى محل وثوق اهل قزوين خصوصا اصناف و كسبه ، ثانى اهل تنورهء الموت و رشوند ساكن قزوين باز محل اطمينان مردم . هر دو وكيل حزب اعتدال هستند . شيخ محمد على الموتى هم سيم است كه گويا متصل دعا مىكند يا يك نفر از آنها استعفا بدهند يا سقط شوند . او به مسند وكالت جالس شود . اما انشاء اللّه اين آرزو را به گور مىبرد .\r\n\r\nحرفهاى پيشكار\r\nجمعه تا غروب به انتظار آقاى پيشكار منزل مانديم نيامد . مغرب تلفن كرد خانهء آصف الدوله هستم ديگر وقت گذشته موقع ديگر . ما جواب گفتيم ابدا وقت نگذشته تشريف بياوريد . يك ساعت از شب رفته آمد . فرمان و تمام اسناد و اجاره‌نامچه‌ها را خواند با احكامات صادرهء اين مدت . همه را مىگفت من تصديق ندارم . فقط گفتم در ثبت من نيست . مىنويسم انبارها را باز كنند ، قاطرها را بدهند . مطالبات را وصول نمائيد ، اما اجارات توقيف باشد . گفتم بسيار خوب . دو كلمه هم بنويسيد كه اجارات در عوض بده حضرت و الا توقيف من است . براى آن‌كه سندى در دست داشته باشم قبول كرد . آقاى رفعت السلطان هم خوب او را مجاب كرد .\r\nامروز عصر اعلانى ماليه منتشر نمود كه صاحبان املاك در اطاق مميزى حاضر شده ورقهء سؤال را جواب بدهند . از املاك عشريه گرفته خواهد شد . آقاى رفعت السلطان مىگفت در ميان مردم همهمه افتاده يكى دو از اعلانات را هم پاره كرده‌اند .\r\n\r\nحرف معتمد السلطنه\r\nيكشنبه 18 - تا عصر امروز سه مرتبه شيخ رفت نزد پيشكار كه احكامات را بگيرد . هر دفعه به عذرى متعذر شد . معلوم گرديد كه آنچه قول مىدهد دروغ است . لهذا من رفتم با رفعت السلطان نزد حاكم . رئيس تلگراف شاهزاده بشارت الدوله هم بود . تفصيلات آمدن پيشكار و حركات او را من البدو الى الختم بيان كردم و چاره خواستم . بشارت الدوله هم خيلى همراهى كرد . حكومت گفت من اقداماتى كه در اينجا لازم است مىكنم لكن فايده ندارد . بايد شما به طهران تلگراف كنيد و چاره از آنجا بشود . من سخت جواب دادم كه امر اينجا راجع به طهران نيست و براى هرمطلبى به طهران نمىشود تظلمات كرد مگر وقتى كه شما بنويسيد و به من بدهيد كه از عهدهء من خارج است ( بيچاره حاكم پيرمرد مظلوم ) . گفت مىنويسم . بشارت الدوله تاخت آورد كه هنوز مذاكره با رئيس ماليه نكرده سزاوار نيست شما بنويسيد و جواب يأس بدهيد . گفت پس چه كنيم . گفت اولا\r\n\r\n","description":"","footnote":"","page_name":" 4141 ","page_number":955},
  {"content":"\r\n\r\nحكمى به نايب الحكومه بنويسيد از كسان شاهزاده سرپرستى كند مبادا نسبت به عيال و كسان سوء احترامى بشود . ثانى از بعضى تعديات تحصيلدار آنجا جلوگيرى كند . ثالثا اجاره و منافع دهات را نگذارد تفريط شود . بعد هم در شهر با رئيس ماليه گفتگو كنيد نتيجه بگيريد . قبول كرد بنويسد و بگويد .\r\nغروب رقعه‌اى از طرف حاجى محمد على آقاى امينى و بشارت السلطنه و عدل الممالك رسيد كه فردا عصر در خانهء حاجى محمد على آقا مجلسى است حضور به هم رسانيد . اين مجلس براى شكايات از تعديات پيشكار ماليه است و بر ضد اعلان عشريه .\r\n\r\nعين السلطنه ضد دولت\r\n19 شعبان - من باز موقع را مغتنم شمرده علاء الدين ميرزا را نزد پيشكار فرستادم تا ببينم احكامات را در اين حال مىدهد يا نه . علاء الدين ميرزا رفت به او گفته بود عين السلطنه با جمعى بر ضد احكامات دولت برخاسته‌اند به اين جهت حكمى نمىدهم .\r\nابو القاسم را پريروز من با كاغذجاتى كه در الموت نوشته بودم با آنچه در شهر واقع شده بود به طهران فرستادم . احكام حكومت را هم امروز روانهء الموت كردم و به نوكرها هم نوشتم كه در شهر چه خبر است . بروند در انبارها را باز كرده برنج را حمل شهر و غله را به مصرف فروش اگر مشترى باشد برسانند .\r\n\r\nنطق عليه پيشكار ماليه\r\nعصر خانهء حاج محمد على آقا رفتيم . هوا بسيار گرم [ بود 
  ] . امسال يخ هم خيلى كم گرفته‌اند . اما آنجا بود . حياط را فرش كرده بودند و قريب پانصد نفر از علما و اعيان و شاهزادگان و ملاكين و كسبه و تجار و غيره جمع شدند . بعد از صرف چاى و شربت و قليان آقا ميرزا حسين خيابانى وكيل مجلس اول كه حقيقة از نطاقين قزوين است پيرمرد محترم است ( اما از بس تقلب كرده و در آمدن مجاهدين به مردم صدمه زده از آن وثوق اول و اعتماد سابق افتاده است چنانچه براى او و اديب التجار وكيل مجلس دوم يك رأى هم بيرون نيامد ) شروع به نطق كرد . مردم را از تعديات ميرزا احمد خان از روز ورودش الى حال و اقداماتى كه در مدنظر دارد مسبوق نموده در جواب هركس چيزى گفت .\r\nآخر الامر عريضه‌اى كه به حكومت نوشته شده بود قراءت نمودند با تلگرافى براى طهران .\r\nچون هر دوى آن عريضه و تلگراف در روزنامهء قزوين درج شده من يكى از آن\r\n\r\n","description":"","footnote":"","page_name":" 4142 ","page_number":956},
  {"content":"\r\n\r\nروزنامه را ملصق به اين كتاب مىنمايم « 1 » و محتاج به ذكر يكىيكى مطالب آن نيستم . تا غروب بوديم بعد دوازده نفر از بين خود انتخاب نمودند تا هرروز در يك خانه جمع شده مشغول اقدامات باشند . اگر وجوب به هم رسانيد مابقى مردم را خبر كنند و الّا آن دوازده نفر وكيل همه مىباشند . من با شادى تمام منزل آمدم و الحمد للّه شب خوشى گذشت .\r\n21 شعبان - به احترام نمايندهء محترم قزوين حاجى فضلعلى آقا سعيد نظام مهمانى داد . چون رشوند است و سعيد نظام سركردهء ايل . انجمن متظلمين از رفتن وكلا ممانعت دارد . حكومت تعهدات كتبى نموده كه جواب عرايض آنها بر وفق مطلوب برسد از وكلا ممانعت ننمايند . تمام صحبت امروز از پيشكار ماليه بود . زنش فرانسوى است .\r\nخواهرزنى هم دارد بدون مراعات رسومات مذهبى و مملكتى با آنها ميان كوچه و بازار گردش مىكند .\r\n\r\nجشن تاج‌گذارى\r\nمحض خاطر جشن تاجگذارى اعليحضرت حكومت و تمام ادارات و مردم تقريبا تعطيل دارند و اين چند روز گمان نمىكنم كارى بگذرد . به اين جهت من باز حكم ديگرى از حكومت براى نور اللّه خان گرفته روانه داشتم . از قرار خبرى كه رسيده نور اللّه خان بالاروچ است و همراهى دارد ( چنانچه سه نفر از رعاياى زوارك از درخت توت سياه بالا رفته مشغول خوردن بودند شا زينب كلفت من مىرود مىگويد چرا بالاى درخت رفته‌ايد اندرون پيداست فحش زيادى به او مىدهند كه درخت مال خودمان است شما هم رفتنى هستيد نور اللّه خان هرسه نفر را تنبيه مىكند ) . بين نور اللّه خان و شكوه نظام هم بر هم خورده هردو از هم شكايت مىكنند .\r\n\r\nچراغ واشنگتن\r\n24 شعبان - هوا به شدت گرم است ، اما باغ هوايش خوب است . صحرا و هزار جريب نزديك است گردش‌گاه خوبى است . خيابانهاى قزوين همه با چراغ واشينگتن روشن مىشود . مثل روز روشن آب‌پاشى هم مىشود . اين چند روز رئيس ماليه براى آن‌كه بر ضد او اقدامات نموده‌اند آب‌پاشى را قدغن كرده چراغ را هم زود خاموش مىكند . چند نفرى را هم دور خودش جمع كرده تلگراف بر ضد سايرين به طهران مىكنند . از سپهدار و شيخ الاسلام جواب تلگراف رسيد كه انشاء اللّه پس از جشن نتيجه اقدامات معلوم مىشود فعلا مشغول تداركات جشن باشيد .\r\n\r\n\r\n","description":"","footnote":"\r\n( 1 ) - روزنامه مفقود شده است .\r\n","page_name":" 4143 ","page_number":957},
  {"content":"\r\n\r\nمندرجات جلد نهم از نوشته‌هاى عين السلطنه ازين‌جا به بعد به تاج‌گذارى احمد شاه اختصاص دارد لذا دنبالهء مطلب را به مجلّد بعدى وامىگذاريم كه خاطرات مؤلف را در روزگار احمد شاه قاجار در بر خواهد داشت .\r\n\r\n","description":"","footnote":"","page_name":" 4144 ","page_number":958},
  {"content":"\r\n . \r\n\r\n","description":"","footnote":"","page_name":" 4145 ","page_number":959}
  ]