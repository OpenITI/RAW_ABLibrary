[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nپيام امام\r\nاميرالمؤمنين عليه السلام\r\nشرح تازه وجامعى بر نهج البلاغه\r\nآية الله العظمى مكارم شيرازى\r\nبا همكارى :\r\nجمعى از فضلا ودانشمندان\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nمكارم شيرازى ، ناصر ، 1305 -\r\nپيام امام امير المؤمنين عليه السلام : شرح تازه وجامعى بر نهج البلاغه / مكارم شيرازى ؛ با همكارى جمعى از فضلا ودانشمندان . - قم : مدرسة الامام على بن ابى طالب ( ع ) 1386 .\r\nج . ( دوره ) isbn : 978 - 964 - 553 - 044 - 1\r\nisbn : 978 - 964 - 553 - 037 - 6\r\nفهرست نويسى براساس اطلاعات فيپا .\r\nكتابنامه .\r\nج . 8 ( چاپ اول : 1386 )\r\n1 . على بن ابى طالب عليه السلام ، امام اول 23 قبل از هجرت - 40 ق . - - نهج البلاغه - - نقد و تفسير ، 2 . على بن ابى طالب عليه السلام ، امام اول ، 23 قبل از هجرت - 40 ق - - خطبه ها . 3 . على بن ابى طالب عليه السلام ، امام اول ، 23 قبل از هجرت - 40 ق . - - كلمات قصار ، الف . على بن ابى طالب عليه السلام ، امام اول ، 23 قبل از هجرت - 40 ق . ب . عنوان . ج . عنوان : نهج البلاغه . شرح . د . عنوان : شرح تازه وجامعى بر نهج البلاغه .\r\n7 م / 0422 / 38 bp\r\n9515 / 297\r\n1375\r\nم ش / ن\r\nبا همكارى دانشمندان محترم حجج اسلام آقايان :\r\nمحمد جعفر امامى - محمد رضا آشتيانى - محمد جواد ارسطا - ابراهيم بهادرى\r\nسعيد داودى - احمد قدسى\r\nپيام امام امير المؤمنين عليه السلام\r\nتأليف : آيت الله العظمى مكارم شيرازى وهمكاران\r\nتيراژ : 5000 جلد\r\nنوبت چاپ : اول\r\nصفحه و قطع : 608 صفحه / وزيرى\r\nتاريخ انتشار : 1386\r\nچاپخانه : سليمانزاده\r\nناشر : مدرسة الامام على بن ابى طالب ( ع )\r\nشابك : 6 - 037 - 533 - 964 - 978\r\nقم - ابتداى خيابان شهدا - كوى آمار ( 22 ) - پلاك 15\r\nتلفكس : 7732478\r\nwww . amiralmomeninpub . com\r\nقيمت : 4000 تومان\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\n[ جلد هشتم 
  ]\r\n\r\nفهرست مطالب\r\nخطبهء 201 21\r\nخطبه در يك نگاه 21\r\nشرح و تفسير : راه نجات 24\r\n* * * خطبهء 202 29\r\nخطبه در يك نگاه 30\r\nشرح و تفسير : آه سوزان على عليه السّلام در كنار قبر زهرا عليها السّلام 32\r\nنكته‌ها 40\r\n1 . حضرت زهرا عليها السّلام در لسان رسول خدا صلّى اللّه عليه و إله و سلّم 40\r\n2 . احترام خانهء آن حضرت در قرآن و سنّت 41\r\n3 . هتك حرمت خانهء آن حضرت ! 42\r\nالف ) ابن ابى شيبه ، محدّث معروف اهل سنّت ، در كتاب « المصنّف » 43\r\nب ) بلاذرى ، محدّث بزرگ ديگر اهل سنّت ، در كتاب « انساب الاشراف » 44\r\nج ) ابن قتيبه و كتاب « الإمامة و السياسة » 44\r\nد ) طبرى و تاريخ او 46\r\nه ) ابن عبد ربّه و كتاب « العقد الفريد » 47\r\nو ) ابو عبيد و كتاب « الاموال » 48\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nز ) طبرانى و « معجم كبير » 49\r\nح ) باز هم ابن عبد ربّه و « عقد الفريد » 49\r\nط ) سخن نظّام در كتاب « الوافى بالوفيات » 50\r\nى ) مبرّد در كتاب « كامل » 50\r\nك ) مسعودى و « مروج الذهب » 51\r\nل ) ذهبى و كتاب « ميزان الاعتدال » 51\r\nم ) عبد الفتاح عبد المقصود و كتاب « الإمام علي » 51\r\n4 . مدفن پاك فاطمهء زهرا عليها السّلام 53\r\n5 . زمان شهادت بانوى اسلام 54\r\n* * * خطبهء 203 57\r\nخطبه در يك نگاه 57\r\nشرح و تفسير : دنيا گذرگاه است 59\r\nنكته : هر صبح و شام اين جمله‌ها را بخوانيد 65\r\n* * * خطبهء 204 67\r\nخطبه در يك نگاه 67\r\nشرح و تفسير : از دنياپرستان فاصله بگيريد 69\r\n* * * خطبهء 205 77\r\nخطبه در يك نگاه 77\r\nبخش اوّل 79\r\nشرح و تفسير : بهانه‌جوئى طلحه و زبير 80\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nبخش دوم 85\r\nاين حكم ، حكم خداست 85\r\nشرح و تفسير : اين حكم حكم خداست 86\r\nنكته‌ها 88\r\n1 . چرا اموال بيت المال به طور مساوى تقسيم مىشود ؟ 88\r\n2 . جايگاه واقعى مشورت 93\r\n3 . طلحه و رؤياى خلافت 94\r\n* * * خطبهء 206 97\r\nخطبه در يك نگاه 97\r\nشرح و تفسير : دشنام نه ، دعا كنيد ! 99\r\nنكته : سبّ و لعن 101\r\n* * * خطبهء 207 105\r\nخطبه در يك نگاه 105\r\nشرح و تفسير : حفظ نسل پيامبر صلّى اللّه عليه و إله 107\r\nنكته : پاسخ به چند سؤال 109\r\n* * * خطبهء 208 111\r\nخطبه در يك نگاه 111\r\nشرح و تفسير : همرزمان سست و نادان 113\r\nنكته : از دست دادن فرصتى بزرگ ! 115\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nخطبهء 209 119\r\nخطبه در يك نگاه 119\r\nبخش اوّل 121\r\nشرح و تفسير : اين خانه وسيع براى چيست ؟ 121\r\nنكته : خانه‌هاى وسيع در روايات اسلامى 123\r\nبخش دوم 125\r\nشرح و تفسير : نكوهش از دنياگريزى 126\r\nنكته‌ها 129\r\n1 . افراط و تفريط در همه‌چيز نكوهيده است 129\r\n2 . داستان صوفىگرى و پيامدهاى آن 131\r\n3 . بهره‌گيرى از طيّبات 135\r\n* * * خطبهء 210 139\r\nخطبه در يك نگاه 139\r\nبخش اوّل 141\r\nشرح و تفسير : نقّادى روايات 141\r\nبخش دوم 145\r\nشرح و تفسير : جعل احاديث از سوى منافقان 146\r\nنكته‌ها 150\r\n1 . منافقان در عصر رسول خدا صلّى اللّه عليه و إله 150\r\n2 . منافقان بعد از رسول خدا صلّى اللّه عليه و إله 151\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n3 . آيا همهء صحابه عادل بودند ؟ 152\r\nبخش سوم 155\r\nشرح و تفسير : احاديث ناسخ و منسوخ 156\r\nنكته : نسخ در احكام شرع 160\r\nبخش چهارم 163\r\nشرح و تفسير : حافظان واقعى حديث 164\r\n* * * خطبهء 211 171\r\nخطبه در يك نگاه 171\r\nبخش اوّل 173\r\nشرح و تفسير : آغاز آفرينش جهان 173\r\nبخش دوم 177\r\nشرح و تفسير : آفرينش كوهها 178\r\n* * * خطبهء 212 183\r\nخطبه در يك نگاه 183\r\nشرح و تفسير : سزاى متخلّفان 185\r\n* * * خطبهء 213 189\r\nخطبه در يك نگاه 189\r\nشرح و تفسير : بخشى از اوصاف خداوند و پيامبرش 192\r\n* * * خطبهء 214 199\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nخطبه در يك نگاه 199\r\nبخش اوّل 201\r\nشرح و تفسير : نسب پاك پيامبر صلّى اللّه عليه و إله 202\r\nبخش دوم 207\r\nشرح و تفسير : حافظان علم الهى چنين هستند 208\r\nبخش سوم 213\r\nشرح و تفسير : هدايت‌يافتگان 214\r\nنكته : نياز به راهنما در پيمودن مقامات معنوى 216\r\n* * * خطبهء 215 221\r\nخطبه در يك نگاه 221\r\nبخش اوّل 223\r\nشرح و تفسير : خداوندا همه‌چيز از سوى توست 223\r\nبخش دوم 227\r\nشرح و تفسير 227\r\n* * * خطبهء 216 231\r\nخطبه در يك نگاه 231\r\nبخش اوّل 233\r\nشرح و تفسير : گسترش دامنهء حقوق 234\r\nنكته : ثواب ، استحقاق است يا تفضّل ؟ 237\r\nبخش دوم 241\r\nشرح و تفسير : مهم‌ترين حق ، حق والى و رعيت است 242\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nبخش سوم 249\r\nشرح و تفسير : لزوم همكارى در اداى حقوق 250\r\nنكته : حكومتهاى مردمى 254\r\nبخش چهارم 257\r\nشرح و تفسير : در برابر انجام وظيفه مرا ستايش نكنيد ! 258\r\nنكته‌ها 262\r\n1 . مدح و ثناخوانى 262\r\n2 . زيانهاى تملّق‌گويى 264\r\nبخش پنجم 266\r\nشرح و تفسير : در برابر من نه غلق نه چاپلوسى ! 267\r\n* * * خطبهء 217 273\r\nخطبه در يك نگاه 273\r\nشرح و تفسير : انواع ناملايمات را تحمّل كردم 276\r\n* * * خطبهء 218 281\r\nخطبه در يك نگاه 281\r\nشرح و تفسير : جنايات آتش‌افروزان جنگ در بصره 283\r\n* * * خطبهء 219 287\r\nخطبه در يك نگاه 287\r\nشرح و تفسير : صحنه‌اى دردناك بعد از جنگ جمل 289\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nنكته‌ها 293\r\n1 . حبّ دنيا و عواقب شوم آن 293\r\n2 . شايستگى شرط اوّل هر كار است 294\r\n* * * خطبهء 220 295\r\nخطبه در يك نگاه 295\r\nشرح و تفسير : پويندهء راه حق 297\r\nنكته : مقامات سيروسلوك 300\r\n* * * خطبهء 221 305\r\nخطبه در يك نگاه 305\r\nبخش اوّل 307\r\nشرح و تفسير : تفاخر بىمعنا به‌جاى عبرت گرفتن ! 308\r\nبخش دوم 317\r\nشرح و تفسير : عالم عجيب پس از مرگ 319\r\nبخش سوم 325\r\nشرح و تفسير : شرح حال خفتگان در خاك ! 326\r\nبخش چهارم 331\r\nشرح و تفسير : دشوارىهاى مرگ كه در قالب الفاظ نمىگنجد 333\r\nنكته : گذرگاهى كه همه از آن عبور مىكنند 339\r\n* * * خطبهء 222 343\r\nخطبه در يك نگاه 343\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nبخش اوّل 345\r\nشرح و تفسير : راهنمايان ره‌پويان راه حق 346\r\nنكته‌ها 349\r\n1 . منظور از ايّام اللّه چيست ؟ 349\r\n2 . الهامات الهى 350\r\nبخش دوم 353\r\nشرح و تفسير : مردان الهى و اهل ذكر 354\r\nبخش سوم 359\r\nشرح و تفسير : عاقبت كار رهروان راه حق 360\r\nنكته : ذكر خدا و ذاكران 365\r\n* * * خطبهء 223 369\r\nخطبه در يك نگاه 369\r\nبخش اوّل 371\r\nشرح و تفسير : چرا بر خود رحم نمىكنى ؟ 372\r\nبخش دوم 377\r\nشرح و تفسير : از او رحمت و از تو عصيان ؟ ! 378\r\nبخش سوم 383\r\nشرح و تفسير : دنيا بهترين واعظ 384\r\nنكته : دنياى ممدوح و مذموم 386\r\nبخش چهارم 391\r\nشرح و تفسير : آمادگى براى سفر آخرت 392\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nخطبهء 224 397\r\nخطبه در يك نگاه 397\r\nبخش اوّل 399\r\nشرح و تفسير : چرا دست به ظلم بيالايم ؟ 399\r\nبخش دوم 403\r\nشرح و تفسير : داستان حديدهء محماة 404\r\nنكته‌ها 411\r\n1 . زندگى و شخصيت عقيل در يك نگاه 411\r\n2 . مساوات مسلمانان در بيت المال 413\r\nبخش سوم 415\r\nشرح و تفسير : داستان اشعث بن قيس منافق 416\r\nنكته : اشعث بن قيس كيست ؟ 423\r\n* * * خطبهء 225 425\r\nخطبه ( دعا ) در يك نگاه 425\r\nشرح و تفسير : از خلق شرور بىنيازم كن ! 427\r\nنكته : آثار زيانبار فقر 429\r\n* * * خطبهء 226 435\r\nخطبه در يك نگاه 435\r\nبخش اوّل 437\r\nشرح و تفسير : ناپايدارى احوال جهان 437\r\nنكته : سراى پيچيده با بلاها 441\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nبخش دوم 443\r\nشرح و تفسير : همسايگان دور از هم ! 444\r\nنكته : سرنوشت انسان پس از مرگ 449\r\nبخش سوم 451\r\nشرح و تفسير : سرنوشت حتمى شما 451\r\n* * * خطبهء 227 455\r\nخطبه ( دعا ) در يك نگاه 455\r\nبخش اوّل 457\r\nشرح و تفسير : اى حل‌كنندهء مشكلات ! 457\r\nبخش دوم 461\r\nشرح و تفسير : خدايا تو پناه منى 461\r\nنكته : دعاهاى روح‌پرور معصومين عليهم السّلام 463\r\n* * * خطبهء 228 465\r\nخطبه در يك نگاه 465\r\nشرح و تفسير : آن يار پاك ( مالك اشتر ) 469\r\n* * * خطبهء 229 473\r\nخطبه در يك نگاه 473\r\nشرح و تفسير : شور و هيجان بىسابقه براى بيعت با امام عليه السّلام 475\r\nنكته : بيعت بىسابقه و تمام عيار 478\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nخطبهء 230 481\r\nخطبه در يك نگاه 481\r\nبخش اوّل 483\r\nشرح و تفسير : راز خوشبختى و نجات 483\r\nبخش دوم 487\r\nشرح و تفسير : سرنوشتى كه راه فرار از آن نيست 488\r\nبخش سوم 497\r\nشرح و تفسير : دنياى حيله‌گر ! 498\r\nبخش چهارم 505\r\nشرح و تفسير : زاهدان واقعى 505\r\n* * * خطبهء 231 509\r\nخطبه در يك نگاه 509\r\nشرح و تفسير : پيامبر صلّى اللّه عليه و إله كينه‌ها را از سينه‌ها شست 511\r\n* * * خطبهء 232 515\r\nخطبه در يك نگاه 515\r\nشرح و تفسير : غنائم جنگجويان 517\r\n* * * خطبهء 233 521\r\nخطبه در يك نگاه 521\r\nبخش اوّل 523\r\nشرح و تفسير : ما فرمانروايان سخنيم ! 523\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nنكته‌ها 525\r\n1 . شگفتىهاى زبان 525\r\n2 . اميران سخن 528\r\nبخش دوم 531\r\nشرح و تفسير : ويژگىهاى محيط فاسد 531\r\n* * * خطبهء 234 537\r\nخطبه در يك نگاه 537\r\nشرح و تفسير : سرچشمهء تفاوتها 539\r\nنكته‌ها 544\r\n1 . رابطهء عجيب روح و جسم 544\r\n2 . آيا اين رابطه ، با اصل اختيار سازگار است ؟ 546\r\n* * * خطبهء 235 547\r\nخطبه در يك نگاه 547\r\nشرح و تفسير : مصيبت عظيم و جانكاه رحلت پيامبر خدا 550\r\nنكته‌ها 554\r\n1 . گريه در مصيبت عزيزان 554\r\n2 . تجهيز پيامبر صلّى اللّه عليه و إله 555\r\n* * * خطبهء 236 557\r\nخطبه در يك نگاه 557\r\nشرح و تفسير : گذرگاه ياد محبوب ! 559\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nنكته : داستان هجرت 561\r\n* * * خطبهء 237 563\r\nخطبه در يك نگاه 563\r\nبخش اوّل 565\r\nشرح و تفسير : فرصت را غنيمت شمريد 565\r\nبخش دوم 569\r\nشرح و تفسير : چگونه از اين فرصت استفاده كنيم ؟ 569\r\n* * * خطبهء 238 573\r\nخطبه در يك نگاه 573\r\nبخش اوّل 575\r\nشرح و تفسير : پيروان معاويه 575\r\nنكته : ناآگاهى شاميان 577\r\nبخش دوم 579\r\nشرح و تفسير : بهترين و بدترين انتخاب 580\r\n* * * خطبهء 239 585\r\nخطبه در يك نگاه 585\r\nشرح و تفسير : آل محمد : اركان دين‌اند 587\r\n* * * خطبهء 240 593\r\nخطبه در يك نگاه 594\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nشرح و تفسير : يكى ديگر از اشتباهات عثمان 595\r\n* * * خطبهء 241 599\r\nخطبه در يك نگاه 599\r\nشرح و تفسير : كمربندها را محكم ببنديد و آمادهء جهاد شويد ! 601\r\nنكته : زيانهاى خوشگذرانى و پرخورى 604\r\nويژگيهاى اين شرح 607\r\n\r\n","description":"","footnote":"","page_name":" 19 ","page_number":19},
  {"content":"\r\n . \r\n","description":"","footnote":"","page_name":" 20 ","page_number":20},
  {"content":"\r\n\r\n\r\n[ ادامهء خطبه‌هاى امام امير مؤمنان عليه السلام 
  ]\r\n\r\n201 و من كلام له عليه السّلام يعظ بسلوك الطّريق الواضح\r\nاز سخنان امام عليه السّلام است كه در آن به انتخاب راه روشن توصيه فرموده است . « 1 »\r\n\r\nخطبه در يك نگاه\r\nامام عليه السّلام در اين كلام كوتاه به سه نكتهء مهم اشاره فرموده كه هريك بخشى از اين كلام را تشكيل مىدهند :\r\n1 . رهروان راه حق را به اعتماد به نفس دعوت مىكند كه هرگز از كمى پويندگان اين راه وحشتى به خود راه ندهند .\r\n2 . به يك اصل مهم اسلامى اشاره فرموده و آن اينكه رضايت به اعمال\r\n\r\n\r\n","description":"","footnote":"\r\n( 1 ) . سند خطبه :\r\nاين خطبه را جمع كثيرى از دانشمندان و علماى اسلام كه قبل يا بعد از سيّد رضى مىزيستند به صورت مرسل يا مسند نقل كرده‌اند . از كسانى كه قبل از سيّد رضى مىزيستند مىتوان اين چهار نفر را نام برد : الف ) احمد بن محمّد بن خالد برقى در كتاب محاسن بخشى از اين خطبه را نقل كرده است . ب ) نعمانى در كتاب غيبت آن را با دو سند آورده است . ج ) طبرى كه از علماى اماميه است در كتاب مسترشد آن را ذكر كرده است . د ) مرحوم شيخ مفيد در كتاب ارشاد آن را آورده است .\r\n","page_name":" 21 ","page_number":21},
  {"content":"\r\n\r\nديگران انسان را در سرنوشت آنها شريك مىسازد ، هرچه عملا دخالتى نداشته باشد .\r\n3 . توصيه مىفرمايد كه راه واضح و شفّاف و روشن را برگزينيد تا به مقصد برسيد و از گام نهادن در جادّه‌هاى تاريك و مبهم خوددارى كنيد كه در بيراهه مىافتيد .\r\n* * *\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nايّها النّاس لا تستوحشوا في طريق الهدى لقلّة أهله ، فإنّ النّاس قد اجتمعوا على مائدة شبعها قصير ، وجوعها طويل .\r\nأيّها النّاس ، إنّما يجمع النّاس الرّضى و السّخط . و إنّما عقر ناقة ثمود رجل واحد فعمّهم اللّه بالعذاب لمّا عمّوه بالرّضى ، فقال سبحانه :\r\n « فَعَقَرُوها فَأَصْبَحُوا نادِمِينَ »  فما كان إلّا أن خارت أرضهم بالخسفة خوار السّكّة المحماة في الأرض الخوّارة .\r\nأيّها النّاس ، من سلك الطّريق الواضح ورد الماء ، و من خالف وقع في التّيه !\r\n\r\nترجمه\r\nاى مردم ! در طريق هدايت از كمى پويندگانش وحشت نكنيد ، زيرا مردم گرد سفره‌اى اجتماع كرده‌اند كه سيرى آن كوتاه و گرسنگى آن بس طولانى است . اى مردم ! رضايت و نارضايتى ( نسبت به عملى از اعمال ) موجب وحدت مردم ( در كيفر و پاداش ) مىشود ( مگر نمىدانيد ) ناقهء ثمود را تنها يك نفر پى كرد ؛ امّا كيفر و عذاب الهى آن ، همهء قوم ثمود را فراگرفت ، زيرا همگى به عمل آن يك نفر راضى بودند . خداوند سبحان مىفرمايد :  « فَعَقَرُوها فَأَصْبَحُوا نادِمِينَ »  ؛ آن قوم ناقه را پى كردند و سرانجام ( هنگام نزول بلاى فراگير ) پشيمان شدند و طولى نكشيد سرزمين آنان همچون آهن گداخته‌اى كه در زمين نرمى فرورود با صداى وحشتناكى فرورفت . اى مردم ! آن‌كس كه راه واضح و آشكار را بپويد به آب مىرسد ؛ امّا كسى كه مخالفت كند در بيابان سرگردان خواهد شد ( و تشنه كام جان مىدهد ) .\r\n\r\n","description":"","footnote":"","page_name":" 23 ","page_number":23},
  {"content":"\r\n\r\n\r\nشرح و تفسير راه نجات\r\nامام عليه السّلام در نخستين نكته از اين گفتار پرمعنا به پويندگان راه حق دلدارى مىدهد كه هرگز به جهت كمى نفرات تزلزل به دل راه ندهند ، مىفرمايد : « اى مردم ! در طريق هدايت از كمى پويندگانش وحشت نكنيد » ؛ ( أيّها النّاس لا تستوحشوا في طريق الهدى لقلّة أهله ) .\r\nسپس به دليل آن اشاره كرده ، مىفرمايد : « زيرا مردم گرد سفره‌اى اجتماع كرده‌اند كه سيرى آن كوتاه و گرسنگى آن بس طولانى است » ؛ ( فإنّ النّاس قد اجتمعوا على مائدة شبعها « 1 » قصير ، وجوعها طويل ) .\r\nاشاره به اينكه اگر رهروان جاده هدايت كم هستند به جهت جاذبه‌هاى دنياست . امام عليه السّلام در اين كلام پرمعنا دنيا را به سفرهء رنگينى تشبيه مىكند كه موادّ كم‌ارزش يا بىارزشى از نظر تغذيه در آن گذارده شده ؛ ولى آنها را با زرق‌وبرق آراسته‌اند . دنياطلبان اطراف آن را مىگيرند غافل از اينكه موادّ غذايى آن تنها در مدّتى آنها را سير مىكند و به دنبال آن گرسنگى طولانى در پيش است .\r\nاين « جوع طويل » ممكن است اشاره به اندوه و حسرت طولانى باشد كه به هنگام مرگ و بعد از آن و در صحنهء قيامت به دنياپرستان دست مىدهد و پيوسته بر تقصيرات خود در دنيا تأسّف مىخورند .\r\nاين عبارت پر معناى امام عليه السّلام در حقيقت برگرفته از آيات قرآن است . در آيهء 100 سورهء مائده مىخوانيم :  « قُلْ لا يَسْتَوِي الْخَبِيثُ وَ الطَّيِّبُ وَ لَوْ أَعْجَبَكَ كَثْرَةُ الْخَبِيثِ »  ؛ بگو هيچگاه ناپاك و پاك مساوى نيستند ، هرچند فزونى ناپاكان تو را به شگفتى اندازد » .\r\nهمچنين آيات ديگرى كه سخن از اكثريت جاهل ، بىايمان ، غيرعاقل ، فاسق ،\r\n\r\n\r\n","description":"","footnote":"\r\n( 1 ) . « شبع » بر وزن « شكم » معناى مصدرى دارد و به معناى سيرشدن به طور كامل است .\r\n","page_name":" 24 ","page_number":24},
  {"content":"\r\n\r\nناسپاس و مانند آن دارد .\r\nآنگاه دومين نكته را يادآور مىشود ؛ نكته‌اى كه مىتواند بسيارى از مسائل اعتقادى و اجتماعى را حل كند و آن اينكه آنچه گروههاى اجتماعى را از يكديگر جدا مىسازد ، هم‌بستگى افكار و دلهاست ، هرچند روى صحنه افراد خاصى باشند ؛ تمام كسانى كه با آن افراد هم‌بستگى فكرى و رضايت قلبى دارند در يك گروه جاى مىگيرند .\r\nمىفرمايد : « اى مردم ! رضايت و نارضايتى ( نسبت به عملى از اعمال ) موجب وحدت مردم ( در كيفر و پاداش ) مىشود » ؛ « أيّها النّاس ، إنّما يجمع النّاس الرّضى و السّخط » « 1 » ) .\r\nبنابراين نه تنها شركت در عمل يا تهيهء مقدمات و اعانت بر اثم سبب شركت در نتيجه مىشود ؛ بلكه رضايت قلبى نيز همين كار را مىكند ، لذا در زيارتنامه‌ها با صراحت اين تعبير آمده است : « و لعن اللّه امّة سمعت بذالك فرضيت به ؛ خداوند لعنت كند گروهى را كه جنايات جانيان را در كربلا شنيدند و به آن رضايت دادند » « 2 » ، هرچند بعد از آن جانيان در عرصهء زندگى دنيا ظاهر شدند .\r\nدر خطبهء دوازدهم كه شرح آن در جلد اوّل گذشت ، خوانديم كه على عليه السّلام هنگام سخن يكى از اصحاب خود را بعد از جنگ جمل شنيد كه آرزوى حضور برادرش را در اين ميدان و سهيم شدن در اين پيروزى مىكرد ، فرمود : نه تنها او با ما بود ؛ بلكه گروههايى كه هنوز از مادر متولّد نشده‌اند و بعد از تولّد ، هم‌عقيده با ما خواهند بود نيز در اين ميدان حضور داشتند و در اين پيروزى سهيم بودند .\r\nاين سخن افق تازه‌اى را در مطالعات اسلامى در برابر چشم ما مىگشايد و به همگان هشدار مىدهد كه مراقب پيوندهاى قلبى و رضا و سخط باطنى باشند .\r\n\r\n\r\n","description":"","footnote":"\r\n( 1 ) . « سخط » ضدّ رضايت به معناى ناخشنودى و خشم است .\r\n( 2 ) . زيارت اربعين امام حسين عليه السّلام .\r\n","page_name":" 25 ","page_number":25},
  {"content":"\r\n\r\nاين مطلب به قدرى اهميّت دارد كه در روايات متعددى از معصومان به آن اشاره شده است ؛ مرحوم شيخ حر عاملى در كتاب وسائل در ابواب امر به معروف و نهى از منكر بابى تحت عنوان « وجوب إنكار المنكر بالقلب على كلّ حال و تحريم الرّضا به و وجوب الرّضا بالمعروف » ذكر كرده است و در آن باب هفده حديث در اين زمينه آورده است ؛ از جمله در حديث مفصّلى از امام على بن موسى الرضا عليه السّلام نقل كرده كه فرمود : « لو أنّ رجلا قتل بالمشرق فرضى بقتله رجل بالمغرب لكان الرّاضى عند اللّه عزّ و جلّ شريك القاتل ؛ اگر كسى در شرق عالم قتلى انجام دهد و ديگرى در غرب جهان راضى به آن قتل باشد ، در پيشگاه خدا شريك قاتل خواهد بود » . « 1 »\r\nكوتاه سخن اينكه در فرهنگ اسلام نه تنها شركت در عمل يا معاونت در مقدمات ، سبب شركت در نتيجه‌ها مىشود ؛ بلكه رضايت قلبى نيز اين اثر را دارد .\r\nدر ادامهء اين سخن ، امام عليه السّلام به دليل محكمى از قرآن مجيد براى اثبات اين حقيقت تمسّك مىجويد ، مىفرمايد : « ناقهء ثمود را تنها يك نفر پى كرد ؛ امّا كيفر و عذاب الهى آن همهء قوم ثمود را فراگرفت ، زيرا همگى به عمل آن يك نفر راضى بودند . خداوند سبحان مىفرمايد :  « فَعَقَرُوها فَأَصْبَحُوا نادِمِينَ »  آن قوم ناقه را پى كردند و سرانجام ( هنگام نزول بلاى فراگير ) پشيمان شدند و طولى نكشيد سرزمين آنان همچون آهن گداخته‌اى كه در زمين نرمى فرورود با فرياد وحشتناكى فرورفت » ؛ ( و إنّما عقر « 2 » ناقة ثمود رجل واحد فعمّهم اللّه بالعذاب لمّا عمّوه بالرّضى ، فقال سبحانه :  « فَعَقَرُوها فَأَصْبَحُوا نادِمِينَ »  « 3 » فما كان إلّا أن خارت « 4 »\r\n\r\n\r\n","description":"","footnote":"\r\n( 1 ) . وسائل الشيعه ، ج 11 .\r\n( 2 ) . « عقر » از ريشهء « عقر » بر وزن « قفل » در اصل به معناى اساس و ريشهء چيزى است و هنگامى كه در مورد حيوان به كار مىرود ، به معناى پى كردن ( پايين پاى او را قطع كردن و به زمين افكندن ) است . يكى ديگر از معانى آن كشتن و نحر كردن شتر است .\r\n( 3 ) . شعرا ، آيهء 157 .\r\n( 4 ) . « خارت » از ريشهء « خوار » بر وزن « غبار » به معناى صداى گاو و گوساله و شتر و مانند آن است و خوّاره صيغهء مبالغهء آن است .\r\n","page_name":" 26 ","page_number":26},
  {"content":"\r\n\r\nأرضهم بالخسفة خوار السّكّة « 1 » المحماة « 2 » في الأرض الخوّارة ) .\r\nسخن مولا اشاره‌اى به معجزهء حضرت صالح پيامبر قوم ثمود دارد كه وقتى از آن حضرت معجزه خواستند ، به فرمان خدا ناگهان شتر ماده‌اى از دل سنگهاى كوه بيرون آمد ! همگى ديدند ، گروهى ايمان آوردند و گروه بيشترى راه عناد و انكار را پيش گرفتند . حضرت صالح توصيه كرد كه به اين شتر كمترين آزارى نرسانيد كه عذاب الهى به سراغ شما خواهد آمد ، آنها به اين سخن اعتنا نكردند و آن شتر را با ضرباتى بر پاى او كشتند و زلزلهء عظيمى آمد . زمين آنها را شكافت و كافران و خانه‌هايشان در دل زمين فرورفت .\r\nمعروف اين است كه قاتل اين شتر مرد سنگدلى به نام « غدّار بن سالف » بود ؛ ولى در آيهء قرآن جملهء  « فَعَقَرُوها »  ( آن شتر را از پاى درآوردند ) به صورت صيغهء جمع آمده است ، زيرا همگى به عمل او راضى بودند و اين رضايت خود را با دعوت كردن و تشويق او به انجام دادن اين عمل زشت ، ابراز كردند ، همان‌گونه كه در آيهء 29 سورهء قمر آمده است : «  « فَنادَوْا صاحِبَهُمْ فَتَعاطى فَعَقَرَ »  ؛ آنها يكى از ياران خود را صدا زدند ، او به سراغ اين كار آمد و ( ناقه را ) پى كرد » .\r\nجملهء « خارت أرضهم بالخسفة خوار السّكّة المحماة » اشاره به اين است :\r\nهنگامى كه ميخ آهنين در آتش گداخته شود با سرعت بيشترى در زمين فرو مىرود آن هم در زمين نرم . آرى ! شهر و آبادى آنها به همين سرعت در درون زمين بر اثر زلزله‌اى وحشتناك فرورفت .\r\nسپس امام عليه السّلام در بخش سوم اين خطبه به همهء انسانها هشدار مىدهد و مىفرمايد : « اى مردم ! آن كس كه راه واضح و آشكار را بپويد به آب مىرسد ؛ امّا كسى كه مخالفت كند در بيابان سرگردان خواهد شد ( و تشنه كام جان مىدهد ) » ؛\r\n\r\n\r\n","description":"","footnote":"\r\n( 1 ) . « سكّه » به معناى ميخ و گاوآهن است .\r\n( 2 ) . « محماة » اسم مفعول از ريشهء « احماء » به معناى داغ كردن و گداختن گرفته شده ، بنابراين « محماة » به چيزى مىگويند كه در آتش گداخته شده باشد .\r\n","page_name":" 27 ","page_number":27},
  {"content":"\r\n\r\n( أيّها النّاس ، من سلك الطّريق الواضح ورد الماء ، و من خالف وقع في التّيه « 1 » ! ) .\r\nمنظور از « طريق واضح » راهى است كه قرآن و سنّت و دليل عقل ارائه داده ، كه انسانها را به آب حيات معنوى رهنمون مىشود و آنها كه به بيراهه روند از آن محروم شده در كفر و بىايمانى جان مىدهند .\r\nبىشك راه و روش امام عليه السّلام يكى از مصاديق روشن « الطّريق الواضح » است ، زيرا او به منزلهء نفس نبىّ و آگاه‌ترين امّت به راه و روش آن حضرت بود ، همان‌گونه كه امام عليه السّلام در خطبهء 97 فرمود : « من نشانهء روشنى بر حقانيّت خويش از پروردگارم دارم و بر طريق پيامبرم گام برمىدارم و در راهى پيش مىروم » ؛ ( و إنى لعلى بيّنة من ربّى و منهاج من نبيّى و إنى لعلى الطريق الواضح » .\r\nبديهى است كسى كه از جادّهء اصلى برود در اثناى راه به منزلگاههايى مىرسد ، داراى آب كافى و آن‌كس كه از بيراهه مىرود غالبا گرفتار بيابانهاى خشك و بىآب مىشود و از تشنگى هلاك مىگردد .\r\n* * *\r\n\r\n\r\n","description":"","footnote":"\r\n( 1 ) . « تيه » به معناى وادى خشك و بىآب است و به معناى مصدرى ( سرگردانى ) نيز آمده است .\r\n","page_name":" 28 ","page_number":28},
  {"content":"\r\n\r\n\r\n202 و من كلام له عليه السّلام روى عنه أنّه قاله عند دفن سيّدة النّساء فاطمة عليها السّلام ، كالمناجي به رسول اللّه صلّى اللّه عليه و إله عند قبره\r\nاز سخنان امام عليه السّلام است كه به هنگام دفن سيدهء زنان جهان ، فاطمه عليها السّلام خطاب به رسول اللّه صلّى اللّه عليه و إله در كنار قبر پيامبر صلّى اللّه عليه و إله بيان كرد . « 1 » و « 2 »\r\n\r\n\r\n","description":"","footnote":"\r\n( 1 ) . سند خطبه :\r\nبه گفتهء ابن ابى الحديد در شرح نهج البلاغه تعبير سيّد رضى از فاطمهء زهرا به « سيدة نساء العالمين » برگرفته از خبر متواترى است كه از پيامبر اكرم صلّى اللّه عليه و إله نقل شده ، به عين اين تعبير يا تعبير ديگرى كه مفهومش همان است .\r\nنويسندهء مصادر نهج البلاغه بعد از نقل مطلب بالا مىگويد : اين حديث ( حديث سيدة نساء العالمين ) نزد علماى اماميه نيز متواتر است ؛ بلكه جزء اعتقادات آنها محسوب مىشود . سپس روايات متعددى نيز از كتب اهل سنّت در اين زمينه نقل مىكند .\r\nامّا بزرگانى كه قبل از سيّد رضى ، اين خطبه ( كلام ) را نقل كرده‌اند عبارتند از مرحوم كلينى در جلد اوّل كتاب كافى ( با جمله‌هايى افزون بر آنچه سيّد رضى آورده است ) و شيخ مفيد در كتاب مجالس و گروه ديگرى نيز بعد از سيّد رضى در كتابهاى خود با تفاوتهايى اين خطبه را نقل كرده‌اند كه نشان مىدهد آن را از مدركى غير از نهج البلاغه گرفته‌اند ؛ مانند طبرى در دلائل الامامة و شيخ طوسى در امالى و سبط ابن جوزى در تذكرة الخواص ماجراى دفن آن حضرت را نقل كرده و اشعارى را كه على عليه السّلام در فراق آن حضرت سروده ذكر مىكند . سپس كلام فوق را با اضافاتى مىآورد . ( مصادر نهج البلاغه ، ج 3 ، ص 93 - 98 ) .\r\n( 2 ) . نكتهء قابل توجّه اينكه ضمير در « عند قبره » به صورت مذكر آمده كه مرجع آن ، پيامبر اكرم صلّى اللّه عليه و إله است و در عين‌حال مىگويد اين سخن را به هنگام دفن فاطمه زهرا عليها السّلام بيان كرد ، اين نشان مىدهد كه به اعتقاد سيّد رضى قبر حضرت زهرا عليها السّلام در كنار قبر پيامبر صلّى اللّه عليه و إله است .\r\n","page_name":" 29 ","page_number":29},
  {"content":"\r\n\r\n\r\nخطبه در يك نگاه\r\nاين گفتار امام عليه السّلام به قدر كافى گوياست ؛ سخنى است كه از سوز دل مولا عليه السّلام به هنگام دفن حضرت فاطمه زهرا عليها السّلام حكايت مىكند . درد دلى است پر سوز و گداز كه مولا عليه السّلام با پيامبر اكرم صلّى اللّه عليه و إله دربارهء مصائب زهرا عليها السّلام از يك‌سو و مصيبت خودش به سبب فراق زهرا عليها السّلام از سوى ديگر ، حكايت دارد و بخشى از حقايق مهم تاريخى صدر اسلام را به صورت غيرمستقيم ؛ امّا گويا و پرمعنا منعكس مىكند كه شرح آن در پايان تفسير اين كلام خواهد آمد .\r\n* * *\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nالسّلام عليك يا رسول اللّه عنّي ، و عن ابنتك النّازلة في جوارك ، و السّريعة اللّحاق بك ، قلّ ، يا رسول اللّه ، عن صفيّتك صبري ، ورقّ عنها تجلّدي ، إلّا أنّ في التّأسّي لي بعظيم فرقتك ، و فادح مصيبتك ، موضع تعزّ ، فلقد و سّدتك في ملحودة قبرك ، و فاضت بين نحري و صدري نفسك ، ف  « إِنَّا لِلَّهِ وَ إِنَّا إِلَيْهِ راجِعُونَ »  فلقد استرجعت الوديعة ، و أخذت الرّهينة ! أمّا حزني فسرمد ، و أمّا ليلي فمسهّد ، إلى أن يختار اللّه لي دارك الّتي أنت بها مقيم . و ستنبّئك ابنتك بتضافر أمّتك على هضمها ، فأحفها السّؤال ، و استخبرها الحال ؛ هذا و لم يطل العهد ، و لم يخل منك الذّكر ، و السّلام عليكما سلام مودّع ، لا قال و لا سئم ، فإنّ أنصرف فلا عن ملالة ، و إن أقم فلا عن سوءظنّ بما وعد اللّه الصّابرين .\r\n\r\nترجمه\r\nسلام و درود بر تو اى رسول خدا از سوى خودم و از سوى دخترت ( زهرا ) كه هم‌اكنون در جوار تو فرود آمده و به سرعت به تو ملحق شده است . اى رسول خدا ! از فراق دختر برگزيده و پاكت پيمانهء صبرم لبريز شده و طاقتم از دست رفته است ، هرچند پس از روبه‌رو شدن با غم بزرگ فراق و مصيبت دردناك تو ، اين مصيبت براى من قابل تحمّل شده است . ( فراموش نمىكنم ) من تو را با دست خود در ميان قبر نهادم و هنگام رحلتت ، روح تو در ميان گلو و سينهء من روان شد « ف  « إِنَّا لِلَّهِ وَ إِنَّا إِلَيْهِ راجِعُونَ »  « 1 » ؛ ما از خداييم و به سوى او باز مىگرديم » ( اى رسول خدا ) امانتى كه به من سپرده بودى هم‌اكنون بازپس‌داده شده و گروگانى\r\n\r\n\r\n","description":"","footnote":"\r\n( 1 ) . بقره ، آيهء 156 .\r\n","page_name":" 31 ","page_number":31},
  {"content":"\r\n\r\nكه نزد من بود گرفته شد ؛ ولى اندوهم جاودانى است و شبهايم همراه بيدارى و بىقرارى ؛ تا آن زمان كه خداوند منزلگاهى را كه تو در آن اقامت گزيده‌اى برايم برگزيند ( و به تو ملحق شوم ) ( اى رسول خدا ) به زودى دخترت تو را آگاه خواهد ساخت كه امّت تو در ستم كردن به وى دست به دست هم داده بودند .\r\nسرگذشت دردناك او را بىپرده از او بپرس و خبر اين حوادث را از وى بگير .\r\nاين حوادث دردناك در زمانى رخ داد كه هنوز مدّت زيادى از رحلت تو نگذشته و يادت فراموش نگشته بود . درود خدا بر شما هردو باد ، درود و سلام وداع كننده ؛ نه سلام ( و وداع ) ناخشنود خسته‌دل ، اگر از كنار قبرت باز گردم به سبب ملالت نيست و اگر اقامت گزينم و گريه و زارى سر دهم هرگز به جهت سوءظن به وعدهء نيك خداوند در مورد صابران و شكيبايان نمىباشد .\r\n\r\nشرح و تفسير آه سوزان على عليه السّلام در كنار قبر زهرا عليها السّلام\r\nهمان‌گونه كه در بالا آمد ، امام عليه السّلام اين سخنان پرسوز و گداز را هنگامى مىگويد كه جسم پاك زهراى مرضيه عليها السّلام را با دست خود در قبر مىگذارد ، سخنانى كه از يك‌سو دليل بر عظمت بانوى اسلام فاطمهء زهرا عليها السّلام و از سوى ديگر نشانهء شدت ناراحتى على عليه السّلام از فراق جانگداز اوست .\r\nامام عليه السّلام در بيان اين عبارات ، بهترين و مناسب‌ترين مخاطب ؛ يعنى رسول خدا صلّى اللّه عليه و إله را انتخاب كرده و با او درد دل مىكند و سخن خود را از اينجا شروع مىكند : « سلام و درود بر تو اى رسول خدا صلّى اللّه عليه و إله از سوى خودم ، و از سوى دخترت ( زهرا ) كه هم‌اكنون در جوار تو فرود آمده ، و به سرعت به تو ملحق شده است » ؛ ( السّلام عليك يا رسول اللّه عنّي ، و عن ابنتك النّازلة في جوارك ، والسّريعة اللّحاق بك ) .\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nبا اينكه محتواى سخنان امام عليه السّلام ، شكوائيهء دردناكى است ؛ ولى ادب كلام ايجاب مىكند كه از سلام و درود بر پيامبر صلّى اللّه عليه و إله شروع كند .\r\nجملهء ( النّازلة في جوارك ) نشان مىدهد كه قبر بانوى اسلام در كنار قبر پيامبر صلّى اللّه عليه و إله بود و نظريهء كسانى كه قبر مقدّس آن حضرت را در خانه‌اش مىدانند ، تقويت مىكند .\r\nالبتّه ممكن است دفن در بقيع را نيز در جوار پيامبر صلّى اللّه عليه و إله محسوب كنيم يا جوار را به معناى همسايگى روحانى و معنوى در بهشت بدانيم ؛ ولى معناى اوّل با ظاهر عبارت سازگارتر است و روايات متعددى نيز آن را تأييد مىكند .\r\nدر روايتى كه مرحوم كلينى در كافى آورده است مىخوانيم : يكى از بزرگان اصحاب به نام احمد بن محمد بن ابى نصر مىگويد : از امام على بن موسى الرضا عليه السّلام در مورد مكان قبر حضرت فاطمه عليها السّلام سؤال كردم ، فرمود : « دفنت في بيتها فلمّا زادت بنو اميّة فى المسجد صارت فى المسجد ؛ آن حضرت را در خانه‌اش دفن كردند و هنگامى كه بنى اميه مسجد پيامبر صلّى اللّه عليه و إله را توسعه دادند خانهء آن حضرت در مسجد قرار گرفت » . « 1 »\r\nجملهء ( السّريعة اللّحاق بك ) اشارهء پرمعنايى به مصائب شديد حضرت فاطمهء زهرا عليها السّلام دارد كه او را در بهترين سالهاى جوانى به ديار باقى منتقل ساخت و فاصله آن با رحلت پيامبر صلّى اللّه عليه و إله طبق بعضى روايات 45 روز و مطابق برخى 75 روز و طبق روايت ديگرى 95 روز بوده است و در روايات غير مشهورى 4 ماه و 6 ماه نيز گفته شده است كه در بحث نكات دربارهء آن و دربارهء محل دفن آن حضرت ، سخن خواهيم گفت .\r\nسپس امام عليه السّلام در ادامه ، خطاب به پيامبر اكرم صلّى اللّه عليه و إله عرض مىكند : « اى رسول خدا ! از فراق دختر برگزيده و پاكت ، پيمانهء صبرم لبريز شده و طاقتم از دست\r\n\r\n\r\n","description":"","footnote":"\r\n( 1 ) . كافى ، ج 1 ، ص 461 ، باب مولد الزهرا عليها السّلام ، ح 9 .\r\n","page_name":" 33 ","page_number":33},
  {"content":"\r\n\r\nرفته است ، هرچند پس از روبه‌رو شدن با غم بزرگ فراق و مصيبت دردناك تو ، اين مصيبت براى من قابل تحمّل شده است » ؛ ( قلّ ، يا رسول اللّه ، عن صفيّتك « 1 » صبري ، ورقّ عنها تجلّدي « 2 » ، إلّا أنّ في التّأسّي « 3 » لي بعظيم فرقتك ، و فادح « 4 » مصيبتك ، موضع تعزّ « 5 » ) .\r\nاشاره به اينكه گرچه مصيبت زهرا عليها السّلام فوق العاده جانكاه است ؛ ولى درد مصيبت تو از آن ، سنگين‌تر و جانكاه‌تر بود و تحمّل آن ، راه را براى تحمّل اين ، هموار ساخت . به يقين مصيبتى بزرگ‌تر از مصيبت رحلت پيامبر براى على عليه السّلام ، هرچند فاطمهء زهرا همسرى بسيار گرانقدر و بىمانند بود ؛ پيامبر به منزلهء پدر على عليه السّلام و افزون بر آن ، رهبر ، راهنما ، معلم ، استاد و خلاصه ، همه‌چيز آن حضرت بود ، لذا در حديثى آمده است كه پيامبر اكرم صلّى اللّه عليه و إله خطاب به على عليه السّلام فرمود : « يا أبا الرّيحانتين . . . عن قليل ينهدّ ركناك ؛ اى پدر دو گل خوشبو . . . به زودى دو ستون حياتت درهم مىشكند » و هنگامى پيامبر اكرم صلّى اللّه عليه و إله رحلت فرمود على عليه السّلام فرمود : « هذا أحد ركني الّذي قال لي رسول اللّه ؛ اين يكى از آن‌دو ستونى است كه پيامبر فرمود » و چون فاطمهء زهرا عليها السّلام شربت شهادت نوشيد ، فرمود : « هذا الرّكن الثّاني الّذي قال رسول اللّه ؛ اين ستون ديگرى است كه رسول اللّه فرمود » . « 6 »\r\n\r\n\r\n","description":"","footnote":"\r\n( 1 ) . « صفيّة » از ريشهء « صفو » بر وزن « عفو » به معناى صاف و پاك گرفته شده و صفىّ به معناى برگزيده است . در اينجا امام عليه السّلام از دختر پيامبر اكرم صلّى اللّه عليه و إله به عنوان صفيهء او ياد مىكند تا علوّ شأن او را نشان دهد .\r\n( 2 ) . « تجلّد » از ريشهء « جلد » ، بر وزن « بلد » و « جلاده » گرفته شده كه به معناى صبر و استقامت كردن است و « تجلّد » در اينجا اشاره به طاقت و صبر بر مصيبت است .\r\n( 3 ) . « تأسّى » گاه به معناى اقتدار كردن آمده و گاه به معناى غمگين شدن و در اينجا معناى دوم مناسب است ، زيرا سخن از غم و اندوه است ، نه اقتدا كردن ، هرچند جمعى از شارحان يا مترجمان به دنبال معناى اوّل رفته‌اند و ظاهرا سبب اشتباه آنها ، معروف بودن آن در استعمالات متعارف است .\r\n( 4 ) . « فادح » از ريشهء « فدح » ، بر وزن « فتح » به معناى سنگين‌بار كردن گرفته شده و در اينجا به معناى مصيبت سنگين است .\r\n( 5 ) . « تعزّ » يا « تعزّى » به معناى صبر بر مصيبت است و از ريشهء « عزاء » گرفته شده است .\r\n( 6 ) . بحار الانوار ، ج 43 ، ص 173 . اين حديث در منابع اهل سنّت نيز آمده است ؛ مانند كتاب فضائل الصحابه احمد بن حنبل ، ج 2 ، ص 623 ، ح 1067 .\r\n","page_name":" 34 ","page_number":34},
  {"content":"\r\n\r\nآنگاه امام عليه السّلام در شرح اين سخن مىافزايد : « ( فراموش نمىكنم ) من تو را با دست خود در ميان قبر نهادم و هنگام رحلتت روح تو در ميان گلو و سينهء من روان شد « ف  « إِنَّا لِلَّهِ وَ إِنَّا إِلَيْهِ راجِعُونَ »  ؛ ما از خداييم و به سوى او باز مىگرديم » ؛ ( فلقد وسّدتك « 1 » في ملحودة « 2 » قبرك ، و فاضت بين نحري و صدري نفسك ، ف  « إِنَّا لِلَّهِ وَ إِنَّا إِلَيْهِ راجِعُونَ »  ) .\r\nبعضى از شارحان نهج البلاغه « نفس » را در اينجا به معناى خون گرفته‌اند ( زيرا يكى از معانى « نفس » خون است ) و گفته‌اند : به هنگام رحلت پيامبر خون مختصرى از دهان آن حضرت بيرون پريد و بر سينهء على عليه السّلام نشست ؛ ولى اين تفسير ، بعيد به نظر مىرسد .\r\nبه‌هرحال قرائن نشان مىدهد ( و خطبهء 197 نيز دلالت دارد ) كه سر مبارك پيامبر به هنگام رحلت بر سينهء پاك على عليه السّلام بود و در همان حال روح پاكش به عالم بقا شتافت و از ميان سينه و گلوى على عليه السّلام گذشت ، هرچند بعضى از راويان اهل سنت نقل كرده‌اند كه عايشه مىگويد : « سر مبارك پيامبر اكرم صلّى اللّه عليه و إله در حال رحلت بر سينهء من بود » ؛ ولى اين سخن دليل معتبرى ندارد و شايد از قبيل روايات فراوانى است كه ضمن آن كوشيده‌اند فضائل على عليه السّلام را يك‌به‌يك به نام ديگرى ثبت كنند .\r\nآنگاه امام بار ديگر به شرح مصيبت حضرت زهرا باز مىگردد و خطاب به پيامبر عرضه مىدارد : « ( اى رسول خدا ) امانتى را كه به من سپرده بودى هم‌اكنون باز پس داده شد و گروگانى كه نزد من بود گرفته شد ؛ ولى اندوهم جاودانى است و شبهايم همراه بيدارى و بىقرارى ؛ تا آن زمان كه خداوند منزلگاهى را كه تو در آن اقامت گزيده‌اى برايم برگزيند ( و به تو ملحق شوم ) » ؛ ( فلقد استرجعت\r\n\r\n\r\n","description":"","footnote":"\r\n( 1 ) . « وسّد » از « وسادة » ؛ يعنى بالش گرفته شده و اين واژه به معناى بالش زير سر نهادن است .\r\n( 2 ) . « ملحودة » از ريشهء « لحد » بر وزن « عهد » به معناى شكافى است كه در داخل قبر در يك سمت آن ايجاد مىكنند و ميت را در آن قرار مىدهند تا هنگام پر كردن قبر ، خاكها بر روى ميت ريخته نشود .\r\n","page_name":" 35 ","page_number":35},
  {"content":"\r\n\r\nالوديعة ، و أخذت الرّهينة ! أمّا حزني فسرمد « 1 » ، و أمّا ليلي فمسهّد « 2 » ، إلى أنّ يختار اللّه لي دارك الّتي أنت بها مقيم ) .\r\nاين عبارت كه از شدّت اندوه على عليه السّلام در برابر حادثهء غم‌انگيز شهادت حضرت زهرا عليها السّلام حكايت مىكند به خوبى نشان مىدهد كه تا چه حد اين بانوى عزيز در نظر على عليه السّلام گرامى بود و پيوند عاطفى و روحانى و معنوى آن‌دو به يكديگر عميق و ريشه‌دار .\r\nتعبير به « وديعه » اشاره به همان چيزى است كه پيامبر صلّى اللّه عليه و إله در آستانهء رحلتش دست فاطمه را گرفت و در دست على عليه السّلام گذارد و فرمود : « يا ابا الحسن هذه وديعة اللّه و وديعة رسوله عندك فاحفظ اللّه و احفظني فيها و إنّك لفاعله ؛ اى ابو الحسن اين وديعهء خدا و وديعهء رسولش محمد نزد توست ؛ حق خداوند و حق مرا در مورد آن رعايت كن و مىدانم رعايت خواهى كرد » . « 3 »\r\nبعضى معتقدند كه پيامبر اكرم صلّى اللّه عليه و إله اين سخن را در شب زفاف زهرا فرمود .\r\nجمعى از شارحان نهج البلاغه تعبير به وديعه را در اينجا اشاره به اين دانسته‌اند كه ارواح انسانى در بدنها شبيه وديعه و امانت است كه هنگام وفات بازپس گرفته مىشود ؛ ولى اين تفسير در اينجا بسيار بعيد به نظر مىرسد .\r\nتعبير « رهينه » ( گروگان ) ممكن است اشاره به اين باشد كه پيامبر اكرم صلّى اللّه عليه و إله از على عليه السّلام پيمان خلافت و وصايت و وفادارى گرفته بود و دخترش زهرا عليها السّلام گويى در برابر آن گروگان بود .\r\nبا توجه به اينكه يكى از معانى « رهينه » نعمت بزرگ است و حضرت زهرا بزرگترين نعمتى بود كه خدا به على عليه السّلام داده بود ، تعبير بالا در اين‌باره به كار رفته است .\r\n\r\n\r\n","description":"","footnote":"\r\n( 1 ) . « سرمد » به معناى دائم و طولانى است و گاه به چيزى كه آغاز و انجامى ندارد « سرمدى » گفته مىشود .\r\n( 2 ) . « مسهّد » از ريشهء « سهد » بر وزن « صمد » به معناى بيدار ماندن و بىخوابى كشيدن گرفته شده است . قابل توجّه اينكه در اينجا « مسهّد » به عنوان وصف ( خبر ) براى « ليل » آمده است و امام عليه السّلام مىفرمايد : شبهاى من بيدار و بىتاب است به‌جاى اينكه بگويد خودم چنين هستم و اين در واقع نوعى تأكيد را مىرساند .\r\n( 3 ) . بحار الانوار ، ج 22 ، ص 484 .\r\n","page_name":" 36 ","page_number":36},
  {"content":"\r\n\r\nجملهء « حزني فسرمد » تفسيرش روشن است ، زيرا هرزمان على عليه السّلام به ياد فاطمهء زهرا مىافتاد غم و اندوهش تجديد مىشد و اين اندوه بزرگى بود كه سراسر زندگى على عليه السّلام را دربرگرفته بود .\r\nجملهء « و أمّا ليلي فمسهّد » كنايه از اين است كه بسيار شبها به ياد آن بانوى عزيز مىافتم و خاطرهء او خواب را از چشم من مىربايد . گواه اين سخن اشعار معروفى است كه از آن حضرت در فراق حضرت زهرا عليها السّلام انشاء فرمود :\r\n نفسي على زفراتها محبوسة * يا ليتها خرجت مع الزّفرات\r\nلا خير بعدك في الحياة و إنّما * أبكي مخافة أن تطول حياتي \r\nجانم گرفتار مصيبت دردناك اوست و اى كاش با آه و ناله از اين تن بيرون مىآمد\r\nبعد از تو زندگى در نظرم بىارزش است و اگر اشك مىريزم براى اين است كه مىترسم بعد از تو عمرم طولانى شود ( و همواره گرفتار درد فراق تو باشم ) . « 1 »\r\nآنگاه امام عليه السّلام به گوشه‌اى از مصائب دردناك حضرت زهرا عليها السّلام اشاره كرده ، عرضه مىدارد : « ( اى رسول خدا ) به زودى دخترت تو را آگاه خواهد ساخت كه امّت تو در ستم كردن به وى دست به دست هم داده بودند ، سرگذشت دردناك او را بىپرده از او بپرس و خبر اين حوادث را از وى بگير . اين حوادث دردناك در زمانى رخ داد كه هنوز مدّت زيادى از رحلت تو نگذشته و يادت فراموش نگشته بود » ؛ ( و ستنبّئك ابنتك بتضافر أمّتك على هضمها ، فأحفها « 2 » السّؤال ، و استخبرها الحال ؛ هذا و لم يطل العهد ، و لم يخل منك الذّكر ) .\r\nظاهر اين است كه اين عبارات سربسته كه امير مؤمنان على عليه السّلام براى رعايت ادب در پيشگاه پيامبر آن را زياد نمىشكافد و شرح نمىدهد اشاره به حوادث بسيار اسف‌انگيزى است كه پس از مدّت كوتاهى از رحلت پيامبر رخ داد ؛ هجوم\r\n\r\n\r\n","description":"","footnote":"\r\n( 1 ) . بحار الانوار ، ج 43 ، ص 213 .\r\n( 2 ) . « احفها » از ريشهء « احفاء » به معناى اصرار در سؤال و خبر گرفتن گرفته شده است .\r\n","page_name":" 37 ","page_number":37},
  {"content":"\r\n\r\nبه خانهء زهرا عليها السّلام ، آتش زدن در خانه ، اسقاط جنين آن حضرت و بردن امام را به زور به سوى مسجد براى بيعت ، حوادثى است كه نه تنها به صورت پررنگ در تاريخ شيعه آمده ؛ بلكه - همان‌گونه كه در پايان اين بحث خواهيم گفت - در منابع اهل سنت هم ، با كمال تعجّب صريحا ذكر شده است .\r\nواژهء « تضافر » كه از ريشهء « ضفر » ( بر وزن ضعف ) گرفته شده و به معناى تعاون و همكارى بر انجام چيزى است ، اشاره به اين است كه گروهى از امّت در انجام اين جرائم شركت داشتند و از آنجا كه بسيارى با سكوتشان ، اين كار را تأييد كردند ، نسبت به همه امت داده شد و « هضم » در اصل به معناى ظلم كردن و شكستن است و واژهء « عهد » در اينجا به معناى زمان است و معانى ديگرى نيز دارد .\r\nاين احتمال نيز داده شده است كه عهد ، اشاره به پيمانهايى باشد كه پيامبر اكرم صلّى اللّه عليه و إله در مورد خلافت على عليه السّلام و حفظ احترام اهل بيت عليهم السّلام مخصوصا دخترش زهرا و قرار دادن آنها در كنار قرآن به مقتضاى حديث ثقلين و امثال آن گرفته بود ؛ يعنى مدت طولانى از اين پيمانها نگذشته بود كه گروهى از امت همه را به فراموشى سپردند و دست به جناياتى زدند كه عقل را حيران مىكند .\r\nسرانجام امام در آخرين سخن خود خطاب به پيامبر و بانوى اسلام ، زهراى مرضيه چنين مىگويد : « درود خدا بر شما هردو باد ، درود و سلام وداع كننده ؛ نه وداع ناخشنود خسته‌دل ، اگر از كنار قبرت باز گردم به خاطر سبب ملالت نيست ، و اگر اقامت گزينم ( و گريه و زارى ) سر دهم هرگز به جهت سوءظن به وعدهء نيك خداوند در مورد صابران و شكيبايان نمىباشد » ؛ ( و السّلام عليكما سلام مودّع ، لا قال « 1 » و لا سئم « 2 » ، فإن أنصرف فلا عن ملالة ، و إن أقم فلا عن سوءظنّ\r\n\r\n\r\n","description":"","footnote":"\r\n( 1 ) . « قال » از ريشهء « قلاء » بر وزن « سلام » به معناى بيزار بودن گرفته شده و « قال » به كسى مىگويند كه از چيزى بيزار باشد .\r\n( 2 ) . « سئم » از ريشهء « سئامت » بر وزن « فلاحت » به معناى ملال و كسل شدن گرفته شده و « سئم » به كسى گفته مىشود كه چنين حالتى دارد .\r\n","page_name":" 38 ","page_number":38},
  {"content":"\r\n\r\nبما وعد اللّه الصّابرين ) .\r\nدر روايت كافى در ذيل اين سخن چنين آمده است : « واه واها و الصّبر أيمن و أجمل و لو لا غلبة المستولين لجعلت المقام و اللّبث لزاما معكوفا و لأعولت إعوال الثّكلى على جليل الرّزيّة فبعين اللّه تدفن ابنتك سرّا و تهضم حقّها و تمنع إرثها و لم يتباعد العهد و لم يخلق منك الذّكر و إلى اللّه يا رسول اللّه المشتكى و فيك يا رسول اللّه أحسن العزاء و صلّى اللّه عليك و عليها السّلام و الرّضوان ؛ آه آه ! ولى شكيبايى مىكنم كه شكيبايى بهتر و زيباتر است و اگر بيم آن نبود كه نظام حاكم از جايگاه قبر تو آگاه شوند پيوسته در كنار قبر تو مىماندم و ناله‌هايى همچون ناله‌هاى مادرى كه به داغ فرزندش گرفتار شده ، براى اين مصيبت بزرگ سر مىدادم . ( اى رسول گرامى ) خدا مىبيند كه دخترت پنهان به خاك سپرده مىشود و حقّش ( آشكارا ) بر باد مىرود و او را از ارثش محروم مىكنند حال آنكه زمان زيادى نگذشته و نامت فراموش نشده است . اى رسول خدا اين شكايت را به درگاه حق و به نزد تو مىآورم . اى رسول خدا تسليت مرا بپذير ! درود و سلام و رضوان خدا بر تو و بر دخترت زهرا باد » . « 1 »\r\nاز اين تعبيرات و آنچه در نهج البلاغه آمده به خوبى روشن مىشود كه حق نشناسان در زمان كوتاهى بعد از رحلت پيامبر چه مصائبى بر اهل بيت عليهم السّلام او و عزيزترين عزيزانش وارد كردند مصائبى كه على عليه السّلام را كه كوه شكيبايى و استقامت بود به لرزه درآورد و همچون مادر جوان مرده به گريه و ناله واداشت و عجب اينكه مدارك اين تهاجم بىرحمانه بر بيت وحى ، در كتب اهل سنّت نيز به صورت گسترده آمده است .\r\n* * *\r\n\r\n\r\n","description":"","footnote":"\r\n( 1 ) . كافى ، ج 1 ، ص 459 ، باب مولد الزهرا عليها السّلام .\r\n","page_name":" 39 ","page_number":39},
  {"content":"\r\n\r\n\r\nنكته‌ها\r\nبا اينكه زندگانى بانوى اسلام ، حضرت زهرا ، سيدهء نساء العالمين بسيار كوتاه بود ؛ ولى شرح حال او و فضايل و مناقب و مصائبش بسيار طولانى است . جمعى از شارحان نهج البلاغه به اين خطبه كه رسيده‌اند به گوشه‌هايى از آن اشاره كرده‌اند . لازم است ما هم به طور فشرده چند نكته را يادآور شويم :\r\n\r\n1 . حضرت زهرا عليها السّلام در لسان رسول خدا صلّى اللّه عليه و إله\r\nدخت گرامى پيامبر صلّى اللّه عليه و إله از مقام والايى برخوردار بود . سخنان رسول گرامى صلّى اللّه عليه و إله در حقّ دخترش حاكى از عصمت و پيراستگى او از گناه است ، آنجا كه دربارهء او مىفرمايد :\r\n« فاطمة بضعة منّي فمن أغضبها أغضبني « 1 » ؛ فاطمه پارهء تن من است ، هركس او را به خشم آورد مرا خشمگين كرده است » . ناگفته پيداست كه خشم رسول خدا صلّى اللّه عليه و إله مايهء اذيت و ناراحتى اوست و سزاى چنان شخصى در قرآن كريم چنين بيان شده است :\r\n«  « وَ الَّذِينَ يُؤْذُونَ رَسُولَ اللَّهِ لَهُمْ عَذابٌ أَلِيمٌ »  » « 2 » ؛ آنان كه رسول خدا را آزار دهند ، براى آنان عذاب دردناكى است » .\r\nچه دليلى استوارتر بر فضيلت و عصمت او كه در حديث ديگرى رضاى وى در گفتار پيامبر صلّى اللّه عليه و إله مايهء رضاى خدا ، و خشم او مايهء خشم خدا معرّفى گرديده است ، مىفرمايد :\r\n« يا فاطمة إنّ اللّه يغضب لغضبك و يرضى لرضاك « 3 » ؛ دخترم فاطمه ! خدا با خشم\r\n\r\n\r\n","description":"","footnote":"\r\n( 1 ) . فتح البارى در شرح صحيح بخارى ، ج 7 ، ص 84 و نيز بخارى اين حديث را در بخش علامات نبوّت ، ج 6 ، ص 491 ، و در اواخر مغازى ، ج 8 ، ص 110 آورده است .\r\n( 2 ) . توبه ، آيهء 61 .\r\n( 3 ) . مستدرك حاكم ، ج 3 ، ص 154 ؛ مجمع الزوائد ، ج 9 ، ص 203 و حاكم در كتاب مستدرك احاديثى مىآورد كه جامع شرايطى است كه بخارى و مسلم در صحت حديث ، آنها را لازم دانسته‌اند .\r\n","page_name":" 40 ","page_number":40},
  {"content":"\r\n\r\nتو خشمگين ، و با خشنودى تو ، خشنود مىشود » .\r\nبه سبب داشتن چنين مقامى و الا ، او سرور زنان جهان است ، و پيامبر در حق او چنين فرموده :\r\n« يا فاطمة ! ألا ترضين أن تكون سيّدة نساء العالمين ، و سيّدة نساء هذه الامّة و سيّدة نساء المؤمنين « 1 » ؛ دخترم فاطمه ! آيا به اين كرامتى كه خدا به تو داده راضى نمىشوى كه تو ، سرور زنان جهان و سرور زنان اين امّت و سرور زنان با ايمان باشى » .\r\n\r\n2 . احترام خانهء آن حضرت در قرآن و سنّت\r\nمحدّثان يادآور مىشوند ، هنگامى كه آيهء مباركهء  « فِي بُيُوتٍ أَذِنَ اللَّهُ أَنْ تُرْفَعَ وَ يُذْكَرَ فِيهَا اسْمُهُ »  « 2 » بر پيامبر نازل شد ، پيامبر اين آيه را در مسجد تلاوت كرد ، در اين هنگام شخصى برخاست و گفت :\r\nاى رسول گرامى ! مقصود از اين بيوت با اين اهميّت كدام است ؟\r\nپيامبر فرمود :\r\nخانه‌هاى پيامبران !\r\nابو بكر برخاست ، در حالى كه به خانهء على و فاطمه عليها السّلام اشاره مىكرد ، گفت :\r\nآيا اين خانه از همان خانه‌هاست ؟\r\nپيامبر صلّى اللّه عليه و إله در پاسخ فرمود :\r\nبلى از برجسته‌ترين آنهاست . « 3 »\r\n\r\n\r\n","description":"","footnote":"\r\n( 1 ) . مستدرك حاكم ، ج 3 ، ص 156 .\r\n( 2 ) . نور ، آيهء 36 . ( نور خدا ) در خانه‌هايى است كه خدا رخصت داده كه قدر و منزلت آنان رفعت يابد و نامش در آنها ياد شود .\r\n( 3 ) . قرأ رسول اللّه هذه الآية  « فِي بُيُوتٍ أَذِنَ اللَّهُ أَنْ تُرْفَعَ وَ يُذْكَرَ فِيهَا اسْمُهُ »  فقام إليه رجل : فقال : أيّ بيوت هذه يا رسول اللّه صلّى اللّه عليه و إله ؟ قال : بيوت الأنبياء ، فقام إليه أبو بكر ، فقال يا رسول اللّه صلّى اللّه عليه و إله : أهذا البيت منها ، - مشيرا -\r\n","page_name":" 41 ","page_number":41},
  {"content":"\r\n\r\nپيامبر گرامى صلّى اللّه عليه و إله مدت نه ماه به در خانهء دخترش مىآمد ، بر او و همسر عزيزش سلام مىكرد « 1 » و اين آيه را مىخواند :  « إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً »  « 2 » .\r\nخانه‌اى كه مركز نور الهى است و خدا به ترفيع آن امر فرموده از احترام بسيار بالايى برخوردار است .\r\nآرى ! خانه‌اى كه اصحاب كسا را در بر مىگيرد و خدا از آن با جلالت و عظمت ياد مىكند ، بايد مورد احترام قاطبهء مسلمانان باشد .\r\nاكنون بايد ديد پس از درگذشت پيامبر صلّى اللّه عليه و إله تا چه اندازه حرمت اين خانه ملحوظ گشت ؟ چگونه احترام آن خانه را شكستند ، و خودشان صريحا به آن اعتراف دارند ؟ اين حرمت‌شكنان چه كسانى بودند ، و هدفشان چه بود ؟\r\n\r\n3 . هتك حرمت خانهء آن حضرت !\r\nبا اين همه سفارشهاى مؤكّد ، متأسفانه برخى حرمت آن را ناديده گرفته ، و به هتك آن پرداختند ، و اين مسأله‌اى نيست كه بتوان بر آن پرده‌پوشى گذاشت .\r\nدر اين مورد نصوصى را از كتاب اهل سنّت نقل مىكنيم ، تا روشن شود مسئلهء هتك حرمت خانهء زهرا عليها السّلام و رويدادهاى بعدى ، امرى تاريخى و مسلّم است ؛ نه يك افسانه ! و با اينكه در عصر خلفا گرفتگى فوق العاده‌اى نسبت به نگارش فضايل و مناقب اهل بيت عليهم السّلام در كار بود ولى به حكم اينكه « حقيقت شىء نگهبان آن است » اين حقيقت به طور زنده در كتابهاى تاريخى و حديثى محفوظ مانده است . در نقل مدارك ، ترتيب زمانى را از قرنهاى نخستين در نظر مىگيريم ، تا برسد به نويسندگان عصر حاضر .\r\n\r\n\r\n","description":"","footnote":"\r\n- إلى بيت علىّ و فاطمة عليهما السّلام - قال : نعم ، من أفاضلها ( در المنثور ، ج 6 ، ص 203 ؛ تفسير سورهء نور ، روح المعانى ، ج 18 ، ص 174 ) .\r\n( 1 ) . در المنثور ، ج 6 ، ص 606 .\r\n( 2 ) . احزاب ، آيهء 33 .\r\n","page_name":" 42 ","page_number":42},
  {"content":"\r\n\r\n\r\nالف ) ابن ابى شيبه ، محدّث معروف اهل سنّت ، در كتاب « المصنّف »\r\nابو بكر ابن ابى شيبه ( 159 - 235 ) مؤلف كتاب المصنّف به سندى صحيح چنين نقل مىكند :\r\n« إنّه حين بويع لأبي بكر بعد رسول اللّه صلّى اللّه عليه و إله كان علي و الزّبير يدخلان على فاطمة بنت رسول اللّه ، فيشاورونها و يرتجعون في أمرهم . فلمّا بلغ ذلك عمر بن الخطّاب خرج و دخل على فاطمة ، فقال : يا بنت رسول اللّه صلى اللّه عليه و إله و اللّه ما أحد أحبّ إلينا من أبيك و ما من أحد أحّب إلينا بعد أبيك منك ، و أيم اللّه ما ذاك بمانعي إن اجتمع هؤلاء النّفر عندك أن أمرتهم أن يحرق عليهم البيت .\r\nقال : فلمّا خرج عمر جاؤوها ، فقالت : تعلمون أنّ عمر قد جاءني ، و قد حلف باللّه لئن عدتم ليحرقنّ عليكم البيت ، و أيم اللّه ليمضيّن لما حلف عليه .\r\nهنگامى كه مردم با ابى بكر بيعت كردند ، على و زبير در خانهء فاطمه به گفتگو و مشاوره مىپرداختند ، و اين مطلب به عمر بن خطّاب رسيد . او به خانهء فاطمه آمد ، و گفت : اى دختر رسول خدا ، محبوب‌ترين فرد براى ما پدر تو و بعد از پدرت تو هستى ؛ ولى سوگند به خدا اين محبّت مانع از آن نيست كه اگر اين افراد در خانهء تو جمع شوند من دستور دهم خانه را بر آنها بسوزانند .\r\nاين جمله را گفت و بيرون رفت ، وقتى على عليه السّلام و زبير به خانه بازگشتند ، دخت گرامى پيامبر به على عليه السّلام و زبير گفت : عمر نزد من آمد و سوگند ياد كرد كه اگر اجتماع شما تكرار شود ، خانه را هنگامى كه شما در آن هستيد آتش مىزنم ، به خدا سوگند ! آنچه را كه قسم خورده است انجام مىدهد ! » . « 1 »\r\nتكرار مىكنيم كه اين رويداد در كتاب المصنّف با سند صحيح نقل شده است .\r\n\r\n\r\n","description":"","footnote":"\r\n( 1 ) . مصنف ابن ابى شيبه ، ج 8 ، ص 572 ، كتاب المغازى .\r\n","page_name":" 43 ","page_number":43},
  {"content":"\r\n\r\n\r\nب ) بلاذرى ، محدّث بزرگ ديگر اهل سنّت ، در كتاب « انساب الاشراف »\r\nاحمد بن يحيى جابر بغدادى بلاذرى ( م 270 ) نويسندهء معروف و صاحب تاريخ بزرگ ، اين رويداد تاريخى را در كتاب انساب الاشراف به نحو ياد شده در زير نقل مىكند .\r\n« إنّ أبا بكر أرسل إلى عليّ يريد البيعة فلم يبايع ، فجاء عمر و معه فتيلة ! فتلقته فاطمة على الباب .\r\nفقالت فاطمة : يابن الخطّاب ، أتراك محرقا عليّ بابي ؟ قال : نعم ، و ذلك أقوى فيما جاء به أبوك . . . « 1 » .\r\nابو بكر به دنبال على عليه السّلام فرستاد تا بيعت كند ؛ ولى على عليه السّلام از بيعت امتناع ورزيد . سپس عمر همراه با فتيله ( آتش‌زا ) حركت كرد ، و با فاطمه در مقابل باب خانه روبه‌رو شد ، فاطمه گفت : اى فرزند خطاب ، مىبينم در صدد سوزاندن خانهء من هستى ؟ ! عمر گفت : بلى ، اين كار كمك به چيزى است كه پدرت براى آن مبعوث شده است ! » .\r\n\r\nج ) ابن قتيبه و كتاب « الإمامة و السياسة »\r\nمورّخ شهير عبد اللّه بن مسلم بن قتيبه دينورى ( 212 - 276 ) از پيشوايان ادب ، نويسندگان پركار حوزهء تاريخ اسلامى و مؤلف كتاب تأويل مختلف الحديث ، و ادب الكاتب و . . . است . « 2 » وى در كتاب الامامة و السياسة چنين مىنويسد :\r\n« إنّ أبا بكر ( رض ) تفقّد قوما تخلّفوا عن بيعته عند عليّ كرّم اللّه وجهه فبعث إليهم عمر فجاء فناداهم و هم في دار عليّ ، فأبوا أن يخرجوا فدعا بالحطب و قال :\r\nو الّذي نفس عمر بيده لتخرجنّ أو لأحرقنّها على من فيها ، فقيل له : يا أبا حفص إنّ\r\n\r\n\r\n","description":"","footnote":"\r\n( 1 ) . انساب الأشراف ، ج 1 ، ص 586 ، چاپ دار معارف ، قاهره .\r\n( 2 ) . الاعلام زركلى ، ج 4 ، ص 137 .\r\n","page_name":" 44 ","page_number":44},
  {"content":"\r\n\r\nفيها فاطمة فقال ، و إن ! « 1 »\r\nابو بكر از كسانى كه از بيعت با او سر برتافتند و در خانهء على گرد آمده بودند ، سراغ گرفت و عمر را به دنبال آنان فرستاد ، او به در خانهء على عليه السّلام آمد و همگان را صدا زد كه بيرون بيايند و آنان از خروج از خانه امتناع ورزيدند در اين موقع عمر هيزم طلبيد و گفت : به خدايى كه جان عمر در دست اوست بيرون بياييد يا خانه را با شما آتش مىزنم . مردى به عمر گفت : اى ابا حفص ( كنيهء عمر ) در اين خانه ، فاطمه ، دختر پيامبر است ، گفت : باشد ! » .\r\nابن قتيبه دنبالهء اين داستان را سوزناك‌تر و دردناك‌تر نوشته است ، او مىگويد :\r\n« ثمّ قام عمر فمشى معه جماعة حتّى أتوا فاطمة فدقّوا الباب فلمّا سمعت أصواتهم نادت بأعلى صوتها يا أبتاه يا رسول اللّه ماذا لقينا بعدك من ابن الخطّاب و ابن أبي القحافة فلمّا سمع القوم صوتها و بكائها انصرفوا و بقي عمر و معه قوم فأخرجوا عليّا فمضوا به إلى أبي بكر فقالوا له بايع ، فقال : إن أنا لم أفعل فمه ؟ فقالوا :\r\nإذا واللّه الّذي لا إله إلّا هو نضرب عنقك . . . ! « 2 » .\r\nعمر همراه گروهى به در خانهء فاطمه آمدند ، در خانه را زدند ، هنگامى كه فاطمه صداى آنان را شنيد ، با صداى بلند گفت : اى رسول خدا پس از تو چه مصيبتهايى به ما از فرزند خطاب و فرزند ابى قحافه رسيد ، افرادى كه همراه عمر بودند هنگامى كه صداى زهرا و گريهء او را شنيدند برگشتند ؛ ولى عمر با گروهى باقى ماند و على را از خانه بيرون آوردند ، نزد ابى بكر بردند و به او گفتند : بيعت كن ، على عليه السّلام گفت : اگر بيعت نكنم چه مىشود ؟ گفتند : به خدايى كه جز او خدايى نيست ، گردن تو را مىزنيم . . . » .\r\nاين بخش از تاريخ براى علاقه‌مندان به شيخين قطعا بسيار سنگين و ناگوار\r\n\r\n\r\n","description":"","footnote":"\r\n( 1 ) . الامامة و السياسة ابن قتيبه ، ص 12 ، چاپ مكتبة تجارية كبرى ، مصر .\r\n( 2 ) . همان مدرك ، ص 13 .\r\n","page_name":" 45 ","page_number":45},
  {"content":"\r\n\r\nاست ، لذا برخى در صدد برآمدند در نسبت كتاب به ابن قتيبه ترديد كنند ، در حالى كه ابن ابى الحديد استاد فن تاريخ ، اين كتاب را از آثار او مىداند و پيوسته از آن مطالبى نقل مىكند ، متأسفانه اين كتاب به سرنوشت تحريف دچار شده و بخشى از مطالب آن به هنگام چاپ حذف شده است ، درحالىكه همان مطالب در شرح نهج البلاغهء ابن ابى الحديد آمده است .\r\nزركلى در كتاب الأعلام اين كتاب را از آثار ابن قتيبه مىداند و مىافزايد :\r\nبرخى از علما در اين نسبت نظرى دارند ؛ يعنى شك و ترديد را به ديگران نسبت مىدهد ؛ نه به خويش . الياس سركيس نيز اين كتاب را از آثار ابن قتيبه مىشمارد . « 1 »\r\n\r\nد ) طبرى و تاريخ او\r\nمحمد بن جرير طبرى ( م 310 ) در تاريخ خود رويداد هتك حرمت خانهء وحى را چنين بيان مىكند :\r\n« أتى عمر بن الخطّاب منزل عليّ و فيه طلحة و الزّبير و رجال من المهاجرين ، فقال و اللّه لأحرقنّ عليكم أو لتخرجنّ إلى البيعة ، فخرج عليه الزّبير مصلتا بالسّيف فعثر فسقط السّيف من يده ، فوثبوا عليه فأخذوه . « 2 »\r\nعمر بن خطّاب به خانهء على آمد در حالى كه گروهى از مهاجران در آنجا گرد آمده بودند . وى رو به آنان كرد و گفت : به خدا سوگند خانه را به آتش مىكشم مگر اينكه براى بيعت بيرون بياييد . زبير از خانه بيرون آمد در حالى كه شمشير كشيده بود ، ناگهان پاى او لغزيد ، شمشير از دستش افتاد و ديگران بر او هجوم آوردند و او را گرفتند » .\r\nاين بخش از تاريخ حاكى از آن است كه اخذ بيعت براى خليفه با تهديد و\r\n\r\n\r\n","description":"","footnote":"\r\n( 1 ) . معجم المطبوعات العربية ، ج 1 ، ص 212 .\r\n( 2 ) . تاريخ طبرى ، ج 2 ، ص 443 ، چاپ بيروت .\r\n","page_name":" 46 ","page_number":46},
  {"content":"\r\n\r\nارعاب صورت مىپذيرفت امّا اينكه اين‌گونه بيعت چه ارزشى دارد ؟ قضاوت آن با خوانندگان است .\r\n\r\nه ) ابن عبد ربه و كتاب « العقد الفريد »\r\nشهاب الدين احمد معروف به ابن عبد ربه اندلسى مؤلف كتاب العقد الفريد ( م 463 ه ) در كتاب خود بحثى مشروح دربارهء تاريخ سقيفه آورده است . وى تحت عنوان كسانى كه از بيعت ابى بكر تخلف جستند ، مىنويسد :\r\n« فأمّا عليّ و العبّاس و الزّبير فقعدوا في بيت فاطمة حتّى بعث إليهم أبو بكر ، عمر بن الخطّاب ليخرجهم من بيت فاطمة و قال له : إن أبوا فقاتلهم ، فأقبل بقبس من نار أن يضرم عليهم الدّار ، فلقيته فاطمة فقال : يا ابن الخطّاب أجئت لتحرق دارنا ؟ ! قال : نعم ، أو تدخلوا فيما دخلت فيه الأمّة ! . « 1 »\r\nعلى و عباس و زبير در خانهء فاطمه نشسته بودند كه ابو بكر عمر بن خطّاب را فرستاد تا آنان را از خانهء فاطمه بيرون كند و به او گفت : اگر بيرون نيامدند ، با آنان نبرد كن ! عمر بن خطّاب با مقدارى آتش به سوى خانهء فاطمه رهسپار شد تا خانه را بسوزاند ، ناگاه با فاطمه روبه‌رو شد . دختر پيامبر گفت : اى فرزند خطاب آمده‌اى خانهء ما را بسوزانى ؟ او در پاسخ گفت : بلى مگر اينكه در آنچه امّت وارد شدند ، شما نيز وارد شويد ! » .\r\nتا اينجا بخشى كه در آن تصريح به تصميم به هتك حرمت شده است پايان پذيرفت ، اكنون به بخش دوم كه حاكى از جامهء عمل پوشاندن به اين نيّت شوم است ، مىپردازيم ! مبادا تصور شود كه قصد آنها تنها ارعاب و تهديد بود تا على عليه السّلام و يارانش را مجبور به بيعت كنند ، و هدف عملى ساختن چنين تهديدى را نداشتند .\r\n\r\n\r\n","description":"","footnote":"\r\n( 1 ) . عقد الفريد ، ج 4 ، ص 93 ، چاپ مكتبة هلال .\r\n","page_name":" 47 ","page_number":47},
  {"content":"\r\n\r\n\r\nيورش انجام گرفت !\r\nتا اينجا سخنان آن گروه كه فقط به سوءنيّت خليفه و ياران او اشاره كرده‌اند به پايان رسيد . گروهى كه نخواستند و يا نتوانستند دنبالهء فاجعه را به طور روشن منعكس كنند ، در حالى كه برخى ديگر به اصل فاجعه ؛ يعنى يورش به خانه و . . .\r\nاشاره نموده‌اند و اينك مدارك يورش و هتك حرمت به خانهء حضرت فاطمه عليها السّلام : ( در اين بخش نيز در نقل مصادر ، غالبا ترتيب زمانى را در نظر مىگيريم ) .\r\n\r\nو ) ابو عبيد و كتاب « الاموال »\r\nابو عبيد ، قاسم بن سلام ( م 224 ) در كتاب الأموال كه مورد اعتماد فقهاى اهل سنّت است ، مىنويسد :\r\n« عبد الرّحمن بن عوف مىگويد : در بيمارى ابو بكر براى عيادتش به خانهء او رفتم . پس از گفتگوى زياد گفت : اى كاش سه چيز را كه انجام داده‌ام ، انجام نمىدادم ، اى كاش سه چيز را كه انجام نداده‌ام ، انجام مىدادم . همچنين آرزو مىكنم سه چيز را از پيامبر سؤال مىكردم ؛ يكى از آن سه چيزى كه انجام داده‌ام و آرزو مىكنم اى كاش انجام نمىدادم اين است كه : « وددت أنّي لم أكشف بيت فاطمة و تركته و إن أغلق على الحرب ؛ اى كاش پردهء حرمت خانهء فاطمه را نمىگشودم و آن را به حال خود وامىگذاشتم ، هرچند براى جنگ بسته شده بود » . « 1 »\r\nابو عبيد هنگامى كه به اينجا مىرسد به‌جاى جملهء : « لم أكشف بيت فاطمة و تركته . . . » مىگويد : « كذا و كذا » و اضافه مىكند كه من مايل به ذكر آن نيستم !\r\nابو عبيد ، هرچند روى تعصّب مذهبى يا علّت ديگر از نقل حقيقت سر برتافته ؛ ولى محقّقان كتاب الأموال در پاورقى مىگويند : جمله‌هاى حذف شده\r\n\r\n\r\n","description":"","footnote":"\r\n( 1 ) . الأموال ، پاورقى 4 ، چاپ نشر كليات ازهرية ، نيز ص 144 ، چاپ بيروت ، نيز ابن عبد ربّه در عقد الفريد ، ج 4 ، ص 93 نقل كرده است ، چنان‌كه خواهد آمد .\r\n","page_name":" 48 ","page_number":48},
  {"content":"\r\n\r\nدر كتاب ميزان الاعتدال - به نحوى كه بيان گرديد - وارد شده است ، افزون بر آن ، طبرانى در معجم خود و ابن عبد ربّه در عقد الفريد و افراد ديگر جمله‌هاى حذف شده را آورده‌اند . ( دقت كنيد ! )\r\n\r\nز ) طبرانى و « معجم كبير »\r\nابو القاسم سليمان بن احمد طبرانى ( 260 - 360 ) كه ذهبى در ميزان الاعتدال وى را معتبر مىداند . « 1 » در كتاب المعجم الكبير كه كرارا چاپ شده ، آنجا كه دربارهء ابو بكر و خطبه‌ها و وفات او سخن مىگويد ، يادآور مىشود :\r\nابو بكر به هنگام مرگ ، امورى را تمنا كرد و گفت : اى كاش سه چيز را انجام نمىدادم ، سه چيز را انجام مىدادم و سه چيز را از رسول خدا سؤال مىكردم :\r\n« أمّا الثّلاث اللّائي وددت أنّى لم أفعلهنّ ، فوددت أنّي لم أكن أكشف بيت فاطمة و تركته . . . ؛ آن سه چيزى كه آرزو مىكنم كه اى كاش انجام نمىدادم ، آرزو مىكنم اى كاش حرمت خانهء فاطمه را هتك نمىكردم و آن را به حال خود واگذار مىكردم ! » « 2 » .\r\nاين تعبيرات به خوبى نشان مىدهد كه تهديدهاى عمر عملى شد و در خانه را به زور ( يا با آتش زدن ) گشودند .\r\n\r\nح ) باز هم ابن عبد ربّه و « عقد الفريد »\r\nابن عبد ربّه اندلسى مؤلف كتاب العقد الفريد ( م 463 ) در كتاب خود از عبد الرحمن بن عوف نقل مىكند :\r\n« من در بيمارى ابى بكر بر او وارد شدم تا از او عيادت كنم ، او گفت : آرزو\r\n\r\n\r\n","description":"","footnote":"\r\n( 1 ) . ميزان الاعتدال ، ج 2 ، ص 195 .\r\n( 2 ) . معجم كبير طبرانى ، ج 1 ، ص 62 ، ح 34 ، تحقيق حمدى عبد المجيد سلفى .\r\n","page_name":" 49 ","page_number":49},
  {"content":"\r\n\r\nمىكنم كه اى كاش سه چيز را انجام نمىدادم و يكى از آن سه چيز اين است :\r\n« وددت أنّي لم أكشف بيت فاطمة عن شيء و إن كانوا أغلقوه على الحرب ؛ اى كاش خانهء فاطمه را نمىگشودم ، هرچند آنان براى نبرد در خانه را بسته بودند » . « 1 »\r\nدر بحثهاى آينده نيز اسامى و عبارات شخصيتهاى ديگرى كه اين بخش از گفتار خليفه را نقل كرده‌اند ، خواهد آمد .\r\n\r\nط ) سخن نظّام در كتاب « الوافى بالوفيات »\r\nابراهيم بن سيار نظّام معتزلى ( 160 - 231 ) كه به دليل زيبايى كلامش در نظم و نثر به نظّام معروف شده است در كتابهاى متعددى ، واقعهء بعد از حضور در خانهء فاطمه عليها السّلام را نقل مىكند . او مىگويد :\r\n« إنّ عمر ضرب بطن فاطمة يوم البيعة حتّى ألقت المحسن من بطنها ؛ عمر در روز اخذ بيعت براى ابى بكر بر شكم فاطمه زد ، او فرزندى كه در رحم داشت و نام او را محسن نهاده بودند ، سقط كرد ! » . « 2 »\r\n\r\nى ) مبرّد در كتاب « كامل »\r\nابن ابى الحديد مىنويسد : محمد بن يزيد بن عبد الاكبر بغدادى ( 210 - 285 ) اديب ، و نويسندهء معروف و صاحب آثار مشهور ، در كتاب الكامل ، از عبد الرحمن بن عوف داستان آرزوهاى خليفه را مىنويسد ، و چنين يادآور مىشود :\r\n« وددت أنّي لم أكن كشفت عن بيت فاطمة و تركته و لو أغلق على الحرب » . « 3 »\r\n\r\n\r\n","description":"","footnote":"\r\n( 1 ) . عقد الفريد ، ج 4 ، ص 93 ، چاپ مكتبة الهلال .\r\n( 2 ) . الوافى بالوفيات ، ج 6 ، ص 17 ، شمارهء 2444 ؛ ملل و نحل شهرستانى ، ج 1 ، ص 57 ، چاپ دار المعرفة ، بيروت و در ترجمهء نظّام به كتاب « بحوث فى الملل و النحل » ، ج 3 ، ص 248 - 255 مراجعه شود .\r\n( 3 ) . شرح نهج البلاغهء ابن ابى الحديد ، ج 2 ، ص 46 و 47 ، چاپ مصر .\r\n","page_name":" 50 ","page_number":50},
  {"content":"\r\n\r\n\r\nك ) مسعودى و « مروج الذهب »\r\nمسعودى ( م 325 ) در مروج الذهب مىنويسد : « آنگاه كه ابو بكر در حال احتضار بود چنين گفت :\r\nسه چيز انجام دادم و تمنّا مىكردم كه اى كاش انجام نمىدادم ؛ يكى از آن سه چيز اين بود : فوددت أنّي لم أكن فتّشت بيت فاطمة و ذكر في ذلك كلاما كثيرا ! ؛ آرزو مىكردم كه اى كاش حرمت خانهء زهرا را هتك نمىكردم . وى در اين مورد سخن زيادى گفته است ! ! » . « 1 »\r\nمسعودى با اينكه نسبت به اهل بيت گرايشهاى موافقى دارد ؛ ولى اينجا از بازگويى سخن خليفه خوددارى كرده و با كنايه رد شده است . البتّه سبب را خدا مىداند ، بندگان خدا هم اجمالا مىدانند !\r\n\r\nل ) ذهبى و كتاب « ميزان الاعتدال »\r\nذهبى در كتاب ميزان الاعتدال از محمّد بن احمد كوفى حافظ نقل مىكند كه در محضر احمد بن محمّد معروف به ابن ابى دارم ، محدّث كوفى ( م 357 ) ، اين خبر خوانده شد :\r\n« إنّ عمر رفس فاطمة حتّى أسقطت بمحسن ؛ عمر لگدى بر فاطمه زد و او فرزندى كه در رحم به نام محسن داشت سقط كرد ! » « 2 » .\r\n\r\nم ) عبد الفتاح عبد المقصود و كتاب « الإمام علي »\r\nوى هجوم به خانهء وحى را در دو مورد از كتاب خود آورده است و ما به نقل يكى از آنها بسنده مىكنيم :\r\n\r\n\r\n","description":"","footnote":"\r\n( 1 ) . مروج الذهب ، ج 2 ، ص 301 ، چاپ دار الاندلس ، بيروت .\r\n( 2 ) . ميزان الاعتدال ، ج 1 ، ص 139 ، شمارهء 552 .\r\n","page_name":" 51 ","page_number":51},
  {"content":"\r\n\r\n« عمر گفت : و الّذي نفس عمر بيده ، ليخرجنّ أو لأحرقنّها على من فيها . . . ! قالت له طائفة خافت اللّه و رعت الرسول في عقبه : يا أبا حفص ، إنّ فيها فاطمة . . . » ! فصاح لا يبالي : و إن . . . ! و اقترب و قرع الباب ، ثمّ ضربه و اقتحمه . . . و بداله عليّ . . .\r\nو رنّ حينذاك صوت الزّهراء عند مدخل الدّار . . . فإن هي إلّا طنين استغاثة . . . « 1 » ؛\r\nقسم به كسى كه جان عمر در دست اوست يا بايد بيرون بياييد يا خانه را بر ساكنانش آتش مىزنم .\r\nعدّه‌اى كه از خدا مىترسيدند و پس از پيامبر صلّى اللّه عليه و إله رعايت منزلت او را مىكردند ، گفتند :\r\nابا حفص ، فاطمه در اين خانه است . بىپروا فرياد زد : باشد ! . نزديك شد ، در زد ، سپس بر در كوبيد و وارد خانه شد .\r\nعلى عليه السّلام پيدا شد . . .\r\nطنين صداى زهرا در نزديكى مدخل خانه بلند شد . . . اين نالهء استغاثهء او بود . . . ! » .\r\n* * * اين بحث را با حديث ديگرى از مقاتل ابن عطيّه در كتاب الامامة و الخلافة پايان مىدهيم ( هرچند هنوز ناگفته‌ها بسيار است ! ) .\r\nاو در اين كتاب چنين مىنويسد :\r\n« إنّ أبا بكر بعد ما أخذ البيعة لنفسه من النّاس بالإرهاب و السّيف و القوّة أرسل عمر و قنفذا و جماعة إلى دار عليّ و فاطمة عليهما السّلام و جمع عمر الحطب على دار فاطمة و أحرق باب الدّار ! . . . ؛ هنگامى كه ابو بكر از مردم با تهديد و شمشير و زور بيعت گرفت ، عمر و قنفذ و جماعتى را به سوى خانهء على و فاطمه عليهما السّلام فرستاد .\r\nعمر هيزم جمع كرد و در خانه را آتش زد . . . » . « 2 »\r\n\r\n\r\n","description":"","footnote":"\r\n( 1 ) . عبد الفتاح عبد المقصود ، على بن ابى طالب ، ج 4 ، ص 276 - 277 .\r\n( 2 ) . الامامة و الخلافة ، ص 160 - 161 ، تأليف مقاتل بن عطية كه با مقدمه‌اى از دكتر حامد داود استاد دانشگاه عين الشمس قاهره به چاپ رسيده ( چاپ بيروت ، مؤسّسهء البلاغ ) .\r\n","page_name":" 52 ","page_number":52},
  {"content":"\r\n\r\nدر ذيل اين روايت ، تعبيرات ديگرى است كه قلم از بيان آن عاجز است .\r\n\r\nنتيجه :\r\nبا اين همه مدارك روشن كه عموما از منابع اهل سنّت نقل شده ، باز بعضى از آنان تعبير « افسانهء شهادت » را به كار مىبرند و اين حادثهء تلخ را ساختگى مىپندارند ! اگر اصرار آنها بر نفى اين حقايق نبود ما نيز بحث را اين مقدار گسترش نمىداديم .\r\n\r\n4 . مدفن پاك فاطمهء زهرا عليها السّلام\r\nيكى از مصائب دختر و الا مقام پيامبر اكرم اين است كه جايگاه قبر شريفش هنوز نامعلوم است ؛ بعضى آن را مطابق پاره‌اى از روايات در بقيع و برخى در داخل خانه‌اش در كنار مسجد پيامبر و بعضى در روضه ( آن مقدار از مسجد كه ميان قبر پيامبر و منبر آن حضرت قرار دارد ) مىدانند .\r\nاين مطلب هر محقّقى را در فكر فرومىبرد كه چه طوفانى پس از رسول اللّه صلّى اللّه عليه و إله در ميان امّت برخاست كه مرقد پاك تنها دخترش ، در هاله‌اى از ابهام فرو رفت ؟ هرچند بيشترين قرائن دلالت بر دفن آن حضرت در خانه‌اش دارد ، زيرا دفن در روضه در آن زمان كار آسانى نبود و بسيار بعيد است على عليه السّلام رضايت به چنين كارى داده باشد و دفن در بقيع با آنچه در خطبهء مورد بحث آمده چندان سازگار نيست ، زيرا جملهء « النّازلة في جوارك » نشان مىدهد كه قبر آن بانو در كنار قبر پيامبر بوده است .\r\nمرحوم علّامهء مجلسى از ابراهيم بن محمّد همدانى نقل مىكند كه مىگويد :\r\nبراى امام هادى ( على بن محمّد النقى عليهما السّلام ) نامه‌اى نوشتم كه مرا از قبر فاطمه عليها السّلام باخبر ساز ! حضرت در جواب چنين مرقوم داشت : « هى مع جدّي صلوات اللّه عليه و آله ؛ او با جدم پيغمبر صلّى اللّه عليه و إله است » . « 1 »\r\n\r\n\r\n","description":"","footnote":"\r\n( 1 ) . بحار الانوار ، ج 97 ، ص 198 ، ح 18 .\r\n","page_name":" 53 ","page_number":53},
  {"content":"\r\n\r\nمرحوم صدوق نيز مىگويد : صحيح در نزد من اين است كه آن حضرت در خانه‌اش دفن شده است كه پس از توسعهء بنى اميّه ، الآن جزء مسجد قرار گرفته است . « 1 »\r\nدر وضع فعلى گرچه قبر پيامبر اكرم صلّى اللّه عليه و إله و قبور ديگرى در داخل مسجد قرار گرفته ؛ ولى آن را به وسيلهء ديوارها و شبّاك از مسجد جدا كرده‌اند .\r\nدر كتاب عيون الاخبار الرضا از بزنطى نقل شده است كه مىگويد : « سألت الرضا عن قبر فاطمة ؛ من از امام على بن موسى الرضا عليه السّلام از محل قبر فاطمه عليها السّلام سؤال كردم ، فرمود : دفنت في بيتها فلمّا زادت بنو اميّة في المسجد صارت في المسجد » . « 2 »\r\nبنابراين هركس نزديك قبر پيامبر صلّى اللّه عليه و إله در روضهء مقدّسه بايستد و حضرت زهرا عليها السّلام را زيارت كند إن شاء اللّه فضيلت زيارت آن حضرت از نزديك را به دست آورده است . در بقيع نيز به قصد رجا مىتوان آن حضرت را زيارت كرد .\r\n\r\n5 . زمان شهادت بانوى اسلام\r\nنه تنها در مكان دفن آن يادگار پيامبر گفتگوست ، در تاريخ وفات آن حضرت نيز اختلاف است .\r\nطبق روايت معروفى « 3 » از امام صادق عليه السّلام آن حضرت در سال يازدهم هجرى با گذشت 75 روز از رحلت پدر بزرگوارش ديده از جهان فروبست : ( إنّ فاطمة عليها السّلام مكثت بعد رسول اللّه صلّى اللّه عليه و إله خمسة و سبعين يوما ) . با توجّه به اينكه رحلت پيامبر اكرم در 28 صفر واقع شده بايد شهادت آن بانوى عزيز در يكى از سه روز\r\n\r\n\r\n","description":"","footnote":"\r\n( 1 ) . من لا يحضره الفقيه ، ج 2 ، ص 572 .\r\n( 2 ) . عيون اخبار الرضا ، ج 1 ، ص 311 ( مطابق نقل بحار الانوار ، ج 97 ، ص 191 ) .\r\n( 3 ) . كافى ، ج 1 ، ص 458 ، ح 1 ؛ و بحار الانوار ، ج 43 ، ص 215 . مرحوم علّامهء مجلسى در شرحى كه بعد از حديث 47 نگاشته ، مىنويسد : « في الخبر الصّحيح أنّها عاشت بعد أبيها خمسة و سبعين يوما » .\r\n","page_name":" 54 ","page_number":54},
  {"content":"\r\n\r\nسيزدهم ، چهاردهم و پانزدهم ماه جمادى الاولى واقع شده باشد ( با در نظر گرفتن احتمال تمام يا ناقص بودن ماه‌هاى وسط ) .\r\nدر حديث ديگرى آمده است كه آن بانوى گرامى در روز سه‌شنبه سوم جمادى الآخر سنهء يازدهم هجرت چشم از جهان بربست « 1 » و اين حديث مطابق عقيدهء كسانى است كه مىگويند فاصلهء ميان رحلت پيامبر و شهادت حضرت زهرا عليها السّلام 95 روز بود .\r\nدر ذيل اين حديث آمده است : « و كان سبب فوتها أنّ قنفذ مولى عمر لكزها بنعل السّيف بأمره فأسقطت محسنا و مرضت من ذلك مرضا شديدا ؛ سبب وفات آن حضرت دين بود كه قنفذ غلام عمر به دستور وى حضرت را به غلاف شمشير مضروب ساخت و به دنبال آن محسنش را سقط كرد و بيمارى شديد پيدا كرد ( و سرانجام به شهادت رسيد ) » . « 2 »\r\nمرحوم علّامهء مجلسى در زاد المعاد از اين قول دربارهء زمان وفات آن حضرت به عنوان روايتى معتبر نقل كرده است . سپس اضافه مىكند : شيخ طوسى و سيّد بن طاووس و ديگران نيز همين را پذيرفته‌اند و گرچه اين روايت با روايت 75 روز منافات دارد ؛ ولى چون مشهور و روايتى معتبر ، پشتوانهء آن است ، بايد روز سوم جمادى الثانى به مراسم تعزيت آن حضرت قيام كرد . « 3 »\r\nدر حديث غير مشهورى نيز فاصلهء وفات رسول خدا صلّى اللّه عليه و إله تا شهادت حضرت زهرا عليها السّلام 40 روز ذكر شده است . « 4 »\r\n* * *\r\n\r\n\r\n","description":"","footnote":"\r\n( 1 ) . بحار الانوار ، ج 43 ، ص 170 ، ح 11 .\r\n( 2 ) . همان مدرك .\r\n( 3 ) . زاد المعاد ، ص 456 .\r\n( 4 ) . بحار الانوار ، ج 43 ، ص 7 .\r\n","page_name":" 55 ","page_number":55},
  {"content":"\r\n . \r\n","description":"","footnote":"","page_name":" 56 ","page_number":56},
  {"content":"\r\n\r\n\r\n203 و من كلام له عليه السّلام في التّزهيد من الدّنيا و التّرغيب في الآخرة\r\nاز سخنان امام عليه السّلام است دربارهء زهد در دنيا و تشويق به آخرت . « 1 »\r\n\r\nخطبه در يك نگاه\r\nدر اين خطبهء كوتاه و پرمعنا امام عليه السّلام به چند نكته اشاره مىكند :\r\n1 . دنيا گذرگاهى بيش نيست و جايگاه اصلى انسان سراى آخرت است و بايد از اين گذرگاه براى منزلگاه حقيقى بهره‌گيرى كرد .\r\n2 . انسان بايد روح خود را از دنيا بيرون فرستد پيش از آنكه جسم او بيرون مىرود .\r\n\r\n\r\n","description":"","footnote":"\r\n( 1 ) . سند خطبه :\r\nجمعى از بزرگان علما پيش و بعد از سيّد رضى ، اين خطبه را در كتابهاى خود ذكر فرموده‌اند ؛ از كسانى كه قبل از سيّد رضى آن را نقل كرده مرحوم صدوق در امالى و عيون اخبار الرضا و مرحوم شيخ مفيد در كتاب ارشاد است و از جمله كسانى كه بعد از سيّد رضى آن را در كتب خود ( بدون استناد به نهج البلاغه ) آورده‌اند .\r\nمرحوم طبرسى در مشكاة الانوار و ورّام بن ابى فراس در مجموعهء ورّام است . ( مصادر نهج البلاغه ، ج 3 ، ص 98 ) .\r\n","page_name":" 57 ","page_number":57},
  {"content":"\r\n\r\n3 . دنيا دار امتحان و صحنهء آزمون است .\r\n4 . هنگام خروج انسان از دنيا مردم به اموالى كه از خود باقى گذاشته مىنگرند و فرشتگان به اعمالى كه از پيش فرستاده‌اند .\r\n* * *\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nأيّها النّاس ، إنّما الدّنيا دار مجاز ، و الآخرة دار قرار ، فخذوا من ممرّكم لمقرّكم ، و لا تهتكوا أستاركم عند من يعلم أسراركم ، و أخرجوا من الدّنيا قلوبكم من قبل أن تخرج منها أبدانكم ، ففيها اختبرتم ، و لغيرها خلقتم . إنّ المرء إذا هلك قال النّاس : ما ترك ؟ و قالت الملائكة : ما قدّم ؟ للّه آباؤكم ! فقدّموا بعضا يكن لكم قرضا ، و لا تخلفوا كلّا فيكون فرضا عليكم .\r\n\r\nترجمه\r\nاى مردم ! دنيا تنها سراى عبور است و آخرت خانه جاودانه ، حال كه چنين است از اين گذرگاه خود براى محل استقرار خويش ( در آخرت ) ، توشه برگيريد و پرده‌هاى خويش را در پيش كسى كه از اسرارتان آگاه است ندريد و قلوبتان را از دنيا خارج كنيد پيش از آنكه بدنهايتان از آن خارج شود ، چرا كه شما در دنيا آزمايش مىشويد و براى غير آن ، آفريده شده‌ايد . هنگامى كه انسان مىميرد ، مردم مىگويند چه چيز باقى گذاشت ؟ ولى فرشتگان مىگويند چه چيز پيش از خود فرستاد ؟ خدا پدرتان را رحمت كند بخشى از ثروت خود را از پيش بفرستيد تا به عنوان قرض ( نزد خدا ) براى شما باقى بماند و همه را براى بعد از خود نگذاريد كه مسئوليت سنگينى بر دوش شما خواهد گذارد .\r\n\r\nشرح و تفسير دنيا گذرگاه است\r\nامام عليه السّلام در آغاز اين خطبه به مسئلهء مهمّى دربارهء حقيقت دنيا و آخرت اشاره مىكند كه غفلت از آن خميرمايهء اكثر بدبختيهاى انسان است ، مىفرمايد : « اى\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nمردم ، دنيا تنها سراى عبور و آخرت خانهء جاودانه است ، حال كه چنين است از اين گذرگاه خود براى محل استقرار خويش ، توشه برگيريد » ؛ ( أيّها النّاس ، إنّما الدّنيا دار مجاز « 1 » ، و الآخرة دار قرار ، فخذوا من ممرّكم لمقرّكم ) .\r\nبسيارى از مشكلات از اينجا ناشى مىشود كه انسان دنيا را سراى باقى مىنگرد ، از اين‌رو به اندوختن مال و ثروت ، از هر طريق و به هر قيمت مىپردازد و در صرف آن براى مقاصد خير بخل مىورزد و بر اين اساس مرتكب اعمال خلاف فراوانى مىشود و توبه را به تأخير مىاندازد .\r\nهمين حقيقت با تعبيرهاى مختلف در روايات ديگر آمده است ، گاه دنيا به عنوان يك پل : « الدنيا قنطرة » « 2 » و گاه به عنوان يك تجارتخانه : « متجر أولياء اللّه » « 3 » و گاه به عنوان مزرعه « الدّنيا مزرعة الآخرة » « 4 » قلمداد شده است كه همگى حكايت از يك چيز مىكند .\r\nسپس به دنبال اين سخن به نكتهء ديگرى اشاره كرده ، مىفرمايد : « پرده‌هاى خويش را نزد كسى كه از اسرارتان آگاه است ندريد » ؛ ( و لا تهتكوا أستاركم عند من يعلم أسراركم ) .\r\nبه اعتقاد بسيارى از شارحان ، اين جمله اشاره به عدم تجاهر به گناه است ، زيرا گناه پنهانى ، در واقع يك گناه است و گناه آشكار ، به جهت پرده‌درى و آلوده ساختن محيط اجتماع چند گناه محسوب مىشود ؛ ولى بعضى از شارحان آن را اشاره به اعمال خير دانسته‌اند كه اگر در پنهانى انجام شود بهتر است ، در حالى كه تعبير به هتك ( و لا تهتكوا ) تناسبى با اين معنا ندارد .\r\n\r\n\r\n","description":"","footnote":"\r\n( 1 ) . « مجاز » از ريشهء « جواز » به معناى عبور گرفته شده و در اينجا به معناى گذرگاه است ( هرچند معناى مصدرى نيز دارد ) . مجاز در كلام را از آن رو مجاز گويند كه متكلّم از معناى حقيقى مىگذرد و به معناى ديگرى كه مناسب آن است ، دست مىيابد .\r\n( 2 ) . بحار الانوار ، ج 14 ، ص 319 .\r\n( 3 ) . نهج البلاغه ، كلمات قصار ، 131 .\r\n( 4 ) . اين حديث در عوالى اللئالى ، ج 1 ، ص 267 از پيامبر اكرم صلّى اللّه عليه و إله نقل شده است .\r\n","page_name":" 60 ","page_number":60},
  {"content":"\r\n\r\nبه هرحال خداوند ، ستّار العيوب و غفّار الذّنوب است ؛ تا بندگان پرده‌درى نكنند او عيوب و گناهان آنها را مىپوشاند ، چنان‌كه در حديثى از امير مؤمنان على عليه السّلام مىخوانيم : « ما من عبد إلّا و عليه أربعون جنّة حتّى يعمل أربعين كبيرة فإذا عمل أربعين كبيرة انكشفت عنه الجنن ؛ هر بنده‌اى چهل پردهء ساتر الهى بر اعمال او وجود دارد تا چهل گناه كبيره انجام دهد ، در اين حالت تمام آن پرده‌ها كنار مىرود » . سپس امام عليه السّلام در ادامهء اين حديث مىفرمايد : « در اين موقع خداوند به فرشتگانش وحى مىفرستد كه بنده‌ام را با بال و پر خود بپوشانيد و آنها چنين مىكنند ؛ ولى اين بندهء گنهكار به هر گناهى دست مىزند فرشتگان عرضه مىدارند : پروردگارا اين بنده‌ات هيچ گناهى نيست مگر اينكه انجام داده و ما از اعمال او شرم داريم ، به آنها وحى مىشود كه پر و بال خود را از او بردارند ، در اين هنگام نسبت به ما اهل بيت عليهم السّلام دشمنى مىورزد و در نتيجه پردهء او در آسمان و زمين كنار مىرود و آبروى او نزد همگان مىريزد » « 1 » .\r\nارتباط اين جمله با جمله‌هاى قبل ممكن است از اين نظر باشد كه يكى از بدترين گناهان كه سراى آخرت انسان را تيره و تار مىكند ، تجاهر به معصيت است .\r\nآنگاه امام عليه السّلام در تكميل سخنان پيشين در مورد زهد در دنيا به نكتهء سومى اشاره كرده ، مىفرمايد : « قلوبتان را از دنيا خارج كنيد پيش از آنكه بدنهايتان از آن خارج شود » ؛ ( و أخرجوا من الدّنيا قلوبكم من قبل أن تخرج منها أبدانكم ) .\r\nخارج ساختن قلوب ، كنايهء لطيفى از ترك تعلّقات دنيوى و وابستگيها به زرق و برق دنياست و تعبير « من قبل أن تخرج . . . » هشدارى است بر ناپايدارى اين جهان ؛ يعنى به هوش باشيد به زودى بدنها به خاك سپرده مىشود ، بكوشيد پيش از آن ، دلها را از اين جهان خارج سازيد ، چرا كه حبّ دنيا سرچشمهء همهء گناهان است .\r\n\r\n\r\n","description":"","footnote":"\r\n( 1 ) . كافى ، ج 2 ، ص 279 ، ح 9 .\r\n","page_name":" 61 ","page_number":61},
  {"content":"\r\n\r\nبديهى است منظور از اين سخن اين نيست كه مسلمانان از نيازهاى زندگى بىبهره باشند و يا جوامع اسلامى از نظر پيشرفتهاى اقتصادى از ديگران عقب بمانند و نيازمند به نان شوند ؛ بلكه منظور وابستگى شديدى است كه انسان را وادار به هرگونه قانون‌شكنى مىكند ، لذا بعضى از شارحان نهج البلاغه اين جمله را اشاره به ترك اموال حرام دانسته‌اند .\r\nسپس در چهارمين نكته و در تكميل آنچه گذشت مىفرمايد : « چرا كه شما در دنيا آزمايش مىشويد و براى غير آن ، آفريده شده‌ايد » ؛ ( ففيها اختبرتم ، و لغيرها خلقتم ) .\r\nاين دو جملهء كوتاه همه‌چيز را روشن مىسازد و توجّه به آن مسير زندگى سعادت‌بخش انسانها را نشان مىدهد ، آرى دنيا سراى امتحان است و جايگاه جاودانهء انسان سراى آخرت است . قرآن مجيد مىگويد : «   « أَ حَسِبَ النَّاسُ أَنْ يُتْرَكُوا أَنْ يَقُولُوا آمَنَّا وَ هُمْ لا يُفْتَنُونَ وَ لَقَدْ فَتَنَّا الَّذِينَ مِنْ قَبْلِهِمْ »   ؛ آيا مردم چنين پنداشته‌اند كه چون بگويند : ايمان آورده‌ايم ، آنها به حال خود رها مىشوند و آزمايش نخواهند شد ، ما همهء پيشينيان آنها را آزمايش كرده‌ايم » « 1 » ، بنابراين آزمايشهاى الهى كه وسيلهء تكامل و پرورش انسانهاست امرى قطعى و اجتناب‌ناپذير و به تعبير ديگر از اهداف آفرينش انسان است كه استثنايى در آن وجود ندارد و همه بايد شب و روز ، در خلوت و جلوت ، جوانى و پيرى در انتظار اين آزمونها باشند .\r\nحضرت ، در ادامهء اين سخن به نكتهء مهم ديگرى اشاره مىكند و مىفرمايد :\r\n« هنگامى كه انسان مىميرد ، مردم مىگويند چه چيز باقى گذاشت ؟ ولى فرشتگان مىگويند چه چيز پيش از خود فرستاد ؟ » ؛ ( إنّ المرء إذا هلك قال النّاس : ما ترك ؟ و قالت الملائكة : ما قدّم ؟ ) .\r\n\r\n\r\n","description":"","footnote":"\r\n( 1 ) . عنكبوت ، آيهء 2 - 3 .\r\n","page_name":" 62 ","page_number":62},
  {"content":"\r\n\r\nمنظور از ناس در اينجا دنياپرستانند كه هميشه سؤالشان از مال و اموال و ثروتهاى افرادى است كه مىميرند ، در حالى كه رابطهء آنان با آن اموال به كلّى بريده شده و فقط فرداى قيامت بايد در مقابل طرق اين درآمدها پاسخگو باشند و جالب اينكه نقطهء مقابل آنها را فرشتگان الهى قرار داده است كه تمام توجّه آنها به مسائل معنوى و الهى است .\r\nسرانجام در آخرين نكته مىفرمايد : « خدا پدرتان را رحمت كند بخشى از ثروت خود را از پيش بفرستيد تا به عنوان قرض ( نزد خدا ) براى شما باقى بماند و همه را براى بعد از خود نگذاريد كه مسئوليت سنگينى بر دوش شما خواهد گذارد » ؛ ( للّه آباؤكم ! فقدّموا بعضا يكن لكم قرضا ، و لا تخلفوا كلّا فيكون فرضا عليكم ) .\r\nجملهء « للّه آباؤكم ! » معمولا در مقام تعجب توأم با احترام ذكر مىشود و معادل آن در فارسى « درود بر پدرانتان » يا « رحمت خدا بر پدرانتان » است « 1 » و منظور از جملهء « فقدّموا بعضا . . . » اين است كه انسان تا زنده است با دست خود بخشى از اموال خويش را در راه خدا به محرومين يا براى كارهاى خير بپردازد كه به مقتضاى «  « وَ ما عِنْدَ اللَّهِ باقٍ »  ؛ آنچه نزد خداست باقى مىماند » « 2 » و «  « مَنْ ذَا الَّذِي يُقْرِضُ اللَّهَ قَرْضاً حَسَناً »  ؛ كيست كه به خدا قرض حسن دهد » « 3 » نزد خداوند براى يوم المعاد ذخيره مىشود و تعبير به « بعض » براى اين است كه انسان نبايد وارثان خود را كه غالبا نيازمند هستند محروم كند ، زيرا اين كار دور از انصاف است و در روايات اسلامى از كسانى كه همهء اموال خود را در حيات خود انفاق مىكنند و براى ورثه چيزى نمىگذارند ، نكوهش شده است . رسول خدا صلّى اللّه عليه و إله\r\n\r\n\r\n","description":"","footnote":"\r\n( 1 ) . ظاهر اين جمله به صورت مبتدا و خبر است با اين مفهوم كه پدران شما از آن خدا هستند و لازمه آن ، اين است كه درود و رحمت بر آنها باد .\r\n( 2 ) . نحل ، آيهء 96 .\r\n( 3 ) . بقره ، آيهء 245 .\r\n","page_name":" 63 ","page_number":63},
  {"content":"\r\n\r\nدربارهء يكى از انصار كه به هنگام مرگ همهء اموال خود را در راه خدا انفاق كرده بود و چيزى براى فرزندانش نگذارده بود ، فرمود : « لو أعلمتموني أمره ما تركتكم تدفنوه مع المسلمين يترك صبيته صغارا يتكفّفون النّاس ؛ اگر قبلا به من گفته بوديد اجازه نمىدادم او را در قبرستان مسلمانان دفن كنيد ، زيرا فرزندان صغيرى به يادگار گذاشته كه دست نياز به سوى مردم دراز كنند » . « 1 » البته اين نهى در مورد كسانى است كه ورثهء نيازمندى دارند .\r\nاز سوى ديگر شديدا نكوهش شده كه انسان چيزى از اموال خود را در راه خدا انفاق نكند و تمام آن را براى ورثه بگذارد . امام صادق عليه السّلام در تفسير آيهء «  « كَذلِكَ يُرِيهِمُ اللَّهُ أَعْمالَهُمْ حَسَراتٍ عَلَيْهِمْ »  ؛ اين‌گونه خداوند اعمال آنها را به آنان نشان مىدهد كه مايهء حسرت او هستند » « 2 » فرمود : « هو الرّجل يدع ماله لا ينفقه في طاعة اللّه بخلا ثمّ يموت فيدعه لمن يعمل فيه بطاعة اللّه أو في معصية اللّه فإن عمل به في طاعة اللّه رآه في ميزان غيره فرآه حسرة و قد كان المال له و إن كان عمل به في معصية اللّه قوّاه بذالك المال حتّى عمل به في معصية اللّه عزّ و جلّ ؛ اين آيه اشاره به كسى است كه اموالى دارد كه از روى بخل ، چيزى از آن را در راه خدا انفاق نمىكند . سپس مىميرد و آن را براى كسى باقى مىگذارد كه با آن ، اطاعت يا معصيت پروردگار را انجام مىدهد . هرگاه با آن مال ، اطاعت خدا كند ، صاحب اصلى مال ، نتيجه آن را در ترازوى عمل بازماندگان مىبيند در حالى كه آن مال ، متعلق به او بوده و اگر با آن معصيت خدا كند در واقع ، كمك به معصيت كرده و او را تقويت نموده تا نافرمانى خدا كند » . « 3 »\r\nجملهء « فرضا عليكم » اشاره به اين است كه اگر تمام اموال خود را براى وارثان بگذاريد روز قيامت حسابش بر شماست و منافعش در دنيا براى ديگران .\r\n\r\n\r\n","description":"","footnote":"\r\n( 1 ) . كافى ، ج 5 ، ص 67 ، ح 1 .\r\n( 2 ) . بقره ، آيهء 167 .\r\n( 3 ) . كافى ، ج 4 ، ص 42 .\r\n","page_name":" 64 ","page_number":64},
  {"content":"\r\n\r\nدر ضمن توجّه به اين نكتهء لطيف ادبى بجاست كه امام عليه السّلام در اين دو جمله از چهار چيز كه در مقابل هم قرار گرفته‌اند ، استفاده كرده است . « قدّموا » در مقابل « لا تخلفوا » و « بعض » در برابر « كلّ » و « قرض » در مقابل « فرض » و « لكم » در مقابل « عليكم » كه خود از نشانه‌هاى فصاحت و بلاغت كلام امام عليه السّلام است .\r\n\r\nنكته هر صبح و شام اين جمله‌ها را بخوانيد\r\nسزاوار است هر انسانى جمله‌هاى بيدار كننده و تكان دهندهء بالا را همه روز صبحگاهان تلاوت كند ، زيرا طبيعت دنيا سرگرم كننده و غفلت‌زاست ؛ غفلتى كه غالبا به گناه منجر مىشود ؛ گناهانى كه انسان را از خدا دور مىسازد .\r\nدر عبارات بالا هم موقعيّت دنيا و آخرت روشن شده و هم دستوراتى دربارهء آمادگى براى اين سفر سرنوشت‌ساز صادر گرديده است .\r\nبىشك مفهوم سخنان امام اين نيست كه انسانها دست از تلاش و كوشش براى زندگى مادى بردارند ، زيرا اين امر سبب فقر و نيازمندى است ، همان فقرى كه منشأ انواع گناهان و سبب وابستگى به بيگانگان از اسلام است همان وابستگى كه عزّت و شوكت اسلام و مسلمين را درهم مىشكند ؛ بلكه منظور اين است كه ديد خود را نسبت به دنيا تغيير دهند ؛ از همهء مواهب بهره گيرند ؛ ولى در مسير سعادت براى سراى جاويدان از اموال خود براى نجات نيازمندان استفاده كنند و بر زخم‌هاى جانكاه دردمندان مرهم نهند . از ثروت‌اندوزى و ذخيره كردن اموال بپرهيزند و تا زنده هستند بخش مهمّى از اموال خويش را در راه خير صرف كنند و ذخيره يوم المعاد خويش سازند .\r\n* * *\r\n\r\n","description":"","footnote":"","page_name":" 65 ","page_number":65},
  {"content":"\r\n . \r\n","description":"","footnote":"","page_name":" 66 ","page_number":66},
  {"content":"\r\n\r\n\r\n204 و من كلام له عليه السّلام كان كثيرا ما ينادي به أصحابه\r\nاز سخنان امام عليه السّلام است كه همواره اصحاب خويش را با آن مخاطب مىساخت . « 1 »\r\n\r\nخطبه در يك نگاه\r\nاز عنوانى كه مرحوم سيّد رضى به خطبه داده استفاده مىشود كه امام عليه السّلام كرارا اصحاب خود را مخاطب ساخته و اين سخن را تكرار مىفرمود . نيز از روايتى كه در مصادر نهج البلاغه آمده استفاده مىشود كه آن حضرت بعد از نماز عشا سه بار مردم را صدا مىزد تا همه بشنوند و اين سخن را به گوش آنها مىرساند .\r\n\r\n\r\n","description":"","footnote":"\r\n( 1 ) . سند خطبه :\r\nگروهى از بزرگان - چه از كسانى كه قبل از مرحوم سيّد رضى مىزيستند و چه كسانى كه بعد از او در عرصهء علوم اسلامى گام نهادند - اين خطبه را در كتابهاى خود نقل كرده‌اند ؛ از جمله مرحوم صدوق در كتاب امالى ، در مجلس هفتاد و پنج ، آن را به طور مستند آورده است . همچنين شيخ مفيد در كتاب مجالس مسندا از امام باقر عليه السّلام و در كتاب ارشاد با اضافاتى آورده است ؛ بعد از مرحوم سيّد رضى ، مرحوم طبرسى در مشكلات آن را ذكر كرده و با توجّه به تفاوتهايى كه با نقل سيّد رضى دارد ، معلوم مىشود كه از طرق ديگرى نقل شده است . ( مصادر نهج البلاغه ، ج 3 ، ص 99 ) .\r\n","page_name":" 67 ","page_number":67},
  {"content":"\r\n\r\nاين خطبه در واقع هشدارى است به همهء انسانها كه زندگى دنيا كوتاه است و منازل وحشتناكى از قبر ، برزخ و قيامت در پيش‌رو است كه بايد آماده آن شوند .\r\nهشدارى است به قطع وابستگيهاى بىحدّ و حساب به دنيا و اينكه عمر دنيا كوتاه است و پايان عمر نزديك ؛ هشدارى است براى فراهم كردن زاد و توشهء تقوا جهت سفر طولانى و خطرناكى كه در پيش است .\r\n* * *\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nتجهّزوا ، رحمكم اللّه ، فقد نودي فيكم بالرّحيل ، و أقلّوا العرجة على الدّنيا ، و انقلبوا بصالح ما بحضرتكم من الزّاد ، فإنّ أمامكم عقبة كؤودا ، و منازل مخوفة مهولة ، لابدّ من الورود عليها ، و الوقوف عندها . و اعلموا أنّ ملاحظ المنيّة نحوكم دانية ، و كأنّكم بمخالبها و قد نشبت فيكم ، و قد دهمتكم فيها مفظعات الأمور ، و معضلات المحذور . فقطّعوا علائق الدّنيا و استظهروا بزاد التّقوى .\r\n\r\nترجمه\r\nخداوند شما را رحمت كند ، آمادهء كوچ ( از اين جهان ) شويد ، چرا كه نداى رحيل در ميان شما داده شده است ، علاقه و تكيهء خود را بر دنيا كم كنيد و با تهيّهء زاد و توشه از اعمال صالحى كه در قدرت داريد ( به سوى آخرت ) بازگرديد ، زيرا گردنه‌اى سخت و منزلگاههاى مخوف و هولناكى در پيش داريد كه بايد در آنها وارد شويد و نزد هريك توقّف كنيد ( و پاسخگوى اعمال خود باشيد ) .\r\nبدانيد فاصله نگاههاى مرگ به شما كوتاه و نزديك است . گويى در چنگال مرگ گرفتاريد ، در حالى كه پنجه‌هايش را در جان شما فروبرده ، و حوادث هولناك و مشكلات شديد شما را غافلگير ساخته ، حال كه چنين است وابستگيهاى دنيا را به خود قطع كنيد ( از دنياپرستان فاصله بگيريد ) و بر توشهء تقوا تكيه كنيد .\r\n\r\nشرح و تفسير از دنيا پرستان فاصله بگيريد\r\nاين خطبه شبيه خطبهء گذشته و در حال و هواى آن است و هشدار اكيدى\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nاست به دنياپرستان كه موقعيت خود را در دنيا فراموش نكنند و روزهايى را كه در پيش دارند به خاطر بياورند و آماده آن شوند .\r\nنخست مىفرمايد : « خداوند شما را رحمت كند ، آمادهء كوچ ( از اين جهان ) شويد ، چرا كه نداى رحيل در ميان شما داده شده است و علاقه و تكيهء خود را بر دنيا كم كنيد » ؛ ( تجهّزوا ، رحمكم اللّه ، فقد نودي فيكم بالرّحيل ، و أقلّوا العرجة على الدّنيا ) .\r\nامام عليه السّلام در اين سخن ، جامعهء بشرى را به كاروانى تشبيه كرده كه مقصد مهمى در پيش دارد و او به عنوان رهبر كاروان به همه كاروانيان فرياد مىزند كه برخيزيد و آمادهء حركت شويد .\r\n« رحيل » به معناى كوچ كردن است و در اينكه مراد از آن حركت به سوى آخرت است يا سير و سلوك الى اللّه ، هردو تفسير در كلام شارحان آمده است و مانعى ندارد كه تودهء مردم مخاطب به آمادگى براى حركت به سوى قيامت باشند و خواص براى سير و سلوك الى اللّه .\r\nدر بعضى از روايات به جاى مجهّز شدن براى سفر آخرت ، تعبير به « استعداد للموت » آمده است . شخصى از امير مؤمنان عليه السّلام پرسيد : « ما الاستعداد للموت ؟ ؛ آماده شدن براى مرگ و سفر آخرت چگونه است ؟ فرمود : أداء الفرائض و اجتناب المحارم و الاشتمال على المكارم ثمّ لا يبالي أوقع على الموت أمّ وقع الموت عليه ؛ انجام واجبات و پرهيز از محرمات و دارا بودن فضايل اخلاقى است . سپس تفاوتى نمىكند او به سراغ مرگ برود ( مانند استقبال از شهادت در ميدان جهاد ) و يا مرگ به سراغ او آيد » . « 1 »\r\nدر اينكه ندا دهنده چه كسى و يا چه چيزى است ، احتمالات متعددى داده شده نخست اينكه فرشته‌اى از فرشتگان خدا باشد آن‌گونه كه در يكى از كلمات\r\n\r\n\r\n","description":"","footnote":"\r\n( 1 ) . بحار الانوار ، ج 74 ، ص 382 ، ح 7 .\r\n","page_name":" 70 ","page_number":70},
  {"content":"\r\n\r\nقصار نهج البلاغه « 1 » آمده است و بعضى از شعرا آن را به شعر در آورده‌اند :\r\n له ملك ينادي كلّ يوم * لدوا للموت و ابنوا للخراب \r\nخداوند فرشته‌اى دارد كه هر روز ندا مىدهد براى مردن بزاييد و براى ويرانى بسازيد .\r\nيا اينكه ندا دهنده حوادث و آفاتى است كه همچون طوفان همه روزه صحنهء زندگى انسانها را در مىنوردد و يا اشاره به آثار پيرى است كه به صورت پژمرده شدن چهره ، سفيد شدن موها و خميدگى قامت ظاهر مىشود و به زبان حال نداى رحيل را سر مىدهد .\r\nاگر رحيل را به معناى سير و سلوك الى اللّه و تهذيب نفوس بدانيم ، ندا دهنده خداوند در قرآن مجيد و معصومان در روايات اسلامى هستند كه نداى مرگ و مسافرت از دنيا در اين كلمات به گوش مىخورد .\r\nتعبير به « عرجه » با توجه به اينكه به معناى اقامت است مفهومش اين است كه علاقه به اقامت در دنيا را كم كند و همچون دنياپرستان دنيا را عملا جاودان نپندارد .\r\nسپس به دنبال اين سخن برنامهء آمادگى براى سفر آخرت را به اين صورت بيان مىفرمايد : « با تهيّهء زاد و توشه از اعمال صالحى كه در قدرت داريد ( به سوى آخرت ) بازگرديد » ؛ ( و انقلبوا بصالح ما بحضرتكم « 2 » من الزّاد ) .\r\nتعبير به « انقلبوا » تعبير لطيفى است كه اشاره به تحولى درونى دارد ؛ يعنى توجّه خود را از دنياپرستى به تهيهء زاد و توشه آخرت باز گردانيد .\r\nتعبير « بحضرتكم » اشاره به توانايىها و فرصتهاست كه انسانها در اختيار دارند .\r\n\r\n\r\n","description":"","footnote":"\r\n( 1 ) . نهج البلاغه ، كلمات قصار 132 .\r\n( 2 ) . « حضرت » به معناى « حضور » است و در جملهء بالا اشاره به فرصتهايى است كه در پيش روى انسان وجود دارد . استعمال اين واژه دربارهء بزرگان براى اين است كه نمىخواهند خود آنها را خطاب كنند ، بلكه محضرشان را مورد توجّه قرار مىدهند .\r\n","page_name":" 71 ","page_number":71},
  {"content":"\r\n\r\nآنگاه امام عليه السّلام به ذكر دليلى براى لزوم تحصيل زاد و توشه جهت سفر آخرت ، پرداخته مىفرمايد : « زيرا گردنهء سخت و منزلگاههاى مخوف و هولناكى در پيش داريد كه بايد در آنها وارد شويد و نزد هريك توقّف كنيد ( و پاسخگوى اعمال خود باشيد ) » ؛ ( فإنّ أمامكم عقبة كؤودا « 1 » ، و منازل مخوفة مهولة « 2 » ، لابدّ من الورود عليها ، و الوقوف عندها ) .\r\nاين گردنه سخت و منزلگاههاى خوفناك ، اشاره به مرگ و منزلگاههاى آخرت است ، زيرا در روايتى امام صادق عليه السّلام مىفرمايد : « در قيامت پنجاه موقف است و هر موقفى به اندازهء هزار سال از سال‌هاى دنيا به طول مىانجامد ؛ إنّ في القيامة خمسين موقفا كلّ موقف كألف سنة ممّا تعدّون » « 3 » شبيه همين معنا به صورت مشروح‌ترى از امير مؤمنان على عليه السّلام نقل شده است « 4 » و احتمالا در هر موقفى از اين مواقف يكى از اعمال واجبه مانند نماز و روزه و امر به معروف و نهى از منكر و يا گناهان كبيره مورد سؤال قرار مىگيرد كه صاحبان آنها بايد در شرايط سخت و هول‌انگيزى پاسخگو باشند . اگر از آنها به سلامت بگذرند راهى كانون رحمت خدا ، بهشت‌برين مىشوند و گرنه گرفتار خواهند شد .\r\nبه تعبير ديگر ، همان‌گونه كه مرحوم شيخ مفيد فرموده است : منظور از اين عقبات ( گردنه‌ها ) اعمال واجب است كه هركدام تشبيه به گردنه‌اى شده است و همان‌گونه كه عبور از گردنه‌ها سخت و طاقت‌فرساست ، جواب‌گويى از اين اعمال نيز دشوار است .\r\nقرآن مجيد در سورهء « بلد » مىفرمايد : «       « فَلَا اقْتَحَمَ الْعَقَبَةَ وَ ما أَدْراكَ مَا الْعَقَبَةُ فَكُّ رَقَبَةٍ أَوْ إِطْعامٌ فِي يَوْمٍ ذِي مَسْغَبَةٍ يَتِيماً ذا مَقْرَبَةٍ أَوْ مِسْكِيناً »      \r\n\r\n\r\n","description":"","footnote":"\r\n( 1 ) . « كئود » از ريشهء « كأد » به معناى شدّت و صعوبت گرفته شده و عقبهء « كئود » ، گردنهء سخت و صعب العبور است .\r\n( 2 ) . « مهولة » از ريشهء « هول » به معناى ترس است و « مهول » اسم مفعول ؛ يعنى خوفناك .\r\n( 3 ) . بحار الانوار ، ج 7 ، ص 126 ، ح 3 .\r\n( 4 ) . همان مدرك ، ص 111 ، ح 42 .\r\n","page_name":" 72 ","page_number":72},
  {"content":"\r\n\r\n « مَتْرَبَةٍ »  ولى او از آن گردنهء مهم نگذشت و تو چه مىدانى آن گردنه چيست ؟ آزاد كردن برده‌اى است ، يا غذا دادن در روز گرسنگى به يتيمى از خويشاوندان يا مستمندى خاك‌نشين » . « 1 »\r\nالبتّه دنيا و آخرت از اين نظر تفاوتى نمىكند كه منظور از عقبات چه باشد ؟ به ويژه كه دربارهء عرصهء قيامت آمده است : «    « وَ يَسْئَلُونَكَ عَنِ الْجِبالِ فَقُلْ يَنْسِفُها رَبِّي نَسْفاً فَيَذَرُها قاعاً صَفْصَفاً لا تَرى فِيها عِوَجاً وَ لا أَمْتاً »    ؛ از تو دربارهء كوهها سؤال مىكنند بگو پروردگارم آنها را ( در قيامت متلاشى كرده ) بر باد مىدهد . سپس زمين را صاف و هموار مىسازد ، به‌گونه‌اى كه در آن هيچ پستى و بلندى نمىبينى » . « 2 »\r\nبنابراين ، اعتراض مرحوم علّامهء مجلسى بر شيخ مفيد كه نبايد الفاظ را از معانى اصلى به معانى مجازى برد ، به نظر وارد نمىرسد ، زيرا اين ايراد هنگامى وارد است كه قرائنى در كار نباشد و با وجود قرينه مشكلى ندارد . « 3 »\r\nدر مورد وحشت قيامت همين بس كه قرآن مجيد مىگويد : «    « يا أَيُّهَا النَّاسُ اتَّقُوا رَبَّكُمْ إِنَّ زَلْزَلَةَ السَّاعَةِ شَيْءٌ عَظِيمٌ يَوْمَ تَرَوْنَها تَذْهَلُ كُلُّ مُرْضِعَةٍ عَمَّا أَرْضَعَتْ وَ تَضَعُ كُلُّ ذاتِ حَمْلٍ حَمْلَها وَ تَرَى النَّاسَ سُكارى وَ ما هُمْ بِسُكارى وَ لكِنَّ عَذابَ اللَّهِ شَدِيدٌ »    ؛ اى مردم از عذاب پروردگارتان بترسيد كه زلزله رستاخيز امر عظيمى است . روزى كه آن را مىبينيد ( آن چنان وحشت سراپاى همه را فرامىگيرد كه ) هر مادر شيردهى كودك شيرخوارش را فراموش مىكند و هرباردارى جنين خود را بر زمين مىنهد و مردم را مست مىبينى در حالى كه مست نيستند ؛ ولى عذاب خدا شديد است » . « 4 »\r\nسپس امام عليه السّلام به شرح بيشترى در اين زمينه پرداخته و به همگان هشدار\r\n\r\n\r\n","description":"","footnote":"\r\n( 1 ) . بلد ، آيات 11 - 16 .\r\n( 2 ) . طه ، آيات 105 - 107 .\r\n( 3 ) . براى آگاهى از كلام مرحوم شيخ مفيد و علّامهء مجلسى به كتاب بحار الانوار ، ج 7 ، ص 129 مراجعه فرماييد .\r\n( 4 ) . حج ، آيهء 1 و 2 .\r\n","page_name":" 73 ","page_number":73},
  {"content":"\r\n\r\nمىدهد كه : « بدانيد فاصله نگاههاى مرگ به شما كوتاه و نزديك است . گويى در چنگال مرگ گرفتاريد ، در حالى كه پنجه‌هايش را در جان شما فروبرده ، و حوادث هولناك و مشكلات شديد شما را غافلگير ساخته است » ؛ ( و اعلموا أنّ ملاحظ « 1 » المنيّة « 2 » نحوكم دانية « 3 » ، و كأنّكم بمخالبها « 4 » و قد نشبت « 5 » فيكم ، و قد دهمتكم « 6 » فيها مفظعات « 7 » الأمور ، و معضلات « 8 » المحذور ) .\r\nاين سخن ، اشاره به اين است كه ميان انسان و مرگ در هيچ سن و سالى فاصله‌اى وجود ندارد . هر لحظه ممكن است حادثه ناگهانى روى دهد و هرزمان ممكن است بيمارى خطرناكى به سراغ انسان بيايد و يا دشمنى او را به طور ناگهانى از پاى درآورد . گلوگير شدن يك لقمه ممكن است به زندگى انسان پايان دهد و گرفتگى رگهاى قلب يا مغز با چند لختهء بسيار كوچك خون ، وى را در كام مرگ فروبرد و يا با ضربه‌اى ناگهانى ، نخاع انسان قطع شود و براى هميشه زمين‌گير گردد .\r\nحضرت در پايان ، در يك نتيجه‌گيرى روشن و گويا مىفرمايد : « حال كه چنين است وابستگيهاى دنيا را به خود قطع كنيد ( از دنياپرستان فاصله بگيريد ) و بر توشهء تقوا تكيه كنيد » ؛ ( فقطّعوا علائق الدّنيا و استظهروا « 9 » بزاد التّقوى ) .\r\n\r\n\r\n","description":"","footnote":"\r\n( 1 ) . « ملاحظ » جمع « ملحظ » مصدر ميمى ، به معناى نگاه كردن يا با گوشه چشم نگاه كردن است .\r\n( 2 ) . « منيّه » از ريشهء « منى » بر وزن « سعى » به معناى تقدير گرفته شده و از آنجا كه مرگ در سرنوشت انسان مقدّر است ، اين واژه به مرگ اطلاق مىشود .\r\n( 3 ) . « دانيه » به معناى نزديك از ريشهء « دنوّ » بر وزن « علوّ » .\r\n( 4 ) . « مخالب » جمع « مخلب » ناخن و چنگال حيوانات يا پرندگان است .\r\n( 5 ) . « نشبت » از ريشهء « نشب » بر وزن « غصب » به معناى فرورفتن است .\r\n( 6 ) . « دهمت » از ريشهء « دهم » به معناى غافلگير ساختن است .\r\n( 7 ) . « مفظعات » جمع « مفظعه » به معناى حادثه‌اى است كه بيش از حد شديد باشد .\r\n( 8 ) . « معضلات » جمع « معضله » ؛ يعنى چيزى كه فوق العاده انسان را در تنگنا قرار دهد . به جادهء تنگ نيز معضله گويند .\r\n( 9 ) . « استظهروا » از ريشهء « استظهار » به معناى كمك گرفتن از شخص يا چيزى است و ريشهء اصلى آن « ظهر » به معناى پشت است . واژهء پشتيبانى به معناى تقويت مىآيد .\r\n","page_name":" 74 ","page_number":74},
  {"content":"\r\n\r\nمنظور از قطع علائق دنيا وابستگى شديد به مال و مقام و همسر و فرزند است ؛ آن‌گونه وابستگى كه انسان را از خدا غافل مىكند و ارتكاب گناه را براى رسيدن به دنيا آسان مىسازد و زرق و برقها را در نظر جلوه مىدهد .\r\nتعبير به « استظهار به زاد تقوا » اشاره به اين است كه در اين سفر پر خوف و خطر آخرت انسان نياز به تكيه‌گاهى دارد كه پيمودن اين راه را براى او آسان مىسازد ، تكيه‌گاهى بهتر از زاد و توشهء تقوا نيست .\r\n* * * مرحوم سيّد رضى به اينجا كه مىرسد ، مىگويد : « بخشى از اين كلام با تفاوتهايى پيش از اين گذشت » ؛ ( و قد مضى شئ من هذا الكلام فيما تقدّم بخلاف هذه الرّواية ) .\r\nظاهرا منظور او خطبهء 85 است كه در چند جمله با گفتار بالا مشترك است .\r\n* * *\r\n\r\n","description":"","footnote":"","page_name":" 75 ","page_number":75},
  {"content":"\r\n . \r\n","description":"","footnote":"","page_name":" 76 ","page_number":76},
  {"content":"\r\n\r\n\r\n205 و من كلام له عليه السّلام كلّم به طلحة و الزّبير بعد بيعته بالخلافة و قد عتبا عليه من ترك مشورتهما ، و الاستعانة في الأمور بهما\r\nاز سخنان امام عليه السّلام است هنگامى كه طلحه و زبير بعد از بيعت با امام به او اعتراض كردند كه چرا در كارها با آنها مشورت نكرده و از آنها كمك نگرفته است ( امام اين سخن را در پاسخ آنها بيان فرمود ) . « 1 »\r\n\r\nخطبه در يك نگاه\r\nهمان‌گونه كه در عنوان خطبه آمد ، اين سخن پاسخى است به پاره‌اى از ايرادهاى طلحه و زبير كه انتظار داشتند امام عليه السّلام در حكومت سهم عظيمى براى\r\n\r\n\r\n","description":"","footnote":"\r\n( 1 ) . سند خطبه :\r\nدر كتاب مصادر نهج البلاغه ، تنها منبعى را كه براى اين خطبه قبل از سيّد رضى ذكر كرده ، كتاب نقض العثمانية نوشتهء ابو جعفر اسكافى ( م 240 ) است و از سخن او برمىآيد كه اين كتاب را خودش مشاهده نكرده ؛ بلكه از گفتار ابن ابى الحديد در شرح نهج البلاغه ، ج 7 ، ص 36 - 41 استفاده كرده است . ( مصادر نهج البلاغه ، ج 3 ، ص 102 ) مرحوم علّامهء مجلسى نيز آن را در بحار الانوار ، ج 32 ، ص 21 از شرح نهج البلاغهء ابن ابى الحديد نقل كرده است .\r\n","page_name":" 77 ","page_number":77},
  {"content":"\r\n\r\nآنها قائل شود و در همهء امور با آنها مشورت نمايد . امام عليه السّلام نكاتى را به آنها يادآور شد ؛ نكاتى كه مسير حكومت امام را روشن مىساخت و به انتظارات نابجاى آنها پايان مىداد :\r\nنخست اينكه آنها را بر اين امر سرزنش مىكند كه چرا به جهت امور ظاهرا مختصرى خشمگين شده‌ايد و خوبيهاى فراوانى را به فراموشى سپرده‌ايد .\r\nدر بخش ديگرى از اين بيان به آنها يادآور مىشود كه مشكلى در امر حكومت پيدا نشده تا با آنها مشورت كند ؛ بلكه بر اساس كتاب خدا و سنّت رسول اللّه صلّى اللّه عليه و إله ، امر حكومت را سامان مىبخشد و البتّه اگر مطلبى كه نياز به مشورت داشته باشد پيش آيد هيچ‌گاه از مشورت خوددارى نخواهد كرد .\r\nدر بخش سوم اين خطبه به اين ايراد كه چرا در تقسيم بيت المال مساوات ميان مسلمانان را رعايت كرده ، پاسخ مىدهد كه اين همان سنّت رسول خداست .\r\nسرانجام در آخرين قسمت اين خطبه به دعاى پرمعنايى مىپردازد و براى كسانى كه هرگاه حق را ببينند يارى مىكنند و با ظلم به مبارزه برمىخيزند رحمت الهى را تقاضا مىكند .\r\n* * *\r\n\r\n","description":"","footnote":"","page_name":" 78 ","page_number":78},
  {"content":"\r\n\r\n\r\nبخش اوّل\r\nلقد نقمتما يسيرا ، و أرجأتما كثيرا . ألا تخبراني ، أيّ شىء كان لكما فيه حقّ دفعتكما عنه ؟ أم أيّ قسم استأثرت عليكما به ؟ أم أيّ حقّ رفعه إليّ أحد من المسلمين ضعفت عنه ، أم جهلته ، أم أخطأت بابه !\r\nواللّه ما كانت لي في الخلافة رغبة ، و لا في الولاية إربة ، و لكنّكم دعوتموني إليها ، و حملتموني عليها ، فلمّا أفضت إليّ نظرت إلى كتاب اللّه و ما وضع لنا ، و أمرنا بالحكم به فاتّبعته ، و ما استنّ النّبيّ صلّى اللّه عليه و إله ، فاقتديته ، فلم أحتج في ذلك إلى رأيكما ، و لا رأي غيركما ، و لا وقع حكم جهلته ؛ فأستشيركما و إخواني من المسلمين ؛ و لو كان ذلك لم أرغب عنكما ، و لا عن غيركما .\r\n\r\nترجمه\r\nشما ( طلحه و زبير ) براى امور ناچيزى خشم گرفتيد ؛ ولى وظايف مهمّى را كه داشتيد به تأخير انداختيد . به من بگوييد : چه حقّى داشته‌ايد كه شما را از آن باز داشته‌ام يا كدام سهم متعلق به شما بوده كه آن را متصرّف شده‌ام يا كدام شكايت و حقّى را يكى از مسلمانان پيش من آورده و من نسبت به آن ضعف نشان داده يا از حكم آن بىخبر بوده و يا راه حلّ آن را به خطا پيموده‌ام . به خدا سوگند ! من به خلافت ( ظاهرى ) رغبتى نداشتم و نسبت به زمامدارى شما علاقه‌اى نشان ندادم . اين شما بوديد كه مرا به آن دعوت كرديد و به اصرار مرا به آن واداشتيد و آنگاه كه حكومت به من رسيد به كتاب خدا و دستوراتى كه براى ما قرار داده و فرمان به اجراى آن صادر كرده ، نظر افكندم و از آن پيروى نمودم و نيز به سنّت و\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nروش پيغمبر صلّى اللّه عليه و إله توجّه نموده و به آن اقتدا كردم ( به يقين ) در اين امر ( عمل به كتاب و سنّت ) نيازى به رأى شما و رأى ديگران نداشتم ( چون حكم خدا و رسول اللّه صراحت داشت ) و مسأله‌اى پيش نيامده كه آن را ندانم تا با شما و برادران مسلمانم به مشورت بنشينم به يقين اگر چنين چيزى پيش مىآمد ( يا بيايد ) از مشورت با شما و ديگران روىگردان نبودم ( و نخواهم بود ) .\r\n\r\nشرح و تفسير بهانه‌جويى طلحه و زبير\r\nهنگامى كه مشكلات مسلمانان در حكومت عثمان بالا گرفت و مردم بر او شوريدند كه چرا مقامهاى حسّاس حكومت اسلامى و بيت المال را در ميان بستگان و خويشاوندان خود تقسيم كرده و توده‌هاى مردم نيازمند را ناديده گرفته است ؛ گروهى از صحابهء معروف نيز به حمايت از شورشيان برخاستند كه در صف مقدّم طلحه و زبير بودند ، همانها كه اصرار داشتند امام حكومت را بپذيرد . آنها از نخستين بيعت كنندگان با امام بودند ؛ ولى اين‌گونه افراد همانند همهء كسانى كه سياسى فكر مىكنند ؛ نه الهى و رحمانى ، همواره انتظار دارند سهم مهمّى در حكومت داشته باشند ؛ گاه آن را صريحا بر زبان مىآورند و گاه متوسّل به بهانه‌هاى واهى مىشوند تا هدف خود را به طور كنايى بيان كرده باشند .\r\nطلحه و زبير نيز چنين انتظارى را از امام داشتند ؛ طلحه مىخواست حكومت بصره به او واگذار شود و به زبير حكومت كوفه و بعضى گفته‌اند : طلحه انتظار حكومت يمن را داشت و زبير انتظار حكومت عراق را ؛ ولى از آنجا كه اين‌گونه رشوه‌هاى سياسى علاوه بر اينكه مخالف روح عدالتخواهى اسلامى است ، گاه منجّر به تجزيهء حكومت مىشود و از همهء اينها گذشته مخالف چيزى است كه مردم به سبب آن بر عثمان شوريدند ، امام به اين پيشنهادها تن در نداد .\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nهنگامى كه طلحه و زبير از رسيدن به مقصود خود مأيوس شدند نخست زبان به انتقاد و خرده‌گيرى بر امام گشودند . سپس آتش جنگ جمل را برافروختند ؛ آتشى كه هردو در كام آن سوختند . مىفرمايد : « شما ( طلحه و زبير ) براى امور ناچيزى خشم گرفتيد ؛ ولى وظايف مهمّى را كه داشتيد به تأخير انداختيد » ؛ ( لقد نقمتما « 1 » يسيرا ، و أرجأتما « 2 » كثيرا ) .\r\nمنظور از ناچيز ، ترك مشورت با آنهاست و منظور از امور مهم و فراوان مصالح مسلمان است ، زيرا طلحه و زبير براى رسيدن به اهداف خود به بهانه‌هاى واهى متوسّل شدند و مصالح مسلمين را كه از وحدت و يكپارچگى صفوف و ايستادن پشت‌سر رهبر نشأت مىگرفت به فراموشى سپردند و اين راه و رسم همهء عيب‌جويان كوتاه‌بين است كه مصالح جامعه را براى رسيدن به منافع شخصى فدا مىكنند .\r\nسپس در ادامهء سخن مىفرمايد : « به من بگوييد : چه حقّى داشته‌ايد كه شما را از آن باز داشته‌ام يا كدام سهم متعلق به شما بوده كه آن را متصرّف شده‌ام يا كدام شكايت و حقّى را يكى از مسلمانان پيش من آورده و من نسبت به آن ضعف نشان داده يا از حكم آن بىخبر بوده و يا راه آن را به خطا پيموده‌ام » ؛ ( ألا تخبراني ، أيّ شيء كان لكما فيه حقّ دفعتكما عنه ؟ أم أيّ قسم استأثرت « 3 » عليكما به ؟ أم أيّ حقّ رفعه إليّ أحد من المسلمين ضعفت عنه ، أم جهلته ، أم أخطأت بابه ! ) .\r\nدر واقع امام عليه السّلام مىخواهد با اين سخن همهء راههاى خرده‌گيرى و انتقاد را بر\r\n\r\n\r\n","description":"","footnote":"\r\n( 1 ) . « نقمتما » از ريشهء « نقم » بر وزن « قلم » يا بر وزن « نقب » در اصل به معناى انكار كردن يا ايراد گرفتن بر شخص يا چيزى است ؛ خواه با زبان باشد يا با عمل ( از طريق مجازات ) انتقام نيز همين ريشه است و در جملهء بالا به معناى ايراد گرفتن لفظى است .\r\n( 2 ) . « أرجأتما » از ريشهء « ارجاء » به معناى به تأخير انداختن گرفته شده است و ريشهء اصلى آن « رجاء » به معناى اميدوارى است و از آنجا كه انسان در بسيارى از مواقع كارى را به اميد رسيدن به هدفى به تأخير مىاندازد ، اين واژه در اين معنا استعمال شده است .\r\n( 3 ) . « استأثرت » از ريشهء « استيثار » يعنى چيز خوبى را به خود اختصاص دادن . گاه نيز به معناى استبداد و انحصار طلبى تفسير شده و ريشهء اصلى آن « اثر » به معناى علامت است .\r\n","page_name":" 81 ","page_number":81},
  {"content":"\r\n\r\nطلحه و زبير ببندد ، زيرا انتقاد يا مربوط به حقوق شخصى آنان است يا مربوط به ساير مسلمين ، و مطالبات شخصى آنان يا مربوط به ضايع شدن حقّى است يا تصرّف كردن سهمى و آنچه مربوط به ساير مسلمين است يا مربوط به كوتاهى در احقاق حقوق است يا ناآگاهى نسبت به حق و يا خطا در مسير اجرا .\r\nامام عليه السّلام مىفرمايد : دربارهء هريك از اين امور ايراد داريد آشكارا به من بگوييد و چون آنها نمىتوانستند انگشت روى نقطهء خاصّى بگذارند ، از دادن جواب درمانده شدند .\r\nاين راه و رسم همهء خرده‌گيران زيادت‌خواه است كه به‌جاى اينكه انگشت روى جزئيات بگذارند به كلّىگويى قناعت كرده و جنجال به راه مىاندازند .\r\nسپس امام عليه السّلام به پاسخ شفاف و روشنى از ايراد آنها دربارهء ترك مشورت سخن گفته با مقدّمه‌چينى دقيق و روشن به آن مىپردازد و مىفرمايد : « به خدا سوگند ! من به خلافت ( ظاهرى ) رغبتى نداشتم و به زمامدارى شما علاقه‌اى نشان ندادم . اين شما بوديد كه مرا به آن دعوت كرديد و به اصرار مرا به آن واداشتيد و چون حكومت به من رسيد به كتاب خدا و دستوراتى كه براى ما قرار داده و فرمان به اجراى آن صادر كرده ، نظر افكندم و از آن پيروى نمودم و نيز به سنّت و روش پيغمبر صلّى اللّه عليه و إله توجّه نمودم و به اقتدا كردم ( به يقين ) در اين امر ( عمل به كتاب و سنّت ) نيازى به رأى شما و رأى ديگران نداشتم ( چون حكم خدا و رسول اللّه صراحت داشت ) و مسأله‌اى پيش نيامده كه آن را ندانم تا با شما و برادران مسلمانم به مشورت بنشينم به يقين اگر چنين چيزى پيش مىآمد از مشورت با شما و ديگران روىگردان نبودم » ؛ ( و اللّه ما كانت لي في الخلافة رغبة ، و لا في الولاية إربة « 1 » ، و لكنّكم دعوتموني إليها ، و حملتموني عليها ، فلمّا\r\n\r\n\r\n","description":"","footnote":"\r\n( 1 ) . « إربة » از ريشهء « أرب » بر وزن « عرب » در اصل به معناى شدّت احتياج است كه انسان براى بر طرف ساختن آن چاره‌جويى مىكند .\r\n","page_name":" 82 ","page_number":82},
  {"content":"\r\n\r\nأفضت إليّ نظرت إلى كتاب اللّه و ما وضع لنا ، و أمرنا بالحكم به فاتّبعته ، و ما استنّ النّبيّ صلّى اللّه عليه و إله ، فاقتديته ، فلم أحتج في ذلك إلى رأيكما ، و لا رأي غيركما ، و لا وقع حكم جهلته ؛ فأستشيركما و إخواني من المسلمين ؛ و لو كان ذلك لم أرغب عنكما ، و لا عن غيركما ) .\r\nدر واقع امام عليه السّلام در اين عبارت به دو نكته اشاره مىكند ؛ نخست اينكه او پيش‌دستى در قبول خلافت ظاهرى نكرده و اصرار مردم ، به ويژه افرادى مانند طلحه و زبير حجّت را بر وى تمام كرده و پذيراى اين مقام شده است ، بنابراين هرگونه انتظارى از آن حضرت داشتن غير از رعايت حقوق مردم نابجاست .\r\nالبتّه دنياپرستان طالب مقام قبل از رسيدن به آن افرادى را به حمايت خويش دعوت مىكنند و به آنها وعده‌هايى در زمينهء پيروزى خود مىدهند ؛ ولى اين سخن دربارهء مردان الهى كه جز به اصرار مردم تكيه بر مقامات ظاهرى نمىزنند ، مفهومى ندارد .\r\nديگر اينكه مسئلهء مشورت صحيح است ؛ ولى « هر سخن جايى و هر نكته مقامى دارد » به يقين ، مشورت در مسائل قطعى اسلام و فرمانهاى صريح خدا و پيامبر ، مفهومى ندارد . البتّه در مسائل اجرايى كه گونه‌هاى مختلفى بر آن تصوّر مىشود دامنهء مشورت باز است . امام عليه السّلام مىفرمايد : انتظار نداشته باشيد كه در مسائل مهمى مانند اجراى عدل ، برگرداندن اموال مغصوبه در زمان عثمان به بيت المال و تقسيم عادلانهء بيت المال با شما مشورت كنم . هرزمان موردى براى مشورت پيدا شد به يقين كوتاهى نخواهم كرد .\r\n* * *\r\n\r\n","description":"","footnote":"","page_name":" 83 ","page_number":83},
  {"content":"\r\n . \r\n","description":"","footnote":"","page_name":" 84 ","page_number":84},
  {"content":"\r\n\r\n\r\nبخش دوم\r\nو أمّا ما ذكرتما من أمر الأسوة ، فإنّ ذلك أمر لم أحكم أنا فيه برأيي ، و لا وليته هوى منّي ، بل وجدت أنا و أنتما ما جاء به رسول اللّه صلّى اللّه عليه و إله قد فرغ منه ، فلم أحتج إليكما فيما قد فرغ اللّه من قسمه ، و أمضى فيه حكمه ، فليس لكما ، و اللّه ، عندي و لا لغيركما في هذا عتبى . أخذ اللّه بقلوبنا و قلوبكم إلى الحقّ ، و ألهمنا و إيّاكم الصّبر .\r\nثمّ قال عليه السّلام : رحم اللّه رجلا رأى حقّا فأعان عليه ، أو رأى جورا فردّه ، و كان عونا بالحقّ على صاحبه .\r\n\r\nترجمه اين حكم ، حكم خداست\r\nامّا اعتراضى كه شما در امر « تقسيم بيت المال به طور مساوى » ( بر من ) داشتيد اين حكمى نبوده كه به رأى خود صادر كرده باشم يا مطابق خواستهء دلم باشد ؛ بلكه من و شما مىدانيم اين همان دستورى است كه پيامبر اكرم صلّى اللّه عليه و إله آورده و انجام داده است ، بنابراين من در چيزى كه خداوند آن را روشن ساخته و حكمش را صادر فرموده نيازى به مشورت با شما نداشتم . به خدا سوگند ! نه شما و نه غير شما نمىتوانند در اين موضوع اعتراضى به من داشته باشند ( تا لازم باشد رضايتتان را جلب كنم ) خداوند دلهاى ما و شما را به حق متوجّه سازد و شكيبايى و استقامت را ( براى تحمّل حق ) به ما الهام كند .\r\nسپس امام عليه السّلام فرمود : خدا رحمت كند كسى را كه هرگاه حقى را ببيند آن را يارى كند و اگر ستمى را مشاهده كرد آن را دفع نمايد و به يارى صاحب حق برخيزد ( و برضدّ ستمگر قيام كند ) .\r\n\r\n","description":"","footnote":"","page_name":" 85 ","page_number":85},
  {"content":"\r\n\r\n\r\nشرح و تفسير اين حكم حكم خداست\r\nامام عليه السّلام در اين بخش از خطبه بر يكى از خرده‌هاى عمدهء طلحه و زبير و امثال آنها كه در مورد تقسيم مساوى بيت المال بر آن حضرت مىگرفتند ، انگشت گذارده و مىفرمايد : « امّا اعتراضى كه شما در امر « تقسيم بيت المال به طور مساوى » ( بر من ) داشتيد اين حكمى نبوده كه به رأى خود صادر كرده باشم و يا مطابق خواستهء دلم باشد ؛ بلكه من و شما مىدانيم اين همان دستورى است كه پيامبر اكرم صلّى اللّه عليه و إله آورده و انجام داده است » ؛ ( و أمّا ما ذكرتما من أمر الأسوة ، فإنّ ذلك أمر لم أحكم أنا فيه برأيي ، و لا وليته هوى منّي ، بل وجدت أنا و أنتما ما جاء به رسول اللّه صلّى اللّه عليه و إله قد فرغ منه ) .\r\nواژهء « اسوه » گرچه غالبا به معناى اقتدا و پيروى به كار مىرود و در بعضى از منابع لغت غير از اين ، معناى ديگرى براى آن ذكر نكرده‌اند « 1 » ؛ ولى جمعى از اهل لغت تصريح دارند كه يكى از معانى آن مساوات است ، لذا در مورد كسانى كه ورشكست شده‌اند ، گفته مىشود : « المال أسوة بين الغرماء ؛ مال را بايد به طور مساوى ( برحسب سهام ) در ميان طلبكاران تقسيم كرد » .\r\nاگر « أسوه » را را مطابق معناى معروفش ( اقتدا كردن ) بدانيم مفهوم عبارت بالا اين مىشود كه طلحه و زبير و امثال آنها اعتراض بر امام داشتند كه چرا اقتدا به سيرهء عمر و عثمان نكردى ؟ آنها در تقسيم بيت المال شئون و شخصيت و اسم و رسم افراد را ملاحظه مىكردند و هرگز بيت المال را مساوى بين مسلمانان\r\n\r\n\r\n","description":"","footnote":"\r\n( 1 ) . به كتاب العين و لسان العرب و مجمع البحرين مادهء « أسو » رجوع شود . مرحوم طبرسى در مجمع البيان در ذيل آيهء 21 سورهء احزاب  « لَقَدْ كانَ لَكُمْ فِي رَسُولِ اللَّهِ أُسْوَةٌ حَسَنَةٌ »  مىگويد : « أي قدوة صالحة يقال :\r\nلي في فلان أسوة اى لي به اقتداء . . . اسم وضع موضع المصدر » طبق اين بيان « اسوه » به معناى اقتداست و جنبهء اسم مصدرى دارد و تعبير قرآن كه مىفرمايد :  « فِي رَسُولِ اللَّهِ أُسْوَةٌ »  و نمىفرمايد : « رسول اللّه اسوة » نيز شاهد بر اين معناست . از آنجا كه اقتدا به كسى نوعى مساوات با او را ايجاد مىكند اسوه به معناى مساوات نيز آمده و در عبارت بالا مقصود همين است .\r\n","page_name":" 86 ","page_number":86},
  {"content":"\r\n\r\nتقسيم نمىنمودند .\r\nلذا امام عليه السّلام در پاسخ آنها مىگويد : من به پيامبر اكرم صلّى اللّه عليه و إله اقتدا كردم و سيرهء او را عمل نمودم .\r\nدر ادامهء اين سخن مىفرمايد : « در چيزى كه خداوند آن را روشن ساخته و حكمش را صادر فرموده نيازى به مشورت با شما نداشتم . به خدا سوگند ! نه شما و نه غير شما نمىتوانند در اين موضوع اعتراضى به من داشته باشند ( تا لازم باشد رضايتتان را جلب كنم ) » ؛ ( فلم أحتج إليكما فيما قد فرغ اللّه من قسمه ، و أمضى فيه حكمه ، فليس لكما ، واللّه ، عندي و لا لغيركما في هذا عتبى « 1 » ) .\r\nدر پايان اين سخن امام به خودش و آنها دعا مىكند كه هميشه طرفدار حق و در برابر آن شكيبا باشند و عرضه مىدارد : « خداوند دلهاى ما و شما را به حق متوجّه سازد و شكيبايى و استقامت را ( براى تحمّل حق ) به ما الهام كند » ؛ ( أخذ اللّه بقلوبنا و قلوبكم إلى الحقّ ، و ألهمنا و إيّاكم الصّبر ) .\r\nروشن است كه در بسيارى از مواقع ، حق تلخ است و تحمّل آن مشكل ، و همين امر گاه سبب مىشود كه انسان حق را نبيند و اگر آن را ديد تحمّل نكند ، لذا امام عليه السّلام از خدا دو چيز مىطلبد ؛ يكى اينكه حق را آنچنان كه هست به او و سايرين ارائه دهد و پس از آن تحمّل و شكيبايى در برابر تلخى حق ، عنايت فرمايد .\r\nدر يكى از كلمات قصار نهج البلاغهء مولا عليه السّلام مىفرمايد : « إنّ الحقّ ثقيل مريء و إنّ الباطل خفيف و بيء ؛ حق ، سنگين امّا گواراست و باطل ، سبك ولى بيمارىزاست » . « 2 »\r\n\r\n\r\n","description":"","footnote":"\r\n( 1 ) . « عتبى » از ريشهء « عتب » بر وزن « خطب » در اصل به معناى ناراحتى باطنى است و هنگامى كه به باب افعال برده شود به معناى زايل كردن اين ناراحتى است و چون سرزنش كردن طرف مقابل يكى از اسباب فرونشاندن خشم درونى است ، عتبى به معناى سرزنش كردن مىآيد و در جمله بالا منظور همين است .\r\nامام عليه السّلام به طلحه و زبير مىفرمايد : شما حق ايراد و سرزنش نسبت به من نداريد .\r\n( 2 ) . نهج البلاغه ، كلمات قصار ، 376 .\r\n","page_name":" 87 ","page_number":87},
  {"content":"\r\n\r\nسپس امام عليه السّلام در تأييد و تكميل اين سخن فرمود : « خدا رحمت كند كسى را كه هرگاه حقى را ببيند آن را يارى كند و اگر ستمى را مشاهده كرد آن را دفع نمايد و به يارى صاحب حق برخيزد ( و برضدّ ستمگر قيام كند ) » ؛ ( ثم قال عليه السّلام : رحم اللّه رجلا رأى حقّا فأعان عليه ، أو رأى جورا فردّه ، و كان عونا بالحقّ على صاحبه ) .\r\n\r\nنكته‌ها\r\n\r\n1 . چرا اموال بيت المال به طور مساوى تقسيم مىشود ؟\r\nهرگاه خلافت ظاهرى امير مؤمنان على عليه السّلام بلافاصله بعد از پيامبر اكرم صورت گرفته بود مشكلى در كار نبود ، زيرا آن حضرت دقيقا همان برنامهء عصر رسول اللّه صلّى اللّه عليه و إله را ادامه مىداد ؛ ولى مشكل بزرگ اين بود كه امام ، زمانى روى كار آمد كه مردم به انواع تبعيضهاى دوران خليفهء دوم و از آن بيشتر دوران عثمان ، خوگرفته بودند و تغيير اين عادت بسيار مشكل مىنمود و قسمت عمدهء تلاش آن حضرت متوجه از بين بردن تبعيضات نابجا بود و عامل اصلى جنگهايى همچون جمل و صفّين همان طرفداران تبعيض بودند .\r\nبىشكّ طلحه و زبير از پيشگامان اسلام بودند و سهم مهمّى در پيروزيهاى مسلمين در جنگها داشتند و دفاع آنها از پيامبر اكرم در غالب جنگهاى اسلامى محرز و مسلّم است ؛ ولى انحرافى كه از مسير پيامبر اكرم در دوران خليفهء دوم و سوم به وجود آمد و سهم مهمّى براى اين دو امثال آنها از بيت المال قائل شدند ، آنها را به ويژه خوارى و رانت‌خوارى عادت داد ، لذا در همان گام نخست كه على عليه السّلام برضدّ اين تبعيضها برداشت فرياد اعتراضشان بلند شد ، درست همان‌گونه كه مردم عصر جاهليت از تبديل بتهاى متعدد به خداى واحد قادر متعال ، تعجب مىكردند آنها نيز از اين تغيير روش شگفت‌زده شدند و به امام\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nايراد گرفتند كه چرا با آنها در اين امر مشورت نشده است . نه تنها در تقسيم اموال بيت المال ، بلكه در تقسيم پستها و مقامهاى مهم نيز منتظر مشورت و در نهايت خواهان سهمى بودند و باور نمىكردند امام با اين قاطعيت مردم را به روش پيامبر اكرم بازگرداند . هنگامى كه رؤياهاى خود را بدون تعبير يافتند ، آتش خشم در دل آنها شعله‌ور شد و افكار شيطانى همهء وجودشان را فراگرفت و دست به آتش‌افروزى و جنگ زدند و سرانجام خودشان در آن آتش سوختند .\r\nاين نيز حائز اهميّت است كه اموال بيت المال دو گونه بود ؛ بخشى از آن مانند زكات مصارف مختلفى داشت و ممكن بود بعضى بر بعضى ديگر ( متناسب با زحماتشان ) در آن ترجيح يابند ؛ مثلا « مؤلّفة قلوبهم » ( كسانى را كه مىخواستند با محبّت به اسلام وارد كنند ) و همچنين « عاملين عليها » ( آنها كه براى گردآورى زكات تلاش مىكردند ) و يا قضات و مانند آنها ، هريك متناسب زحمات و موقعيتشان ، سهمى از زكات را دريافت مىداشتند و نيز در غنائم جنگى ، پيامبر اكرم صلّى اللّه عليه و إله ميان پياده و سواره تفاوت قائل مىشد ؛ ولى بخش مهمى از درآمد بيت المال ؛ مانند خراجى كه از اراضى خراجيه « 1 » گرفته مىشد و رقم بسيار مهمى را در مجموع تشكيل مىداد ، مىبايست ميان همهء مسلمانان به طور مساوى تقسيم شود .\r\nدرست مانند چيزى كه وقف بر اولاد است كه همهء فرزندان در هر مقام و رتبه‌اى باشند به طور مساوى مىبرند و مانند يارانه‌هايى كه در عصر ما از بيت المال پرداخت مىشود كه رئيس جمهور و افراد عادى در آن يكسانند و هرگونه تبعيض را به عنوان رانت‌خوارى و امتياز ويژهء محكوم مىكنند .\r\nدر عصر خليفهء اوّل همان روش پيامبر در اين‌گونه موارد دنبال مىشد و همه\r\n\r\n\r\n","description":"","footnote":"\r\n( 1 ) . « اراضى خراجيه » زمينهايى بود كه در فتوحات اسلامى به دست مسلمين افتاد و آنها را در اختيار كشاورزان مىگذاشتند و در مقابل ، مالياتى به نام « خراج » از آنها مىگرفتند كه با توجّه به گستردگى آن اراضى ، ماليات مزبور رقم مهمّى را تشكيل مىداد .\r\n","page_name":" 89 ","page_number":89},
  {"content":"\r\n\r\nيكسان بودند ؛ ولى تبعيضها از زمان عمر - به شهادت تواريخ معتبر - آغاز شد و در زمان عثمان به اوج خود رسيد و 22 سال براين منوال گذشت و تدريجا اين عمل ناپسند به صورت سنّتى درآمد .\r\nدر اينجا رشتهء سخن را به دست ابن ابى الحديد مىسپاريم كه نكات جالبى را با تكيه بر تواريخ و روايات ، در اين زمينه بيان كرده و پرده از روى بسيارى از اسرار دوران خلفا و حكومت اميرمؤمنان على عليه السّلام برداشته است . او در اين زمينه گفتار مفصّلى دارد كه خلاصه‌اش چنين است :\r\n« امام عليه السّلام در روز دوم خلافت خويش منبر رفت و اعلام كرد راه و رسم من همان روش پيغمبر است .\r\nهيچ‌كس بر ديگرى برترى ندارد و اگر سابقه و كوشش بيشترى در اسلام داشته باشد پاداش او در قيامت با خداست . وى اضافه كرد : فردا كسى نگويد فرزند ابو طالب ما را از حقوق خود محروم كرد ، زيرا همه بنده خدايند ، و بيت المال مال خداست و به طور مساوى بين همه تقسيم مىشود ، فردا همه حاضر شوند تا اموالى كه موجود است بين آنها تقسيم گردد . عرب را بر عجم امتيازى نيست .\r\nامام عليه السّلام فرداى آن روز به « عبيد اللّه ابن ابى رافع » كاتب خويش ، دستور داد از مهاجران شروع كند . سپس به انصار و ساير مسلمانان هركدام سه دينار بدهد .\r\nاز اين تقسيم جز « طلحه » ، « زبير » ، « عبد اللّه بن عمر » ، « سعيد بن عاص » و « مروان حكم » كسى سرباز نزد ، عبيد اللّه جريان را به امام عليه السّلام گزارش داد .\r\nهنگامى كه مردم در مسجد بودند اين گروه در گوشه‌اى از مسجد كنار يكديگر نشستند و باهم آهسته صحبت كردند پس از آن « وليد بن عقبه » نزد امام عليه السّلام آمد و گفت تو در روز « بدر » بستگان نزديك ما را كشتى ، امّا امروز ما با تو بيعت مىكنيم به شرط اينكه همان مقدار كه زمان عثمان به ما پرداخت مىشد\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nبپردازى و كشندگان عثمان را به قتل رسانى و اگر از تو بيمناك شويم به شام و معاويه ملحق مىگرديم !\r\nامام عليه السّلام فرمود :\r\nامّا مسئلهء « بدر » وظيفهء الهى بود ، و امّا مسئلهء مال در اختيار من نيست تا كم و زياد كنم . آنچه خدا فرموده انجام مىدهم و در مورد كشندگان عثمان اگر ملزم بودم آنها را بكشم همان وقت اين كار را مىكردم ، و اگر شما از من بيم داشته باشيد به شما تأمين مىدهم براى چه بيم داشته باشيد ؟\r\n« وليد » داستان را براى رفقايش بازگو كرد آنها با ناراحتى از هم جدا شدند .\r\n« عمار ياسر » و گروهى به امام عليه السّلام خبر دادند كه اينها پنهانى مردم را دعوت به بركنارى شما از خلافت و نقض بيعت مىكنند .\r\nامام عليه السّلام به مسجد آمد منبر رفت و اعلام كرد كه خداوند براى هيچ‌كس جز به تقوا برترى قائل نشده و متقى پاداش آن را در آخرت خواهد يافت . من روشى جز قرآن و سنّت پيغمبر انتخاب نخواهم كرد ، هركس به آن اراضى نيست هر كجا مىخواهد برود ، كسى كه خدا را اطاعت كند و به حكم او حكم نمايد از هيچ كس وحشت ندارد .\r\nسپس از منبر فرود آمد و دو ركعت نماز خواند و عمار ياسر را با « عبد الرحمن » به سوى طلحه و زبير كه در گوشهء مسجد نشسته بودند ، فرستاد آنها نزد امام عليه السّلام آمدند :\r\nفرمود : شما را به خدا سوگند مىدهم آيا اين‌طور نبود كه من از بيعت كراهت داشتم و شما با رغبت بيعت نموديد ؟\r\nگفتند : چرا ؟\r\nفرمود : پس اين چه وضعى است كه از شما مشاهده مىشود .\r\nگفتند : بيعت كرديم كه بدون مشورت ما كارى نكنى و ما را بر ديگران برترى\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nبخشى ؛ امّا اموال را بالسويه تقسيم كردى و بدون مشورت ما اين عمل را انجام دادى .\r\nامام عليه السّلام فرمود : استغفار كنيد كه من ( چنين شرطى را از شما بر خلاف رضاى خدا پذيرفته باشم ) هم اكنون بگوييد آيا حقى از شما گرفته‌ام ؟ يا به شما ستم نموده‌ام ؟\r\nگفتند : معاذ اللّه .\r\nفرمود : آيا حكم و يا حقى مربوط به يكى از مسلمانها بوده كه من جاهل به آن بوده‌ام و يا از گرفتن آن عاجز مانده‌ام ؟\r\nگفتند : نه .\r\nفرمود : آيا از بيت المال براى خود چيزى ذخيره كرده‌ام ؟\r\nگفتند : نه !\r\nفرمود : پس چرا مخالفت مىكنيد ؟\r\nگفتند : زيرا در قسمت كردن بيت المال بر خلاف عمر بن خطّاب قدم بر مىدارى و ما را با ديگران مساوى قرار مىدهى با اينكه غنائم با شمشير ما به دست آمده است .\r\nباز امام عليه السّلام فرمود :\r\nامّا در مشورت با شما ، من به حكومت رغبتى نداشتم ، مرا به سوى آن فرا خوانديد و اصرار ورزيديد ترسيدم اگر رد كنم اختلاف افتد . پس از قبول مسئوليت در كتاب خدا و سنّت پيامبر نظر افكندم آنچه مرا راهنمايى كردند عمل نمودم ، احتياج به نظر و رأى شما نديدم ، چنانچه ( فرضا ) حكمى در كتاب خدا نباشد و در سنّت پيامبر دليلى بر آن نيابم و نياز به مشورت بود با شما مشورت خواهم كرد .\r\nامّا در مورد تقسيم به طور مساوى ؛ همه مىدانيم پيامبر صلّى اللّه عليه و إله چنين دستور داده\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nو كتاب خدا همين را مىگويد .\r\nامّا اينكه گفتيد : ما بيشتر زحمت كشيده‌ايم ، مىدانيد عده‌اى از همه بيشتر اسلام را يارى كرده‌اند ، پيامبر در تقسيم بيت‌المال آنان را با ديگران به يك چشم مىنگريست » .\r\nابن ابى الحديد سپس مىگويد :\r\n« اگر گفته شود ابو بكر اموال را به طور مساوى تقسيم مىكرد ، پس چرا كسى اعتراض نكرد ؟ در پاسخ بايد گفت : او بعد از پيغمبر بود و مردم با تقسيم پيغمبر عادت كرده بودند ؛ امّا هنگامى كه عمر سر كار آمد عده‌اى را برترى داد ، و پس از او عثمان اين برترى را بيشتر كرد .\r\nاين عمل ، 22 سال ادامه پيدا كرد و مردم به اين وضع عادت كردند . برگرداندن مردم از اين وضع اين مشكلات را به وجود مىآورد » . « 1 »\r\n\r\n2 . جايگاه واقعى مشورت\r\nبىشك مشورت از اصول شناخته شدهء اسلام و همهء عقلاى جهان است و همان‌گونه كه در روايات وارد شده ، عقل واحدى را به عقول كثيره پيوند مىزند « من شاور الرّجال شاركهم في عقولهم » « 2 » ولى مشورت اركان و شرايطى دارد كه اگر از آنها دور شود نه تنها مفيد نخواهد بود ؛ بلكه گاه نتيجهء معكوس مىدهد . از جمله مشورت بايد در امورى باشد كه مورد ترديد و نفى و اثبات واقع مىشود و اگر مردم بخواهند احكام و موضوعات مسلّم را تحت مشورت قرار دهند چه بسا باعث ترديد در اساس احكام الهى و وظايف مسلّم عقلى مىگردد .\r\nفىالمثل كسى بخواهد مسئلهء وجوب حج يا حجاب اسلامى را به آراى\r\n\r\n\r\n","description":"","footnote":"\r\n( 1 ) . شرح نهج البلاغهء ابن ابى الحديد ، ج 7 ، ص 43 - 45 .\r\n( 2 ) . نهج البلاغه ، كلمات قصار ، 161 .\r\n","page_name":" 93 ","page_number":93},
  {"content":"\r\n\r\nعمومى يا مشورت واگذار كند ، چه بسا افرادى پيدا شود كه بگويند : چه لزومى دارد در اين عصر و زمان مردم هزينه‌هاى سنگينى را براى رفتن به زيارت خانهء خدا تخصيص دهند و يا در اجتماع فعلى ، حجاب براى زنان مسلمان ، دست و پا گير است !\r\nولى بعد از آنكه مسئلهء حج يا حجاب را به عنوان دستورى قاطع و مورد اجماع مسلمين بلكه ضرورت دينى پذيرفتيم مىتوانيم به شورا بنشينيم كه نحوهء برگزارى حج و طرز پوشيدن حجاب چگونه باشد بهتر است ؟ و بايد پذيرفت بخشى از مشكلاتى كه امروز دامان مسلمين را گرفته براى اين است كه جايگاه واقعى مشورت را فراموش كرده‌اند .\r\nآنچه امام عليه السّلام در خطبهء بالا فرموده نمونهء روشنى از اين مطلب است و آنچه طلحه و زبير دنبال آن بودند انحراف واضحى از اين است ؛ آنها مىخواستند سنّت رسول خدا در تقسيم مساوى اموال خراجيه ، به رأى گذارده شود و امام عليه السّلام با اين امر مخالف بود .\r\n\r\n3 . طلحه و رؤياى خلافت\r\nاز منابع مختلف تاريخى چنين برمىآيد كه علاقهء طلحه به زمامدارى و خلافت سابقهء طولانى داشت كه به زمان ابو بكر برمىگشت .\r\nطبرى مورّخ معروف - طبق گفتهء ابن ابى الحديد - در تاريخش چنين آورده كه طلحه حتى در زمان حيات ابو بكر دربارهء خلافت خود مىانديشيد و انتظار داشت ابو بكر او را بعد از خود به عنوان خليفهء مسلمين معرّفى كند ، زيرا پسر عموى ابو بكر بود و هنگامى كه اطلاع يافت ابو بكر مىخواهد عمر را به عنوان خليفه معرفى كند به او اعتراض كرد و گفت : تو مرد خشن و سخت‌گيرى را بر ما حكومت دادى . در زمان عمر نيز با گروهى از طرفدارانش دربارهء خلافت بعد از\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nاو سخن مىگفت و اطرافيانش به او قول مىدادند كه بعد از مرگ عمر با تو بيعت خواهيم كرد و هنگامى كه اين سخن به گوش عمر رسيد در خطبه‌اى آنها را تهديد به مرگ كرد تا دست از كار خود بردارند .\r\nابن ابى الحديد در جاى ديگر از سخنانش مىنويسد : بعدا طلحه و زبير در صف ستايش‌كنندگان عمر قرار گرفتند چرا كه پيشگامان مهاجر و انصار را بر ديگران برترى بخشيده ( و سهم بيشترى از بيت المال براى آنها قائل شده بود ) .\r\nاز سوى ديگر عمر تأكيد كرده بود كه قريش و مهاجران سابقه‌دار اسلام ، از مدينه مطلقا خارج نشوند ، زيرا معتقد بود اگر بيرون روند گروههاى اطراف آنها را مىگيرند و اموال زيادى به دست مىآورند ؛ هم به سوى خوشگذرانى پيش مىروند و هم به فكر زمامدارى و تجزيه‌طلبى خواهند افتاد و در برابر اعتراضهايى كه از گوشه و كنار به اين امر شد او در خطبه‌اى صريحا اعلان داشت كه اين سياست قطعى من است .\r\nطبرى - طبق نقل ابن ابى الحديد - مىگويد : اين كار عمر قريش را سخت رنجيده خاطر ساخت حتى هنگامى كه عمر درخواست كردند به آنها اجازه دهد در جنگهاى اسلامى شركت كنند به آنها گفت : بدترين چيزى كه براين امت از آن مىترسم اين است كه شما - قريش - در بلاد اسلامى پخش شويد ؛ براى شما همين بس‌كه در غزوات رسول خدا شركت كرديد و نيازى به بيشتر از اين نيست .\r\nولى هنگامى كه عثمان به خلافت رسيد ورق برگشت . قريش را آزاد گذاشت و آنها به شهرهاى مختلف سفر كردند و به جمع‌آورى مال و ثروت پرداختند و اين اوّلين فتنه در اسلام و درميان تودهء مردم بود .\r\nابن ابى الحديد مىافزايد : متأسفانه عمر رأى هوشمندانهء خود را در محدود ساختن قريش بعد از ضربت خوردن به وسيلهء « ابو لؤلؤ » نقض كرد ( زيرا طلحه و\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nزبير و مانند آنها را به شوراى شش نفرى خود راه داد كه مفهومش شايستگى همهء آنها براى خلافت بود ) . سپس مىافزايد : اين سبب هر فتنه‌اى بود كه درميان مسلمين واقع شد و تا دامنهء قيامت واقع مىشود » . « 1 »\r\nبا توجّه به اين سابقهء تاريخى روشن مىشود كه چرا طلحه و زبير از خلافت على عليه السّلام ناراحت شدند درحالى كه بيشترين تلاش را براى تحريك مردم به كشتن عثمان داشتند به گمان اينكه بعد از عثمان نوبت به طلحه مىرسد و هنگامى كه على عليه السّلام پست و مقامى به آنها نداد ( زيرا مىدانست مقدّمهء تجزيهء كشور اسلام مىشود ) بلكه عطاى نامساوى آنها را از بيت المال قطع كرد و مطابق روش پيامبر ، مساوات درميان مسلمين برقرار ساخت بر آن حضرت شوريدند و با دستيارى عايشه ام المؤمنين ، آتش جنگ جمل را برافروختند و پس از شكست جمل و كشته شدن آن‌دو ، طرفدارانشان آتش جنگ صفّين را شعله‌ور ساختند و سرانجام بنى اميّه را بر جهان اسلام حاكم ساختند و بعد از آن بنى مروان روى كار آمدند و آن فسادهاى عظيم را در جهان اسلام برپا ساختند . از اينجا روشن مىشود كه مشكل طلحه و زبير تنها مشكل عدم مشورت نبود و حتى مساوات در بيت المال هم مسأله‌اى فرعى بود ؛ آنها طمع در خلافت داشتند و اينها را بهانهء خود قرار داده بودند .\r\n* * *\r\n\r\n\r\n","description":"","footnote":"\r\n( 1 ) . شرح نهج البلاغهء ابن ابى الحديد ، ج 11 ، ص 11 - 13 .\r\n","page_name":" 96 ","page_number":96},
  {"content":"\r\n\r\n\r\n206 و من كلام له عليه السّلام و قد سمع قوما من أصحابه يسبّون أهل الشّام أيّام حربهم بصفّين\r\nاز سخنان امام عليه السّلام است اين سخن را هنگامى ايراد كرد كه شنيد عدّه‌اى از اصحابش در صفّين شاميان را دشنام مىدادند . « 1 »\r\n\r\nخطبه در يك نگاه\r\nدر كتاب مصادر نهج البلاغه مىخوانيم كه حجر بن عدى و عمرو بن حمق كه از اصحاب معروف على عليه السّلام بودند ( در ايّام صفين ) به شاميان دشنام مىدادند ، امام آنها را خواست و از اين كار نهى فرمود ، عرض كردند : اى امير مؤمنان مگر ما بر حق نيستيم ؟ فرمود : آرى ! عرض كردند مگر آنها بر باطل نيستند ؟ فرمود : آرى ! عرض كردند : پس چرا ما را از بدگويى به آنان نهى مىكنى ؟ فرمود : من دوست\r\n\r\n\r\n","description":"","footnote":"\r\n( 1 ) . سند خطبه :\r\nاين كلام را گروهى از راويان حديث و مورّخان قبل و بعد از سيّد رضى نقل كرده‌اند : مانند ابو حنيفهء دينورى در كتاب اخبار الطوال و نصر بن مزاحم در كتاب صفّين و سبط بن جوزى در تذكرة الخواصّ و بعضى ديگر .\r\n( مصادر نهج البلاغه ، ج 3 ، ص 103 ) .\r\n","page_name":" 97 ","page_number":97},
  {"content":"\r\n\r\nندارم زبان شما به دشنمام آلوده شود و در ادامه ، اين گفتار را ايراد فرمود و در آن راه بهترى را ارائه داد و آن دعا براى هدايت گمراهان و وحدت مسلمين و خاموش شدن آتش جنگ است .\r\nاين سخن نشان مىدهد كه امام عليه السّلام در عين قاطعيّت در برابر دشمن ، از خشونتهاى بىمورد كه نشانهء ضعف شخصيّت است جلوگيرى مىفرمود .\r\n* * *\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nإنّي أكره لكم أن تكونوا سبّابين ، و لكنّكم لو وصفتم أعمالهم ، و ذكرتم حالهم ، كان أصوب في القول ، و أبلغ في العذر ، و قلتم مكان سبّكم إيّاهم :\r\nاللّهمّ أحقن دماءنا و دماءهم ، و أصلح ذات بيننا و بينهم ، و اهدهم من ضلالتهم ، حتّى يعرف الحقّ من جهله ، و يرعوي عن الغيّ و العدوان من لهج به .\r\n\r\nترجمه\r\nمن دوست ندارم كه شما دشنام دهنده باشيد ؛ ولى اگر اعمال زشتشان را شرح دهيد و احوال آنها را بيان كنيد به گفتار صحيح نزديك‌تر و براى اتمام حجّت رساتر است . شما بايد به‌جاى دشنام چنين مىگفتيد : پروردگارا خون ما و آنها را حفظ كن ( و آتش جنگ را خاموش فرما ) ميان ما و آنها را اصلاح كن و آنان را از گمراهيشان هدايت نما تا كسانى كه جاهلند حق را بشناسند و آنها كه گمراهند و بر دشمنى با حق اصرار مىورزند از آن دست بردارند و ( به راه راست ) باز گردند .\r\n\r\nشرح و تفسير دشنام نه ، دعا كنيد !\r\nآنچه در اين كلام آمده است ، دستور مهم اخلاقى و اجتماعى است كه مىتواند آثار زيادى داشته باشد و آن نهى از بدگويى به دشمن و سبّ و لعن اوست كه ممكن است آتش خشم او را برافروزد و كينه‌ها را عميق‌تر سازد .\r\nهمان‌گونه كه گذشت اين سخن را امام زمانى گفت كه در ماجراى صفين شنيد\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nبعضى از يارانش به اهل شام بدگويى مىكنند . فرمود : « من دوست ندارم كه شما دشنام دهنده باشيد ؛ ولى اگر اعمال زشتشان را شرح دهيد و احوال آنها را بيان كنيد به گفتار صحيح نزديك‌تر و براى اتمام حجّت رساتر است » ؛ ( إنّي أكره لكم أن تكونوا سبّابين ، و لكنّكم لو وصفتم أعمالهم ، و ذكرتم حالهم ، كان أصوب في القول ، و أبلغ فيالعذر ) .\r\n« سبّاب » به كسى گفته مىشود كه بسيار بدگويى مىكند و حقيقت « سبّ » بدگويى كردن و دشنام دادن توأم با هتك طرف است ؛ مانند خطاب كردن طرف به احمق ، بىشعور ، پست ، رذل و امثال آن .\r\nلعن كردن يكى از مصداقهاى « سبّ » است و « قذف » ( نسبتهاى نارواى ناموسى دادن ) از مراحل شديد « سبّ » است و در بسيارى از موارد ، حدّ شرعى هم دارد . به يقين منظور امام در گفتار بالا اين نوع سبّ نيست ، زيرا قذف حرام و از گناهان كبيره است ؛ نه از مكروهات .\r\nامام عليه السّلام در اين خطبه يارانش را از اين كار باز مىدارد ، هرچند حق داشتند دشمن را به اين‌گونه خطابها مخاطب سازند و به‌جاى آن دستور مىدهد صفات زشت و اعمال بد آنها را مورد نقد قرار دهند و حجّت را بر آنها تمام كنند كه هم تأثير بيشترى دارد و هم بهانه به دست دشمن براى مقابله به مثل نمىدهد .\r\nدربارهء سبّ و لعن به طور كلّى سخنى داريم كه در بحث نكات خواهد آمد .\r\nسپس امام عليه السّلام در ادامهء اين سخن با بيان مصداق روشنى ، شيوهء برخورد با دشمن را در اين‌گونه موارد ، تعليم مىدهد و مىفرمايد : « شما بايد به‌جاى دشنام چنين مىگفتيد : پروردگارا خون ما و آنها را حفظ كن ! ميان ما و آنها را اصلاح فرما ! و آنان را از گمراهيشان هدايت نما تا كسانى كه جاهلند حق را بشناسند و آنها كه گمراهند و بر دشمنى با حق اصرار مىورزند از آن دست بردارند و ( به راه\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nراست ) باز گردند » ؛ ( و قلتم مكان سبّكم إيّاهم : اللّهمّ احقن « 1 » دماءنا و دماءهم ، و أصلح ذات بيننا و بينهم ، و اهدهم من ضلالتهم ، حتّى يعرف الحقّ من جهله ، و يرعوي « 2 » عن الغيّ و العدوان من لهج « 3 » به ) .\r\nامام عليه السّلام در اين عبارت پرمعناى خود سه دعا فرموده و يا به تعبير ديگر سه تقاضا از پيشگاه خدا دارد : نخست اينكه آتش جنگ خاموش گردد و خونهاى طرفين ريخته نشود . ديگر اينكه علاوه بر آتش‌بس ، صلح و دوستى درميان دو گروه ، برقرار گردد و مسلمين متّحد و يكپارچه شوند . سوم اينكه گمراهيهايى كه دامان آنها را گرفته و آنان را از رسيدن به حق باز مىدارد از ايشان دور شود ؛ ناآگاهان حق را بشناسند و آگاهان از ستيزجويى و دشمنى با حق دست بردارند .\r\nاين دعاها به خوبى نشان مىدهد كه تا چه حد امام عليه السّلام داراى سعهء صدر بوده و لطف و رحمت حتّى نسبت به دشمنان خود داشته است و با آن‌همه ظلم و جنايتى كه در حق امام و يارانش روا داشتند كمترين سخنى كه دليل بر انتقامجويى باشد ؛ بيان نمىفرمايد و حتّى دوستانش را از سبّ و دشنام و بدگويى به دشمن ، نهى مىكند .\r\n\r\nنكته سبّ و لعن\r\nبسيارى از ارباب لغت تصريح كرده‌اند كه « سبّ » همان شتم و دشنام دادن و\r\n\r\n\r\n","description":"","footnote":"\r\n( 1 ) . « احقن » از ريشهء « حقن » بر وزن « حمد » در اصل به معناى نگهدارى و حفظ چيزى است و هنگامى كه در مورد « دماء » به كار مىرود مفهومش جلوگيرى از خون‌ريزى است .\r\n( 2 ) . « يرعوى » از « رعو » بر وزن « رعد » به معناى خوددارى كردن و بازگشتن از كارى گرفته شده است . قابل توجّه اينكه گاه واژهء « رعو » به صورت رباعى ( رعوى بر وزن دعوا ) به كار رفته و همان معناى فوق را مىدهد و به گفتهء بعضى از ارباب لغت واژهء « ارعوى » از واژه‌هاى كم‌نظير است و در صيغه‌هاى فعل معتل مانند آن ديده نشده است . براى توضيح بيشتر به لسان العرب مادهء « رعو » مراجعه فرماييد .\r\n( 3 ) . « لهج » از ريشهء « لهج » بر وزن « كرج » به معناى وابستگى و شيفتگى به چيزى و حريص بودن به آن است .\r\n","page_name":" 101 ","page_number":101},
  {"content":"\r\n\r\nبدگويى كردن است و بعضى لعن را هم مصداقى از آن دانسته‌اند . « 1 »\r\nبه يقين هيچ مؤمنى را نبايد سبّ و لعن كرد و دربارهء كافران و مخالفان حق نيز اصل بر ترك آن است ، چرا كه غالبا با دو اثر منفى همراه است : نخست اينكه چه بسا طرف مخالف ، مقابلهء به مثل كند و به مقدّسات توهين نمايد ، لذا در آيهء 108 سورهء انعام مىخوانيم : «  « وَ لا تَسُبُّوا الَّذِينَ يَدْعُونَ مِنْ دُونِ اللَّهِ فَيَسُبُّوا اللَّهَ عَدْواً بِغَيْرِ عِلْمٍ »  ؛ به ( معبود ) كسانى كه غير خدا را مىخوانند دشنام ندهيد مبادا آنها نيز از روى نادانى ( و ظلم ) خدا را دشنام دهند » .\r\nديگر اينكه ممكن است اين‌گونه بدگوييها آنها را تحريك كند و به اصطلاح روى دندهء لج بيفتند و پافشارى آنها در كفر و ضلالت بيشتر گردد .\r\nولى اين قاعده ؛ مانند هر قاعدهء كلى ديگر موارد استثنايى دارد . به همين دليل در نهج البلاغه يا عبارات ديگر معصومين عليهم السّلام گاه بدگوييهايى نسبت به مخالفان شده و در قرآن مجيد نيز لعن درباره گروههايى آمده است .\r\nدر خطبهء 19 نهج البلاغه خوانديم كه امام عليه السّلام به اشعث بن قيس منافق كه سخنى توهين‌آميز و بىادبانه در برابر امام عليه السّلام گفت ، فرمود : « عليك لعنة اللّه و لعنة اللّاعنين حائك بن حائك منافق بن كافر ؛ لعنت خدا و لعنت همهء لعنت كنندگان بر تو باد اى بافندهء ( دروغ ) فرزند بافنده و اى منافق فرزند كافر » .\r\nنيز هنگامى كه مروان در جنگ جمل اسير شد و او را خدمت امام عليه السّلام آوردند ، امام حسن عليه السّلام و امام حسين عليه السّلام نزد پدر خود براى او شفاعت كردند و امام عليه السّلام او را آزاد ساخت . امام حسن عليه السّلام و امام حسين عليه السّلام عرض كردند : اى امير مؤمنان ! لازم است مروان با شما بيعت كند ؟ امام عليه السّلام فرمود : مگر بعد از قتل عثمان با من بيعت نكرد من نياز به بيعت او ندارم . دست او همچون دست يهودى است « إنّها كفّ\r\n\r\n\r\n","description":"","footnote":"\r\n( 1 ) . به مصباح المنير و لسان العرب مراجعه شود . مرحوم محقق خويى نيز در شرح خود بر نهج البلاغه اين معنا را در تفسير واژهء سبّ آورده است .\r\n","page_name":" 102 ","page_number":102},
  {"content":"\r\n\r\nيهوديّة » « 1 » ؛ ولى سبّ مؤمن با تقوا از گناهان عظيم است ؛ در حديثى از رسول خدا صلّى اللّه عليه و إله مىخوانيم كه فرمود : « سباب المؤمن فسوق و قتاله كفر و أكل لحمه معصية و حرمة ماله كحرمة دمه ؛ سبّ و دشنام فرد با ايمان گناه بزرگى است و جنگيدن با او كفر است و خوردن گوشت او ( غيبت كردن ) معصيت است و احترام مالش همچون احترام خون است » . « 2 »\r\nدر حديث ديگرى مىخوانيم كه مردى خدمت پيامبر اكرم صلّى اللّه عليه و إله عرض كرد : مرا وصيّتى كن ! از جمله امورى كه رسول خدا به او سفارش كرد اين بود : « لا تسبّوا النّاس فتكسب العداوة بينهم ؛ به مردم سبّ و دشنام ندهيد كه سبب عداوت و دشمنى درميان آنها مىشود » . « 3 »\r\nاين نكته قابل توجّه است كه اصحاب معاويه ، هرچند جزء منافقان و ظالمان و مفسدان فى الارض بودند باز امام عليه السّلام اصحاب خود را از سبّ آنها در ايّام جنگ صفّين نهى فرمود ، زيرا در آنجا شرايط خاصّى بود كه ممكن بود سبّ آنها آتش جنگ را شعله‌ورتر سازد .\r\nدر مورد لعن نيز از آيات قرآن استفاده مىشود كه خداوند عده‌اى را لعن كرده و يا اجازهء لعن آنها را داده است از جمله دربارهء شيطان مىفرمايد : «  « وَ إِنَّ عَلَيْكَ لَعْنَتِي إِلى يَوْمِ الدِّينِ »  ؛ و مسلما لعنت من بر تو تا روز قيامت خواهد بود » « 4 » و در ارتباط با گروهى از مرتدّين مىفرمايد : «  « أُولئِكَ جَزاؤُهُمْ أَنَّ عَلَيْهِمْ لَعْنَةَ اللَّهِ وَ الْمَلائِكَةِ وَ النَّاسِ أَجْمَعِينَ »  ؛ كيفر آنها اين است كه لعنت خدا و فرشتگان و مردم همگى بر آنها خواهد بود » « 5 » و دربارهء ظالمان نيز مىفرمايد :  « أَلا لَعْنَةُ اللَّهِ عَلَى » \r\n\r\n\r\n","description":"","footnote":"\r\n( 1 ) . شرح بيشتر در اين مورد راى در جلد سوم همين كتاب بخوانيد .\r\n( 2 ) . كافى ، ج 2 ، ص 360 ، باب السباب ، ح 2 و 3 .\r\n( 3 ) . همان مدرك .\r\n( 4 ) . ص ، آيهء 78 .\r\n( 5 ) . آل عمران ، آيهء 87 .\r\n","page_name":" 103 ","page_number":103},
  {"content":"\r\n\r\n « الظَّالِمِينَ »  « 1 » و دربارهء پيمان شكنان و قاطعان رحم و مفسدان در زمين مىفرمايد :\r\n « أُولئِكَ لَهُمُ اللَّعْنَةُ وَ لَهُمْ سُوءُ الدَّارِ »  « 2 » و دربارهء كسانى كه كتمان حق مىكنند ، مىفرمايد : «  « أُولئِكَ يَلْعَنُهُمُ اللَّهُ وَ يَلْعَنُهُمُ اللَّاعِنُونَ »  ؛ خداوند و همهء لعنت كنندگان آنها را لعنت مىكنند » . « 3 »\r\nبىشك لعن در لغت به معناى طرد كردن و دور ساختن است كه گاه به صورت عملى انجام مىشود و گاه به صورت لفظى يا در شكل نفرين ؛ مثلا گفته مىشود : « لعنة اللّه عليك » يعنى خدا تو را از رحمتش دور دارد .\r\nمسلّم است كه هيچ مؤمنى را نمىتوان لعن كرد ؛ ولى افراد بىايمان و منافق و كسانى كه گناه عظيمى مانند ظلم و ستم و فساد و ايجاد تباهى در زمين و امثال آن مرتكب مىشوند مستحق لعن‌اند ، بنابراين لعن مخصوص كافران و منافقان نيست .\r\n\r\n\r\n","description":"","footnote":"\r\n( 1 ) . هود ، آيهء 18 .\r\n( 2 ) . رعد ، آيهء 25 .\r\n( 3 ) . بقره ، آيهء 159 .\r\n","page_name":" 104 ","page_number":104},
  {"content":"\r\n\r\n\r\n207 و من كلام له عليه السّلام في بعض أيّام صفّين و قد رأى الحسن ابنه عليه السّلام يتسرّع إلى الحرب\r\nاز سخنان امام عليه السّلام است كه در بعضى از روزهاى جنگ صفين هنگامى كه مشاهده كرد فرزندش امام حسن عليه السّلام شتاب براى جنگ دارد ، بيان فرمود . « 1 »\r\n\r\nخطبه در يك نگاه\r\nاين سخن كوتاه امير مؤمنان على عليه السّلام ناظر به حفظ امام حسن و امام حسين از آسيبهاست تا نسل رسول خدا به وسيلهء آنها در جان باقى بماند و اين معنا تحقق يافت و امروز ميليونها نفر هستند كه نسبشان به وسيلهء امام حسن يا امام حسين عليهما السّلام به پيامبر اكرم صلّى اللّه عليه و إله مىرسد و اين ريشهء پربركت روز به روز در جهان گسترده مىگردد .\r\n\r\n\r\n","description":"","footnote":"\r\n( 1 ) . سند خطبه :\r\nطبرى در تاريخ خود در حوادث سال 37 هجرى قمرى عبارتى از امير مؤمنان على عليه السّلام نقل كرده كه شبيه عبارت بخشى از اين كلام است ؛ ولى نه در ايّام جنگ صفّين ؛ بلكه در جايى ديگر و از آن معلوم مىشود كه امام عليه السّلام اين تعبير را در موارد متعددى بيان فرموده است . ( مصادر نهج البلاغه ، ج 3 ، ص 103 ) .\r\n","page_name":" 105 ","page_number":105},
  {"content":"\r\n . \r\n","description":"","footnote":"","page_name":" 106 ","page_number":106},
  {"content":"\r\n\r\nأملكوا عنّي هذا الغلام لا يهدّني ، فإنّني أنفس بهذين - يعني الحسن و الحسين عليهما السّلام - على الموت لئلّا ينقطع بهما نسل رسول اللّه صلّى اللّه عليه و إله .\r\n\r\nترجمه\r\nاين جوان ( امام حسن عليه السّلام ) را از طرف من بگيريد و نگاه داريد ( تا به ميدان جنگ پا نگذارد ) مبادا ( مرگ او ) مرا درهم بكوبد ، زيرا من از مرگ اين دو - يعنى امام حسن و امام حسين - بسيار دريغ دارم تا نسل رسول خدا صلّى اللّه عليه و إله با مرگ آنها قطع نشود .\r\n\r\nشرح و تفسير حفظ نسل پيامبر صلّى اللّه عليه و إله\r\nامام عليه السّلام در اين سخن كوتاه ، سفارش اكيدى به اصحابش دربارهء امام حسن و امام حسين عليهما السّلام در روز جنگ صفين براى حفظ هدف مهمى فرموده و مىگويد :\r\n« اين جوان ( امام حسن عليه السّلام ) را از طرف من بگيريد و نگاه داريد ( تا به ميدان جنگ پا نگذارد ) مبادا ( مرگ او ) مرا درهم بكوبد ، زيرا من از مرگ اين دو - يعنى امام حسن و امام حسين - بسيار دريغ دارم مبادا نسل رسول خدا صلّى اللّه عليه و إله با مرگ آنها قطع شود » ؛ ( أملكوا عنّي هذا الغلام لا يهدّني « 1 » ، فإنّني أنفس « 2 » بهذين - يعني الحسن و\r\n\r\n\r\n","description":"","footnote":"\r\n( 1 ) . « لا يهدّنى » از ريشهء « هدّ » بر وزن « سدّ » در اصل به معناى منهدم شدن و فروريختن همراه با صداى شديد است . سپس در امور معنوى نيز به كار رفته و به غم و اندوه شديدى كه روح انسان را درهم مىكوبد اطلاق شده ؛ مانند آنچه در جملهء بالا آمده است .\r\n( 2 ) . « أنفس » از ريشهء « نفس » بر وزن « قفس » به معناى مضايقه كردن و نگاهدارى چيزى و از دست ندادن آن است . اشياى نفيس ، اشيايى است كه انسان حاضر نيست به آسانى آن را از دست بدهد .\r\n","page_name":" 107 ","page_number":107},
  {"content":"\r\n\r\nالحسين عليهما السّلام - على الموت لئلّا ينقطع بهما نسل رسول اللّه صلّى اللّه عليه و إله ) .\r\nتعبير به « املكوا » از ريشهء « ملك » در واقع تأكيدى است براى جلوگيرى كردن از شتاب امام حسن عليه السّلام به سوى ميدان جنگ ، زيرا انسان هنگامى كه مالك چيزى مىشود آن را به تمام معنا در اختيار مىگيرد و اين بالاترين تأكيدى است كه در مورد بازداشتن كسى از چيزى مىتوان به كار برد . به همين دليل مرحوم سيّد رضى رحمة اللّه در ذيل اين كلام مىگويد : « اين تعبير از فصيح‌ترين و برترين تعبيرات است » .\r\nجملهء « لا يهدّني » تأكيد ديگرى براين معناست ، زيرا مىفرمايد : اگر او و برادرش حسين عليه السّلام به شهادت برسند وجود مرا درهم مىكوبند .\r\nامام عليه السّلام براى اينكه تصوّر نشود اين تأكيدات تنها از مهر فرزندى سرچشمه مىگيرد ، در پايان فرموده : من هدف بزرگى را دنبال مىكنم و آن اين است كه نسل پيامبر اكرم صلّى اللّه عليه و إله هرچه بهتر و بيشتر از طريق اين دو ، در جهان باقى بماند كه اين خود يكى از اسباب پايندگى اسلام است .\r\n* * * مرحوم سيّد رضى در پايان اين گفتار مىگويد : « جملهء امام عليه السّلام « أملكوا عنّي هذا الغلام » از برترين سخنان و فصيح‌ترين جمله‌هاست » ؛ ( قال السيّد الشّريف و قوله عليه السّلام : أملكوا عنّي هذا الغلام من أعلى الكلام و أفصحه ) .\r\nمنظور سيّد اين است كه جملهء « أملكوا عنّي » يعنى « از سوى من مالك بشويد » تأكيد زيبا و لطيفى است براين معنا كه با سرعت و جديّت برويد و اين جوان را نگاه داريد تا از دست نرود ، زيرا انسان بيشترين محافظت را نسبت به املاك خويش دارد و اين تعبير از « نگاه داشتن » و « گرفتن » و « بازگرفتن » و « محافظت » بليغ‌تر و رساتر است .\r\n\r\n","description":"","footnote":"","page_name":" 108 ","page_number":108},
  {"content":"\r\n\r\n\r\nنكته پاسخ به چند سؤال\r\n1 . بىشك امام حسن مجتبى عليه السّلام در آن روز بيش از سى سال داشت ، زيرا ميلاد مبارك ايشان در سال سوم هجرى بود و حادثهء صفّين در سال 37 واقع شد ، بنابراين تعبير به « غلام » كه به معناى « نوجوان » است چه مناسبتى دارد ؟\r\nدر پاسخ بايد به اين نكته توجه كرد كه واژهء غلام هرچند معمولا به نوجوان و حدّ فاصل ميان طفل و شابّ ( كودك و جوان ) گفته مىشود ؛ ولى همان‌گونه كه بعضى از ارباب لغت تصريح كرده‌اند « 1 » به افراد بزرگسال نيز اطلاق مىگردد .\r\nافزون بر اينكه پدران اين تعبير را نسبت به فرزندان در هر سنّ و سالى به كار مىبرند . در عرف عرب به خادمان نيز در هر سنّ و سالى باشند واژهء « غلام » اطلاق مىشود .\r\nدر هر حال اطلاق غلام از سوى امام عليه السّلام نسبت به فرزندش امام حسن عليه السّلام مطلب بعيدى نيست .\r\n2 . مطابق آنچه در بالا آمد امام حسن و همچنين امام حسين عليهما السّلام در آن زمان بيش از سى سال سن داشتند ( زيرا فاصلهء آن‌دو بزرگوار يك سال يا كمتر از يك سال بود ) و قاعدتا در آن زمان صاحب همسر و فرزند بودند با اين حال ، چگونه امام مىفرمايد : مىترسم با شهادت اين دو ، نسل رسول خدا قطع شود ؟\r\nدر پاسخ مىگوييم : منظور اين بوده كه آنها بمانند و هر چه بيشتر نسل پيامبر فزونى يابد ، زيرا باوجود دشمنان بسيار اين نسل با بركت از جوانب مختلف در خطر بوده است .\r\n3 . چگونه امام عليه السّلام بقاى نسل پيامبر به بقاى آن‌دو بزرگوار و فرزندانشان دانسته ، درحالىكه معمول عرب اين است كه نسل را از طريق پسر مىدانستند ،\r\n\r\n\r\n","description":"","footnote":"\r\n( 1 ) . لسان العرب ، مادهء « غلم » .\r\n","page_name":" 109 ","page_number":109},
  {"content":"\r\n\r\nنه از طريق دختر ؟ و مىدانيم كه حسن و حسين نوه‌هاى دخترى پيامبرند !\r\nدر پاسخ اين سؤال بايد گفت كه اين طرز تفكّر به عصر جاهليت باز مىگردد كه آنها مطلقا زنان را به حساب نمىآوردند و فرزندان دختر را فرزند به حساب نمىآوردند و مىگفتند :\r\n بنونا بنو أبناءنا و بناتنا * بنوهنّ أبناء الرّجال الأباعد \r\nفرزندان ما تنها فرزندان پسران ما هستند و دختران ما فرزندانشان فرزندان مردان بيگانه و دورند .\r\nلذا در آيهء مباهله كه مىفرمايد :  « فَقُلْ تَعالَوْا نَدْعُ أَبْناءَنا وَ أَبْناءَكُمْ »  « 1 » مفسّران در اين مسئله اتفاق نظر دارند كه واژهء « ابناءنا » در اين آيهء شريفه اشاره به امام حسن و امام حسين عليهما السّلام است و « نساءنا » اشاره به حضرت فاطمه عليها السّلام ، و خطاب « يابن رسول اللّه » به امامان اهل بيت عليهم السّلام در روايات ، بسيار است .\r\nدر آيهء شريفهء 85 سورهء انعام  « وَ مِنْ ذُرِّيَّتِهِ داوُدَ وَ سُلَيْمانَ »  و . . . * . . .  « عِيسى »  حضرت مسيح از ذريّهء حضرت ابراهيم شمرده شده ، در حالى كه از ناحيهء مادر ( مريم ) به حضرت ابراهيم منتهى مىشود .\r\n* * *\r\n\r\n\r\n","description":"","footnote":"\r\n( 1 ) . آل عمران ، آيهء 61 .\r\n","page_name":" 110 ","page_number":110},
  {"content":"\r\n\r\n\r\n208 و من كلام له عليه السّلام قاله لمّا اضطرب عليه أصحابه في أمر الحكومة\r\nاز سخنان امام عليه السّلام است كه هنگام اضطراب و شورش اصحابش در مورد حكميّت ايراد فرموده است . « 1 »\r\n\r\nخطبه در يك نگاه\r\nدر كتاب مصادر نهج البلاغه در شأن ورود اين كلام آورده است كه در جنگ صفين ، وقتى عمرو بن عاص و كسانى كه با او بودند قرآنها را بر سر نيزه كردند تا سپاهيان على عليه السّلام را بفريبند ، در حالى كه آثار فتح و پيروزى لشكر امام عليه السّلام كاملا آشكار شده بود و در چند قدمى پيروزى كامل بودند . ياران امام عليه السّلام به چند گروه تقسيم شدند ؛ گروهى به راستى باور كردند كه شاميان اين كار را به عنوان نيرنگ انجام ندادند ؛ بلكه مىخواهند واقعا تسليم قرآن شوند . گروه عظيم ديگرى كه از\r\n\r\n\r\n","description":"","footnote":"\r\n( 1 ) . سند خطبه :\r\nاز جمله كسانى كه قبل از مرحوم سيّد رضى اين خطبه را نقل كرده‌اند ، نصر بن مزاحم در كتاب صفين و ابن قتيبه دينورى در الامامة و السّياسة و مسعودى در مروج الذّهب است . ( مصادر نهج البلاغه ، ج 3 ، ص 107 ) .\r\n","page_name":" 111 ","page_number":111},
  {"content":"\r\n\r\nجنگ خسته شده بودند و تاب و توانى در خود براى ادامهء جنگ نمىديدند ، اين موضوع را بهانهء خوبى براى كناره‌گيرى از جنگ و عافيت‌طلبى دانستند و گروه سومى از منافقان بودند كه عداوت و كينهء امام عليه السّلام را در دل داشتند و منتظر دستاويزى بودند . هنگامى كه قرآنها را بر سر نيزه ديدند با خود گفتند الان بهترين موقع براى دست برداشتن از يارى على عليه السّلام است آنها هم فرياد برآوردند كه جنگ را پايان دهيد و گروه كمترى بر ادامهء جنگ اصرار ورزيدند كه در پيشاپيش آنها مالك اشتر بود ، فرياد زد واى بر شما آيا بعد از نزديك شدن پيروزى ، مىخواهيد عقب‌نشينى كنيد ؟ اى نابخردان نادان ! . . . ولى گروهى كه دست از جنگ كشيده بودند به او دشنام دادند و بد گفتند و تهديدش كردند و فرياد « المصاحف المصاحف و الرّجوع إليها لا نرى غير ذلك » را سر دادند و امام عليه السّلام را وادار ساختند كه مسئلهء حكميت را بپذيرد . در اين هنگام امام عليه السّلام سخن بالا را ايراد فرمود كه خلاصه‌اش اين بود : شما در گذشته پيرو من بوديد و من امير شما ؛ ولى الآن شما مىخواهيد امير باشيد و من مأمور . شما مىخواهيد با هر شرايطى كه ممكن است ، زنده بمانيد با اين حال من چگونه مىتوانم شما را باز دارم ؟ !\r\n* * *\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nأيّها النّاس ، إنّه لم يزل أمري معكم على ما أحبّ ، حتّى نهكتكم الحرب ، و قد ، واللّه ، أخذت منكم و تركت ، و هي لعدوّكم أنهك .\r\nلقد كنت أمس أميرا ، فأصبحت اليوم مأمورا ، و كنت أمس ناهيا ، فأصبحت اليوم منهيّا ، و قد أحببتم البقاء ، و ليس لي أن أحملكم على ما تكرهون !\r\n\r\nترجمه\r\nاى مردم ! پيش از اين ، وضع من و شما آن‌گونه بود كه دوست مىداشتم ( زيرا همه تسليم فرمان من بوديد ) تا اينكه جنگ شما را خسته و درهم كوفته ساخت ( نافرمانيها از اينجا آغاز شد و من چاره‌اى جز پذيرش پيشنهاد حكميّت نداشتم ) در حالى كه به خدا سوگند اگر جنگ گروهى را از شما گرفت و گروهى را باقى گذاشت براى دشمنان كوبنده‌تر و خستگى آفرين‌تر بود . من ديروز امير و فرمانده بودم ؛ ولى امروز مأمور و فرمانبر شدم ! ! ديروز من شما را نهى مىكردم ؛ ولى امروز شما مرا نهى مىكنيد و اين در حالى است كه شما بقاى در دنيا را ( به قيمت از دست دادن پيروزى بر دشمن ) دوست داريد و من نمىتوانم شما را به چيزى كه دوست نداريد وادار كنم !\r\n\r\nشرح و تفسير همرزمان سست و نادان\r\nهمان‌گونه كه در بالا آمد ، اين سخن را هنگامى امام ايراد فرمود كه علىرغم ميل باطنى او اكثريت لشكريانش - به دلايل مختلفى - اصرار بر پايان جنگ و\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nتسليم در برابر امر حكمين داشتند . حضرت در واقع به اين سؤال پاسخ مىدهد كه چرا تسليم توطئه عمرو عاص در بالا بردن قرآنها بر سر نيزه‌ها و پذيرش امر حكمين شد ، مىفرمايد : « اى مردم ! پيش از اين ، وضع من و شما آن‌گونه بود كه دوست مىداشتم ( همه تسليم فرمان من بوديد ) تا اينكه جنگ شما را خسته و درهم كوفته ساخت ( نافرمانيها از اينجا آغاز شد و من چاره‌اى جز پذيرش پيشنهاد حكميّت نداشتم ) در حالى كه به خدا سوگند اگر جنگ گروهى را از شما گرفت و گروهى را باقى گذاشت براى دشمنانتان كوبنده‌تر و خستگى آفرين‌تر بود » ؛ ( أيّها النّاس ، إنّه لم يزل أمري معكم على ما أحبّ ، حتّى نهكتكم « 1 » الحرب ، و قد ، و اللّه ، أخذت منكم و تركت ، و هي لعدوّكم أنهك ) .\r\nاين سخن در واقع پاسخ به طرفداران ادامهء جنگ است . آنها كه مىدانستند پايانش پيروزى است ؛ ولى متأسّفانه در اقليّت بودند . امام در اين سخن از يك سو عذر خود را در پذيرش پيشنهاد آتش‌بس و قبول حكميّت در مقابل اين اقليّت بيان مىكند و از سوى ديگر اعتقاد واقعى خود را به لزوم ادامهء جنگ تا پيروزى نهايى در برابر اكثريت خستهء از جنگ بيان مىدارد و كثرت شهدا را مجوّز تسليم در برابر خواسته‌هاى انحرافى دشمن نمىداند .\r\nسپس در توضيح اين سخن مىافزايد : « من ديروز امير و فرمانده بودم ؛ ولى امروز مأمور و فرمانبر شدم ديروز من شما را نهى مىكردم ؛ ولى امروز شما مرا نهى مىكنيد و اين در حالى است كه شما بقاى در دنيا را ( به قيمت از دست دادن پيروزى بر دشمن ) دوست داريد و من نمىتوانم شما را به چيزى كه دوست نداريد وادار كنم » ؛ ( لقد كنت أمس أميرا ، فأصبحت اليوم مأمورا ، و كنت أمس ناهيا ، فأصبحت اليوم منهيّا ، و قد أحببتم البقاء ، و ليس لي أن أحملكم على ما تكرهون ! ) .\r\n\r\n\r\n","description":"","footnote":"\r\n( 1 ) . « نهكتكم » از ريشهء « نهك » بر وزن « نهى » در اصل به معناى كهنه كردن و فرسودن است و در مواردى كه انسان به رنج و تعب شديد مىافتد و درهم كوبيده مىشود به كار مىرود .\r\n","page_name":" 114 ","page_number":114},
  {"content":"\r\n\r\nاين سخن باز پاسخى است به دو گروه : اقليتى كه طرفدار ادامهء جنگ تا پيروزى بودند و نسبت به قبول امر حكمين و پايان نبرد در آستانهء پيروزى ايراد داشتند ، حضرت مىفرمايد : من چه كنم زمام كار را از دست من گرفته‌اند و امر فرماندهى را متزلزل ساخته و سر به طغيان برداشته‌اند و از سوى ديگر به اكثريتى كه تسليم پيشنهاد دشمن شده بودند مىگويد : شما نه به موجب احترام قرآن اين پيشنهاد را پذيرفتيد ؛ بلكه به سبب حبّ بقا و فرار از فداكارى در راه خدا بود .\r\n\r\nنكته از دست دادن فرصتى بزرگ !\r\nلحن بسيار ملايم كلام بالا كه نشان مىدهد اميرمؤمنان على عليه السّلام در مقابل مخالفان ادامهء جنگ تا چه حد نرمش نشان داد ، ممكن است موجب اين سؤال شود كه چرا امام به مالك اشتر اجازه نداد تا با قاطعيت جنگ را كه در مراحل نهايى و آستانهء پيروزى بود ، پيش ببرد و مسلمانان را از شرّ بنى اميّه و پيروانشان رهايى بخشد ؟\r\nپاسخ اين سؤال را بايد در لابه‌لاى تاريخ صفّين جستجو كرد .\r\nتوضيح اينكه در بحثهاى گذشته به اين نكته اشاره كرديم كه مخالفان جنگ تنها فريب‌خوردگان از صحنه سازى عمرو عاص و بالا بردن قرآنها بر سر نيزه‌ها نبودند ؛ بلكه گروهى از افراد ضعيف الاراده كه آمادهء ادامهء جنگ نبودند و گروهى از منافقان و دشمنان امام كه فرصت را براى گرفتن ماهى از آب گل‌آلود مناسب مىديدند ، دست به دست هم داده بودند و با شدّت از امام مىخواستند كه جنگ را متوقف كند .\r\nابن ابى الحديد در شرح نهج البلاغهء خود در اين باره مىنويسد كه امام عليه السّلام به مالك اشتر دستور بازگشت و متوقف ساختن جنگ را داد ، مالك پيغام فرستاد\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nمن چگونه باز گردم در حالى كه نشانه‌هاى پيروزى ظاهر شده است . به امام عرض كنيد فقط يك ساعت به من مهلت بدهد ، من كار را تمام مىكنم . گروه كثيرى كه اطراف امام عليه السّلام را گرفته بودند هنگامى كه پيغام مالك را شنيدند خشمگين شدند و ( با نهايت بىشرمى ) به امام عليه السّلام گفتند : ظاهرا به مالك دستور داده‌اى دست از جنگ بردارد ؛ ولى در پنهان ، كسى را مأمور كرده‌اى كه فرمان ادامهء جنگ به او بدهد اگر الساعه او را برنگردانى تو را خواهيم كشت همان‌گونه كه عثمان را كشتيم . نمايندگان امام عليه السّلام به سوى مالك اشتر بازگشتند و به او گفتند آيا دوست دارى كه تو در اينجا پيروز شوى ؛ ولى پنجاه هزار شمشير بالاى سر اميرمؤمنان على عليه السّلام كشيده شده باشد ؟ ! ( و قصد شهيد ساختن او را داشته باشند ) .\r\nمالك گفت : مگر چه خبر است ؟ گفتند : تمامى لشكر اطراف حضرت را گرفته‌اند و او بر زمين نشسته و شمشيرها بالاى سر او برق مىزند و مىگويند اگر اشتر برنگردد تو را خواهيم كشت . اشتر گفت واى بر شما ، سبب چيست ؟ گفتند :\r\nقرآنها را بر سر نيزه‌ها كرده‌اند ، اشتر گفت : آرى به خدا سوگند هنگامى كه آن منظره را ديدم گفتم بايد منتظر اختلاف و فتنه بود .\r\nمالك بلافاصله برگشت و مشاهده كرد كه جان امير مؤمنان عليه السّلام ( در برابر اين گروه نادان و منافق ) در خطر است و بعضى تا آن حد ، پيش رفته‌اند كه آن حضرت را ميان دو چيز مخير كنند يا تسليم معاويه شود يا او را بكشند ، در حالى كه جز جماعت اندكى يار و حامى نداشت . هنگامى كه چشم مالك اشتر به آن گروه معاند افتاد آنان را با سخن تند و خشن سرزنش كرد و گفت : واى بر شما آيا بعد از پيروزى ، خاك ذلت و تفرقه بر سرتان پاشيده شده اى كم خردان ! اى سفيهان . آنها نيز مقابله به مثل كرده و به اشتر بد گفتند و سپس فرياد زدند : قرآنها ، قرآنها را دريابيد ، غير از اين راهى نمىبينيم .\r\nدر اين هنگام امام عليه السّلام در برابر پيشنهاد حكميت ، تسليم شد تا مشكل\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nعظيم‌ترى را با مشكل كوچك‌ترى بر طرف سازد و گفتار بالا را ايراد فرمود :\r\n( كنت أمس أميرا ، فأصبحت اليوم مأمورا . . . ) . « 1 »\r\nبعضى از قراين و شواهد نشان مىدهد كه مسئلهء بالا بردن قرآنها بر سر نيزه‌ها توطئهء مشتركى از سوى منافقان و افراد نفوذى در سپاه امير مؤمنان على عليه السّلام و گروهى از شاميان به سركردگى عمرو بن عاص و همكارى اشعث بن قيس منافق كه در لشكر امام حضور داشت ، بود و آنها مىخواستند به هر قيمتى شده جلوى پيروزى امام عليه السّلام را بگيرند و ساده‌لوحان را بفريبند . « 2 »\r\nدر ذيل خطبهء 35 ، جلد دوم ، صفحهء 364 نيز بحث مشروحى دربارهء حكميت داشتيم كه در واقع تكميلى براى اين بحث محسوب مىشود .\r\n* * *\r\n\r\n\r\n","description":"","footnote":"\r\n( 1 ) . شرح نهج البلاغهء ابن ابى الحديد ، ج 11 ، ص 30 - 31 .\r\n( 2 ) . براى آگاهى بيشتر در اين زمينه به شرح نهج البلاغهء ابن ابى الحديد ، ج 2 ، ص 214 مراجعه كنيد .\r\n","page_name":" 117 ","page_number":117},
  {"content":"\r\n . \r\n","description":"","footnote":"","page_name":" 118 ","page_number":118},
  {"content":"\r\n\r\n\r\n209 و من كلام له عليه السّلام بالبصرة ، و قد دخل على العلاء بن زياد الحارثي - و هو من أصحابه - يعوده ، فلمّا رأى سعة داره قال :\r\nاز سخنان امام عليه السّلام است هنگامى كه حضرت در بصره به عيادت علاء بن زياد حارثى كه از اصحابش بود ، رفت و چشمش به خانهء وسيع او افتاد ، اين سخن را ايراد فرمود : « 1 »\r\n\r\nخطبه در يك نگاه\r\nهمان‌گونه كه در بالا آمد اين كلام اشاره به داستان عيادت على عليه السّلام از يكى از يارانش به نام علاء بن زياد حارثى در بصره دارد ( هر چند بسيارى از شارحان نهج البلاغه اصرار دارند كه آن شخص علاء بن زياد نبود ؛ بلكه ربيع بن زياد بود )\r\n\r\n\r\n","description":"","footnote":"\r\n( 1 ) . سند خطبه :\r\nدر كتاب مصادر نهج البلاغه منابع متعدّدى براى اين كلام امام ذكر شده است از جمله جلد اوّل اصول كافى ، جلد اوّل عقد الفريد ، جلد چهارم ربيع الابرار ، اختصاص شيخ مفيد و تلبيس ابليس ابن جوزى و قوت القلوب ابو طالب المكّى است ( البتّه در بعضى از اين كتب فقط بخشى از خطبه آمده است ) و از آنجا كه اين كلام هم جنبهء تاريخى دارد و هم اخلاقى و تربيتى و بسيار آموزنده است توجّه دانشمندان مختلف را به خود جلب كرده و در كتب بسيارى آن را آورده‌اند . ( مصادر نهج البلاغه ، ج 3 ، ص 108 ) .\r\n","page_name":" 119 ","page_number":119},
  {"content":"\r\n\r\nو هنگامى كه حضرت خانهء وسيع او را ديد اين سخن را ايراد فرمود و تذكّرى بسيار پرمعنا به او و به همهء انسانهايى كه زندگى شبيه او را دارند داد . اين كلام به طور خلاصه مشتمل بر سه بخش است :\r\nبخش اوّل : تذكّر بيدار كننده‌اى است كه امام به علاء بن زياد يا ربيع بن زياد داد .\r\nبخش دوم : اندرز و نصيحتى است پرمعنا كه براى برادر او ؛ يعنى عاصم بن زياد بيان فرمود كه درست در نقطهء مقابل علاء بن زياد زندگى مىكرد و زندگى مرتاضانه‌اى داشت .\r\nبخش سوم : پاسخ به سؤالى است كه عاصم بن زياد از حضرت دربارهء طرز زندگى امام عرضه داشت .\r\n* * *\r\n\r\n","description":"","footnote":"","page_name":" 120 ","page_number":120},
  {"content":"\r\n\r\n\r\nبخش اوّل\r\nما كنت تصنع بسعة هذه الدّار في الدّنيا ، و أنت إليها في الآخرة كنت أحوج ؟ و بلى إن شئت بلغت بها الآخرة : تقري فيها الضّعيف ، و تصل فيها الرّحم ، و تطّلع منها الحقوق مطالعها ، فإذا أنت قد بلغت بها الآخرة .\r\n\r\nترجمه\r\n( اى علاء بن زياد ) با اين خانهء وسيع در اين دنيا ، چه مىخواهى بكنى و آن را براى چه مىخواهى ؟ ! در حالى كه در آخرت به آن نيازمندترى ، آرى ! اگر بخواهى مىتوانى به وسيلهء آن به آخرت برسى ( و سعادتمند شوى ) به اين‌گونه كه از ميهمانان در آن پذيرايى كنى و صلهء رحم در آن بجا آورى و حقوق شرعى و الهى آن را بپردازى ؛ اگر چنين كنى به وسيلهء اين خانه به خانهء آخرت نائل شده‌اى .\r\n\r\nشرح و تفسير اين خانه وسيع براى چيست ؟\r\nاين كلام پرمحتوا اگرچه در يك قضيّهء شخصيّه وارد شده و مخاطب آن دو نفر از اصحاب آن حضرتند ؛ ولى در واقع اصلى كلّى و برنامه‌اى عمومى را در مورد رعايت اعتدال در بهره‌گيرى از مواهب زندگى ، بازگو مىكند و مخاطبان واقعى آن همهء مسلمانها در سراسر تاريخند . امام هنگامى كه خانهء وسيع و گستردهء علاء بن زياد حارثى كه طبعا به وسايل خوبى نيز مجهز بود ، مشاهده مىكند او را نخست سرزنش كرده و سپس نصيحتى آميخته با محبّت به او ارائه مىدهد و\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nمىفرمايد : « با اين خانهء وسيع در اين دنيا ، چه مىخواهى بكنى و آن را براى چه مىخواهى ، در حالى كه در آخرت به آن نيازمندترى » ؛ ( ما كنت « 1 » تصنع بسعة هذه الدّار في الدّنيا ، و أنت إليها في الآخرة كنت أحوج ؟ ) .\r\nعادت مردم بر اين است كه وقتى به عيادت بيمار مىروند چيزى مىگويند كه خشنود و خوشحال شود ؛ ولى يك معلّم آسمانى همچون على عليه السّلام هنگامى كه يار خود را در بستر بيمارى مىبيند همان بيمارى كه گاه بازگشتى در آن نيست بايد او را بيدار كند و متوجّه سرنوشت خويش سازد و صراط مستقيم سعادت را به او ارائه دهد و داروى تلخ نصيحت آميخته با سرزنش را در كام او فروريزد تا بهبودى واقعى حاصل كند .\r\nآنگاه راه استفاده از اين ثروت عظيم را براى نيل به سعادت آخرت به او نشان مىدهد و مىفرمايد : « آرى ! اگر بخواهى مىتوانى به وسيلهء آن به آخرت برسى ( و سعادتمند شوى ) به اين گونه كه از ميهمانان در آن پذيرايى كنى و صلهءرحم در آن بجا آورى و حقوق شرعى و الهى آن را بپردازى ؛ اگر چنين كنى به وسيلهء اين خانه به خانهء آخرت نائل شده‌اى » ؛ ( و بلى إنّ شئت بلغت بها الآخرة : تقرّي « 2 » فيها الضّيف ، و تصل فيها الرّحم ، و تطلع « 3 » منها الحقوق مطالعها ، فإذا أنت قد بلغت بها الآخرة ) .\r\nامام عليه السّلام با اين بيان به اين واقعيت اشاره مىفرمايد كه مال و ثروت امر نكوهيده و ضدّ ارزش نيست ؛ بلكه مهم آن است كه در چه راهى مصرف شود .\r\nهرگاه به تكاثر و تفاخر يا انحصار به شخص بينجامد مذموم است ؛ ولى اگر\r\n\r\n\r\n","description":"","footnote":"\r\n( 1 ) . بعضى از شارحان نهج البلاغه ، جملهء « كنت » را در اينجا زائده دانسته‌اند ، در حالى كه چنين نيست ، بلكه منظور امام عليه السّلام از آن بيان استمرار است ، زيرا مفهوم جمله اين است كه : « تاكنون اين خانه را داشته‌اى ، چه استفاده‌اى از آن در اين دنيا كرده‌اى » .\r\n( 2 ) . « تقرى » از ريشهء « قراء » بر وزن « عبا » به معناى پذيرايى كردن از ميهمان است .\r\n( 3 ) . « تطلع » از ريشهء « طلوع » به معناى ظهور و بروز گرفته شده و هنگامى كه به باب افعال برود به معناى ظاهر كردن و خارج نمودن است .\r\n","page_name":" 122 ","page_number":122},
  {"content":"\r\n\r\nبخش مهمّى از آن در اختيار نيازمندان و دوستان و بستگان قرار گيرد ، سرمايهء آخرت محسوب مىشود . به همين دليل از مال در قرآن مجيد به عنوان « خير » ياد شده آنجا كه مىفرمايد : «  « إِنْ تَرَكَ خَيْراً الْوَصِيَّةُ لِلْوالِدَيْنِ »  ؛ اگر خيرى ( مالى ) از خود به يادگار بگذارد وصيت براى پدر و مادر و نزديكان كند » . « 1 » در حديثى مىخوانيم كه شخصى در خدمت امام صادق عليه السّلام از اغنيا و ثروتمندان نكوهش كرد و به آنها بد گفت ؛ امام فرمود : « أسكت فإنّ الغني إذا كان وصولا لرحمه ، بارّا بإخوانه أضعف اللّه تعالى له الأجر ضعفين لأنّ اللّه تعالى يقول : و ما أموالكم و لا أولادكم بالّتي تقرّبكم عندنا زلفى إلّا من امن و عمل صالحا فأولئك لهم جزاء الضّعف بما عملوا و هم في الغرفات امنون ؛ ساكت باش ! شخص غنى هرگاه صلهء رحم بجا آورد و نسبت به برادران دينى خود نيكوكار باشد ، خداوند پاداش او را دو برابر مىكند ، زيرا مىفرمايد : اموال شما و اولادتان ، چنان نيست كه شما را به خداوند نزديك كند ، مگر كسى كه ايمان آورده و عمل صالح انجام دهد ، آنها در برابر اعمالشان پاداش مضاعف دارند و در غرفه‌هاى بهشتى در امنيّت به سر مىبرند » . « 2 »\r\nبنابراين ، مال مىتواند بهترين وسيلهء سعادت گردد ، هرگاه به درستى از آن بهره‌گيرى شود و مىتواند وسيلهء بدبختى انسان باشد ، هرگاه با بخل و اسراف و انحصارطلبى همراه گردد .\r\n\r\nنكته خانه‌هاى وسيع در روايات اسلامى\r\nاز روايات متعدّدى استفاده مىشود كه يكى از نشانه‌هاى سعادت انسان\r\n\r\n\r\n","description":"","footnote":"\r\n( 1 ) . بقره ، آيهء 180 .\r\n( 2 ) . سفينة البحار ، مادهء « غنى » .\r\n","page_name":" 123 ","page_number":123},
  {"content":"\r\n\r\nداشتن خانهء وسيع است ؛ پيامبر اكرم صلّى اللّه عليه و إله در حديثى فرمود : « من سعادة المرء المسلم ، المسكن الواسع » . « 1 »\r\nدر همان باب از كتاب كافى هفت حديث ديگر به همين مضمون يا قريب به آن از معصومان عليهم السّلام نقل شده است و مرحوم علّامهء مجلسى در بحار الانوار جلد 73 احاديث فراوانى در اين زمينه دارد . از جمله در حديثى از امام ابو الحسن علىّ بن موسى الرّضا عليه السّلام مىخوانيم كه براى يكى از دوستانش خانه‌اى خريد ، و به او فرمود : اين منزل تو بسيار كوچك است ، برخيز و به اين منزل جديد نقل مكان كن ، آن مرد گفت : اين خانه را پدرم ساخته ( و من از او پيروى مىكنم ) ؛ امام عليه السّلام فرمود : اگر پدرت نادان و بىخرد بوده ، تو هم بايد مثل او باشى ! « 2 »\r\nبديهى است هرگز مفهوم اين روايات اين نيست كه انسان ، خطّ اعتدال را رها كرده و به اسراف روى آورد ، بلكه اشاره به اين است كه نبايد مانند افراد تنبل و بىهمّت در جايى كه امكانات فراهم است به خانه‌هاى تنگ و تاريك و كوچك كه روح انسان را آزار مىدهد ، قناعت كرد .\r\nاضافه بر اين ، خانه‌هاى تنگ و كوچك ، بهانهء خوبى براى ترك صلهء رحم و دعوت نكردن از مهمان است . مىگويند كه اگر ما به خانهء ارحام برويم آنها نيز به خانهء ما مىآيند و ما جا نداريم و به همين دليل از پذيرايى مهمان كه مايهء خير و بركت است خوددارى مىكنند ، و يكى از علل رواج فرهنگ خانه‌هاى بسيار كوچك در عصر ما علاوه بر مشكلات مالى ، سلطهء فرهنگ خالى از عواطف انسانى غربيهاست ، كه نه صلهء رحم مىشناسند و نه پذيرايى از مهمان .\r\n* * *\r\n\r\n\r\n","description":"","footnote":"\r\n( 1 ) . كافى ، ج 6 ، ص 526 ، ح 7 ( باب وسعة المنزل ) .\r\n( 2 ) . همان مدرك ، ح 2 .\r\n","page_name":" 124 ","page_number":124},
  {"content":"\r\n\r\n\r\nبخش دوم\r\nفقال له العلاء : يا أمير المؤمنين ، أشكو إليك أخي عاصم بن زياد . قال : و ماله ؟ قال : لبس العبآءة و تخلّى عن الدنيا . قال : عليّ به . فلما جآء قال :\r\nيا عديّ نفسه ! لقد استهام بك الخبيث ! أما رحمت أهلك و ولدك ! أترى اللّه أحلّ لك الطّيّبات ، و هو يكره أن تأخذها ! أنت أهون على اللّه من ذلك !\r\nقال : يا أمير المؤمنين ، هذا أنت في خشونة ملبسك و جشوبة مأكلك !\r\nقال : ويحك ، إنّي لست كأنت ، إنّ اللّه تعالى فرض على أئمّة العدل أن يقدّروا أنفسهم بضعفة النّاس ، كيلا يتبيّغ بالفقير فقره !\r\n\r\nترجمه\r\n( هنگامى كه سخن امام عليه السّلام با علاء بن زياد به اينجا رسيد ) علاء گفت : اى امير مؤمنان از برادرم « عاصم بن زياد » نزد تو شكايت مىآورم . امام عليه السّلام فرمود :\r\nمگر چه كرده ؟ عرض كرد عبايى پوشيده و از دنيا كناره‌گيرى كرده است ، امام عليه السّلام فرمود : او را نزد من آور ، هنگامى كه « عاصم » نزد امام عليه السّلام آمد حضرت به او فرمود : اى دشمن حقير خويشتن ! شيطان تو را ( فريب داده و در بيابان زندگى ) سرگردان ساخته ( اگر بر خود رحم نمىكنى ) چرا به خانواده و فرزندانت رحم نكردى ؟ تو گمان مىكنى خداوند طيبات را بر تو حلال كرده ولى دوست ندارد كه از آنها بهره ببرى ؟ ! تو در پيشگاه خدا بىارزش‌تر از آن هستى كه اين گونه با تو رفتار كند . عاصم گفت : اى امير مؤمنان عليه السّلام تو خود با اين لباس خشن و آن غذاى ناگوار به سر مىبرى ! امام عليه السّلام در پاسخ فرمود : واى بر تو ، من مانند تو نيستم ( و وظيفه‌اى غير از تو دارم ، زيرا ) خداوند بر پيشوايان حق و عدالت واجب كرده كه\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nبر خود سخت بگيرند و همچون افراد ضعيف مردم زندگى كنند تا فقر ، آنها را به طغيان و سركشى ( در برابر فرمان خدا ) وادار نكند .\r\n\r\nشرح و تفسير نكوهش از دنيا گريزى\r\nدر بخش دوّم اين كلام مىخوانيم هنگامى كه امير مؤمنان على عليه السّلام اندرزهاى بالا را به علاء بن زياد داد علاء توجّه امام را به وضع برادر خود كه در مسيرى بر ضدّ او گام برمىداشت جلب كرد : « علاء به آن حضرت عرض كرد : اى امير مؤمنان از برادرم عاصم بن زياد نزد تو شكايت مىآورم . امام عليه السّلام فرمود : مگر چه كرده ؟ عرض كرد عبايى پوشيده و از دنيا كناره‌گيرى كرده است ، امام عليه السّلام فرمود : او را نزد من حاضر كنيد » ؛ ( فقال له العلاء : يا أمير المؤمنين ، أشكو إليك أخي عاصم بن زياد . قال : و ما له ؟ قال : لبس العبآءة و تخلّى عن الدّنيا . قال : عليّ به ) .\r\n« هنگامى كه عاصم بن زياد نزد امام عليه السّلام آمد امام به او فرمود : اى دشمن حقير خويشتن ، شيطان تو را ( فريب داده و در بيابان زندگى ) سرگردان ساخته ( اگر بر خود رحم نمىكنى ) چرا به خانواده و فرزندانت رحم نكردى ؟ » ؛ ( فلمّا جآء قال :\r\nيا عديّ نفسه ! لقد استهام « 1 » بك الخبيث ! أمّا رحمت أهلك و ولدك ! ) .\r\n« عدّى » تصغير « عدوّ » به معناى دشمن كوچك است . امام عليه السّلام مىخواهد به اين وسيله هم او را كه از مسير اعتدال خارج شده ، تحقير كند و هم كارش را عداوتى نسبت به خود بشمارد و به دنبال آن اين نكته را يادآور مىشود كه اعمال تو افزون بر هواى نفس ، از وسوسه‌هاى شيطان سرچشمه مىگيرد و سرانجامش نوعى از خود بيگانگى و سرگردانى در زندگى است .\r\n\r\n\r\n","description":"","footnote":"\r\n( 1 ) . « استهام » از ريشهء « هيم » بر وزن « حتم » به معناى سرگردانى و تحيّر و اضطراب و بىهدف به هر سو رفتن است و « استهام بك الخبيث » يعنى شيطان تو را سرگردان ساخت .\r\n","page_name":" 126 ","page_number":126},
  {"content":"\r\n\r\nايراد ديگرى كه امام عليه السّلام به او مىكند اين است كه تو علاوه بر ظلم بر خويش ، به زن و فرزندت ستم مىكنى بىآنكه دليلى بر اين كار داشته باشى .\r\nاين توبيخها و سرزنشهاى مكرّر ، به سبب اين است كه اسلام ، رهبانيت و ترك دنيا را به اين شكل براى پرداختن به عبادت ، هرگز توصيه نمىكند و آن را انحراف از مسير حق مىشمرد ، همان گونه كه شرح آن در ادامهء اين بحث خواهد آمد .\r\nسپس در ادامهء اين سخن مىفرمايد : « تو گمان مىكنى خداوند طيّبات را بر تو حلال كرده ولى دوست ندارد كه از آنها بهره ببرى ؟ ! تو در پيشگاه خدا بىارزش‌تر از آن هستى كه اين‌گونه با تو رفتار كند » ؛ ( أترى اللّه أحلّ لك الطّيّبات ، و هو يكره أن تأخذها ! أنت أهون على اللّه من ذلك ! ) .\r\nاين سخن در واقع اشاره به دليل لطيفى است و آن اينكه برنامه‌اى كه در پيش گرفته‌اى به گمان اين بوده كه مطابق دستور خداست ، در حالى كه قرآن با صراحت طيّبات و غذاها و لباسهاى پاكيزه را بر همگان حلال شمرده ، در آنجا كه مىفرمايد : «  « قُلْ مَنْ حَرَّمَ زِينَةَ اللَّهِ الَّتِي أَخْرَجَ لِعِبادِهِ وَ الطَّيِّباتِ مِنَ الرِّزْقِ قُلْ هِيَ لِلَّذِينَ آمَنُوا فِي الْحَياةِ الدُّنْيا خالِصَةً يَوْمَ الْقِيامَةِ »  ؛ بگو چه كسى زينتهاى الهى را كه براى بندگان خود آفريده و ( همچنين ) روزيهاى پاكيزه را حرام كرده است ، بگو اينها در زندگى دنيا براى كسانى است كه ايمان آورده‌اند و در قيامت خالص براى مؤمنان خواهد بود » . « 1 »\r\nجملهء « أنت أهون على اللّه من ذلك ! » ممكن است اشاره به اين باشد كه اين گونه افراد - كه وضع خاصى به خود مىگيرند و از جامعهء مسلمين جدا مىشوند - امتياز فوق العاده‌اى براى خويش قائلند و گمان مىكنند گوشه‌گيرى و رياضت سبب برترى آنان بر ساير مردم است و گويى خداوند دستورات ويژه‌اى\r\n\r\n\r\n","description":"","footnote":"\r\n( 1 ) . اعراف ، آيهء 32 .\r\n","page_name":" 127 ","page_number":127},
  {"content":"\r\n\r\nبه آنها داده است . امام عليه السّلام مىفرمايد : تو كمتر و كوچك‌تر از آنى كه خدا دستور خاصى براى تو صادر كرده باشد ، تو را از مواهب حيات منع كند و براى ديگران حلال بشمارد .\r\nدر ادامهء اين سخن مىخوانيم كه عاصم براى توجيه رفتار خود عرض كرد :\r\n« اى امير مؤمنان عليه السّلام تو خود با اين لباس خشن و آن غذاى ناگوار به سر مىبرى در حالى كه پيشوا و امام ما هستى و بر ما لازم است به تو اقتدا كنيم » ؛ ( قال : يا أمير المؤمنين ، هذا أنت في خشونة ملبسك و جشوبة « 1 » مأكلك ! ) .\r\nامام عليه السّلام پاسخ روشنى به او داد ، فرمود : « واى بر تو ، من مانند تو نيستم ( و وظيفه‌اى غير از تو دارم ، زيرا ) خداوند بر پيشوايان حق و عدالت واجب كرده كه بر خود سخت بگيرند و همچون افراد ضعيف مردم زندگى كنند تا فقر ، آنها را به طغيان و سركشى ( در برابر فرمان خدا ) وادار نكند » ؛ ( قال : ويحك ، إنّي لست كأنت ، إنّ اللّه تعالى فرض على أئمّة العدل أن يقدّروا أنفسهم بضعفة النّاس ، كيلا يتبيّغ « 2 » بالفقير فقره ! ) .\r\nبراساس اين منطق افراد عادى ، در بهره‌گيرى از مواهب حيات به صورت معتدل و دور از اسراف و تبذير آزادند ؛ ولى پيشوايان و امراى اسلام بايد به زندگانى ساده ، همچون زندگانى ضعفاى اجتماع روى آورند تا مايهء آرامش و تسكين براى قشرهاى محروم گردد و در فشار غم و اندوه به سر نبرند و سر به طغيان بر نياورند .\r\nدر روايتى كه ابن ابى الحديد در شرح اين خطبه آورده چنين آمده است كه امام عليه السّلام آيات متعددى از قرآن را در زمينهء مباح بودن بهره‌گيرى از طيّبات بر\r\n\r\n\r\n","description":"","footnote":"\r\n( 1 ) . « جشوبة » به معناى خشونت از ريشهء « جشب » بر وزن « جشن » گرفته شده است و غذايى كه در آن نان تنها باشد و نان خورشى با آن نباشد آن را « جشب » مىگويند .\r\n( 2 ) . « يتبيّغ » از ريشهء « بيغ » بر وزن « بيع » يعنى به هيجان درآمدن و شوريدن ، گرفته شده است و گاه به معناى كثرت نيز مىآيد و در خطبهء بالا معناى اوّل اراده شده است .\r\n","page_name":" 128 ","page_number":128},
  {"content":"\r\n\r\nعاصم خواند كه نشان مىدهد مرحوم سيّد رضى سخنان امام را به صورت گزينشى نقل كرده است و در پايان آن چنين مىگويد : سخنان امام در عاصم مؤثّر افتاد ، برخاست آن عباى خشن را از تن درآورد و لباس مناسبى به تن كرد و برنامهء سابق را تغيير داد .\r\nابن ابى الحديد بر اين نكته تأكيد دارد كه موضوع اصلى بحث « علاء بن زياد » نبوده ؛ بلكه شخص معروفى به نام « ربيع بن زياد » بوده است كه بخشى از خراسان را فتح كرد و عمر دربارهء او گفت : « مردى را به من نشان بدهيد كه هنگامى كه امير است گويى امير نيست و هنگامى كه امير نيست گويى امير است » .\r\nدر ادامهء اين سخن مىنويسد : « زياد بن ابيه به ربيع بن زياد ( كه از طرف او والى بخشى از خراسان شده بود ) چنين نوشت كه معاويه به تو دستور مىدهد تمام درهم و دينارهاى بيت المال و غنائم جنگى را بر لشكريان تقسيم كن . ربيع در جواب گفت : من دستور خدا را پيش از دستور معاويه يافته‌ام ( بايد همچون پيامبر اكرم و على عليه السّلام بين همه تقسيم كنم ) سپس سفارش كرد در ميان مردم صدا بزنند فردا براى گرفتن غنائم جمع شويد . آنگاه خمس غنائم را ( كه بدون جنگ به دست آمده بود ) برداشت و بقيه را در ميان مسلمانان تقسيم كرد . سپس از خدا خواست كه به عمر او پايان دهد ( زيرا حاضر نبود با تشكيلات معاويه همكارى كند ) دعاى او مستجاب شد و پيش از فرارسيدن روز جمعه چشم از اين جهان فرو بست . « 1 »\r\n\r\nنكته‌ها\r\n\r\n1 . افراط و تفريط در همه چيز نكوهيده است\r\nهمان‌گونه كه قرآن مجيد مىگويد :  « وَ كَذلِكَ جَعَلْناكُمْ أُمَّةً وَسَطاً »  « 2 » امت\r\n\r\n\r\n","description":"","footnote":"\r\n( 1 ) . شرح نهج البلاغهء ابن ابى الحديد ، ج 11 ، ص 36 - 37 .\r\n( 2 ) . بقره ، آيهء 143 .\r\n","page_name":" 129 ","page_number":129},
  {"content":"\r\n\r\nاسلامى ، امتى است معتدل و پيروان راستين اسلام و قرآن از افراطها و تفريطها دورند ؛ ولى متأسفانه بعضى از افراد نادان يا مغرض و مخالف اسلام به سراغ افراط و تفريطها مىروند و گاه مىكوشند به آن صيغهء اسلامى بدهند .\r\nبعضى به عنوان اينكه اسلام استفاده از طيّبات را مباح شمرده ، به زندگى تجمّلى روى مىآورند و گاه به زندگى سليمان و جلال و جاه و حشمت او كه در قرآن آمده استدلال مىكنند .\r\nگروه ديگر راه تفريط را پيش‌گرفته ، درها را به روى خود بسته ، به گوشه‌گيرى و انزواطلبى و تحريم حلال خدا بر خود روى مىآورند و هردو گروه از صراط مستقيم اسلام دورند ؛ قرآن مجيد مىگويد كه عالمان بنى اسرائيل به قارون چنين گفته‌اند : «  « وَ ابْتَغِ فِيما آتاكَ اللَّهُ الدَّارَ الْآخِرَةَ وَ لا تَنْسَ نَصِيبَكَ مِنَ الدُّنْيا وَ أَحْسِنْ كَما أَحْسَنَ اللَّهُ إِلَيْكَ وَ لا تَبْغِ الْفَسادَ فِي الْأَرْضِ »  ؛ بر آنچه خدا به تو داده سراى آخرت را بطلب و بهره‌ات را از دنيا فراموش مكن و همان گونه كه خدا به تو نيكى كرده نيكى كن و هرگز در زمين در جستجوى فساد مباش » . « 1 »\r\nبه يقين اگر قارون و قارونها اين دستورات چهارگانه را به كار مىبستند و بهرهء خويش را از دنيا فراموش نمىكردند و مواهب مادى را وسيلهء نيل به سعادت آخرت قرار مىدادند و به جاى فساد در روى زمين به كمك مستضعفان بر مىخاستند ، هرگز مشمول غضب الهى نمىشدند .\r\nدر حديث معروفى از امام باقر عليه السّلام آمده است : « ليس منّا من ترك دنياه لآخرته و لا آخرته لدنياه ؛ كسى كه دنياى خود را به جهت آخرت از دست دهد از ما نيست . همچنين كسى كه آخرت خود را براى دنيا از دست دهد » . « 2 »\r\n\r\n\r\n","description":"","footnote":"\r\n( 1 ) . قصص ، آيهء 77 .\r\n( 2 ) . وسائل الشيعه ، ج 17 ، ص 76 ، كتاب التجارة ، ابواب مقدّماتها ، باب 28 ، ح 1 .\r\n","page_name":" 130 ","page_number":130},
  {"content":"\r\n\r\n\r\n2 . داستان صوفىگرى و پيامدهاى آن\r\nاز هزاران سال قبل در يونان و هندوستان افرادى معتقد بودند با رياضت و سخت گرفتن بر خويشتن در لذّات و مأكول و مشروب و ملبوس ، مىتوان به كارهاى مهم و خارق العاده‌اى دست زد و يا به مقامات معنوى رسيد ، زيرا ترك لذّات را سبب قوّت و قدرت نفس مىدانستند .\r\nهنگامى كه اسلام گسترش يافت اين افكار از كشورهاى ديگر به محيط اسلام نفوذ كرد و جمعى آن را با زهد اسلامى و پاره‌اى از تعليمات اسلام آميختند و افكار انحرافى و التقاطى ديگرى را بر آن افزودند كه « صوفيگرى » نتيجهء نهايى آن بود .\r\nصوفيان را در آغاز از اين جهت صوفى مىگفتند كه لباسهاى خشن پشمينه بر تن مىكردند ، هر چند بعضى از صوفيان مدّعى هستند اين واژه از ريشهء صفا گرفته شده ( صفاى نفس ) ، در حالى كه اين دو واژه هيچ ارتباطى باهم ندارند ؛ يكى اجوف واوى است و ديگرى ناقص واوى ، همچنين كسانى كه مىگويند اين واژه از واژهء « اصحاب الصفّه » مشتق شده نيز گرفتار همين گونه اشتباهند ، زيرا « صفّه » از ريشهء « صفف » ( يعنى مضاعف ) است و صوفى از ريشهء « صوف » است ، بنابراين ترديد نبايد داشت كه اين واژه به همان معناى پشمينه‌پوش است .\r\nبه هر حال اين گروه پيشوايانى براى خود به نام قطب و پير و مرشد و امثال آن برگزيدند و براى آنها كراماتى قائل شدند و بر اثر اختلافات داخلى و هواپرستى سران ، به شعبه‌هاى بسيار زيادى تقسيم شدند و هر يك براى خود ، آداب و رسومى داشتند . آنها با احكام دين كه با نام شريعت مىنامند به عنوان احكامى كه قابل توجيه و تغيير و دگرگونى است نگاه مىكنند و اساس را سير باطنى مىپندارند كه آن را طريقت مىنامند . به همين دليل بسيارى از گناهان را مرتكب مىشوند و به پيروان خود چراغ سبز براى درهم شكستن چارچوبهاى احكام شرعى نشان مىدهند و به تعبير ديگر : شريعت را پوست و طريقت را مغز و\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nحقيقت را « مغز مغز » مىپندارند .\r\nبه همين دليل بسيارى از رجال فاسد و مفسد ، افراد بىبند و بار را دور خود جمع كردند و مجالس رقص و سماع و استعمال موادّ مخدر فراهم ساختند و از نظر اعتقادى اصرار زيادى بر « وحدت وجود » به معناى « وحدت موجود » دارند و بسيارى از سران آنها گهگاه ادّعاى اتحاد وجودشان را با خدا با صراحت اظهار مىدارند كه اين سخنان نامأنوس را « شطحيّات » مىنامند .\r\nبه نظر مىرسد كه اين گروه از قرن دوم هجرى كم‌كم در ميان مسلمانان ظاهر شدند و ائمهء اهل بيت عليهم السّلام شديدا آنها را سرزنش و توبيخ كردند و مردم را از آنان برحذر داشتند . انكار شديد امير مؤمنان على عليه السّلام بر عمل عاصم بن زياد شايد به همين جهت است كه امام آن را مقدّمه‌اى بر ظهور اين گروه در آينده مىديد .\r\nدر حديثى مىخوانيم كه يكى از اصحاب به امام صادق عليه السّلام عرض كرد :\r\nگروهى به نام صوفيّه در زمان ما ظاهر شده‌اند ، دربارهء آنها چه مىگوييد ؟ فرمود :\r\n« إنّهم أعدائنا فمن مال إليهم فهو منهم و يحشر معهم و سيكون أقوام يدّعون حبّنا و يميلون إليهم و يتشبّهون بهم و يلقّبون أنفسهم بلقبهم و يأوّلون أقوالهم ألا فمن مال إليهم فليس منّا و إنّا منه براء و من أنكرهم و ردّ عليهم كان كمن جاهد الكفّار بين يدى رسول اللّه صلّى اللّه عليه و إله ؛ آنها دشمنان ما هستند هر كس متمايل به آنها شود از آنهاست و با آنها محشور مىشود و در آينده اقوامى مىآيند كه ادّعاى محبّت ما را مىكنند ؛ ولى تمايل به آنها دارند و خود را شبيه آنها مىسازند و القاب آنها را بر خود مىنهند و سخنان ( نادرست ) آنها را توجيه مىكنند . آگاه باشيد هركس تمايل به آنها پيدا كند از ما نيست و ما از او بيزاريم و هركس آنها را انكار كند و رد نمايد ، مانند كسى است كه در پيش روى پيامبر صلّى اللّه عليه و إله با كفار پيكار كرده باشد » . « 1 »\r\nدو نفر از ياران معروف امام على بن موسى الرّضا عليه السّلام به نام بزنطى و اسماعيل\r\n\r\n\r\n","description":"","footnote":"\r\n( 1 ) . سفينة البحار ، مادهء « صوف » .\r\n","page_name":" 132 ","page_number":132},
  {"content":"\r\n\r\nبن بزيع از آن حضرت چنين نقل كرده‌اند كه فرمود : « من ذكر عنده الصّوفيّة و لم ينكرهم بلسانه و قلبه فليس منّا و من أنكرهم فكأنّما جاهد الكفّار بين يدى رسول اللّه صلّى اللّه عليه و إله ؛ كسى كه نام صوفيه نزد او برده شود و آنها را با زبان و قلبش انكار نكند از ما نيست و كسى كه آنها را انكار كند ، مانند كسى است كه با كفّار پيش روى رسول اللّه صلّى اللّه عليه و إله جهاد كند » . « 1 »\r\nعموم فرق صوفيه هم در مسائل عقيدتى و هم در مسائل فقهى و اخلاقى داراى انحرافاتى هستند كه به چند قسمت آن در اينجا اشاره مىكنيم :\r\n1 . چون خود را اهل طريقت مىپندارند طريقتى كه در مسير حقيقت است و احكام شريعت را مقدمه‌اى براى وصول به طريقت و حقيقت مىشمرند اعتناى چندانى به مسائل شرعى ندارند و در بسيارى از موارد با اعذار و بهانه‌هايى آنها را كنار مىگذارند .\r\n2 . غالبا گرفتار تفسير به رأى در كتاب و سنت‌اند و به كمك آن خواسته‌هاى خود را بر كتاب و سنّت تحميل مىكنند و براى ارتكاب بعضى از گناهان به پيروان خود چراغ سبز نشان مىدهند .\r\n3 . قطب و مرشد خود را واجب الاطاعه مىشمرند و كرامات دروغين زيادى براى اقطاب خود قائلند كه گاه از معجزات انبيا و امامان نيز فراتر است و به همين دليل گاهى كار پيروان آنها به شرك مىانجامد و قطب و مرشد خود را همچون معبودى مىپرستند .\r\n4 . بدعتهاى زيادى در دين به وجود آورده‌اند و هر فرقه‌اى از آنها براى خود بدعتى دارد ؛ از طرز مجالس ذكر و ورد گرفته تا برنامه‌هاى ديگر . به همين دليل كمتر در مساجد اسلامى حضور مىيابند و كانون عبادتى به نام « خانقاه » براى خود درست كرده‌اند تا براى انجام برنامه‌هاى خود آزاد باشند .\r\n\r\n\r\n","description":"","footnote":"\r\n( 1 ) . سفينة البحار ، مادهء « صوف » .\r\n","page_name":" 133 ","page_number":133},
  {"content":"\r\n\r\n5 . بسيارى از آنها معتقد به پلوراليسم هستند و هر مذهبى را راهى به سوى خدا مىپندارند و متاع كفر و دين را بىمشترى نمىدانند .\r\n6 . از مهمترين انحرافات آنها ، اعتقاد به وحدت وجود به معناى وحدت موجود است كه مجموعهء موجودات عالم را يك چيز و خدا را عين آن مىدانند و به همين دليل بت‌پرستى را نيز نوعى خداپرستى به حساب مىآورند ، مشروط بر اينكه خدا را در همان بت محدود نكنند .\r\nكتابهاى زيادى از سوى جمعى از علما و محقّقان در مورد انحرافات آنها نوشته شده است و آنچه در بالا آمد اشاره‌اى بيش نبود . « 1 »\r\nنكتهء مهمّ ديگرى كه در اينجا توجّه به آن لازم است اين است كه صوفيگرى در ميان پيروان مكتب اهل بيت عليهم السّلام كم‌رنگ و ضعيف و در ميان فرق اهل سنّت بسيار گسترده است و گروههاى زيادى از آنها با عقايد مختلف در بلاد اسلامى فعاليت دارند .\r\nاعتقاد به ولايت اهل بيت عليهم السّلام به ويژه عقيده به وجود حضرت مهدى عليه السّلام به عنوان امام حىّ عامل اصلى اين تفاوت است .\r\nاصولا گرايش به صوفيگرى و تمايل عده‌اى به آن ، ريشه‌هاى تاريخى و اجتماعى مختلفى دارد از جمله :\r\n1 . خلفاى بنى عباس براى منحرف ساختن مردم از توجّه به اهل بيت عليهم السّلام كه آنان را رقباى اصلى خود مىدانستند به صوفيگرى دامن زدند تا زهد و كرامات اهل بيت عليهم السّلام را به وسيلهء مدّعيان تصوف كم رنگ سازند و چون صوفيه خود را در گرو سير در باطن مىدانند كمتر مزاحم دنياى دنياپرستان مىشوند و در عصر\r\n\r\n\r\n","description":"","footnote":"\r\n( 1 ) . براى توضيح بيشتر مىتوانيد به كتاب « جلوهء حق » نوشتهء آيت اللّه مكارم شيرازى ( دام ظلّه ) و كتاب « عارف و صوفى چه مىگويد » نوشتهء آيت اللّه ميرزا جواد تهرانى ( ره ) و كتاب « تعليم و تربيت در اسلام » نوشتهء شهيد علّامه مرتضى مطهرى ( ره ) و شرح نهج البلاغهء علّامهء خويى به نام « منهاج البراعه » ج 13 ( ذيل خطبهء مورد بحث ) از ص 132 به بعد ، مراجعه كنيد .\r\n","page_name":" 134 ","page_number":134},
  {"content":"\r\n\r\nما سياستهاى خودكامه نيز از آنها حمايت مىكنند ، زيرا آنها پيروان خود را از دخالت در سياست ، منع مىكنند و راه را براى استعمار و استبداد هموار مىسازند .\r\n2 . رسيدن به مقامات عرفانى صوفيگرى - به عكس رسيدن به مقامات علمى و فقهى - كار آسانى است . ممكن است يك فرد بىسواد ، با چله‌نشينى ( چهل روز رياضت كشيدن ) و خواندن اوراد مخصوصى به پندار آنان ناگهان تبديل به يكى از اولياء اللّه و صاحب مقامات عاليه شود ، در حالى كه گاهى چهل سال زحمت براى رسيدن به مقامات عالى علمى كافى نيست .\r\n3 . آنان چون به شريعت به صورت ابزارى ساده نگاه مىكنند و عملا به پيروان خود ، اجازهء مخالفت با بعضى از احكام شرع را مىدهند بسيارى از افراد آلوده و گنهكار و يا رجال سياسى ستم پيشه به آنها اظهار تمايل مىكنند ؛ يعنى هم به ظلم و ستم و گناه خود ادامه مىدهند و هم حسّ دينى خود را به صورت كاذب اشباع مىنمايند و به تعبير ديگر تساهل و تسامح آنها در امور دين و ترك هرگونه سخت‌گيرى سبب گرايش افراد خاصى به آنان مىشود .\r\nيكى از بزرگان مىگفت : « در رژيم سابق هنگامى كه مرا بازداشت كردند و نزد رييس ساواك تهران بردند او به من گفت من شنيده‌ام شما مرد عالم و متديّنى هستيد ؛ ولى مطمئنا ديانت من از شما كمتر نيست من درويشم دم از مولا مىزنم و هرچه خواسته‌ام از مولا گرفته‌ام ؛ ولى با اين حال من مخالفت با شاه را تحمّل نمىكنم و اگر براى دفاع از او يك ميليون نفر را به گلوله ببندم باك ندارم » .\r\nآن مرد بزرگ مىگفت : « من فهميدم كه درويشى و صوفيگرى با كشتن يك ميليون نفر بىگناه هم سازگار است » .\r\n\r\n3 . بهره‌گيرى از طيّبات\r\nگروهى چنين مىپندارند كه زهد اسلامى با بهره‌گيرى از مواهب مادّى\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nمخالف است و اسلام سخت‌گيرى بر خويشتن و رياضت كشيدن و ترك ملاذ دنيا را كار خوبى مىشمرد ، در حالى كه چنين نيست . زهد اسلامى به معناى عدم وابستگى و اسارت در چنگال مال و مقام و هوا و هوسهاست ؛ نه به معناى تحريم حلال و ترك طيّبات .\r\nهمان گونه كه قبلا اشاره شد قرآن مجيد با صراحت در اين باره سخن گفته و مىفرمايد : «  « قُلْ مَنْ حَرَّمَ زِينَةَ اللَّهِ الَّتِي أَخْرَجَ لِعِبادِهِ وَ الطَّيِّباتِ مِنَ الرِّزْقِ قُلْ هِيَ لِلَّذِينَ آمَنُوا فِي الْحَياةِ الدُّنْيا خالِصَةً يَوْمَ الْقِيامَةِ »  ؛ بگو چه كسى زينتهاى الهى را كه براى بندگان خود آفريده و همچنين روزيهاى پاكيزه را حرام كرده است ؟ بگو اينها در زندگى دنيا براى كسانى است كه ايمان آورده‌اند و در قيامت خالص براى مؤمنان خواهد بود » . « 1 »\r\nدر جاى ديگر در شرح اهداف بعثت پيامبر و برنامه‌هاى او مىفرمايد : «  « الَّذِينَ يَتَّبِعُونَ الرَّسُولَ النَّبِيَّ الْأُمِّيَّ الَّذِي يَجِدُونَهُ مَكْتُوباً عِنْدَهُمْ فِي التَّوْراةِ وَ الْإِنْجِيلِ يَأْمُرُهُمْ بِالْمَعْرُوفِ وَ يَنْهاهُمْ عَنِ الْمُنْكَرِ وَ يُحِلُّ لَهُمُ الطَّيِّباتِ وَ يُحَرِّمُ عَلَيْهِمُ الْخَبائِثَ وَ يَضَعُ عَنْهُمْ إِصْرَهُمْ وَ الْأَغْلالَ الَّتِي كانَتْ عَلَيْهِمْ فَالَّذِينَ آمَنُوا بِهِ وَ عَزَّرُوهُ وَ نَصَرُوهُ وَ اتَّبَعُوا النُّورَ الَّذِي أُنْزِلَ مَعَهُ أُولئِكَ هُمُ الْمُفْلِحُونَ »  ؛ آنها كه از فرستادهء خدا پيامبر امّى پيروى مىكنند ، پيامبرى كه صفاتش را در تورات و انجيلى كه نزدشان است مىيابند و آنها را به معروف دستور مىدهد و از منكر باز مىدارد و طيّبات و اشياى پاكيزه را براى آنها حلال مىشمرد و ناپاكيها را تحريم مىكند و بارهاى سنگين و زنجيرهايى را كه بر آنها بود ( از دوش و گردنشان ) برمىدارد . . . آنها رستگارانند » . « 2 »\r\nآيات و روايات در اين زمينه بسيار است كه ذكر همهء آنها در اين بحث\r\n\r\n\r\n","description":"","footnote":"\r\n( 1 ) . اعراف ، آيهء 32 .\r\n( 2 ) . اعراف ، آيهء 157 .\r\n","page_name":" 136 ","page_number":136},
  {"content":"\r\n\r\nمختصر نمىگنجد ؛ ولى دو مورد را مىتوان ذكر كرد ؛ يكى آنچه در همين خطبه آمده بود كه پيشوايان عادل بايد زندگى خود را بسيار ساده و با قشرهاى محروم جامعه هماهنگ كنند تا هم به ياد آنها باشند و در طريق محروميت‌زدايى گام بردارند و هم مايهء تسلّى خاطر براى قشر محروم گردند .\r\nديگر اينكه در زمانى كه مردم گرفتار بحرانهاى اجتماعى مىشوند و قشرهاى ضعيف تحت فشار قرار مىگيرند ، بايد به حدّاقل لازم قناعت كرد و بقيه را براى نجات محرومان گذاشت .\r\nكوتاه سخن اينكه از مجموع روايات اسلامى چنين استفاده مىشود كه بهره‌گيرى از مواهب الهى در حدّ معقول و دور از اسراف و تبذير كار نكوهيده‌اى نيست و ترك آن فضيلتى محسوب نمىشود ، هرچند ساده زيستن ، مخصوصا در مواردى كه گروهى از مردم در فشار باشند و همچنين براى پيشوايان و حاكمان اسلامى ، فضيلتى محسوب مىشود .\r\n* * *\r\n\r\n","description":"","footnote":"","page_name":" 137 ","page_number":137},
  {"content":"\r\n . \r\n","description":"","footnote":"","page_name":" 138 ","page_number":138},
  {"content":"\r\n\r\n\r\n210 و من كلام له عليه السّلام و قد سأله سائل عن أحاديث البدع ، و عمّا في أيدي النّاس من اختلاف الخبر ، فقال عليه السّلام :\r\nاز سخنان امام عليه السّلام است اين سخن را امام عليه السّلام در پاسخ كسى فرمود كه از او دربارهء احاديث بدعت‌زا و روايات مختلفى كه در بين مردم است پرسش نمود . « 1 »\r\n\r\nخطبه در يك نگاه\r\nاين خطبه كه عمدتا دربارهء اقسام حديث و راويان حديث سخن مىگويد از سه بخش تشكيل يافته است .\r\nدر بخش اوّل ، امام عليه السّلام به بيان اقسام احاديثى كه در دسترس مردم قرار دارد ، پرداخته و مىفرمايد در ميان آنها حق و باطل و ناسخ و منسوخ و . . . وجود دارد .\r\n\r\n\r\n","description":"","footnote":"\r\n( 1 ) . سند خطبه :\r\nبه گفته نويسندهء مصادر نهج البلاغه اين سخن در بسيارى از كتبى كه قبل از نهج البلاغه تأليف شده گاه با سند كامل و گاه به صورت مرسل آمده است از جمله در كتاب كافى و تحف العقول و خصال صدوق و غيبت نعمانى و در كتابهايى كه بعد از سيّد رضى و نهج البلاغه نوشته شده نيز ديده مىشود ؛ مانند تذكره سبط بن جوزى ، احتجاج طبرسى و اربعين شيخ بهايى . ( مصادر نهج البلاغه ، ج 3 ، ص 115 ) .\r\n","page_name":" 139 ","page_number":139},
  {"content":"\r\n\r\nسپس به مجازات كسانى اشاره مىكند كه به جعل حديث مىپردازند و ضمن روايتى از پيامبر اكرم صلّى اللّه عليه و إله آنها را به آتش دوزخ بشارت مىدهد .\r\nدر بخش دوم اصناف راويان حديث را يادآور مىشود و آنها را به چهار صنف منافقان ، خطاكاران ، ناآگاهان و حافظان صادق تقسيم مىكند .\r\nو در بخش سوم ( آخرين بخش ) به بعضى از ويژگيهاى احاديث پيامبر صلّى اللّه عليه و إله پرداخته و به طريق فهم آنها اشاره مىكند و در پايان ، به دريافت كامل احاديث پيامبر صلّى اللّه عليه و إله از سوى خود اشاره مىفرمايد .\r\nقابل توجّه است كه در كتاب كافى شأن ورودى براى اين خطبه بيان شده كه نشان مىدهد سليم بن قيس هلالى خدمت امام عليه السّلام عرض كرد : من از سلمان و مقداد و ابوذر مطالبى دربارهء تفسير قرآن و احاديثى از پيامبر اكرم صلّى اللّه عليه و إله و شنيده‌ام كه با آنچه در دست مردم است تفاوت دارد . سپس از شما شنيدم احاديثى را كه از اين سه نفر شنيدم تأييد مىكنيد و در دست مردم مطالب زيادى دربارهء تفسير قرآن و احاديث پيامبر ديدم كه شما با آن مخالفيد و معتقديد آنها باطل است ، آيا فكر مىكنيد مردم عمدا دروغ بر پيامبر اكرم بستند و قرآن را به رأى خود تفسير كردند ؟ امام عليه السّلام رو به من كرد و فرمود : اكنون كه سؤال كرده‌اى پاسخ را بشنو ( سپس خطبهء فوق را با اضافاتى از آن حضرت نقل مىكند ) . « 1 »\r\n* * *\r\n\r\n\r\n","description":"","footnote":"\r\n( 1 ) . كافى ، ج 1 ، ص 62 .\r\n","page_name":" 140 ","page_number":140},
  {"content":"\r\n\r\n\r\nبخش اوّل\r\nإنّ في أيدي النّاس حقّا و باطلا ، و صدقا و كذبا ، و ناسخا و منسوخا ، و عامّا و خاصّا ، و محكما و متشابها ، و حفظا و هما ، و لقد كذب على رسول اللّه صلّى اللّه عليه و إله على عهده ، حتّى قام خطيبا ، فقال : « من كذب عليّ متعمّدا فليتبوّأ مقعده من النّار » .\r\n\r\nترجمه\r\nآنچه در دست مردم است گاه حقّ است و گاه باطل ، گاه صدق است و گاه كذب ، گاه ناسخ است و گاه منسوخ ، گاه عام است و گاه خاص ، گاه محكم است و گاه متشابه ، گاه احاديثى است كه به دقّت حفظ و نقل شده ، گاه رواياتى است كه با ظنّ و گمان روايت شده است ، و ( بدانيد ) در زمان حيات رسول خدا صلّى اللّه عليه و إله آن قدر دروغ بر آن حضرت بسته شد كه حضرت به پا خاست و خطبه‌اى خواند و فرمود : هر كس عمدا به من دروغى ببندد بايد جايگاه خويش را در آتش دوزخ مهيّا سازد !\r\n\r\nشرح و تفسير نقّادى روايات\r\nبعد از رحلت پيامبر اكرم صلّى اللّه عليه و إله مدّت نسبتا قابل توجّهى ( بيش از 100 سال ) نوشتن اخبار پيامبر صلّى اللّه عليه و إله از طرف حكومت وقت ، ممنوع شده بود ( به دلايلى كه در جاى خود خواهد آمد ) ولى با اين حال اخبار رسول اللّه صلّى اللّه عليه و إله زبان به زبان مىگشت و گاه اخبار ضدّ و نقيض به پيامبر اكرم صلّى اللّه عليه و إله نسبت داده مىشد و منافقان\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nو دشمنان مخفى و آشكار از اين آشفته بازار استفاده و دروغهايى به نفع خود يا سران نفاق جعل كردند و به پيامبر اكرم صلّى اللّه عليه و إله نسبت دادند ، هر چند در قرون بعد عدّه‌اى براى پالايش اخبار و به دست دادن معيارهاى صدق و كذب به پا خاستند و تدوين كتب حديث و رجال رونق گرفت ؛ امّا همان‌گونه كه گفته شد ، ممنوع بودن كتابت مانع نقل احاديث نشد .\r\nامام عليه السّلام در عبارات كوتاه و پر معناى بالا سرچشمه‌هاى اختلاف اخبار را دقيقا بيان فرموده و آن را در شش چيز خلاصه مىكند و مىفرمايد : « آنچه در دست مردم است گاه حقّ است و گاه باطل ، گاه صدق است و گاه كذب ، گاه ناسخ است و گاه منسوخ ، گاه عام است و گاه خاص ، گاه محكم است و گاه متشابه ، گاه احاديثى است كه به دقت حفظ و نقل شده ، گاه رواياتى است كه با ظنّ و گمان روايت شده است » ؛ ( إنّ في أيدي النّاس حقّا و باطلا ، و صدقا و كذبا ، و ناسخا و منسوخا ، و عامّا و خاصّا ، و محكما و متشابها ، و حفظا و وهما ) .\r\nامام عليه السّلام نخستين سرچشمه را وجود حق و باطل شمرده است كه ممكن است اشاره به عقيدهء حق و باطل باشد . حق‌جويان به دنبال احاديث حق بودند و باطل گرايان احاديث باطل را رواج مىدادند .\r\nصدق و كذب كه نوعى حقّ و باطل در لباس گفتار است نيز عامل ديگرى بود . افرادى دروغگو و كذّاب ، آگاهانه اخبارى جعل مىكردند و به پيامبر اكرم صلّى اللّه عليه و إله نسبت مىدادند و حتى گاهى از حاكمان وقت ، همچون معاويه پاداشهاى كلانى دريافت مىداشتند .\r\nناسخ و منسوخ عامل ديگرى است ، چرا كه بعضى تنها حكم منسوخ را شنيده بودند و آن را نقل مىكردند و بعضى ديگر پى به ناسخ برده بودند و آن را ذكر مىكردند .\r\nوجود عام و خاص عامل چهار مىبود ؛ مثلا بعضى شنيده بودند كه خداوند\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nمعاملات ميان مردم را حلال كرده ، درحالى كه حكم خاص ؛ يعنى استثنائات آن را نشنيده بودند و ديگرى كه استثنا را نقل مىكرد در ظاهر با روايت عام در تضاد بود .\r\nمحكم و متشابه نيز عامل پنجمى بود ، زيرا بعضى اخبار مانند پاره‌اى از آيات قرآن تفسيرهاى متعدّدى را بر مىتافت . سپس اخبار ديگرى صادر مىشد و از آن رفع ابهام مىكرد . عدم دسترسى بعضى از راويان اخبار به اين دو گاه موجب اختلاف اخبار مىشد .\r\nحفظ و وهم ، عامل ششمى بود ، زيرا بعضى از راويان اخبار با دقت تمام خبر را از پيامبر اكرم صلّى اللّه عليه و إله نقل كرده بودند در حالىكه بعضى از راويان بىبند و بار با ظنّ و گمان اخبارى را نقل مىكردند كه با واقعيت انطباق نداشت .\r\nاينها عواملى بود كه دست به دست هم داد و فضاى روايات اسلامى را تا حدى تيره و تار كرد . بعدها در پرتو تلاش دانشمندان حديث و رجال ، تا حد زيادى فضا روشن شده ، هر چند رسوباتى از اخبار مكذوبه باقى ماند .\r\nسپس امام عليه السّلام به ذكر گواه روشنى بر گفتار خود پرداخته مىفرمايد : « در زمان حيات رسول خدا آن قدر دروغ بر آن حضرت بسته شد كه حضرت به پا خاست و خطبه‌اى خواند و فرمود : هر كس عمدا به من دروغى ببندد بايد جايگاه خويش را در آتش دوزخ مهيّا سازد » ؛ ( و لقد كذب على رسول اللّه صلّى اللّه عليه و إله على عهده ، حتّى قام خطيبا ، فقال : « من كذب عليّ متعمّدا فليتبوّأ « 1 » مقعده « 2 » من النّار » ) .\r\nدر حديث ديگرى مىخوانيم كه پيامبر اكرم صلّى اللّه عليه و إله در حجّة الوداع فرمود : « قد كثرت عليّ الكذّابة و ستكثر بعدي ألا فمن كذب عليّ متعمّدا فليتبوّأ مقعده من\r\n\r\n\r\n","description":"","footnote":"\r\n( 1 ) . « فليتبوأ » از ريشهء « بواء » بر وزن « دواء » به معناى مراجعت كردن و منزل گرفتن ، گرفته شده است و به صاف و مسطّح كردن يك محل و مكان نيز گفته مىشود ، بنابراين جمله « فليتبوّأ » يعنى مهيّا و آماده سازد و منزل بگيرد .\r\n( 2 ) . « مقعد » به معناى جايگاه و محلّ نشستن است و گاه به تشك كوچكى كه روى آن مىنشينند نيز اطلاق مىشود .\r\n","page_name":" 143 ","page_number":143},
  {"content":"\r\n\r\nالنّار ؛ دروغگويان نسبت به من بسيار شده‌اند و پس از من بسيار مىشوند . آگاه باشيد هر كس عمدا بر من دروغ ببندد بايد محل خود را در آتش دوزخ آماده سازد » . « 1 »\r\nاين حديث در منابع اهل سنّت نيز آمده است از جمله در مستدرك حاكم و سنن ابن ماجه روايتى به همين مضمون با اندك تفاوت ديده مىشود . « 2 »\r\nبسيارى از شارحان نهج البلاغه بر اين نكته تأكيد كرده‌اند كه حديث فوق علم يقينى براى ما ايجاد مىكند كه بر پيامبر دروغ بسته شد ، زيرا اين حديث اگر صادق باشد مفهوم آن اين است كه بر پيامبر دروغهاى فراوانى بسته شده تا آنجا كه براى هشدار به مردم خطبه مىخواند و كذّابان را به آتش دوزخ تهديد مىكند و اگر اين حديث دروغ باشد حدّاقل همين دروغ به پيامبر اكرم صلّى اللّه عليه و إله بسته شده است .\r\nبه هر حال بىشكّ گروهى از منافقان و دشمنان نفوذى اسلام در عصر پيامبر اكرم صلّى اللّه عليه و إله مىزيستند كه قرآن در سوره‌هاى مختلف به آنها اشاره كرده است و خط نفاق آنان نيز بعد از رسول خدا پررنگ‌تر از سابق ادامه يافت ؛ اينها يكى از عوامل جعل حديث بودند . گروهى نيز بر اثر ناآگاهى و نشناختن ناسخ از منسوخ و محكم از متشابه و عام از خاص و گروهى نيز بر اثر سهل‌انگارى به جعل حديث پرداختند و همين امر فضاى احاديث اسلامى را تاريك ساخت و علماى حديث و رجال را وادار كرد روشنگرى كنند و معيارهاى حديث صحيح از سقيم را تعيين نمايند كه در ذيل اين خطبه به آن اشاره خواهيم كرد .\r\n* * *\r\n\r\n\r\n","description":"","footnote":"\r\n( 1 ) . احتجاج ، ج 2 ، ص 246 .\r\n( 2 ) . مستدرك حاكم ، ج 1 ، ص 111 و 113 ؛ سنن ابن ماجه ، ج 1 ، ص 14 .\r\n","page_name":" 144 ","page_number":144},
  {"content":"\r\n\r\n\r\nبخش دوم\r\nو إنّما أتاك بالحديث أربعة رجال ليس لهم خامس :\r\nرجل منافق مظهر للإيمان ، متصنّع بالسّلام ، لا يتأثّم و لا يتحرّج ، يكذب على رسول اللّه صلّى اللّه عليه و إله متعمّدا ، فلو علم النّاس أنّه منافق كاذب لم يقبلوا منه ، و لم يصدّقوا قوله ، و لكنّهم قالوا : صاحب رسول اللّه صلّى اللّه عليه و إله رآه ، و سمع منه ، و لقف عنه ، فيأخذون بقوله ، و قد أخبرك اللّه عن المنافقين بما أخبرك ، و وصفهم بما وصفهم به لك ، ثمّ بقوا بعده ، فتقرّبوا إلى أئمّة الضّلالة ، و الدّعاة إلى النّار بالزّور و البهتان ، فولّوهم الأعمال ، و جعلوهم حكّاما على رقاب النّاس ، فأكلوا بهم الدّنيا ، و إنّما النّاس مع الملوك و الدّنيا ، إلّا من عصم اللّه ، فهذا أحد الأربعة .\r\n\r\nترجمه\r\nناقلان حديث چهار گروهند و پنجمى ندارد : نخست شخص منافقى است كه اظهار ايمان مىكند و نقاب اسلام بر چهره زده ، نه از گناه باكى دارد و نه از آن دورى مىجويد ، از روى عمد به پيامبر خدا صلّى اللّه عليه و إله و دروغ مىبندد ؛ ( به يقين ) اگر مردم مىدانستند او منافق و دروغگوست از وى نمىپذيرفتند و سخنش را تصديق نمىكردند ؛ ولى ( چون از واقعيت آگاه نبودند ) مىگفتند : او از صحابهء رسول خدا صلّى اللّه عليه و إله است ، آن حضرت را ديده و از او حديث شنيده و مطالب را دريافت داشته است به همين دليل به گفته‌اش ترتيب اثر مىدادند ، در حالى كه خداوند آنچه را لازم بوده از وضع منافقان خبر داده و اوصاف آنان را بر شمرده است . قطعا اين گروه منافقان ( بعد از پيامبر اكرم صلّى اللّه عليه و إله و همگى از ميان نرفتند بلكه\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nبعد از آن حضرت باقى ماندند ( و به كار خود ادامه دادند ) و به پيشوايان ضلالت و دعوت كنندگان به دوزخ با دروغ و بهتان ، تقرّب جستند ( و احاديثى در فضيلت آنها جعل كردند ) آنها نيز ( در مقابل ) مقامات كشور اسلامى را به آن ) منافقان سپردند و آنان را حاكمان بر مردم ساختند و بر گردن مردم سوار كردند و به كمك آنها به خوردن دنيا مشغول شدند . البته مردم نيز ( غالبا ) همراه سلاطين و دنيا هستند مگر كسى كه خداوند او را لغزش باز داشته است . اين يكى از چهار گروه است .\r\n\r\nشرح و تفسير جعل احاديث از سوى منافقان\r\nآنچه در بخش گذشتهء اين خطبه آمد ، اشاره‌اى اجمالى و پرمعنا دربارهء عوامل مختلف اختلاف و تعارض اخبار منقول از پيامبر اكرم صلّى اللّه عليه و إله بود . امام عليه السّلام در اين بخش به شرح و بسط آن پرداخته و راويان حديث را به چهار گروه تقسيم مىكند و موضع هر يك را به طور دقيق مشخص مىسازد .\r\nدر واقع امام عليه السّلام در اين خطبه از يكى از فنون مهم فصاحت و بلاغت كه همان فن اجمال و تفصيل است و در قرآن مجيد كرارا ديده مىشود ، بهره مىگيرد تا مخاطبان خود را به طور دقيق در جريان مطلب بگذارد .\r\nامام عليه السّلام شخص سؤال كننده‌اى را كه در آغاز خطبه به او اشاره شد مخاطب ساخته - هر چند مخاطب همهء مسلمين هستند - مىفرمايد : « ( بدان ) كسانى كه نقل حديث مىكنند ، تنها چهار گروهند و پنجمى ندارد » ؛ ( و إنّما أتاك بالحديث أربعة رجال ليس لهم خامس ) .\r\nسپس امام عليه السّلام از گروه اوّل كه عامل اصلى اختلاف اخبارند ، سخن گفته مىفرمايد : « نخست شخص منافقى است كه اظهار ايمان مىكند و نقاب اسلام بر\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nچهره مىزند ، نه از گناه باكى دارد و نه از آن دورى مىكند و از روى عمد به پيامبر خدا صلّى اللّه عليه و إله دروغ مىبندد » ؛ ( رجل منافق مظهر للإيمان ، متصنّع « 1 » بالإسلام ، لا يتأثّم و لا يتحرّج « 2 » ، يكذب على رسول اللّه صلّى اللّه عليه و إله متعمّدا ) .\r\nدر زمانى كه اسلام و مسلمين ، قدرت كافى پيدا نكرده بودند دشمنان علنا به مقابله بر مىخاستند ؛ ولى بعد از فتح مكّه كه اسلام تمام منطقه را زير سيطره خود قرار داد دشمنان شكست خورده - همانند ديگر جوامع بشرى - لباس نفاق بر تن پوشيدند ، در ظاهر به صفوف مسلمانان پيوستند ؛ ولى در باطن به خرابكارى مرموزانه ادامه دادند و يكى از طرق مهم تخريب آنها اين بود كه اهداف خود را در لباس اخبار پيامبر اكرم صلّى اللّه عليه و إله پوشاندند تا مسلمين را به انحراف بكشانند و به مقاصد سوء خود نزديك كنند . مسلمانان خوش‌باور و ساده‌دل نيز سخنان آنها را به عنوان صحابهء رسول خدا صلّى اللّه عليه و إله پذيرا شدند و مشكل عظيمى در جامعهء اسلامى به وجود آمد .\r\nخوشبختانه آنها چنان در جعل اخبار به نفع بعضى از حاكمان ظلم ، همچون معاويه افراط كردند كه طشت رسواييشان از بام افتاد و بسيارى از مردم از وضع آنها باخبر شدند كه نمونه‌هاى آن در نكات آخر بحث خواهد آمد .\r\nامام عليه السّلام در ادامهء سخن مىافزايد : « اگر مردم مىدانستند او منافق و دروغگوست از وى نمىپذيرفتند و سخنش را تصديق نمىكردند ؛ ولى ( چون از واقعيت آگاه نبودند ) مىگفتند : او از اصحابهء رسول خدا صلّى اللّه عليه و إله است ، آن حضرت را ديده و از او حديث شنيده و مطالب را دريافت داشته است به همين دليل به گفته‌اش ترتيب اثر مىدادند » ؛ ( فلو علم النّاس أنّه منافق كاذب لم يقبلوا منه ، و لم\r\n\r\n\r\n","description":"","footnote":"\r\n( 1 ) . « متصنّع » از ريشهء « صنع » بر وزن « تند » گرفته شده و به معناى كسى است كه ظاهرسازى مىكند و عمل نادرست خود را خوب جلوه مىدهد .\r\n( 2 ) . « يتحرّج » از ريشهء « حرج » به معناى گناه كردن گرفته شده و هنگامى كه به باب تفعّل مىرود به معناى پرهيز از گناه است .\r\n","page_name":" 147 ","page_number":147},
  {"content":"\r\n\r\nيصدّقوا قوله ، و لكنّهم قالوا : صاحب رسول اللّه صلّى اللّه عليه و إله رآه ، و سمع منه ، و لقف « 1 » عنه ، فيأخذون بقوله ) .\r\nاتفاقا يكى از شگردهاى منافقان اين بود كه لباس قداست بر تن همهء صحابه پوشاندند و همه را افرادى مؤمن ، درستكار و صاحب قداست ويژه معرفى كردند تا از اين طريق به مقاصد شوم خود برسند كه شرح اين ماجرا نيز در نكات پايان بحث خواهد آمد ، ان شاء اللّه .\r\nآنگاه امام عليه السّلام براى اثبات گفتار خود به قرآن مجيد استناد مىكند تا هرگونه شك و ترديد را از ذهن مخاطب بزدايد ، مىفرمايد : « خداوند آنچه را لازم بوده از وضع منافقان خبر داده و اوصاف آنان را بر شمرده است » ؛ ( و قد أخبرك اللّه عن المنافقين بما أخبرك ، و وصفهم بما وصفهم به لك ) .\r\nاين سخن ، اشاره به آيات زيادى است كه در سوره‌هاى منافقين ، توبه ، احزاب ، نساء ، بقره و ديگر سوره‌ها آمده است و پرده از وضع منافقان برداشته ، راه و رسم آنها را روشن ساخته و حيله‌ها و دامهاى آنها را بر شمرده است .\r\nآنگاه امام عليه السّلام اضافه مىكند : « سپس اين گروه منافقان ( يك‌باره بعد از پيامبر اكرم صلّى اللّه عليه و إله از ميان نرفتند بلكه ) بعد از آن حضرت باقى ماندند ( و جمعيّت خود را سامان بخشيدند و به كار خود ادامه دادند ) و به پيشوايان گمراهى و دعوت كنندگان به دوزخ با دروغ و بهتان ، تقرّب جستند ( و احاديثى در فضيلت آنها جعل كردند ) آنها نيز مقامات كشور اسلامى را به آن منافقان سپردند و آنان را حاكمان بر مردم ساختند و بر گردن مردم سوار كردند » ؛ ( ثمّ بقوا بعده ، فتقرّبوا إلى أئمّة الضّلالة ، و الدّعاة إلى النّار بالزّور « 2 » و البهتان ، فولّوهم الأعمال ، و جعلوهم\r\n\r\n\r\n","description":"","footnote":"\r\n( 1 ) . « لقف » از ريشهء « لقف » بر وزن « وقف » به معناى گرفتن چيزى با سرعت است كه در تعبيرات معمولى تعبير به ربودن و قاپيدن مىشود .\r\n( 2 ) . « زور » در اصل به معناى چيزى است كه از حدّ وسط به طرفى متمايل شده باشد . از آنجا كه دروغ از حق منحرف شده و به باطل گراييده ، به آن زور گفته مىشود .\r\n","page_name":" 148 ","page_number":148},
  {"content":"\r\n\r\nحكّاما على رقاب النّاس ) .\r\nنتيجه همان شد كه امام عليه السّلام در ادامهء سخن فرموده : « حاكمان جور به وسيلهء آن منافقان و همراه آنها به خوردن دنيا مشغول شدند ( و بيت المال مسلمين را به تاراج بردند ) » ؛ ( فأكلوا بهم الدّنيا ) .\r\nمنظور از پيشوايان ضلالت و گمراهى و دعوت كنندگان به آتش دوزخ در درجهء اوّل حكّام بنى اميّه هستند كه همه چيز اسلام از جمله احاديث پيامبر را ملعبهء خود ساختند تا بر مردم حكومت كنند . بهترين ابزار كار آنها منافقان عصر پيامبر و بازماندگان آنها بودند و بدين وسيله فضاى احاديث نبوى را تيره و تار ساختند .\r\nمتأسّفانه بسيارى از تودهء مردم ، چشم و گوش بسته به دنبال آنها افتادند آن گونه كه امام عليه السّلام در ادامهء اين سخن فرموده : « مردم نيز ( غالبا ) همراه سلاطين و دنيا هستند مگر كسى كه خداوند او را لغزش بازداشته است » ؛ ( و إنّما النّاس مع الملوك و الدّنيا ، إلّا من عصم اللّه ) .\r\nجملهء معروف « النّاس على دين ملوكهم » گرچه به اين صورت در روايات اسلامى وارد نشده « 1 » ؛ ولى واقعيّتى است كه مضمون آن هم در روايات و هم در گفته‌هاى بزرگان ديده مىشود كه هرگاه گروه فاسد و مفسد با نقشه‌هاى حساب شده و تبليغات گسترده وارد ميدان شوند ، مىتوانند افكار عمومى را فريب داده و گروههاى زيادى را به دنبال خود بكشانند . اين مطلب نه تنها در تاريخ گذشته و در صدر اسلام بعد از پيامبر اكرم صلّى اللّه عليه و إله ديده مىشود ، امروز هم در بسيارى از كشورهاى پيشرفتهء دنيا وجود دارد كه ائمّهء ضلال با استفاده از تبليغات پر حجم\r\n\r\n\r\n","description":"","footnote":"\r\n( 1 ) . پدر مرحوم شيخ بهايى در كتاب أصول الأخيار إلى اصول الاخبار ، ص 30 از آن به عنوان « المثل السائر » ( ضرب المثل معروف ) ياد كرده است و همچنين مرحوم ملّا صالح مازندرانى در شرح اصول كافى ، ج 12 ، ص 560 ؛ ولى در كتاب كشف الغمّة ، ج 2 ، ص 230 بعد از ذكر اين جمله مىگويد : « كما ورد في الحديث و المثل ؛ همان‌گونه كه در حديث و در مثل وارد شده است » .\r\n","page_name":" 149 ","page_number":149},
  {"content":"\r\n\r\nرسانه‌هايى كه در اختيار دارند و به كمك منافقانى كه در هر جامعه‌اى ديده مىشوند ، بر مردم مسلّط شده افكارشان را مىدزدند و آنها را فريب داده به دنبال خود مىكشانند .\r\nامام عليه السّلام در پايان اين بخش از خطبه مىفرمايد : « اين يكى از چهار گروه است » ؛ ( فهذا أحد الأربعة ) .\r\n\r\nنكته‌ها\r\n\r\n1 . منافقان در عصر رسول خدا صلّى اللّه عليه و إله\r\nكسانى كه با قرآن آشنا هستند به خوبى مىدانند كه در سوره‌ها و آيات مختلف نكوهش شديدى از منافقان شده و اين نشان مىدهد كه آنها جمعيّت كمى نبودند و برنامهء آنها از آنجا شروع شد كه پيغمبر اكرم صلّى اللّه عليه و إله به مدينه آمد و مورد استقبال گرم دو قبيلهء بزرگ اوس و خزرج قرار گرفت و حكومت اسلامى تشكيل شد .\r\nامّا گروهى كه منافع خود را با ظهور اسلام در خطر ديدند به ظاهر ، اسلام را پذيرفتند ؛ ولى در واقع با پيغمبر اكرم صلّى اللّه عليه و إله و آيين او دشمن بودند .\r\nبا اينكه منافقان سعى در استتار خويش داشتند ، در لحظات حساس كه طوفانهاى سياسى و اجتماعى مىوزيد نقاب از چهرهء آنها كنار مىرفت و شناخته مىشدند ، گاه با كناره‌گيرى از جنگ ، گاه با طرح مسجد ضرار ، گاه با جاسوسى براى مشركان در آستانهء فتح مكّه و گاه از طريق دامن زدن به مسئلهء افك ، چهرهء واقعى خود را نشان مىدادند .\r\nمسألهء نفاق بعد از فتح مكّه گسترش بيشترى پيدا كرد ، زيرا ابو سفيان دشمن شمارهء يك اسلام و هواخواهان او از ترس جان ، اسلام را ظاهرا پذيرفتند ؛ ولى هر زمان در انتظار فرصتى براى ضربه زدن به آن بودند .\r\n\r\n","description":"","footnote":"","page_name":" 150 ","page_number":150},
  {"content":"\r\n\r\n\r\n2 . منافقان بعد از رسول خدا\r\nبعد از پيامبر اكرم صلّى اللّه عليه و إله ميدان براى فعاليت گسترده‌تر منافقان گشوده شد و به گفتهء ابن ابى الحديد با انقطاع وحى و رحلت پيامبر اكرم ، كسى نبود كه آنها را توبيخ كند و مردم را به پرهيز از آنان فراخواند ، گاه با شدّت و گاه با ملايمت ضربه بر پيكرشان وارد سازد . « 1 »\r\nاز سوى ديگر فتح بلاد و كثرت غنائم ، بسيارى از مسلمانان را به خود مشغول كرد و از توطئه‌هاى منافقان غافل ساخت به خصوص اينكه در دوران خلفا بسيارى از منافقان در پستهاى حساس مناطق اسلامى ، جاى گرفتند . يكى از توطئه‌هاى خطرناك منافقان براى ضربه زدن به اسلام از يك سو و تقرّب به خلفا از سوى ديگر ، جعل احاديث مطابق ميل سران حكومت بود و اين مطلب در زمان معاويه به اوج خود رسيد . داستان آن در بسيارى از كتابها آمده است كه معاويه حتى با بعضى از صحابه قرار و مدار مىگذاشت كه اگر فلان حديث را جعل كنيد فلان مبلغ كلان به شما داده خواهد شد .\r\nمنافقان گاه احاديث پيامبر اكرم صلّى اللّه عليه و إله را تحريف كرده و به كلّى تغيير مضمون مىدادند ؛ مانند حديثى كه از پيامبر اكرم صلّى اللّه عليه و إله نقل شده كه فرمود : « إذا رأيتم معاوية يخطب على منبري فاقتلوه ؛ هنگامى كه معاويه را بر منبر من ببينيد كه خطبه مىخواند او را به قتل برسانيد » . « 2 » حسن بصرى مىگويد : ابو سعيد خدرى مىگفت : « فلم نفعل و لم نفلح ؛ ما دستور پيامبر را اجرا نكرديم و رستگار نشديم » ولى منافقان كذّاب حديث را به اين صورت تحريف كردند كه پيامبر فرمود : « إذا رأيتم معاوية يخطب على منبري فاقبلوه فإنّه أمين مأمون ؛ هرگاه ديديد معاويه بر منبر من خطبه مىخواند از او پذيرا شويد ، زيرا از هر نظر امين است » . « 3 »\r\n\r\n\r\n","description":"","footnote":"\r\n( 1 ) . شرح نهج البلاغهء ابن ابى الحديد ، ج 11 ، ص 41 .\r\n( 2 ) . همان مدرك ، ج 15 ، ص 176 .\r\n( 3 ) . شرح نهج البلاغهء مرحوم تسترى ، ج 7 ، ص 212 و تاريخ بغداد ، ج 1 ، ص 275 . خطيب بغدادى بعد از نقل -\r\n","page_name":" 151 ","page_number":151},
  {"content":"\r\n\r\nابن ابى الحديد مىگويد : « معاويه به واليان شهرها نامه نوشت و طى بخشنامه‌اى به همهء آنان ابلاغ كرد كه هركس فضائل و مناقب عثمان را نقل مىكند ، مورد احترام ويژه قرار دهند و هركس روايتى در فضيلت وى نقل كند نام او و پدر و خويشاوندانش را بنويسند تا به همهء آنان پاداش دهيم . مدّتى بر اين منوال گذشت . معاويه بخشنامهء ديگرى صادر كرد و طى آن نوشت : احاديث در فضايل و مناقب عثمان فزونى يافت ، از اين پس از مردم بخواهيد تا در فضايل ديگر صحابه مخصوصا آن دو خليفه به نقل حديث پردازند و هر حديثى در فضيلت على نقل شده با نقل مشابه آن دربارهء صحابهء ديگر به مقابلهء با آن برخيزند » . « 1 »\r\nگرچه بعد از اين زمان گروهى از محدّثان راستين به نقّادى احاديث پرداختند ؛ ولى جرأت نكردند در احاديثى كه صحابه آن را نقل كرده بودند انگشت انكار بگذارند ، چرا كه صحابه بودند ! » . « 2 »\r\n\r\n3 . آيا همهء صحابه عادل بودند ؟\r\nدربارهء صحابهء پيامبر اكرم صلّى اللّه عليه و إله دو عقيدهء مختلف وجود دارد ؛ گروهى معتقدند همهء آنها بدون استثنا افراد صالح و صادق و عادلى بودند و همه در هاله‌اى از قداست قرار دارند ، بنابراين احاديث آنها از پيامبر اكرم مطلقا مورد قبول است و كمترين ايرادى به آنها نمىتوان گرفت و اگر كار خلافى از آنها ببنيم مانند تصرّفات نادرست خليفهء سوم در بيت المال و آتش افروزى طلحه و زبير براى جنگ جمل و شورش معاويه برضدّ امام مسلمين على عليه السّلام و امثال آن بايد به\r\n\r\n\r\n","description":"","footnote":"\r\n- اين حديث اضافه مىكند كه اين حديث را جز با يك سند نيافتم ، در حالى كه بسيارى از رجال اين سند افراد مجهول الحالى هستند .\r\n( 1 ) . شرح نهج البلاغهء ابن ابى الحديد ، ج 11 ، ص 44 - 46 .\r\n( 2 ) . همان مدرك ، ص 42 .\r\n","page_name":" 152 ","page_number":152},
  {"content":"\r\n\r\nتوجيه‌گرى بپردازيم و بگوييم : حدّاكثر اين است كه آنها مجتهد بودند و در اجتهاد خود خطا كردند . گروه ديگرى معتقدند : گرچه در ميان صحابه افراد صادق و با تقوا فراوان بودند ولى افراد منافق يا ناصالح وجود داشتند كه پيامبر اسلام از آنها بيزارى مىجست و قرآن مجيد هم بارها از آنها نكوهش كرده حتى گاهى عدّه‌اى را لعن نموده است .\r\nطرفداران تنزيه مطلق دليل قانع كننده‌اى بر گفتار خود ندارند و سخنان آنها بر خلاف صريح بسيارى از آيات قرآن و مخالف تاريخ اسلام است .\r\nدرست است كه قرآن مجيد در بعضى از آيات مهاجران و انصار را ستوده و  « رَضِيَ اللَّهُ عَنْهُمْ وَ رَضُوا عَنْهُ » *  دربارهء آنها فرموده ، ولى هنگامى كه اين گونه آيات را در برابر آيات ديگر كه نكوهش شديد از بعضى از صحابه مىكند و آنها را آلت دست شيطان مىشمرد ( سورهء آل عمران ، آيهء 155 ) يا بعضى را بالخصوص به عنوان فاسق معرفى مىكند ( سورهء حجرات ، آيهء 6 ) يا مىگويد بعضى از آنها در تقسيم زكات يا غنائم به پيامبر اعتراض كردند و آن حضرت را منحرف از مسير عدالت دانستند ( سورهء توبه ، آيهء 58 ) يا بعضى از آنها به بهانه‌هاى واهى از جهاد فرار مىكردند ( احزاب ، آيهء 12 و 13 ) يا گروهى رسما منافق بودند ( آيات سورهء توبه و آيات نخستين سورهء بقره و سورهء منافقين ) آرى ! هنگامى كه اين آيات را در كنار هم مىگذاريم يقين پيدا مىكنيم كه آنها چند گروه بودند : اوّل پاكان صالحان كه در آيهء 100 سورهء توبه به آنها اشاره شده ، دوم مؤمنان خطاكار كه در آيهء 102 توبه از آنها ياد شده ، سوم افراد آلوده و گنهكار كه در آيهء 6 حجرات ذكرى از آنها به ميان آمده ، چهارم منافقان تبهكار كه مخصوصا در آيهء 101 توبه و آيات فراوان ديگر از آنها نكوهش شده و به اين ترتيب اين حقيقت بر ما روشن مىشود كه داستان تنزيه همهء صحابه افسانه‌اى بيش نيست كه گويا جمعى از هواخواهان خلفاى نخستين براى قطع زبان اعتراض بر اعمال آنها ، اين نغمه را\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nسر دادند و مخصوصا حاكمان بنى اميّه ( معاويه و جمعى از اطرافيان او كه ظاهرا جمعى از صحابه بودند ) بيش از همه با آن همه جناياتى كه داشتند خود را از اين طريق تبرئه كردند .\r\nولى خوشبختانه محقّقان اهل سنّت نيز امروز به اين حقيقت پىبرده و در كتابهاى بسيارى به نقد نظريهء تنزيه ، پرداخته‌اند . « 1 »\r\nكلام امام امير المؤمنين على عليه السّلام در خطبهء بالا نشان مىدهد كه اوّلا اين اعتقاد ( عقيدهء تنزيه صحابه ) در عصر آن حضرت در ميان گروهى وجود داشت و مىگفتند : « فلان كس از صحابهء پيامبر است و سخن او حجّت است » و ثانيا امام آن را نفى مىكند و مىگويد : « گروهى از منافقان در ميان صحابه نفوذ كرده بودند و خود را در صف آنها قرار داده بودند » .\r\n* * *\r\n\r\n\r\n","description":"","footnote":"\r\n( 1 ) . از جمله كسانى را كه از علماى اهل سنّت به نقد اين نظريه پرداخته‌اند « احمد حسين يعقوب » در كتاب نظرية عدالة الصحابة و « شيخ محمود ابوريّة » در كتاب شيخ المضيره ، ابو هريره مىتوان نام برد .\r\n","page_name":" 154 ","page_number":154},
  {"content":"\r\n\r\n\r\nبخش سوم\r\nو رجل سمع من رسول اللّه شيئا لم يحفظه على وجهه ، فوهم فيه ، و لم يتعمّد كذبا ، فهو في يديه ، و يرويه و يعمل به ، و يقول : أنا سمعته من رسول اللّه صلّى اللّه عليه و إله ، فلو علم المسلمون أنّه و هم فيه لم يقبلوه منه ، و لو علم هو أنّه كذلك لرفضه !\r\nو رجل ثالث ، سمع من رسول اللّه صلّى اللّه عليه و إله شيئا يأمر به ، ثمّ إنّه نهى عنه ، و هو لا يعلم ، أو سمعه ينهى عن شئ ، ثمّ أمر به و هو لا يعلم ، فحفظ المنسوخ ، و لم يحفظ النّاسخ ، فلو علم أنّه منسوخ لرفضه ، و لو علم المسلمون إذ سمعوه منه أنّه منسوخ لرفضوه .\r\n\r\nترجمه\r\n( ديگر از عوامل احاديث اين است كه ) كسى از رسول خدا صلّى اللّه عليه و إله چيزى را شنيده است ؛ امّا به صورت صحيح آن را به خاطر نسپرده و در آن اشتباه نموده ، هر چند از روى علم و عمده به آن حضرت دروغ نبسته است . اين حديث آميخته با خطا در اختيار اوست و آن را روايت و به آن عمل مىكند و مىگويد : من آن را از رسول خدا صلّى اللّه عليه و إله شنيده‌ام . اگر مسلمانان مىدانستند او در مورد آن حديث گرفتار اشتباه شده آن را از او نمىپذيرفتند و اگر خود او نيز مىدانست چنين است آن را رها مىكرد .\r\nگروه سوم كسانى هستند كه حديثى از پيغمبر اكرم صلّى اللّه عليه و إله شنيده‌اند كه در آن به چيزى امر فرموده ، سپس ( در حديث ديگرى ) از آن نهى كرده ( و حكم اوّل را نسخ فرموده ) در حالى كه آن شنونده از حكم دوم باخبر نبوده ( و نمىدانسته كه\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nحكم ناسخ جاى منسوخ را گرفته است ) يا از پيغمبر صلّى اللّه عليه و إله نهى دربارهء چيزى شنيده است كه بعدا به آن امر فرموده ، در حالى كه اين شخص ( از حكم دوم ) آگاه نشده است . به اين ترتيب در حقيقت اين شخص منسوخ را فراگرفته و حفظ كرده ؛ ولى ناسخ را حفظ نكرده است . اگر او مىدانست آنچه را شنيده است نسخ شده آن را رها مىساخت و اگر مسلمانان هنگامى كه آن حكم را از وى شنيدند مىدانستند نسخ شده است آن را ترك مىكردند .\r\n\r\nشرح و تفسير احاديث ناسخ و منسوخ\r\nدر اين بخش از خطبه ، امام عليه السّلام به دو قسمت دير از عوامل اختلاف و تعارض احاديث اشاره مىكند ؛ نخست مىفرمايد : « ( ديگر از عوامل اختلاف حديث اين است كه ) كسى از رسول خدا صلّى اللّه عليه و إله چيزى را شنيده است ؛ امّا به صورت صحيح آن را به خاطر نسپرده و در آن اشتباه نموده ، هر چند از روى علم و عمد به آن حضرت دروغ نبسته است . اين حديث آميخته با خطا در اختيار اوست و آن را روايت و به آن عمل مىكند و مىگويد من آن را از رسول خدا صلّى اللّه عليه و إله شنيده‌ام » ؛ ( و رجل سمع من رسول اللّه شيئا لم يحفظه على وجهه ، فوهم فيه ، و لم يتعمّد كذبا ، فهو في يديه ، و يرويه و يعمل به ، و يقول : أنا سمعته من رسول اللّه صلّى اللّه عليه و إله ) .\r\nاين اشتباه كارى ، گاه از سهل انگارى و تسامح و تساهل ناشى مىشود و گاه از عدم آگاهى به مفاهيم الفاظ و جمله و گاه به سبب اينكه انسان جايز الخطا و محل سهو و نسيان است . سبب آن هر چه باشد نتيجه آن يكى است و آن انتقال ناصحيح به ديگران است .\r\nمثلا در حديثى از عبد اللّه عمر مىخوانيم كه پيغمبر خدا صلّى اللّه عليه و إله فرمود : « إنّ الميّت ليعذّب ببكاء أهله عليه ؛ ميّت به سبب گريه بستگانش بر او عذاب مىشود » .\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nهنگامى كه اين حديث به ابن عباس رسيد گفت عبد اللّه عمر در نقل حديث خطا كرده قضيه اين است كه پيغمبر اكرم صلّى اللّه عليه و إله از كنار قبر يك يهودى مىگذشت فرمود : « إنّ أهله ليبكون عليه و هو يعذّب ؛ خانواده او براى او گريه مىكنند در حالى كه او در عذاب است » . « 1 »\r\nلذا در علم درايه يكى از شرايط قبول حديث را ضابط بودن راوى شمرده‌اند كه بايد هوشيار باشد ، مطلب را خوب بگيرد و خوب منتقل كند .\r\nاين نكته نيز قابل توجّه است كه نقل به معنا را بسيارى از بزرگان علما مجاز شمرده‌اند ؛ يعنى راوى مجبور نيست عين الفاظ را منتقل كند ، بلكه مىتواند محتواى الفاظ را در قالب ديگرى بريزد و نقل كند و مىدانيم نقل به كلام كار ساده‌اى نيست و گاه راوى در نقل به معنا گرفتار خطا مىشود .\r\nسپس در ادامهء سخن مىفرمايد : « اگر مسلمانان مىدانستند او در مورد آن حديث گرفتار اشتباه شده آن را از او نمىپذيرفتند و اگر خود او نيز مىدانست چنين است آن را رها مىكرد » ؛ ( فلو علم المسلمون أنّه و هم فيه لم يقبلوه منه ، و لو علم هو أنّه كذلك لرفضه ! ) .\r\nبنابراين راوى در اين گونه موارد سوء نيّتى نداشته ، هرچند كار او نادرست بوده و ممكن است ناخواسته سبب گمراهى گروهى گردد .\r\nبسيارى از چنين اشتباهاتى به سبب آن است كه راوى صدر و ذيل روايت را نقل نمىكند و مفهوم جمله به واسطهء آن دگرگون مىشود ؛ مثلا در حديثى از امام علىّ بن موسى الرّضا عليه السّلام مىخوانيم : كسى در محضرش عرض كرد مردم روايتى به اين مضمون از پيامبر صلّى اللّه عليه و إله نقل مىكنند : « إنّ اللّه خلق آدم على صورته ؛ خداوند آدم را به شكل خودش آفريد » . امام فرمود : خداوند آنها را بكشد آغاز حديث را حذف كرده‌اند اصل حديث چنين است كه پيامبر اكرم صلّى اللّه عليه و إله از كنار دو نفر عبور\r\n\r\n\r\n","description":"","footnote":"\r\n( 1 ) . شرح نهج البلاغهء ابن ابى الحديد ، ج 11 ، ص 47 .\r\n","page_name":" 157 ","page_number":157},
  {"content":"\r\n\r\nكرد كه به يكديگر دشنام مىدادند يكى به ديگرى گفت : قبّح اللّه وجهك و وجه من يشبهك ؛ خداوند صورت تو و صورت هركس را شبيه توست سياه كند . پيامبر فرمود : يا عبد اللّه لا تقل هذا لأخيك فإنّ اللّه عزّ و جلّ خلق آدم على صورته ؛ اى بندهء خدا اين سخن را به برادرت مگو ، زيرا خداوند آدم را هم شبيه او آفريد ( در واقع تو به همهء انسانها از آدم گرفته تا آخر دشنام مىدهى ) . « 1 »\r\n* * * آنگاه امام عليه السّلام دربارهء گروه سوم از راويان اخبار ، مىفرمايد : « سوم كسى است كه حديثى از پيغمبر اكرم صلّى اللّه عليه و إله شنيده كه در آن به چيزى امر فرموده ، سپس ( در حديث ديگرى ) از آن نهى كرده در حالى كه آن شنونده از اين باخبر نبوده ( كه حكم اوّل نسخ شده و حكم ناسخ جاى آن را گرفته است ) يا از پيغمبر صلّى اللّه عليه و إله نهى دربارهء چيزى شنيده است كه بعدا به آن امر فرموده ، در حالى كه اين شخص ( از حكم دوم ) آگاه نشده است . به اين ترتيب در حقيقت اين شخص منسوخ را فرا گرفته و حفظ كرده ؛ ولى ناسخ را حفظ نكرده است » ؛ ( و رجل ثالث ، سمع من رسول اللّه صلّى اللّه عليه و إله شيئا يأمر به ، ثمّ إنّه نهى عنه ، و هو لا يعلم ، أو سمعه ينهى عن شيء ، ثمّ أمر به و هو لا يعلم ، فحفظ المنسوخ ، و لم يحفظ النّاسخ ) .\r\nمسئلهء نسخ از مسائل مسلّم اسلامى است كه به طور محدود در احكامى در اصل نزول قرآن صورت گرفته است ؛ يعنى در آغاز ، حكمى براى زمان محدودى نازل شده سپس اين حكم برداشته شده و حكم لازم و پايدار به جاى آن نشسته است ؛ مثلا مسلمانان در آغاز ظهور اسلام مأمور بودند به سوى بيت المقدس نماز گزارند اين امر در دوران اقامت پيامبر در مكّه و كمى بعد در مدينه نيز ادامه داشت . اين حكم - شايد به اين دليل كه كعبه در آن زمان به بتكده‌اى تبديل شده بود - هنگامى كه پيغمبر اكرم پايه‌هاى توحيد را محكم ساخت نسخ شد و همهء\r\n\r\n\r\n","description":"","footnote":"\r\n( 1 ) . عيون اخبار الرضا ، ج 2 ، ص 110 ؛ بحار الانوار ، ج 4 ، ص 11 .\r\n","page_name":" 158 ","page_number":158},
  {"content":"\r\n\r\nمسلمانان در سال دوم بعد از هجرت پيامبر مأمور شدند به سوى كعبه نماز بخوانند .\r\nهمين معنا در روايات پيامبر صلّى اللّه عليه و إله نيز جارى است ؛ گاه پيامبر حكمى را بيان مىفرمود كه در واقع موقت بود ؛ ولى زمان آن بيان نمىشد . سپس اين حكم منسوخ مىشد و حكم دائمى جاى آن را مىگرفت ؛ مثلا پيغمبر اكرم صلّى اللّه عليه و إله در حديثى فرمود : « نهيتكم عن ثلاث ؛ نهيتكم عن زيارة القبور ، ألا فزوروها و نهيتكم عن إخراج اللّحوم ألأضاحي من منى بعد ثلاث ألا فكلوا و ادّخروا و نهيتكم عن النّبيذ ألا فانبذوا و كلّ مسكر حرام ؛ من شما را از سه چيز نهى كرده بودم ( و اكنون به شما مىگويم انجام دهيد ) شما را از زيارت قبور نهى كرده بودم اكنون مىگويم به زيارت قبور برويد و شما را از بيرون بردن گوشتهاى قربانى ( در ايّام حج ) از منا بعد از سه روز نهى كرده بودم ( اشاره به اينكه همه بايد در آنجا مصرف شود ) اكنون مىگويم هم از آنها گوشتها بخوريد و هم ذخيره كنيد ( و به بيرون از منا ببريد ) و قبلا شما را از « نبيذ » « 1 » نهى مىكردم الان مىگويم : نبيذ حلال است ؛ ولى هر مسكرى حرام است » . « 2 »\r\nبنابراين كسى مىتواند اخبار صحيح پيامبر را نقل كند كه احاطهء كاملى به همهء احاديث داشته باشد ؛ ناسخ و منسوخ را بشناسد و هريك را در جايگاه خود جاى دهد .\r\nموضوع عام و خاص نيز همچون ناسخ و منسوخ است به اين ترتيب كه گاهى حكم عامى گفته مىشود كه شامل همه افراد است ؛ مثلا در حديثى از پيغمبر اكرم صلّى اللّه عليه و إله نقل شده است : « النّاس مسلّطون على أموالهم ؛ مردم بر اموال\r\n\r\n\r\n","description":"","footnote":"\r\n( 1 ) . منظور از نبيذ حلال اين است كه مسلمانان هنگامى كه وارد مدينه شدند عدّه‌اى به خاطر سردى آب مدينه گرفتار ناراحتى مزاج شدند ، پيامبر اكرم دستور داد در ظرف‌هاى ذخيرهء آب مقدارى خرما بيندازند تا سردى آب بر طرف شود و چنين كردند ولى به مقدارى نبود كه خرما تخمير و آب مبدّل به شراب شود و لذا در ذيل روايت مىفرمايد : « هر مسكرى حرام است » .\r\n( 2 ) . وسائل الشيعه ، ج 10 ، باب 41 از ابواب ذبح ، ح 7 .\r\n","page_name":" 159 ","page_number":159},
  {"content":"\r\n\r\nخويش سلطه كامل دارند » « 1 » ولى در جاى ديگر مىفرمايد : « لا ضرر و لا ضرار في الاسلام ؛ هيچ كس حق ندارد ضرر و زيانى به عمد يا به غير عمد به ديگرى برساند » . « 2 » به اين ترتيب سلطه بر اموال محدود به جايى مىشود كه موجب ضرر و زيانى به ديگران نباشد .\r\nكسانى كه حكم عام را شنيده‌اند و از خاص بىخبر بوده‌اند ، كلام پيامبر صلّى اللّه عليه و إله را به‌گونه‌اى به ديگران مىرسانند كه با حكم خاص تناقض دارد ؛ ولى آنها كه هردو را شنيده‌اند و در كنار هم قرار داده‌اند مىدانند كه هيچ تضادى درميان آنها نيست .\r\nدر پايان اين بخش امام عليه السّلام مىفرمايد : « اگر او ( كسى كه حكم منسوخ را نقل مىكند ) مىدانست آنچه را شنيده است نسخ شده آن را رها مىساخت و اگر مسلمانان هنگامى كه آن حكم را از وى شنيدند مىدانستند نسخ شده است آن را ترك مىكردند » ؛ ( فلو علم أنّه منسوخ لرفضه ، و لو علم المسلمون إذ سمعوه منه أنّه منسوخ لرفضوه ) .\r\nبه اين ترتيب ، بخشى از اختلاف اخبار از عدم احاطه به روايات ناسخ و منسوخ پيغمبر اكرم صلّى اللّه عليه و إله نشأت مىگيرد بىآنكه سوءنيّتى از سوى راويان در كار باشد .\r\n\r\nنكته نسخ در احكام شرع\r\nگرچه موارد نسخ در آيات قرآن و روايات پيغمبر صلّى اللّه عليه و إله محدود و معدود است ؛ ولى اين مسئله اهميّت خاص دارد ؛ هم از نظر ارتباط آن با مسائل اعتقادى و ارتباطش با مسائل مربوط به نبوّت و احكام .\r\n\r\n\r\n","description":"","footnote":"\r\n( 1 ) . بحار الانوار ، ج 2 ، ص 272 ، ح 7 .\r\n( 2 ) . كافى ، ج 5 ، ص 292 ، ح 22 ؛ و سنن ابن داود ، ج 2 ، ص 118 .\r\n","page_name":" 160 ","page_number":160},
  {"content":"\r\n\r\nجمعى سؤال مىكنند : چگونه ممكن است حكمى از سوى خدا بر پيامبر اكرم صلّى اللّه عليه و إله وحى گردد كه ظاهر آن جاودانگى و هميشگى آن است ؛ ولى بعد از مدتى منسوخ شود و حكم ديگرى كه غالبا ضدّ آن است جاى آن را بگيرد با اينكه علم خدا نامحدود است و علم پيغمبر اكرم صلّى اللّه عليه و إله نيز متكى به وحى الهى است ؟\r\nدر مورد احكام عرفى و بشرى نسخ فراوان است و چيز عجيبى نيست ، زيرا مسائلى را بررسى كرده احكامى وضع مىكنند ؛ ولى در عمل ضعفها و نارساييهاى آن آشكار مىشود و آن را نسخ مىكنند و اگر از اوّل عيوب و اشكالات آن را مىدانستند چه بسا وضع حكم نمىشد ؛ ولى به يقين در مورد احكام الهى اين مطلب صادق نيست ، پس نسخ در آنها چگونه تصور مىشود ؟\r\nبا توجّه به يك نكته پاسخ اين سؤال روشن مىشود و آن اينكه : نسخ در احكام الهى به جهت تغيير موضوع است ؛ به بيان ديگر از روز نخست عمر آن حكم محدود به زمان خاصى بوده ، هرچند طبق مصالحى در آغاز به پايان حكم اشاره نشده است .\r\nمثلا حكم دادن صدقه قبل از نجوا كه در آيهء 12 و 13 سورهء مجادله نازل شده در آغاز براى آزمودن اصحاب پيغمبر صلّى اللّه عليه و إله بوده و تفهيم اين نكته كه سخنان در گوشى افراد مختلف با پيغمبر صلّى اللّه عليه و إله غالبا غير ضرورى بوده و بايد ترك شود تا سوءظن را در افراد برنيانگيزد ، لذا هنگامى كه دستور صدقه قبل از « نجوا » داده شد همهء اصحاب آن را ترك كردند جز على عليه السّلام كه صدقه‌اى داد و در امر لازمى با پيامبر صلّى اللّه عليه و إله نجوا كرد و اين افتخار در صفحات زندگى آن حضرت رقم خورد كه تنها كسى كه به آيهء نجوا عمل كرد اوست .\r\nبعد از اين واقعه آيهء ديگرى نازل شد و حكم صدقه قبل از نجوا را نسخ كرد و همگى دانستند كه نجواهاى آنها غالبا غير ضرورى است و از آن خوددارى كردند .\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nموارد نسخ چه در قرآن و چه در احاديث همه از اين قبيل است كه حكمى در شرايط خاص براى مدّت محدودى وضع مىشده و بعد از تغيير شرايط نسخ مىگرديده است .\r\nاين نكته نيز قابل توجّه است كه نسخ طبق آنچه در بالا آمد تنها در زمان پيغمبر - زمانى كه باب وحى گشوده بود - صورت مىگرفت و بعد از آن حضرت هيچ گونه نسخى صورت نگرفت . « 1 »\r\n* * *\r\n\r\n\r\n","description":"","footnote":"\r\n( 1 ) . توضيح بيشتر دربارهء نسخ در پيام امام امير المؤمنين عليه السّلام ، ج 1 ، ص 239 و 250 ذيل خطبهء اوّل و در تفسير نمونه ، ج 1 ، ذيل آيهء 106 سورهء بقره آمده است ، و از آن مشروح‌تر در كتاب انوار الأصول ، ج 1 ، ص 177 به بعد .\r\n","page_name":" 162 ","page_number":162},
  {"content":"\r\n\r\n\r\nبخش چهارم\r\nو آخر رابع ، لم يكذب على اللّه ، و لا على رسوله ، مبغض للكذب خوفا من اللّه ، و تعظيما لرسول اللّه صلّى اللّه عليه و إله و لم يهم ، بل حفظ ما سمع على وجهه ، فجاء به على ما سمعه ، لم يزد فيه و لم ينقص منه ، فهو حفظ النّاسخ فعمل به ، و حفظ المنسوخ فجنّب عنه ، و عرف الخاصّ و العامّ ، و المحكم و المتشابه ، فوضع كلّ شيء موضعه .\r\nو قد كان يكون من رسول اللّه صلّى اللّه عليه و إله الكلام له و جهان : فكلام خاصّ ، و كلام عامّ ، فيسمعه من لا يعرف ما عنّى اللّه ، سبحانه ، به ، و لا ما عنّى رسول اللّه صلّى اللّه عليه و إله فيحمله السّامع ، و يوجّهه على غير معرفة بمعناه ، و ما قصد به ، و ما خرج من أجله ، و ليس كلّ أصحاب رسول اللّه صلّى اللّه عليه و إله من كان يسأله و يستفهمه ، حتّى إن كانوا ليحبّون أن يجيء الأعرابيّ و الطّاريء ، فيسأله عليه السّلام حتّى يسمعوا ، و كان لا يمرّ بي من ذلك شيء إلّا سألته عنه و حفظته ، فهذه وجوه ما عليه النّاس في اختلافهم ، و عللهم في رواياتهم .\r\n\r\nترجمه\r\nچهارمين شخص ( ناقل حديث ) كسى است كه نه دروغ به خدا بسته ، نه بر پيامبرش ( و به طور كلى ) او همواره دروغ را به سبب خوف از خدا و تعظيم پيامبر صلّى اللّه عليه و إله دشمن مىدارد و در آنچه ( از پيامبر اكرم ) شنيده ، اشتباهى ( بر اثر سهل انگارى ) براى او پيش نيامده است ، بلكه آنچه را شنيده است به طور كامل حفظ نموده و همان‌گونه كه شنيده بىكم و كاست آن را نقل كرده است او ناسخ را حفظ كرده و به آن عمل مىكند و از منسوخ آگاه است و از آن دورى مىگزيند ، خاص و\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nعام و محكم و متشابه را شناخته و هر كدام را در جايگاه خود قرار داده است ( زيرا ) گاه سخنى از رسول خدا صلّى اللّه عليه و إله صادر مىشد كه دو گونه بود ؛ گاه كلامى بود كه جنبهء خصوصى داشت و گاه كلامى كه داراى جنبهء عمومى بود ، در اين ميان بعضى از كسانى كه مقصود خدا و رسول اللّه صلّى اللّه عليه و إله را نمىدانستند آن را مىشنيدند و حفظ مىكردند و بدون توجّه ، آن را بر خلاف معنا و مقصود و هدف واقعى آن تفسير مىكردند و چنان نبود كه همهء صحابهء رسول خدا صلّى اللّه عليه و إله ( پيوسته ) از او پرسش كنند و مسائل مختلف را جويا شوند ، تا آنجا كه عدّه‌اى دوست مىداشتند مرد عرب يا سؤال كننده تازه واردى بيايد و مطلبى از آن حضرت بپرسد تا آنها جواب آن را بشنوند و فراگيرند من ( اين‌گونه نبودم ، بلكه ) هرچه از خاطرم مىگذشت از آن حضرت سؤال مىكردم و حفظ مىنمودم ( به همين دليل چيزى از فروع و اصول اسلام بر من مخفى نماند ) . اين است جهات مختلفى كه مردم در احاديث دارند و علل اختلاف رواياتشان .\r\n\r\nشرح و تفسير حافظان واقعى حديث\r\nامام عليه السّلام در اين بخش از خطبه ، گروه چهارم از راويان حديث را عنوان مىكند ، كسانى كه بر صراط مستقيم راه مىروند و ناقلان آثار و اخبار پيغمبر اكرم صلّى اللّه عليه و إله و پيشوايان معصوم عليه السّلام به طور صحيح و دقيق هستند و گفتارشان مايهء اعتماد و روشنى بخش فضاى احكام دين است .\r\nمىفرمايد : « چهارمين شخص كسى است كه نه دروغ به خدا بسته ، نه بر پيامبرش ( و به طور كلى ) او همواره دروغ را به سبب خوف از خدا و تعظيم پيامبر دشمن مىدارد » ؛ ( و آخر رابع ، لم يكذب على اللّه ، و لا على رسوله ، مبغض للكذب خوفا من اللّه ، و تعظيما لرسول اللّه صلّى اللّه عليه و إله ) .\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nبه اين ترتيب نخستين سرچشمهء تضادّ اخبار كه دروغ عمدى بر خدا و پيامبر و جعل حديث است ، از وجود آنها برچيده شده به‌گونه‌اى كه پرهيز از دروغ گفتن جزء ذات آنها گشته و خوف خدا و تعظيم پيغمبر صلّى اللّه عليه و إله دروغ را در نظرشان منفور و مبغوض ساخته است .\r\nسپس مىافزايد : « و در آنچه ( از پيامبر اكرم ) شنيده ، ( بر اثر سهل‌انگارى ) اشتباهى براى او پيش نيامده است ، بلكه آنچه را شنيده است به طور كامل حفظ نموده و همان‌گونه كه شنيده بىكم و كاست آن را نقل كرده است » ؛ ( و لم يهم « 1 » ، بل حفظ ما سمع على وجهه ، فجاء به على ما سمعه ، لم يزد فيه و لم ينقص منه ) .\r\nبه اين ترتيب منشأ ديگرى از اختلاف احاديث كه همان سهل‌انگارى راويان است از وجود آنها برچيده ، شده است .\r\nسپس حضرت يكى ديگر از ويژگيهاى راويان صادق و آگاه را بيان مىفرمايد : « او ناسخ را حفظ كرده و به آن عمل مىكند و از منسوخ آگاه است و از آن دورى مىگزيند ، خاص و عام و محكم و متشابه را شناخته و هريك را در جايگاه خود قرار داده است » ؛ ( فهو حفظ النّاسخ فعمل به ، و حفظ المنسوخ فجنّب « 2 » عنه ، و عرف الخاصّ و العامّ ، و المحكم و المتشابه ، فوضع كلّ شيء موضعه ) .\r\nاين تعبير پرمعنا اشاره به اين است كه راويان صادق داراى احاطهء فراوان به اخبار مختلفند ؛ ناسخ و منسوخ و عام و خاص و محكم و متشابه را به خوبى مىشناسند و هريك را در جايگاه مناسب خود قرار مىدهند تا گرفتار تناقض و خطا نشوند .\r\n\r\n\r\n","description":"","footnote":"\r\n( 1 ) . « لم يهم » از ريشهء « وهم » به معناى مطلق خيال و گمان و گاه به معناى خيال و گمان باطل و اشتباه است و در جملهء بالا به همين معناست .\r\n( 2 ) . « جنّب » از باب تفعيل و ريشهء « جنب » بر وزن « قلب » گرفته شده است و به طورى كه از منابع لغت استفاده مىشود اين واژه گاه به معناى دور نگه داشتن و گاه به معناى دور شدن ( به معناى متعدّى و لازم ) آمده است و در عبارت بالا به معناى دوم است .\r\n","page_name":" 165 ","page_number":165},
  {"content":"\r\n\r\nاين گفتار امام عليه السّلام دربارهء بررسى سرچشمه‌هاى اختلاف احاديث ، تنها يك درس خاص مربوط به حديث نيست ، بلكه درس مهم‌تر و فراگيرتر به ما مىآموزد و آن اينكه براى بر طرف كردن نابسامانيها هميشه بايد به سراغ ريشه‌ها رفت و عوامل تأثيرگذار را شناخت و گرنه هرگونه اصلاحى جنبهء سطحى و زودگذر دارد .\r\nسپس امام عليه السّلام به يكى ديگر از عوامل اختلاف احاديث كه در واقع مباحث گذشته را تكميل مىكند اشاره مىكند و آن اختلاف استعداد اصحاب رسول خدا صلّى اللّه عليه و إله در فراگيرى احاديث و تفسير و فهم معناى آنهاست ، مىفرمايد : « گاه سخنى از رسول خدا صلّى اللّه عليه و إله صادر مىشد كه دو گونه بود ؛ كلامى كه جنبهء خصوصى داشت و كلامى كه داراى جنبهء عمومى ، در اين ميان بعضى از كسانى كه مقصود خدا و رسول اللّه صلّى اللّه عليه و إله را نمىدانستند آن را مىشنيدند و حفظ مىكردند و بدون توجّه ، آن را بر خلاف معنا و مقصود و هدف واقعى آن تفسير مىكردند » ؛ ( و قد كان يكون من رسول اللّه صلّى اللّه عليه و إله الكلام له و جهان : فكلام خاصّ ، و كلام عامّ ، فيسمعه من لا يعرف ما عنى اللّه ، سبحانه ، به ، و لا ما عنى رسول اللّه صلّى اللّه عليه و إله فيحمله السّامع ، و يوجّهه على غير معرفة بمعناه ، و ما قصد به ، و ما خرج من أجله ) .\r\nمنظور از خاص و عام در عبارت بالا خاص و عام مصطلح در علم اصول و فقه ، نيست ، بلكه خاص و عام لغوى مراد است ؛ يعنى حكمى كه مخصوص مورد معينى بوده و حكمى كه جنبهء عمومى داشته مثلا در بعضى از روايات آمده است كه مسلمانان بعد از سال « حديبيه » ؛ يعنى سال هفتم هجرت كه مسلمانان طبق قرارداد با مشركان براى انجام مناسك عمره به مكّه آمدند ، پيغمبر صلّى اللّه عليه و إله به اصحابش دستور داد هنگام طواف با سرعت دور خانه خدا بگردند ( تا مشركان كه ناظران صحنه بودند مرعوب قدرت و چابكى مسلمانان شوند ) « 1 » در حالى كه\r\n\r\n\r\n","description":"","footnote":"\r\n( 1 ) . شرح نهج البلاغهء تسترى ، ج 7 ، ص 280 .\r\n","page_name":" 166 ","page_number":166},
  {"content":"\r\n\r\nاين دستور يك سنّت ثابت و عمومى نبود .\r\nدر كلمات قصار نهج البلاغه نيز آمده است كه از امام عليه السّلام دربارهء اين حديث پيغمبر صلّى اللّه عليه و إله سؤال شد كه فرموده است : « غيّروا الشّيب و لا تشبّهوا باليهود ؛ محاسن سفيد خود را رنگ كنيد و شبيه يهود نباشيد » .\r\nامام فرمود : « ( اين حكمى خاص است ) زمانى پيامبر صلّى اللّه عليه و إله اين دستور را داد كه مسلمانان در اقليّت بودند ، امّا اكنون كه اسلام گسترش يافته مردان مخيرند كه محاسن خود را رنگ كنند يا نكنند » . « 1 »\r\nآنگاه امام عليه السّلام در ادامهء اين سخن به يكى ديگر از مشكلات مربوط به نقل احاديث مىپردازد و آن اينكه : « چنان نبود كه همهء صحابهء رسول خدا صلّى اللّه عليه و إله از او پرسش كنند و مسائل مختلف را جويا شوند تا آنجا كه عدّه‌اى دوست مىداشتند مرد عرب يا سؤال كننده‌اى تازه وارد بيايد و مطلبى از آن حضرت بپرسد تا آنها جواب آن را بشنوند و فراگيرند » ؛ ( و ليس كلّ أصحاب رسول اللّه صلّى اللّه عليه و إله من كان يسأله و يستفهمه ، حتّى إن كانوا ليحبّون أن يجيء الأعرابيّ و الطّاريء « 2 » ، فيسأله عليه السّلام حتّى يسمعوا ) .\r\nظاهر اين است كه اين عبارت اشاره به گروهى از اصحاب دارد كه زياد اهل تحقيق و جستجوگرى نبودند و ابتكار طرح سؤالات مختلف دربارهء اصول و فروع دين نداشتند و همين سبب مىشد كه از ناسخ و منسوخ و عام و خاص و محكم و متشابه و مجمل و مبيّن ، سؤال نكنند و از مسائل مختلف به طور شفّاف آگاهى نيابند ؛ ولى اگر تازه واردى پيدا مىشد و مسئلهء جديدى طرح مىكرد و پاسخ شايان توجّهى مىشنيد از آن استقبال مىكردند .\r\n\r\n\r\n","description":"","footnote":"\r\n( 1 ) . نهج البلاغه ، كلمات قصار ، 17 .\r\n( 2 ) . « طارئ » از ريشهء « طروء » بر وزن « غروب » به معناى حادث شدن و خروج ناگهانى گرفته شده و لذا « طارئ » به معناى شخص تازه وارد و ديدار كننده‌اى كه سر زده وارد شده ، به كار مىرود .\r\n","page_name":" 167 ","page_number":167},
  {"content":"\r\n\r\nبعضى از شارحان ، جملهء بالا را چنين تفسير كرده‌اند كه گروهى از صحابه به لحاظ ابهّت و عظمت پيامبر و يا اينكه سؤالهاى متعدّد شايد حمل بر بىادبى شود ، از طرح سؤال خوددارى مىكردند « 1 » ؛ ولى اين احتمال با جمله‌هايى كه بعد در مورد على عليه السّلام آمده است سازگار نيست ، زيرا امام عليه السّلام در ادامهء سخن چنين مىفرمايد : « من ( اين‌گونه نبودم ، بلكه ) هرچه از خاطرم مىگذشت از آن حضرت مىپرسيدم و حفظ مىكردم ( به همين دليل چيزى از فروع و اصول اسلام بر من مخفى نماند ) » ؛ ( و كان لا يمرّ بي من ذلك شئ إلّا سألته عنه و حفظته ) .\r\nو اگر مىبينيم امام عليه السّلام چنان بود كه براى هر سؤالى پاسخى آماده داشت افزون بر امدادهاى الهى و الهامات درونى هوش و استعداد فوق العادهء خدا داد ، ملازمت با پيامبر در ساليان دراز و روح پرسشگرى او از همه چيز سبب احاطهء كامل بر تمام مسائل اسلامى بود .\r\nسرانجام در پايان خطبه مىفرمايد : « اين است جهات مختلفى كه مردم در احاديث دارند و علل اختلاف رواياتشان » ؛ ( فهذه وجوه ما عليه النّاس في اختلافهم ، و عللهم في رواياتهم ) .\r\nدر بعضى از منابع اسلامى از جمله كتاب كافى جمله‌هاى گوياى ديگرى نيز در ذيل اين خطبه آمده ، از جمله اينكه امام عليه السّلام مىفرمايد : « و قد كنت أدخل على رسول اللّه كلّ يوم دخلة و كلّ ليلة دخلة فيخلّيني فيها أدور معه حيث دار و قد علم أصحاب رسول اللّه صلّى اللّه عليه و إله أنّه لم يصنع ذلك بأحد من النّاس غيري . . . فما نزلت على رسول اللّه آية من القرآن إلّا أقرأنيها و أملاها عليّ فكتبتها بخطّي و علّمني تأويلها و تفسيرها و ناسخها و منسوخها و محكمها و متشابهها و خاصّها و عامّها و دعا اللّه أن يعطيني فهمها و حفظها . . . و ما ترك شيئا علّمه اللّه من حلال و لاحرام و لا أمر\r\n\r\n\r\n","description":"","footnote":"\r\n( 1 ) . البتّه عوامل ديگرى نيز در كار بود كه مانع از طرح سؤال مىشد ؛ پرداختن گروهى به عبادات به گمان اينكه فقط مأمور به عبادتند يا غرق شدن در دنيا كه انسان را از همه‌چيز غافل مىسازد از ديگر عوامل ترك سؤال بود .\r\n","page_name":" 168 ","page_number":168},
  {"content":"\r\n\r\nو لا نهى كان أو يكون و لا كتاب منزل على أحد قبله من طاعة أو معصية إلّا علّمنيه و حفظته فلم أنس حرفا واحدا ثمّ وضع يده على صدري و دعا اللّه لي أن يملأ قلبي علما و فهما و حكما و نورا ؛ من همه روز يك‌بار بر پيامبر اكرم صلّى اللّه عليه و إله وارد مىشدم و همچنين هر شب ، و به من اجازه مىداد هرجا باشد همراه او باشم و اصحاب رسول خدا صلّى اللّه عليه و إله مىدانند كه او اين اجازه را به هيچ‌كس جز من نمىداد . . . و لذا هيچ آيه‌اى از قرآن بر رسول خدا صلّى اللّه عليه و إله نازل نشد مگر اينكه بر من قرائت كرد و آن را بر من خواند و به من خط خود آن را نوشتم و تأويل و تفسير و ناسخ و منسوخ و محكم و متشابه و خاص و عام آن را به من آموخت و از خدا خواست كه قدرت فهم و درك و حفظ آن را به من عطا كند . . . و چيزى از حلال و حرام و امر و نهى مربوط به گذشته و آينده و دستوراتى كه بر انبياى پيشين دربارهء اطاعت و معصيت نازل شده بود نبود مگر اينكه همه را به من تعليم داد و آن را حفظ كردم و حتى يك حرف آن را فراموش ننمودم . سپس دست خود را بر سينهء من نهاد و دعا كرد كه خداوند قلب مرا پر از علم و فهم و دانش و نور كند » . « 1 »\r\n* * *\r\n\r\n\r\n","description":"","footnote":"\r\n( 1 ) . كافى ، ج 1 ، ص 64 ، ح 1 .\r\n","page_name":" 169 ","page_number":169},
  {"content":"\r\n . \r\n","description":"","footnote":"","page_name":" 170 ","page_number":170},
  {"content":"\r\n\r\n\r\n211 و من خطبة له عليه السّلام في عجيب صنعة الكون\r\nاز خطبه‌هاى امام عليه السّلام است كه دربارهء شگفتى جهان آفرينش ايراد فرموده است . « 1 »\r\n\r\nخطبه در يك نگاه\r\nاين خطبه در واقع از يك بخش تشكيل شده و آن بيان شگفتيهاى خلقت زمين و آسمان ، از آغاز خلقت گرفته تا به امروز است و در آن به نكات مختلفى اشاره شده است :\r\n1 . قدرت عظيم الهى در آفرينش جهان .\r\n\r\n\r\n","description":"","footnote":"\r\n( 1 ) . سند خطبه :\r\nمطابق نوشتهء مصادر نهج البلاغه از جمله كسانى كه اين خطبه را نقل كرده‌اند زمخشرى در كتاب ربيع الابرار است و با اينكه او بعد از سيّد رضى مىزيسته ، با توجّه به تفاوتهايى كه نقل او با نهج البلاغه دارد چنين برمىآيد كه او خطبه را از منبع ديگرى گرفته است و همچنين ابن اثير در كتاب لغت خود نهايه در دو مادّهء « ثعجر » و « ازر » به آن اشاره كرده و تفاوتهايى كه ميان نقل ابن اثير و نهج البلاغه است نيز نشان مىدهد كه او خطبه را از منبع ديگرى اخذ كرده است . ( مصادر نهج البلاغه ، ج 3 ، ص 117 ) بايد توجّه داشت كه ابن اثير در دو مادّهء « ارز » و « ثعجر » اشاره به اين خطبه كرده و در مادهء « أزر » - آن‌گونه كه مصادر گفته - به آن اشاره‌اى نكرده است .\r\n","page_name":" 171 ","page_number":171},
  {"content":"\r\n\r\n2 . آغاز خلقت زمين و آسمان و اينكه در ابتدا تودهء عظيمى از مادّه‌اى مذاب همچون دريايى پهناور بوده است .\r\n3 . تشكيل لايهء جديد بر سطح اين درياى مذاب و سپس تشكيل كرهء زمين و ساير كرات آسمانى .\r\n4 . پيدايش چين خوردگيهاى زمين و تشكيل كوهها و قلّه‌هاى بلند سر به آسمان كشيده .\r\n5 . حمد و تسبيح خداوند به سبب اين آفرينش عظيم و عبرت گرفتن از برنامهء شگفت‌انگيز آفرينش .\r\n* * *\r\n\r\n","description":"","footnote":"","page_name":" 172 ","page_number":172},
  {"content":"\r\n\r\n\r\nبخش اوّل\r\nو كان من اقتدار جبروته ، و بديع لطائف صنعته ، أن جعل من ماء البحر الزّاخر المتراكم المتقاصف ، يبسا جامدا ، ثمّ فطر منه أطباقا ، ففتقها سبع سماوات بعد ارتتاقها ، فاستمسكت بأمره ، و قامت على حدّه . و أرسى أرضا يحملها الأخضر المثعنجر ، و القمقام المسخّر ، قد ذلّ لأمره ، و أذعن لهيبته ، و وقف الجاري منه لخشيته .\r\n\r\nترجمه\r\nيكى از نشانه‌هاى اقتدار و جبروت خداوند و آفرينش بديع و دقيق او اين است كه از آب درياى پهناور و موّاج و متراكم كه امواجش سخت به هم مىخورد و صداى عظيمى از آن برمىخاست لايهء خشك و جامدى آفريد ، سپس از آن طبقاتى به وجود آورد و آنها را از هم باز كرد و هفت آسمان را تشكيل داد ، بعد از آنكه به هم پيوسته بودند ؛ همهء آنها به فرمان او برقرار ماندند و در حدّ و اندازه‌اى كه او تعيين كرده بود قرار گرفتند ، آنگاه زمينى به وجود آورد كه درياى عظيم و مسخّر شده‌اى آن را بر دوش خود حمل مىكرد دريايى كه در برابر فرمانش خاضع و در مقابل هيبتش تسليم بود و آبهاى جارى آن از خشيّت او ساكن شد ( و امواجش آرام گرفت ) .\r\n\r\nشرح و تفسير آغاز آفرينش جهان\r\nامام عليه السّلام در آغاز اين خطبهء پرمعنا دست مخاطبان خود را گرفته و به آغاز\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nآفرينش جهان مىبرد تا عظيمت و شگفتيهاى آفرينش را به آنها نشان دهد ، مىفرمايد : « از اقتدار و جبروت خداوند و آفرينش بديع و دقيق او اين است كه از آب درياى پهناور و موّاج و متراكم كه امواجش سخت به هم مىخورد و صداى عظيمى از آن برمىخاست لايهء خشك و جامدى آفريد » ؛ ( و كان من اقتدار جبروته ، و بديع لطائف صنعته ، أن جعل من ماء البحر الزّاخر « 1 » المتراكم المتقاصف « 2 » ، يبسا جامدا ) .\r\n« اقتدار » از ريشهء قدرت و نيز « جبروت » كه صيغهء مبالغه است ، معناى سلطهء كامل را دارند ، بنابراين سرچشمهء آفرينش عظيم آسمانها و زمين از يك‌سو قدرت عظيم پروردگار و از سوى ديگر ابداع لطيف و ظريف اوست . ممكن است كسانى باشد كه در يك كار بزرگ دقت و ظرافت را فراموش كنند و يا يك كار ظريف و دقيق را در ابعاد وسيع نتوانند انجام دهند ؛ امّا خداوند قادر متعال اين دو را در آفرينش زمين و آسمانها به هم آميخته ، هم داراى عظمت است و هم دقت و ظرافت .\r\nامام عليه السّلام در اين خطبه همانند خطبهء اوّل نهج البلاغه و خطبهء 91 مىفرمايد :\r\nآغاز آفرينش از آب بوده است ؛ ولى به يقين منظور از اين آب ، آبهاى معمولى امروز نيست ، بلكه تودهء عظيم مذاب و موّاجى است كه خداوند با قدرت بىپايانش آن را آفريد . اين مادّهء مذاب با گذشت زمان ، به بخشهاى جامدى تبديل شد و آن بخشها زمين و كرات آسمانى را تشكيل دادند . اين سخنى است كه با فرضيّات علمى امروز در پيدايش جهان نيز سازگار است .\r\nقابل توجّه اينكه تعبير « من ماء البحر الزّاخر » نشان مىدهد بخشى از اين\r\n\r\n\r\n","description":"","footnote":"\r\n( 1 ) . « زاخر » از ريشهء « زخور » به معناى پرشدن گرفته شده و « بحر زاخر » به درياى عظيم مملوّ از آب گفته مىشود .\r\n( 2 ) . « متقاصف » به معناى گروهى است كه يكديگر را درهم بكوبند از ريشهء « قصف » بر وزن « عكس » به معناى شكستن گرفته شده و در جملهء بالا اشاره به امواج خروشانى است كه يكديگر را درهم مىكوبيدند .\r\n","page_name":" 174 ","page_number":174},
  {"content":"\r\n\r\nدرياى عظيم تبديل به كرات آسمانى شدند و بخشى باقى ماندند و اين نيز با كشفيّات علم امروز سازگار است كه مىگويد : هنوز بخشهاى عظيمى از توده‌هاى گازهاى سوزان يا مواد مذاب در آسمانها وجود دارد كه تبديل به كراتى همانند كرات منظومهء شمسى نشده است .\r\nو در ادامهء اين سخن از پيدايش آسمانهاى هفتگانه سخن مىگويد و مىفرمايد : « سپس از آن طبقاتى آفريد و آنها را از هم باز كرد و هفت آسمان را تشكيل داد بعد از آنكه به هم پيوسته بودند ؛ همهء آنها به فرمان او برقرار ماندند و در حدّ و اندازه‌اى كه او تعيين كرده بود قرار گرفتند » ؛ ( ثمّ فطر منه أطباقا « 1 » ، ففتقها سبع سماوات بعد ارتتاقها « 2 » ، فاستمسكت بأمره ، و قامت على حدّه ) .\r\nاين سخن برگرفته از همان چيزى است كه در سورهء انبياء آيهء 30 آمده است كه مىفرمايد : «  « أَ وَ لَمْ يَرَ الَّذِينَ كَفَرُوا أَنَّ السَّماواتِ وَ الْأَرْضَ كانَتا رَتْقاً فَفَتَقْناهُما وَ جَعَلْنا مِنَ الْماءِ كُلَّ شَيْءٍ حَيٍّ »  ؛ آيا كافران نديدند كه آسمانها و زمين به هم پيوسته بودند و ما آنها را از يكديگر باز كرديم و هرچيز زنده‌اى را از آب قرار داديم » .\r\nروشن است كه منظور از مشاهده در اين آيهء شريفه مشاهدهء حسّى و با چشم نيست ، بلكه از طريق علم و دانش و مشاهدهء درونى است .\r\nفرضيّات علم امروز نيز مىگويد آسمانها و زمين در آغاز به صورت تودهء واحد عظيمى از گازها و موادّ مذاب بود كه بر اثر گردش به دور خود يا عوامل ديگر ، قطعاتى پشت‌سر يكديگر از آن جدا شد و به گوشه‌اى از فضا پرتاب گشت و كرات و منظومه‌ها و كهكشانها را تشكيل داد .\r\nآنگاه امام به بيان آفرينش زمين مىپردازد و مىفرمايد : « و زمينى به وجود\r\n\r\n\r\n","description":"","footnote":"\r\n( 1 ) . « اطباق » جمع « طبق » به معناى طبقاتى است كه روى هم قرار گرفته‌اند .\r\n( 2 ) . « ارتقاق » به معناى پيوستگى از ريشهء « رتق » گرفته شده كه ضدّ آن « فتق » به معناى گشودن است .\r\n","page_name":" 175 ","page_number":175},
  {"content":"\r\n\r\nآورد كه درياى عظيم و مسخّر شده‌اى آن را بر دوش خود حمل مىكرد دريايى كه در برابر فرمانش خاضع و در مقابل هيبتش تسليم بود و آبهاى جارى آن از خشيّت او ساكن شد ( و امواجش آرام گرفت ) » ؛ ( و أرسى « 1 » أرضا يحملها الأخضر « 2 » المثعنجر « 3 » ، و القمقام « 4 » المسخّر ، قد ذلّ الأمره ، و أذعن لهيبته ، و وقف الجاري منه لخشيته ) .\r\nاين سخن ممكن است اشاره به بارانهاى عظيم سيلابى باشد كه در آغاز پيدايش زمين همهء كرهء زمين را به صورت دريايى عظيم به هم پيوسته فرا مىگرفت و با گذشت زمان ، آبها در خلل فرج زمين فرونشستند و خشكيها كه مجموعا يك چهارم كرهء زمين را تشكيل مىدهند از زير آب سر برآوردند ، آبها آرام گرفتند و زمينها براى زندگى انسان و ساير موجودات زندهء خشكى آماده شدند .\r\n* * *\r\n\r\n\r\n","description":"","footnote":"\r\n( 1 ) . « أرسى » از ريشهء « رسو » بر وزن « مسح » به معناى ثابت و راسخ شدن گرفته شده است .\r\n( 2 ) . « أخضر » به معناى سبزرنگ در اينجا اشاره به درياهاى عميق است كه از كثرت عمق به رنگ سبز ديده مىشود .\r\n( 3 ) . « مثعنجر » به معناى سيّال و پر آب است از ريشهء « ثعجرة » بر وزن « حنجره » به معناى جريان آب و مانند آن گرفته شده است .\r\n( 4 ) . « قمقام » به معناى درياى عظيم است و در اصل از « قمقمة » بر وزن « همهمه » به معناى جمع كردن گرفته شده است و به درياى عظيم و حوادث مهم از اين جهت « قمقام » گفته مىشود كه آبهاى زياد و مشكلات فراوان در آن جمع است .\r\n","page_name":" 176 ","page_number":176},
  {"content":"\r\n\r\n\r\nبخش دوم\r\nو جبل جلاميدها ، و نشوز متونها و أطوادها ، فأرساها في مراسيها ، و ألزمها قراراتها . فمضت رؤوسها في الهواء ، ورست أصولها في الماء ، فأنهد جبالها عن سهولها ، و أساخ قواعدها في متون أقطارها و مواضع أنصابها ، فأشهق قلالها ، و أطال أنشازها ، و جعلها للأرض عمادا ، و أرّزها فيها أوتادا ، فسكنت على حركتها من أن تميد بأهلها ، أو تسيخ بحملها ، أو تزول عن مواضعها . فسبحان من أمسكها بعد موجان مياهها ، و أجمدها بعد رطوبة أكنافها ، فجعلها لخلقه مهادا ، و بسطها لهم فراشا ! فوق بحر لجّيّ راكد لا يجري ، و قائم لا يسري ، تكركره الرّياح العواصف ، و تمخضه الغمام الذّوارف ؛ « إنّ في ذلك لعبرة لمن يخشى » .\r\n\r\nترجمه\r\nخداوند بعد از آفرينش زمين ، صخره‌ها و تپّه‌ها و كوههاى استوار آن را آفريد و آنها را در جايگاه خود ثابت نگه داشت و در قرارگاهشان مستقر نمود ، قلّه‌هاى آنها در هوا پيشروى كرد و ريشه‌هاى آنها در آب فرورفت و به اين ترتيب ، كوهها را از سطح زمين بالا كشيد و پايه‌هاى آنها را در اعماق زمين و قرارگاهشان را ثابت نگه داشت ، قلّه‌ها را مرتفع ساخت و تپّه‌ها را گسترش داد و كوهها را تكيه‌گاه زمين و همچون ميخهايى در آن كوبيد ؛ به‌گونه‌اى كه زمين در عين حركت ، آرام گرفت ، تا اهل خود را در اضطراب فرونبرد ؛ يا آنچه را كه بر دوش حمل كرده ، فرو نيندازد ، يا از جايگاه خويش زايل نگردد ؛ پس منزّه است آن‌كس كه زمين را درميان آن همه امواج ناآرام ثابت نگه داشت ؛ دوران رطوبت جوانب\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nو اطرافش را پايان داد و آن را خشك نمود و بسترى آرام ( براى زندگى انسانها ) قرار داد و همچون فرشى براى آنها گسترده ساخت ؛ برفراز دريايى پهناور و راكد كه ايستاده بود و حركت نمىكرد ؛ تنها بادهاى شديد آن را برهم مىزد و ابرهاى پرباران به حركتش درمىآورد . ( آرى ! ) « در اين امور درس عبرت بزرگى است براى كسانى كه اهل خشيّتند و احساس مسئوليت دارند » .\r\n\r\nشرح و تفسير آفرينش كوهها\r\nامام عليه السّلام بعد از بيان آفرينش آسمانها و زمين و قرار گرفتن كرهء خاكى در جايگاه خود به شرح يكى از پديده‌هاى مهمّ زمين كه نقش بسيار مؤثّرى در زندگى انسانها و ساير موجودات زنده دارد ، پرداخته مىفرمايد : « خداوند ( بعد از آن ) ، صخره‌ها و تپّه‌ها و كوههاى محكم آن را آفريد و آنها را در محل خود ثابت نگه داشت و در قرارگاهشان مستقر نمود ، ( به‌گونه‌اى كه ) قلّه‌هاى آنها در هوا پيشروى كرد و ريشه‌هاى آن در آب فرورفت » ؛ ( و جبل « 1 » جلاميدها « 2 » ، و نشوز « 3 » متونها « 4 » و أطوادها « 5 » ، فأرساها في مراسيها ، و ألزمها قراراتها . فمضت رؤوسها في الهواء ، ورست أصولها في الماء ) .\r\nاز نظر علمى مسلّم است كه سطح زمين پيش از آنكه سرد شود چندان پستى و بلندى نداشت ؛ ولى با سرد شدن چين خوردگيها در سطح زمين نمايان شد\r\n\r\n\r\n","description":"","footnote":"\r\n( 1 ) . « جبل » از ريشهء « جبل » بر وزن « جبر » به معناى آفرينش گرفته شده است و ريشهء اصلى آن جبل به معناى كوه است و از آنجا كه كوه ، موجودى ثابت است به آفرينش تغيير ناپذير جبلّه گفته شده است .\r\n( 2 ) . « جلاميد » جمع « جلمود » بر وزن « خرطوم » به معناى صخره و كوه است .\r\n( 3 ) . « نشوز » جمع « نشز » بر وزن « نشر » به معناى تپّه و قطعات مرتفع زمين است . اين واژه معناى مصدرى نيز دارد و به معناى خوددارى كردن از انجام وظيفه است ؛ مانند نشوز زن در برابر همسر .\r\n( 4 ) . « متون » جمع « متن » به معناى محكم و گاه به معناى صاف و مستوى مىآيد و در اينجا همان معناى اوّل مراد است .\r\n( 5 ) . « اطواد » جمع « طود » به معناى كوه بلند است .\r\n","page_name":" 178 ","page_number":178},
  {"content":"\r\n\r\n( همانند سيبى كه مدّتى بماند و رو به خشكى بگذارد ) اين چين خوردگيها كوهها و درهاى عظيم را تشكيل دادند ، كوهها پيوسته به آسمان پيش مىرفت و ريشه‌هاى آن در موادّ مذاب درون زمين فرومىرفت و به اين ترتيب سطح زمين به شكل كنونى درآمد .\r\nسپس در توضيح بيشتر مىافزايد : « كوهها را از سطح زمين بالا كشيد و پايه‌هاى آنها را در اعماق زمين و قرارگاهشان را ثابت نگه داشت ، قلّه‌ها را مرتفع ساخت و تپّه‌ها را گسترش داد » ؛ ( فأنهد « 1 » جبالها عن سهولها ، و أساخ « 2 » قواعدها في متون أقطارها و مواضع أنصابها « 3 » ، فأشهق « 4 » قلالها ، و أطال أنشازها « 5 » ) .\r\nاين جمله به خوبى نشان مىدهد كه كوههاى زمين علاوه بر قامت كشيده‌اى كه در بيرون دارند داراى ريشه‌هاى عظيمى در زير زمين هستند همان ريشه‌هايى كه آنها را از درون به هم پيوند مىدهد ، درست مانند درختى كه هرقدر ساقه و شاخه‌هايش در آسمان بيشتر پيش مىرود و ريشه‌هايش در اعماق زمين فروتر خواهد رفت ، زيرا قامت بلند و استوار را ريشه‌هاى عظيم و محكم نگه مىدارد .\r\nآنگاه امام عليه السّلام فوايد وجود كوهها را ذكر مىكند كه از همه مهم‌تر حفظ آرامش زمين و ساكنان آن است و در عباراتى پرمعنا و حساب شده مىفرمايد : « خداوند كوهها را تكيه‌گاه زمين و همچون ميخهايى در آن كوبيد ؛ به‌گونه‌اى كه زمين در عين حركت ، آرام گرفت ، تا اهل خود را در اضطراب فرونبرد ؛ يا آنچه را كه بر دوش حمل كرده ، فرو نيندازد ، يا از جايگاه خويش زايل نگردد » ؛ ( و جعلها\r\n\r\n\r\n","description":"","footnote":"\r\n( 1 ) . « أنهد » از ريشهء « نهود » به معناى برآمدن و برجسته شدن گرفته شده است .\r\n( 2 ) . « اساخ » از ريشهء « سوخ » بر وزن « قول » به معناى فرورفتن يا فرورفتن در آب است و « أساخ » يعنى فروبرد .\r\n( 3 ) . « انصاب » جمع « نصب » بر وزن « كتب » به معناى اجسامى است كه آن را در جايى نصب مىكنند و نصب به گفتهء مرحوم طبرسى در مجمع البيان گاه معناى جمعى دارد و گاه معناى مفرد .\r\n( 4 ) . « أشهق » از ريشهء « شهوق » به معناى بالا رفتن گرفته شده و « اشهق » يعنى بالا برد .\r\n( 5 ) . « أنشاز » جمع « نشز » بر وزن « مرض » از ريشهء « نشوز » گرفته شده كه پيش از اين در همين بخش از خطبه تفسير شده است .\r\n","page_name":" 179 ","page_number":179},
  {"content":"\r\n\r\nللأرض عمادا ، و أرّزها « 1 » فيها أوتادا ، فسكنت على حركتها من أن تميد « 2 » بأهلها ، أو تسيخ « 3 » بحملها ، أو تزول عن مواضعها ) .\r\nچگونه كوهها به زمين آرامش مىدهند و جلوى لرزشها را مىگيرند ؟\r\nپاسخ اين سؤال باتوجّه به يك نكته روشن است و آن اينكه هستهء درون زمين مواد مذاب و گازهاست كه پيوسته به قشر بيرونى فشار مىآورد و گاه به صورت آتش‌فشانها ظاهر مىشود ؛ ولى كوهها با آن ريشه‌هاى محكم و به هم پيوسته‌اى كه دارند اين فشارها را تحمّل مىكنند و از لرزشهاى پىدرپى باز مىدارند و مايهء آرامش قشر جامد زمين مىشوند .\r\nافزون براين ، كوهها در برابر فشار بيرونى كه برخاسته از جاذبهء ماه و خورشيد و جزر و مدّ حاصل از آن است عامل مؤثّرى براى آرامش زمين محسوب مىشوند .\r\nاز طرف ديگر پناهگاهى هستند در برابر طوفانهايى كه همواره بر سطح زمين مىوزد و ممكن است زندگى انسانها را دستخوش تزلزل سازد .\r\nبراى توضيح بيشتر دربارهء اسرار آفرينش كوهها و نقش آنها در پيشگيرى از تزلزل پوستهء جامد زمين به جلد چهارم همين كتاب صفحهء 149 ذيل خطبهء 91 مراجعه فرماييد .\r\nدر ضمن جملهء « فسكنت على حركتها . . . » ( با توجّه به تعبير به « على » ) به خوبى نشان مىدهد كه امام اشارهء روشنى به حركت زمين در آن عصر و زمان فرموده كه همهء علماى هيئت در آن عصر ، زمين را ساكن مىپنداشتند ، زيرا مىفرمايد : در عين اينكه زمين حركت دارد آرام است و اهل خود را مضطرب و متزلزل نمىسازد .\r\n\r\n\r\n","description":"","footnote":"\r\n( 1 ) . « ارّز » از ريشهء « رزّ » بر وزن « حظّ » به معناى فروبردن است .\r\n( 2 ) . « تميد » از ريشهء « ميد » بر وزن « صيد » به معناى حركت و لرزش و اضطراب است .\r\n( 3 ) . « تسيخ » از « سوخ » است كه در همين بخش از خطبه تفسير شد .\r\n","page_name":" 180 ","page_number":180},
  {"content":"\r\n\r\nمرحوم علّامه شرف الدّين در كتاب مؤلّفوا الشّيعه فى صدر الاسلام به اين نكتهء ظريف اشاره كرده است . « 1 »\r\nسپس امام عليه السّلام در ادامهء اين سخن مىفرمايد : « پس منزّه است آن كس كه زمين را در ميان آن همه امواج ناآرام ثابت نگه داشت ؛ و دوران رطوبت جوانب و اطرافش را پايان داد و آن را خشك نمود و بسترى آرام ( براى زندگى انسانها ) قرار داد و همچون فرشى براى آنها گسترده ساخت ؛ برفراز دريايى پهناور و راكد كه جريانى نداشت و ايستاده بود و حركت نمىكرد ؛ تنها بادهاى شديد آن را بر هم مىزد و ابرهاى باران‌زا به حركتش درمىآورد . ( آرى ! ) « در اين امور درس عبرت بزرگى است براى كسانى كه اهل خشيّتند و احساس مسئوليت دارند » » ؛ ( فسبحان من أمسكها بعد موجان مياهها ، و أجمدها بعد رطوبة أكنافها ، فجعلها لخلقه مهادا ، و بسطها لهم فراشا ! فوق بحر لجّيّ راكد لا يجري ، و قائم لا يسري ، تكركره « 2 » الرّياح العواصف ، و تمخضه « 3 » الغمام الذّوارف « 4 » ؛ « إنّ في ذلك لعبرة لمن يخشى » ) .\r\nدر عبارت فوق دو جمله ديده مىشود كه در به دو نظر با يكديگر هماهنگ نيست : نخست مىگويد : « خداوند زمين را بر فراز درياى پهناور راكدى كه جريان ندارد گسترده است » و در ذيل مىگويد : « طوفانهاى درهم كوبنده و بادهاى شديد آب اين دريا را برهم مىزند » .\r\nامّا با دقت در اين تعبير روشن مىشود كه هيچ منافاتى باهم ندارند ؛ زيرا\r\n\r\n\r\n","description":"","footnote":"\r\n( 1 ) . مصادر نهج البلاغه ، ج 3 ، ص 117 .\r\n( 2 ) . « تكركر » از ريشهء « كركره » بر وزن « حنجره » به عقيدهء بعضى در اصل از ريشهء تكرار است و بعضى آن را مادّهء مستقلى از رباعى مجرّد مىدانند و به هر حال معناى تكرار را مىرساند .\r\n( 3 ) . « تخمض » از ريشهء « مخض » بر وزن « مغز » در اصل به معناى تكان دادن شير يا ماست براى گرفتن كره مىباشد سپس به هر تكان دادن شديدى اطلاق شده است .\r\n( 4 ) . « ذوارف » از ريشهء « ذرف » بر وزن « حرف » به معناى سيلان اشك از چشم يا هرگونه سيلان آب است و « ذوارف » جمع « ذارفه » به معناى جارى و روان است .\r\n","page_name":" 181 ","page_number":181},
  {"content":"\r\n\r\nجملهء اوّل از آرام بودن طبيعت اين دريا سخن مىگويد و جملهء دوم از تأثير عوامل بيرونى ؛ يعنى تندبادها بر صفحهء درياها .\r\nاينكه مىفرمايد : « ابرهاى پر باران نيز آن را به حركت درمىآورد » ؛ ( و تمخضه الغمام الذّوارف ) يا به اين دليل است كه چنين ابرهايى همواره همراه با طوفانهاست ، يا اينكه باران سيل‌آسا كه بر صفحهء اقيانوسها مىريزد ، آن را تحت تأثير خود قرار داده و موّاج مىكند .\r\nجملهء  « إِنَّ فِي ذلِكَ لَعِبْرَةً لِمَنْ يَخْشى »  يا اشاره به سكون و حركت درياهاست كه در بالا ذكر كرديم يا اشاره است به تمام آنچه امام عليه السّلام در اين خطبه دربارهء آفرينش كوهها و درياها و خلقت زمين و آسمان آورده است .\r\nجملهء  « إِنَّ فِي ذلِكَ لَعِبْرَةً لِمَنْ يَخْشى »  « 1 » كه برگرفته از قرآن مجيد است عبرت گرفتن را براى صاحبان خشيّت و ترس از خدا مىداند ، چرا كه اين خشيّت ، زاييدهء علم است و عالمانند كه از اين امور عبرت مىگيرند همان‌گونه كه در جاى ديگر مىفرمايد :  « إِنَّما يَخْشَى اللَّهَ مِنْ عِبادِهِ الْعُلَماءُ »  « 2 »\r\n* * *\r\n\r\n\r\n","description":"","footnote":"\r\n( 1 ) . نازعات ، آيهء 26 . جالب توجّه است كه آيهء پيش گفته در قرآن مجيد نيز در سياق آيات خلقت و آفرينش آسمان و زمين آمده است .\r\n( 2 ) . فاطر ، آيهء 28 .\r\n","page_name":" 182 ","page_number":182},
  {"content":"\r\n\r\n\r\n212 و من خطبة له عليه السّلام كان يستنهض بها أصحابه إلى جهاد أهل الشّام في زمانه\r\nاز خطبه‌هاى امام عليه السّلام است كه همواره با اين سخنان ياران خويش را براى جهاد با شاميان بسيج مىنمود . « 1 »\r\n\r\nخطبه در يك نگاه\r\nاين خطبه در واقع خطابى است به درگاه پروردگار متعال ، آميخته با دعا براى پيروزى لشكريان اسلام و نفرين بر سست عنصرانى كه دست از يارى حق بر مىدارند و اتمام حجّتى است بر آنها در برابر خداوند بزرگ .\r\nاين كلام به خوبى نشان مىدهد كه امام عليه السّلام تا چه اندازه از سستى و بىتوجهى مردم كوفه به امر جهاد با غارتگران شام ، ناراحت بود ؛ اين چيزى است كه از بسيارى از خطبه‌هاى نهج البلاغه استفاده مىشود و اگر كوتاهى و سستى آنها نبود تاريخ اسلام ، مسير ديگرى را مىپيمود ولى افسوس . . . !\r\n\r\n\r\n","description":"","footnote":"\r\n( 1 ) . سند خطبه :\r\nنويسندهء مصادر نهج البلاغه سند خاصّى براى اين خطبه نقل نكرده است ؛ ولى آن گونه كه از كتاب تمام نهج البلاغه برمىآيد ( و در متن نيز اشاره كرده‌ايم ) به عقيدهء بعضى اين كلام ذيل خطبهء 198 بوده است و در هر حال در اين كتاب نيز مدرك ديگرى غير از نهج البلاغه ذكر نشده است .\r\n","page_name":" 183 ","page_number":183},
  {"content":"\r\n . \r\n","description":"","footnote":"","page_name":" 184 ","page_number":184},
  {"content":"\r\n\r\nاللّهمّ أيّما عبد من عبادك سمع مقالتنا العادلة غير الجائرة ، و المصلحة غير المفسدة ، في الدّين و الدّنيا ، فأبى بعد سمعه لها إلّا النّكوص عن نصرتك ، و الإبطاء عن إعزاز دينك ، فإنّا نستشهدك عليه يا أكبر الشّاهدين شهادة ، و نستشهد عليه جميع ما أسكنته أرضك و سماواتك ، ثمّ أنت بعد المغني عن نصره ، و الآخذ له بذنبه .\r\n\r\nترجمه\r\nخداوندا ! هر يك از بندگانت گفتار عادلانه و دور از ستم و اصلاح كننده و بىمفسدهء ما را در امر دين و دنيا بشنود و پس از شنيدن از يارى آيين تو و اعزاز دينت سرباز زند و كندى كند . ما تو را بر كار خلاف او به شهادت مىطلبيم . اى كسى كه بزرگ‌ترين شاهدانى ! همچنين همهء آنها را كه در زمين و آسمانهايت سكونت بخشيده‌اى ، گواه برضدّ او مىآوريم ؛ و با اين حال مىدانيم كه ما را از يارى او بىنياز مىسازى و او را به گناهش خواهى گرفت ( و كيفر خواهى داد ) .\r\n\r\nشرح و تفسير سزاى متخلّفان\r\nقرائن نشان مىدهد كه اين چند جملهء پرمعنا و پر از سوز و گداز ، بخشى از خطبهء طولانىترى بوده كه مرحوم سيّد رضى اين قسمت را گزينش كرده و جداگانه آورده است .\r\nبعضى معتقدند اين كلام ذيل خطبهء 198 قرار داشته است . « 1 »\r\n\r\n\r\n","description":"","footnote":"\r\n( 1 ) . تمام نهج البلاغه ، ص 491 .\r\n","page_name":" 185 ","page_number":185},
  {"content":"\r\n\r\nهدف اصلى امير المؤمنين عليه السّلام از اين خطبه ، بسيج كردن يارانش براى جهاد در برابر شاميان غاصب بوده است ؛ ولى به صورت شكوائيّه‌اى در برابر خداوند ؛ شكوا از كسانى كه دعوت عادلانهء او را مىشنوند و از شركت در جهاد سرباز مىزنند . شكوايى كه نشان مىدهد تا چه اندازه ، امام مظلوم و تا چه حدّ گروهى از اصحابش فاقد احساس مسئوليت بوده‌اند .\r\nمىفرمايد : « خداوندا ! هريك از بندگانت گفتار عادلانه و دور از ستم و اصلاح كننده و بىمفسدهء ما را در امر دين و دنيا بشنود و پس از شنيدن از يارى آيين تو و اعزاز دينت سرباز زند و كندى كند . ما تو را برضدّ او به شهادت مىطلبيم . اى كسى كه بزرگ‌ترين شاهدانى ! » ؛ ( اللّهمّ أيّما عبد من عبادك سمع مقالتنا العادلة غير الجائرة ، و المصلحة غير المفسدة ، في الدّين و الدّنيا ، فأبى بعد سمعه لها إلّا النّكوص « 1 » عن نصرتك ، و الإبطاء « 2 » عن إعزاز دينك ، فإنّا نستشهدك عليه يا أكبر الشّاهدين شهادة ) .\r\nقابل توجّه اينكه امام سخن خود را در زمينهء دعوت به جهاد با شاميان ستمگر به چهار وصف يا به اعتبارى به دو وصف تأكيد كرده است : 1 . اين سخن سخنى است در مسير عدالت . 2 . هيچ ستمى در آن نيست . 3 . سبب اصلاح مردم است .\r\n4 . هيچ فسادى بر آن مترتب نيست و آثار مثبت آن در دين و دنياى مردم ظاهر مىشود .\r\nبديهى است پيروى از چنين سخنى كه سراسر حق و عدالت و صلح و مصلحت است به حكم شرع و عقل لازم است و آنها كه بر خلاف آن گام بردارند از آيين خداوند متعال و فرمان عقل منحرف شده‌اند .\r\nنكتهء ديگر اينكه امام عليه السّلام مىفرمايد : كسانى كه با دعوت او به جهاد با شاميان\r\n\r\n\r\n","description":"","footnote":"\r\n( 1 ) . « نكوص » مصدر و به معناى خوددارى و عقب‌نشينى است .\r\n( 2 ) . « ابطاء » به معناى كندى كردن و تأخير انداختن از ريشهء « بطؤ » بر وزن « قفل » به معناى كندى گرفته شده است .\r\n","page_name":" 186 ","page_number":186},
  {"content":"\r\n\r\nغارتگر سرپيچى كنند از يارى خدا و عظمت بخشيدن به آيين او سرباز زده‌اند بىآنكه امام عليه السّلام نفع خاص شخصى در آن داشته باشد .\r\nضمنا امام با اين سخن مىخواهد روشن سازد كه مسير شاميان ، مسير ظلم و جور و مايهء فساد در دين و دنياى مردم است .\r\nامام عليه السّلام در ادامهء اين سخن افزون بر به شهادت طلبيدن خداوند متعال ، همهء موجودات زمين و آسمان را به گواهى مىطلبد و مىفرمايد : « تمام آنها را كه در زمين و آسمانهايت سكونت بخشيده‌اى ، به عنوان گواه برضدّ او ( آن‌كس كه از جهاد با ستمگران سرباز مىزند ) مىآوريم ؛ ولى با اين حال مىدانيم كه ما را از يارى او بىنياز مىسازى و او را به گناهش خواهى گرفت ( و كيفر خواهى داد ) » ؛ ( و نستشهد عليه جميع ما أسكنته أرضك و سماواتك ، ثمّ أنت بعد المغني عن نصره ، و الآخذ له بذنبه ) .\r\nامام عليه السّلام با اين شكايت به پيشگاه پروردگار كه از دل پرسوز آن حضرت برخاسته ، از يك‌سو به افراد سست و بىتفاوت در امر جهاد اتمام حجّت مىكند و از سوى ديگر ياران وفادارش را هشدار مىدهد كه از سستى آن گروه وحشتى به دل راه ندهند و بدانند خدا يار و ياور آنهاست و آن گروه وظيفه‌نشناس ، سرانجام گرفتار كيفر اعمال خود خواهند شد ، همان‌گونه كه به گواهى تاريخ بعد از شهادت امام گرفتار شدند و ظالمانى از عمّال بنى اميّه را بر آنها گماردند كه بر هيچ‌يك از آنان رحم نكردند و از هيچ عقوبت و از كيفرى دربارهء آنان دريغ نداشتند .\r\nشايان توجّه است كه در كتاب صفّين نصر بن مزاحم چنين آمده است :\r\nهنگامى كه امام اين سخن را بيان فرمود مردى از طايفهء بنى فزاره برخاست و جسورانه به امام خطاب كرد كه تو مىخواهى ما را با اين سخن براى جنگ با شاميان بسيج كنى و برادران خود را در آنجا به قتل برسانيم . همان‌گونه كه ما را در\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nبصره بردى و برادران خويش را در جنگ جمل كشتيم ! هرگز اين كار را نخواهيم كرد . مالك اشتر خشمگين شد و برخاست و گفت : اى مردم ! او را دستگير كنيد ( كه او فردى نفوذى از دشمنان ماست ) آن مرد فرار كرد و گروهى به دنبال او براى دستگير ساختنش حركت كردند او به محلّى از بازار پناهنده شد كه جاى فروش اسبها بود . سرانجام مردم او را زير پاهاى خود له كردند . « 1 »\r\nجملهء « جميع ما أسكنته أرضك و سمواتك » ؛ ( همهء آنچه كه در زمين و آسمانهايت ساكن ساختى ) ظاهرا اشاره به فرشتگان و انسانها و جنّ است ، زيرا تعبير « ساكن ساختى » تناسب با آن دارد ( بنابراين « ما » در اينجا به ذوى العقول اطلاق شده است و به شهادت طلبيدن آنها با آنكه قبل از آن ، خدا را به شهادت طلبيده ، براى تأكيد در اين امر مهم است ، همان‌گونه كه خداوند جز ذات پاكش شاهدان بسيارى بر اعمال ما قرار داده است .\r\n* * *\r\n\r\n\r\n","description":"","footnote":"\r\n( 1 ) . صفّين نصر بن مزاحم ، ص 94 - 95 .\r\n","page_name":" 188 ","page_number":188},
  {"content":"\r\n\r\n\r\n213 و من خطبة له عليه السّلام في تمجيد اللّه و تعظيمه\r\nاز خطبه‌هاى امام عليه السّلام است كه در آن از مجد و عظمت خداوند سخن گفته شده است ( و نيز به بخشى از ويژگيهاى پيامبر اشاره شده است ) . « 1 »\r\n\r\nخطبه در يك نگاه\r\nاز تعبير مرحوم سيّد رضى استفاده مىشود كه آنچه در اين خطبه آمده ، بخشى از كلام امام عليه السّلام بوده كه مرحوم سيّد دو بخش از آن را برگزيده است :\r\nدر بخش اوّل از صفات جمال و جلال خداوند مخصوصا احاطهء علم او به همهء موجودات سخن به ميان آمده است .\r\nدر بخش دوم از صفات پيامبر و امدادهاى الهى نسبت به او و پيشرفت سريع و بر طرف شدن موانع راهش سخن گفته شده و در مجموع اين خطبه شعاع تابناكى بر مسئلهء توحيد و نبوّت افكنده شده است .\r\n\r\n\r\n","description":"","footnote":"\r\n( 1 ) . سند خطبه :\r\nدر منابع معروف ، سندى براى اين خطبه جز نهج البلاغه ذكر نشده است و مرحوم علّامهء مجلسى در بحار الانوار ، ج 4 ، بخش اوّل اين خطبه را از نهج البلاغه نقل كرده است .\r\n","page_name":" 189 ","page_number":189},
  {"content":"\r\n . \r\n","description":"","footnote":"","page_name":" 190 ","page_number":190},
  {"content":"\r\n\r\nالحمد للّه العليّ عن شبه المخلوقين ، الغالب لمقال الواصفين ، الظّاهر بعجائب تدبيره للنّاظرين ، و الباطن بجلال عزّته عن فكر المتوهّمين ، العالم بلا اكتساب و لا ازدياد ، و لا علم مستفاد ، المقدّر لجميع الأمور بلا رويّة و لا ضمير ، الّذي لا تغشاه الظّلم ، و لا يستضيء بالأنوار ، و لا يرهقه ليل ، و لا يجري عليه نهار ليس إدراكه بالإبصار ، و لا علمه بالإخبار .\r\n* * * و منها في ذكر النبي صلّى اللّه عليه و إله :\r\nأرسله بالضّياء ، و قدّمه في الاصطفاء ، فرتق به المفاتق ، و ساور به المغالب ، و ذلّل به الصّعوبة ، و سهّل به الحزونة ، حتّى سرّح الضّلال ، عن يمين و شمال .\r\n\r\nترجمه\r\nحمد و ستايش مخصوص خداوندى است كه از شباهت به مخلوقات ، برتر ، و از وصف واصفان ، والاتر است . به وسيلهء تدبير شگفت‌آورش بر همهء ناظران آشكار است و با جلال عزّتش كنه ذاتش بر همهء انديشمندان پنهان . خداوندى كه عالم است بىآنكه معلوماتش اكتسابى باشد يا فزونى گيرد و يا آن را از كسى فرا گرفته باشد . خداوندى كه همهء امور را اندازه‌گيرى كرده ، بىآنكه نياز به تفكّر و يا رجوع به ضمير و وجدان داشته باشد . خدايى كه تاريكيها پوششى بر او نمىافكند و از نور و روشنايى بهره نمىگيرد . شب او را نمىپوشاند و روشنايى روز بر او نمىگذرد . نه درك او از اشيا ، با حسّ بينايى ( و چشم ظاهرى ) است و نه علم و دانش وى از طريق خبرگيرى .\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nدر بخش ديگرى از اين خطبه سخن از پيامبر اكرم صلّى اللّه عليه و إله به ميان آمده ، مىفرمايد : « خداوند او را با نور و روشنايى فرستاد و برگزيد و بر همه مقدّم داشت ، جدائىها و پراكندگىها را به وسيلهء او پيوند داد ( و اتحاد و الفت ايجاد كرد ) و با او بر زورمندان چيره شد . مشكلات را به وسيلهء او آسان و ناهمواريها را به دست او هموار ساخت تا آنجا كه ضلالت و گمراهى را از راست و چپ ( و از هر سو ) به عقب راند . »\r\n\r\nشرح و تفسير بخشى از اوصاف خداوند و پيامبرش\r\nامام عليه السّلام در بخش اوّل اين خطبه كه پيرامون صفات جمال و جلال حق سخن مىگويد ، به دوازده وصف از اوصاف الهى اشاره مىكند :\r\nنخست در چهار وصف نخستين مىفرمايد : « حمد و ستايش مخصوص خداوندى است كه از شباهت به مخلوقات ، برتر و از وصف واصفان ، والاتر است . به وسيلهء تدبير شگفت‌آورش بر همهء ناظران آشكار است و با جلال عزّتش كنه ذاتش بر همهء متفكّران پنهان » ؛ ( الحمد للّه العليّ عن شبه المخلوقين ، الغالب لمقال الواصفين ، الظّاهر بعجائب تدبيره للنّاظرين ، و الباطن بجلال عزّته عن فكر المتوهّمين « 1 » ) .\r\nهمان‌گونه كه در گذشته نيز اشاره شده ، ذات پاك خداوند نامتناهى است و بديهى است مخلوقاتش كه همه چيزشان محدود و متناهى است ، قادر بر درك كنه ذاتش نباشند ، بنابراين تنها از طريق آثار شگفت‌انگيزى كه در پهنهء جهان هستى از او نمايان است به ذات او پى مىبريم ، لذا اگر مىگوييم خدا از همه‌چيز\r\n\r\n\r\n","description":"","footnote":"\r\n( 1 ) . « متوهمين » از ريشهء « وهم » گرفته شده كه گاه به معناى پندار و گمان و خيال مىآيد و گاه به معناى انديشيدن و فكر كردن و در اينجا معناى دوم مراد است و شاهد آن تعبير به « فكر » است كه قبل از آن ذكر شده است .\r\n","page_name":" 192 ","page_number":192},
  {"content":"\r\n\r\nآشكارتر و از همه‌چيز پنهان‌تر است ناظر به همين دو جنبه است ؛ از نظر آثار علم و قدرتش كاملا آشكار و از نظر كنه ذاتش مخفى و پنهان است .\r\nدر ادامهء اين سخن به پنجمين و ششمين وصف پرداخته مىفرمايد :\r\n« خداوندى كه عالم است بىآنكه معلوماتش اكتسابى باشد يا فزونى گيرد و يا آن را از كسى فراگرفته باشد . خداوندى كه همهء امور را اندازه‌گيرى كرده ، بىآنكه نياز به تفكّر و يا رجوع به ضمير و وجدان داشته باشد » ؛ ( العالم بلا اكتساب و لا ازدياد ، و لا علم مستفاد ، المقدّر لجميع الأمور بلا رويّة و لا ضمير ) .\r\nبىشك علم خدا مانند ذاتش بىپايان است ، بنابراين نه نيازى به اكتساب دارد و نه فراگيرى از ديگرى . اين امور مربوط به كسانى است كه علم محدودى دارد و از سه راه بر آن مىافزايند : گاهى از طريق تجربه و مانند آن ، گاه به سبب تأثير علوم در يكديگر و انتقال از مسأله‌اى به مسئلهء ديگر و گاه از طريق درس خواندن و فراگيرى از ديگران ؛ امّا آن‌كس كه علمى بىپايان دارد از همهء اين امور بىنياز است .\r\nهمچنين او براى آفرينش مخلوقات و اندازه‌گيرى دقيق هر موجود از نظر كميّت و كيفيّت و قوانين حاكم بر آن نه نياز به انديشيدن دارد ، نه رجوع به وجدان . به خلاف انسانهايى كه دست به اختراع و ابداع چيزى مىزنند كه گاه بايد سالها بينديشند و مطالعه كنند و از معلومات و تجربيات خود كمك بگيرند تا موفق به ابداع چيزى شوند .\r\nسپس در هفتمين و هشتمين وصف مىافزايد : « خدايى كه تاريكيها ستر و پوششى بر او نمىافكند و از نور و روشنايى بهره نمىگيرد » ؛ ( الّذي لا تغشاه الظّلم ، و لا يستضيء بالأنوار ) .\r\nآنگاه براى تكميل و توضيح همين مطلب به سراغ نهمين و دهمين وصف رفته ، مىفرمايد : « شب او را نمىپوشاند و روشنايى روز بر او نمىگذرد ( و به بيان\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nديگر : شب و روز براى او متصوّر نيست ) » ؛ ( و لا يرهقه « 1 » ليل ، و لا يجري عليه نهار ) .\r\nاين تعبيرات ممكن است اشاره به اين سند باشد كه ذات پاكش از طريق آثار هميشه آشكار است و شب و روز تفاوتى در اين امر ايجاد نمىكند و يا اشاره به اين باشد كه او براى مشاهده و احاطهء علمى به اشيا نياز به نور و روشنايى ندارد آن‌گونه كه انسانها نياز دارند . »\r\nيازدهمين و دوازدهمين وصف نيز تكميل و توضيح ديگرى بر اوصاف پيشين است ، مىفرمايد : « نه درك او از اشياء با حسّ بينايى است و نه علم و دانش وى از طريق خبرگيرى است » ؛ ( ليس إدراكه بالإبصار ، و لا علمه بالإخبار ) .\r\nزيرا اين امور مربوط به جسم و جسمانيات و صاحبان علوم ناقص و محدود است ؛ او نه از قبيل جسم و جسمانيات است و نه محدوديتى در احاطهء علمى اوست .\r\nدر اينجا اين سؤال پيش مىآيد كه چرا امام عليه السّلام در خطبه‌هاى متعدّد بر همين مضامين تكيه و تأكيد مىكند و بر اين امر اصرار دارد كه علم خداوند نيازى به هيچ‌يك از امورى كه در بالا گفته شد ندارد ؛ اين همه تأكيد براى چيست ؟\r\nدر پاسخ اين سؤال مىگوييم : يكى از مشكلات عظيم در شناخت و معرفت پروردگار مسئلهء مقايسهء او با مخلوقات است ، زيرا در همهء عمر خود سروكار با مخلوقات دارد ، همه‌چيز را با معيار آن مىسنجد . مخلوقاتى كه همه‌چيزش محدود است ؛ علم ، قدرت ، زمان ، مكان ، درك و شهود او همه و همه محدود ، ناپايدار و فناپذير است . هنگامى كه سخن از معرفت پروردگار به ميان مىآيد آگاهانه يا ناخودآگاه همان مقياسها را به كار مىگيرد و در درّهء هولناك تشبيه سقوط مىكند ، از اين‌رو اين معلم بزرگ معرفة اللّه پىدرپى هشدار مىدهد كه بر لب پرتگاه نرويد و خدا را با خود به هيچ‌يك از مخلوقات مقايسه نكنيد كه از معرفة اللّه دور خواهيد شد و اوهامى را در مغز خود پرورش مىدهيد و مىپرستيد .\r\n\r\n\r\n","description":"","footnote":"\r\n( 1 ) . « يرهقه » از ريشهء « رهق » بر وزن « شفق » در اصل به معناى پوشاندن چيزى با قهر و غلبه است و به معناى سختگيرى يا مسلّط شدن چيزى نيز آمده است .\r\n","page_name":" 194 ","page_number":194},
  {"content":"\r\n\r\nحديث معروف امام باقر عليه السّلام : « كلّ ما ميّزتموه بأوهامكم في أدقّ معانيه مخلوق مصنوع مثلكم مردود إليكم ؛ » آنچه با فكر و پندار خود با دقيق‌ترين مفاهيم در ذهن خويش ( دربارهء خدا ) ترسيم مىكنيد مخلوق و ساختهء شما و همانند خودتان است و به سوى شما باز مىگردد » « 1 » اشارهء زيبايى به همين مطلب است .\r\nلذا ائمّهء اهل بيت عليهم السّلام همواره مراقب اصحاب و ياران و پيروان خود بودند كه گرفتار و تشبيه يا تعطيل نشوند ، در حالى كه اين گرفتارى براى گروهى كه از آنها پيروى نكردند بسيار فراوان و آشكار است .\r\nاعتقاد به جسميّت خداوند و تشبيه او با مخلوقات ، اعتقاد به امكان رؤيت و مشاهدهء حسّى در دنيا و لااقل در آخرت كه غالبا به آن پايبند هستند ، از اين قسم انحرافات خطرناك است .\r\nدر بخش ديگر اين خطبه كه مرحوم سيّد رضى تحت عنوان « و منها في ذكر النّبي صلّى اللّه عليه و إله » آورده ، امام عليه السّلام سخن كوتاه و بسيار پرمعنايى دربارهء پيامبر اكرم صلّى اللّه عليه و إله دارد و هفت وصف از اوصاف پيامبر را كه نشان دهندهء مقام و الا و اصلاحات گستردهء او در جامعهء اسلامى است ، بيان مىكند . مىفرمايد : « خداوند او را با نور و روشنايى فرستاد و برگزيد و بر همه مقدّم داشت ، پارگيها و پراكندگيها را به وسيلهء او پيوند داد ( و اتّحاد و الفت ايجاد كرد ) و با او بر زورمندان چيره شد .\r\nمشكلات را به وسيلهء او آسان و ناهمواريها را به دست او هموار ساخت تا آنجا كه ضلالت و گمراهى را از راست و چپ ( و از هر سو ) به عقب راند » ؛ ( أرسله بالضّياء ، و قدّمه في الاصطفاء ، فرتق « 2 » به المفاتق « 3 » و ساور « 4 » به المغالب ، و ذلّل به\r\n\r\n\r\n","description":"","footnote":"\r\n( 1 ) . بحار الانوار ، ج 66 ، ص 293 .\r\n( 2 ) . « رتق » از ريشهء « رتق » بر وزن « حتم » يعنى به هم پيوستن .\r\n( 3 ) . « مفاتق » به معناى محلهاى شكافته شده جمع « مفتق » بر وزن « مكتب » از ريشهء « فتق » ( ضدّرتق ) به معناى شكافتن گرفته شده است .\r\n( 4 ) . « ساور » از ريشهء « مساوره » به معناى غلبه كردن و چيره شدن و شوريدن ، از ريشهء « سور » بر وزن « غور » گرفته شده است .\r\n","page_name":" 195 ","page_number":195},
  {"content":"\r\n\r\nالصّعوبة ، و سهّل به الحزونة « 1 » ، حتّى سرّح « 2 » الضّلال عن يمين و شمال ) .\r\nمنظور از « ضياء » يكى از چند احتمال ذيل است : نور ايمان ، علم ، قرآن ، وحى و يا همهء اينها ؛ يعنى خداوند پيامبر اكرم صلّى اللّه عليه و إله را با نور وحى و قرآن و ايمان مبعوث كرد تا جهان را به وسيلهء آن روشن سازد .\r\nجملهء « و قدّمه في الاصطفاء » ممكن است اشاره به خاتميّت پيامبر اكرم باشد ( زيرا اگر خاتم نباشد مفهومش اين است كه آيينى برتر از آيين او در آينده خواهد آمد ) و يا اشاره به برترى او بر همهء انبيا و خلق جهان است . به هرحال دليل بر اين است كه آيينش از همهء آيينها كامل‌تر است . منظور از « مفاتق » ( پارگيها و بريدگيها ) اختلافات گسترده‌اى است كه در محيط عربستان وجود داشت و پيامبر اكرم صلّى اللّه عليه و إله به آنها پايان داد و همه را زير پرچم توحيد متّحد ساخت .\r\nجملهء « و ساور به المغالب » اشاره به كوتاه كردن دست ظالمان و زورمندان از گريبان مستضعفان و محرومان است كه به بركت ظهور اسلام به وقوع پيوست و همهء آنها در برابر قدرت اين آيين سر تسليم فرود آوردند .\r\nبر طرف ساختن مشكلات و هموار ساختن ناهمواريها ( ذلّل به الصّعوبة ) مىتواند اشاره به حلّ مشكلات معنوى و عقيدتى و اخلاقى باشد يا مشكلات مادى و اجتماعى و يا همهء اينها كه در پرتو ظهورش به وقوع پيوست .\r\nجملهء « حتّى سرّح الضّلال عن يمين و شمال » اشاره به پايان گرفتن همهء مفاسدى است كه در جمله‌هاى قبل به آن اشاره شده ؛ يعنى انواع گمراهيها از چپ و راست و از هر سو به وسيلهء آن حضرت و آيينش به عقب رانده شدند .\r\nتعبير به « يمين و شمال » ممكن است اشاره به افراط و تفريطها باشد ، يا اشاره به همهء راههايى كه به فساد منتهى مىشود .\r\n\r\n\r\n","description":"","footnote":"\r\n( 1 ) . « حزونة » ضدّ سهولت به معناى خشن و ناصاف بودن است .\r\n( 2 ) . « سرّح » از ريشهء « تسريح » به معناى رها ساختن و عقب راندن گرفته شده و به‌همين مناسبت به طلاق نيز تسريح گفته مىشود و ريشهء اصلى آن « سرح » و « سروح » به معناى آزاد گشتن و رها شدن است .\r\n","page_name":" 196 ","page_number":196},
  {"content":"\r\n\r\nبه يقين اين اصلاحات ، مخصوص زمان ظهور پيامبر اكرم صلّى اللّه عليه و إله نبود . اگر امروز هم به تعليمات و برنامه‌هاى اسلام عمل كنيم هم نور وحدت جامعهء اسلامى را فرا مىگيرد و هم دست زورمندان ظالم كوتاه مىگردد و هم سختيها و مشاكل اجتماعى آسان مىشود ، زيرا اينها همه از آثار تعليمات الهى است .\r\n* * *\r\n\r\n","description":"","footnote":"","page_name":" 197 ","page_number":197},
  {"content":"\r\n . \r\n","description":"","footnote":"","page_name":" 198 ","page_number":198},
  {"content":"\r\n\r\n\r\n214 و من خطبة له عليه السّلام يصف جوهر الرّسول ، و يصف العلماء ، و يعظ بالتّقوى\r\nاز خطبه‌هاى امام عليه السّلام است كه در آن از صفات درونى پيامبر صلّى اللّه عليه و إله و اوصاف دانشمندان و اندرز به تقوا سخن مىگويد . « 1 »\r\n\r\nخطبه در يك نگاه\r\nهمان‌گونه كه اشاره شد اين خطبه در واقع از سه بخش تشكيل يافته است :\r\nدر بخش نخست بعد از شهادت به عدالت پروردگار به قسمتى از صفات برجستهء پيامبر اكرم صلّى اللّه عليه و إله اشاره شده كه نشان مىدهد جوهر ذاتى پيامبر از هر نظر جوهر پاكى بوده است و در ضمن اشاره به يارى خداوند و امدادهاى الهى نسبت به مطيعان مىكند .\r\nدر بخش دوم از عالمان ربّانى و صفات برجستهء آنها و طرز برخوردشان با\r\n\r\n\r\n","description":"","footnote":"\r\n( 1 ) . سند خطبه :\r\nبعضى از دانشمندانى كه بعد از عصر مرحوم سيّد رضى مىزيستند ؛ مانند آمدى در غرر الحكم بخشى از اين خطبه را با تفاوتهايى نقل كرده كه نشان مىدهد منبع ديگرى غير از نهج البلاغه در اختيار داشته است .\r\n","page_name":" 199 ","page_number":199},
  {"content":"\r\n\r\nمردم سخن به ميان آورده است .\r\nدر بخش سوم اندرزهاى فراوانى در عباراتى كوتاه و پرمعنا بيان فرموده كه عمل به آن مايهء پرورش روح تقوا در وجود انسانهاست .\r\n* * *\r\n\r\n","description":"","footnote":"","page_name":" 200 ","page_number":200},
  {"content":"\r\n\r\n\r\nبخش اوّل\r\nو أشهد أنّه عدل عدل ، و حكم فصل ، و أشهد أنّ محمّدا عبده و رسوله ، و سيّد عباده ، كلّما نسخ اللّه الخلق فرقتين جعله في خيرهما ، لم يسهم فيه عاهر ، و لا ضرب فيه فاجر .\r\nألّا و إنّ اللّه سبحانه قد جعل للخير أهلا ، و للحقّ دعائم ، و للطّاعة عصما . و إنّ لكم عند كلّ طاعة عونا من اللّه سبحانه يقول على الألسنة ، و يثبّت الأفئدة . فيه ، كفاء لمكتف ، و شفاء لمشتف .\r\n\r\nترجمه\r\nو گواهى مىدهم كه خداوند ، دادگرى است كه همواره ، دادگرى داشته و داورى است كه هميشه حق را از باطل جدا ساخته و گواهى مىدهم كه محمّد بنده و فرستادهء او و سرور بندگان اوست . هرزمان خدا انسانها را به دو بخش تقسيم كرده ، آن حضرت را در بهترين آن‌دو قرار داده است ( و پيوسته در صلب پدران پاك و رحم مادران پاكدامن بوده است ) هيچ ناپاك‌دامنى در او سهمى نداشت و هيچ فاجرى در او دخالت نكرد . آگاه باشيد خداوند براى خير و نيكى ، اهلى قرار داده و براى حق ، ستونهايى و براى اطاعت فرمانش پاسدارانى و به يقين براى شما در انجام هر طاعتى يار و ياورى از جانب خداوند سبحان خواهد بود كه زبانها را گويا مىكند و قلبها را ثابت نگه مىدارد ، به‌گونه‌اى كه براى آن كس كه بخواهد به آن اكتفا كند كافى است و براى آن‌كس كه شفا جويد مايهء شفاست .\r\n\r\n","description":"","footnote":"","page_name":" 201 ","page_number":201},
  {"content":"\r\n\r\n\r\nشرح و تفسير نسب پاك پيامبر صلّى اللّه عليه و إله\r\nامام عليه السّلام در آغاز اين خطبه - همچون بسيارى از خطبه‌هاى ديگر - از شهادتين آغاز مىكند ( هرچند « واو » در « و أشهد » نشان مىدهد كه قبل از آن نيز مطالبى بوده است ) مىفرمايد : « و گواهى مىدهم كه خداوند دادگرى است كه همواره ، دادگرى داشته و داورى است كه هميشه حق را از باطل جدا مىسازد و گواهى مىدهم كه محمّد بنده و فرستادهء او و سرور بندگان اوست » ؛ ( و أشهد أنّه عدل عدل ، و حكم فصل ، و أشهد أنّ محمّدا عبده و رسوله ، و سيّد عباده ) .\r\nتعبير به « عدل » كه معناى مصدرى دارد براى تأكيد است ؛ يعنى ذات خداوند عين عدالت است و جملهء « عدل » كه به صورت فعل ماضى ، بعد از آن آمده ، تأكيد ديگرى است و « حكم » به معناى داور مفهوم وسيعى دارد كه داورى خداوند را در همهء زمينه‌هاى تكوينى و تشريعى ، شامل مىشود ؛ او همواره فصل و جداسازى حق را از باطل داشته و خواهد داشت .\r\nعجب اينكه يكى از شارحان نهج البلاغه ( ابن ابى الحديد ) ضمير در « انّه » را به مسئلهء قضا و قدر باز گردانده و معتقد است قبل از اين جمله بوده ( و سيّد رضى آن را جدا ساخته است ) جمعى از شارحان نيز سخن او را پذيرفته‌اند ، درحالى كه جملهء « و أشهد أنّ محمّدا عبده » نشان مىدهد كه شهادت قبلى شهادت مربوط به پروردگار است به علاوه « حكم فصل » از صفات خداست ؛ نه صفات قضا و قدر . « 1 »\r\nتوصيف پيامبر صلّى اللّه عليه و إله به عبوديّت قبل از رسالت در جملهء بالا نشان مىدهد كه بزرگ‌ترين افتخار انسان بندگى خداست و تعبير به « سيّد عباده » ( سرور بندگان\r\n\r\n\r\n","description":"","footnote":"\r\n( 1 ) . در كتاب تمام نهج البلاغه كه جمله‌هاى مكمّل اين خطبه را آورده است تعبيراتى دارد كه به وضوح نشان مىدهد ضمير در « إنّه » به ذات پاك پروردگار باز مىگردد ؛ نه به قضا و قدر ( تمام نهج البلاغه ، خطبهء 22 ، ص 299 ) .\r\n","page_name":" 202 ","page_number":202},
  {"content":"\r\n\r\nخدا ) تأكيد ديگرى است براين معنا . آرى ! هرچه هست در بندگى پروردگار است .\r\nسپس در ادامهء ذكر اوصاف پيامبر اكرم صلّى اللّه عليه و إله ، مىافزايد : « هرزمان خدا انسانها را به دو بخش تقسيم كرده ، آن حضرت را در بهترين آن‌دو قرار داده است » ؛ ( كلّما نسخ « 1 » اللّه الخلق فرقتين جعله في خيرهما ) .\r\nاشاره به اينكه نور وجود آن حضرت كه در صلب آدم وجود داشت ، پيوسته از صلبى به صلب ديگر منتقل مىشد و آنجا كه فرزندان متعدّدى از نسلى به وجود مىآمدند نور وجود آن حضرت در آن شاخه‌اى كه بهتر بود قرار مىگرفت و اين راه را از طريق بهترينها پيوسته مىپيمود تا در صلب عبد اللّه قرار گرفت و به رحم آمنه منتقل شد .\r\nباز مىافزايد : « هيچ ناپاكدامنى در او سهمى نداشت و هيچ فاجرى در او دخالت نكرد » ؛ ( لم يسهم فيه عاهر « 2 » ، و لا ضرب فيه فاجر ) .\r\nاين همان مضمونى است كه در زيارت وارث در مورد فرزندزاده پيامبر ، امام حسين عليه السّلام آمده است : « أشهد أنّك كنت نورا في الأصلاب الشّامخة و الأرحام المطهّرة ، لم تنجّسك الجاهليّة بأنجاسها و لم تلبسك المدلهمّات ثيابها ؛ گواهى مىدهم كه تو نورى بودى در صلب والاى پدران و رحم پاك مادران و هرگز عصر جاهليّت با تمام آلودگيهايش تو را آلوده نساخت و جامه‌هاى سياه آن بر تو پوشانده نشد » . « 3 »\r\n\r\n\r\n","description":"","footnote":"\r\n( 1 ) . « نسخ » از ريشهء « نسخ » بر وزن « مسخ » در اصل به معناى انتقال و جابه‌جا كردن چيزى است لذا هنگامى كه بر اثر حركت خورشيد سايه ، جابه‌جا مىشود مىگويند : « نسخت الشمس الظلّ » و به نوشتن چيزى از روى نوشته‌اى ديگر استنساخ و نسخه‌بردارى گفته مىشود ، چون مطلب را منتقل مىسازد . نسخ در احكام نيز از اين ريشه گرفته شده ، زيرا حكمى جاى حكم ديگرى را مىگيرد و در خطبهء بالا نسخ اشاره به انتقال نطفه از پدرى به پدر ديگر است كه از طريق وراثت ، ويژگيهاى پدران به فرزندان منتقل مىشود .\r\n( 2 ) . « عاهر » به معناى شخص فاسق و فاجر و آلوده دامن است .\r\n( 3 ) . مصباح المتهجّد ، ص 717 .\r\n","page_name":" 203 ","page_number":203},
  {"content":"\r\n\r\nشبيه همين معنا دربارهء شخص پيامبر صلّى اللّه عليه و إله وارد شده است ، آنجا كه مىفرمايد :\r\n« لم يزل ينقلني اللّه من أصلاب الطّاهرين إلى المطهّرات حتّى أخرجني في عالمكم هذا لم يدنّسني بدنس الجاهليّة ؛ پيوسته خداوند مرا از صلب پدران پاك به رحم مادران پاك دامن منتقل كرد تا اينكه متولّد شدم درحالىكه هرگز مرا به آلودگيهاى جاهليّت آلوده نساخت » . « 1 »\r\nاين تعبير كه در خطبهء بالا و روايت و زيارت‌نامه وارد شده ، اضافه بر بيان فضيلت والاى پيامبر اكرم صلّى اللّه عليه و إله ، اين درس را نيز به همهء ما مىآموزد كه دوران تربيت انسان براى رسيدن به مقامات بالا از صلب پدران و رحم مادران آغاز مىگردد و عامل وراثت يكى از عوامل تشكيل دهندهء شخصيّت انسان است ، هر چند عامل منحصر به فرد نيست . در اين زمينه سخن بسيار است كه در بحثهاى آينده با استفاده از مناسبتها - إن شاء اللّه - بيان خواهد شد .\r\nسپس امام عليه السّلام از پويندگان راه رسول اللّه كه اوصاف او در عبارات گذشته بيان شد دم مىزند تا نشان دهد در سايهء تعليمات آن بزرگوار بايد گروههايى در هر عصرى پرورش يابند و راه او را تداوم بخشند ، مىفرمايد : « آگاه باشيد خداوند براى خير و نيكى ، اهلى قرار داده و براى حق ، ستونهايى و براى اطاعت فرمانش پاسدارانى » ؛ ( ألا و إنّ اللّه سبحانه قد جعل للخير أهلا ، و للحقّ دعائم ، و للطّاعة عصما ) .\r\nاشاره به اينكه در هيچ عصر و زمانى ، اين راه بدون رهرو نمىماند و برنامهء خير و حق و اطاعت ، تعطيل نمىشود ؛ آنها كسانى هستند كه داراى اراده‌هاى قوّى و نيّات پاك‌اند و به همين دليل توفيق الهى شامل حالشان شده است .\r\nجملهء « للحقّ دعائم ، و للطّاعة عصما » ممكن است اشاره به امامان معصوم و اوصياى پيامبر باشد كه حاميان حق و پاسداران اطاعت فرمان خدا بودند ؛\r\n\r\n\r\n","description":"","footnote":"\r\n( 1 ) . بحار الانوار ، ج 15 ، ص 117 ؛ مجمع البيان ، ج 3 - 4 ، ص 497 .\r\n","page_name":" 204 ","page_number":204},
  {"content":"\r\n\r\nهمان‌گونه كه در زيارت جامعه مىخوانيم : « و الحقّ معكم و فيكم و منكم و إليكم و أنتم أهله و معدنه ؛ حق همواره با شما و در ميان شما و از ناحيهء شماست و به سوى شما مىآيد و شما اهل حق و معدن آن هستيد » و مخصوصا در حديث معروفى كه شيعه و اهل سنّت آن را در كتب معروف خود نقل كرده‌اند ، مىخوانيم : « عليّ مع الحقّ و الحقّ مع عليّ يدور معه حيثما دار ؛ علي با حق همراه است و حق با على همراه ، به هر سو او مىگردد حق نيز با او مىگردد » . « 1 »\r\nنيز ممكن است اشاره به قرآن مجيد و سنّت معصومان ، يا اشاره به وجود علما و دانشمندان باشد و اين احتمال بعيد نيست كه همهء اين تفسيرهاى سه‌گانه در مفهوم جمله‌هاى بالا جمع باشد .\r\nدر ادامهء اين سخن به رهروان راه آنها بشارت مىدهد كه در برابر انبوه مشكلات اطاعت ، تنها نيستند و امدادهاى الهى پىدرپى به يارى آنها مىآيد ، مىفرمايد : « به يقين براى شما در انجام هر طاعتى يار و ياورى از جانب خداوند سبحان خواهد بود كه زبانها را گويا مىكند و قلبها را ثابت نگه مىدارد ، به گونه‌اى كه براى آن‌كس كه بخواهد به آن اكتفا كند كافى است و براى آن‌كس كه شفا جويد مايهء شفاست » ؛ ( و إنّ لكم عند كلّ طاعة عونا من اللّه سبحانه يقول « 2 » على الألسنة ، و يثبّت الأفئدة . فيه ، كفاء لمكتف ، و شفاء لمشتف ) .\r\nآرى ! خداوند بندگان مؤمن خويش را تنها نمىگذارد زبانشان را گويا و قلب و ارادهء آنها را محكم مىدارد . اين امر كرارا در آيات قرآن منعكس شده است ؛ موسى بن عمران عليه السّلام از خدا زبان گويا مىخواهد و خدا به او ارزانى مىدارد ، افزون بر اينكه برادرش هارون را به يارى او مىفرستد ، تأكيد مىكند كه تنها نيستيد و من با شما هستم ، همه‌چيز را مىشنوم و مىبينم :  « إِنَّنِي مَعَكُما أَسْمَعُ » \r\n\r\n\r\n","description":"","footnote":"\r\n( 1 ) . بحار الانوار ، ج 33 ، ص 376 ؛ شرح نهج البلاغهء ابن ابى الحديد ، ج 2 ، ص 297 .\r\n( 2 ) . ضمير « يقول » به « اللّه » برمىگردد كه قبلا ذكر شده و معناى جمله اين است كه خداوند زبان آنها راى گويا مىكند و خير راى بر آن جارى مىسازد .\r\n","page_name":" 205 ","page_number":205},
  {"content":"\r\n\r\n « وَ أَرى »  « 1 » و در جاى ديگر مىفرمايد : «  « يُثَبِّتُ اللَّهُ الَّذِينَ آمَنُوا بِالْقَوْلِ الثَّابِتِ فِي الْحَياةِ الدُّنْيا »  ؛ خداوند كسانى را كه ايمان آوردند به جهت گفتار و اعتقاد ثابتشان ، استوار مىدارد ، هم در اين جهان و هم در سراى ديگر » . « 2 »\r\nو اين همان چيزى است كه پيوسته و همه روزه در نمازها از خداوند تقاضا مىكنيم و مىگوييم :  « إِيَّاكَ نَعْبُدُ وَ إِيَّاكَ نَسْتَعِينُ » \r\n* * *\r\n\r\n\r\n","description":"","footnote":"\r\n( 1 ) . طه ، آيهء 46 .\r\n( 2 ) . ابراهيم ، آيهء 27 .\r\n","page_name":" 206 ","page_number":206},
  {"content":"\r\n\r\n\r\nبخش دوم\r\nو اعلموا أنّ عباد اللّه المستحفظين علمه ، يصونون مصونه ، و يفجّرون عيونه . يتواصلون بالولاية ، و يتلاقون بالمحبّة ، و يتساقون بكأس رويّة و يصدرون بريّة ، لا تشوبهم الرّيبة ، و لا تسرع فيهم الغيبة .\r\nعلى ذلك عقد خلقهم و أخلاقهم ، فعليه يتحابّون ، و به يتواصلون ، فكانوا كتفاضل البذر ينتقى ، فيؤخذ منه و يلقى ، قد ميّزه التّخليص ، و هذّبه التّمحيص .\r\n\r\nترجمه\r\nبدانيد بندگان خدا كه حافظان علم او هستند آن را به خوبى نگاهدارى و حفظ مىكنند ( و در اختيار نااهلان قرار نمىدهند ) و ( آنجا كه بايد آن را آشكار كنند ) چشمه‌هاى آن علوم را جارى مىسازند ، با ولايت به يكديگر مىپيوندند و با محبّت با هم ملاقات مىكنند و با پيمانه‌اى سيراب كننده عطش يكديگر را فرو مىنشانند و پس از سيراب شدن ( از نزد يكديگر ) خارج مىشوند . شك و ترديد در آنها راه نمىيابد . و غيبت در وجودشان نفوذ نمىكند . خداوند سرشت و اخلاقشان را براين صفات برجسته گره زده ، به همين سبب به يكديگر مهر مىورزند و پيوند دوستى با يكديگر برقرار مىسازند . برترى آنان همچون برترى بذرهاى انتخاب شده‌اى است كه دانه‌هاى خوب و اصلاح شدهء آن از ميان انبوه دانه‌ها برگرفته مىشود و بقيه را به كنار مىگذارند . اين امتياز به سبب خلوص آنها و از عهدهء امتحان برون آمدن حاصل شده است .\r\n\r\n","description":"","footnote":"","page_name":" 207 ","page_number":207},
  {"content":"\r\n\r\n\r\nشرح و تفسير حافظان علم الهى چنين هستند\r\nامام عليه السّلام بعد از ذكر بخشى از صفات برجستهء پيامبر اكرم صلّى اللّه عليه و إله ، از پويندگان راه او ؛ يعنى عالمان عارف و مؤمنان خالص ياد مىكند و ده بخش از صفات آنها را بر مىشمرد كه به حق بايد گفت هرگاه كسانى اين صفات را در خود جمع كنند از اولياء اللّه و پيروان خاص پيامبر خدا صلّى اللّه عليه و إله هستند .\r\nمىفرمايد : « بدانيد كه بندگان خدا كه حافظان علم او هستند آن را به خوبى نگاهدارى و حفظ مىكنند ( و در اختيار نااهلان قرار نمىدهند ) و ( آنجا كه بايد آن را آشكار كنند ) چشمه‌هاى آن علوم را جارى مىسازند » ؛ ( و اعلموا أنّ عباد اللّه المستحفظين « 1 » علمه ، يصونون مصونه ، و يفجّرون عيونه ) .\r\nاين صفات سه‌گانه نشان مىدهد كه اين گروه از بندگان خدا با توفيقات الهى و نيز الهامات درونى كسب علوم كرده‌اند و اين علوم را به خوبى نگاهبانى مىكنند و به نيازمندان مىرسانند . آنها حافظان و پاسداران و ناشران اين علومند و همان‌گونه كه چشمه‌هاى جوشان آب ، سرزمينهاى تشنه را سيراب مىكند و انواع گلها و گياهان و درختها را پرورش مىدهد ، آنها نيز با نشر دين قلوب تشنگان را سيراب كرده و انواع فضايل انسانى را در آنان پرورش مىدهند .\r\nجملهء « يصونون مصونه » شايد به همان معنا باشد كه در بالا اشاره شد ؛ يعنى علوم الهى را از دسترسى نااهلان حفظ مىكنند و شايد به اين معنا باشد كه اين علوم را به خوبى پاسدارى كرده و در انتقال آن از نسلى به نسل ديگر از طريق تأليف و نشر كتابها مىكوشند .\r\nدر ادامه به چهار وصف ديگر اشاره كرده ، مىافزايد : « با ولايت و دوستى به\r\n\r\n\r\n","description":"","footnote":"\r\n( 1 ) . « مستحفظين » از ريشهء « حفظ » گرفته شده و به معناى كسانى است كه حفاظت چيزى به آنها سپرده شده است .\r\n","page_name":" 208 ","page_number":208},
  {"content":"\r\n\r\nيكديگر مىپيوندند و با محبّت باهم ملاقات مىكنند و با پيمانه‌اى سيراب كننده عطش يكديگر را فرومىنشانند و پس از سيراب شدن ( از نزد يكديگر ) خارج مىشوند » ؛ ( يتواصلون بالولاية ، و يتلاقون بالمحبّة ، و يتساقون بكأس رويّة « 1 » و يصدرون بريّة « 2 » ) .\r\nامام عليه السّلام در بخش گذشته اشاره به جنبه‌هاى علمى اين علماى ربّانى فرمود و در اين بخش به جنبه‌هاى عملى آنها اشاره مىكند ؛ منظور از « تواصل بالولاية » شايد ولايت الهى و اولياء اللّه باشد كه اين گروه را به يكديگر پيوند داده ، يا ولايت به معناى دوستى و محبّت است كه قلوب آنها را به‌هم پيوسته است .\r\nجملهء « و يتلاقون بالمحبّة » اشاره به اين است كه اين محبّت قلبى را به هنگام ملاقات در فعل و قول خود آشكار مىكنند .\r\nجملهء سوم اشاره به اين است كه جلسات آنها كانون تبادل علوم و دانشهاست ؛ هريك ديگرى را از پيمانهء علم خويش سيراب مىكند ، همان‌گونه كه در جملهء چهارم آمده : « هنگامى كه از مجلس بر مىخيزند به قدر كافى از چشمه‌هاى علم سيراب شده‌اند » .\r\nآنگاه در بيان دو وصف ديگر مىافزايد : « شك و ترديد در آنها راه نمىيابد . و غيبت در وجودشان نفوذ نمىكند » ؛ ( لا تشوبهم الرّيبة ، و لا تسرع فيهم الغيبة ) .\r\nتعبير به « ريبه » ممكن است اشاره به اين باشد كه مبانى عقيدتى و ايمان آنها به قدرى محكم است كه هيچ‌گونه شك و ترديدى در آن راه نمىيابد و يا اشاره به اين است كه به قدرى زندگانى آنها صاف و پاك است كه هيچ‌كس دربارهء حسن نيّت و سنجيده بودن اعمال آنها ترديد نمىكند .\r\nجملهء « و لا تسرع فيهم الغيبة » شايد اشاره به اين باشد كه آنها آلوده به غيبت\r\n\r\n\r\n","description":"","footnote":"\r\n( 1 ) . « رويّة » صفت مشبّهه از ريشهء « رىّ » بر وزن « حىّ » گرفته شده و به معناى سيراب كننده است .\r\n( 2 ) . « بريّة » تركيبى از باء جارّه و « ريّة » كه اسم مصدر است از همان ريشهء « رىّ » بر وزن « حىّ » به معناى سيراب بودن است .\r\n","page_name":" 209 ","page_number":209},
  {"content":"\r\n\r\nنمىشود و يا به اندازه‌اى پاكند كه ديگران به خود اجازهء غيبت آنها را نمىدهند .\r\nالبتّه اين تفسيرهاى متعدّد منافاتى با يكديگر ندارد و ممكن است همه در مفهوم جمله‌هاى بالا جمع باشد .\r\nسپس حضرت به عنوان تأكيد مىفرمايد : « خداوند سرشت و اخلاقشان را بر اين صفات برجسته گره زده است » ؛ ( على ذلك عقد خلقهم و أخلاقهم ) .\r\nالبتّه اين تعبير منافات با اختيارى بودن اعمال ندارد ، زيرا هرزمان انسان با پاى اختيار به سوى خدا گام بردارد ، تأييدات و امدادهاى الهى به سراغ او مىآيد و از اين گذشته خداوند ، زمينه‌هاى صلاح و سعادت را از آغاز در وجود همهء انسانها آفريده است تا با استفاده از آنها مسير تكامل را بپيمايد .\r\nآنگاه به دو وصف ديگر از اوصاف اين عالمان ربّانى اشاره كرده ، مىفرمايد :\r\n« به سبب همين صفات برجسته ، نسبت به يكديگر مهر مىورزند و پيوند دوستى با يكديگر برقرار مىسازند » ؛ ( فعليه يتحابّون ، و به يتواصلون ) .\r\nآرى ! محبّت آنها به يكديگر براى خداست و پيوند آنها از عشق و علاقه مشتركشان به كمالات سرچشمه مىگيرد و هرگز منافع مادى و علاقه‌هاى حيوانى و اشتراك در مقامات دنيوى سبب دوستى و همكارى آنها با يكديگر نيست .\r\nدر پايان اين فقره با ذكر تشبيه جالبى ، چگونگى گزينش اين گروه را از ميان ساير انسانها بيان مىدارد و مىفرمايد : « برترى آنان همچون برترى بذرهاى انتخاب شده‌اى است كه دانه‌هاى خوب و اصلاح شدهء آن از ميان انبوه دانه‌ها برگرفته مىشود و بقيه را به كنارى مىگذارند . اين امتياز بر اثر خالص‌سازى آنها و از عهدهء امتحان برون آمدن حاصل شده است » ؛ ( فكانوا كتفاضل البذر ينتقى « 1 » ؛\r\n\r\n\r\n","description":"","footnote":"\r\n( 1 ) . « ينتقى » از ريشهء « نقاوه » به معناى پاك و خالص بودن گرفته شده است ، اين مادّه هنگامى كه به باب افتعال مىرود به معناى برگزيدن و انتخاب نمودن است .\r\n","page_name":" 210 ","page_number":210},
  {"content":"\r\n\r\nفيؤخذ منه و يلقى ، قد ميّزه التّخليص ، و هذّبه التّمحيص « 1 » ) .\r\nآرى ! آنها بذرهاى برگزيدهء عالم خلقتند كه باغبان جهان هستى آنها را براى پرورش دادن و به كمال رساندن انتخاب كرده و با توفيق و تأييد و امداد خود به صورت شجره طيّبه‌اى كه دائما ميوه‌ها بر شاخسارش ظاهر است درمىآورد .\r\nكوتاه سخن اينكه عالمان بزرگوارى كه صاحبان اين صفات برجسته‌اند و تحت عنايات پروردگار ، مراحل تكامل را مىپيمايند و روز به روز به قرب خداوند نزديك‌تر مىشوند ، بىدليل به اين مقام نرسيده‌اند ، آنها در اصلاح خويشتن و زدودن زنگارهاى هوا و هوس از دل و خالص ساختن نيّتها و از عهدهء آزمونهاى سخت الهى برآمدن به اين مقام رسيده‌اند و هركس راه آنها را بپيمايد او نيز همان سرنوشت را خواهد داشت .\r\n* * *\r\n\r\n\r\n","description":"","footnote":"\r\n( 1 ) . « تمحيص » به معناى پاك و خالص كردن است و از ريشهء « محص » بر وزن « فحص » به همين معنا گرفته شده است ، هرچند تمحيص تأكيد بيشترى را مىرساند و از آنجا كه آزمايش و امتحان سبب خالص شدن است اين واژه به معناى امتحان نيز آمده است .\r\n","page_name":" 211 ","page_number":211},
  {"content":"\r\n . \r\n","description":"","footnote":"","page_name":" 212 ","page_number":212},
  {"content":"\r\n\r\n\r\nبخش سوم\r\nفليقبل امرء كرامة بقبولها ، و ليحذر قارعة قبل حلولها ، و لينظر امرؤ في قصير أيّامه ، و قليل مقامه ، في منزل حتّى يستبدل به منزلا ، فليصنع لمتحوّله ، و معارف منتقله . فطوبى لذي قلب سليم ، أطاع من يهديه ، و تجنّب من يرديه ، و أصاب سبيل السّلامة ببصر من بصّره ، و طاعة هاد أمره ، و بادر الهدى قبل أن تغلق أبوابه ، و تقطع أسبابه ، و استفتح التّوبة ، و أماط الحوبة ، فقد أقيم على الطّريق ، و هدي نهج السّبيل .\r\n\r\nترجمه\r\nهر انسانى بايد نصيحت مرا كه جز قبول آن ، پاداشى از وى نمىطلبم از من بپذيرد ( و در راه عالمان ربانى گام نهد ) و از حادثهء كوبندهء ( مرگ ) پيش از رسيدنش برحذر باشد ، و هركس بايد به مدت كوتاه عمر و اقامت اندكش در اين منزلگاه نظر افكند تا آن را به منزلگاهى و الا مبدل سازد و براى محلى كه او را بدانجا مىبرند و شناخت نيازهاى جايگاه آينده‌اش ، آنچه را در توان دارد به كار گيرد . خوشا به حال آن‌كس كه قلب سليم دارد ، از كسى كه به هدايتش مىپردازد اطاعت مىكند و از آن‌كس كه او را به پستى و هلاكت مىكشاند دورى مىجويد ، در نتيجه با كمك كسى كه او را بينا مىسازد و با اطاعت رهبر هدايت كننده‌اى كه به او دستور مىدهد ، راه سلامت را مىيابد و هدايت را پيش از آنكه درهايش بسته شود و اسبابش قطع گردد ، به دست مىآورد ، در توبه را مىگشايد و گناه را از ميان مىبرد كه اگر چنين كند بر طريق حق قرار گرفته و به راه راست و روشن هدايت شده است .\r\n\r\n","description":"","footnote":"","page_name":" 213 ","page_number":213},
  {"content":"\r\n\r\n\r\nشرح و تفسير هدايت يافتگان\r\nامام عليه السّلام در اين بخش همهء مردم را مخاطب ساخته و آنها را به پيمودن راه علماى ربّانى كه اوصاف آنها در بخش گذشته به طور مشروح بيان شد ، دعوت مىكند و در واقع در اين بخش مراحل سير و سلوك الى اللّه را بر مىشمرد ؛ نخست مىفرمايد : « هر انسانى بايد نصيحت مرا كه جز قبول آن ، پاداشى از وى نمىطلبم از من بپذيرد ( و در راه عالمان ربّانى گام نهد ) از حادثهء كوبندهء ( مرگ ) پيش از رسيدنش برحذر باشد ، و هركس بايد به مدّت كوتاه عمر و اقامت اندكش در اين منزلگاه نظر افكند تا آن را به منزلگاهى و الا مبدّل سازد و براى محلّى كه او را بدانجا مىبرند و شناخت نيازهاى جايگاه آينده‌اش ، آنچه را در توان دارد به كار گيرد » ؛ ( فليقبل امرء كرامة « 1 » بقبولها ، وليحذر قارعة « 2 » قبل حلولها ، و لينظر امرؤ في قصير أيّامه ، و قليل مقامه ، في منزل حتّى يستبدل به منزلا ، فليصنع لمتحوّله ، و معارف منتقله ) .\r\nامام عليه السّلام در اوّلين گام همگان را توجّه به كوتاهى عمر دنيا و پايان زندگى و فرا رسيدن مرگ مىدهد تا همچون دنياپرستان آخرت را به فراموشى نسپارند و دنيا را محلّ اقامت هميشگى خويش نپندارند .\r\nاين همان حالت يقظه و بيدارى است كه نخستين مرحلهء سير و سلوك الى اللّه را تشكيل مىدهد ، چه عاملى براى بيدارى بهتر از ذكر مرگ و حلول اجل ؟\r\n\r\n\r\n","description":"","footnote":"\r\n( 1 ) . « كرامة » در اصل به معناى شرافت ، شخصيت ، ارزش ، احترام و نعمت است و در اينكه در جملهء بالا چه معنايى دارد بعضى آن را مفعول به دانسته‌اند و گفته‌اند : مفهوم جمله اين است كه بايد هر انسانى كرامت الهى و نعمت او را به وسيله پذيرش اين صفات برجسته بپذيرند ، بنابراين كرامت به معناى كرامة اللّه و اشاره به نعمتهاى اوست . احتمال ديگر اين است كه « كرامة » از قبيل مفعول‌له باشد و مفهوم جمله چنين است كه هر انسانى براى كرامت و محبّت اين سخن را از من بپذيرد .\r\n( 2 ) . « قارعه » از ريشهء « قرع » به معناى كوبيدن گرفته شده و « قارعه » به حوادث مهم و كوبنده گفته مىشود ؛ مانند مرگ ، زلزله . يكى از نامهاى قيامت نيز « قارعه » است ، زيرا با حوادث كوبنده‌اى همراه است .\r\n","page_name":" 214 ","page_number":214},
  {"content":"\r\n\r\nدر ادامهء اين سخن به پاك ساختن و برگزيدن دليل راه اشاره كرده ، مىفرمايد :\r\n« خوشا به حال آن‌كس كه قلب سليم دارد ، از كسى كه هدايتش مىكند اطاعت مىنمايد و از آن‌كس كه او را به پستى و هلاكت مىكشاند دورى مىجويد » ؛ ( فطوبى لذي قلب سليم ، أطاع من يهديه ، و تجنّب من يرديه « 1 » ) .\r\n« در نتيجه با كمك كسى كه او را بينا مىسازد و با اطاعت رهبر هدايت كننده‌اى كه به او دستور مىدهد ، راه سلامت را مىيابد و هدايت را پيش از آنكه درهايش بسته شود و اسبابش قطع گردد ، به دست مىآورد » ؛ ( و أصاب سبيل السّلامة ببصر من بصره ، و طاعة هاد أمره ، و بادر الهدى قبل أن تغلق أبوابه ، و تقطع أسبابه ) .\r\nبه اين ترتيب امام به رهروان اين راه توصيه مىكند كه اگر نوسفرند ، بدون هادى و راهنما گام برندارند ؛ و در پرتو هدايت عالمان ربّانى و پويندگان پرسابقه ، تا فرصتى در دست دارند و درهاى هدايت ، گشوده است به سرمنزل مقصود برسند .\r\nسرانجام امام عليه السّلام به توبه و زدودن زنگار گناه از دل كه شرط اصلى پويش اين راه است دعوت كرده ، مىفرمايد : « و ( خوشا به حال كسى كه ) در توبه را مىگشايد و گناه را از ميان مىبرد كه اگر چنين كند بر طريق حق قرار گرفته ، و به راه راست و روشن هدايت شده است » ؛ ( و استفتح التّوبة ، و أماط الحوبة « 2 » ، فقد أقيم على الطّريق ، و هدي نهج السّبيل ) .\r\nبه اين طريق مسير قرب الى اللّه به روى انسان گشوده مىشود و مشمول عنايات خاصّ الهى مىگردد .\r\n\r\n\r\n","description":"","footnote":"\r\n( 1 ) . « يردى » از ريشهء « ردى » بر وزن « رعد » به معناى هلاكت يا سقوط توأم با هلاكت است و « يردى » ( از باب افعال ) يعنى هلاك مىكند .\r\n( 2 ) . « حوبه » در اصل به معناى احتياج و نيازى است كه انسان را به گناه مىكشاند . سپس به هرگونه گناه يا گناهان بزرگ اطلاق شده است .\r\n","page_name":" 215 ","page_number":215},
  {"content":"\r\n\r\n\r\nنكته نياز به راهنما در پيمودن مقامات معنوى\r\nدر اين خطبه شريفه اشاراتى به اين نكته بود كه خوشا به حال كسانى كه از هدايت كننده‌اى پيروى مىكنند و با بينايى كسى كه آنها را بينا مىسازد به راه خويش ادامه مىدهند و از آن كسى كه آنها را هدايت به راه راست مىكند اطاعت مىنمايند .\r\nاين جمله‌ها و مشابه آن‌كه در بعضى ديگر از خطب نهج البلاغه آمده است اين سؤال را مطرح مىكند كه آيا پيمودن مقامات معنوى كه از آن به سير و سلوك الى اللّه تعبير مىشود نياز به استاد خاصى دارد كه اين راه را پيموده باشد و از آفات و خطرات آن آگاه باشد و تازه‌كاران و نوسفران را دستگيرى كند و به سر منزل مقصود برساند ؟\r\nبه بيان ديگر آيا اصول كلّى هدايت كه در كتاب و سنّت آمده براى پيمودن اين راه كافى است يا رهروان اين راه هريك به تناسب استعداد و روحيهء خود نياز به استادى دارند كه در تشخيص جزئيات به آنها كمك كند ؟ و همان‌گونه كه دستورات كلّى پزشكى براى درمان همهء بيماران كافى نيست ، بلكه هر بيمار نياز به معاينه و تشخيص بيمارى و سپس روش درمان خاص خود را دارد ، در پيمودن مقامات معنوى نيز همين‌گونه است ؟\r\nالبتّه لحن آيات و روايات اسلامى اين است كه همهء مؤمنان با انجام دستوراتى كه در كتاب و سنّت وارد شده و پاىبندى به احكام الهى و در نظر گرفتن دقايقى كه در اين دو منبع بزرگ است مىتوانند به قلّهء رفيع ايمان برسند و راه قرب الى اللّه را بپيمايند . در حالات صحابهء پيامبر صلّى اللّه عليه و إله و اصحاب ائمّهء معصومين نيز كمتر اثرى از انتخاب استادهاى خصوصى مىيابيم حتّى رواياتى كه در پاسخ سؤال بعضى از افراد وارد شده براى عموم مؤمنان اثربخش است .\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nطرفداران انتخاب استاد خصوصى گاه به امور ذيل استدلال مىكنند :\r\n1 . داستان حضرت خضر و موسى عليه السّلام نشان مىدهد كه خداوند استاد راهنمايى براى موسى انتخاب كرد و وى وظيفه داشت دستوراتش را به كار بندد .\r\n2 . داستان حضرت موسى و شعيب عليه السّلام نيز ممكن است از همين قبيل باشد .\r\n3 . در داستان لقمان و پسرش نيز آثارى از اين برنامه ديده مىشود .\r\n4 . آيهء سؤال در قرآن مجيد  « فَسْئَلُوا أَهْلَ الذِّكْرِ إِنْ كُنْتُمْ لا تَعْلَمُونَ »  « 1 » به ناآگاهان دستور مىدهد كه مشكلات علمى و فكرى را با سؤال از آگاهان حل كنند .\r\n5 . در خطبهء 105 نهج البلاغه خوانديم كه امام عليه السّلام مىفرمايد : « أيّها النّاس استصبحوا من شعلة مصباح واعظ متّعظ ؛ اى مردم چراغ فكر خود را از شعلهء گفتار واعظان با عمل روشن سازيد » .\r\n6 . امام سجّاد عليه السّلام فرمود : « هلك من ليس له حكيم يرشده و ذلّ من ليس له سفيه يعضده ؛ كسى كه دانشمند ارشاد كننده‌اى نداشته باشد گمراه مىشود و كسى كه فرد ساده‌دل كمك كننده‌اى نداشته باشد ناتوان مىگردد » . « 2 »\r\n7 . تعبيراتى كه در خطبهء مورد بحث آمد نيز مىتواند گواه ديگرى براين مطلب باشد ؛ ولى غالب آنچه در بالا به عنوان دليل ذكر شد قابل مناقشه است ، زيرا داستان موسى و خضر آن‌گونه كه از آيات قرآن استفاده مىشود ارتباطى با اين مسئله ندارد . موسى عليه السّلام مأمور بود علومى را دربارهء اسرار جهان انسانيّت از خضر بياموزد تا بر بعضى از حوادثى كه ظاهر آن را ناپسند مىبيند خرده نگيرد به همين دليل هنگامى كه موسى عليه السّلام نمونه‌هايى را مشاهده كرد از خضر جدا شد و راه خود را ادامه داد و اين كار ارتباطى با پيمودن مقامات معنوى و سير و سلوك الى اللّه با هدايت راهنماى خصوصى ندارد .\r\n\r\n\r\n","description":"","footnote":"\r\n( 1 ) . انبياء ، آيهء 7 .\r\n( 2 ) . بحار الانوار ، ج 75 ، ص 159 .\r\n","page_name":" 217 ","page_number":217},
  {"content":"\r\n\r\nدر داستان موسى و شعيب نيز كمترين اثرى از اين مسئله ديده نمىشود . البتّه نمىتوان انكار كرد كسى كه ساليانى دراز در خدمت پيامبر بزرگى باشد بسيارى از مطالب و تجارب را از او مىآموزد .\r\nدر داستان لقمان و فرزندش نيز يك سلسله دستورات كلى ديده مىشود كه جنبهء عمومى و همگانى دارد و قرآن آن را به همين عنوان ذكر كرده است .\r\nآيهء سؤال نيز مناسب مسئلهء تقليد از عالمان و مجتهدان است ، همان‌گونه كه در كتب اصولى به آن استدلال كرده‌اند . به بيان ديگر ، اشاره به بيان احكام به صورت كلّى است ؛ نه دستورات خاص و شخصى .\r\nتنها در روايت بحار و بعضى خطبه‌هاى نهج البلاغه اشاره‌اى به اين مطلب ديده مىشود .\r\nكوتاه سخن اينكه اگر بخواهيم انتخاب استاد راهنما را به عنوان يك شرط لازم در پيمودن مقامات معنوى بپذيريم ، با ظواهر كتاب و سنّت و سيرهء اصحاب پيامبر و ائمّهء هدى سازگار نيست ؛ ولى اگر بخواهيم آن را به عنوان كمك گرفتن براى پيمودن اين راه تلقّى كنيم كار بسيار خوبى به نظر مىرسد ؛ ولى از نكته‌اى اساسى نبايد غافل بود كه اين موضوع در طول تاريخ و حتّى در زمان ما مورد سوء استفادهء فراوان افراد نااهل و منحرف قرار گرفته و در بعضى از موارد سر از افكار صوفيان و برنامه‌هاى منحطّ آنان در آورده است و نه تنها موجب قرب الى اللّه نشده ، بلكه سبب بعد من اللّه گشته است .\r\nاگر كسى واقعا خود را نيازمند به چنين استادى مىبيند بايد در انتخاب او بسيار سختگير باشد . مبادا خود را به شيطانى بسپارد به گمان اينكه خضر راه است و دليل الى اللّه . ما در اينجا مخصوصا به همهء جوانان پاكدل كه به دنبال چنين استادى مىگردند توصيه مىكنيم در درجهء اوّل اگر بتوانند از كتابهاى خوبى كه عالمان وارسته و شناخته شده نوشته‌اند استفاده كنند و در درجهء بعد با شور و\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nمشورت كامل استادى را براى خود برگزينند .\r\nاين نكته نيز شايان ذكر است كه بعضى معتقدند اگر استادى لازم باشد در ابتداى راه لازم است امّا هنگامى كه رهروان در مسير قرار گرفتند ديگر نيازى به استاد خصوصى نيست بلكه از تعليمات عمومى كتاب و سنّت مىتوان در اين راه بهره گرفت .\r\nالبتّه از روايات و تواريخ اسلامى استفاده مىشود كه پيامبر اكرم صلّى اللّه عليه و إله و امامان معصوم عليهم السّلام اصحاب خاصى داشتند كه محرّم راز و حاملان اسرار آنها بودند مانند على عليه السّلام نسبت به پيامبر صلّى اللّه عليه و إله و « كميل » ها و « اصبغ بن نباته » ها و « ميثم » و « رشيد هجرى » ها و همچنين ساير امامان ؛ ولى اين موضوع ارتباطى با مسئلهء استاد و شاگرد در امر سير و سلوك ندارد كه هر روز استاد دستور تازه‌اى براى پيمودن راه تعيين كند و هريك از شاگردان دستور خاصّ خودش را داشته باشد ، بلكه آنها همان‌گونه كه گفته شد صاحبان اسرار و حاملان علوم معصومان عليهم السّلام بودند ، علومى كه همگان استعداد درك يا حفظ آن را نداشتند .\r\nدر هر حال شكّى نيست كه وجود استاد پرتجربه و دليل راه كه انسان بتواند از اطّلاعات و تجارب او در پيمودن مقامات معنوى استفاده كند ، استادى كه از هر نظر مورد اعتماد و اطمينان باشد بسيار خوب و مغتنم است ؛ ولى چنان نيست كه انسان نتواند با استفاده از دستورات كلّى كه در كتاب و سنّت و تاريخ زندگى پيشوايان اسلام آمده اين راه را طى كند . مهم آن است كه انسان عزم و ارادهء قوى براى پيمودن اين راه داشته باشد و گرنه مسير واضح و آشكار است . اگر توكّل بر خدا باشد او هم حمايت و راهنمايى مىكند .\r\nدر پايان بار ديگر تأكيد مىكنيم كه افراد زيادى از سودجويان و هوس‌بازان يا افراد غافل و گمراه به استناد اين مسئله بسيارى از جوانان را به گمراهى كشانده يا آنها را مورد سوء استفاده قرار داده‌اند . از اين شياطين كه در لباس انسان يا پير\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nطريقت و مرشد و راهنماى راه قرب الى اللّه خودنمايى مىكنند بايد به شدت برحذر بود .\r\n* * *\r\n\r\n","description":"","footnote":"","page_name":" 220 ","page_number":220},
  {"content":"\r\n\r\n\r\n215 و من دعاء له عليه السّلام كان يدعو به كثيرا\r\nاز دعاهاى امام عليه السّلام است كه غالبا پروردگار را با آن مىخواند . « 1 »\r\n\r\nخطبه در يك نگاه\r\nاين خطبه كه در واقع مركب از يك سلسله دعاهاى پرمعنا و بسيار پرارزش است و امام عليه السّلام در بسيارى از اوقات آن را مىخواند ، از دو بخش تشكيل شده است :\r\nبخش اوّل حمد و سپاس الهى بر نعمتهاى معنوى و مادى است كه خداوند به ما ارزانى داشته و از ما نگرفته است .\r\nدر بخش دوم ، امام عليه السّلام تقاضاهايى از خداوند مىكند كه در سه قسمت كوتاه و\r\n\r\n\r\n","description":"","footnote":"\r\n( 1 ) . سند خطبه :\r\nدر مصادر نهج البلاغه آمده است كه اين دعا را « سيّد ابن باقى » كه هم عصر « محقّق حلّى » بوده است در كتاب اختيار همانند نهج البلاغه ذكر كرده است جز جملهء اخير را كه به صورت ديگرى آورده و سپس جمله‌هاى ديگرى را نيز بر آن افزوده كه نشان مىدهد از منبعى غير از نهج البلاغه گرفته است . در ذيل خطبهء 225 اشارات ديگرى به منابع اين دعا خواهد شد .\r\n","page_name":" 221 ","page_number":221},
  {"content":"\r\n\r\nپرمحتوا كه هركدام با « اللّهم » شروع مىشود ، بيان شده است و اين دعاها غالبا جنبهء معنوى دارد ، هرچند از جنبه‌هاى مادى نيز خالى نيست و مناسب است بعد از نمازها يا در قنوت نماز و در اوقاتى كه انسان را حال دعا فراهم است خوانده شود و خواننده از بركات آن بهره‌مند گردد .\r\n* * *\r\n\r\n","description":"","footnote":"","page_name":" 222 ","page_number":222},
  {"content":"\r\n\r\n\r\nبخش اوّل\r\nالحمد اللّه الّذي لم يصبح بي ميّتا و لا سقيما ، و لا مضروبا على عروقي بسوء ، و لا مأخوذا بأسوإ عملي ، و لا مقطوعا دابري ، و لا مرتدّا عن ديني ، و لا منكرا لربّي ، و لا مستوحشا من إيماني ، و لا ملتبسا عقلي ، و لا معذّبا به عذاب الأمم من قبلي . أصبحت عبدا مملوكا ظالما لنفسي ، لك الحجّة عليّ و لا حجّة لي . ولا أستطيع أن آخذ إلّا ما أعطيتني ، و لا أتّقي إلّا ما وقيتني .\r\n\r\nترجمه\r\nستايش ويژهء خداوندى است كه مرا به صورت مرده و بيمارى وارد بامداد نساخت و به امراض گوناگون و بدمنظر گرفتار نكرد ( و آفتى بر رگها و اعضايم وارد ننمود ) به كيفر بدترين اعمالم مجازاتم نكرد و مرا بىفرزند قرار نداد ، و ( نيز حمد و سپاس مخصوص اوست كه ) مرا مرتد از دين و منكر پروردگارم و متوحّش از ايمانم و گرفتار به اختلال در عقلم نكرد ، و به عذابهايى كه امّتهاى پيشين را با آن مجازات نمود ، مجازات نكرد شب را به روز آوردم در حالى كه بندهء مملوكى هستم كه به نفس خويش ستم نمودم خداوندا تو حجّت را بر من تمام كرده‌اى و من حجّتى ( در ارتكاب خلاف در برابر ) تو ندارم ، جز آنچه تو بخشيده‌اى نمىتوانم چيزى به دست آورم ، و جز آنچه مرا از آن حفظ كرده‌اى توان حفظ خود را ندارم .\r\n\r\nشرح و تفسير خداوندا همه‌چيز از سوى توست\r\nهمان‌گونه كه اشاره شد اين بخش از كلام امام عليه السّلام خطبه نيست ، بلكه دعاى\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nپرمعنايى است كه تمام خير دنيا و آخرت در آن ، جمع است .\r\nدر آغاز امام عليه السّلام خدا را به جهت نجات از ده چيز حمد و سپاس مىگويد كه هريك از آنها مىتواند تيره روزى دنيا و آخرت را فراهم سازد .\r\nدر چهار قسمت از اين ده قسمت مىفرمايد : « ستايش ويژهء خداوندى است كه مرا به صورت مرده و بيمار وارد بامداد نساخت و به بيماريهاى بدمنظر گرفتار ننمود ( و آفتى بر رگها و اعضايم وارد نكرد ) و به كيفر بدترين اعمالم مجازاتم نكرد و مرا بىفرزند قرار نداد » ؛ ( الحمد اللّه الّذي لم يصبح بي ميّتا و لا سقيما ، و لا مضروبا على عروقي « 1 » بسوء ، و لا مأخوذا بأسوإ عملي ، و لا مقطوعا دابري « 2 » ) .\r\nجملهء « لم يصبح » اشاره به اين است كه انسان هنگامى مىتواند در زندگى موفّق باشد كه از آغاز صبح ، سالم و با نشاط باشد و خدا را براين نعمت بايد سپاس گفت .\r\nجملهء « و لا مضروبا على عروقي بسوء » به اعتقاد جمعى از شارحان نهج البلاغه اشاره به بيماريهايى است كه انسان را بد منظر مىكند مانند برص و پيسى ، و آن را در عرف عرب كنايه از اين معنا مىدانند ، در حالى كه بعضى ديگر عروق را به معناى اعضا تفسير كرده و جمله را اشاره به سلامت اعضاى آدمى مىدانند كه از بزرگترين نعمتهاى خداست .\r\nبعضى ديگر عروق را به همان معناى اصلى ؛ يعنى رگها تفسير كرده‌اند . اشاره به اينكه نبودن آفتى در رگهاى بدن از نعمتهاى بزرگى است كه شكر و سپاس دارد و مىدانيم كه امروز يكى از بيماريهاى رايج و خطرناك ، گرفتگى رگهاى قلب و مغز است كه عامل مهمّ سكته‌هاى قلبى و مغزى است .\r\n\r\n\r\n","description":"","footnote":"\r\n( 1 ) . « عروق » جمع « عرق » بر وزن « حرص » در اصل به معناى رگهايى است كه مجراى خون در بدن است و به اصل و ريشهء هرچيزى نيز گفته مىشود .\r\n( 2 ) . « دابر » در اصل به معناى پشت يا شخص تابع است به همين لحاظ به فرزندان و نسلهايى كه بعد از انسان مىآيند « دابر » گفته مىشود .\r\n","page_name":" 224 ","page_number":224},
  {"content":"\r\n\r\nبقاى نسل انسان و وجود فرزندان صالح كه ثواب اعمالشان و نتايج كارهايشان ، هم به خودشان و به پدر و مادر عايد شود نيز نعمت بزرگ ديگرى كه در جملهء « و لا مقطوعا دابري » به آن اشاره شده است .\r\nسپس اشاره به شش نعمت مهمّ ديگر كه شايستهء هرگونه حمد و سپاس است كرده ، مىفرمايد : « و ( شكر مىكنم خدايى را كه ) مرا مرتد از دين و منكر پروردگارم و وحشت‌زده از ايمانم و گرفتار به اختلال در عقلم نكرد ، و مرا به كيفر و عذابهايى كه امّتهاى پيشين را با آن مجازات نمود ، مجازات نكرد » ؛ ( و لا مرتدّا عن ديني ، و لا منكرا لربّي ، و لا مستوحشا من إيماني ، و لا ملتبسا « 1 » عقلي ، و لا معذّبا به عذاب الأمم من قبلي ) .\r\nبسيار مىشود كه انسان در آغاز كار مشمول نعمتهاى مهمّ الهى است ؛ ولى در ادامهء راه آنها را از دست مىدهد : تعدادى از جمله‌هاى بالا اشاره به تداوم نعمتهاست ؛ نعمت دين و ايمان و عقل ، بنابراين هم شمول نعمت ، شايستهء حمد و شكر است و هم بقا و تداوم آن ، زيرا اگر لطف خدا شامل حال نباشد هر لحظه نعمتها در معرض زوال است .\r\nجملهء « و لا منكرا لربّي » بعد از جملهء « و لا مرتدّا عن ديني » از قبيل ذكر خاص بعد از عام است .\r\nجملهء « و لا معذّبا به عذاب . . . » اشاره به عذابهاى دردناك و وحشتناكى است كه بر بعضى از امّتهاى پيشين نازل شد ؛ مانند صاعقه ، طوفانهاى بسيار شديد و زلزله‌هاى ويرانگر و آفات سخت و سنگين در جسم و جان .\r\nجملهء « و لا مستوحشا من إيماني » اشاره به اين است كه انسان گاه ايمان دارد ؛ ولى از اين مىترسد كه آلوده به خطاهايى بشود و يا در معرض زوال قرار گيرد .\r\n\r\n\r\n","description":"","footnote":"\r\n( 1 ) . « ملتبس » از ريشهء « لبس » بر وزن « حبس » به معناى اشتباه گرفته شده و « ملتبسا عقلى » به معناى به‌هم ريختن فكر و عقل است .\r\n","page_name":" 225 ","page_number":225},
  {"content":"\r\n\r\nامام عليه السّلام عرضه مىدارد كه تو را به سبب ايمان آميخته با آرامش كامل شكر و سپاس مىگويم .\r\nو از آنجا كه يكى از مهمترين مقامات عارفان و مقرّبان درگاه خداوند تسليم در برابر فرمان او و اعتراف به نقصان است ، امام عليه السّلام در ادامهء اين سخن چنين عرضه مىدارد : « ( خداوندا ) شب را به روز آوردم در حالى كه بندهء مملوكى هستم كه به نفس خويش ستم نمودم خداوندا ! تو حجّت را بر من تمام كرده‌اى و من حجّتى ( در ارتكاب گناه در برابر ) تو ندارم ، جز آنچه تو بخشيده‌اى نمىتوانم چيزى به دست آورم ، و جز آنچه مرا از آن حفظ كرده‌اى توان حفظ خود را ندارم » ؛ ( أصبحت عبدا مملوكا ظالما لنفسي ، لك الحجّة عليّ و لا حجّة لي . و لا أستطيع أن آخذ إلّا ما أعطيتني ، و لا أتّقي إلّا ما وقيتني ) .\r\nبرترين افتخار انسان اين است كه بندهء خدا باشد همان چيزى كه امام عليه السّلام در سخن ديگرى فرمود : « إلهي كفى بي عزّا أن أكون لك عبدا » . « 1 »\r\nو تعبير « ظالما لنفسي » اشاره به اين است كه انسان هيچ‌گاه نمىتواند حقّ عبوديت پروردگار را انجام دهد . جايى كه پيامبر اكرم صلّى اللّه عليه و إله عرضه مىدارد : « إلهي ما عبدناك حقّ عبادتك » « 2 » ديگران به طريق اولى بايد اعتراف به تقصير كنند .\r\n* * *\r\n\r\n\r\n","description":"","footnote":"\r\n( 1 ) . خصال صدوق ، ج 2 ، ص 420 ، ح 14 .\r\n( 2 ) . بحار الانوار ، ج 68 ، ص 23 .\r\n","page_name":" 226 ","page_number":226},
  {"content":"\r\n\r\n\r\nبخش دوم\r\nاللّهمّ إنّي أعوذ بك أن أفتقر في غناك ، أو أضلّ في هداك ، أو أضام في سلطانك ، أو أضطهد و الأمر لك !\r\nاللّهمّ اجعل نفسي أوّل كريمة تنتزعها من كرائمي ، و أوّل وديعة ترتجعها من ودائع نعمك عندي !\r\nاللّهمّ إنّا نعوذ بك أن نذهب عن قولك ، أو أن نفتتن عن دينك ، أو تتابع بنا أهواؤنا دون الهدى الّذي جاء من عندك !\r\n\r\nترجمه\r\nخداوندا ! به تو پناه مىبرم با آنكه در سايهء بىنيازى تو هستم ، فقير شوم و با آنكه در پرتو هدايت تو قرار گرفته‌ام گمراه گردم يا در پناه حكومت تو بر من ستم شود يا با آنكه همه‌چيز در دست توست مغلوب و مقهور گردم . خداوندا ! نخستين موهبت از مواهب خويش را كه از من مىگيرى جان من قرار ده و جانم نخستين وديعه از ودايع نعمتهايت باشد كه نزد من دارى و از من باز مىستانى ( چشم و گوش و ساير اعضاى تنم را تا پايان عمر سالم بدار ) خداوندا ! به تو پناه مىبريم كه از گفتارت روى گردان شويم يا به كناره‌گيرى از آيينت فريفته گرديم يا هوا و هوسهاى سركش ما را به پيروى از خود بكشاند و از هدايتهاى تو باز دارد .\r\n\r\nشرح و تفسير\r\nامام عليه السّلام در بخش اوّل اين خطبه حمد و سپاس الهى را بر نعمتهاى مهمّى كه به\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nاو ارزانى داشته است بجا آورد و به دنبال آن در اين بخش از خطبه دست به درگاهش برمىدارد و تقاضاى نعمتهايى مىكند كه مكمّل نعمتهاى پيشين است و در سه جمله كه هر جمله با « اللّهم » شروع مىشود خواسته‌هاى خود را در پيشگاه الهى عرضه مىدارد :\r\nنخست مىگويد : « خداوندا ! » به تو پناه مىبرم با آنكه در سايهء بىنيازى تو هستم ، فقير شوم و با آنكه در پرتو هدايت تو قرار گرفته‌ام گمراه گردم يا در سايهء حكومت تو بر من ستم شود يا با اينكه همه چيز در دست توست مغلوب و مقهور گردم » ؛ ( اللّهمّ إنّي أعوذ بك أن أفتقر في غناك ، أو أضلّ في هداك ، أو أضام « 1 » في سلطانك ، أو أضطهد « 2 » و الأمر لك ! ) .\r\nاين چهار جمله كه همه بازگشت به توحيد افعالى مىكند اشاره به اين است كه غنا و بىنيازى ، هدايت و پيروزى و غلبه بر دشمن و مشكلات همه در سايهء لطف خدا ميسّر است ؛ همان گونه كه قرآن مجيد مىفرمايد : «  « يا أَيُّهَا النَّاسُ أَنْتُمُ الْفُقَراءُ إِلَى اللَّهِ وَ اللَّهُ هُوَ الْغَنِيُّ »  اى مردم ! همهء شما فقير هستيد و غنىّ و بىنياز تنها خداست » « 3 » و مىفرمايد : «  « مَنْ يَهْدِ اللَّهُ فَهُوَ الْمُهْتَدِي »  كسى را كه خدا هدايت كند تنها او هدايت يافته است » « 4 » و نيز مىفرمايد : «  « إِنْ يَنْصُرْكُمُ اللَّهُ فَلا غالِبَ لَكُمْ »  اگر خداوند شما را يارى كند هيچ كس بر شما غلبه نخواهد كرد » . « 5 »\r\nحضرت در دومين دعا و درخواست ، عرضه مىدارد : « خداوندا ! نخستين موهبت از مواهب خويش را كه از من مىگيرى جان من قرار ده و جانم نخستين وديعه از ودايع نعمتهايت باشد كه از من باز مىستانى ( و چشم و گوش و ساير\r\n\r\n\r\n","description":"","footnote":"\r\n( 1 ) . « أضام » از ريشهء « ضيم » بر وزن « عين » به معناى ظلم كردن و خوار نمودن گرفته شده است .\r\n( 2 ) . « أضطهد » از ريشهء « ضهد » بر وزن « مهد » به معناى مقهور ساختن گرفته شده است و « اضطهاد » به معناى تأكيد در مقهور نمودن است .\r\n( 3 ) . فاطر ، آيهء 15 .\r\n( 4 ) . اعراف ، آيهء 178 .\r\n( 5 ) . آل عمران ، آيهء 160 .\r\n","page_name":" 228 ","page_number":228},
  {"content":"\r\n\r\nاعضايم را تا پايان عمر سالم بدار ) » ؛ ( اللّهمّ اجعل نفسي أوّل كريمة تنتزعها من كرائمي ، و أوّل وديعة ترتجعها من ودائع نعمك عندي ! ) .\r\n« كريمة » در اصل به معناى شخص باارزش و اشياى گرانبهاست و در جملهء مورد بحث ، اشاره به اعضاى مهم انسان ؛ مانند چشم و گوش و زبان است كه گاه به عنوان موهبت الهى و گاه وديعهء خداوند ذكر شده است كه هم اشاره به لطف و رحمت الهى است و هم اشاره به اينكه نعمتها وديعه‌هايى است و سرانجام باز گرفته مىشود .\r\nدر هر حال مضمون اين دعا همان است كه به صورت ديگرى در دعاهاى ساير معصومان آمده است ؛ در دعاى رسول اكرم صلّى اللّه عليه و إله در اعمال شب نيمهء شعبان مىخوانيم : « اللّهمّ أمتعنا بأسماعنا و أبصارنا و قوّتنا ما أحييتنا و اجعله الوارث منّا ؛ خداوندا نعمت گوش و چشم و قوّت جسم و جان ما را تا زمانى كه زنده‌ايم بر ما ارزانى دار و آنها را وارث ما قرار ده » . « 1 »\r\nراستى چنين است كه انسان اگر در اواخر عمر نعمت چشم و گوش و قدرت و جسم و روح را از دست بدهد به مردهء متحركى مبدّل مىشود كه شهد حيات در كام او از زهر هم تلخ‌تر است و هر لحظه آرزوى مرگ و رهايى از آن حالت مىكند .\r\nبديهى است منظور از دعاى فوق اين نيست كه خداوند در پايان عمر نخست جان انسان را بگيرد و بعد از مدّتى چشم و گوش او را ، بلكه منظور اين است كه تا پايان عمر تمام اعضاى او سالم باشند .\r\nدر سومين درخواست ، عرضه مىدارد : « خداوندا ! به تو پناه مىبريم كه از گفتارت روىگردان شويم يا به كناره‌گيرى از آيينت فريفته گرديم يا هوا و هوسهاى سركش ما را به پيروى از خود بكشاند و از هدايتهاى تو باز دارد » ؛\r\n\r\n\r\n","description":"","footnote":"\r\n( 1 ) . بحار الانوار ، ج 95 ، ص 413 ، دعاى شب نيمهء شعبان .\r\n","page_name":" 229 ","page_number":229},
  {"content":"\r\n\r\n( اللّهم إنّا نعوذ بك أن نذهب عن قولك ، أو أن نفتتن عن دينك ، أو تتابع « 1 » بنا أهواؤنا دون الهدى الّذي جاء من عندك ! ) .\r\nامام عليه السّلام در اين دعا از سه گناه و مشكل بزرگ به خدا پناه مىبرد : 1 . انسان اوامر و نواهى الهى را به فراموشى بسپرد و از كنار آن سرسرى بگذرد . 2 .\r\nوسوسه‌هاى فتنه‌انگيزان در دل انسان نفوذ كند و او را از حق منحرف سازد . 3 .\r\nهواى نفس بر انسان چيره شود و او را از هدايت الهى باز دارد .\r\nبه يقين اگر اين دعاهاى سه‌گانه كه هريك با « اللّهم » آغاز شد در درگاه الهى به اجابت برسد ، تمام خير و سعادت دنيا و آخرت نصيب انسان مىگردد و چه خوب است كه اين دعاها را به خاطر بسپاريم و هرزمان حال دعايى دست داد رو به درگاه خدا كنيم و آنها را از خدا بخواهيم .\r\nامام عليه السّلام در بخش اوّل و دوم اين دعا سخن را به صورت متكلّم وحده آورده ؛ ولى در بخش آخر آن را به صيغهء متكلم مع الغير ذكر مىكند تا هم مصلحت خويش را از خدا خواسته باشد و هم مصالح همهء مسلمانان را .\r\n* * *\r\n\r\n\r\n","description":"","footnote":"\r\n( 1 ) . « تتابع » از ريشهء « تتابع » ( مصدر باب تفاعل ) به معناى به سرعت به سوى چيزى بردن است .\r\n","page_name":" 230 ","page_number":230},
  {"content":"\r\n\r\n\r\n216 و من خطبة له عليه السّلام خطبها بصفّين\r\nاز خطبه‌هاى امام عليه السّلام است كه در صفّين ايراد فرمود . « 1 »\r\n\r\nخطبه در يك نگاه\r\nاين خطبه از خطبه‌هاى مهم نهج البلاغه است كه امام عليه السّلام در زمان و مكان خاصّى ؛ يعنى در جنگ صفّين ايراد فرموده و مباحث مهمّى را در بردارد و عمدتا از چهار بخش تشكيل شده است :\r\n1 . در بخش اوّل از حقوق متقابل والى و رعيت ( زمامداران و توده‌هاى مردم ) سخن مىگويد . به بيان قانونى كلّى دربارهء حقوق مىپردازد و مىفرمايد : حق ، همواره دو سويه است ؛ هركس بر ديگرى حق دارد او نيز به نوعى داراى حق بر آن\r\n\r\n\r\n","description":"","footnote":"\r\n( 1 ) . سند خطبه :\r\nدر كتاب مصادر نهج البلاغه ذيل اين خطبه آمده است كه اين خطبه را قبل از سيّد رضى ، مرحوم كلينى در روضهء كافى ، ج 8 ، ص 352 ، از امام باقر عليه السّلام نقل كرده است البتّه آنچه در كافى آمده بيش از آن است كه در نهج البلاغه آمده ، و بعضى از الفاظش با عبارات نهج البلاغه متفاوت است ، بىآنكه در معنا تغييرى به وجود آمده باشد . ( مصادر نهج البلاغه ، ج 3 ، ص 129 ) .\r\n","page_name":" 231 ","page_number":231},
  {"content":"\r\n\r\nشخص است و اين مسئلهء مهمّى است كه به شرح آن خواهيم پرداخت ( ان شاء اللّه ) .\r\n2 . در بخش دوم حقوق حاكمان بر مردم و حقوق مردم را بر حاكمان تشريح مىكند و در همين بخش براين معنا تأكيد مىفرمايد كه نه اصلاح مردم بدون اصلاح حاكمان ممكن است نه اصلاح حاكمان بىاصلاح مردم ؛ يعنى اين دو در يكديگر تأثير متقابل دارند .\r\n3 . بخش سوم در واقع پاسخى است كه امام عليه السّلام به يكى از يارانش داد ؛ او تعريف و تمجيد فراوانى از امام كرد و وفادارى كامل خود را به پيشگاه آن حضرت عرضه داشت ، امام در پاسخ او تواضع فراوانى نمود و فرمود : من هرگز ثناگويى و تعريف و تمجيد را خوش ندارم ، چرا كه همهء عظمتها مخصوص ذات پاك خداست .\r\n4 . در بخش چهارم از روابط صحيح حاكمان و مردم سخن به ميان آمده و بدين معنا تأكيد شده كه حاكمان بايد از متملّقان و چاپلوسان بپرهيزند و به عكس آمادهء شنيدن نقد نقّادان و خرده‌گيران باشند تا جامعه روبه سوى صلاح و فلاح حركت كند .\r\n* * *\r\n\r\n","description":"","footnote":"","page_name":" 232 ","page_number":232},
  {"content":"\r\n\r\n\r\nبخش اوّل\r\nأمّا بعد ؛ فقد جعل اللّه سبحانه لي عليكم حقّا بولاية أمركم ، و لكم عليّ من الحقّ مثل الّذي لي عليكم ، فالحقّ أوسع الأشياء في التّواصف ، و أضيقها في التّناصف ، لا يجري لأحد إلّا جرى عليه ، و لا يجري عليه إلّا جرى له . و لو كان لأحد أن يجري له و لا يجري عليه ، لكان ذلك خالصا للّه سبحانه دون خلقه ، لقدرته على عباده ، و لعدله في كلّ ماجرت عليه صروف قضائه ، و لكنّه سبحانه جعل حقّه على العباد أن يطيعوه ، و جعل جزاءهم عليه مضاعفة الثّواب تفضّلا منه ، و توسّعا بما هو من المزيد أهله .\r\n\r\nترجمه\r\nامّا بعد ( از حمد و ثناى الهى بدانيد ) خداوند سبحان براى من بر شما حقى قرار داده كه آن سرپرستى امور شماست و در مقابل ، براى شما نيز حقى بر من قرار داده ؛ مانند حقى كه من بر شما دارم و حق در مرحلهء بيان ، از هرچيز وسيع‌تر است و همه از آن دفاع مىكنند ؛ ولى در مرحلهء عمل از هرچيز سخت‌تر و پيچيده‌تر است ( زيرا ) حق به نفع كسى جريان نمىيابد مگر اينكه در برابر آن حقى به گردن او قرار مىگيرد ( و مسئوليّتى براى او به وجود مىآورد ) ، و حق به گردن كسى نمىآيد مگر اينكه به نفع او حقى بر ديگرى خواهد بود ، و اگر قرار بود حق ( يك‌طرفه باشد و ) به سود كسى جريان يابد و بر او حقى نباشد ، اين امر مخصوص خداوند سبحان بود ؛ نه مخلوقش ، زيرا قدرتش بر همهء بندگان احاطه دارد و عدالتش در همهء امور كه فرمانش جارى است ، ثابت است ؛ ولى خداوند\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nسبحان حق خود را بر بندگانش اين قرار داده است كه اطاعتش كنند و ( در مقابل ) پاداش آنها را بر خود به صورت مضاعف و از باب تفضيل و توسعه براى كسانى كه شايستگى دارند لازم شمرده است ( بنابراين حق خدا بر خلق نيز دو سويه است ؛ او حقّ اطاعت بر بندگان دارد و بندگان حق ثواب ، هرچند اين حق از باب تفضّل است ؛ نه استحقاق ) .\r\n\r\nشرح و تفسير گسترش دامنهء حقوق\r\nامام عليه السّلام در آغاز اين خطبه همهء ياران خود را به اتّحاد و انضباط از طريق بيان حقّش بر امّت دعوت مىكند و مىفرمايد : « امّا بعد ( از حمد و ثناى الهى بدانيد ) خداوند سبحان براى من بر شما حقّى قرار داده كه آن سرپرستى امور شماست و در مقابل ، براى شما نيز حقّى بر من قرار داده ؛ مانند حقّى كه من بر شما دارم » ؛ ( أمّا بعد ؛ فقد جعل اللّه سبحانه لي عليكم حقّا بولاية أمركم ، و لكم عليّ من الحقّ مثل الّذي لي عليكم ) .\r\nامام عليه السّلام در اين جمله به مسئلهء مهمّى در باب حكومت اسلامى اشاره مىكند كه در واقع با همهء حكومتهاى آن زمان متفاوت بود . حكومتهاى استبدادى همه چيز را از آن خود مىدانستند و رعايا را همچون بردگان مىشمردند كه بايد چشم و گوش بسته ، اطاعت كنند و اگر چيزى براى رعايا قايل بودند نوعى منّت و تفضّل بود ؛ نه حق ، در حالى كه امام عليه السّلام مىفرمايد : حكومت اسلامى در واقع مركّب از دو حق متقابل است : حق زمامداران بر مردم و حق مردم بر زمامداران كه هردو سنگين و پرمسئوليت است .\r\nسپس به قاعده‌اى كلّى و بسيار فراگير در فرهنگ اسلامى ، اشاره كرده ، مىافزايد : « حق در مرحلهء بيان ، از هرچيز وسيع‌تر است و همه از آن دفاع\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nمىكنند ؛ ولى در مرحلهء عمل از هرچيز سخت‌تر و پيچيده‌تر است ( چرا كه ) حق به نفع كسى جريان نمىيابد مگر اينكه در برابر آن حقى به گردن او قرار مىگيرد ( و مسئوليتى براى او به وجود مىآورد ) و حق بر گردن كسى نمىآيد مگر اينكه به نفع او حقى بر ديگرى خواهد بود » ؛ ( فالحقّ أوسع الأشياء في التّواصف « 1 » ، و أضيقها في التّناصف « 2 » ، لا يجري لأحد إلّا جرى عليه ، و لا يجري عليه إلّا جرى له ) .\r\nدر واقع امام عليه السّلام در اين عبارت به دو نكته اشاره مىفرمايد : نخست اينكه همهء انسانها با واژهء حق آشنا هستند و هركس دم از طرفدارى حق مىزند و براى حفظ منافع خود زير چتر اين واژه قرار مىگيرد ، در حالى كه هنگام عمل ، براى اداى حقوق ديگران بسيار سخت‌گير است ، گويى حق را يك‌طرفه مىداند ، لذا امام عليه السّلام در بيان نكتهء دوم به اين اصل اساسى اشاره مىفرمايد كه در هيچ مورد حق يك جانبه وجود ندارد ؛ در همه‌جا بدون استثنا اگر حقّى براى كسى قرار داده شود طرف مقابل نيز حقّى بر او پيدا مىكند ؛ مثلا استاد بر شاگرد خود حق دارد ، زيرا او را تعليم داده و تربيت آموخته است . به يقين شاگرد نيز بر استاد حق دارد ، زيرا هنگامى كه فكر و عمر و جوانى خويش را در اختيار استاد قرار مىدهد بايد در تعليم و تربيت او بكوشد و چيزى فروگذار نكند .\r\nاگر طلبكار حقّى بر بدهكار دارد كه بايد آن را به موقع ادا كند ، بدهكار نيز حق متقابلى دارد و آن اينكه اگر توان پرداخت را نداشته باشد به او مهلت دهد  « وَ إِنْ كانَ ذُو عُسْرَةٍ فَنَظِرَةٌ إِلى مَيْسَرَةٍ »  « 3 »\r\nاگر مردان حقوق متعدّدى بر همسران خود دارند زنان آنها نيز حقوق بسيارى بر گردن شوهران دارند  « وَ لَهُنَّ مِثْلُ الَّذِي عَلَيْهِنَّ »  « 4 »\r\n\r\n\r\n","description":"","footnote":"\r\n( 1 ) . « تواصف » از ريشهء « وصف » گرفته شده و به اين معناست كه بعضى چيزى را براى بعضى ديگر وصف كنند .\r\nدر خطبهء بالا ؛ يعنى مردم در مقام سخن ، هركدام دربارهء حق داد سخن مىدهند .\r\n( 2 ) . « تناصف » از ريشهء « نصف » بر وزن « هدف » و بر وزن « حرص » به معناى انصاف دادن گرفته شده است و معناى « تناصف » آن است كه هركس در حق ديگرى انصاف را رعايت كند .\r\n( 3 ) . بقره ، آيهء 280 .\r\n( 4 ) . بقره ، آيهء 228 .\r\n","page_name":" 235 ","page_number":235},
  {"content":"\r\n\r\nدر مورد پدر و مادر و فرزند نيز اين مسئله كاملا نمايان است نه فقط پدر و مادر بر فرزند حقوق سنگينى دارند ، بلكه فرزندان نيز بر آنها حقوق بسيارى دارند . اگر كسى رسالة الحقوق امام سجاد زين العابدين على بن الحسين عليه السّلام را به دقت مطالعه كند به گسترش حقوق متقابل مردم بر يكديگر كاملا آگاه مىشود . « 1 »\r\nآنگاه امام عليه السّلام در ادامهء اين سخن به حق خداوند بر بندگان اشاره مىكند كه حتى اگر انسان بر حيوانى كه مملوك اوست حقى دارد ، حيوان نيز بر او حق دارد . « 2 »\r\nآنگاه امام عليه السّلام در ادامهء اين سخن به حق خداوند بر بندگان اشاره مىكند كه حتى اين حق نيز يك‌طرفه نيست ، گرچه تعبير حق عباد بر خدا از جهاتى نامتناسب است ؛ ولى به هر حال اين حق در لباس تفضّل در اينجا خود را نشان مىدهد ، مىفرمايد : « اگر قرار بود حق ( يك‌طرفه باشد و ) به سود كسى جريان يابد و بر او حقى نباشد ، اين امر مخصوص خداوند سبحان بود ؛ نه مخلوقش ، زيرا قدرتش بر همهء بندگان احاطه دارد و عدالتش در همهء امورى كه فرمانش جارى است ، ثابت است » ؛ ( و لو كان لأحد أن يجري له و لا يجري عليه ، لكان ذلك خالصا للّه سبحانه دون خلقه ، لقدرته على عباده ، و لعدله في كلّ ماجرت عليه صروف قضائه ) .\r\nاين سخن اشاره به آن است كه از يك‌سو قدرت خداوند ايجاب مىكند كه بندگان خود را تنها نگذارند و به يارى آنها در همهء زمينه‌ها عنايت كند و از سوى ديگر عدالتش موجب مىشود كمترين ظلم و ستمى نه در جهان تشريع و نه در جهان تكوين بر كسى وارد نشود ، بنابراين ، حساب خداوند از حساب بندگان جداست ؛ بندگان بر اثر عجز و ناتوانى و يا نيازهايى كه آنها را به ترك عدالت وا مىدارد ممكن است حقوق ديگران را رعايت نكنند ؛ امّا قادر مطلق و عادل على\r\n\r\n\r\n","description":"","footnote":"\r\n( 1 ) . مرحوم علّامهء مجلسى رسالة الحقوق امام سجّاد عليه السّلام را در بحار الانوار ، ج 71 ، ص 10 آورده است .\r\n( 2 ) . در كتاب الحج وسائل الشيعه ، بابى تحت عنوان « حقوق الدابّة الواجبة و المندوبة » ذكر شده است كه بسيار قابل توجّه است و در خطبهء 167 نيز اشاره‌اى به اين معنا گذشت .\r\n","page_name":" 236 ","page_number":236},
  {"content":"\r\n\r\nالاطلاق ، چگونه ممكن است راضى به ضايع شدن حقوق بندگانش شود ؟ ! بنابراين ممكن است دو طرفه بودن حق در مورد خداوند ، استثنا شود و حق او يك‌طرفه باشد .\r\nامام عليه السّلام در ادامهء اين سخن مىفرمايد : « ولى خداوند سبحان حق خود را بر بندگانش اين قرار داده است كه اطاعتش كنند و ( در مقابل ) پاداش آنها را بر خود به صورت مضاعف و از باب تفضّل و توسعه براى كسانى كه شايستگى دارند لازم دانسته است » ؛ ( و لكنّه سبحانه جعل حقّه على العباد أن يطيعوه ، و جعل جزاءهم عليه مضاعفة الثّواب تفضّلا منه ، و توسّعا بما هو من المزيد أهله ) .\r\nبه بيان ديگر خداوند در برابر حقّى كه بر بندگان دارد حقّى براى بندگان بر خويش قائل است ، هرچند اين حق ، جنبهء تفضّل دارد بىآنكه بندگان از خداوند طلبكار باشند ، زيرا در برابر آن همه نعمتهايى كه او به بندگان ارزانى داشته هر قدر اطاعت و عبادتش كنند بخش اندكى از شكر آن را ادا نخواهند كرد .\r\nبه اين ترتيب حتى خداوند متعال از اين امر مستثنا نيست ؛ يعنى در برابر حقى كه او بر بندگان دارد آنها هم بر او حقى دارند ، هرچند اين حق از باب تفضّل است ؛ نه استحقاق و طلبكار بودن .\r\n\r\nنكته ثواب ، استحقاق است يا تفضّل ؟\r\nاز قديم الايّام اين بحث درميان علماى علم كلام مطرح بوده است كه آيا ثواب از سوى خداوند ، جنبهء استحقاق دارد يا تفضّل ؟ به اين معنا كه بندگان هنگامى كه اوامر الهى را اطاعت مىكنند بر خداوند لازم است به آنها پاداش نيك دهد و اگر ندهد قبيح خواهد بود و خداوند مرتكب قبيح مىشود ؟ يا اينكه بندگان هيچ‌گونه طلبى در مقابل اطاعت اوامر و ترك معاصى از خداوند ندارند و\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nاگر پاداشى دهد از باب لطف و مرحمت است و اگر ندهد عين عدالت است ؟\r\nجمعى از متكلّمان كه بيشتر تمايل به مذهب اشاعره داشته‌اند ، تفضّل را پذيرفته‌اند و بعضى ديگر كه تمايل به مذهب معتزله داشته‌اند استحقاق را .\r\nطرفداران استحقاق مىگويند بىشك الزام بندگان به اطاعت داراى مشقّتهايى است اگر اين الزام بودن هدف باشد ، ظلم است و قبيح و از خداوند حكيم صادر نمىشود و اگر هدفى داشته باشد آن هدف چيزى جز پاداش نيك نخواهد بود ، بنابراين اگر خداوند پاداش نيكى ندهد مستلزم قبيح است كه بر او محال است .\r\nطرفداران تفضّل مىگويند خداوند آن‌قدر نعمت به ما داده كه اگر همهء عمر را به اطاعت او مشغول باشيم شكر بخش كوچكى از اين همه نعمت را به جا نياورده‌ايم ، بنابراين ما طلب و استحقاقى نداريم تا او ملزم به پرداخت آن باشد .\r\nولى گويا طرفين از يك نكته غافل مانده‌اند كه با توجّه به آن ، نقاب از چهره اين مسئله برداشته مىشود و حق ، آشكار مىگردد و آن اين است كه استحقاق پاداش در جايى است كه كسى به ديگرى خدمتى كند و در برابر آن خدمت ، منتظر پاداش و اجرت باشد و به بيان ديگر هردو گروه در واقع پاداش يا چيزى شبيه پاداش براى اطاعت فرمان پروردگار قائل شده‌اند ؛ گروه اوّل مىگويند پاداششان را به صورت نعمتهاى الهى از قبل گرفته‌اند و گروه دوم مىگويند بعدا بايد بگيرند .\r\nدر حالى كه مىدانيم همهء اوامر و نواهى الهى مصالحى دارد كه به خود مكلّفان بازمىگردد . نماز و روزه و حج و جهاد ، سبب صفاى روح و تكامل نفس و عزت و سربلندى مىشود و ترك دروغ و غيبت و شراب و قمار آنها را از مفاسد و بدبختيها نجات مىدهد . با اين حال ، مكلّفان در اطاعت اوامر و ترك معاصى به خودشان خدمت مىكنند ، آيا در مقابل خدمت به خويشتن بايد خود را طلبكار از پروردگار بدانند ؟ !\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nاين درست به آن مىماند كه طبيب دلسوز و مهربانى به بيمار خود دستورات لازم را به طور رايگان دهد و حتى داروها را در اختيار او بگذارد و بيمار به آن دستورها عمل كند و از شرّ بيمارى رهايى يابد . آيا اگر اين بيمار نزد طبيب برود و از مطالبهء اجر و پاداشى بر اطاعت امر وى كند همگان تعجب نمىكنند و بر كار او نمىخندند ؟\r\nتمام اوامر و نواهى الهى در واقع همين‌گونه است و پيامبر اكرم صلّى اللّه عليه و إله طبيب دوّار به طب بوده و آنچه گفته است در مسير منافع مكلّفان قرار گرفته است ، بنابراين جايى براى اين بحث باقى نمىماند كه آيا مردم در برابر طاعات خود استحقاق ثواب دارند يا ثواب تفضّل است ؟\r\nآرى ، خداوند به لطف و كرمش براى تشويق مردم به اطاعتى كه موجب كمال آنهاست پاداشى بر عهده گرفته و وعدهء ثواب داده و چون چنين وعده‌اى هرگز از آن تخلّف نخواهد كرد ، زيرا تخلّف از وعده بر حكيم قادر و عالم ، محال است .\r\nقرآن مجيد مىفرمايد : «  « كَتَبَ عَلى نَفْسِهِ الرَّحْمَةَ »  ؛ خداوند رحمت را بر خود مقرّر داشته است » . « 1 »\r\nاز سوى ديگر مىفرمايد : «  « إِنَّ اللَّهَ لا يُخْلِفُ الْمِيعادَ »  ؛ خداوند از وعدهء خويش تخلّف نمىكند » . « 2 »\r\n* * *\r\n\r\n\r\n","description":"","footnote":"\r\n( 1 ) . انعام ، آيهء 12 ، همين تعبير در آيهء 54 با اضافهء كلمهء « ربكم » آمده است .\r\n( 2 ) . آل عمران ، آيهء 9 .\r\n","page_name":" 239 ","page_number":239},
  {"content":"\r\n . \r\n","description":"","footnote":"","page_name":" 240 ","page_number":240},
  {"content":"\r\n\r\n\r\nبخش دوم\r\nثمّ جعل - سبحانه - من حقوقه حقوقا افترضها لبعض النّاس على بعض ، فجعلها تتكافأ في وجوهها ، و يوجب بعضها بعضا ، ولا يستوجب بعضها إلّا ببعض . و أعظم ما افترض - سبحانه - من تلك الحقوق حقّ الوالي على الرّعيّة ، و حقّ الرّعيّة على الوالي ، فريضة فرضها اللّه - سبحانه - لكلّ على كلّ ، فجعلها نظاما لألفتهم ، و عزّا لدينهم ، فليست تصلح الرّعيّة إلّا بصلاح الولاة ، ولا تصلح الولاة إلّا باستقامة الرّعيّة ، فإذا أدّت الرّعيّة إلى الوالي حقّه ، و أدّى الوالي إليها حقّها عزّ الحقّ بينهم ، و قامت مناهج الدّين ، و اعتدلت معالم العدل ، و جرت على أذلالها السّنن ، فصلح بذالك الزّمان ، و طمع في بقاء الدّولة ، و يئست مطامع الأعداء . و إذا غلبت الرّعيّة و اليها ، أو أجحف الوالي برعيّته ، اختلفت هنالك الكلمة ، و ظهرت معالم الجور ، و كثر الإدغال في الدّين ، و تركت محاجّ السّنن ، فعمل بالهوى ، و عطّلت الأحكام ، و كثرت علل النّفوس ، فلا يستوحش لعظيم حقّ عطّل ، ولا لعظيم باطل فعل ! فهنالك تذلّ الأبرار ، و تعزّ الأشرار ، و تعظم تبعات اللّه سبحانه عند العباد .\r\n\r\nترجمه\r\nسپس خداوند سبحان ، بخشى از حق خود را امورى قرار داده كه بر همه مردم در برابر يكديگر واجب شمرده ( و مأمور به اداى آن شده‌اند ) و اين حقوق را در همهء جهات همانند هم قرار داده به‌گونه‌اى كه بعضى از آن سبب بعض ديگر است و هيچ‌كدام واجب نمىشود مگر اينكه ديگرى واجب مىگردد .\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nاز ميان حقوقى كه خداوند واجب ساخته ، بزرگترين آنها حق والى و زمامدار بر رعيت و حق رعيت بر والى است . فريضه‌اى است كه خداوند سبحان آن را بر هركدام در مقابل ديگرى مقرّر فرموده و آن را سبب نظام الفت و پيوستگى آنان به يكديگر و موجب عزّت و قدرت دين آنها قرار داده است ، بنابراين رعيت هرگز اصلاح نمىشود مگر به اصلاح زمامداران و زمامداران اصلاح نمىگردند جز از طريق قرار گرفتن رعيت در مسير صحيح و مستقيم . هرگاه رعيت حق والى را ادا كند و والى حق رعيت را بپردازد ، حق درميان آنها قوى و نيرومند خواهد شد ، مسيرهاى دين خالى از انحراف مىگردد ، نشانه‌هاى عدالت استوار مىشود و سنّتها در مجراى صحيح خويش به كار مىافتد و به اين ترتيب زمان رو به صلاح مىرود و مردم به بقاى دولت اميدوار و دشمنان مأيوس خواهند شد و اگر رعيت بر والى خويش بشورد و چيره گردد ، يا والى نسبت به رعايا اجحاف كند ( نظام جامعه به‌هم مىريزد و ) در آن زمان اختلاف كلمه پيدا مىشود ، نشانه‌هاى ظلم و ستم آشكار مىگردد ، فريبكارى و بدعت در دين فزونى مىيابد و جادّه‌هاى روشن سنّتها و آداب دينى متروك خواهد شد . در نتيجه بر طبق هوا و هوس عمل مىشود ، احكام الهى تعطيل مىگردد و بيماريهاى اخلاقى فزونى مىيابد ، در چنين حكومتى مردم از حقوق مهمى كه تعطيل شده وحشت نمىكنند و نه از باطلهاى عظيمى كه رواج يافته ، در نتيجه نيكان خوار و ذليل مىشوند و اشرار عزيز و محترم ، و ( به دنبال آن ) مجازاتهاى الهى بر بندگان عظيم خواهد بود .\r\n\r\nشرح و تفسير مهم‌ترين حق ، حق والى و رعيت است\r\nامام عليه السّلام در بخش گذشته به حق خدا بر مردم اشاره فرمود و در اين بخش از\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nحقوق مردم بر يكديگر ياد مىكند كه مهم‌ترين آنها حق زمامداران بر مردم و حق مردم بر زمامداران و به تعبير ديگر حق والى بر رعيت و حق رعيت بر والى است ، مىفرمايد : « سپس خداوند سبحان ، بخشى از حق خود را امورى قرار داده كه بر مردم در برابر يكديگر واجب شمرده ( و مأمور به اداى آن شده‌اند ) » ؛ ( ثمّ جعل - سبحانه - من حقوقه حقوقا افترضها لبعض النّاس على بعض ) .\r\nشايان توجّه اينكه امام عليه السّلام حق مردم را بر يكديگر به عنوان بخشى از حقوق خداوند بر مردم و نشأت گرفته از حقوق خودش شمرده است و به تعبير ديگر حق اللّه و حق الناس در عرض هم نيستند ، بلكه در طول هم‌اند .\r\nآنگاه مىافزايد : « خداوند اين حقوق را در همهء جهات مساوى و همانند هم قرار داده به‌گونه‌اى كه بعضى از آن سبب بعض ديگر است و هيچ‌كدام واجب نمىشود مگر اينكه ديگرى واجب گردد » ؛ ( فجعلها تتكافأ « 1 » في وجوهها ، و يوجب بعضها بعضا ، ولا يستوجب بعضها إلّا ببعض ) .\r\nبه بيان ديگر هيچ‌يك از اين حقوق يكسويه نيست و همان‌گونه كه در بخش گذشته آمد ، همهء آنها دو سويه است ، هرگاه حقى براى كسى بر ديگرى ثابت شود بلافاصله در مقابل آن حقى از شخص دوم بر شخص اوّل لازم مىگردد ، بنابراين ، اين حقوق هم مساوى يكديگرند و هم لازم و ملزوم يكديگر ؛ نه به اين معنا كه اگر بعضى از افراد وظيفهء خود را انجام ندادند طرف مقابل نيز از انجام وظيفهء خود سرباز زند ؛ مثلا اگر فرزند حق اطاعت پدر را انجام نداد ، پدر از تربيت او و اداى نفقه سرباز زند يا اگر گروهى از رعيت به وظيفهء خود عمل نكنند ، والى خدمات حكومت را از آنها قطع كند . به تعبير ديگر اينها در مقام وجوب ، لازم و ملزوم يكديگرند ؛ نه در مقام تحقّق و عمل ؛ يعنى هردو واجبند ،\r\n\r\n\r\n","description":"","footnote":"\r\n( 1 ) . « تتكافأ » يعنى همسان و برابر مىشوند از ريشهء « كفؤ » بر وزن « كفر » به معناى همطراز در مقام و منزلت و قدر است ، سپس به هرگونه شبيه و مانند اطلاق شده است .\r\n","page_name":" 243 ","page_number":243},
  {"content":"\r\n\r\nخواه طرف مقابل به وظيفهء خود عمل كند يا عمل نكند .\r\nبراى توضيح بيشتر به مثال زير توجّه كنيد :\r\nهرگاه گروهى از رعيت ، ماليات و خراج لازم را بپردازند به يقين والى از انجام وظيفهء خود در مسألهء امنيّت يا تعليم و تربيت اطفال آنها و مداواى مجروحان و مصدومان و بيمارانشان ، كوتاهى نخواهد كرد ، زيرا هريك از اين دو وظيفه جنبهء استقلالى دارد و غير مشروط به ديگرى در مقام عمل است ، هرچند در مقام تشريع دو وجوب به يكديگر گره خورده‌اند .\r\nدر ادامهء اين سخن مىفرمايد : « از ميان حقوقى كه خداوند واجب ساخته ، بزرگترين آنها حق والى و زمامدار بر رعيت و حق رعيت بر والى است .\r\nفريضه‌اى است كه خداوند سبحان آن را بر هركدام در مقابل ديگرى مقرّر فرموده است » ؛ ( و أعظم ما افترض - سبحانه - من تلك الحقوق حقّ الوالي على الرّعيّة « 1 » ، و حقّ الرّعيّة على الوالي ، فريضة فرضها اللّه - سبحانه - لكلّ على كلّ ) .\r\nسپس امام عليه السّلام به فلسفهء اين دو حق مىپردازد و مىفرمايد : « خداوند اين فريضه را سبب نظام الفت مردم و پيوستگى آنان به يكديگر و موجب عزت و قدرت دين آنها قرار داده است ، بنابراين رعيت هرگز اصلاح نمىشود مگر با اصلاح زمامداران و زمامداران اصلاح نمىگردند جز از طريق قرار گرفتن رعيت در مسير صحيح و مستقيم » ؛ ( فجعلها نظاما لألفتهم ، و عزّا لدينهم ، فليست تصلح الرّعيّة إلّا بصلاح الولاة ، ولا تصلح الولاة إلّا باستقامة الرّعيّة ) .\r\nدر واقع رعايت اين حقوق هم آثار مهم مادى دارد و هم معنوى . جملهء ( جعلها نظاما لألفتهم ) اشاره به آثار مادى و ظاهرى و جملهء ( عزّا لدينهم ) اشاره به آثار معنوى و روحانى است و دو جملهء ما بعد آن ، به اين حقيقت مهم اشاره\r\n\r\n\r\n","description":"","footnote":"\r\n( 1 ) . « رعيّت » از ريشهء « رعى » بر وزن « سعى » به معناى حفظ و مراقبت و مراعات است . به چوپان « راعى » گفته مىشود ، چون در حفظ چهارپايان مىكوشد و به حاكم « راعى » گفته مىشود ، زيرا از مردم مراقبت مىكند و به مردم « رعيت » اطلاق مىشود ، چون تحت مراقبت و حفاظت حكومتند .\r\n","page_name":" 244 ","page_number":244},
  {"content":"\r\n\r\nمىكند كه صلاح و فساد رعيت و زمامداران به هم گره خورده است و هردو در يكديگر اثر متقابل دارند . زمامداران فاسد رعايا را به فساد مىكشانند و رعاياى صالح حكومت را مجبور به پذيرش حق و عدالت مىكنند و اگر هردو صالح باشند بهترين شرايط براى پيروزى و پيشرفت جامعه فراهم مىگردد .\r\nآنگاه در ادامه به شرح آثار منفى و مثبتى كه بر اداى حق والى نسبت به رعيت و حق رعيت نسبت به والى و عدم اداى آنها مترتب مىشود پرداخته و با عبارات روشن و گويايى اين آثار را يك به يك مىشمارد ، مىفرمايد : « هرگاه رعيت حق والى را ادا كند و والى حق رعيت را بپردازد ، حق در ميان آنها قوى و نيرومند خواهد شد ، مسيرهاى دين خالى از انحراف مىگردد ، نشانه‌هاى عدالت استوار مىشود و سنّتها در مجراى صحيح خويش به كار مىافتد و به اين ترتيب زمان رو به صلاح مىرود و مردم به بقاى دولت اميدوار و دشمنان مأيوس خواهند شد » ؛ ( فإذا أدّت الرّعيّة إلى الوالي حقّه ، و أدّى الوالي إليها حقّها عزّ الحقّ بينهم ، و قامت مناهج الدّين ، و اعتدلت معالم العدل ، و جرت على أذلالها « 1 » السّنن ، فصلح بذلك الزّمان ، و طمع في بقاء الدّولة ، و يئست مطامع الأعداء ) .\r\nامام عليه السّلام در اين بخش از خطبه ، هفت اثر مهم براى وظيفه‌شناسى و اداى حق متقابل والى و رعيت بيان فرموده كه نخستين آنها عزّت و قدرت است و ديگرى هموار شدن مسيرهاى دين و كم‌رنگ شدن بدعتهاست . سومين اثر برافراشته شدن پرچم عدالت در كشور اسلامى و چهارم احياى سنّتهاست . پنجم . كه نتيجهء آنهاست اصلاح محيط جامعه و ششم اميدوارى به بقا و دوام حكومت و هفتم مأيوس شدن دشمنان است .\r\nاين امر در عصر رسول خدا صلّى اللّه عليه و إله به خوبى آشكار شد . پيامبر اكرم صلّى اللّه عليه و إله\r\n\r\n\r\n","description":"","footnote":"\r\n( 1 ) . « اذلال » جمع « ذلّ » بر وزن « ظلّ » به معناى جاده محكم و صاف است كه بر اثر كثرت عبور و مرور كاملا كوبيده شده باشد ، ريشهء اصلى آن همان « ذلّت » است گويى چنين جاده‌اى در زير دست و پا كاملا خوار شده است .\r\n","page_name":" 245 ","page_number":245},
  {"content":"\r\n\r\nبزرگترين اداكنندهء حقوق امت بود و اكثريّت قاطع امت نيز حق اطاعت را ادا مىكردند و اين آثار هفت‌گانه به خوبى نمايان شد ؛ ولى در عصر امير مؤمنان عليه السّلام هرچند تا حدّ زيادى سنن اسلامى و عدل و داد احيا شد ؛ ولى به سبب انحرافاتى كه بعد از پيامبر اكرم صلّى اللّه عليه و إله در مدّت 25 سال يكى پس از ديگرى بروز كرد و سرانجام به شورش مسلمانان برضدّ حكومت عثمان و قتل وى انجاميد ، بازگرداندن كامل اين قافله عظيم به مسير اصلى در مدّت كوتاه حكومت امير مؤمنان على عليه السّلام و با بقاياى عوامل خطرناكى از حكومتهاى پيشين ؛ مانند معاويه و بنى اميّه و بنى مروان ، ميسّر نشد . هركس اين بخش از تاريخ اسلام را به دقت و خالى از تعصّب مطالعه كند آنچه را گفتيم تصديق مىكند .\r\nمسلمانان ، امروز مىتوانند با الهام از بيانات حساب شده بالا و با انسجام ولايت و رعايا ، زمامداران و توده‌هاى مردم ، عزت و قدرت خود را باز يابند .\r\nسپس امام عليه السّلام در ادامهء اين سخن به بيان آثار سوء تخلّف والى و رعيت از حقوق يكديگر پرداخته ، مىفرمايد : « و اگر رعيت بر والى خويش بشورد و چيره گردد ، يا والى نسبت به رعايا اجحاف كند ( نظام جامعه به هم مىريزد و ) در آن زمان اختلاف كلمه پيدا مىشود ، نشانه‌هاى ظلم و ستم آشكار مىگردد ، فريبكارى و بدعت در دين فزونى مىيابد و جاده‌هاى روشن سنّتها و آداب دينى متروك خواهد شد . در نتيجه بر طبق هوا و هوس عمل مىشود ، احكام الهى تعطيل مىگردد و بيماريهاى اخلاقى فزونى مىيابد » ؛ ( و إذا غلبت الرّعيّة و اليها ، أو أجحف « 1 » الوالي برعيّته ، اختلفت هنالك الكلمة ، و ظهرت معالم الجور ، و كثر الإدغال « 2 » في الدّين ، و تركت محاجّ « 3 » السّنن ، فعمل بالهوى ، و عطّلت الأحكام ، و\r\n\r\n\r\n","description":"","footnote":"\r\n( 1 ) . « اجحف » از ريشهء « اجحاف » به معناى از بين بردن حقوق ديگران است و ريشهء اصلى آن « جحف » بر وزن « محو » به معناى برگرفتن چيزى است .\r\n( 2 ) . « ادغال » يعنى ورود مخفيانه به چيزى به قصد فاسد كردن آن . در اصل از ريشهء « دغل » بر وزن « دخل » به معناى ورود در مكان مخفى براى غافلگير كردن صيد ، گرفته شده است .\r\n( 3 ) . « محاج » جمع « محجة » به معناى جادهء واضح ، روشن و مستقيم است و در اصل از ريشهء « حج » به معناى قصد گرفته شده ، زيرا انسان هميشه قصد دارد از راه روشن و مستقيم برود .\r\n","page_name":" 246 ","page_number":246},
  {"content":"\r\n\r\nكثرت علل النّفوس ) .\r\nدر اينجا نيز امام عليه السّلام مفاسد هفتگانه‌اى براى ترك همكارى زمامداران و مردم بيان فرموده كه بارها با چشم خود آن را در حكومتهاى جور ديده‌ايم ؛ اختلاف كلمه ، ظلم و ستم ، بدعت و فريبكارى ، ترك مسيرهاى روشن ، عمل بر طبق هوا و هوس ، تعطيل احكام الهى و فزونى رذايل اخلاقى ، همچون كبر و غرور و كينه و حسد ، انحصارطلبى و استبداد و مانند آن .\r\nبه دنبال آن به بيان نتيجهء نهايى اين وضع اسفبار پرداخته ، مىفرمايد : « در چنين حكومتى مردم از حقوق مهمى كه تعطيل شده وحشت نمىكنند و نه از باطلهاى عظيمى كه رواج يافته ، در نتيجه نيكان خوار و ذليل مىشوند و اشرار عزيز و محترم ، و ( به دنبال آن ) مجازاتهاى الهى بر بنگان عظيم خواهد بود » ؛ ( فلا يستوحش لعظيم حقّ عطّل ، و لا لعظيم باطل فعل ! فهنالك تذلّ الأبرار ، و تعزّ الأشرار ، و تعظم تبعات اللّه سبحانه عند العباد ) .\r\nاين امور پنج‌گانه نتيجهء مستقيم و غيرمستقيم حكومتهاى جور است ، زيرا در چنان فضايى مردم به ابطال حقوق عادت مىكنند و در برابر رواج باطل ، عكس العملى نشان نمىدهند و اين امور به صورت كارهاى عادى در مىآيد كه نمونه‌هاى آن را در طول تاريخ و در عصر خود بسيار ديده‌ايم و طبيعى است كه صداى نيكان و پاكانى كه مدافع حق و مخالف باطلند به جايى نمىرسد و از صحنهء اجتماع طرد مىشوند و به عكس ، پستهاى حساس به دست اشرار و آلودگانى كه با آن فضا همخوانى دارند مىافتد ، همان‌گونه كه در دوران حكومت خليفهء سوم اتفاق افتاد ؛ ابوذرها تبعيد شدند و مروانها بر سر كار آمدند و در ادامهء راه معاويه‌ها زمام امور را به دست گرفتند و عمار ياسرها به قتل رسيدند و سرانجام نوبت به يزيد و ابن زياد رسيد و پاك‌ترين سلالهء پيامبر صلّى اللّه عليه و إله و يارانش شربت شهادت نوشيدند .\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nبديهى است در چنين شرايطى خداوند لطف خود را از مردم و حكومتشان باز مىگيرد و تبعات اعمالشان دامانشان را خواهد گرفت .\r\n* * *\r\n\r\n","description":"","footnote":"","page_name":" 248 ","page_number":248},
  {"content":"\r\n\r\n\r\nبخش سوم\r\nفعليكم بالتّناصح في ذلك ، و حسن التّعاون عليه ، فليس أحد - و إن اشتدّ على رضى اللّه حرصه ، و طال في العمل اجتهاده - به بالغ حقيقة ما اللّه سبحانه أهله من الطّاعة له . و لكنّ من واجب حقوق اللّه على عباده النّصيحة به مبلغ جهدهم ، و التّعاون على إقامة الحقّ بينهم . و ليس امرؤ - و إن عظمت في الحقّ منزلته ، و تقدّمت في الدّين فضيلته - بفوق أن يعان على ما حمّله اللّه من حقّه . و لا امرؤ - و إن صغّرته النّفوس ، و اقتحمته العيون - بدون أن يعين على ذلك أو يعان عليه .\r\n\r\nترجمه\r\nبر شما لازم است يكديگر را به اداى حقوق سفارش و نصيحت كنيد و در انجام آن به هم كمك نماييد ، هيچ‌كس - هرچند براى به دست آوردن خشنودى خدا كاملا كوشا باشد و در اين راه پيوسته تلاش كند - نمىتواند حق اطاعتى را كه شايستهء مقام خداوند سبحان است بجا آورد ( بنابراين هر اندازه در اين راه تلاش كند كم است ) ولى از حقوق واجب الهى بر بندگان اين است كه به قدر توان خود در خيرخواهى و نصيحت يكديگر بكوشند و براى اقامهء حق درميان مردم همكارى كنند . هيچ‌كس - هر اندازه مقام و منزلتش در حق بزرگ باشد و فضيلتش در دين سابقه‌دار - برتر از آن نيست كه در انجام حقى كه خدا بر عهدهء او گذارده ، بىنياز از كمك ديگران باشد و نيز هيچ‌كس - هرچند مردم او را كوچك بشمارند و با ديدهء حقارت به او بنگرند - كمتر از آن نيست كه به ديگران در راه انجام حق كمك كند يا به او در اين راه كمك شود .\r\n\r\n","description":"","footnote":"","page_name":" 249 ","page_number":249},
  {"content":"\r\n\r\n\r\nشرح و تفسير لزوم همكارى در اداى حقوق\r\nامام عليه السّلام در اين بخش از خطبه پس از توصيه‌هايى كه دربارهء حقوق والى و رعيت در بخش پيشين گذشت ، نخست همه اعمّ از والى و رعيت را به همكارى و تعاون دعوت كرده ، آنگاه به سه اصل مهم اجتماعى اشاره مىكند :\r\nدر قسمت اوّل مىفرمايد : « بر همهء شما لازم است يكديگر را به اداى حقوق سفارش و نصيحت كنيد و در انجام آن به‌هم كمك نماييد » ؛ ( فعليكم بالتّناصح في ذلك ، و حسن التّعاون عليه ) .\r\nسپس به سراغ بيان آن سه اصل مهم مىرود : نخست براى اينكه افراد مغرور نشوند و گمان نبرند وظيفهء خود را در اين زمينه به خوبى انجام داده‌اند و در نتيجه از حركت باز ايستند مىفرمايد : « هيچ‌كس - هرچند براى به دست آوردن خشنودى خدا كاملا كوشا باشد و در اين راه پيوسته تلاش كند - نمىتواند حق اطاعتى را كه شايستهء مقام خداوند سبحان است بجا آورد ( بنابراين هرچه در اين راه تلاش كند كم است ) ولى از حقوق واجب الهى بر بندگان اين است كه به قدر توان خود در خيرخواهى و نصيحت ديگران بكوشند و براى اقامهء حق درميان مردم همكارى كنند » ؛ ( فليس أحد - و إن اشتدّ على رضى اللّه حرصه ، و طال في العمل اجتهاده - به بالغ حقيقة ما اللّه سبحانه أهله من الطّاعة له . و لكنّ من واجب حقوق اللّه على عباده النّصيحة به مبلغ جهدهم ، و التّعاون على إقامة الحقّ بينهم ) .\r\nاين يك اصل كلى است كه انسان هرگاه از كار خود به طور كامل راضى شود و هيچ نقص و خللى در آن نداند ، از حركت باز مىايستد و مركب او در مسير تكامل متوقف مىشود . واقع امر نيز چنين است كه پيشرفت و تكامل و جلب رضاى خداوند ، حدّ و مرزى ندارد كه انسان به آن قانع شود . هميشه بايد به تقصير اعتراف كرد و همواره بايد تلاش نمود ، بنابراين هيچ‌كس بىنياز از\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nنصيحت ديگران نيست ، زيرا نقصها و كوتاهيها در نظر ديگران بهتر خودنمايى مىكند و حبّ ذات ، مانع از آن است كه انسان نقص خود را ببيند .\r\nدر حديث مشروحى مىخوانيم : « هنگامى كه به امام سجاد على بن الحسين عليه السّلام عرض كردند چرا اين همه براى عبادت پروردگار به خود رنج و زحمت مىدهى با اينكه پارهء تن پيامبر صلّى اللّه عليه و إله و فرزندزادهء او هستى ؟ امام عليه السّلام اشاره به عبادات بسيار سخت و سنگين پيامبر اكرم صلّى اللّه عليه و إله كرد و فرمود : همين سؤالى را كه از من پرسيديد از پيامبر اكرم صلّى اللّه عليه و إله پرسيدند و آن حضرت در پاسخ فرمود : به خدا سوگند اگر تمام اعضاى من در اين راه قطعه قطعه شود و اشك چشمانم بر سينه‌ام جارى شود ، هرگز عشرى از اعشار و كمى از بسيار از شكر يك نعمت او را نمىتوانم به جا آورم » « 1 » .\r\nسپس امام عليه السّلام در بيان آن‌دو اصل ديگر اجتماعى مىفرمايد : « هيچ‌كس - هر اندازه مقام و منزلتش در حق بزرگ باشد و فضيلتش در دين سابقه‌دار ، برتر از آن نيست كه در انجام حقى كه خدا بر عهدهء او گذارده ، بىنياز از كمك ديگران باشد و نيز هيچ‌كس - هرچند مردم او را كوچك بشمارند و با ديدهء حقارت به او بنگرند - كمتر از آن نيست كه به ديگران در راه انجام حق كمك كند يا به او در اين راه كمك شود » ؛ ( و ليس امرؤ - و إن عظمت في الحقّ منزلته ، و تقدّمت في الدّين فضيلته - بفوق أن يعان على ما حمّله اللّه من حقّه . ولا امرؤ - و إن صغّرته النّفوس ، و اقتحمته « 2 » العيون - بدون أن يعين على ذلك أو يعان عليه ) .\r\nاشاره به اينكه همه بايد اين حقيقت را درك كنند كه هيچ‌يك از اقويا و ضعفا در صحنهء اجتماع ، از ديگرى بىنياز نيستند . خداوند همهء نيروها را به يك نفر نداده و در هر سرى ذوقى و فكرى و در هر تنى قدرتى و نيرويى آفريده است ؛\r\n\r\n\r\n","description":"","footnote":"\r\n( 1 ) . بحار الانوار ، ج 46 ، ص 56 ، ح 10 .\r\n( 2 ) . « اقتحمت » از ريشهء « اقتحام » به معناى پنهان شدن يا بىمطالعه وارد كارى گشتن و نيز به معناى كوچك و بىارزش شمردن است و ريشهء اصلى آن « قحم » بر وزن « فهم » به معناى نسنجيده دست به كارى زدن است .\r\n","page_name":" 251 ","page_number":251},
  {"content":"\r\n\r\nخواه كوچك باشد يا بزرگ ، بنابراين كسانى كه از نظر فكر و مديريت و توان جسمى قوى هستند ، هرگز نبايد خود را بىنياز از كمك ضعيف‌ترين افراد جامعه بشمارند . همان‌گونه كه افراد ضعيف و به ظاهر ناتوان نبايد تصوّر كنند نقشى در ادارهء جامعه به هيچ صورت ندارند . در حديثى از امام على بن موسى الرضا عليه السّلام از پيامبر اسلام صلّى اللّه عليه و إله مىخوانيم كه فرمود : « غريبان : كلمة حكمة من سفيه فاقبلوها و كلمة سفه من حكيم فاغفروها فإنّه لا حكيم إلّا ذو عثرة و لا سفية إلّا ذو تجربة ؛ دو چيز عجيب است : نخست سخن حكمت‌آميزى كه از شخص سفيهى صادر مىشود ، پس آن را بپذيريد و ديگر سخن ابلهانه‌اى كه گاه از دانشمندى صادر مىشود ، پس آن را بر او ببخشيد ، زيرا هيچ دانشمندى خالى از لغزش و هيچ سفيهى خالى از تجربه نيست » . « 1 »\r\nتاريخ نيز اين‌گونه حوادث را بسيار به خاطر دارد ؛ از جمله اينكه :\r\nدر دوران معتصم عباسى يكى از سربازان رومى زن مسلمانى را به اسيرى گرفته بود ، سيلى محكمى به صورت آن زن زد ، زن مسلمان به صداى بلند فرياد زد « و امعتصماه » و خليفهء وقت را به يارى طلبيد ، سرباز رومى با تمسخر به او گفت : آرى ! الآن معتصم بر اسب ابلق سوار مىشود و به يارى تو مىآيد و دوباره سيلى محكمى به او زد .\r\nاين حادثه در قلعهء « عموريّه » در مرز كشور اسلام و روم واقع شد ، كسى اين خبر را به معتصم رسانيد ، معتصم ناراحت شد . از آن مرد پرسيد قلعهء عموريّه در كدام سمت واقع شده ؟ آن مرد سمت آن را به معتصم نشان داد . معتصم رو به آن سمت كرد و با صداى بلند گفت : لبّيك اى زن ستم ديدهء مظلوم ! به خدا قسم صداى تو را شنيدم و به يارىات مىشتابم .\r\nسپس دستور داد لشكر عظيمى آمادهء حركت به طرف قلعهء عموريّه شود .\r\n\r\n\r\n","description":"","footnote":"\r\n( 1 ) . بحار الانوار ، ج 2 ، ص 44 .\r\n","page_name":" 252 ","page_number":252},
  {"content":"\r\n\r\nسربازان رومى نيز باخبر شدند و قلعه را محكم در اختيار گرفتند .\r\nسپاه اسلام مدّتى قلعه را محاصره كرده ؛ ولى موفق به تسخير آن نشدند ؛ قلعه بسيار محكم و مدافعان سرسختى داشت .\r\nمعتصم كه شخصا در آن جنگ شركت كرده بود شبى از شبها با لباس مبدّل در ميان سربازان و خيمه‌هاى آنها گردش مىكرد آهنگرى را ديد كه در آن‌وقت شب مشغول كار است و نعل اسب مىسازد و شاگرد جوانى داشت كه چون پتك خود را روى آهنهاى سرخ مىكوبيد ، مىگفت اين پتك بر كلّهء معتصم ! و چندبار اين جمله را تكرار كرد .\r\nاستاد آهنگر كه از شنيدن اين سخن ناراحت شده بود ، به شاگردش گفت پسر ! تو با اين سخنانت ما را گرفتار خواهى كرد ! تو را با معتصم چكار ؟ !\r\nشاگرد آهنگر گفت معتصم مرد بىتدبيرى است اين همه نيرو دارد نمىتواند قلعهء عموريّه را فتح كند اگر يك روز فرماندهى لشكر را به من بسپارد غروب آن روز در قلعه خواهم بود .\r\nمعتصم از شنيدن اين سخن شاگرد آهنگر سخت تعجب كرد به مأمورانش گفت مراقب او باشيد و صبح ، او را نزد من آوريد ، هنگامى كه او را نزد معتصم آوردند گفت : سخنانى از تو به من رسيده كه بسيار شگفت‌آور است . شاگرد آهنگر گفت : درست است ؛ ولى اگر اجازه دهى من به فضل خدا قلعهء عموريّه را در يك روز فتح مىكنم .\r\nمعتصم فرماندهى لشكر را موقتا به او سپرد .\r\nشاگرد آهنگر تمام تيراندازهاى سپاه را احضار و گروهى را كه در تيراندازى قوىتر بودند انتخاب كرد و آنها را به پشت ديوار قلعه آورد ، قلعه ساختمان مخصوصى داشت . قسمتهاى پايين و بالا هردو سنگ بود ؛ ولى در وسط از الوار درختهاى ساج به طور تمام ديوار قلعه به عرض سه وجب استفاده كرده بودند و\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nآن چوبها به صورت نوار سياهى در تمام طول ديوار خودنمايى مىكرد و از شگفتيهاى چوب ساج اين است كه در برابر آتش حساس است و زود مشتعل مىشود .\r\nشاگرد آهنگر دستور داد كوره‌هاى آهنگرى را در كنار ديوار قلعه به كار بيندازند و نوك فلزّى تيرها را در آتش سرخ كنند و به تيراندازان دستور داد خط سياه چوبى سرتاسرى را نشانهء تيرهاى گداخته خود قرار دهيد و اگر كسى تيرش به خطا برود مجازاتش مرگ است .\r\nتيراندازان طبق دستور او نوار چوبى را نشانه رفتند طولى نكشيد كه الوارهاى ساج مشتعل شد و آتش عظيمى از آن برخاست و ديوار قلعه فروريخت و لشكر ، تكبيرگويان وارد قلعه شدند . در اين هنگام ديدند معتصم كه بر اسب ابلقى سوار است و خوشحال وارد قلعه شد . زن سيلى خورده و سرباز سيلى زننده را احضار كرد و به آن زن گفت : آيا معتصم نداى تو را لبيك گفت ؟ و به آن سرباز گفت : من تو را نمىكشم ، ولى تا عمر دارى بايد غلام اين زن باشى !\r\n« 1 »\r\n\r\nنكته حكومتهاى مردمى\r\nدر جهان امروز سخن از حكومتهاى مردمى بسيار است ؛ ولى چون فاقد عنصر معنوى و تقواى سياسى است ، غالبا منجّر به ديكتاتوريهاى مرئى و نامرئى مىشود كه فقط حافظ منافع زورمندان و غاصبان حطام است .\r\nگفتيم نامرئى ، از اين جهت كه زورمندان با استفاده از وسائل پيشرفتهء اجتماعى و بمبارانهاى تبليغاتى به شستشوى افكار توده‌هاى مردم مىپردازند و آراى آنها را با وعده‌هاى دروغين به نفع خود مصادره مىكنند كه نمونهء روشن آن\r\n\r\n\r\n","description":"","footnote":"\r\n( 1 ) . الفتوحات الاسلاميّة ، ج 1 ، ص 286 . ( طبق نقل كتاب گفتار فلسفى ، جوان ، ج 1 ، ص 227 ) .\r\n","page_name":" 254 ","page_number":254},
  {"content":"\r\n\r\nدموكراسى آمريكايى در عصر ماست .\r\nافزون بر اين ، آراى اين حكومتها در بهترين صورت حكومت ، نصف به علاوهء يك است كه نتيجهء آن صف‌بندى ميان قشر حاكم و نصف منهاى يك است .\r\nدر عصر خود بارها حكومتهايى را ديده‌ايم كه با انتخابات آزاد مردم سر كار آمده‌اند ؛ ولى چون در جهت منافع جهانخواران قرار نداشته‌اند با وسايل مختلف براى خارج كردن آنها از صحنه كوشيده‌اند و در بسيارى از موارد موفق شده‌اند .\r\nتمام اينها به خاطر آن است كه عنصر معنوى كه شرط اساسى است در اين حكومتهاى صد در صد مادى وجود ندارد و مسئوليّتى در برابر خداوند احساس نمىكنند .\r\nآنچه در كلام نورانى امام عليه السّلام در اين بخش از خطبه آمده ، حكومت مردمى را در بهترين شكل نشان مىدهد :\r\nنخست به سراغ عنصر معنوى حكومت مىرود و به همگان يادآور مىشود كه آن‌قدر شما غرق نعمتهاى خداوند هستيد كه هرچه در اطاعت او بكوشيد ، عشرى از اعشار شكر او را نمىتوانيد بجا آوريد .\r\nآنگاه به زمامداران توصيه مىكند كه هرقدر فكر شما قوى و علم شما فراوان و صاحب تجربه و هوش سرشار باشيد ، بىنياز از كمكهاى فردفرد مردم نيستيد .\r\nبايد همه را در حكومت خود سهيم كنيد و از آنها يارى بطلبيد .\r\nسپس به آحاد مردم گوشزد مىكند كه شما در هر حدّ و پايه‌اى از علم و دانش و سنّ و سال هستيد ، خود را از شركت در ادارهء اجتماع جدا نسازيد و به اين ترتيب همگان بايد دست به دست هم دهند و با تكيه بر عنصر تقوا حكومتى كه مورد رضاى خلق و خالق است ، به وجود آورند . « 1 »\r\n\r\n\r\n","description":"","footnote":"\r\n( 1 ) . در ايّامى كه اين سطور نگاشته مىشود دو حادثهء مهم جهان اسلام را تكان داد :\r\nنخست حادثهء اهانت دردآور به ساحت قدس پيامبر اكرم صلّى اللّه عليه و إله بود و آن عكسهاى بسيار زننده و شرم‌آورى -\r\n","page_name":" 255 ","page_number":255},
  {"content":"\r\n\r\n\r\n\r\n","description":"","footnote":"\r\n- بود كه در مطبوعات غربى به طور گسترده انتشار يافت ؛ از كشور دانمارك شروع شد و سپس به اكثر كشورهاى اروپايى گسترش يافت ؛ هنگامى كه مسلمانان جهان از اين فاجعه باخبر شدند ، فرياد اعتراض برآوردند و تمام دنيا را از اين فرياد پر كردند و كالاهاى اين‌گونه كشورها را تحريم نمودند ، به‌گونه‌اى كه دشمنان وحشت كردند و عقب‌نشينى نمودند و به اصطلاح از در عذرخواهى وارد شدند .\r\nحادثهء دوم اهانت شديدترى بود كه با ساحت قدس حريم شريف عسكريين كردند ؛ يك روز مسلمانان از خواب بيدار شدند ( چهارشنبه سوم اسفند 1384 ) و باخبر گشتند كه ايادى استعمار و استكبار و مزدوران وحشى آنها آن بارگاه ملكوتى را به تلّ خاكى مبدّل ساخته ، گنبد و حرم را با موادّ منفجره در يك توطئهء از پيش طراحى شده ، ويران كرده‌اند . فرياد عظيم ديگرى نه تنها از شيعيان و عاشقان اهل بيت ، بلكه در تمام دنياى اسلام برخاست و موجى از خشم و نفرت نسبت به عاملان اين كار كه هدفشان به يقين ايجاد جنگ داخلى در ميان مسلمانان بود ، برانگيخت .\r\nقابل توجّه اينكه همهء اين امور به خاطر مبارزه با حكومتهاى مردمى بود كه در عراق و فلسطين روى كار آمده بودند . « اللّهمّ فرّق جمعهم و شتّت شملهم و خذهم أخذ عزيز مقتدر »\r\n.\r\n","page_name":" 256 ","page_number":256},
  {"content":"\r\n\r\n\r\nبخش چهارم\r\nفأجابه عليه السّلام رجل من أصحابه بكلام طويل ، يكثر فيه الثّناء عليه ، و يذكر سمعه و طاعته له ، فقال عليه السّلام :\r\nإنّ من حقّ من عظم جلال اللّه سبحانه في نفسه ، و جلّ موضعه من قلبه ، أن يصغر عنده - لعظم ذلك - كلّ ما سواه ، و إنّ أحقّ من كان كذلك لمن عظمت نعمة اللّه عليه ، و لطف إحسانه إليه ، فإنّه لم تعظّم نعمة اللّه على أحد إلّا ازداد حقّ اللّه عليه عظما . و إنّ من أسخف حالات الولاة عند صالح النّاس ، أن يظنّ بهم حبّ الفخر ، و يوضع أمرهم على الكبر ، و قد كرهت أن يكون جال في ظنّكم أنّي أحبّ الإطراء ، و استماع الثّناء ؛ و لست - به حمد اللّه - كذلك ، و لو كنت أحبّ أن يقال ذلك لتركته انحطاطا للّه سبحانه عن تناول ما هو أحقّ به من العظمة و الكبرياء . و ربّما استحلى النّاس الثّناء بعد البلاء ، فلا تثنوا عليّ بجميل ثناء ، لإخراجي نفسي إلى اللّه سبحانه و إليكم من التّقيّة في حقوق لم أفرغ من أدائها ، و فرائض لابدّ من إمضائها .\r\n\r\nترجمه\r\nهنگامى كه سخن امام عليه السّلام به اينجا رسيد يكى از يارانش به پا خاست و با گفتارى طولانى كه در آن مدح و ثناى فراوانى نسبت به امام عليه السّلام بود آن حضرت را ستود و اطاعت كامل خود را در همه حال نسبت به آن حضرت اعلام كرد و امام عليه السّلام در پاسخ او فرمود : سزاوار است كسى كه جلال خدا در نظرش بزرگ و مقام او در قلبش عظيم است - به موجب آن عظمت - همه‌چيز جز خدا در نظرش كوچك جلوه كند ، و از همه سزاوارتر نسبت به اين امر ، كسى است كه\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nنعمت خدا بر او بزرگ است و احسان او بر وى فراوان ؛ زيرا هرقدر نعمت خدا بر كسى بيشتر شود حق وى بر او فزونتر مىگردد .\r\n( بدانيد ! ) از بدترين و سخيف‌ترين حالات زمامداران نزد مردم صالح اين است كه گمان برده شود آنها دوست‌دار تفاخرند و كار آنها را بر نوعى برترى جويى حمل كنند ، من خوش ندارم كه اين فكر در ذهن شما جولان كند كه مدح و ستايش را دوست دارم و از شنيدن آن لذّت مىبرم . من به حمد اللّه چنين نيستم و به فرض كه من ( به مقتضاى طبيعت بشرى ) مدح و ثنا را دوست مىداشتم ، آن را به سبب خضوع و تواضع در برابر خداوند سبحان ترك مىكردم . خداوندى كه با عظمت و كبرياييش از همه سزاوارتر براى ثنا و ستايش است .\r\nبسيار مىشود كه مردم ، ستودن افراد را به جهت تلاشهايشان ( در اداى حق ) شيرين مىشمرند ( ممكن است اين امر براى شما ايرادى نداشته باشد ، ولى من از شما مىخواهم كه ) مرا با سخنان زيباى خود به جهت اينكه در پيشگاه خداوند و نزد شما به سبب احساس مسئوليت الهى حقوقتان را ادا كرده‌ام نستاييد ( چرا كه ) هنوز در اداى آنها به طور كامل فراغت نيافته‌ام و واجباتى كه بر عهدهء دارم كاملا به مرحله اجرا در نيامده است .\r\n\r\nشرح و تفسير در برابر انجام وظيفه مرا ستايش نكنيد !\r\n« هنگامى كه سخن امام عليه السّلام به آخر جملهء بخش گذشته رسيد يكى از يارانش ( به پا خاست و ) با گفتارى طولانى كه در آن مدح و ثناى فراوانى نسبت به امام عليه السّلام بود آن حضرت را ستود ، و اطاعت كامل خود را در همه حال نسبت به آن حضرت اعلام كرد » ؛ ( فأجابه عليه السّلام رجل من أصحابه بكلام طويل ، يكثر فيه الثّناء عليه ، و يذكر سمعه و طاعته له ؛ فقال عليه السّلام : ) .\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nدر اينكه اين شخص چه‌كسى بود ؟ شارحان نهج البلاغه پاسخى به اين سؤال نداده‌اند ؛ ولى مرحوم كلينى در كافى گفتگوى مشروح و مفصّل و بسيار پرمعنايى را كه ميان اين مرد و امير مؤمنان على عليه السّلام چندبار ردّ و بدل شده ذكر كرده است .\r\nسپس مىگويد : بعد از پايان اين كلام ، كسى آن مرد را نديد . « 1 » به همين دليل مرحوم علّامهء مجلسى احتمال مىدهد كه اين مرد حضرت خضر بوده كه در موارد حسّاسى به سراغ آن حضرت مىآمد و انجام وظيفه مىكرد و سپس از چشمها پنهان مىشد .\r\nبه هر حال اين مرد كه بود طبق روايت كافى در يكى از سخنانش عرضه مىدارد : « اى امير مؤمنان ! تو امير ما هستى و ما رعيّت تو . خداوند به وسيلهء تو ما را از ذلّت خارج كرد و با عزيز ساختن تو غل و زنجير اسارت را از بندگانش برگرفت . آنچه مىپسندى دستور ده و آنچه اختيار مىكنى امر كن ! تو سخنگوى راستگويى هستى و حكمران موفق و زمامدار لايق . ما هرگز نافرمانى تو را جايز نمىشمريم و علم هيچ‌كس را قابل مقايسه با علم تو نمىدانيم ، قدر و منزلت تو نزد ما بسيار و الا و فضل تو بسيار عظيم است » . « 2 »\r\nامام عليه السّلام پاسخ مشروحى به او داد و او نيز مجدّدا به مدح و ستايش آن امام همام پرداخت و چندبار اين قضيه تكرار شد و همان‌گونه كه گفتيم بعد از اين مطلب آن مرد ناپديد شد .\r\nبه هر حال آنچه در نهج البلاغه آمده است چنين است كه امام عليه السّلام در پاسخ او فرمود : « سزاوار است كسى كه جلال خدا در نظرش بزرگ و مقام او در قلبش عظيم است - به موجب آن عظمت - همه‌چيز جز خدا در نظرش كوچك جلوه كند » ؛ ( إنّ من حقّ من عظم جلال اللّه سبحانه في نفسه ، و جلّ موضعه من قلبه ، أن يصغر عنده - لعظم ذلك - كلّ ما سواه ) .\r\n\r\n\r\n","description":"","footnote":"\r\n( 1 ) . كافى ، ج 8 ، ص 355 ، ( روضهء كافى ) .\r\n( 2 ) . همان مدرك .\r\n","page_name":" 259 ","page_number":259},
  {"content":"\r\n\r\nاين معنا با توجّه به اينكه ذات خداوند وجودى است بىپايان از هر نظر ، و نامحدود از نظر قوّت و قدرت ، و ما سوى اللّه همگى قطرهء كوچكى در برابر اين درياى عظيم بىكران هستند ، كاملا روشن مىشود همان‌گونه كه در خطبهء همّام نيز در صفات متّقيان آمده است : « عظم الخالق في أنفسهم فصغر ما دونه في أعينهم ؛ خداوند در دل آنها به عظمت جلوه كرده ، لذا ما سوى اللّه در چشم آنها حقير و كوچك است » .\r\nكسى كه چشم بر چشمهء خورشيد دوخته ، شمع كم نورى در نظر او ناچيز است .\r\nسپس امام عليه السّلام اضافه مىفرمايد : « و از همه سزاوارتر نسبت به اين امر كسى است كه نعمت خدا بر او بزرگ است و احسان او بر وى فراوان ؛ زيرا هرقدر نعمت خدا بر كسى بيشتر شود حقّش بر او فزونتر مىگردد » ؛ ( و إنّ أحقّ من كان كذلك لمن عظمت نعمة اللّه عليه ، و لطف إحسانه إليه ، فإنّه لم تعظّم نعمة اللّه على أحد إلّا ازداد حقّ اللّه عليه عظما ) .\r\nاين سخن در واقع پاسخى است بر ثناخوانى آن مرد علاقه‌مند به مولا كه گمان نكن اين سخنان مرا به كبر و غرور وا مىدارد . اوّلا من خدا را به عظمت شناخته‌ام و ما سوى اللّه در نظرم خرد و صغير است . ثانيا من مشمول نعمتهاى فراوانى هستم و به همان نسبت بايد در برابر ولىّ نعمتم خاضع‌تر از ديگران باشم .\r\nآنگاه امام عليه السّلام در تكميل و تأكيد اين سخن مىافزايد : « ( بدانيد ! ) از بدترين و سخيف‌ترين حالات زمامداران نزد مردم صالح اين است كه گمان برده شود آنها دوست‌دار تفاخرند و كار آنها را بر نوعى برترىجويى حمل كنند ، من خوش ندارم كه اين فكر در ذهن شما جولان كند كه مدح و ستايش را دوست دارم و از شنيدن آن لذت مىبرم . من به حمد اللّه چنين نيستم » ؛ ( و إنّ من أسخف « 1 » حالات\r\n\r\n\r\n","description":"","footnote":"\r\n( 1 ) . « اسخف » از ريشهء « سخف » بر وزن « قفل » و « سخافت » به معناى ضعف عقل و نادانى است .\r\n","page_name":" 260 ","page_number":260},
  {"content":"\r\n\r\nالولاة عند صالح النّاس ، أن يظنّ بهم حبّ الفخر ، و يوضع أمرهم على الكبر ، و قد كرهت أن يكون جال في ظنّكم أنّي أحبّ الإطراء « 1 » ، و استماع الثّناء ؛ و لست - به حمد اللّه - كذلك ) .\r\nدرست است كه طبق بعضى از احتمالات ، گويندهء آن مدح و ثنا حضرت خضر عليه السّلام بوده و او جز به حق سخن نمىگفته و آنچه دربارهء امام عليه السّلام بيان داشته در امام وجود داشته حتى بالاتر از آن ؛ ولى امام عليه السّلام به اين نكتهء اصولى اشاره مىفرمايد كه من حتى از ثناى به حق نيز خشنود نيستم ، چرا كه ممكن است اثر نامطلوبى در شنوندگان داشته باشد و آنها گمان كنند او دوستدار چنين سخنانى است و داراى كبر و فخر و خودبرتربينى است كه رابطهء امام با امّت را تحت تأثير نامطلوب خود قرار مىدهد .\r\nسپس مىافزايد : « و به فرض كه من ( به مقتضاى طبيعت بشرى ) مدح و ثنا را دوست مىداشتم ، آن را به جهت خضوع و تواضع در برابر خداوند سبحان ترك مىكردم . همان خداوندى كه به جهت عظمت و كبرياييش از همه سزاوارتر براى ثنا و ستايش است » ؛ ( و لو كنت أحبّ أن يقال ذلك لتركته انحطاطا للّه سبحانه عن تناول ما هو أحقّ به من العظمة و الكبرياء ) .\r\nآنگاه به نكتهء سومى اشاره مىفرمايد كه قطع نظر از اينكه من ذاتا ثناخوانى را ناخوش دارم و اگر آن را دوست مىداشتم به جهت عظمت خداوند كه از همه شايسته‌تر به مدح و ثناست ترك مىكردم ، مدح و ثنا بايد در برابر كار نيكى باشد كه پايان گرفته است در حالى كه من هنوز از اداى همهء حقوق شما فراغت نيافته‌ام ، مىفرمايد : « بسيار مىشود كه مردم ستودن افراد را ، به جهت تلاشهايشان ( در اداى حقوق ) شيرين مىشمرند ( ممكن است اين امر براى شما ايرادى\r\n\r\n\r\n","description":"","footnote":"\r\n( 1 ) . « اطراء » از ريشهء « طراوة » به معناى تر و تازه بودن است و هنگامى كه به باب افعال مىرود معناى ثناخوانى و مدح كردن مىيابد . گويى كسى مىخواهد با مدح خود ، شخصى را تر و تازه نگهدارد .\r\n","page_name":" 261 ","page_number":261},
  {"content":"\r\n\r\nنداشته باشد ، ولى من از شما مىخواهم كه ) مرا با سخنان زيباى خود به جهت اينكه در برابر خداوند و نزد شما از ترس مسئوليّت الهى حقوقتان را ادا كرده‌ام نستاييد ( چرا كه ) هنوز از اداى آنها به طور كامل فراغت نيافته‌ام و واجباتى كه بر عهده دارم كاملا به مرحلهء اجرا در نيامده است » ؛ ( و ربّما استحلى النّاس الثّناء بعد البلاء ، فلا تثنوا عليّ بجميل ثناء ، لإخراجي نفسي إلى اللّه سبحانه و إليكم من التّقيّة في حقوق لم أفرغ من أدائها ، و فرائض لابدّ من إمضائها ) .\r\nدر نسخهء موجود در متن بالا « و إليكم من التّقيّة » آمده است كه اشاره به خداترسى امام عليه السّلام در طريق اداى حقوق مردم است ؛ ولى در بعضى از نسخ نهج البلاغه و همچنين در متن كافى « بقيّه » آمده است كه مفهومش اين است :\r\nهنوز بقايايى از حقوق شما بر من باقى مانده كه بايد در اداى آن بكوشم .\r\nامام عليه السّلام در اين عبارت نهايت بزرگوارى خود را نشان داده ، از يك‌سو بىاعتنايى به ثناخوانى و از سوى ديگر نهايت خضوع در برابر پروردگار و از سوى سوم ، اعتراف به عدم اداى حقوق به طور كامل را بيان مىكند ، چيزى كه در كمتر پيشوايى در طول تاريخ مىتوان يافت .\r\n\r\nنكته‌ها\r\n\r\n1 . مدح و ثناخوانى\r\nمدح و تمجيد و ثناخوانى نسبت به ديگران بر دو گونه است : گونه‌اى از آن مثبت و سازنده و سبب دلگرمى خادمان و يأس خائنان و پيشرفت جامعه است .\r\nبخش ديگرى سبب تخريب و عقب افتادگى و تقويت شوكت ظالمان است .\r\nقسم اوّل داراى سه شرط است : نخست اينكه « مدح من يستحقّ المدح ؛ آن كس كه سزاوار مدح و ثناست ، مدح و ستايش شود » . شرط دوم اين است كه مدح از حدّ تجاوز نكند . شرط سوم اينكه هدف گوينده تقرّب به شخص ممدوح و\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nرسيدن به منافعى نامشروع خود نباشد .\r\nدر روايتى از پيامبر اكرم صلّى اللّه عليه و إله مىخوانيم : « إذا مدح الفاجر اهتزّ العرش و غضب الرّبّ ؛ هرگاه شخص فاجر مدح و ستايش شود ، عرش خدا به لرزه در مىآيد و خداوند غضب مىكند » . « 1 »\r\nدر حديث ديگرى آمده است : « الثّناء بأكثر من الاستحقاق ملق والتّقصير عن الاستحقاق عيّ أو حسد ؛ مدح و ستايش بيش از استحقاق تملّق است و كمتر از آن ناتوانى ( در اداى سخن ) است يا حسد » . « 2 »\r\nاين نكته را نيز نبايد از نظر دور داشت كه بايد ظرفيت شخص ممدوح در نظر گرفته شود ؛ مبادا مدح و ستايش سبب غرور او گردد و از مسير حق منحرف شود ، همان‌گونه كه در جملهء ديگرى از كلمات قصار مولا مىخوانيم : « ربّ مفتون بحسن القول فيه ؛ چه بسيار اشخاصى كه به واسطهء مدح و تمجيد ، گرفتار فريب و فتنه مىشوند » . « 3 »\r\nبىشك در صورتى كه همهء اين جهات در نظر گرفته شود ، مدح و ستايش نشانهء قدردانى و حق‌شناسى و سبب تشويق نيكوكاران و صالحان مىشود .\r\nدر دنياى امروز نيز جلسات فراوانى براى نكوداشت خادمان پرسابقهء جامعه ، عالمان بزرگ و نيكوكاران ممتاز گرفته مىشود و هر سال سعى مىكنند به نويسندگان بهترين كتاب سال ، كارگران و كشاورزان نمونه و يا پيام‌آوران صلح و دوستى در جهان ، جوايزى اهدا و از آنان قدردانى كنند كه اگر رنگ و بوى سياسى پيدا نكند و روابط بر ضوابط حاكم نگردد و آن شرط سوم كه در بالا به آن اشاره شد ؛ يعنى حسن نيّت كارگردانان حفظ گردد ، به يقين آثار بسيار ارزنده‌اى دارد .\r\n\r\n\r\n","description":"","footnote":"\r\n( 1 ) . بحار الانوار ، ج 74 ، ص 152 .\r\n( 2 ) . نهج البلاغه ، كلمات قصار ، 347 .\r\n( 3 ) . همان مدرك ، 462 .\r\n","page_name":" 263 ","page_number":263},
  {"content":"\r\n\r\nولى نوع دوم ، درست در مقابل آن است ؛ يعنى هنگامى كه افراد نالايق ، مورد مدح و تمجيد قرار گيرند و يا افراد لايق ، بيش از حدّ ، ثناخوانى شوند و يا عوامل سياسى و حبّ و بغضها و منافع شخصى ، انگيزهء اين كار مىشود ، بدكاران تشويق مىشوند و افراد فاضل ، لايق و نيكوكار مأيوس مىگردند ؛ متملّقان يكّه‌تاز ميدان اجتماع مىشوند و صادقان منزوى مىگردند .\r\nدر حديثى از امير مؤمنان على عليه السّلام مىخوانيم : « إيّاك و الملق فإنّ الملق ليس من خلائق الايمان ؛ از تملّق بپرهيز كه با ايمان سازگار نيست » . « 1 »\r\nدر حديث ديگرى از پيامبر اكرم صلّى اللّه عليه و إله آمده است : « أحثوا في وجوه المدّاحين التّراب ؛ به صورت مداحان ( متملّق ) خاك بپاشيد » . « 2 »\r\nآخرين نكته‌اى كه در اين بيان فشرده ذكر آن را لازم مىدانيم اين است كه گاه مدح و ستايش جنبهء مثبت دارد و واجد همهء شرايط بالاست ؛ ولى آثار نامطلوبى در افكار عمومى ايجاد مىكند و ممدوح ، متّهم به دوست داشتن ثناخوانى مىشود كه در اينجا نيز از آن بايد اجتناب كرد و آنچه در خطبهء بالا آمده ، بيشتر از همين قبيل است .\r\n\r\n2 . زيانهاى تملّق‌گويى\r\nهمان‌گونه كه اشاره شد معناى تملّق ، مدح و ثناى بيش از حدّ و گزافه‌گويى دربارهء فضايل افراد براى تقرّب جستن به آنها و استفاده از مواهب مادّى آنان است حتى ذكر اوصاف برجستهء واقعى يك شخص بدون اشاره به نقاط ضعف ، آن هم نوعى تملّق محسوب مىشود و گاه از اين فراتر مىرود و تملّق‌گويان نقاط ضعف را در لباس نقاط قوت بيان مىكنند . تملّق‌گويى بيشتر دربارهء ارباب\r\n\r\n\r\n","description":"","footnote":"\r\n( 1 ) . غرر الحكم ، 2696 .\r\n( 2 ) . من لا يحضره الفقيه ، ج 4 ، ص 11 .\r\n","page_name":" 264 ","page_number":264},
  {"content":"\r\n\r\nقدرت است و خطر بسيار بزرگى براى ولات و زمامداران و مديران محسوب مىشود ، زيرا نخستين شرط مديريت آگاه بودن از واقعيّات مربوط به حوزهء مديريت است و متملّقان بر روى واقعيّتها پرده مىافكنند و مشكلات را از نظر مديران و زمامداران مىپوشانند و از اين طريق مفاسد بىشمارى به بار مىآورند .\r\nعجيب اين است كه زمامداران نالايق و گمراه نيز غالبا متملّقان را تشويق مىكنند ، از حق‌گويى ناراحت مىشوند و از تملّق متملّقان احساس آرامشى كاذب و دردآفرين .\r\nامير مؤمنان على عليه السّلام تملّق را بدترين درد يا درد بىدرمان شمرده مىفرمايد :\r\n« أدوى الداء الصلف ؛ بدترين درد تملّق‌گويى است » « 1 » ( يكى از معانى صلف تملّق گويى و ديگرى خودستايى است ) .\r\nدر سخن ديگرى مىفرمايد : « إنّما يحبّك من لا يتملّقك ؛ دوستان واقعى تو كسانى هستند كه به تو تملّق نمىگويند » . « 2 »\r\nنيز مىفرمايد : « ليس الملق من خلق الأنبياء ؛ تملّق از اخلاق انبيا نيست » . « 3 »\r\nاين سخن را نيز نبايد فراموش كرد كه تملّق گاهى به صورت مستقيم و گاه غيرمستقيم ، گاه با نثر و گاه با شعر و گاهى با عمل ، اجرا مىشود و آثار زيانبار همه يكسان است .\r\n* * *\r\n\r\n\r\n","description":"","footnote":"\r\n( 1 ) . غرر الحكم ( طبق نقل ميزان الحكمة ، مادهء « ملق » ) .\r\n( 2 ) . همان مدرك .\r\n( 3 ) . همان مدرك .\r\n","page_name":" 265 ","page_number":265},
  {"content":"\r\n\r\n\r\nبخش پنجم\r\nفلا تكلّموني بما تكلّم به الجبابرة ، ولا تتحفّظوا منّي بما يتحفّظ به عند أهل البادرة ، ولا تخالطوني بالمصانعة ، ولا تظنّوا بي استثقالا في حقّ قيل لي ، ولا التماس إعظام لنفسي ، فإنّه من استثقل الحقّ أن يقال له أو العدل أن يعرض عليه ، كان العمل بهما أثقل عليه . فلا تكفّوا عن مقالة بحقّ ، أو مشورة بعدل ، فإنّي لست في نفسي بفوق أن أخطيء ، ولا آمن ذلك من فعلي ، إلّا أن يكفي اللّه من نفسي ما هو أملك به منّي ، فإنّما أنا و أنتم عبيد مملوكون لربّ لاربّ غيره ؛ يملك منّا ما لا نملك من أنفسنا ، و أخرجنا ممّا كنّا فيه إلى ما صلحنا عليه ، فأبدلنا بعد الضّلالة بالهدى ، و أعطانا البصيرة بعد العمّى .\r\n\r\nترجمه\r\nبا من آن‌گونه كه با زمامداران ستمگر سخن گفته مىشود ، سخن نگوييد و آن‌گونه كه مردم خود را در برابر حاكمان تندخو و جبّار حفظ مىكنند محدود نسازيد و به طور تصنّعى و منافقانه با من رفتار نكنيد . هرگز دربارهء من گمان مبريد كه دربارهء حقى كه به من پيشنهاد مىكنيد كوتاهى كنم ( يا ناراحت شوم ) و هرگز خيال نكنيد من در پى بزرگ ساختن خويشتنم ، زيرا كسى كه شنيدن حق يا پيشنهاد عدالت به او برايش سنگين باشد عمل به آن دو ، براى او سخت‌تر و سنگين‌تر است ، بنابراين از گفتن سخن حقّ يا مشورت عادلانه ، خوددارى نكنيد ، زيرا من ( به عنوان يك انسان و نه به عنوان يك امام معصوم ) خود را بالاتر از آن نمىدانم كه اشتباه كنم و از خطا در كارهايم ايمن نيستم مگر اينكه\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nخداوندى كه از من قادرتر است مرا از خطا حفظ كند . به يقين من و شما بندگان و مملوك پروردگارى هستيم كه جز او پروردگارى نيست و آنچنان در وجود ما تصرّف دارد كه ما آن‌گونه ، قدرت تصرف در خويش را نداريم . او ما را از آنچه در آن بوديم به سوى صلاح و رستگارى راهنمايى كرد ، ضلالت را به هدايت تبديل نمود و بينايى را بعد از كوردلى به ما عطا فرمود .\r\n\r\nشرح و تفسير در برابر من نه غلق نه چاپلوسى !\r\nهمان‌گونه كه قبلا اشاره شد بخش مهمى از اين خطبه ناظر به بيان حقوق والى و رعيت است و بعد از آن‌كه يكى از حاضران برخاست و در يك ثناى جميل ، آن حضرت را ستود ، امام عليه السّلام مسير خطبه را به بخش خاصى از حقوق والى و رعيت هدايت كرد و آن ، ترك مدح و ثناخوانى براى ولات و زمامداران بود . سپس در اين بخش كه آخرين بخش خطبه است به يكى ديگر از آفات زمامداران و مردم مىپردازد و آن اينكه رابطهء آنها با يكديگر رابطهء تملّق و چاپلوسى و كتمان حقايق تلخ به جهت ناخوشايند بودن آن و ترك انتقاد سالم و سازنده است ، مىفرمايد : « با من آن‌گونه كه با زمامداران ستمگر سخن گفته مىشود سخن نگوييد و آن‌گونه كه مردم خود را در برابر حاكمان تندخو و جبّار حفظ مىكنند محدود نسازيد و به طور تصنّعى و منافقانه با من رفتار نكنيد » ؛ ( فلا تكلّموني بما تكلّم به الجبابرة ، ولا تتحفّظوا منّي بما يتحفّظ به عند أهل البادرة « 1 » ، ولا تخالطوني بالمصانعة ) .\r\nاشاره به اينكه افراد عادى هنگامى كه در برابر زمامداران جبّار قرار مىگيرند ،\r\n\r\n\r\n","description":"","footnote":"\r\n( 1 ) . « بادره » از ريشهء « بدور » بر وزن « غروب » در اصل به معناى شتاب كردن براى انجام كارى است و « بادره » به معناى حركات تند و خشن و آميخته با خطاست كه از شخص غضبناك سر مىزند .\r\n","page_name":" 267 ","page_number":267},
  {"content":"\r\n\r\nشخصيت واقعى خود را پنهان مىسازند و از هرگونه نقد و شكايت و ايراد خوددارى مىكنند ، مبادا مورد خشم آنها قرار گيرند و به عكس با مدّاحى و چاپلوسى و تملّق سعى دارند از شرّ آنها در امان بمانند و به همين دليل هرگز رخدادهاى واقعى جامعه براى آنها روشن نمىشود و همواره در چاه ضلالت و گمراهى و بىخبرى گرفتارند .\r\nامام عليه السّلام به همهء مخاطبان خود اطمينان مىدهد كه در برابر حرف حساب و بيان مشكلات و انتقادها و شكايات هيچ مشكلى متوجّه آنها نخواهد شد ، بلكه آزادند همهء گفتنيها را در مسائل مربوط به حكومت و جامعه بگويند .\r\nآرى ! اين يكى از تفاوتهاى بارز حاكمان عدل و جور است . در كتاب عقد الفريد مىخوانيم هنگامى كه هارون در مكّه بر منبر خطبه مىخواند مردى برخواست و اين آيه را تلاوت كرد : «  « كَبُرَ مَقْتاً عِنْدَ اللَّهِ أَنْ تَقُولُوا ما لا تَفْعَلُونَ »  « 1 » ؛ هرگاه سخنى بگوييد و عمل نكنيد خشم عظيم خداوند را بر مىانگيزد » . هارون دستور داد يك‌صد تازيانه بر او زدند به‌گونه‌اى كه شب تا به صبح ناله مىكرد و مىگفت : مردم مردم ! در همان كتاب آمده است كه وليد بن عبد الملك روز جمعه بر منبر بود تا خورشيد به زردى گراييد ( وقت نماز تنگ شد ) مردى برخاست و گفت : وقت نماز در انتظار تو نيست ( و خورشيد تا پايان سخنرانى تو متوقف نمىشود ) و خداوند تو را معذور نمىدارد ! ولى گفت : راست گفتى ؛ ولى كسى كه اين سخن را مىگويد نبايد در اينجا باشد محافظان من كجا هستند كه برخيزند و گردن او را بزنند . « 2 »\r\nاين در حالى است كه بارها در تاريخ زندگى امير مؤمنان على عليه السّلام ديده‌ايم كه افراد منافقى همچون اشعث بن قيس و بعضى از خوارج ، شديد اللّحن‌ترين\r\n\r\n\r\n","description":"","footnote":"\r\n( 1 ) . يوسف ، آيهء 3 .\r\n( 2 ) . عقد الفريد ، ج 1 ، ص 40 ( طبق نقل شرح نهج البلاغهء مرحوم شوشترى ، ج 6 ، ص 447 - 448 ) .\r\n","page_name":" 268 ","page_number":268},
  {"content":"\r\n\r\nتعبيرات را در برابر آن حضرت داشته‌اند ؛ ولى آن حضرت هرگز متعرض آنها نشد .\r\nسپس در ادامهء همين سخن مىفرمايد : « هرگز دربارهء من گمان مبريد كه دربارهء حقى كه به من پيشنهاد مىكنيد كوتاهى كنم ( يا ناراحت شوم ) و هرگز خيال نكنيد من در پى بزرگ ساختن خويشتنم ، زيرا كسى كه شنيدن حق يا پيشنهاد عدالت به او برايش سنگين باشد عمل به آن‌دو براى او سخت‌تر و سنگين‌تر است » ؛ ( ولا تظنّوا بي استثقالا في حقّ قيل لي ، ولا التماس إعظام لنفسي ، فإنّه من استثقل الحقّ أن يقال له أو العدل أن يعرض عليه ، كان العمل بهما أثقل عليه ) .\r\nاشاره به اينكه آنها كه توان شنيدن انتقاد را ندارند از انجام اصلاحات ناتوان‌ترند و بنابراين هر روز در ظلم و فساد بيشتر فرومىروند .\r\nآنگاه امام عليه السّلام در تأكيد اين سخن ، همهء مخاطبان خود را به بيان صريح حق و ذكر مشكلات فردى و اجتماعى و تأكيد بر عدالت اجتماعى تشويق مىكند و مىفرمايد : « با توجّه به آنچه بيان كردم از گفتن سخن حقّ يا مشورت عادلانه ، خوددارى نكنيد ، زيرا من ( به عنوان يك انسان و نه به عنوان يك امام معصوم ) خود را بالاتر از آن نمىدانم كه اشتباه كنم و از خطا در كارهايم ايمن نيستم مگر اينكه خداوندى كه از من قادرتر است مرا از خطا حفظ كند » ؛ ( فلا تكفّوا عن مقالة بحقّ ، أو مشورة بعدل ، فإنّي لست في نفسي بفوق أن أخطيء ، ولا آمن ذلك من فعلي ، إلّا أن يكفي اللّه من نفسي ما هو أملك به منّي ) .\r\nجملهء « فإنّي لست في نفسي بفوق أن أخطيء » دستاويز بعضى از مخالفان عصمت ائمه شده و سر و صداى زيادى دربارهء آن به راه انداخته‌اند . در حالى كه جملهء « إلّا أن يكفي اللّه من نفسي » آن را به خوبى تفسير مىكند ، زيرا مفهوم جملهء اوّل اين است كه من به عنوان يك انسان ، ايمن از خطا نيستم و مفهوم جملهء دوم اين است كه به عنوان حفظ و حمايت الهى وضع ديگرى دارم شبيه آنچه قرآن مجيد دربارهء يوسف بيان كرده است ، مىفرمايد : «  « وَ لَقَدْ هَمَّتْ بِهِ وَ هَمَّ بِها لَوْ لا أَنْ\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nرَأى بُرْهانَ رَبِّهِ »  » ؛ آن زن ( زليخا ) قصد او كرد و او نيز - اگر برهان پروردگار را نمىديد - قصد مىنمود » . « 1 »\r\nاشاره به اينكه يوسف به عنوان يك انسان بيم اين مىرفت كه آلودهء هوا و هوس همسر عزيز مصر شود ؛ ولى مشاهدهء برهان ربّ كه اشاره به مقام عصمت و معرفت بالاى يوسف نسبت به پروردگار است ، او را نگه داشت .\r\nاضافه بر اين امير مؤمنان على عليه السّلام در مقام تعليم و تربيت اصحاب خويش است و به آنها مىآموزد كه در هر شرايطى باشيد احتمال خطا دربارهء خود بدهيد ؛ ولى از روى تواضع ، خود را هم در زمرهء آنها قرار مىدهد . به هر حال نبايد اين جمله را در برابر آن همه دلايلى كه بر مقام عصمت پيامبر و امام است بهانه و دستاويز قرار داد .\r\nدر حديثى از پيامبر اكرم صلّى اللّه عليه و إله مىخوانيم : « ما منكم من أحد إلّا و له شيطان - قيل و لا انت يا رسول اللّه ؟ قال : - و لا أنا إلّا أنّ اللّه تعالى أعانني عليه فأسلم ؛ هيچ‌يك از شما نيست مگر اينكه شيطانى دارد ، كسى عرض كرد : همچنين شما اى رسول خدا ؟ فرمود : آرى همچنين من ؛ ولى خداوند متعال مرا يارى كرد و شيطانم تسليم من شد ( و من به تأييد الهى از شرّ او در امانم ) » . « 2 »\r\nشاهد گوياى ديگرى دربارهء آنچه گفتيم سخنى است كه خود امام عليه السّلام در اواخر خطبهء 97 بيان كرده ، مىفرمايد : « و إنّي لعلى بيّنة من ربّي و منهاج من نبيّي و إنّى لعلى الطّريق الواضح ألقطه لقطا ؛ من نشانهء روشنى از پروردگارم دارم و بر طريق واضح پيامبرم گام برمىدارم و در راهى آشكار با هوشيارى و دقت به پيش مىروم » .\r\nطبق اين بيان امام تأكيد مىكند كه او با حمايت پروردگار ، هميشه راه درست\r\n\r\n\r\n","description":"","footnote":"\r\n( 1 ) . يوسف ، آيهء 24 .\r\n( 2 ) . بحار الانوار ، ج 60 ، ص 329 .\r\n","page_name":" 270 ","page_number":270},
  {"content":"\r\n\r\nمىپيمايد و خطايى در كار او نيست .\r\nآنگاه امام عليه السّلام در تكميل و تأييد گفتار بالا مىفرمايد : « به يقين من و شما بندگان و مملوك پروردگارى هستيم كه جز او پروردگارى نيست و آنچنان در وجود ما تصرّف دارد كه ما آن‌گونه ، قدرت تصرف در خويش را نداريم . او ما را از آنچه در آن بوديم به سوى صلاح و رستگارى راهنمايى كرد ، ضلالت را به هدايت تبديل نمود ، و بينايى را بعد از كوردلى به ما عطا فرمود » ؛ ( فإنّما أنّا و أنتم عبيد مملوكون لربّ لاربّ غيره ؛ يملك منّا ما لا نملك من أنفسنا ، و أخرجنا ممّا كنّا فيه إلى ما صلحنا عليه ، فأبدلنا بعد الضّلالة بالهدى ، و أعطانا البصيرة بعد العمى ) .\r\nهمان‌گونه كه اشاره شد ، روايت كافى در مورد اين خطبه مشروح‌تر از آن است كه در نهج البلاغه آمده و مرحوم سيّد رضى در واقع گزينشى از بخشهاى اين خطبه را داشته است .\r\nدر بخشى از روايت كافى مىخوانيم : « آن مرد كه مدح و ستايش بليغى از على عليه السّلام كرد و امام به او پاسخ داد ( و گفته مىشود حضرت خضر بوده ، زيرا بعدا كسى او را نيافت ) در ادامهء سخنانش در حالى كه بغض گلويش را گرفته بود و گريه مجال سخن گفتن را به او نمىداد ، خطاب به امام چنين گفت : « اى تربيت كنندهء بندگان خدا و اى آرام‌بخش شهرها ! كجا سخن ما مىتواند بيانگر فضل تو باشد و توصيف ما كارهاى برجستهء تو را شرح دهد ؟ ! چگونه مىتوانيم به حق ثناى تو برسيم يا اعمال برجستهء تو را احصا كنيم ؟ ! چگونه چنين چيزى ممكن است در حالى كه نعمت خدا به وسيلهء تو بر ما جارى شد و اسباب خير فراهم گشت ؟ ! آيا تو پناهگاه درماندگان نبودى ؟ آيا تو با مخالفانت همچون برادر رفتار نكردى ؟ آرى به وسيلهء تو و اهل بيتت خداوند عزّوجل ما را از خطرات رهايى بخشيد و اموال غم و اندوه را فرونشاند . . . ! » . « 1 »\r\n\r\n\r\n","description":"","footnote":"\r\n( 1 ) . كافى ، ج 8 ، ص 358 . ادامهء اين بحث در كافى بسيار جالب است كه علاقه‌مندان مىتوانند به نشانى كه ذكر شد مراجعه كنند . ما براى اينكه از روش تفسيرى خود خارج نشويم از ايراد همهء آن صرف‌نظر كرديم .\r\n","page_name":" 271 ","page_number":271},
  {"content":"\r\n . \r\n","description":"","footnote":"","page_name":" 272 ","page_number":272},
  {"content":"\r\n\r\n\r\n217 و من كلام له عليه السّلام في التّظلم و التّشكي من قريش\r\nاز سخنان امام عليه السّلام است كه در شكايت از قريش بيان كرده است . « 1 »\r\n\r\nخطبه در يك نگاه\r\nهمان‌گونه كه در بيان سند خطبه اشاره شد ، اين خطبه و خطبهء 172 و خطبهء 26 در قسمتهاى مختلف باهم مشتركند و به نظر مىرسد بخشهايى از نامه‌اى باشد كه امام عليه السّلام در اواخر دوران حكومت خود در پاسخ سؤال جمعى از\r\n\r\n\r\n","description":"","footnote":"\r\n( 1 ) . سند خطبه :\r\nبخشى از اين خطبه در خطبهء 172 و بخشى ديگرى از آن در خطبهء 26 آمده است و همان‌گونه كه در سند خطبه 172 گذشت ، به نظر مىرسد اين خطبه بخشى از نامه‌اى است كه امام عليه السّلام در اواخر ايّام خلافتش مرقوم داشت و حوادثى را كه بعد از پيامبر اكرم صلّى اللّه عليه و إله تا آن زمان رخ داده بود به طور فشرده در آن بيان فرمود و دستور داد آن را براى مردم بخوانند .\r\nنويسندهء كتاب مصادر نهج البلاغه در اينجا اضافه مىكند كه مرحوم كلينى طبق نقل سيّد بن طاووس در كتاب كشف المحجّه آن را در كتاب رسائل آورده است . در ضمن اين احتمال را نيز مىدهد كه امام بيش از يك مرتبه ، نكاتى را كه در اين خطبه است در مناسبتهاى مختلف بيان فرموده باشد . ( مصادر نهج البلاغه ، ج 3 ، ص 132 ) .\r\n","page_name":" 273 ","page_number":273},
  {"content":"\r\n\r\nدوستانش مرقوم داشت ، زيرا گروهى اصرار داشتند كه آن حضرت نظر خود را دربارهء حوادث بعد از رحلت پيامبر اكرم صلّى اللّه عليه و إله و دوران خلفا بيان فرمايد . امام عليه السّلام با اصرار آنها اين نامه را نوشت و دستور داد براى مردم بخوانند تا مخالفان نتوانند حقايق را لوث كنند و تاريخ را تحريف نمايند .\r\nامام عليه السّلام در اين خطبه عمدتا به دو نكته اشاره مىكند : نخست اينكه به خداوند از قريش شكايت مىبرد كه آنها در پايمال كردن حقوق آن حضرت ، متّفق شدند و با صراحت گفتند : بايد از حق خود در امر خلافت چشم‌پوشى كنى !\r\nديگر اينكه امام عليه السّلام علّت عدم قيام خود را براى گرفتن حق ، شرح مىدهد كه من يار و ياورانى براى اين امر نيافتم و جان خانوادهء خودم را در خطر ديدم .\r\n* * *\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nاللّهمّ إنّى أستعديك على قريش و من أعانهم ؛ فإنّهم قد قطعوا رحمي و أكفؤوا إنّائي ، و أجمعوا على منازعتي حقّا كنت أولى به من غيري ، و قالوا :\r\nألّا إنّ في الحقّ أن تأخذه ، و في الحقّ أن تمنّعه ، فاصبر مغموما ، أو مت متأسّفا . فنظرت فإذا ليس لي رافد ، و لا ذابّ و لامساعد ، إلّا أهل بيتي ؛ فضننت بهم عن المنيّة ، فأغضيت على القذى ، و جرعت ريقي على الشّجا ، و صبرت من كظم الغيظ على أمرّ من العلقم ، و آلم للقلب من و خز الشّفار .\r\nقال الشّريف رضي اللّه عنه : و قد مضى هذا الكلام في أثناء خطبة متقدّمة ، إلّا أنّي ذكرته هاهنا لاختلاف الرّوايتين .\r\n\r\nترجمه\r\nخداوندا من از قريش و كسانى كه آنها را يارى كردند ( تا خلافت را از مسير اصلى منحرف سازند ) به تو شكايت مىآورم ، آنها پيوند خويشاونديم را قطع كردند و پيمانه حقم را واژگون ساختند و همگى براى مبارزهء با من در مورد حقى كه از همه به آن سزاوارتر بودم ، همدست شدند و گفتند : اى على ! بدان پاره‌اى از حقوق را بايد بگيرى و پاره‌اى ديگر را بايد از آن محروم شوى ( و حق خلافت از نوع دوم است ) اكنون يا با غم و اندوه بساز يا با تأسف بمير ! ! من نگاه كردم ( و جوانب كار را بررسى نمودم ) ديدم نه پشتيبانى دارم نه مدافعى و نه ياورى جز اهل بيتم كه راضى نبودم جانشان را به خطر بيفكنم ، لذا چشمان پر از خاشاك خود را برهم نهادم و همچون كسى كه استخوان در گلويش گير كرده باشد آب دهان فروبردم و با خويشتن‌دارى و فروبردن خشم در برابر چيزى كه از حنظل تلخ‌تر و از تيزى تيغ و خنجر بر قلب دردناك‌تر بود شكيبايى كردم !\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nسيّد رضى رحمة اللّه عليه پس از پايان اين خطبه مىگويد : بخشى از اين گفتار در اثناى خطبه ( هاى ) پيشين گذشت ؛ ولى من آن را بار ديگر در اينجا آوردم ، زيرا اين دو روايت باهم ( از جهاتى ) متفاوت بودند .\r\n\r\nشرح و تفسير انواع ناملايمات را تحمل كردم\r\nامام عليه السّلام در آغاز اين خطبه مىفرمايد : « خداوندا من از قريش و كسانى كه آنها را يارى كردند ( تا خلافت را از مسير اصلى منحرف سازند ) به تو شكايت مىآورم ، آنها پيوند خويشاونديم را قطع كردند و پيمانهء حقم را واژگون ساختند و همگى براى مبارزهء با من در مورد حقى كه از همه به آن سزاوارتر بودم ، همدست شدند » ؛ ( اللّهمّ إنّى أستعديك على قريش و من أعانهم ؛ فإنّهم قد قطعوا رحمي و أكفؤوا « 1 » إنّائي ، وأجمعوا على منازعتي حقّا كنت أولى به من غيري ) .\r\nگرچه امام اين سخن را در اواخر دوران حكومتش بيان فرمود ؛ ولى در ميان مورّخان و مفسّران نهج البلاغه گفتگوست كه سخن امام عليه السّلام ناظر به كدام زمان است ؛ آيا اشاره به داستان سقيفه و حوادث بعد از رحلت پيامبر است يا زمان شوراى شش نفرى عمر ، يا دوران پيمان‌شكنى طلحه و زبير و برافروختن آتش جنگ جمل است ؟\r\nاز ميان اين احتمالات سه‌گانه ، احتمال اوّل نزديك‌تر به نظر مىرسد . سپس احتمال دوم ؛ ولى احتمال سوم بسيار بعيد است ، زيرا شورش طلحه و زبير اجتماع قريش برضدّ آن حضرت محسوب نمىشد .\r\nجملهء « أستعديك » از ريشهء « استعداء » به معناى يار طلبيدن يا شكايت پيش\r\n\r\n\r\n","description":"","footnote":"\r\n( 1 ) . « اكفؤوا » از « اكفاء » به معناى واژگون كردن ظرف است به‌گونه‌اى كه هرچه در آن است بريزد و ريشه اصلى آن « كف » بر وزن « دفع » به معناى روى گرداندن و پشت كردن است .\r\n","page_name":" 276 ","page_number":276},
  {"content":"\r\n\r\nكسى بردن است .\r\nجملهء « إنّهم قد قطعوا رحمي » ممكن است اشاره به اين باشد كه غاصبان خلافت تكيه بر خويشاوندى پيامبر اكرم صلّى اللّه عليه و إله مىكردند در حالى كه خويشاوندى امام از همهء آنها نزديك‌تر بود .\r\nجملهء « أكفؤوا إنّائي » ممكن است اشاره به اين باشد كه پيامبر اكرم صلّى اللّه عليه و إله اين پيمانه را پر كرده بود و به دست امام داده بود و او را - كه سزاوارترين مسلمانان به خلافت بود - بارها را معرفى فرموده بود ؛ ولى آنها اين پيمانهء آب حيات را به كلى واژگون كردند .\r\nاينكه مىفرمايد : « من از همه سزاوارتر به اين حق بودم » براى هر انسان منصفى با دلايل عقلى و نقلى ثابت شده است ؛ نه كسى علم آن حضرت را داشت و نه شجاعت ، تقوا ، زهد و كفايتش را .\r\nابن ابى الحديد در شرح خطبهء 172 هنگام ذكر اين جمله ؛ جمله‌هاى مشابه ديگرى نقل مىكند كه همهء آنها دلالت دارد بر اينكه على عليه السّلام خلافت را حقّ مسلم خود مىدانست و ديگران را غاصب اين حق مىشمرد . سپس اضافه مىكند : « اماميّه و زيديّه اين جمله‌ها را مطابق ظاهرش تفسير كرده‌اند و غير على عليه السّلام را لايق اين مقام ندانسته‌اند » بعد تصريح مىكند : « گرچه ظاهر اين جمله‌ها همان است كه آنها مىگويند ؛ ولى ما بايد آنها را مانند آيات متشابه قرآن بدانيم و بر ظاهر آن تكيه نكنيم » « 1 » .\r\nاين سخن عجيب ، ناشى از نوعى تعصّب و ذهنيتهاى نادرست است و معناى اين سخن آن است كه هرچه را مايل نبوديم بپذيريم ، بگوييم جزء متشابهات است در حالى كه متشابه آنجاست كه سخنى ابهام و اجمال داشته باشد ؛ نه اين‌گونه سخنان واضح و آشكار .\r\n\r\n\r\n","description":"","footnote":"\r\n( 1 ) . شرح نهج البلاغهء ابن ابى الحديد ، ج 9 ، ص 307 .\r\n","page_name":" 277 ","page_number":277},
  {"content":"\r\n\r\nسپس امام عليه السّلام در ادامهء اين سخن به منطق عجيب مخالفانش اشاره كرده ، مىفرمايد : « و گفتند : ( اى على ! بدان پاره‌اى از حقوق را بايد بگيرى و پاره‌اى ديگر را بايد از آن محروم شوى ) ( و حق خلافت از نوع دوم است ) اكنون يا با غم و اندوه بساز يا با تأسف بمير » ؛ ( و قالوا : ألا إنّ في الحقّ أن تأخذه ، و في الحقّ أن تمنعه ، فاصبر مغموما ، أو مت متأسّفا ) .\r\nاين منطق به راستى منطق وحشتناكى است كه انسان اعتراف كند بعضى از امور حق است ؛ ولى به حكم غلبهء زورمندان بايد از آن چشم‌پوشى كند و در نتيجه يا صبر و شكيبايى پيشه كند و يا از تأسّف بميرد . اين همان شعارى است كه مستكبران جهان آشكارا يا پنهان مىگويند : « الملك لمن غلب ؛ حكومت از آن كسى است كه غلبه كند » بايد از ابن ابى الحديد سؤال كرد كه اين جمله هم جزء متشابهات است كه بايد آن را تفسير و تأويل كرد ؟ !\r\nامام عليه السّلام در ادامهء اين سخن مىافزايد : « من نگاه كردم ( و جوانب كار را بررسى نمودم ) ديدم نه پشتيبانى دارم نه مدافعى و نه ياورى جز اهل بيتم كه راضى نبودم جانشان را به خطر بيفكنم » ؛ ( فنظرت فإذا ليس لي رافد « 1 » ، و لا ذابّ و لا مساعد ، إلّا أهل بيتي ؛ فضننت « 2 » بهم عن المنيّة ) .\r\nاين تعبير نشان مىدهد كه توده‌هاى مردم جذب حكومت وقت شده بودند گروهى از ترس ، گروهى از روى طمع يا به سبب كينه‌هاى ديرين در جنگهاى اسلامى و گروه ديگرى از روى غفلت و خوش‌باورى . بديهى است در چنين شرايطى امام نمىتوانست براى تشكيل حكومت عدل اسلامى كه دنبالهء حكومت پيامبر اكرم بود قيام كند .\r\nاز اين‌رو در ادامهء اين سخن مىفرمايد : « لذا چشمان پر از خاشاك خود را\r\n\r\n\r\n","description":"","footnote":"\r\n( 1 ) . « رافد » از ريشهء « رفد » بر وزن « ربط » به معناى كمك كردن و عطا نمودن گرفته شده است .\r\n( 2 ) . « ضننت » از ريشهء « ضنّ » بر وزن « فنّ » در اصل به معناى بخل شديد است ؛ ولى در اينجا و امثال آن ، خوددارى كردن شديد از چيزى مقصود است .\r\n","page_name":" 278 ","page_number":278},
  {"content":"\r\n\r\nبر هم نهادم و همچون كسى كه استخوان در گلويش گير كرده باشد آب دهان فرو بردم و با خويشتن‌دارى و فروبردن خشم در برابر چيزى كه از حنظل تلخ‌تر و از تيزى تيغ و خنجر بر قلب دردناك‌تر بود شكيبايى كردم » ؛ ( فأغضيت على القذى « 1 » ، و جرعت ريقي على الشّجا « 2 » ، و صبرت من كظم الغيظ على أمرّ من العلقم « 3 » ، و آلم للقلب من وخز « 4 » الشّفار « 5 » ) .\r\nاشاره به اينكه هرگز نبايد سكوت مرا در برابر آن اوضاع ، دليل بر رضا گرفت ، بلكه من از انحرافها و كژيها كه بعد از پيامبر اكرم صلّى اللّه عليه و إله در حكومت اسلامى به وجود آمد سخت رنج مىبردم ؛ ولى چاره‌اى جز صبر و سكوت نداشتم .\r\n* * * سيّد رضى رحمة اللّه پس از پايان اين خطبه مىگويد : « بخشى از اين گفتار در اثناى خطبه ( هاى ) پيشين گذشت ؛ ولى من آن را بار ديگر در اينجا آوردم ، زيرا اين دو روايت با هم ( از جهاتى ) متفاوت بودند » ؛ ( قال الشّريف رضي اللّه عنه : و قد مضى هذا الكلام في أثناء خطبة متقدّمة ، إلّا أنّي ذكرته هاهنا لاختلاف الرّوايتين ) .\r\n* * *\r\n\r\n\r\n","description":"","footnote":"\r\n( 1 ) . « قذى » اين واژه نقطهء مقابل صفا و خلوص است و به اشياى آلوده‌اى كه در آب مىافتد و همچنين خار و خاشاكى كه در چشم مىرود و آن را ناراحت مىكند « قذى » گفته مىشود .\r\n( 2 ) . « شجى » از ريشهء « شجو » بر وزن « هجو » به معناى سختى و شدت و اندوه و غم است و به چيزى در گلوى انسان گير مىكند نيز « شجى » مىگويند .\r\n( 3 ) . « علقم » بوته‌اى است بسيار تلخ كه به آن « حنظل » نيز گفته مىشود و اين واژه به هرچيز تلخى نيز اطلاق مىگردد .\r\n( 4 ) . « وخز » به معناى نيش زدن و سوراخ كردن و آزردن آمده است .\r\n( 5 ) . « شفار » جمع « شفره » بر وزن « دفعه » به معناى كارد و تيغ است .\r\n","page_name":" 279 ","page_number":279},
  {"content":"\r\n . \r\n","description":"","footnote":"","page_name":" 280 ","page_number":280},
  {"content":"\r\n\r\n\r\n218 و من كلام له عليه السّلام في ذكر السّائرين إلى البصرة لحربه عليه السّلام\r\nاز سخنان امام عليه السّلام است دربارهء كسانى كه براى جنگ با او به سوى بصره حركت كردند . « 1 »\r\n\r\nخطبه در يك نگاه\r\nامام عليه السّلام در اين عبارت كوتاه اشاره‌اى به جنايات متعدّد لشكر جمل كه به اتفاق عايشه و طلحه و زبير راهى بصره شدند تا بر امام بشورند ، مىفرمايد . از جمله ايجاد نفاق و تفرقه در ميان مردم بصره كه همه يكپارچه بودند و دست بيعت به امام داده بودند . لشكر جمل بيت المال مسلمانها را غارت كردند و عمّال بيت المال را كنار زدند ، جمعى از شيعيان امام را كشتند و با گروه ديگرى به مقابله\r\n\r\n\r\n","description":"","footnote":"\r\n( 1 ) . سند خطبه :\r\nبه گفتهء نويسندهء مصادر نهج البلاغه ، مصادر اين سخن همان مصادر كلام سابق است ، زيرا هريك از اينها فصلى از نامه‌اى است كه امام عليه السّلام آن را مرقوم داشته بود و دستور فرموده بود كه آن را بر مردم بخوانند ( تا از ماجراهايى كه از زمان رحلت پيامبر اكرم تا عصر خلافت آن حضرت روى داد آگاه شوند ) . سپس مىافزايد :\r\n« لذا در بعضى از نسخه‌هاى نهج البلاغه اين كلام متّصل به همان كلام سابق بدون هيچ‌گونه فاصله ذكر شده است » . ( مصادر نهج البلاغه ، ج 3 ، ص 133 ) .\r\n","page_name":" 281 ","page_number":281},
  {"content":"\r\n\r\nبرخاستند و آنها را نيز شهيد كردند و مفاسدى را - كه زيبندهء هيچ مسلمانى نيست حتى كسى كه در پايهء ضعيفى از ايمان باشد - به بار آوردند .\r\n* * *\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nفقدموا على عمّالي و خزّان بيت مال المسلمين الّذي في يديّ ، و على أهل مصر ، كلّهم في طاعتي و على بيعتي ؛ فشتّتوا كلمتهم ، و أفسدوا عليّ جماعتهم ، و وثبّوا على شيعتي ، فقتلوا طائفة منهم غدرا ؛ و طائفة عضّوا على أسيافهم ، فضاربوا بها حتّى لقوا اللّه صادقين .\r\n\r\nترجمه\r\nآنها بر كارگزاران و خزانه‌داران بيت المال مسلمين كه در اختيار من بود وارد شدند ( آنان را كشتند و بيت المال را غارت كردند ) و ( خيانت بزرگ ديگر آنها اين بود كه ) در شهرى كه تمام مردم آن در اطاعت و بيعت من بودند گام نهادند و وحدت آنها را به هم زدند و جمعيّت آنان را به زيان من به فساد كشاندند ( و به شورش واداشتند و در جنايتى ديگر ) بر شيعيان من حمله بردند ؛ گروهى را با خدعه و نيرنگ كشتند و گروه ديگرى با شهامت دست به شمشير بردند و ( در برابر اين جنايتكاران ) جنگيدند تا خدا را صادقانه ملاقات كردند .\r\n\r\nشرح و تفسير جنايات آتش افروزان جنگ جمل در بصره\r\nهمان‌گونه كه در شرح اسناد اين كلام اشاره شد ، اين سخن در واقع بخشى از نامهء مشروحى است كه امام عليه السّلام براى ثبت در تاريخ و فراموش نشدن حوادث ناگوار بعد از پيامبر اكرم صلّى اللّه عليه و إله بيان فرموده است .\r\nامام عليه السّلام در اين سخن كوتاه به جنايات بزرگ پيمان شكنانى كه آتش جنگ جمل را برافروختند اشاره مىكند و نخست مىفرمايد : « آنها بر كارگزاران و\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nخزانه‌داران بيت المال مسلمين كه در اختيار من بود وارد شدند ( آنان را كشتند و بيت المال را غارت كردند ) ؛ ( فقدّموا على عمّالي و خزّان مال بيت المسلمين الّذي في يديّ ) .\r\nسپس مىافزايد : « ( خيانت بزرگ ديگر آنها اين بود كه ) در شهرى كه تمام مردم آن در اطاعت و بيعت من بودند گام نهادند و وحدت آنها را به هم زدند و جمعيّت آنان را به زيان من به فساد كشاندند ( و به شورش واداشتند ) » ؛ ( و على أهل مصر ، كلّهم في طاعتي و على بيعتي ؛ فشتّتوا كلمتهم ، و أفسدوا عليّ جماعتهم ) .\r\nسپس به سومين خيانت بزرگ آنها اشاره كرده ، مىافزايد : « آنها بر شيعيان من حمله بردند ؛ گروهى را با خدعه و نيرنگ كشتند و گروه ديگرى با شهامت دست به شمشير بردند و ( در برابر اين مهاجمان خيانتكاران ) جنگيدند تا خدا را صادقانه ملاقات كردند ( شربت شهادت را نوشيدند و به لقاء اللّه پيوستند ) » ؛ ( و وثبوا على شيعتي ، فقتلوا طائفة منهم غدرا ؛ و طائفة عضّوا « 1 » على أسيافهم ، فضاربوا بها حتّى لقوا اللّه صادقين ) .\r\nامام عليه السّلام در اين بيان كوتاه و پرمعنا به سه جنايت روشن آنها اشاره فرمود :\r\nغارت بيت المال ، ايجاد نفاق و تفرقه ميان مردم و كشتار گروهى بىگناه از مسلمانان پاكباز و صالح و صادق .\r\nدر حوادث جنگ جمل آمده است هنگامى كه عايشه وارد بصره شد و دو گروه در مقابل هم ايستادند در حالى كه شترسوار بود با صداى بلند فرياد زد اى مردم ! كمتر سخن بگوييد و خاموش شويد ، مردم در برابر او خاموش شدند .\r\nسپس او در سخنانى براى تحريك مردم بر جنگ چنين گفت : « بدانيد عثمان\r\n\r\n\r\n","description":"","footnote":"\r\n( 1 ) . « عضّوا » از ريشهء « عضّ » بر وزن « سدّ » در اصل به معناى گاز گرفتن با دندان است . سپس دربارهء كسانى كه با جديّت برنامه‌اى را دنبال مىكنند به كار مىرود و دو جملهء « غضّوا على أسيافهم » از همين قبيل است .\r\n","page_name":" 284 ","page_number":284},
  {"content":"\r\n\r\nمظلوم كشته شد بايد قاتلان او را پيدا كنيد و آنها را به قتل برسانيد . آنگاه مسئلهء خلافت را به صورت شورا در ميان گروهى كه عمر بن خطاب آنها را انتخاب كرده بود قرار دهيد . كسانى كه در خون عثمان شركت داشتند در اين شورا شركت نكنند » .\r\nدر اين هنگام مردم به گفت‌وگو و نزاع برخاستند ؛ بعضى مىگفتند : سخن همان است كه عايشه مىگويد و گروه ديگرى مىگفتند : عايشه را با مسئلهء خلافت چكار ؟ ! او زنى است كه ( به حكم قرآن ) بايد در خانهء خود بنشيند . در اين هنگام فرياد از جمعيّت برخاست و به يكديگر بدگويى كردند و با كفش و سنگ به جان هم افتادند و مردم به دوگروه تقسيم شدند گروهى با نمايندهء على عليه السّلام عثمان بن حنيف همراه شدند و گروه ديگرى با عايشه و اصحاب او . « 1 »\r\nاين همان چيزى است كه امام عليه السّلام در مورد ايجاد نفاق و تفرقه ميان مردمى كه همه متحد بودند اشاره فرمود .\r\n* * *\r\n\r\n\r\n","description":"","footnote":"\r\n( 1 ) . شرح نهج البلاغهء ابن ابى الحديد ، ج 9 ، ص 315 .\r\n","page_name":" 285 ","page_number":285},
  {"content":"\r\n . \r\n","description":"","footnote":"","page_name":" 286 ","page_number":286},
  {"content":"\r\n\r\n\r\n219 و من كلام له عليه السّلام لمّا مرّ بطلحة بن عبد اللّه و عبد الرّحمن بن عتّاب بن أسيد و هما قتيلان يوم الجمل\r\nاز سخنان امام عليه السّلام است اين سخن را هنگامى فرمود كه در روز جنگ جمل از كنار كشتهء طلحة بن عبد اللّه و عبد الرّحمن بن عتّاب بن اسيد عبور كرد . « 1 »\r\n\r\nخطبه در يك نگاه\r\nاين سخن كوتاه كه مرحوم سيّد رضى آن را از سخن مشروح‌ترى گزينش كرده ، در واقع سه نكته را بيان مىكند : يكى اظهار تأسّف امام نسبت به قتل طلحه كه نمىبايست با آن همه سوابقى كه در اسلام داشت اين مسير غلط را مىپيمود و سرانجام در قيامى شيطانى كشته مىشد و در زير اين آسمان غريبانه مىافتاد .\r\nديگر اينكه سردمداران جنگ جمل كه خازنان بيت المال بصره و شيعيان امام\r\n\r\n\r\n","description":"","footnote":"\r\n( 1 ) . سند خطبه :\r\nاين سخن را ابو الفرج اصفهانى در اغانى و مبرّد در كامل و ابن عبد ربّه در عقد الفريد و ابن اثير در نهايه نقل كرده‌اند . ( مصادر نهج البلاغه ، ج 3 ، ص 135 ) .\r\n","page_name":" 287 ","page_number":287},
  {"content":"\r\n\r\nرا كشته بودند سرانجام به مجازات خود رسيدند .\r\nو سوم اينكه آنها ( و امثال آنان ) سوداى چيزى را در سر داشتند كه اهليّت آن را نداشتند .\r\n* * *\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nلقد أصبح أبو محمّد بهذا المكان غريبا ! أما و اللّه لقد كنت أكره أن تكون قريش قتلى تحت بطون الكواكب ! أدركت و تري من بني عبد مناف ، و أفلتتني أعيان بني جمح ، لقد أتلعوا أعناقهم إلى أمر لم يكونوا أهله فوقصوا دونه !\r\n\r\nترجمه\r\nابو محمد ( طلحه ) در اين مكان ، غريب مانده است ( و جسد بىجانش در وسط بيابان افتاده ) بدانيد به خدا قسم ، من خوش نداشتم كه اجساد قريش ( پيشگامان ) در زير اين آسمان بر روى زمين افتاده باشد ( ولى جاه‌طلبى و پيمان‌شكنى آنها كارشان را به اينجا رساند ) من سزاى « بنى عبد مناف » را دادم ( و خون شيعيانم را كه به هنگام ورود به بصره و غارت بيت المال ريخته بودند ، قصاص كردم ) ولى رؤساى قبيله « بنى جمح » از دست من گريختند ، آنها به سوى امرى گردن كشيده بودند كه اهليّت آن را نداشتند و پيش از آنكه به آن برسند گردنهايشان شكسته شد !\r\n\r\nشرح و تفسير صحنه‌اى دردناك بعد از جنگ جمل\r\nهمان‌گونه كه گذشت ، امام عليه السّلام اين سخن را هنگامى گفت كه بعد از پايان جنگ جمل از كنار جسد طلحة بن عبد اللّه و عبد الرّحمن بن عتّاب كه غريبانه به روى خاك افتاده بودند گذشت .\r\nطلحة بن عبد اللّه همان طلحه ، صحابى معروف پيامبر اكرم صلّى اللّه عليه و إله است كه بعد از\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nكشته شدن عثمان با امام بيعت كرد ولى هنگامى كه انتظارات او براى رسيدن به حكومت در بخشى از كشور اسلام برآورده نشد پرچم مخالفت را برافراشت و با زبير و عايشه هم دست شد و آتش جنگ جمل را برافروخت و خود نيز در آن آتش سوخت .\r\nعبد الرّحمن بن عتّاب از صحابه نبود ؛ ولى از تابعان به حساب مىآمد . پدرش عتّاب از كسانى بود كه در فتح مكّه مسلمان شد و پيامبر اكرم صلّى اللّه عليه و إله فرماندارى سرزمين مكّه را به او سپرد . عتّاب در آن زمان حدود بيست و دو سال داشت و پيامبر به او فرمود : « اگر كسى را از تو لايق‌تر براى اين كار مىدانستم او را بر مىگزيدم » و اين امر تا زمان ابوبكر نيز ادامه يافت و اتفاقا او و ابوبكر هردو در يك روز از دنيا رفتند . ولى متأسّفانه فرزندش عبد الرّحمن با آن سابقهء درخشان پدر ، از مسير حق منحرف شد و آلت دست طلحه و زبير براى رسيدن به خواسته‌هاى نامشروع آنها شد و سرانجام در جنگ جمل كشته شد و بدن بىجانش در كنار جسم بىجان طلحه در وسط بيابان افتاد .\r\nبعضى گفته‌اند : هنگامى كه عبد الرّحمن بن عتّاب در جنگ جمل كشته شد ، عقابى كف دست او را با خود برداشت و در سرزمين يمّامه افكند و مردم آنجا از انگشترى كه در انگشت او بود ( و نامش بر او حكّ شده بود ) از ماجرا باخبر شدند .\r\nبه هر حال امام عليه السّلام در آغاز اين خطبه اظهار تأسف از كشته شدن طلحه مىكند و مىگويد : « ابو محمد ( طلحه ) در اين مكان غريب مانده است و جسد بىجانش در وسط بيابان افتاده » ؛ ( لقد أصبح أبو محمّد بهذا المكان غريبا ! ) .\r\nتعبير به ابو محمد كه نشانهء يك نوع احترام است و تأسف بر غربت او براى آن است كه طلحه سوابق خوبى در اسلام داشت و از ياران برجستهء پيغمبر اكرم صلّى اللّه عليه و إله و از مدافعان سرسخت اسلام بود ؛ ولى متأسّفانه جاه‌طلبى و حب مقام و حسادت\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nاو را بر آن داشت كه جنگ خونينى برضدّ خليفهء مسلمانان كه هم از سوى خدا منصوب بود و هم مردم با او بيعت كرده بودند ، به راه اندازد كه بيش از هفده‌هزار نفر از مسلمانان در آن كشته شوند .\r\nسپس در ادامهء سخن مىافزايد : « بدانيد به خدا قسم ، من خوش نداشتم كه اجساد قريش در زير اين آسمان بر روى زمين افتاده باشد » ؛ ( أمّا و اللّه لقد كنت أكراه أن تكون قريش قتلى تحت بطون الكواكب ! ) .\r\nدرست است كه طلحه و زبير و مانند آنان ، مستحقّ اين مجازات بودند و آتشى افروختند كه خود نيز در آن سوختند ولى امام عليه السّلام با مهر و محبّت و عاطفهء خاص خود و با در نظر گرفتن سوابق ايشان ، اظهار ناراحتى مىكند كه اى كاش در اين راه خطا گام نمىنهادند و گرفتار اين عاقبت اسفناك نمىشدند . همهء اولياء اللّه ، انبيا و اوصيا ترجيح مىدهند كه خطاكاران و حتى جنايتكاران بزرگ ، دست از خطا و جنايت بكشند و به صفوف اهل ايمان و صالحان بپيوندند .\r\nآنگاه در ادامهء اين سخن مىفرمايد : « من سزاى « بنى عبد مناف » را دادم ( و خون شيعيانم را كه به هنگام ورود به بصره و غارت بيت المال ريخته بودند ، قصاص كردم ) ولى رؤساى قبيله بنى جمح از دست من گريختند » ؛ ( أدركت و تري « 1 » من بني عبد مناف ، و أفلتتني « 2 » أعيان بني جمح ) .\r\nدر اينكه منظور از « بنى عبد مناف » در اينجا چه اشخاصى هستند ، ميان مفسّران نهج البلاغه گفت و گو است ؛ بعضى گفته‌اند منظور طلحه و زبير و عبد الرّحمن است كه در بالا اشاره شد .\r\nابن ابى الحديد در اينجا ايراد كرده كه طلحه و زبير از بنى عبد مناف نبودند و\r\n\r\n\r\n","description":"","footnote":"\r\n( 1 ) . « وتر » بر وزن « سطر » و « وتر » بر وزن « فطر » به معناى جنايت يا آزارى است كه به ديگرى برسانند و به قصاص نيز اطلاق مىشود و در جمله بالا به همين معناست .\r\n( 2 ) . « افلتتنى » از ريشهء « افلات » به معناى رهايى يافتن و گريختن و رها ساختن آمده است و در جملهء بالا به معناى فرار كردن است .\r\n","page_name":" 291 ","page_number":291},
  {"content":"\r\n\r\nديگران پاسخ گفته‌اند كه آنها اگرچه از طرف پدر به عبد مناف نمىرسيدند ؛ ولى از طرف مادر از عبد مناف بودند .\r\nمرحوم علّامهء شوشترى در شرح نهج البلاغهء خود براين سخن از دو جهت خرده مىگيرد : نخست اينكه انتساب به قبايل در ميان عرب معمولا از طرف پدر است ؛ نه مادر و ديگر اينكه مادر زبير اگرچه صفيه دختر عبد المطّلب بود و نسب او به عبد مناف منتهى مىشود ؛ ولى مادر طلحه زنى از يمن بود . علّامهء شوشترى بعد از ذكر اين دو ايراد ، توضيح نداده است كه منظور از بنى عبد مناف چه اشخاصى هستند .\r\nممكن است علاوه بر عبد الرّحمن گروهى از بنى عبد مناف در لشكر جمل بوده‌اند كه جناياتى را مرتكب و سرانجام كشته شده‌اند ؛ ولى نام آنها به واسطهء عدم شهرت در تاريخ نيامده است .\r\nبنى جمح طايفه‌اى از قريش بودند كه آنها نيز در سپاه جمل ، شركت كرده بودند ؛ ولى هنگامى كه جنگ را به زيان خود ديدند پا به فرار گذاشتند و تنها دو نفر از آنها كشته شد .\r\nسرانجام در پايان اين سخن مىفرمايد : « آنها به سوى امرى گردن كشيده بودند كه اهليّت آن را نداشتند و پيش از آنكه به آن برسند گردنهايشان شكسته شد » ؛ ( لقد أتلعوا « 1 » أعناقهم إلى أمر لم يكونوا أهله فؤقصوا « 2 » دونه ! ) .\r\nاين سخن ، اشاره به طلحه و زبير و مانند آنهاست كه با وجود امام عليه السّلام هرگز اهليّت خلافت پيامبر اسلام صلّى اللّه عليه و إله را نداشتند و حتّى بدون حضور امام عليه السّلام نيز شايسته اين امر نبودند ، چرا كه جاه‌طلبى و دنياپرستى مانع شايستگى براى رهبرى امت اسلام است .\r\n\r\n\r\n","description":"","footnote":"\r\n( 1 ) . « اتلعوا » از « اتلاع » به معناى گردن كشيدن ، از ريشهء « تلع » بر وزن « طرب » به معناى بلند شدن گردن است .\r\n( 2 ) . « وقصوا » از ريشهء « وقص » بر وزن « نقص » به معناى شكستن است .\r\n","page_name":" 292 ","page_number":292},
  {"content":"\r\n\r\n\r\nنكته‌ها\r\n\r\n1 . حبّ دنيا و عواقب شوم آن\r\nطلحه و زبير از پيشگامان اسلام بودند و در جنگهاى اسلامى شجاعانه از پيامبر و اسلام دفاع كردند . موقعيت آنها بعد از پيامبر اكرم صلّى اللّه عليه و إله نيز موقعيت ممتازى بود تا آنجا كه عمر نتوانست در شوراى شش نفرهء خود براى انتخاب خليفه پس از خويش آنها را كنار بگذارد ؛ ولى حبّ جاه و مقام و علاقهء به دنيا آنها را از مسير حق خارج ساخت و هردو تغيير چهره دادند و به صفوف منافقان پيوستند .\r\nاز يك‌سو به غارت بيت المال مسلمانان در بصره و كشتن حافظان بيت المال دست زدند و از آن براى آتش‌افروزى جنگ در ميان مسلمانان استفاده كردند .\r\nاز سوى ديگر آتش جنگ خونين جمل را برافروختند كه گروه زيادى از مسلمين - همان‌گونه كه اشاره كرديم بيش از هفده هزار نفر - را به خاك و خون كشيدند و پايه جنگ داخلى را در اسلام بنا نهادند .\r\nاز سوى سوم ، همسر پيامبر صلّى اللّه عليه و إله را از خانه بيرون كشيدند و آلت دست هوسهاى سياسى خود ساختند و به اين ترتيب حرمت پيامبر صلّى اللّه عليه و إله را هتك نمودند .\r\nاز سوى چهارم ، هردو ، جان خود را در اين راه از دست دادند و به خواسته‌هاى نفسانى خويش نرسيدند و به يقين ، پرونده تاريك آنها در قيامت ، بزرگ‌ترين مايهء گرفتارى آنهاست .\r\nاينها همه نتايج آن جاه‌طلبى و حبّ دنياست ، همان چيزى كه همهء انبياء و اوليا آن را سرچشمهء همهء گناهان شمرده‌اند و فرموده‌اند : « حبّ الدّنيا رأس كلّ خطيئة » . « 1 »\r\nامام عليه السّلام در سخن كوتاهى كه طبق روايت مرحوم شيخ مفيد بعد از جنگ جمل بيان فرمود ، اين حقيقت را به روشنى بيان كرده است . ابن ابى الحديد در\r\n\r\n\r\n","description":"","footnote":"\r\n( 1 ) . مرحوم كلينى در كتاب كافى حديث مشهورى دربارهء شعبه‌ها و انگيزه‌هاى گناهان از امام زين العابدين عليه السّلام نقل مىكند و در آخر آن آمده است : « فقال الأنبياء و العلماء بعد معرفة ذلك : حبّ الدّنيا رأس كلّ خطيئة » .\r\n( كافى ، ج 2 ، ص 131 ، ح 11 ، باب ذنب الدّنيا ) .\r\n","page_name":" 293 ","page_number":293},
  {"content":"\r\n\r\nشرح نهج البلاغهء خود در داستان جنگ جمل مىنويسد : « پس از پايان جنگ هنگامى كه امام عليه السّلام كنار كشتهء طلحه آمد فرمود او را بنشانيد ، او را نشاندند ، فرمود : « لقد كان لك قدم لو نفعك و لكنّ الشّيطان أضلّك فأزّلك فعجّلك إلى النّار ؛ تو گام برجسته‌اى در اسلام داشتى اى كاش از آن بهره مىگرفتى ؛ ولى شيطان تو را گمراه ساخت و به لغزش واداشت و به سرعت به سوى آتش دوزخ فرستاد » . « 1 »\r\n\r\n2 . شايستگى شرط اوّل هر كار است\r\nامام عليه السّلام در جملهء كوتاهى در پايان گفتار بالا مىفرمايد : گروهى براى رسيدن به حكومت اسلامى گردن كشيدند ؛ ولى چون شايستهء آن نبودند گردنهايشان شكست . اشاره به اينكه هر كار و هر برنامه‌اى به لياقت و شايستگى نياز دارد تنها علاقه به چيزى سبب وصول به آن نمىشود و هرگز به گزاف نمىتوان تكيه بر جاى بزرگان زد مگر آنكه انسان اسباب بزرگى را از قبل آماده سازد .\r\nدرست است كه گروهى بدون فراهم ساختن اين اسباب ، تكيه برجاى بزرگان زدند ؛ ولى سرانجام بر اثر سوء مديريت با شكست مواجه شدند و ناكام گشتند .\r\n* * *\r\n\r\n\r\n","description":"","footnote":"\r\n( 1 ) . شرح نهج البلاغهء ابن ابى الحديد ، ج 1 ، ص 247 .\r\n","page_name":" 294 ","page_number":294},
  {"content":"\r\n\r\n\r\n220 و من كلام له عليه السّلام في وصف السّالك الطّريق إلى اللّه سبحانه\r\nاز سخنان امام عليه السّلام است كه در بيان اوصاف پويندهء راه خدا گفته است . « 1 »\r\n\r\nخطبه در يك نگاه\r\nهمان‌گونه كه از عنوان خطبه روشن شد امام عليه السّلام در اين كلام با عباراتى كوتاه و گويا به معرفى سالك الى اللّه و پويندهء راه خدا پرداخته و رمز موفقيّت او را در احياى عقل و از ميان بردن هوا و هوسهاى سركش نفسانى شمرده و تصريح مىكند كه در پرتو اين كار برقى پر نور از عنايات حق بر او مىدرخشد ؛ مسير را روشن مىسازد و او را به مقام نفس مطمئنّه و رضايت پروردگار مىرساند .\r\n* * *\r\n\r\n\r\n","description":"","footnote":"\r\n( 1 ) . سند خطبه :\r\nنويسندهء مصادر نهج البلاغه اين كلام را از غرر الحكم آمدى نقل كرده با تفاوت قابل ملاحظه‌اى كه نشان مىدهد آن را در منبع ديگرى غير از نهج البلاغه يافته است . ( مصادر نهج البلاغه ، ج 3 ، ص 136 ) .\r\n","page_name":" 295 ","page_number":295},
  {"content":"\r\n . \r\n","description":"","footnote":"","page_name":" 296 ","page_number":296},
  {"content":"\r\n\r\nقد أحيا عقله ، و أمات نفسه ، حتّى دقّ جليله ، و لطف غليظه ، و برق له لامع كثير البرق ، فأبان له الطّريق ، و سلك به السّبيل ، و تدافعته الأبواب إلى باب السّلامة ، و دار الإقامة ، و ثبّت رجلاه بطمأنينة بدنه في قرار الأمن و الرّاحة ، بما استعمل قلبه ، و أرضى ربّه .\r\n\r\nترجمه\r\nاو ( سالك الى اللّه ) عقلش را زنده كرده و شهواتش را ميرانده است ، تا آنجا كه جسمش لاغر شده ، و خشونت اخلاقش به لطافت مبدّل گشته است و برقى پر نور براى او مىدرخشد ، راه را براى او روشن مىسازد و او را به مسير حق ( سلوك الى اللّه ) مىبرد ، او ( در اين مسير ) پيوسته از درى به در ديگر منتقل مىشود تا به دروازهء سلامت سراى جاودانى راه يابد ، گامهاى او همراه با آرامش بدنش در جايگاه امن و راحت ثابت مىگردد ، اينها همه به خاطر آن است كه عقلش را به كار گرفته و پروردگار خويش را راضى ساخته است .\r\n\r\nشرح و تفسير پويندهء راه حق\r\nامام عليه السّلام در اين گفتار پرمعنا در واقع يك دوره عرفان اسلامى را در قالب عباراتى كوتاه ريخته و شرايط سير و سلوك الى اللّه و نتايج و مقامات آن را بر مىشمرد ؛ نخست مىفرمايد : « او عقلش را زنده كرده و شهواتش را ميرانده است ، تا آنجا كه جسمش لاغر شده ، و خشونت اخلاقش به لطافت مبدّل شده\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nاست » ؛ ( قد أحيا عقله ، و أمات نفسه ، حتّى دقّ جليله ، « 1 » ، و لطف غليظه « 2 » ) .\r\nاحياى عقل اشاره به بهره گرفتن از استدلالات عقلى براى تكامل ايمان و حسن و قبح عقلى براى تكامل فضايل اخلاقى است و به اين ترتيب ، واژه عقل در اينجا هم عقل نظرى را شامل مىشود و هم عقل عملى را .\r\nامّا نفس به معناى از بين بردن غرائز نفسانى نيست ، بلكه منظور مهار كردن آنهاست به‌گونه‌اى كه قدرت نداشته باشند انسان را در دام شيطان گرفتار كنند و از راه خدا باز دارند .\r\nواژهء « جليل » در عبارت « دقّ جليله » اشاره به بدنهاى چاق و فربه است كه بر اثر پرخورى و افراط در غذاهاى چرب و شيرين به اين صورت درآمده و با ترك شهوات وزن خود را كم مىكند و سبكبار مىشود .\r\nواژهء « غليظ » در « لطف غليظه » اشاره به خلق و خوى خشن در رذايل اخلاقى است كه در پرتو رياضت نفسانى به لطافت مىگرايد و تصفيه مىشود .\r\nسپس امام عليه السّلام به سراغ آثار اين حركت عقلانى و رياضت شرعى مىرود و ثمرات پرارزش آن را در سه بخش بر مىشمارد ؛ نخست مىفرمايد : ( در اين زمان ) برقى پرنور براى او مىدرخشد ، راه را براى او روشن مىسازد و او را به مسير حق ( سلوك الى اللّه ) مىبرد » ؛ ( و برق له لامع كثير البرق ، فأبان له الطّريق ، و سلك به السّبيل ) .\r\nاين همان نور معرفت و معنويّت است كه به اثر رياضات عقلانى و نفسانى براى انسان مىدرخشد و مسير را براى او كاملا روشن مىسازد . همان‌گونه كه قرآن مجيد مىگويد : «  « يا أَيُّهَا الَّذِينَ آمَنُوا اتَّقُوا اللَّهَ وَ آمِنُوا بِرَسُولِهِ يُؤْتِكُمْ كِفْلَيْنِ مِنْ » \r\n\r\n\r\n","description":"","footnote":"\r\n( 1 ) . « جليل » به معناى بزرگ و باارزش است و از ريشهء « جلال » به معناى بزرگى و شكل و ارزش گرفته شده و در اينجا اشاره به جسم انسان است كه بسيار پرارزش است .\r\n( 2 ) . « غليظ » در اصل به معناى خشن است و در اينجا به معناى خشونتهاى اخلاقى است كه در پرتو رياضتهاى نفسانى بر طرف مىگردد و اخلاق لطيف جاى آن راى مىگيرد .\r\n","page_name":" 298 ","page_number":298},
  {"content":"\r\n\r\n « رَحْمَتِهِ وَ يَجْعَلْ لَكُمْ نُوراً تَمْشُونَ بِهِ »  ؛ اى كسانىكه ايمان آورده‌ايد ، تقواى الهى پيشه كنيد و به رسولش ايمان بياوريد ، تا دو سهم از رحمتش به شما ببخشد و براى شما نورى قرار دهد كه با آن راه را بپماييد » . « 1 »\r\nدر حقيقت پويندگان راه خدا را به كسانى تشبيه كرده كه در يك بيابان ظلمانى به راه افتاده‌اند ؛ ولى عنايات ربّانى شامل حال آنها مىشود ، برقى از آسمان جستن مىكند و مسير را تا اعماق بيابان به آنها نشان مىدهد . بعضى از عارفان اسلامى براى انوار هدايت الهى كه به دنبال رياضات نفسانى حاصل مىشود سه مرحله قائل شده‌اند ، مرحلهء اوّل را « لوائح » مىنامند ؛ نورى در درون جان آنها مىدرخشد ؛ ولى چندان دوام نمىيابد . مرحلهء دوم آن را « لوامع » مىنامند كه با آن سرعت زائل نمىشود ؛ ولى سرانجام خاموش مىگردد و مرحلهء سوم آن را « طوالع » گفته‌اند كه بقا و دوام قابل ملاحظه‌اى دارد و پويندگان راه خدا را از هرگونه انحراف حفظ مىكند .\r\nدر بخش دوم اين آثار مىفرمايد : « او ( در اين مسير ) پيوسته از درى به در ديگر منتقل مىشود تا به دروازهء سلامت سراى جاودانى راه يابد » ؛ ( و تدافعته « 2 » الأبواب إلى باب السّلامة ، و دار الإقامة ) .\r\nهمان‌گونه كه قرآن مجيد مىفرمايد : «  « لَهُمْ دارُ السَّلامِ عِنْدَ رَبِّهِمْ وَ هُوَ وَلِيُّهُمْ بِما كانُوا يَعْمَلُونَ »  ؛ براى آنها خانه امن و امان نزد پروردگارشان است و او ولىّ و سرپرست آنهاست به سبب اعمالى كه انجام مىدادند » . « 3 »\r\nنيز از قول بهشتيان مىفرمايد : «   « إِنَّ رَبَّنا لَغَفُورٌ شَكُورٌ الَّذِي أَحَلَّنا دارَ الْمُقامَةِ مِنْ فَضْلِهِ لا يَمَسُّنا فِيها نَصَبٌ وَ لا يَمَسُّنا فِيها لُغُوبٌ »   ؛ پروردگار ما آمرزنده و\r\n\r\n\r\n","description":"","footnote":"\r\n( 1 ) . حديد ، آيهء 28 .\r\n( 2 ) . « تدافعت » از ريشهء « تدافع » به معناى پيش راندن و گاه به معناى به يكديگر تنه زدن مىباشد و اينجا همان معناى اوّل مراد است . از ريشهء « دفع » بر وزن « فخر » به معناى پيش راندن و هل دادن گرفته شده است .\r\n( 3 ) . انعام ، آيهء 127 .\r\n","page_name":" 299 ","page_number":299},
  {"content":"\r\n\r\nسپاسگزار و بخشنده است همان كسى كه با فضل خود ما را در سراى جاويدان جاى داد كه نه در آن رنجى به ما مىرسد و نه سستى و درماندگى » . « 1 »\r\nسرانجام در سومين بخش از آثار اين رياضت الهى مىفرمايد : « گامهاى او همراه با آرامش بدنش در جايگاه امن و راحت ثابت مىگردد » ؛ ( و ثبتت رجلاه بطمأنيّنة بدنه في قرار الأمن و الرّاحة ) .\r\nگويا اين همان است كه قرآن مىفرمايد :     « يا أَيَّتُهَا النَّفْسُ الْمُطْمَئِنَّةُ ارْجِعِي إِلى رَبِّكِ راضِيَةً مَرْضِيَّةً فَادْخُلِي فِي عِبادِي وَ ادْخُلِي جَنَّتِي »     « 2 »\r\nآرى ! انسان در مسير قرب الى اللّه هرزمان در معرض وسوسه‌هاى شياطين جنّ و انس است و ترس از گمراهى وجود او را مىلرزاند تا به جايى برسد كه ابرهاى تيره و تار وساوس نفسانى و شيطانى از آسمان روح او كنار رود و برق معرفة اللّه تمام وجودش را روشن سازد و آرامش جاودانى به او دست دهد و مفتخر به خطاب   « فَادْخُلِي فِي عِبادِي وَ ادْخُلِي جَنَّتِي »   شود .\r\nامام عليه السّلام در پايان اين سخن‌بار ديگر براين حقيقت تأكيد مىكند كه : « اينها همه براى آن است كه عقلش را ( در راه حق ) به كار گرفته و پروردگار خويش را راضى ساخته است » ؛ ( بما استعمل قلبه ، و أرضى ربّه ) .\r\nآرى ! اين همان است كه در آيات بالا بدان اشاره شد : «  « ارْجِعِي إِلى رَبِّكِ راضِيَةً مَرْضِيَّةً »  ؛ به سوى پروردگارت بازگرد كه هم تو از او خشنود خواهى بود و هم او از تو خشنود است » .\r\n\r\nنكته مقامات سير و سلوك\r\nتعبير سير و سلوك كه در تعبيرات اهل عرفان اسلامى در عصر ما و اعصار\r\n\r\n\r\n","description":"","footnote":"\r\n( 1 ) . فاطر ، آيهء 34 و 35 .\r\n( 2 ) . فجر ، آيات 27 - 30 .\r\n","page_name":" 300 ","page_number":300},
  {"content":"\r\n\r\nقريب به آن رايج شده ، در واقع برگرفته از تعبيراتى در قرآن مجيد است ، آنجا كه مىفرمايد : «  « يا أَيُّهَا الْإِنْسانُ إِنَّكَ كادِحٌ إِلى رَبِّكَ كَدْحاً فَمُلاقِيهِ »  ؛ اى انسان تو با تلاش و رنج بسوى پروردگارت پيش مىروى و سرانجام او را ملاقات خواهى كرد » . « 1 »\r\nآيات توبه مانند «  « يا أَيُّهَا الَّذِينَ آمَنُوا تُوبُوا إِلَى اللَّهِ تَوْبَةً نَصُوحاً »  ؛ اى كسانى كه ايمان آورده‌ايد ، به سوى خدا بازگرديد ، بازگشتى خالص » . « 2 » ( با توجّه به اينكه توبه در اصل به معناى بازگشت است ) و آيهء شريفهء «  « إِنَّا لِلَّهِ وَ إِنَّا إِلَيْهِ راجِعُونَ »  ؛ ما از آن خدا هستيم و بسوى او باز مىگرديم » . « 3 »\r\nدر واقع روح انسان همانند غوّاصى است كه به عالم ماده آمده و همراه جسم مادّى شده ، تا در اعماق درياى اين جهان فرورود و گوهرهاى گرانبهايى را از آنجا با خود حمل كرده و بيرون آورد .\r\nغوّاصان ، گاه جسم سنگينى را به پاى خود مىبندند تا آنها را به عمق دريا فرو برد هنگامى كه كاوشهاى خود را از انجام دادند ، آن جسم را از پاى خود گشوده و به سطح آب باز مىگردند . خوشبخت و سعادتمند كسانى كه بدانند گوهرهاى گرانبها كجاست .\r\nهدف از اين سير و سلوك الى اللّه كه با خودسازى و تهذيب نفس و توبه و انابه و رياضات مشروع شروع مىشود ، همان عبور از نفس اماره به سوى نفس لوامه و از آنجا به سوى نفس مطمئنّه و رسيدن به مقام پرافتخار راضية مرضيه است . عبورى كه در نهايت به مكاشفاتى منتهى مىشود و پرده‌ها از برابر چشم انسان برداشته مىگردد و همان‌گونه كه پيامبر اكرم صلّى اللّه عليه و إله دربارهء جوان سعادتمندى كه صبحگاهان در صف نماز جماعت با آن حضرت ملاقات كرد و آثار عبادت\r\n\r\n\r\n","description":"","footnote":"\r\n( 1 ) . انشقاق ، آيهء 6 .\r\n( 2 ) . تحريم ، آيهء 8 .\r\n( 3 ) . بقره ، آيهء 156 .\r\n","page_name":" 301 ","page_number":301},
  {"content":"\r\n\r\nشبانه در او نمايان بود ، فرمود : « هذا عبد نوّر اللّه قلبه بالايمان ؛ اين بنده‌اى است كه خداوند قلبش را با ايمان روشن ساخت » . « 1 »\r\nعارفان اسلامى و رهروان اين راه هركدام مقامات و مراحلى را براى اين سير و سلوك قائل شده‌اند كه با يكديگر متفاوت است و بسيارى معتقدند اين مراحل را از آيات قرآنى و روايات معصومين عليهم السّلام اخذ كرده‌اند .\r\nبعضى از آنها برنامهء روزانهء سالكان الى اللّه را در چهار چيز خلاصه كرده‌اند :\r\nمشارطه ، مراقبه ، محاسبه و معاقبه يا مؤاخذه .\r\nبه اين ترتيب سالك ، صبحگاهان با نفس خويش شرط مىكند كه كمترين قدمى براى رضاى غير خدا برندارد ؛ سپس در تمام طول روز مراقب اعمال خويش است و شامگاهان به حسابرسى مىپردازد و اگر خلافى از او صادر شده بود ، نفس خويش را از طريق منع از مشتهيات و خواسته‌ها عقوبت مىكند .\r\nدر رسالهء سير و سلوك كه منسوب به فقيه بزرگوار مرحوم علّامهء بحر العلوم است ، منزلگاهها و مقامات دوازده‌گانه‌اى براى اين برنامه ذكر شده ، كه بعد از پيمودن آن منزلگاهها انسان وارد عالم خلوص مىشود و مصداق  « بَلْ أَحْياءٌ عِنْدَ رَبِّهِمْ يُرْزَقُونَ »  « 2 » مىگردد .\r\nدر اين رساله آداب بيست و پنج‌گانه‌اى براى رسيدن اين مقصد ذكر شده است . « 3 »\r\nمتأسّفانه اين مسئله مورد سوءاستفاده فراوانى - مخصوصا در عصر ما - واقع شده است و صوفيان كه همه گرفتار انحرافاتى در اعتقاد و عمل هستند اين موضوع را دستاويز خود قرار داده و همگى خود را سالكان الى اللّه مىپندارند ،\r\n\r\n\r\n","description":"","footnote":"\r\n( 1 ) . كافى ، ج 2 ، ص 53 .\r\n( 2 ) . آل عمران ، آيهء 169 .\r\n( 3 ) . عصاره و فشردهء اين رساله و همچنين روشهاى ديگرى را كه بعضى از بزرگان عرفانى عصر ما گفته‌اند را در كتاب اخلاق در قرآن ، ج 1 ، ص 133 ، به بعد مطالعه فرماييد .\r\n","page_name":" 302 ","page_number":302},
  {"content":"\r\n\r\nدر حالى غالبا مصداق «   « قُلْ هَلْ نُنَبِّئُكُمْ بِالْأَخْسَرِينَ أَعْمالًا الَّذِينَ ضَلَّ سَعْيُهُمْ فِي الْحَياةِ الدُّنْيا وَ هُمْ يَحْسَبُونَ أَنَّهُمْ يُحْسِنُونَ صُنْعاً »   ؛ بگو آيا به شما خبر دهم كه زيانكارترين ( مردم ) در كارها ، چه كسانى هستند ؟ آنها كه تلاشهايشان در زندگى دنيا گم ( و نابود ) شده ؛ با اين حال ، مىپندارند كار نيك انجام مىدهند » « 1 » مىباشند ؛ ولى در اين ميان افرادى هستند كه همواره در سايهء كتاب و سنّت گام بر مىدارند و از مسير قرآن و گفتار معصومان خارج نمىشوند ، آنها سالكان واقعى و پويندگان راه حقند .\r\nامير مؤمنان على عليه السّلام كه امام العارفين است در سخنان كوتاه بالا - همان‌گونه كه شرح داديم - اساس پويش راه حق را احياى عقل و اماته نفس و اصلاح اخلاق برشمرده است و آثار سه‌گانهء مهمّ اين پويندگى را به طرز بسيار زيبا و گويايى بيان فرموده است .\r\n* * *\r\n\r\n\r\n","description":"","footnote":"\r\n( 1 ) . كهف ، آيهء 103 و 104 .\r\n","page_name":" 303 ","page_number":303},
  {"content":"\r\n . \r\n","description":"","footnote":"","page_name":" 304 ","page_number":304},
  {"content":"\r\n\r\n\r\n221 و من كلام له عليه السّلام قال بعد تلاوته : « أَلْهاكُمُ التَّكاثُرُ حَتَّى زُرْتُمُ الْمَقابِرَ »\r\nاز سخنان امام عليه السّلام است كه هنگام تلاوت آيات    « أَلْهاكُمُ التَّكاثُرُ حَتَّى زُرْتُمُ الْمَقابِرَ »    بيان فرموده است . « 1 »\r\n\r\nخطبه در يك نگاه\r\nگرچه در واقع تمام اين خطبه ناظر به تفسير    « أَلْهاكُمُ التَّكاثُرُ حَتَّى زُرْتُمُ الْمَقابِرَ »    « 2 » است ؛ ولى مجموع آن را مىتوان به چهار بخش تقسيم كرد .\r\nدر بخش اوّل سخن از بىخبرى بازماندگان از سرنوشت خويش است كه\r\n\r\n\r\n","description":"","footnote":"\r\n( 1 ) . سند خطبه :\r\nاين كلام را على ابن محمد شاكر ليثى در كتاب عيون الحكم و المواعظ كه در سال 453 هجرى تأليف شده و قاعدتا از سيّد رضى متأخر بوده است آورده ؛ ولى تفاوت و تعبيرات در جمله‌هاى متعددى از اين خطبه به خوبى نشان مىدهد كه آن را از منبع ديگرى غير از نهج البلاغه گرفته . ابن اثير نيز در كتاب النهايه لغات پيچيده اين خطبه را تفسير كرده ( و احتمالا او هم منبع ديگرى غير از نهج البلاغه در دست داشته است ) ( مصادر نهج البلاغه ، ج 3 ، ص 145 با كمى تلخيص ) .\r\n( 2 ) . تكاثر ، آيهء 1 - 2 .\r\n","page_name":" 305 ","page_number":305},
  {"content":"\r\n\r\nچگونه از وضع خفتگان در زير خاك پند و عبرت نمىگيرند .\r\nدر بخش دوم چگونگى حال گذشتگان را بيان مىكند كه چگونه در زير خاك و در قبرهاى سرد و خاموش آرميده‌اند ، كسى از آنها خبرى نمىگيرد . خانه‌هاى آنها خالى و زندگى آنان به فراموشى سپرده شده است .\r\nدر بخش سوم گويا امام گفت‌گويى با آنها دارد و آنها با زبان حال پاسخهايى مىگويند كه بسيار بيدارگر و تكان‌دهنده است .\r\nدر بخش چهارم امام عليه السّلام از روزهاى پايانى عمر انسان سخن مىگويد كه چگونه طبيبان از درمان مأيوس مىشوند و داروها از اثر مىافتد و لحظه به لحظه انسان به آخر عمر نزديك مىشود و از دوستان و بستگان فاصله مىگيرد زبان از كار مىافتد گوش شنوايى خود را از دست مىدهد و مرگ بر همهء وجود انسان سايه مىافكند . دقت در بخشهاى مختلف اين خطبه ، هر انسانى را هرقدر قسى القلب باشد تحت تأثير قرار مىدهد و بيدار مىسازد .\r\n* * *\r\n\r\n","description":"","footnote":"","page_name":" 306 ","page_number":306},
  {"content":"\r\n\r\n\r\nبخش اوّل\r\nيا له مراما ما أبعده ! و زورا ما أغفله ! و خطرا ما أفظعه ! لقد استخلوا منهم أيّ مدّكر ، و تناوشوهم من مكان بعيد ! أفبمصارع آبائهم يفخرون ! أم بعديد الهلكى يتكاثرون ! يرتجعون منهم أجسادا خوت ، و حركات سكنت و لأنّ يكونوا عبرا ، أحقّ من أن يكونوا مفتخرا ؛ و لأنّ يهبطوا بهم جناب ذلّة ، أحجى من أن يقوموا بهم مقام عزّة ! لقد نظروا إليهم بأبصار العشوة ، و ضربوا منهم في غمرة جهالة ، و لو استنطقوا عنهم عرصات تلك الدّيار الخاوية ، و الرّبوع الخالية ، لقالت : ذهبوا في الأرض ضلّالّا ، و ذهبتم في أعقابهم جهّالا ، تطؤون في هامهم ، و تستنبتون في أجسادهم ، و ترتعون فيما لفظوا ، و تسكنون فيما خرّبوا ؛ و إنّما الأيّام بينكم و بينهم بواك و نوائح عليكم .\r\n\r\nترجمه\r\nشگفتا ! چه هدف و مقصد بسيار دورى و چه زيارت كنندگان غافلى و چه افتخار موهوم و نفرت‌انگيزى ( كه بر كنار قبور پيشينيان خود مىآيند و به تعداد آنها بر يكديگر تفاخر مىكنند ) آنها به سراغ كسانى رفتند كه از دسترسشان دورند ( و يك عالم ميان آنها فاصله است ) آيا به گورها و محل سقوط اجساد پدرانشان افتخار مىكنند يا با شمارش تعداد مردگان ، فزونى مىطلبند ؟ ! گويى آنها مىخواهند اجساد بىجان و بدنهاى بىروح و از كار افتاده را باز گردانند ( چه خيال باطل و فكر محالى ) ؛ ولى اگر آن ( اجساد بىجان و استخوانهاى پوسيده ) مايهء عبرت گردد ، سزاوارتر است تا مايهء تفاخر شود و اگر با توجّه به\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nوضع آنان اين بازماندگان ، به آستانهء تواضع و ذلّت فرود آيند عاقلانه‌تر است از اينكه آنها را وسيلهء سربلندى و عزّت خود بدانند ( آرى ! ) اين به جهت آن است كه آنها با چشمان كم‌نور به مردگان خود نگريستند و در درياى جهل و غرور فرو رفتند ، اگر شرح‌حال آنان را از عرصه‌هاى ويران شدهء آن ديار و خانه‌هاى خالى مىپرسيدند در پاسخ به آنها مىگفتند : آنها در زمين گم شدند ( و اجسادشان خاك و پراكنده شد ) ؛ ولى شما از روى جهل همان مسير آنها را ادامه داديد در حالى كه از روى جمجمه‌هايشان عبور مىكنيد و روى اجسادشان زراعت مىنماييد و از آنچه آنها باقى گذاردند مىخوريد و در خانه‌هاى آنها كه رو به ويرانى مىرود سكونت مىگزينيد ( شما بر آنها مىگرييد ) در حالى كه روزهايى كه در ميان شما و آنها قرار دارد بر شما مىگريند و نوحه‌گرى مىكنند !\r\n\r\nشرح و تفسير تفاخر بىمعنا به جاى عبرت گرفتن !\r\nهمان‌گونه كه در بالا اشاره شد اين خطبه يكى از مهم‌ترين و جامع‌ترين و مؤثّرترين خطبه‌هاى امير مؤمنان على عليه السّلام است .\r\nابن ابى الحديد تعريفات عجيبى دربارهء اين خطبه دارد و آن را از نظر فصاحت و بلاغت بىنظير مىشمرد و مىگويد : كسى كه آن را بررسى كند ، كلام معاويه دربارهء على عليه السّلام را باور خواهد كرد . او مىگفت : « و اللّه ما سنّ الفصاحة لقريش غيره ؛ به خدا سوگند فصاحت را براى قريش غير او بنيانگذارى نكرد » .\r\nسپس به اين نكته مىپردازد كه گاهى شعرا هنگام شنيدن اشعار فصيح و بليغ سجده مىكردند و مىگفتند همان‌گونه كه قاريان قرآن مواضع سجود قرآن را مىدانند ما نيز مواضع سجود شعر را مىدانيم آنگاه ابن ابى الحديد مىافزايد سزاوار است تمام فصحاى عرب اجتماع كنند و اين خطبه بر آنها خوانده شود و\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nبه جهت عظمت آن ( براى آفريدگار ) سجده كنند .\r\nآنگاه اضافه مىكند : من به راستى بسيار تعجب مىكنم از كسى كه دربارهء جنگ خطبه‌اى مىخواند كه نشان مىدهد طبع او همانند شيران است . سپس همان‌كس خطبه‌اى مىخواند كه نشان مىدهد طبع او همچون زاهدى است كه چشم از دنيا پوشيده كه نه در عمر خود خونى ريخته و نه گوشت حيوانى خورده است ، و يا همانند مسيح ابن مريم اسطورهء زهد و ترك دنيا بود . از همه جالب‌تر اينكه مىگويد من به كسى كه به همهء امّتها سوگند مىخورد ، قسم ياد مىكنم كه در طول 50 سال از عمرم بيش از هزار بار اين خطبه را خوانده‌ام و هيچ زمان نبوده ، كه به هنگام تلاوت اين خطبه در من اثرى از خوف و پند و موعظه و لرزش در اندام من حاصل نشود . واعظان و خطبا و فصحا در اين زمينه بسيار سخن گفته‌اند و من بارها آنها را بررسى كرده‌ام ؛ ولى هيچ‌كدام از آنها تأثير اين خطبه را در من نداشته است . « 1 »\r\nبا توجّه به آنچه گفته شد سزاوار است هنگام شرح و تفصيل اين خطبه به عمق سخنان امام عليه السّلام بينديشيم و بهرهء كافى از آن ببريم و آثار آن را در روح و جان خود احساس كنيم .\r\nهمان‌گونه كه در عنوان خطبه آمد اين سخن در واقع تفسيرى است براى دو آيهء آغاز سورهء تكاثر    « أَلْهاكُمُ التَّكاثُرُ حَتَّى زُرْتُمُ الْمَقابِرَ »   \r\nنخست يك نظرى اجمالى به تفسير اين دو آيه بيفكنيم :\r\n1 . مفسّران معروف ، دو تفسير براى آن ذكر كرده‌اند : الف . منظور آن است كه فزون‌طلبى شما را از خدا و قيامت غافل ساخت تا زمانى كه از دنيا برويد و به قبرها سپرده شويد . ب . منظور آن است كه فزونى طلبى و تفاخر شما را از خدا و قيامت غافل ساخت تا آنجا كه براى اثبات برترى خود به زيارت و ديدار قبرها\r\n\r\n\r\n","description":"","footnote":"\r\n( 1 ) . شرح نهج البلاغهء ابن ابى الحديد ، ج 11 ، ص 152 به بعد ( با تلخيص ) .\r\n","page_name":" 309 ","page_number":309},
  {"content":"\r\n\r\nرفتيد و هريك قبور مردگان خود را برشمرديد تا برترى خود را ثابت كنيد .\r\nبه يقين تفسير دوم صحيح‌تر است ، زيرا اوّلا زيارت قبور به معناى دفن شدن در قبرها معناى بسيار بعيدى است و ديگر اينكه اگر تفسير اوّل صحيح باشد بايد بگويد : « تزوروا القبور » يعنى فعل به صورت مضارع باشد نه ماضى ، زيرا فرض براين است كه مخاطبان زنده‌اند .\r\nسخن امام در اين خطبه نيز بر محور دوم دور مىزند و اين خود دليل روشن بر ترجيح اين تفسير است .\r\nامام عليه السّلام نخست مىفرمايد : « شگفتا ! چه هدف و مقصد بسيار دورى و چه زيارت كنندگان غافلى و چه افتخار موهوم و نفرت‌انگيزى » ؛ ( يا له مراما « 1 » ما أبعده ! و زورا « 2 » ما أغفله ! و خطرا « 3 » ما أفظعه ! « 4 » ) .\r\nآرى استخوانهاى پوسيده در زير خاك و بدنهايى كه مور و مار به آن در آويخته چيزى نيست كه به آن افتخار كنند چه خوب بود به جاى اين افتخارات موهوم عبرت مىگرفتند و فرداى خود را در زير خروارها خاك در گورهايى سرد و خاموش و بريده از همه بستگان و دوستان با چشم خود مىديدند و از اين خواب سنگين غفلت بيدار مىشدند . از همين‌رو امام عليه السّلام در ادامهء اين سخن مىفرمايد : « آنها ( در حال زيارت قبور ) همه جا را از پيشينيان خود خالى ديدند چه عبرت بزرگى ( ولى اين غافلان بيدار نشدند ) آنها به سراغ كسانى رفتند كه بسيار از دسترسشان دورند ( و يك عالم ميان آنها فاصله است ) » ؛ ( لقد استخلوا « 5 » )\r\n\r\n\r\n","description":"","footnote":"\r\n( 1 ) . « مرام » به معناى مقصد و هدف است و از ريشهء « روم » بر وزن « قوم » به معناى خواستن و قصد كردن گرفته شده است .\r\n( 2 ) . « زور » به معناى زيارت كننده است و بر مفرد و جمع هردو اطلاق مىشود .\r\n( 3 ) . « خطر » گاه به معناى امر خطرناك و گاه به معناى امر مهم آمده است و در جملهء بالا اشاره به معناى دوم است ؛ يعنى آنها كثرت قبور مردگانشان را مهم مىشمرند در حالى كه افتخار موهوم و نفرت‌انگيزى است .\r\n( 4 ) . « أفظع » از ريشهء « فضاعت » به معناى نفرت‌انگيز و زشت بودن گرفته شده است .\r\n( 5 ) . « استخلوا » از ريشهء « خلوّ » بر وزن « غلوّ » به معناى خالى شدن و درگذشتن گرفته شده است .\r\n","page_name":" 310 ","page_number":310},
  {"content":"\r\n\r\nمنهم أيّ مدّكر ، و تناوشوهم « 1 » من مكان بعيد ! ) .\r\nبعضى از مفسّران جملهء ( لقد استخلوا ) را چنين تفسير كرده‌اند : « آنها به ياد كسانى افتادند كه مدتها پيش درگذشته و خاك شده‌اند » ؛ ( در تفسير اوّل « استخلوا » به معناى خالى ديدن جاى آنها و در تفسير دوم به معناى ياد كردن از گذشتگان است ) .\r\nسپس در ادامهء اين سخن آنها را ملامت و سرزنش شديد مىكند و مىفرمايد :\r\n« آيا به گورها و محل سقوط اجساد پدرانشان افتخار مىكنند يا با شمارش تعداد مردگان فزونى مىطلبند ؟ ! » ؛ ( أفبمصارع آبائهم يفخرون ! أم بعديد الهلكى يتكاثرون ! ) .\r\nانسان چه اندازه بىخبر باشد كه بخواهد به آن استخوانهاى پوسيده افتخار كند و مردگان متلاشى شده را در صف زندگان قرار دهد و آنها را دليل بر فزونى جمعيّت خويش بشمارد . در ادامه مىفرمايد : « گويى آنها مىخواهند اجساد بىجان و بدنهاى بىروح و از كار افتاده را باز گردانند ( چه خيال باطل و فكر محالى ) » ؛ ( يرتجعون منهم أجسادا خوت « 2 » ، و حركات سكنت ) .\r\nنيز مىافزايد : « اگر آن ( اجساد بىجان و استخوانهاى پوسيده ) مايهء عبرت گردد ، سزاوارتر است تا مايهء افتخار شود و اگر با توجّه به وضع آنان اين بازماندگان ، به آستانهء تواضع و ذلّت فرود آيند عاقلانه‌تر است از اينكه آنها را وسيلهء سربلندى و عزت بدانند » ؛ ( و لأنّ يكونوا عبرا ، أحقّ من أن يكونوا مفتخرا ؛ و لأن يهبطوا بهم جناب « 3 » ذلّة ، أحجى « 4 » من أن يقوموا بهم مقام عزّة ! ) .\r\n\r\n\r\n","description":"","footnote":"\r\n( 1 ) . « تناوشوا » از ريشهء « تناوش » و از « نوش » بر وزن « خوف » به معناى برگرفتن چيزى با سهولت يا با قدرت است و تناوش از مكان بعيد به معناى دسترسى پيدا كردن از نقطهء دور دست مىباشد .\r\n( 2 ) . « خوت » از ريشهء « خوى » بر وزن « هوا » در اصل به معناى خالى شدن است و گاه به معناى ويران گشتن نيز آمده و در عبارت بالا منظور همان معناى دوم است .\r\n( 3 ) . « جناب » از ريشهء « جنب » به معناى پهلو گرفته شده . اين واژه در معناى ناحيه و اطراف به كار مىرود و جناب ذلّه در جملهء بالا به همين معناست .\r\n( 4 ) . « احجى » از واژهء « حجا » بر وزن « رضا » به معناى عقل است ، بنابراين احجى به معناى عاقلانه‌تر است .\r\n","page_name":" 311 ","page_number":311},
  {"content":"\r\n\r\nامام عليه السّلام در اين چند جمله براين نكته پافشارى مىكند كه ديدگاه آنها دربارهء مردگان به كلّى وارونه است و چنان از بيراهه مىروند كه زشت در نظرشان زيباست . آنها بايد با ديدهء عبرت اين گورستانهاى خاموش را بنگرند ؛ وضع نياكان خود را در زير خاكها مشاهده كنند و آيندهء خويش را با توجّه به قانون مرگ كه هرگز استثنايى ندارد ، بنگرند .\r\nدر حديثى آمده است : هنگامى كه على عليه السّلام با اصحاب خود به سوى ميدان صفّين مىرفت ، به ساباط مدائن و اطراف رسيد ( جايى كه روزى مركز يكى از قدرتمندترين حكومتها بود ؛ ولى همه‌چيز از آن رخت بربست ) . ناگهان يكى از ياران حضرت در حالى كه نگاه به آثار كسرى مىكرد يكى از اشعار عبرت‌انگيز معروف عرب را بر زبان جارى ساخت :\r\n جرت الرّياح على مكان ديارهم * فكأنّهم كانوا على ميعاد \r\nبادها بر ويرانه‌هاى خانه‌ها و قصرهايشان مىزود . گويى آنها قرارى داشتند و بر سر قرارشان رفتند .\r\nامام عليه السّلام به اين مقدار نيز قانع نشد و فرمود چرا اين آيات قرآن را نخوانديد :\r\n«     « كَمْ تَرَكُوا مِنْ جَنَّاتٍ وَ عُيُونٍ وَ زُرُوعٍ وَ مَقامٍ كَرِيمٍ وَ نَعْمَةٍ كانُوا فِيها فاكِهِينَ كَذلِكَ وَ أَوْرَثْناها قَوْماً آخَرِينَ »     ؛ چه بسيار باغها و چشمه‌هايى كه خود به جاى گذاشتند - و كشتزارها ، قصرهاى زيبا و گرانبها - و نعمتهاى فراوان ديگرى كه در آن غرق بودند - آرى اين چنين بود سرنوشت آنان ما آنها را به ارث به اقوام ديگرى داديم » . « 1 » ، « 2 »\r\nدر ادامهء اين سخن ، امام عليه السّلام به بيان اين موضوع مىپردازد كه چرا به جاى عبرت گرفتن از اجساد پوسيدهء اموات ، آنها را وسيلهء تفاخر بر يكديگر قرار دادند و مىفرمايد : « ( آرى ! ) اين به علت آن است كه آنها با چشمان كم نور به\r\n\r\n\r\n","description":"","footnote":"\r\n( 1 ) . دخان ، آيهء 25 - 28 .\r\n( 2 ) . بحار الانوار ، ج 68 ، ص 327 .\r\n","page_name":" 312 ","page_number":312},
  {"content":"\r\n\r\nمردگان خود نگريستند و ( بر اثر كوته‌بينى ) در درياى جهل و غرور فرورفتند » ؛ ( لقد نظروا إليهم بأبصارهم العشوة ، و ضربوا منهم في غمرة جهالة ) .\r\nدر ادامهء اين سخن مىفرمايد : « ( آنها راهى براى بيدار شدن از اين خواب غفلت داشتند ؛ ولى از آن راه نرفتند ) اگر شرح‌حال آنان را از عرصه‌هاى ويران شدهء آن ديار و خانه‌هاى خالى مىپرسيدند در پاسخ به آنها مىگفتند : آنها در زمين گم شدند ( و اجسادشان خاك شد و خاك آنها پراكنده گشت ) ؛ ولى شما از روى جهل همان مسير آنها را ادامه داديد ( در حالى كه ) از روى جمجمه‌هايشان عبور مىكنيد و روى اجسادشان زراعت مىنماييد و از آنچه آنها باقى مىگذاردند مىخوريد و در خانه‌هاى آنها كه رو به ويرانى مىرود سكونت مىگزينيد ( شما بر آنها مىگرييد ) در حالى كه روزهايى كه در ميان شما و آنها قرار دارد بر شما مىگريند و نوحه‌گرى مىكنند » ؛ ( و لو استنطقوا عنهم عرصات تلك الدّيار الخاوية ، و الرّبوع « 1 » الخالية ، لقالت : ذهبوا في الأرض ضلّالا « 2 » ، و ذهبتم في أعقابهم جهّالا ، تطؤون في هامهم « 3 » ، و تستنبتون « 4 » في أجسادهم ، و ترتعون « 5 » فيما لفظوا « 6 » ، و تسكنون فيما خرّبوا ؛ و إنّما الأيّام بينكم و بينهم بواك « 7 » و نوائح « 8 » عليكم ) .\r\n\r\n\r\n","description":"","footnote":"\r\n( 1 ) . « ربوع » جمع « ربع » بر وزن « رفع » به معناى خانه ، اقامتگاه و پناهگاه است .\r\n( 2 ) . « ضلال » جمع « ضال » به معناى گمراه است .\r\n( 3 ) . « هام » جمع « هامة » به معناى سر يا قسمت بالاى آن است .\r\n( 4 ) . « تستنبتون » از ريشهء « نبت » بر وزن « ضبط » به معناى روييدن گرفته شده و نبات به معناى گياه است و استنبات به معناى زراعت كردن و طلب رويش است .\r\n( 5 ) . « ترتعون » از ريشهء « رتع » ، بر وزن « قطع » در اصل به معناى چريدن و فراوان خوردن حيوانات است ؛ ولى گاه در مورد انسان به معناى تفريح كردن و خورد و خوراك فراوان داشتن به كار مىرود و در جمله مورد بحث ، به معناى دوم است .\r\n( 6 ) . « لفظوا » از ريشهء « لفظ » به معناى بيرون افكندن چيزى گرفته شده و غالبا به معناى بيرون انداختن از دهان به كار مىرود و چون سخن از دهان بيرون مىآيد ، از اين‌رو به آن لفظ گفته مىشود و در جمله بالا معناى اوّل اراده شده است .\r\n( 7 ) . « بواك » جمع « باكيه » در اصل به معناى زنان گريه‌كن و سوگوار است .\r\n( 8 ) . « نوائح » جمع « نائحه » به معناى زن نوحه‌گر است و تفاوت اين دو ، در اين است كه نوحه‌گرى به معناى گريه با سروصدا و ذكر الفاظ و مطالبى است در حالى كه بكاء و گريه مفهوم عامى دارد .\r\n","page_name":" 313 ","page_number":313},
  {"content":"\r\n\r\nجملهء « ضربوا منهم في غمرة جهالة » اشاره به غرق‌شدن آنها در درياى جهالت است و « ضرب » به قرينه آخر اين جمله ، همان معناى غرق‌شدن را مىرساند .\r\nو جملهء « تطؤون في هامهم » اشاره به اين است كه هنگامى كه بدنهاى انسانها مىپوسد و خاك مىشود بر اثر عوامل مختلف ، همچون باد و باران و سيلاب و زيرورو شدن زمين بوسيلهء انسانها ، آن خاكها به روى زمين منتقل مىشود و اين انسانهاى غافل از روى آن مىگذرند و نمىدانند چه مىكنند و ذكر « هام » ( فرق سر ) براى اين است كه مهم‌ترين جاى بدن انسان ، جمجمهء اوست و گرنه تمام اجساد خاك شده زير پاى عابران است .\r\nجملهء « تستنبتون في أجسادهم » اشاره به اين است كه زارعان ، بذرافشانى به روى زمينهايى مىكنند كه آميخته با خاك جسدهاى پيشينيان است و با اين حال در خواب غفلتند .\r\nجملهء « ترتعون فيما لفظوا » گاه به آن معنا كه در بالا گفتيم تفسير شده ( ترتعون به معناى بهره گرفتن و لفظوا به معناى ترك كردن ) و گاه گفته‌اند كه از اجساد آنها ، اجزايى پراكنده مىشود و باغبانها ناآگاهانه نهال بر آن مىنشانند و از ميوه‌هاى آن بهره مىگيرند .\r\nجملهء « تسكنون فيما خرّبوا » ممكن است اشاره به اين باشد كه آنها مدتى در اين خانه‌هاى زيبا زندگى كردند و پس از آنكه رو به ويرانى گذارد آن را رها كردند و به زير خاك رفتند و شما در آن ساكن شديد و بعضى از شارحان ، جملهء « خربوا » را به معناى خالى شدن از ساكنان تفسير كرده‌اند ، اين احتمال نيز داده شده كه منظور خراب بودن خانه‌ها به علّت ترك ذكر خدا و عبادت بوده همان‌گونه كه عمران و آبادى را در آيهء شريفهء  « إِنَّما يَعْمُرُ مَساجِدَ اللَّهِ »  « 1 » به عمران و\r\n\r\n\r\n","description":"","footnote":"\r\n( 1 ) . توبه ، آيهء 18 .\r\n","page_name":" 314 ","page_number":314},
  {"content":"\r\n\r\nآبادى با ذكر و عبادت خدا تفسير كرده‌اند .\r\nآرى ! آنها حق اين مساكن را ادا نكردند و با غرور و غفلت و فراموش كردن ذكر خدا عملا آن را تخريب نمودند ، هرچند به ظاهر آباد بود و به دست غافلان همچون خود سپردند و رفتند .\r\nجملهء « و إنّما الأيّام بينكم و بينهم بواك » اشارهء لطيفى به اين نكته است كه شما براى مردگان و از دست رفتگان اشك مىريزيد و ناله سر مىدهيد ؛ ولى روزگار بر شما مىگريد و نوحه‌گرى مىكند كه چقدر از سرنوشت خود غافل و بىخبريد و فراموش مىكنيد كه خودتان نيز بايد اين مسير را به زودى طى كنيد .\r\n* * *\r\n\r\n","description":"","footnote":"","page_name":" 315 ","page_number":315},
  {"content":"\r\n . \r\n","description":"","footnote":"","page_name":" 316 ","page_number":316},
  {"content":"\r\n\r\n\r\nبخش دوم\r\nأولئكم سلف غايتكم ، و فرّاط مناهلكم ، الّذين كانت لهم مقاوم العزّ ، و حلبات الفخر ، ملوكا و سوقا . سلكوا في بطون البرزخ سبيلا سلّطت الأرض عليهم فيه ، فأكلت من لحومهم ، و شربت من دمائهم ؛ فأصبحوا في فجوات قبورهم جمادا لا ينمون ، و ضمارا لا يوجدون ؛ لا يفزعهم ورود الأهوال ، و لا يحزنهم تنكّر الأحوال ، و لا يحفلون بالرّواجف ، و لا يأذنون للقواصف . غيّبا لا ينتظرون ، و شهودا لا يحضرون ، و إنّما كانوا جميعا فتشتّتوا ، و آلافا فافترقوا ، و ما عن طول عهدهم ، و لا بعد محلّهم ، عميّت أخبارهم ، و صمّت ديارهم ، و لكنّهم سقوا كأسا بدّلتهم بالنّطق خرسا ، و بالسّمع صمما ، و بالحركات سكونا ، فكأنّهم في ارتجال الصّفة صرعى سبات . جيران لا يتأنّسون ، و أحبّاء لا يتزاورون . بليّت بينهم عرا التّعارف ، و انقطعت منهم أسباب الإخاء ، فكلّهم وحيد و هم جميع ، و بجانب الهجر و هم أخلّاء ، لا يتعارفون لليل صباحا ، و لا لنهار مساء .\r\nأيّ الجديدين ظعنوا فيه كان عليهم سرمدا ، شاهدوا من أخطار دارهم أفظع ممّا خافوا ، و رأوا من آياتها أعظم ممّا قدّروا ، فكلتا الغايتين مدّت لهم إلى مباءة ، فاتت مبالغ الخوف و الرّجاء . فلو كانوا ينطقون بها لعيّوا بصفة ما شاهدوا و ما عاينوا .\r\n\r\nترجمه\r\nآنها پيش از شما به كام مرگ كه سرنوشت نهايى همه شماست فرورفتند و قبل از شما به اين آبشخور وارد شدند . همانها كه صاحب مقامات عزّت و\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nمركبهاى افتخار بودند ؛ گروهى سلاطين و گروهى رعايا . ( آرى ! ) آنها همه درون قبرها خزيده‌اند و زمين در آنجا بر آنها مسلّط شد ؛ از گوشتهايشان خورد و از خونهايشان نوشيد . در حفره‌هاى گور خويش به صورت جمادى درآمده‌اند كه هرگز نموّى ندارند و ناپيدايانى كه اميد يافت شدنشان نيست . حوادث هراس‌انگيز هرگز آنها را در وحشت فرونمىبرد و دگرگونى حالات ، آنان را اندوهگين نمىسازد . به زلزله‌ها و لرزه‌ها اعتنايى ندارند و به صداهاى وحشتناك گوش فرانمىدهند . غايبانى هستند كه انتظار بازگشتشان نيست و شاهدانى كه هرگز حضور ندارند . آنها جمع بودند و پراكنده شدند و با يكديگر الفت داشتند و جدا گشتند . اگر اخبارشان به دست فراموشى سپرده شده و خانه‌هايشان در سكوت فرورفته ، بر اثر طول زمان و دورى از محل سكونت نيست ، بلكه جامى به آنها نوشانده شده كه به جاى سخن گفتن گنگ بودن و به جاى شنوايى كر شدن را به آنها داده و حركاتشان به سكون مبدّل شده است و در نگاه اوّل گمان مىبرى كه همگى افتاده‌اند و به خواب فرورفته‌اند ( امّا چنين نيست ) . آنان همسايگانى هستند كه با يكديگر انس نمىگيرند و دوستانى كه به ديدار هم نمىروند . رشته‌هاى شناسايى در ميان آنها كهنه شده و اسباب برادرى ، قطع گرديده است . با اينكه همه جمع‌اند ولى تنهايند ! و با اينكه دوستند از يكديگر دورند ! نه براى شب صبحگاهى مىشناسند و نه براى روز ، شامگاهى . ( آرى ! ) شب يا روزى كه رخت سفر مرگ در آن بسته و از آن كوچ كرده‌اند براى آنها جاودان خواهد بود . آنها خطرات آن جهان را وحشتناك‌تر از آنچه مىترسيدند يافتند و آيات و نشانه‌هاى ( پاداش و ثواب ) را بزرگترين از آنچه مىپنداشتند ، مشاهده كردند و براى وصول به هريك از اين دو نتيجهء نهايى ( بهشت يا دوزخ ) تا رسيدن به قرارگاهشان مهلت داده شدند و عالمى از بيم و اميد براى آنها فراهم ساخته كه اگر قادر بر سخن گفتن بودند از وصف آنچه در آنجا ( از عذاب الهى ) مشاهده كرده‌اند يا ( از نعمتهاى عظيم خداوند ) ديده‌اند عاجز مىماندند .\r\n\r\n","description":"","footnote":"","page_name":" 318 ","page_number":318},
  {"content":"\r\n\r\n\r\nشرح و تفسير عالم عجيب پس از مرگ\r\nامام عليه السّلام بعد از ملامت شديد و سرزنش كسانى كه به قبور پيشينيان و اجساد متلاشى شده نياكانشان افتخار مىكنند ، به بيان اين نكته مىپردازد كه سرنوشت آنها مىتواند درس عبرت و اندرز تكان‌دهنده‌اى براى بازماندگان باشد ، مىفرمايد : « آنها پيش از شما به كام مرگ كه سرنوشت نهايى شماست فرورفتند و قبل از شما به اين آبشخور وارد شدند ؛ همانها كه صاحب مقامات عزّت و مركّبهاى افتخار بودند ؛ گروهى سلاطين و گروهى رعايا » ؛ ( أولئكم سلف غايتكم ، « 1 » و فراط « 2 » مناهلكم « 3 » ، الّذين كانت لهم مقاوم « 4 » العزّ ، و حلبات « 5 » الفخر ، ملوكا و سوقا « 6 » ) .\r\nتعبير به « سلف غايتكم » اشاره به اين است كه آنها به نقطهء پايان زندگى كه همان مرگ است ، پيش از شما رسيده‌اند ، و خلف بايد حال خود را با توجّه به سرنوشت سلف دريابد و عبرت گيرد .\r\nتعبير به « فرّاط مناهلكم » اشاره به اين است كه گويى همهء انسانها در يك قافله به سوى قبرها در حركتند ، گروهى در پيشاپيش اين قافله و گروهى در پشت‌سر آنها حركت مىكنند .\r\n\r\n\r\n","description":"","footnote":"\r\n( 1 ) . « غايت » به معناى نهايت و در اينجا به معناى مرگ است .\r\n( 2 ) . « فرّاط » از ريشهء « فرط » بر وزن « شرط » به معناى سرعت كردن و عجله نمودن است و « فراط » جمع « فارط » غالبا به كسانى گفته مىشود كه در پيشاپيش قافله حركت مىكنند تا محل آب را شناسايى كنند سپس به تمام كسانى كه پيشگام در امرى هستند ، اطلاق شده است .\r\n( 3 ) . « مناهل » جمع « منهل » از ريشهء « نهل » بر وزن « اهل » به معناى نوشيدن نخستين گرفته شده و « منهل » به جايى گفته مىشود كه از آنجا مىتوان از آب نهر استفاده كرد .\r\n( 4 ) . « مقاوم » جمع « مقام » است و بعضى آن را جمع « مقامه » دانسته‌اند و هردو به معناى مجلس است .\r\n( 5 ) . « حلبات » جمع « حلبه » بر وزن « دفعه » به معناى اسبهايى است كه براى مسابقه گردآورى مىشوند .\r\n( 6 ) . « سوق » جمع « سوقه » بر وزن « روزه » به معناى رعيّت و تودهء مردم است و از ريشهء « سوق » بر وزن « فوق » گرفته شده ؛ زيرا زمامداران آنها را به سوى اهداف مورد نظر پيش مىرانند .\r\n","page_name":" 319 ","page_number":319},
  {"content":"\r\n\r\nتعبير به « مقاوم العزّ » اشاره براين است كه صاحب قدرتها نيز اين راه را مانند ديگران بايد بپيمايند .\r\nدر جملهء « و حلبات الفخر » مردم را تشبيه به گروههايى مىكند كه در يك سلسله مسابقات عظيم و گسترده براى كسب افتخار بيشتر شركت كرده‌اند ، امام عليه السّلام مىفرمايد : همهء آنها نيز سرانجام به منزلگاهى مىرسند كه نامش قبر است .\r\nسرانجام در يك كلمه مىفرمايد : « ملوكا و سوقا » هم پادشاهان مىروند و هم رعايا .\r\nسپس براى توضيح بيشتر مىفرمايد : « آنها درون قبرها خزيده‌اند و زمين در آنجا بر آنها مسلّط شد . از گوشتهايشان خورد و از خونهايشان نوشيد » ؛ ( سلكوا في بطون البرزخ سبيلا سلّطت الأرض عليهم فيه ، فأكلت من لحومهم ، و شربت من دمائهم ) .\r\nبرزخ گرچه معمولا بر عالمى اطلاق مىشود كه واسطه ميان دنيا و آخرت است همان‌گونه كه قرآن مجيد مىفرمايد :  « وَ مِنْ وَرائِهِمْ بَرْزَخٌ إِلى يَوْمِ يُبْعَثُونَ »  « 1 » ولى برزخ در اينجا به معناى قبر است به قرينهء جمله‌هايى كه بعد از آن آمده است همان‌گونه كه در حديثى از امام صادق عليه السّلام نيز آمده است : « البرزخ القبر » « 2 » البتّه قبر نيز گاه به معناى مادى آن است ؛ مانند آنچه در اين خطبه آمده است و گاه به معناى غير مادى آن ؛ مانند آنچه در حديث مشهور آمده است : « القبر إمّا روضة من رياض الجنّة او حفرة من حفر النّيران ؛ قبر يا باغى از باغهاى بهشت است يا حفره‌اى از حفره‌هاى دوزخ » . « 3 »\r\nسپس در توضيح بيشتر مىفرمايد : « آنها در حفره‌هاى گور خويش به صورت جمادى درآمده‌اند كه هرگز نموّى ندارند و ناپيدايانى كه اميد يافت شدنشان\r\n\r\n\r\n","description":"","footnote":"\r\n( 1 ) . مؤمنون ، آيهء 100 .\r\n( 2 ) . بحارالانوار ، ج 6 ، ص 217 .\r\n( 3 ) . همان ، ص 214 و صحيح ترمذى ، ج 4 ، كتاب صفة القيامة ، باب 26 ، ح 2460 .\r\n","page_name":" 320 ","page_number":320},
  {"content":"\r\n\r\nنيست . حوادث هراس‌انگيز هرگز آنها را در وحشت فرونمىبرد و دگرگونى حالات ، آنان را اندوهگين نمىسازد به زلزله‌ها و لرزه‌ها اعتنايى ندارند و به صداهاى وحشتناكى گوش فرانمىدهند ( و در يك كلمه هيچ‌گونه احساسى در برابر هيچ حادثه‌اى ندارند ، زيرا مردگانى فاقد روحند و جسمى بىجان ) . غايبانى هستند كه انتظار بازگشتشان نيست و شاهدانى كه هرگز حضور ندارند . آنها جمع بودند و پراكنده شدند و با يكديگر الفت داشتند و جدا گشتند » ؛ ( فأصبحوا في فجوات « 1 » قبورهم جمادا لا ينمون ، و ضمارا « 2 » لا يوجدون ؛ لا يفزعهم ورود الأهوال ، و لا يحزنهم تنكّر الأحوال ، و لا يحفلون « 3 » بالرّواجف « 4 » ، و لا يأذنون للقواصف « 5 » .\r\nغيّبا لا ينتظرون ، و شهودا لا يحضرون ، و إنّما كانوا جميعا فتشتّتوا ، و آلافا « 6 » فافترقوا ) .\r\nآنچه در اين عبارات تكان دهنده آمده است اشاره به ظاهر جسم مردگان است ، هرچند روح آنها در عالم ديگر داراى هرگونه احساس ، هول و ترس ، غم و اندوه مىباشد .\r\nآرى در يك لحظه ، انسان هوشيار و خندان يا غمگين و با نشاط يا محزون و پراحساس و پرتحرّك ، ناگهان چشم از دنيا مىپوشد و همه ظواهر و آثار حيات برچيده مىشود به‌گونه‌اى كه با قطعه سنگ بىروحى هيچ تفاوتى ندارد .\r\n\r\n\r\n","description":"","footnote":"\r\n( 1 ) . « فجوات » جمع « فجوه » به معناى محل وسيع و گشاده است و به معناى فراخى و گشادگى ميان دو شيء نيز آمده است و در اينجا اشاره به شكاف قبرهاست .\r\n( 2 ) . « ضمار » در اصل به معناى غائب يا بدهى و مالى است كه چندان اميد بازگشت آن نيست و از ريشهء « ضمر » بر وزن « امر » به معناى پنهان شدن گرفته شده است .\r\n( 3 ) . « يحفلون » از ريشهء « حفول » به معناى جمع شدن افراد گرفته شده است و نيز به معناى اعتنا كردن به چيزى آمده است و « لا يحفلون » در جملهء بالا به همين معناست يعنى اعتنا نمىكنند .\r\n( 4 ) . « رواجف » جمع « راجفه » به معناى لرزاننده و تكان‌دهنده است و از ريشهء « رجف » بر وزن « ربط » به معناى اضطراب و لرزش شديد گرفته شده است .\r\n( 5 ) . « قواصف » جمع « قاصف » به معناى باد و طوفان شكننده است و از ريشهء « قصف » بر وزن « وصف » به معناى شكستن گرفته شده است .\r\n( 6 ) . « آلاف » جمع « اليف » به معناى كسى است كه به چيزى دل بسته و از ريشهء « الفت » گرفته شده است .\r\n","page_name":" 321 ","page_number":321},
  {"content":"\r\n\r\nسپس امام عليه السّلام به نكتهء ديگرى در اين زمينه اشاره كرده ، مىفرمايد : « اگر اخبارشان به دست فراموشى سپرده شده و خانه‌هايشان در سكوت فرورفته ، بر اثر طول زمان و دورى از محل سكونت نيست ، بلكه جامى به آنها نوشانده شده كه به جاى سخن گفتن گنگ بودن و به جاى شنوايى كر شدن را به آنها داده و حركاتشان به سكون مبدّل شده است و در نگاه اوّل چنين پندارى كه همگى افتاده‌اند و به خواب فرورفته‌اند » ؛ ( و ما عن طول عهدهم ، و لا بعد محلّهم ، عميّت أخبارهم ، و صمّت ديارهم ، و لكنّهم سقوا كأسا بدّلتهم بالنّطق خرسا ، و بالسّمع صمما ، و بالحركات سكونا ، فكأنّهم في ارتجال « 1 » الصّفة صرعى « 2 » سبات « 3 » ) .\r\nچه تعبير گويا و تكان‌دهنده‌اى و چه گفتار بيدارگر و هوشيار كننده‌اى ! آرى ! آنها چنان فراموش شدند كه گويى قرنها با ما فاصله داشتند و چنان خانه‌هاى آنها خاموش است كه گويى ساليان دراز آن رخت بربستند ، در حالى كه گاه در يك لحظهء كوتاه ، جام مرگ را نوشيدند و همه‌چيز پايان گرفت .\r\nسپس امام در تعبيرات پرمعنا و تكان‌دهندهء ديگرى مىافزايد : « آنان همسايگانى هستند كه با يكديگر انس نمىگيرند و دوستانى كه به ديدار هم نمىروند . رشته‌هاى شناسايى در ميان آنها كهنه شده و اسباب برادرى ، قطع گرديده است . با اينكه همه جمع‌اند ولى تنهايند و با اينكه دوستند از يكديگر دورند . نه براى شب صبحگاهى مىشناسند و نه براى روز ، شامگاهى . ( آرى ! ) شب يا روزى كه رخت سفر مرگ در آن بسته و از آن كوچ كرده‌اند براى آنها جاودان خواهد بود » ؛ ( جيران لا يتأنّسون ، و أحبّاء لا يتزاورون . بليت بينهم عرا « 4 »\r\n\r\n\r\n","description":"","footnote":"\r\n( 1 ) . « ارتجال » به معناى بيان مطلبى بدون مطالعهء قبلى است و از ريشهء « رجل » بر وزن « اجر » به معناى راه رفتن با پاست و از آنجا كه افراد ابداع كنندهء مطلبى گويى با پاى خود راه مىروند بر اين معنا اطلاق شده است .\r\n( 2 ) . « صرعى » جمع « صريع » به معناى شخص يا جنازه‌اى است كه بر زمين افكنده شده از جمع « صرع » بر وزن « فرع » به معناى بر زمين افكندن گرفته شده است .\r\n( 3 ) . « سبات » از ريشهء « سبت » در اصل به معناى قطع و بريدن است سپس به معناى تعطيل عمل براى استراحت آمده است و به همين جهت به خواب نيز « سبات » گفته مىشود .\r\n( 4 ) . « عرى » جمع « عروه » به معناى دستگيره است .\r\n","page_name":" 322 ","page_number":322},
  {"content":"\r\n\r\nالتّعارف ، و انقطعت منهم أسباب الإخاء ، فكلّهم وحيد و هم جميع ، و بجانب الهجر و هم أخلّاء ، لا يتعارفون لليل صباحا ، و لالنهار مساء . أيّ الجديدين ظعنوا فيه كان عليهم سرمدا ) .\r\nآرى ! همه چيز آنها با زندگان متفاوت است ؛ خانه‌هاى قبر آنها ديوار به ديوار يكديگر است بىآنكه از هم باخبر باشند يا به ديدار يكديگر بروند ؛ آنها در درون جمع خود تنهايند و در عين دوستى با يكديگر گويى از هم قهرند ؛ اگر در شب از دنيا رفتند هرگز طلوع صبح را نمىبينند و اگر در روز چشم از جهان فروبستند هرگز شب تاريكى نخواهند ديد و به گفتهء يكى از شعراى عرب :\r\n لابدّ من يوم بلا ليلة * أو ليلة تأتي بلا يوم \r\nسرانجام روزى خواهيم داشت بدون شب و يا شبى بدون روز .\r\nسپس امام عليه السّلام به بخش ديگرى از حالات مردگان و ارواح آنها هنگام مشاهدهء عذاب الهى يا پاداشهاى عظيم او اشاره كرده ، مىفرمايد : « آنها خطرات آن جهان را وحشتناك‌تر از آنچه مىترسيدند يافتند و آيات و نشانه‌هاى ( پاداش و ثواب ) را بزرگتر از آنچه مىپنداشتند ، مشاهده كردند و براى وصول به هريك از اين دو نتيجه نهايى ( بهشت يا دوزخ ) تا رسيدن به قرارگاهشان مهلت داده شدند و عالمى از بيم و اميد براى آنها فراهم ساخته كه اگر قادر بر سخن گفتن بودند از وصف آنچه در آنجا ( از عذاب الهى ) مشاهده كرده‌اند يا ( از نعمتهاى عظيم خداوند ) ديده‌اند عاجز مىماندند » ؛ ( شاهدوا من أخطار دارهم أفظع « 1 » ممّا خافوا ، و رأوا من آياتها أعظم ممّا قدّروا ، فكلتا الغايتين مدّت لهم إلى مباءة « 2 » ، فاتت مبالغ الخوف و الرّجاء . فلو كانوا ينطقون بها لعيّوا « 3 » بصفة ما شاهدوا و ما عاينوا ) .\r\n\r\n\r\n","description":"","footnote":"\r\n( 1 ) . « افظع » از ريشهء « فظع » بر وزن « جزع » به معناى بزرگ شمردن و وحشت كردن گرفته شده است .\r\n( 2 ) . « مباءه » به معناى منزلگاه است و در اصل به معناى محلى است كه شتر به آنجا بازگشت مىكند از ريشهء « بواء » بر وزن « دواء » به معناى بازگشت كردن و منزل گرفته شده است .\r\n( 3 ) . « عيّوا » از ريشهء « عىّ » بر وزن « حىّ » به معناى عجز و ناتوانى است .\r\n","page_name":" 323 ","page_number":323},
  {"content":"\r\n\r\nدر واقع آنچه امام عليه السّلام در اينجا بيان فرموده همان چيزى است كه در خطبهء 114 از نهج البلاغه با صراحت آمده است و مىفرمايد : « كلّ شىء من الدّنيا سماعه أعظم من عيانه و كلّ شىء من الآخرة عيانه أعظم من سماعه ؛ هرچيزى از دنيا ، شنيدنش بزرگتر از ديدن آن است ( و دور نمايش ، دل‌انگيزتر از آن است كه با چشم از نزديك ديده مىشود ) و هرچيزى از آخرت ، ديدنش عظيم‌تر از شنيدن مىباشد .\r\nدليل آن هم روشن است ، زيرا جهان آخرت ، بسيار وسيع‌تر و گسترده‌تر است تا آنجا كه آن را در مقايسه با دنيا همچون دنيا با عالم جنين و رحم مادر دانسته‌اند .\r\n* * *\r\n\r\n","description":"","footnote":"","page_name":" 324 ","page_number":324},
  {"content":"\r\n\r\n\r\nبخش سوم\r\nو لئن عميت آثارهم ، و انقطعت أخبارهم ، لقد رجعت فيهم أبصار العبر ، و سمعت عنهم آذان العقول ، و تكلّموا من غير جهات النّطق ، فقالوا :\r\nكلحت الوجوه النّواضر ، و خوت الأجسام النّواعم ، و لبسنا أهدام البلى ، و تكاءدنا ضيق المنضجع ، و توارثنا الوحشة ، و تهكّمت علينا الرّبوع الصّموت ، فانمحت محاسن أجسادنا ، و تنكّرت معارف صورنا ، و طالت في مساكن الوحشة إقامتنا ؛ و لم نجد من كرب فرجا ، و لا من ضيق متّسعا ! فلو مثّلتهم بعقلك ، أو كشف عنهم محجوب الغطاء لك ، و قد ارتسخت أسماعهم بالهوامّ فاستكّت ، و اكتحلت أبصارهم بالتّراب فخسفت ، و تقطّعت الألسنة في أفواههم بعد ذلاقتها ، و همدت القلوب في صدورهم بعد يقظتها ، و عاث في كلّ جارحة منهم جديد بلى سمّجها و سهّل طرق الافة إليها ، مستسلمات فلا أيد تدفع ، و لا قلوب تجزع ، لرأيت أشجان قلوب ، و أقذاء عيون ، لهم في كلّ فظاعة صفة حال لا تنتقل ، و غمرة لا تنجلي .\r\n\r\nترجمه\r\nهرچند آثارشان محو شده و اخبارشان منقطع گشته ؛ ولى چشمان عبرت‌بين آنان را مىبيند و گوشهاى عقل گفتارشان را مىشنود . ( آرى ! ) آنها سخن مىگويند ؛ ولى نه از طريق زبان ، آنها ( با زبان حال ) مىگويند : چهره‌هاى خرم و زيباى ما زشت و پژمرده شد و بدنهاى نرم و نازك ( كه در ناز و نعمت پرورش يافته بود ) بر زمين افتاد و از هم متلاشى گشت ، لباس كهنگى و فرسودگى بر تن پوشيديم و تنگى قبر ، سخت ما را در فشار قرار داد . وحشت و ترس را از\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nيكديگر به ارث برده‌ايم و خانه‌هاى خاموش قبر بر ما فروريخته است .\r\nزيباييهاى بدنهاى ما محو شده و نشانه‌هاى شناسايى چهرهء ما دگرگون گشته ، اقامت ما در اين خانه‌هاى وحشت ، طولانى شده نه از اين درد و رنج ، فرجى يافته‌ايم و نه از تنگى قبر ، گشايشى . اگر با عقل خود آنها را در نظر خويش ، مجسم سازى يا پرده‌هاى كنار رود و با چشم خود آنها را ببينى درحالىكه گوشهاى آنها را حشرات خورده‌اند و از كار افتاده و بر چشمهايشان سرمه خاك كشيده شده و ( در كاسه ) فرورفته ، زبانهايى كه با سرعت و فصاحت سخن مىگفتند پاره‌پاره شده ، قلبها در سينه‌هاى آنها پس از بيدارى خاموش گشته و در هريك از اعضاى آنان پوسيدگى تازه‌اى آشكار شده و آن را زشت و بدمنظر ساخته و راه آفات را به سوى آن به آسانى گشوده درحالىكه همهء آنها در برابر اين امور تسليمند . نه دستى براى دفاع وجود دارد و نه قلبى براى جزع و بىتابى ( و ناله سر دادن ) ( آرى اگر حال آنها را در نظر خود مجسم سازى ) قلبهايى پر از غم و چشمهايى پر خاشاك را مىبينى ( كه بر آنها نوحه‌گرى مىكنند و از همه مصيبت‌بارتر اينكه ) آنها در هر شدت و سختى ، حالات ناراحت كننده‌اى دارند كه هرگز دگرگون نمىشود ( و به سوى خوبى نمىگرايد ) و بلاى فراگيرى دارند كه هيچ گاه بر طرف نمىگردد .\r\n\r\nشرح و تفسير شرح حال خفتگان در خاك !\r\nامام عليه السّلام در اين بخش از خطبه ، وضع مردگان و خفتگان قبور را با بيان رسا و تكان دهندهء ديگرى شرح مىدهد و مىفرمايد : « هر چند آثارشان محو شده و اخبارشان منقطع گشته ؛ ولى چشمان عبرت بين آنان را مىبيند و گوشهاى عقل گفتارشان را مىشنود . ( آرى ! ) آنها سخن مىگويند ؛ ولى نه از طريق زبان » ؛ ( و لئن\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nعميت آثارهم ، و انقطعت أخبارهم ، لقد رجعت فيهم أبصار العبر ، و سمعت عنهم آذان العقول ، و تكلّموا من غير جهات النّطق ) .\r\nدر واقع امام عليه السّلام در اين عبارت به دو نكته اشاره مىفرمايد : نخست اينكه خبر گرفتن از آنان از طرق عادى ( مانند چشم گوش ) نيست ، بلكه از راههاى عميق‌تر و قوىتر است از طريق چشم دل و گوش عقل ، همچنين سخن گفتن آنها نيز با زبان قال نيست ، بلكه با زبان حال است كه آثارش بسيار عميق‌تر است ، زيرا زبان قال ممكن است آميخته با دروغ باشد ، ولى زبان حال هيچ گاه دروغ نمىگويد .\r\nاكنون ببينيم آنها با زبان حال چه مىگويند ؟ امام عليه السّلام سخن آنها را چنين بيان مىكند : « آنها مىگويند : چهره‌هاى خرم و زيباى ما زشت و پژمرده شد و بدنهاى نرم و نازك ( كه در ناز و نعمت پرورش يافته بود ) بر زمين افتاد و از هم متلاشى شد ، لباس كهنگى و فرسودگى بر تن پوشيديم و تنگى قبر ، سخت ما را در فشار قرار داد . وحشت و ترس را از يكديگر به ارث برده‌ايم و خانه‌هاى خاموش قبر بر ما فروريخته است » ؛ ( فقالوا : كلحت « 1 » الوجوه النّواضر « 2 » ، و خوت « 3 » الأجسام النّواعم ، و لبسنا أهدام « 4 » البلى ، و تكاءدنا « 5 » ضيق المضجع ، و توارثنا الوحشة ، و تهكّمت « 6 » علينا الرّبوع الصّموت « 7 » ) .\r\nآرى ! آنها گاه از سرنوشت بدنهايشان سخن مىگويند و گاه از جايگاهايشان .\r\nبدنها نخست پژمرده ، چهره‌ها در هم كشيده ، سپس از هم متلاشى شده و\r\n\r\n\r\n","description":"","footnote":"\r\n( 1 ) . « كلحت » از ريشهء « كلوح » بر وزن « طلوع » به معناى چين و چروك برداشتن و چهره عبوس كردن و در هم كشيدن گرفته شده است .\r\n( 2 ) . « نواضر » از ريشهء « نضرة » بر وزن « دفعة » به معناى خرمى و شادابى و شكوفايى گرفته شده است .\r\n( 3 ) . « خوت » از ريشهء « خواء » به معناى فروريختن و از هم متلاشى شدن است .\r\n( 4 ) . « اهدام » جمع « هدم » بر وزن « حرص » به معناى لباس كهنه وصله‌دار است .\r\n( 5 ) . « تكائدنا » از « تكائد » به معناى مشقت بار شدن گرفته شده و ريشهء آن « كآد » بر وزن « رعد » است .\r\n( 6 ) . « تهكمت » از « تهكّم » به معناى سقوط در چاه و مانند آن و يا فروريختن و ويران شدن است .\r\n( 7 ) . « صموت » به معناى خاموش شدن و لب فروبستن است و در عبارت بالا مصدرى است كه معناى وصفى دارد .\r\n","page_name":" 327 ","page_number":327},
  {"content":"\r\n\r\nسرانجام پوسيده و خاك شده است . قبرها تنگ و تاريك و سرد و خاموش است و امواج وحشت آنها را در بر گرفته و همگى در سكوت فرورفته‌اند .\r\nسپس مىافزايد : « زيباييهاى بدنهاى ما محو شده و نشانه‌هاى شناسايى چهرهء ما دگرگون گشته ، اقامت ما در اين خانه‌هاى وحشت ، طولانى شده نه از اين درد و رنج ، فرجى يافته‌ايم و نه از تنگى قبر ، گشايشى » ؛ ( فانمحت محاسن أجسادنا ، و تنكّرت معارف صورنا ، و طالت في مساكن الوحشة إقامتنا ؛ و لم نجد من كرب فرجا ، و لا من ضيق متّسعا ! ) .\r\nآرى ! صورتهايى كه در حال حيات بسيار زيبا و شناخته شده بود و منزلگاههايى كه وسيع و زيبا و راحت بود ، با فرارسيدن مرگ دگرگون مىشود ، آن منزلگاه زيبا و فراخ به خانهء تنگ و تاريك قبر مبدل مىگردد ، و آن صورتهاى زيبا بعد از چند صباحى نه تنها طراوت و شادابى و جمال خود را از دست مىدهد ، بلكه به صورت بسيار وحشتناكى در مىآيد .\r\nبه همين دليل پيغمبر اكرم صلّى اللّه عليه و إله در گفتار كوتاه و تكان دهنده‌اى مىفرمايد : « ما رأيت منظرا إلّا و القبر أفضع منه ؛ من هيچ منظره وحشتناكى را نديدم مگر اينكه قبر از آن وحشتناكتر است » . « 1 »\r\nسپس امام عليه السّلام با تعبيرات زنده‌اى سعى مىكند وضع حالات آنها را در قبر براى مخاطبان خود كاملا آشكار كند : « اگر با عقل خود آنها را در نظر خويش ، مجسم سازى ، يا پرده‌ها كنار رود و با چشم خود آنها را ببينى ، در حالى كه گوشهاى آنها را حشرات خورده‌اند و از كار افتاده ، و بر چشمهايشان سرمه خاك كشيده شده و ( در كاسه ) فرو رفته ، زبانهايى كه با سرعت و فصاحت سخن مىگفتند پاره پاره شده ، قلبها در سينه‌هاى آنها پس از بيدارى خاموش گشته است و در هر يك از اعضاى آنان پوسيدگى تازه‌اى آشكار شده و آن را زشت و\r\n\r\n\r\n","description":"","footnote":"\r\n( 1 ) . سنن ترمذى ، ج 3 ، ص 379 ؛ ميزان الحكمه ، مادهء « قبر » ، ح 16251 .\r\n","page_name":" 328 ","page_number":328},
  {"content":"\r\n\r\nبد منظر ساخته و راه آفات را به سوى آن به آسانى گشوده است در حالىكه همهء آنها ( در برابر اين امور ) تسليم‌اند . نه دستى براى دفاع وجود دارد و نه قلبى براى جزع و بىتابى ( و ناله سردادن ) . ( آرى اگر حال آنها را اين گونه در نظر خود مجسم سازى ) قلبهايى پر از غم و چشمهايى پر از غم و چشمهايى پر خاشاك را مىبينى ( كه بر آنها نوحه‌گرى مىكنند ) » ؛ ( فلو مثّلتهم بعقلك ، أو كشف عنهم محجوب الغطاء لك ، و قد ارتسخت « 1 » أسماعهم بالهوامّ « 2 » فاستكّت « 3 » ، و اكتحلت أبصارهم بالتّراب فخسفت ، و تقطّعت الألسنة في أفواههم بعد ذلاقتها « 4 » ، و همدت « 5 » القلوب في صدورهم بعد يقظتها ، و عاث « 6 » في كلّ جارحة منهم جديد بلى « 7 » سمّجها « 8 » و سهّل طرق الآفة إليها ، مستسلمات فلا أيد تدفع ، و لا قلوب تجزع ، لرأيت أشجان « 9 » قلوب ، و أقذاء « 10 » عيون ) .\r\nدرست است كه با قبض روح تمام همهء از كار مىافتد ؛ ولى تا زمانى كه سالم است هنوز قابليتى در آن وجود دارد كه اگر فرضا روح به آن باز مىگشت فعال\r\n\r\n\r\n","description":"","footnote":"\r\n( 1 ) . « ارتسخت » از ريشهء « ارتساخ » به معناى ثابت شدن و فرورفتن از ريشهء « رسوخ » به معناى نفوذ كردن و جذب شدن گرفته شده است .\r\n( 2 ) . « هوام » جمع « هامة » به معناى حشرات داراى سمّ كشنده‌اى است ؛ مانند مار و گاه به هر نوع حشره اطلاق مىشود .\r\n( 3 ) . « استكت » از ريشهء « سكّ » بر وزن « حك » به معناى فروبستن گرفته شده است .\r\n( 4 ) . « ذلاقه » به معناى برّندگى و تيزى است ؛ سپس به معناى لسان و سرعت بيان به كار رفته است و خطيب ذلق به گوينده فصيح و سخنور گفته مىشود .\r\n( 5 ) . « همدت » از ريشهء « همود » بر وزن « سجود » در اصل به معناى خاموش شدن آتش است . سپس به معناى سكوت و سكون و از كار افتادن به كار رفته است .\r\n( 6 ) . « عاث » از ريشهء « عيث » بر وزن « حيف » به معناى فاسد كردن گرفته شده و به معناى تبذير و اتلاف نيز آمده است و در جملهء بالا همان معناى اوّل اراده شده است .\r\n( 7 ) . « جديد بلى » با توجّه به اينكه « جديد » به معناى نو و « بلى » به معناى كهنه است در عبارت بالا نوعى صناعت بديع به كار رفته كه دو ضد در كنار هم به صورت مضاف و مضاف اليه آمده و معناى آن پوسيدگى تازه است .\r\n( 8 ) . « سمجّ » از ريشهء « سماجت » به معناى ناهنجار بودن و نفرت انگيز شدن گرفته شده و « سمج » بر وزن « خشن » به كسانى گفته مىشود كه به طريقهء زشت و ناپسند چيزى را دنبال مىكنند .\r\n( 9 ) . « اشجان » جمع « شجن » بر وزن « كفن » به معناى غم و اندوه است .\r\n( 10 ) . « اقذاء » جمع « قذى » بر وزن « قبا » به معناى خار و خاشاك و اجسام كوچكى است كه در چشمش مىريزد و انسان را ناراحت مىكند كه ساعت به ساعت در بدن بىجان مردگان ظاهر مىشود .\r\n","page_name":" 329 ","page_number":329},
  {"content":"\r\n\r\nمىشد ؛ ولى پس از پوسيدن و متلاشى شدن ديگر هيچ كارايى ندارد ، و به همين دليل امام عليه السّلام مىفرمايد : حشرات گوش آنها را از كار مىاندازند و سرمهء خاك چشم آنان را و پاره شدن زبان نطق آنان را .\r\nآنگاه در تكميل اين سخن در يك جمله به صورت جمع‌بندى مىفرمايد :\r\n« آنها در هر شدّت و سختى حالات ناراحت كننده‌اى دارند كه هرگز دگرگون نمىشود ( و به سوى خوبى نمىگرايد ) و بلاى فراگيرى كه هيچ گاه بر طرف نمىگردد » ؛ ( لهم في كلّ فظاعة صفة حال لا تنقل ، و غمرة « 1 » لا تنجلي ) .\r\nاشاره به اينكه مصيبت بزرگ آنان اين است كه اين گرفتاريها زايل نمىشود ، بلكه روز به روز پيچيده‌تر مىگردد ؛ بدبختى آنان در اين است كه آينده روشنى در پيش رو ندارند هر چه زمان بگذرد بدن متلاشىتر و استخوانها پوسيده‌تر مىشود .\r\n* * *\r\n\r\n\r\n","description":"","footnote":"\r\n( 1 ) . « غمره » در اصل به معناى آبى است كه فراگير باشد و اشيايى را بپوشاند ؛ سپس به معناى هر امر فراگير شديد به كار رفته است .\r\n","page_name":" 330 ","page_number":330},
  {"content":"\r\n\r\n\r\nبخش چهارم\r\nفكم أكلت الأرض من عزيز جسد ، و أنيق لون ، كان في الدّنيا غذيّ ترف ، و ربيب شرف ! يتعلّل بالسّرور في ساعة حزنه ، و يفزّع إلى السّلوة إن مصيبة نزلت به ، ضنّا بغضارة عيشه ، و شحاحة بلهوه و لعبه ! فبيّنا هو يضحك إلى الدّنيا و تضحك إليه في ظلّ عيش غفول ، إذ وطيء الدّهر به حسكه و نقضت الأيّام قواه ، و نظرت إليه الحتوف من كثب فخالطه بثّ لا يعرفه ، و نجيّ همّ ما كان يجده ، و تولّدت فيه فترات علل ، آنس ما كان بصحّته ، ففزع إلى ما كان عوّده الاطبّاء من تسكين الحارّ بالقارّ ، و تحريك البارد بالحارّ ، فلم يطفىء ببارد إلّا ثوّر حرارة ، و لا حرّك بحارّ إلّا هيّج برودة ، و لا اعتدل بممازج لتلك الطّبائع إلّا أمدّ منها كلّ ذات داء ؛ حتّى فتر معلّله ، و ذهل ممرّضه ، و تعايا أهله بصفة دائه ، و خرسوا عن جواب السّائلين عنه ، و تنازعوا دونه شجيّ خبر يكتمونه : فقائل يقول : هو لمّا به ، و ممّن لهم إيّاب عافيته ، و مصبّر لهم على فقده ، يذكّرهم أسى الماضين من قبله . فبينا هو كذلك على جناح من فراق الدّنيا ، و ترك الأحبّة ، إذ عرض له عارض من غصصه ، فتحيّرت نوافذ فطنّته ، و يبست رطوبة لسانه ، فكم من مهمّ من جوابه عرفه فعيّ عن ردّه ، و دعاء مؤلم بقلبه سمعه فتصامّ عنه ، من كبير كان يعظّمه ، أو صغير كان يرحمه ! و إنّ للموت لغمرات هي أفظع من أن تستغرق بصفة ، أو تعتدل على عقول أهل الدّنيا .\r\n\r\nترجمه\r\nزمين‌ها ، چه بسيار ، اجساد نيرومند زيبا و خوش آب و رنگ را كه در\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nدنيا نازپرورده و نعمت بودند و پرورش يافته دامان احترام و شرف ، در كام خود فرو بردند ، همانها كه مىخواستند با سرور و خوشحالى غمها را از دل بزدايند و به هنگام فرارسيدن مصيبت براى از بين نرفتن طراوت زندگى و از دست ندادن سرگرميهاى آن به لذّت و خوشگذرانى پناه بردند . ( آرى ! ) در آن هنگام كه او به دنيا مىخنديد و دنيا نيز در سايه زندگى مرفه و غفلت‌زا بر او خنده مىزد ، ناگهان روزگار خارهاى جانگداز آلام و مصائب را در دل او فروكرد و گذشت روزگار قواى او را در هم شكست و عوامل مرگ از نزديك به او نظر افكند در نتيجه ، غم و اندوهى كه هرگز از آن آگاهى نداشت با او در آميخت و غصه‌هاى پنهانى كه حتى خيال آن را نمىكرد در وجودش راه يافت ، سستى بيماريها در او ظاهر شد در حالى كه به سلامت و تندرستى ، انس شديد داشت . در اين هنگام ، هراسان و ترسان به آنچه طبيبان او را به آن ، عادت داده بودند پناه برد كه حرارت را با برودت ، تسكين دهد و برودت را با حرارت تحريك كند ؛ ولى در چنين حالتى هيچ حرارتى را با عوامل برودت فروننشاند جز اينكه حرارت شعله‌ورتر شد و هيچ برودتى را با داروى حرارت زا تحريك نكرد جز اينكه برودت را به هيجان در آورد . براى اعتدال مزاج به هيچ معجونى پناه نبرد جز آنكه به سبب آن ، آماده بيمارى ديگرى شد . اين وضع همچنان ادامه يافت تا آنجا كه طبيب از درمانش ناتوان شد و پرستارش او را به فراموشى سپرد و خانواده‌اش از وصف بيمارى او خسته شدند و در پاسخ سؤال كنندگان فروماندند . آنها در كنار بيمار خود نشسته و درباره خبر ناگوارى كه تا آن وقت از او مكتوم مىداشتند آشكارا به گفتگو پرداختند . يكى مىگفت او را به حال خود رها كنيد ( كه رفتنى است ) ديگرى آرزوى بازگشت بهبود او را مىكرد و ( سومى ) آنان را به شكيبايى در فقدانش ، دعوت مىنمود و ( براى تحمّل اين مصيبت ) مصائب و اندوه گذشتگان را به يادشان مىآورد . در اين حال كه او در شرف فراق دنيا و ترك دوستان بود ،\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nناگهان عارضه‌اى گلوگير شد كه فهم و درك او را ناتوان ساخت و در حيرت و سرگردانى فروبرد و زبانش خشك شد . در اين هنگام به فكر وصايا و سؤالات مهم و لازمى مىافتد كه پاسخ آنها را مىدانست ؛ امّا چه سود كه زبانش از گفتن باز مانده است ، و سخنانى مىشنود كه قلب او را به درد مىآورد و مىخواهد جواب آنها را بگويد ؛ امّا قدرت ندارد ، از اين رو خود را به ناشنوايى مىزند همان سخنان و زخم زبانهايى كه گاه از شخص بزرگى صادر مىشود كه اين بيمار او را محترم مىشمرد يا از كوچكى كه در گذشته بر او ترحم مىكرده است .\r\n( به هر حال ) مرگ دشواريهايى دارد كه انسان را در خود غرق مىكند ، مشكلاتى كه هراس‌انگيزتر از آن است كه بتوان در قالب الفاظ ريخت يا انديشه‌هاى اهل دنيا آن را درك كند .\r\n\r\nشرح و تفسير دشوارىهاى مرگ كه در قالب الفاظ نمىگنجد\r\nامام عليه السّلام اين گويندهء تواناى فصيح بىنظير ، در آخرين بخش از اين خطبه ، باز از زواياى ديگر به مسئلهء مرگ و پايان زندگى و عوارض سخت آن اشاره كرده و آن را در چهار مرحله خلاصه مىكند ؛ نخست مىفرمايد : « چه بسيار ، زمين اجساد نيرومند زيبا و خوش آب و رنگ را كه در دنيا پرورده ناز و نعمت بودند و پرورش يافته احترام و شرف ، در كام خود فروبرد ، همانها كه مىخواستند با سرور و خوشحالى ، غمها را از دل بزدايند و به هنگام فرارسيدن مصيبت ، براى از بين نرفتن طراوت زندگى و از دست ندادن سرگرميهاى آن ، به لذت و خوشگذرانى پناه بردند » ؛ ( فكم أكلت الأرض من عزيز « 1 » جسد ، و أنيق « 2 » لون ، كان\r\n\r\n\r\n","description":"","footnote":"\r\n( 1 ) . « عزيز » در اصل به معناى قوى و شكست‌ناپذير است كه لازمهء آن ، نفى ذلّت از انسان است ؛ ولى معلوم نيست چرا بعضى از شارحان نهج البلاغه آن را به معناى با طراوت و زيبا تفسير كرده‌اند .\r\n( 2 ) . « انيق » به معناى زيبا و خوش آب و رنگ است .\r\n","page_name":" 333 ","page_number":333},
  {"content":"\r\n\r\nفي الدّنيا غذيّ « 1 » ترف ، و ربيب « 2 » شرف ! يتعلّل « 3 » بالسّرور في ساعة حزنه ، و يفزع إلى السّلوة « 4 » إن مصيبة نزلت به ، ضنّا « 5 » بغضارة « 6 » عيشه ، و شحاحة « 7 » بلهوه و لعبه ! ) .\r\nاين سخن اشارهء دقيقى به كسانى است كه آنچنان به ناز و نعمت و عيش و نوش دنيا عادت كرده‌اند كه به هنگام نزول مصيبتها و اندوهها سعى مىكنند خود را با انواع سرگرميها و لهو و لعب ، از آن دور دارند و آنچه را ممكن بود مايهء بيدارى و هوشيارى آنان گردد به فراموشى بسپارند و اين خود مصيبتى است بزرگ كه انسان به عوامل بيدارى و عوامل مستى و بىخبرى پناه برد ؛ ولى حوادث تلخ هرگز آنها را فراموش نمىكند و سرانجام زمين آنها را در كام خود فرو مىبرد .\r\n« ( آرى ) در آن هنگام كه او ( بر اثر ناز و نعمت ) به دنيا مىخنديد و دنيا نيز در سايهء زندگى مرفه و غفلت زا بر او خنده مىزد ، ناگهان روزگار خارهاى جانگداز آلام و مصائب را در دل او فروكرد و گذشت روزگار قواى او را در هم شكست و عوامل مرگ از نزديك به او نظر افكند ، در نتيجه غم و اندوهى كه هرگز از آن آگاهى نداشت با او در آميخت ، و غصه‌هاى پنهانى كه حتى خيال آن را نمىكرد در وجودش راه يافت . سستى بيماريها در او ظاهر شد در حالى كه به سلامت و تندرستى ، انس شديد داشت » ؛ ( فبيّنا هو يضحك إلى الدّنيا و تضحك إليه في ظلّ\r\n\r\n\r\n","description":"","footnote":"\r\n( 1 ) . « غذىّ » از ريشهء « غذاء » به معناى طعام گرفته شده و « غذىّ ترف » با توجّه با اينكه « ترف » به معناى ناز و نعمت است به اين معناست كه او با ناز و نعمت ، پرورش يافته است .\r\n( 2 ) . « ربيب » از ريشهء « ربّ » به معناى تربيت و تدبير گرفته شده ، بنابراين « ربيب شرف » يعنى كسى كه در دامان عزت و احترام پرورش يافته است .\r\n( 3 ) . « يتعلّل » از ريشهء « تعلّل » به معناى خود را به فراموشى زدن و سرگرم ساختن است .\r\n( 4 ) . « سلوة » به معناى زندگى آرام‌بخش است .\r\n( 5 ) . « ضنّ » به معناى بخل شديد است .\r\n( 6 ) . « غضارة عيش » به معناى زندگى پر نعمت است .\r\n( 7 ) . « شحاحة » به معناى بخل است و گاه گفته شده كه درجهء بالاى بخل محسوب مىشود . بخيل كسى است كه نسبت به آنچه در دست خود دارد بخل مىورزد ؛ امّا شحيح كسى است كه هم نسبت به آن و هم نسبت به آنچه در دست مردم است ، بخل دارد .\r\n","page_name":" 334 ","page_number":334},
  {"content":"\r\n\r\nعيش غفول « 1 » ؛ إذ وطيء الدّهر به حسكه « 2 » و نقضت الأيّام قواه ، و نظرت إليه الحتوف « 3 » من كثب « 4 » فخالطه بثّ « 5 » لا يعرفه ، و نجّي « 6 » همّ ما كان يجده ، و تولّدت فيه فترات علل ، آنس ما كان بصحّته ) .\r\nاشاره به اينكه هر چند اين بىخبران در برابر مصائب سعى دارند خود را به فراموشى بسپارند ، پيوسته بر دنيا خنده سر مىدهند و دنياى غافل كننده نيز بر آنها خندهء مستانه مىزند ؛ ولى ديرى نمىپايد كه در سرازيرى مرگ قرار مىگيرند ؛ قوا و نيروها يكى پس از ديگرى از بين مىرود ، چشمها كم نور ، گوشها سنگين ، استخوانها سست و پوك ، اعصاب خسته و ناتوان و انواع بيماريها به سوى او هجوم مىآورد و جهان نوحهء مرگ را در گوش آنها مىخواند .\r\nدر واقع امام عليه السّلام در اين بخش ، نخست به تحليل رفتن قوا و آشكار شدن انواع بيماريها به دنبال آن ، كه گام اوّل به سوى مرگ است اشاره فرمود . سپس به سراغ گام دوم مىرود كه مراجعهء پىدرپى و مكرّر به اطبا و گرفتن انواع داروها و بى تأثير بودن آنها است و مىفرمايد : « در اين هنگام ، هراسان و ترسان به آنچه طبيبان او را به آن عادت داده بودند پناه برد كه حرارت را با برودت تسكين دهد و برودت را با حرارت تحريك كند ؛ ولى در چنين حالتى هيچ حرارتى را با عوامل برودت فروننشاند جز اينكه حرارت شعله‌ورتر شد ، و هيچ برودتى را با داروى حرارت‌زا تحريك نكرد جز اينكه برودت را به هيجان در آورد . براى اعتدال مزاج به هيچ معجونى پناه نبرد جز آنكه به سبب آن آمادهء بيمارى ديگرى\r\n\r\n\r\n","description":"","footnote":"\r\n( 1 ) . « غفول » از ريشهء « غفلت » گرفته شده و به معناى غافل كننده و غفلت‌آور است .\r\n( 2 ) . « حسكه » از ريشهء « حسك » بر وزن « فدك » به معناى گياه خار دارى است كه انسان را سخت مىآزارد و به معناى عداوت و كينه نيز آمده و در اينجا منظور معناى اوّل است .\r\n( 3 ) . « حتوف » جمع « حتف » به معناى مرگ است .\r\n( 4 ) . « كثب » از ريشهء « كثب » بر وزن « كسب » به معناى نزديك شدن است .\r\n( 5 ) . « بثّ » به معناى اندوه شديد است . اين واژه به معناى گستردن و پراكنده كردن و منتشر ساختن نيز آمده و در اينجا همان معناى اوّل مراد است .\r\n( 6 ) . « نجىّ » به معناى پنهان و پوشيده است از ريشهء « نجوا » به معناى سخنان در گوشى گرفته شده است .\r\n","page_name":" 335 ","page_number":335},
  {"content":"\r\n\r\nشد » ؛ ( ففزع إلى ما كان عوّده الأطبّاء من تسكين الحارّ بالقارّ « 1 » ، و تحريك البارد بالحارّ ، فلم يطفىء ببارد إلّا ثوّر « 2 » حرارة ، و لا حرّك بحارّ إلّا هيّج برودة ، و لا اعتدل بممازج « 3 » لتلك الطّبائع إلّا أمدّ منها كلّ ذات داء ) .\r\nآرى ! هنگامى كه فرمان قطعى مرگ فرامىرسد اسباب صحت و سلامت به كندى مىگرايد و به اصطلاح : « سر كنگبين صفرا مىفزايد و روغن بادام سبب خشكى مىشود » . گويى داروها از اثر مىافتند و يا نتيجهء معكوس مىدهند و طبق ضرب المثل معروف : « طبيبان ابله مىشوند » و راه بيمار به سوى پايان زندگى هموار مىگردد .\r\nآنچه در تعبيرات حساب شدهء مولا در اينجا آمده ، اشاره به تقسيماتى است كه در طبّ قديم رايج بود . در آن زمان اطبّا عقيده داشتند كه چهار نوع مزاج وجود دارد : مزاج گرم ، مزاج سرد ، مزاج تر و خشك . از نگاه ديگر چهار نوع مزاج مركب شناخته شده بود مزاج گرم و تر ( كه به آن دموى مىگفتند ) و مزاج گرم و خشك ( كه آن را صفراوى مىناميدند ) و مزاج سرد و تر ( كه آن را بلغمى نام مىنهادند ) و مزاج سرد و خشك ( كه آن را سوداوى مىگفتند ) .\r\nالبتّه اين مزاجها هنگامى كه در حدّ اعتدال بود لطمه‌اى به سلامت نمىزد و صاحبان آنها با تفاوت زيادى كه با هم داشتند همگى داراى زندگى خوبى بودند ؛ ولى اگر يكى از چهار تا ( حرارت ، برودت ، رطوبت و يبوست ) غلبه مىكرد ناچار بودند براى باز گرداندن اعتدال مزاج به عوامل مخالف پناه برند ؛ حرارت را با برودت فرونشانند و برودت را با عوامل حرارت تحريك كنند و رطوبت را با يبوست بياميزند و يبوست را با رطوبت تعديل كنند .\r\nتأثير همهء اينها در زمانى است كه كار از كار نگذشته باشد . هنگامى كه كار از\r\n\r\n\r\n","description":"","footnote":"\r\n( 1 ) . « قارّ » يعنى سرد از ريشهء « قرّ » بر وزن « حرّ » به معناى برودت است .\r\n( 2 ) . « ثوّر » از ريشهء « ثوران » به معناى هيجان است .\r\n( 3 ) . « ممازج » به معناى معجون و چيزهايى است كه به هم آميخته شده باشد .\r\n","page_name":" 336 ","page_number":336},
  {"content":"\r\n\r\nكار گذشت ، همه بىاثر خواهد بود .\r\nسپس امام عليه السّلام مرحلهء سوم را بازگو مىكند و آن مرحلهء يأس از بازگشت سلامت و انتظار پايان عمر در آيندهء نه چندان دور مىفرمايد : « اين وضع همچنان ادامه يافت تا آنجا كه طبيب از درمانش ناتوان شد ، و پرستارش او را به فراموشى سپرد ، و خانواده‌اش از وصف بيمارى او خسته شدند ، و در پاسخ سؤال كنندگان فرو ماندند » ؛ ( حتّى فتر معلّله « 1 » ، و ذهل ممرّضه « 2 » ، و تعايا « 3 » أهله بصفة دائه ، و خرسوا عن جواب السّائلين عنه ) .\r\nگويى امام بارها و بارها در كنار اين گونه بيماران و خانواده‌هاى آنان بوده و حالات آنان را دقيقا زير نظر گرفته است ؛ طبيب ، اظهار عجز مىكند و پرستار اظهار خستگى ، و خانوادهء او نمىدانند دربارهء او به مردم چه بگويند . بگويند حال او بهتر است خلاف گفته‌اند . بگويند بدتر است خوشايند نيست . ناچار زبان را در كام فرومىبرند و با نگاههاى مأيوسانهء خود پاسخ مىگويند .\r\nدر ادامه مىافزايد : « آنها در كنار بيمار خود نشسته و درباره خبر ناگوارى كه تا آن وقت از او مكتوم مىداشتند آشكارا به گفت و گو پرداختند ؛ يكى مىگفت او را به حال خود رها كنيد ( كه رفتنى است ) . ديگرى آرزوى بازگشت بهبود او را مىكرد و ( سومى ) آنان را به شكيبايى در فقدانش ، دعوت مىنمود ، و ( براى تحمّل اين مصيبت ) مصائب و اندوه گذشتگان را به يادشان مىآورد » ؛ ( و تنازعوا دونه شجىّ « 4 » خبر يكتمونه : فقائل يقول : هو لمّا به ، و ممّن لهم إياب عافيته ، و مصبّر لهم على فقده ، يذكّرهم أسى « 5 » الماضين من قبله ) .\r\n\r\n\r\n","description":"","footnote":"\r\n( 1 ) . « معلّل » به معناى معالجه كننده است و در اصل از « علة » به معناى بيمارى گرفته شده است .\r\n( 2 ) . « ممرّض » به معناى پرستار از ريشهء « مرض » است .\r\n( 3 ) . « تعايا » از ريشهء « عىّ » به معناى عجز است .\r\n( 4 ) . « شجىّ » به معناى غم‌انگيز از ريشهء « شجو » بر وزن « هجو » به معناى غم و اندوه گرفته شده است .\r\n( 5 ) . « أسى » به معناى غم و اندوه است و در بعضى از نسخه‌ها « أسى » ( به ضم همزه آمده ) جمع « اسو » به معناى پيشگام است و هر دو معنا در عبارت خطبه مناسب است .\r\n","page_name":" 337 ","page_number":337},
  {"content":"\r\n\r\nسرانجام امام چهارمين و آخرين مرحلهء زندگى اين بيمار را بيان مىكند .\r\nهنگامى كه در آستانهء مرگ قرار مىگيرد و آمادهء سفر آخرت و ترك اين جهان مىشود ، مىفرمايد : « در اين حال كه او در شرف فراق دنيا و ترك دوستان بود ، ناگهان عارضه‌اى گلوگيرش شد كه فهم و درك او را ناتوان ساخت و در حيرت و سرگردانى فروبرد و زبانش خشك شد » ؛ ( فبينا هو كذلك على جناح من فراق الدّنيا ، و ترك الأحبّة ، إذ عرض له عارض من غصصه ، فتحيّرت نوافذ فطنته ، و يبست رطوبة لسانه ) .\r\nدر ادامه مىفرمايد : « در اين هنگام به فكر وصايا و سؤالات مهم و لازمى مىافتد كه پاسخ آنها را مىدانست ؛ امّا چه سود كه زبانش از گفتن باز مانده است و سخنانى مىشنود كه قلب او را به درد مىآورد ( و مىخواهد جواب آنها را بگويد ؛ امّا قدرت ندارد ، از اين رو ) خود را به ناشنوايى مىزند و چه بسيار سخنان و زخم زبانهايى كه گاه از شخص بزرگى صادر مىشود كه اين بيمار او را محترم مىشمرد يا از كوچكى است كه در گذشته بر او ترحم مىكرده است » ؛ ( فكم من مهمّ من جوابه عرفه فعىّ عن ردّه ، و دعاء مؤلم بقلبه سمعه فتصامّ « 1 » عنه ، من كبير كان يعظّمه ، أو صغير كان يرحمه ! ) .\r\nآرى ! او در اين حالت چون علم به فرارسيدن لحظه‌هاى پايان عمرش پيدا مىكند در فكر فرومىرود كه اموال مخفى داشته يا بدهكاريهايى به اشخاص كه مىبايست به بازماندگانش معرفى مىكرد و يا خانواده و دوستان او سؤالاتى دربارهء اين امور و يا آنچه مربوط به دفن و موضع قبر اوست از او دارند كه قادر به پاسخ گفتن نيست .\r\nابن ابى الحديد در اينجا داستان كوتاه و عبرت‌انگيزى را كه خود شاهد و ناظر بوده نقل مىكند ، كه در لحظات آخر شخصى مىخواست وصيت لازمى كند ، امّا\r\n\r\n\r\n","description":"","footnote":"\r\n( 1 ) . « فتصام » از ريشهء « صمّ » به معناى كر شدن گرفته شده و « تصام » يعنى خود را به كرى زد .\r\n","page_name":" 338 ","page_number":338},
  {"content":"\r\n\r\nزبانش از گردش افتاده بود . به قلم و دواتى اشاره كرد تا خواستهء خود را بنويسد ؛ ولى افسوس دست آن قدر لرزان بود كه كلمات نامفهوم نوشته شد و دستش همچنان مىلرزيد تا جان داد . « 1 »\r\nسرانجام امام عليه السّلام با اين جمله ، خطبهء پر محتوا و تكان دهندهء خود را پايان مىدهد و مىفرمايد : « ( به هر حال ) مرگ دشواريهايى دارد كه انسان را در خود غرق مىكند . مشكلاتى كه هراس‌انگيزتر از آن است كه بتوان در قالب الفاظ ريخت يا انديشه‌هاى اهل دنيا آن را درك كند » ؛ ( و إنّ للموت لغمرات « 2 » هي أفظع من أن تستغرق بصفة ، أو تعتدل على عقول أهل الدّنيا ) .\r\nمرحوم علّامهء شوشترى در شرح نهج البلاغهء خود در اينجا حديثى از كتاب كافى نقل مىكند كه گروهى از عابدان بنى اسرائيل تصميم گرفتند شهرهاى مختلف را بگردند و آثار عبرت‌انگيز را در آنها ببينند ، در اين گردش خود به قبرى رسيدند كه باد ، گرد و غبار بر آن پاشيده بود و جز اثر مختصرى از آن آشكار نبود . گفتند چه خوب است دعا كنيم و از درگاه خدا بخواهيم صاحب اين قبر ، شرح حال خود را براى ما بازگو كند . دعاى آنها مستجاب شد . از صاحب قبر پرسيدند طعم مرگ را چگونه يافتى ؟ او با وحشت تمام در پاسخ گفت : نود و نه سال از دفن من مىگذرد و هنوز درد و رنج جان دادن و تلخى طعم آن در درون من است . « 3 »\r\n\r\nنكته گذرگاهى كه همه از آن عبور مىكنند\r\nبارها گفته‌اند و گفته‌ايم كه اگر انسان در هر چيز شك و ترديد به خود راه دهد\r\n\r\n\r\n","description":"","footnote":"\r\n( 1 ) . شرح نهج البلاغهء ابن ابى الحديد ، ج 11 ، ص 167 .\r\n( 2 ) . « غمرات » جمع « غمره » معناى آن در فقرهء قبلى گذشت .\r\n( 3 ) . كافى ، ج 3 ، ص 260 ، ح 38 ( با تلخيص ) .\r\n","page_name":" 339 ","page_number":339},
  {"content":"\r\n\r\nدر اين مسئله نمىتواند ترديد كند كه يك روز بايد رخت سفر را از اين دنيا بر بندد و كاسهء مرگ را با اكراه يا با رغبت سر كشد .\r\nهمان گونه كه هر جنينى به هر شكل و صورت و مربوط به هركس ، روزى بايد از گذرگاه رحم بگذرد و به اين دنيا گام بگذارد و هر ميوه‌اى روزى از درخت مىافتد و يا آن را مىچينند ، انسان نيز بايد خواه‌ناخواه از گذرگاه مرگ بگذرد .\r\nحال كه چنين است چرا گروهى مايل نيستند نام مرگ برده شود ؟ چرا تلاش مىكنند اين واقعيتى كه آنها را فراموش نمىكند ، از ياد ببرند ؟ !\r\nاز آن مهم‌تر ، مقدّمات و پيامدهاى مرگ است ؛ حالات عجيبى كه مولا امير مؤمنان على عليه السّلام در اين خطبه با موشكافى تمام آن را به صورت تابلوى بسيار زنده‌اى ترسيم كرده و بازتاب مرگ را در انسانى كه آمادهء رفتن از اين دنيا مىشود و همچنين در اطرافيان او به طور دقيق تشريح مىكند و به نظر مىرسد كه هدف اصلى امام بيدار كردن غافلان و هوشيار ساختن مستان بادهء غرور و خودخواهى و هواپرستى است و الحقّ و الانصاف امام در اين زمينه داد سخن داده و همهء گفتنيها را گفته ، به‌گونه‌اى كه هر انسان غافل و بىخبرى آن را بخواند تكان مىخورد و سخت تحت تأثير واقع مىشود .\r\nامام عليه السّلام در حديث ديگرى مىفرمايد : « ما رأيت إيمانا مع يقين أشبه منه بشكّ ، على هذا الإنسان إنّه كلّ يوم يودّع إلى القبور و يشيّع و إلى غرور الدّنيا يرجع و عن الشّهوة و الذّنوب لا يقلع ؛ من هيچ ايمان توأم با يقين را شبيه‌تر به شك از كار اين انسان نديدم ؛ او همه روز براى تشييع دوستان و بستگان و سپردن جسم بىجان آنها به قبرها مىرود ولى هنگامى كه باز مىگردد باز به سراغ غرور دنياست و از شهوت و گناه باز نمىايستد » . « 1 »\r\n\r\n\r\n","description":"","footnote":"\r\n( 1 ) . بحار الانوار ، ج 6 ، ص 137 .\r\n","page_name":" 340 ","page_number":340},
  {"content":"\r\n\r\nدر مقابل ما افرادى را مىشناسيم كه به استقبال مرگ مىرفتند و بر چهرهء آن لبخند مىزدند سكرات موت براى آنها مفهومى نداشت و همچون كسى كه در انتظار عزيزى به سر مىبرد ، در لحظات آخر عمر ، چنين حالى را داشتند . نمونهء آشكار آن شخص امام عليه السّلام است كه در كلام معروفش در همين نهج البلاغه مىفرمايد : « اشتياق من به مرگ و شهادت از اشتياق طفل شيرخوار به پستان مادر بيشتر است » . « 1 »\r\nجالب اينكه در احاديث اسلامى نيز وارد شده كه مرگ مؤمنان صالح العمل و اولياء اللّه با ديگران متفاوت است . شخصى به امام صادق عليه السّلام عرض كرد : « صف لنا الموت ؛ مرگ را براى ما وصف كن » . فرمود : « للمؤمن كأطيب طيب يشّمه فينعس لطيبة و ينقطع التّعب و الألم عنه و للكافر كلسع الأفاعي و لدغ العقارب و أشدّ ؛ مرگ براى مؤمن همانند عطر بسيار خوشبويى است كه آن را استشمام مىكند و بخاطر خوشبويى آن مىآرامد و درد و رنج از او زايل مىشود ولى براى كافر مانند گزش افعىها و نيش‌زدن عقربها بلكه شديدتر از آن است » . « 2 »\r\nشك نيست عدم وابستگى مؤمن به زرق و برق دنيا و به عكس وابستگىهاى افراد بىايمان به اين جهان چنين بازتابى در اين دوگروه داشته باشد هرچند الطاف الهى و مشاهدات مؤمن نسبت به مواهبى كه در انتظار اوست و به عكس مشاهدات فرد بىايمان نسبت به عذابهايى كه در انتظار او مىباشد در اين امر تأثيرگذار است .\r\n* * *\r\n\r\n\r\n","description":"","footnote":"\r\n( 1 ) . نهج البلاغه ، خطبهء 5 .\r\n( 2 ) . بحار الانوار ، ج 6 ، ص 172 ، ح 50 .\r\n","page_name":" 341 ","page_number":341},
  {"content":"\r\n . \r\n","description":"","footnote":"","page_name":" 342 ","page_number":342},
  {"content":"\r\n\r\n\r\n222 و من كلام له عليه السّلام قاله عند تلاوته : « يُسَبِّحُ لَهُ فِيها بِالْغُدُوِّ وَ الْآصالِ « 1 »   رِجالٌ لا تُلْهِيهِمْ تِجارَةٌ وَ لا بَيْعٌ عَنْ ذِكْرِ اللَّهِ »   « 2 »\r\nاز سخنان امام عليه السّلام است كه به هنگام تلاوت آيات بالا بيان فرموده ( آياتى كه ترجمه‌اش چنين است : ) « صبح و شام در آنها ( در آن خانه‌هايى كه از نور خدا روشن است ) مردانى تسبيح مىگويند كه نه تجارت و نه معامله‌اى آنها را از ياد خدا غافل مىكند » . « 3 »\r\n\r\nخطبه در يك نگاه\r\nدر اين خطبه چند بخش مهم وجود دارد :\r\n\r\n\r\n","description":"","footnote":"\r\n( 1 ) . « آصال » جمع « أصل » بر وزن « رسل » و آن هم جمع اصيل از ريشهء اصل به معناى عصر يا آخر روز است چرا كه اصل و پايهء شب محسوب مىشود .\r\n( 2 ) . نور ، آيهء 36 - 37 .\r\n( 3 ) . سند خطبه :\r\nدر كتاب مصادر نهج البلاغه مدرك ديگرى كه براى بخشى از اين خطبه ذكر كرده ، غرور الحكم آمدى است كه در حرف الف ، بخش نخستين اين خطبه را آورده و با نهج البلاغه تفاوتهايى دارد . اين تفاوتها به خوبى نشان مىدهد كه خطبه را از منبع ديگرى اخذ نموده است . ( مصادر نهج البلاغه ، ج 3 ، ص 151 )\r\n","page_name":" 343 ","page_number":343},
  {"content":"\r\n\r\nدر بخش اوّل پيش از هرچيزى امام به بيان اهمّيّت ذكر خدا و آثار آن بر روح و جان آدمى مىپردازد و با تعبيرات مؤثّرى آن را شرح مىدهد .\r\nدر بخش دوم به حاملان اذكار در هر عصر و زمان و برنامه‌هاى او اشاره مىكند كه چگونه بندگان خدا را از انحراف رهايى مىبخشند و چراغهاى پر فروغى بر سر راه آنها مىنهند .\r\nدر بخش سوم سخن از صفات آنهاست و از بىاعتنايى آنان به زرق و برق دنيا ، پرهيز از گناه ، طرفدارى از عدالت و امر به معروف و نهى از منكر .\r\nدر بخش چهارم حال آنها را در قيامت به هنگام انتشار نامه‌هاى اعمال و آماده شدن بندگان براى حساب شرح مىدهد و از عاقبت محمود و نتايج بسيار گرانبهاى اعمال آنها سخن مىگويد .\r\nدر پنجمين بخش به مخاطبان خود دستور مىدهد كه به حساب خويش برسند و خودشان داور اعمالشان باشند .\r\n* * *\r\n\r\n","description":"","footnote":"","page_name":" 344 ","page_number":344},
  {"content":"\r\n\r\n\r\nبخش اوّل\r\nإنّ اللّه سبحانه و تعالى جعل الذّكر جلاء للقلوب ، تسمع به بعد الوقرة ، و تبصرة به بعد العشوة ، و تنقاد به بعد المعاندة ، و ما برح اللّه - عزّت آلاؤه - في البرهة بعد البرهة ، و في أزمان الفترات عباد ناجاهم في فكرهم ، و كلّمهم في ذات عقولهم ، فاستصبحوا بنور يقظة في الأبصار و الاسماع و الأفئدة ، يذكّرون بأيّام اللّه ، و يخوّفون مقامه ، بمنزلة الأدلّة في الفلوات . من أخذ القصد حمدوا إليه الطّريقه ، و بشّروه بالنّجاة ، و من أخذ يمينا و شمالا ذمّوا إليه الطّريق ، و حذّروه من الهلكة ، و كانوا كذلك مصابيح تلك الظّلمات ، و أدلّة تلك الشّبهات .\r\n\r\nترجمه\r\nخداوندى منزّه و برتر ، ياد خود را مايهء جلاى قلبها قرار داده كه بر اثر آن گوش ، پس از سنگينى ( بر اثر غفلت ) شنوا شود و چشم پس از كم سويى بينا گردد و از لجاجت و عناد به انقياد و اطاعت بازگردد و رام شود . خداوندى كه نعمتهايش بزرگ و عظيم است همواره در هر عصر و زمان و در فاصلهء ميان بعثت پيامبران بندگانى داشت كه حقايق را به فكر آنها الهام مىكرد و با عقل و انديشهء آنها سخن مىگفت تا آنها در پرتو آن با نور بيدارى ، چشمها و گوشها و قلبها را روشن سازند و مردم را به ياد ايّام اللّه و روزهاى خاص الهى بيندازند و از مقام عظمت او بيم دهند . اين افراد همچون راهنماى بيابانها هستند كه قافله‌ها را از گم كردن راه نجات مىدهند هر كس راه حق را در پيش مىگرفت طريقش را مىستودند و او را به نجات ، بشارت مىدادند و آن كس كه به چپ و راست\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nمنحرف شده بود طريقش را نكوهش مىكردند و از هلاكت بر حذر مىداشتند ( آرى ! ) آنها چراغهاى روشن تاريكيها بودند و راهنمايان در برابر شبهات !\r\n\r\nشرح و تفسير راهنمايان ره پويان راه حق\r\nنخست بايد به سراغ تفسير آيه سوره نور برويم تا بيانات پرمعناى امام عليه السّلام در شرح آن روشن‌تر شود .\r\nقرآن مجيد در سورهء نور آيهء 35  « اللَّهُ نُورُ السَّماواتِ وَ الْأَرْضِ »  از نور خداوند سخن مىگويد و با مثالى زيبا كه پر از نكات آموزنده است آن را شرح مىدهد و سپس در آيات بعد مىفرمايد : اين چراغ پر فروغ در خانه‌هايى قرار دارد كه خداوند آنها را از نفوذ شياطين در امان داشته است . و در ادامه مىافزايد : در اين خانهء نورانى مردان با شخصيتى هستند كه پيوسته خدا را ياد مىكنند ، نماز را بر پا مىدارند و زكات را ادا مىكنند و از روز قيامت بيمناكند .\r\nروشن است كه اين رجال در درجهء اوّل پيامبران و امامان معصوم‌اند و در درجهء بعد پويندگان مخلص راه آنان .\r\nبا توجّه به اين اشارهء اجمالى به تفسير خطبه مىپردازيم ، امام عليه السّلام در بخش آغازين اين خطبه مىفرمايد : « خداوند سبحان و متعال ياد خويش را مايهء جلاى قلبها قرار داده كه بر اثر آن گوش ، پس از سنگينى ( بر اثر غفلت ) شنوا مىشود و چشم ، پس از كم سويى بينا مىگردد و از لجاجت و عناد ، به انقياد و اطاعت باز مىگردد ( و رام مىشود ) » ؛ ( إنّ اللّه سبحانه و تعالى جعل الذّكر « 1 » جلاء « 2 » للقلوب ،\r\n\r\n\r\n","description":"","footnote":"\r\n( 1 ) . « ذكر » به معناى يادآورى است و در اينجا منظور ذكر خداست كه بر سه گونه است : قلبى ، زبانى و عملى كه هنگام فراهم شدن اسباب معصيت به ياد خدا بيفتد و آن را ترك كند . گاه گفته مىشود كه ذكر هم ياد خدا را شامل مىشود و هم ياد قيامت ، نبوّت ، ولايت و آيات الهى را .\r\n( 2 ) . « جلاء » به معناى صيقل زدن ، روشن ساختن و نورانى كردن است . به سرمه نيز جلاء گفته مىشود ، زيرا به چشم روشنى مىبخشد .\r\n","page_name":" 346 ","page_number":346},
  {"content":"\r\n\r\nتسمع به بعد الوقرة « 1 » ، و تبصر به بعد العشوة « 2 » ، و تنقاد به بعد المعاندة ) .\r\nآرى ! هر گاه ذكر با فكر و انديشه همراه باشد ، آثار عجيبى دارد . هنگامى كه انسان نام خدا را به عظمت مىبرد و اوصاف جمال و جلالش را از علم و قدرت و سمع و بصر و مقام رحمانيّت و رحيميّت و مراقبت او را نسبت به بندگان بر مىشمرد پرده‌هاى غفلت از مقابل چشم دل كنار مىرود و حق را به خوبى مىبيند . غوغاى هوا و هوسها فرومىنشيند و صداى رهبران الهى و داعيان الى اللّه را با گوش جان مىشنود و نتيجهء آن انقياد كامل در برابر فرمان خداست .\r\nبعضى از شارحان معتقدند و يا احتمال داده‌اند كه منظور از ذكر در جملهء بالا قرآن مجيد است به قرينهء آنچه قرآن دربارهء خودش مىگويد :  « وَ هذا ذِكْرٌ مُبارَكٌ أَنْزَلْناهُ »  « 3 » ولى به يقين ذكر مفهوم عامّى دارد كه يكى از مصاديق برجستهء آن آيات شريفهء قرآن است .\r\nحضرت در ادامهء اين سخن مىافزايد : « خداوندى كه نعمتهايش بزرگ و عظيم است همواره در هر عصر و زمان و در فاصلهء ميان بعثت پيامبران ، بندگان خاصّى داشته كه حقايق را به فكر آنها الهام مىكرد و با عقل و انديشهء آنها سخن مىگفت تا آنها در پرتو آن با نور بيدارى چشمها و گوشها و قلبها را روشن سازند و مردم را به ياد ايّام اللّه و روزهاى خاصّ الهى بيندازند و از مقام عظمت او بيم دهند . اين افراد همچون راهنماى بيابانها هستند كه غافله‌ها را از گم كردن راه رهايى مىبخشند » ؛ ( و ما برح « 4 » للّه - عزّت آلاؤه - في البرهة « 5 » بعد البرهة ، و في أزمان الفترات عباد ناجاهم في فكرهم ، و كلّمهم في ذات عقولهم ، فاستصبحوا\r\n\r\n\r\n","description":"","footnote":"\r\n( 1 ) . « وقرة » از ريشهء « وقر » در اصل به معناى سنگينى است ، لذا بزرگداشتن افراد را توقير مىنامند ، وقر در قرآن مجيد بيشتر به معناى سنگينى گوش به كار رفته و در جملهء بالا نيز همين معنا مراد است .\r\n( 2 ) . « عشوة » به معناى كم سويى چشم يا نابينايى است .\r\n( 3 ) . سورهء انبياء ، آيهء 50 .\r\n( 4 ) . « ما برح » به معناى همواره و هميشه است .\r\n( 5 ) . « برهة » به معناى زمان طويل يا قطعه‌اى از زمان است .\r\n","page_name":" 347 ","page_number":347},
  {"content":"\r\n\r\nبنور يقظة في الأبصار و الأسماع و الأفئدة ، يذكّرون بأيّام اللّه ، و يخوّفون مقامه ، بمنزلة الأدلّة في الفلوات « 1 » ) .\r\nاين تعبير ممكن است اشاره به اوصياى انبيا باشد كه در فترتها همواره وجود داشته‌اند و حقايق را از طريق الهامات قلبى از ساحت قدس الهى مىگرفتند و به بندگان مىرساندند .\r\nنيز ممكن است اشاره به مردان صالح و مخلص و عارف و بصيرى غير از انبيا و اوصيا باشد كه در هر زمانى در ميان مردم وجود دارند ؛ آنها نيز با الهامات الهى و تأييدات ربّانى به صراط مستقيم الهى واقف مىشوند و سعى در هدايت ديگران دارند .\r\nنيز شايد هر دو گروه را شامل شود .\r\nتعبير به « ادلّه » جمع دليل اشاره به چيزى است كه در مسافرتهاى زمانهاى گذشته وجود داشته است . در آن زمان جاده‌هاى مشخصى مانند امروز نبود كه انسان از آن برود و به مقصد برسد ، به‌همين دليل قافله‌ها افراد راه‌شناسى با خود بر مىداشتند كه در بيابان راه را گم نكنند و آنها را « دليل راه » مىناميدند . اين مردان الهى در بيابان زندگى دنيا همچون دليل راهند كه قافله‌هاى انسانى را از گم گشتن و هلاك شدن نجات مىدهند .\r\nدر ادامه سخن مىافزايد : « اين راهنمايان راه هر كس را كه راه مستقيم را در پيش مىگرفت طريقش را مىستودند و او را بشارت به نجات مىدادند و آن كس كه به جانب چپ و راست منحرف شده بود طريقش را نكوهش مىكردند و از هلاكت بر حذرش مىداشتند » ؛ ( من أخذ القصد حمدوا إليه طريقه ، و بشّروه بالنّجاة ، و من أخذ يمينا و شمالا ذمّوا إليه الطّريق ، و حذروه من الهلكة .\r\nآرى ! آنها كاملا مراقب همنوعان خود بودند ؛ رهروان راستين را تشويق\r\n\r\n\r\n","description":"","footnote":"\r\n( 1 ) . « فلوات » جمع « فلات » به معناى بيابان خشك و بىآب و علف يا صحراى وسيع است .\r\n","page_name":" 348 ","page_number":348},
  {"content":"\r\n\r\nمىكردند و دلگرم مىساختند و به منحرفان هشدار مىدادند و آنها را نكوهش مىكردند و بر آنان فرياد مىزدند كه با ادامهء اين راه انحرافى خود را به هلاكت نيفكنند .\r\nسپس در يك نتيجه‌گيرى از آنچه در جمله‌هاى پيشين آمد ، مىفرمايد :\r\n« بدين گونه آنها چراغهاى روشن تاريكيها بودند و راهنمايان در برابر آن شبهات » ؛ ( و كانوا كذلك مصابيح تلك الظّلمات ، و أدلّة تلك الشّبهات ) .\r\nآرى ! در مسير زندگى دنيا هم ظلمات و تاريكيهاست و هم جاده‌هاى مشكوك و مشتبه كه هر دو براى رهروان راه خطرناك است . وجود اين مردان الهى چراغ پر نورى در آن ظلمتها و دليل و راهنمايى براى آن طرق مشكوك است .\r\n\r\nنكته‌ها\r\n\r\n1 . منظور از ايّام اللّه چيست ؟\r\nدر اين بخش از خطبه امام عليه السّلام اشاره فرموده بود كه مردان الهى ايّام اللّه را به مردم يادآورى مىكنند . به يقين همهء روزها روزهاى خداست و همه جا خانهء اوست و در عين حال نه روزى دارد و نه خانه‌اى كه برتر از زمان و مكان است ؛ ولى همان‌گونه كه خانهء كعبه ، بزرگ‌ترين جايگاه عبادت به موجب اين ويژگىاش « بيت اللّه » ناميده شده ، روزهاى خاصّى هست كه به جهت حوادث مهمّش درخشش فوق العاده‌اى دارد .\r\nبعضى گفته‌اند : « ايّام اللّه » اشاره به روزهاى پيروزى پيامبران بر لشكر شرك و كفر است . بعضى گفته‌اند : روزهاى مهم عبادت همچون ايّام ماه مبارك و ايّام حج است . آنچه در تاريخ بنى اسرائيل و موسى آمده كه مأمور شد ايّام اللّه را به بنى اسرائيل يادآورى كند اشاره به روز غلبهء بر فرعون و نجات از دريا و مانند آن\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nاست ؛ ولى در حديثى از امام صادق عليه السّلام مىخوانيم كه در تفسير « ايّام اللّه » فرمود :\r\n« يريد بأيّام اللّه سننه و أفعاله في عباده من إنعام و انتقام ؛ منظور از ايّام اللّه ، سنّتها و افعال الهى در ميان بندگان اعمّ از انعام و انتقام است » . « 1 »\r\nمطابق اين روايت هر روز كه موهبت مهم تازه‌اى از سوى خداوند به بندگان ارزانى شده و يا از دشمنان آنها انتقام گرفته شده و با كيفرهاى سختى از ميان رفته‌اند ، ايّام اللّه محسوب مىشوند .\r\nبه هر حال يادآورى ايّام اللّه سبب شكوفايى ايمان و تحريك حس شكر گزارى و توجّه به خداست .\r\nحتى روزهاى آزمايش بزرگ الهى نيز در روايات جزء ايّام اللّه شمرده شده است . همان گونه كه در حديثى از پيامبر اكرم صلّى اللّه عليه و إله مىخوانيم : « أيّام اللّه نعمائه و بلاؤه و مثلاته سبحانه ؛ منظور از ايّام اللّه روزهاى نعمت و آزمايش و كيفر سخت بدكاران است » . « 2 » شك نيست كه واژهء ايّام اللّه در اين خطبه مفهوم عامى دارد كه همهء آنچه را در بالا آمد شامل مىشود .\r\n\r\n2 . الهامات الهى\r\nدر جملهء « عباد ناجاهم في فكرهم و كلّمهم في ذات عقولهم . . . » امام عليه السّلام اشاره به مردانى كرده است كه خداوند از طريق نجواى فكرى و الهامات قلبى نور هدايت را در دل آنها مىافكند و پرده‌هاى جهل و ظلمت را كنار مىزند و آنها در حدّ خود با آن دريافتهاى ربّانى به هدايت خلق و راهنمايى گم شده‌هاى طريق ايمان و تقوا تلاش و كوشش مىكنند .\r\nآيا اينان همان اوصيا و امامان معصوم‌اند كه در فترات بعثت انبيا از طريق الهام ، حقايق را از عالم غيب مىگيرند يا افراد صالح و متّقى و عالمان پرهيزگار را كه در\r\n\r\n\r\n","description":"","footnote":"\r\n( 1 ) . بحار الانوار ، ج 66 ، ص 327 .\r\n( 2 ) . همان مدرك ، ج 67 ، ص 20 .\r\n","page_name":" 350 ","page_number":350},
  {"content":"\r\n\r\nسطح بالايى از تقوا قرار دارند نيز شامل مىشود ؟ يعنى قلب آنها نيز با عالم غيب ارتباط دارد و به مضمون  « إِنْ تَتَّقُوا اللَّهَ يَجْعَلْ لَكُمْ فُرْقاناً »  « 1 » خداوند وسيلهء شناسايى حق را از باطل در پرتو تقوا به آنها بخشيده و به مضمون  « وَ الَّذِينَ جاهَدُوا فِينا لَنَهْدِيَنَّهُمْ سُبُلَنا »  « 2 » بر اثر مجاهدتهاى نفسانى و ستيز با دشمن عنايات الهى شامل حال آنها شده و دستشان را گرفته و از طريق ايصال به مطلوب به مقصد رسانده است .\r\nهنگامى كه در مواقع سخت ، خداوند بندگانى را همچون مادر موسى عليه السّلام تنها نمىگذارد و به مضمون  « وَ أَوْحَيْنا إِلى أُمِّ مُوسى »  « 3 » مسير پر پيچ و خم آيندهء فرزندش را به او الهام مىكند چگونه ممكن است صالحان ديگر از اين فيض بزرگ محروم بمانند ، از اين رو بعضى از بزرگان معتقدند هر كار مهمّى از عالم با تقوا و انسان پرهيزگارى صادر مىشود و يا هر اكتشافى كه از دانشمند مخلصى سر مىزند ؛ در پرتو هدايت تكوينى و الهام الهى است .\r\nهمان روح القدس كه به هنگام سرودن اشعار و الا به يارى كسانى چون « حسّان بن ثابت » و « كميت » شتافت و چنان اشعارى را بر زبان آنها جارى ساخت « 4 » چرا به يارى ساير پاكبازان نيايد و به گفتهء حافظ :\r\n فيض روح القدس ار باز مدد فرمايد * دگران هم بكنند آنچه مسيحا مىكرد \r\n* * *\r\n\r\n\r\n","description":"","footnote":"\r\n( 1 ) . انفال ، آيهء 29 .\r\n( 2 ) . عنكبوت ، آيهء 69 .\r\n( 3 ) . قصص ، آيهء 7 .\r\n( 4 ) . در حديث آمده است : هنگامى كه كميت شاعر معروف اهل بيت وارد بر امام باقر عليه السّلام شد و اشعار معروف :\r\n« من لقلب متيّم مستهام » را انشاد كرد پس از پايان ، امام به او فرمود : « لا تزال مؤيّد بروح القدس ما دمّت تقول فينا » ( وسائل الشّيعه ، ج 10 ، باب 105 ، ابواب المزار ، ح 4 ) . امام اين سخن را از كلامى اقتباس فرمود كه پيامبر اكرم صلّى اللّه عليه و إله به حسان بن ثابت به هنگام سرودن اشعار معروف « يناديهم يوم الغدير نبيّهم » فرمود .\r\n( بحار الانوار ، ج 37 ، ص 150 )\r\n","page_name":" 351 ","page_number":351},
  {"content":"\r\n . \r\n","description":"","footnote":"","page_name":" 352 ","page_number":352},
  {"content":"\r\n\r\n\r\nبخش دوم\r\nو إنّ للذّكر لأهلا أخذوه من الدّنيا بدلا ، فلم تشغلهم تجارة و لا بيع عنه ، يقطعون به أيّام الحياة ، و يهتفون بالزّواجر عن محارم اللّه في أسماع الغافلين ، و يأمرون بالقسط و يأتمرون به ، و ينهون عن المنكر و يتناهون عنه ، فكأنّما قطعوا الدّنيا إلى الآخرة و هم فيها ، فشاهدوا ما وراء ذلك ، فكأنّما اطّلعوا عيوب أهل البرزخ في طول الإقامة فيه ، و حقّقت القيامة عليهم عداتها ، فكشفوا غطاء ذلك لأهل الدّنيا ، حتّى كأنّهم يرون ما لا يرى النّاس ، و يسمعون ما لا يسمعون .\r\n\r\nترجمه\r\nياد خدا اهلى دارد كه آن را به جاى ( زرق و برق ) دنيا بر گزيده‌اند ، لذا هيچ تجارت و داد و ستدى آنها را از ياد خدا باز نداشته ، با ياد خدا تمام دوران زندگى خود را سپرى مىكنند و با فريادهاى باز دارنده در گوش غافلان ، آنها را به ( كيفر ) محرمات الهى توجّه مىدهند و به عدالت و معروف دعوت مىكنند و خود عامل به آن هستند ، مردم را از منكرات باز مىدارند و خود گرد آن نمىگردند ( با اينكه در دنيا هستند ) گويى دنيا را رها كرده و به آخرت پيوسته و در آن قرار دارند ، به همين سبب ماوراى دنيا را مشاهده كرده‌اند . گويى از پشت ديوارهء اين دنيا سر بر آورده و به برزخيان و اقامت طولانى آنها در آنجا نمىنگرند و ( با چشم دل به قيامت نگاه مىكنند در حالى كه ) رستاخيز وعده‌هاى خود را براى آنها عملى ساخته ، از اين رو آنها پرده‌ها را براى اهل دنيا كنار زده ( و حقايق عالم برزخ و قيامت را براى آنها شرح مىدهند ) گويى آنها با چشم خود چيزهايى را مىبينند كه مردم نمىبينند و مطالبى را مىشنوند كه ديگران نمىشنوند .\r\n\r\n","description":"","footnote":"","page_name":" 353 ","page_number":353},
  {"content":"\r\n\r\n\r\nشرح و تفسير مردان الهى و اهل ذكر\r\nامام عليه السّلام بعد از بيان آثار ذكر خدا در صيقل دادن دلها و آثار گستردهء آن در روح و جان آدمى به شرح حال كسانى مىپردازد كه به راستى اهل ذكرند و صفات آنها را يكى بعد از ديگرى بيان مىكند . نخست مىفرمايد : « ياد خدا اهلى دارد كه آن را به جاى ( زرق و برق ) دنيا بر گزيده‌اند » ؛ ( و إنّ للذّكر لأهلا أخذوه من الدّنيا بدلا ) .\r\nاشاره به اينكه ياد خدا سبب مىشود كه فريفتهء ماديّات زودگذر دنيا نشوند همان دنيايى كه عشق به آن در احاديث اسلامى « رأس كلّ خطيئة » و منشأ انواع گناهان شمرده شده است .\r\nالبتّه مفهوم اين سخن اين نيست كه آنها مانند راهبان دير نشين و تاركان دنيا پشت پا به زندگى اجتماعى مىزنند ( به قرينهء جمله‌هايى كه بعد از آن مىآيد ) بلكه منظور اين است آنها اسير چنگال دنيا نمىشوند .\r\nدر اينكه منظور از « ذكر » و « اهل » چيست ؟ دو تفسير عمده براى آن ذكر شده است : يكى خاص و ديگرى عام ؛ تفسير خاص آن اين است كه منظور از ذكر پيامبر اكرم صلّى اللّه عليه و إله يا قرآن است و اهل ذكر « اهل بيت » و امامان معصوم‌اند و صفاتى كه بعد از اين جمله دربارهء اهل ذكر آمده به طور كامل بر آنها منطبق مىشود .\r\nمفهوم عام آن همهء عالمان با تقوا و مؤمنان كامل را شامل مىشود و صفاتى كه بعد از آن است نيز بر آنها منطبق است .\r\nالبتّه هيچ مانعى از جمع در ميان اين دو معنا نيست ؛ مفهوم جمله عام است و اهل بيت ، مصداقهاى بارز و چهره‌هاى درخشان آن هستند .\r\nآنگاه امام عليه السّلام در ادامهء اين سخن آثار ذكر اللّه را در وجود اين گروه در ضمن پنج وصف بيان مىكند و مىفرمايد : « لذا هيچ تجارت و داد و ستدى آنها را از ياد خدا باز نداشته است » ؛ ( فلم تشغلهم تجارة و لا بيع عنه ) .\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nنه اينكه آنها تجارت و بيعى ندارند و از فعاليت اقتصادى بيگانه و سربار اجتماع‌اند ، بلكه آنها گامهاى مؤثّرى در اين وادى بر مىدارند ؛ ولى چنان نيست كه اين فعاليتهاى اقتصادى آنها را از ياد خدا غافل سازد و در مسير دنياپرستى قدم زنند .\r\nدر اينكه فرق ميان تجارت و بيع چيست ؟ گاه گفته مىشود نسبت آنها عموم و خصوص مطلق و ذكر بيع بعد از تجارت از قبيل ذكر خاص بعد از عام است ، زيرا بيع ( خريد و فروش ) يكى از انواع فعاليتهاى اقتصادى است .\r\nاين احتمال نيز وجود دارد كه تجارت اشاره به فعاليتهاى اقتصادى مستمر است و بيع فعاليتهاى محدود و مقطعى را شامل مىشود ؛ يعنى اهل ذكر نه آن را از دست مىدهند و نه اين را و درعين‌حال ذكر اللّه به طور دائم در آن تجلّى مىكند .\r\nدر ادامهء اين سخن به بقيهء صفات آنها اشاره كرده مىفرمايد : « با ياد خدا تمام دوران زندگى خود را سپرى مىكنند و با فريادهاى باز دارنده در گوش غافلان آنها را به ( كيفر ) محرّمات الهى توجّه مىدهند ، و به عدالت و معروف دعوت مىكنند و خود عامل به آن هستند ، و مردم را از منكرات باز مىدارند و خود گرد آن نمىگردند » ؛ ( يقطعون به أيّام الحياة ، و يهتفون « 1 » بالزّواجر عن محارم اللّه في أسماع الغافلين ، و يأمرون بالقسط و يأتمرون به ، و ينهون عن المنكر و يتناهون عنه ) .\r\nجملهء « يقطعون به أيّام الحياة » اشاره به اين است كه برنامهء ياد خدا و آثار پر بركتش مربوط به يك روز و چند روز عمر آنها نيست ، بلكه سراسر ايّام حياتشان را از جوانى گرفته تا بزرگسالى و پيرى همه را شامل مىشود .\r\n\r\n\r\n","description":"","footnote":"\r\n( 1 ) . « يهتفون » از ريشهء « هتف » بر وزن « هتك » به معناى فرياد بر سر كسى زدن است .\r\n","page_name":" 355 ","page_number":355},
  {"content":"\r\n\r\nجمله‌هاى بعد از آن اشاره به اين است كه آنها هرگز خود را از مسئوليّتهاى اجتماعى ؛ مانند گوشه‌گيران و چلّه‌نشينان كنار نمىكشند ، بلكه در ميدان ارشاد جاهل و تنبيه غافل و امر به معروف و نهى از منكر كاملا فعّال‌اند و با توجّه به اينكه جمله به صورت فعل مضارع آمده و فعل مضارع دلالت بر استمرار دارد نشان مىدهد كه اين برنامه ، برنامهء هميشگى آنان است .\r\nشايان توجّه اينكه امام در اينجا مىفرمايد : « آنها هم خود عامل به معروف‌اند و هم دعوت كنندهء به آن ، و هم خود تارك منكرند و هم ناهى از آن » ، همان گونه كه امام عليه السّلام در خطبهء 175 مىفرمايد : « أيّها النّاس إنّي ، و اللّه ، ما أحثّكم على طاعة إلّا و أسبقكم إليها ، و لا أنّهاكم عن معصية إلّا و أتناهى قبلكم عنها ! اى مردم ! به خدا سوگند من شما را به كار نيكى دعوت نمىكنم مگر اينكه پيش از شما به آن عمل مىكنم و از منكرى باز نمىدارم مگر اينكه خودم قبلا از آن چشم مىپوشم » .\r\nسپس امام عليه السّلام در ادامهء اين سخن ، به شرح بيشترى دربارهء حالات اين مردان الهى و اهل ذكر پرداخته ، مىفرمايد : « ( با اينكه در دنيا هستند ) گويى آن را رها كرده و به آخرت پيوسته‌اند و در آن قرار دارند ، و به همين سبب ماوراى دنيا را مشاهده كرده‌اند » ؛ ( فكأنّما قطعوا الدّنيا إلى الآخرة و هم فيها ، فشاهدوا ما وراء ذلك ) .\r\nآرى ! آنها با چشم حقيقت بين و نافذشان از اين جهان ، عالم پس از مرگ و برزخ و قيامت را مىبينند و سرنوشت نيكوكاران و تبهكاران را مشاهده مىكنند .\r\nسپس در توضيح اين سخن مىافزايد : « گويى از پشت ديوارهء اين دنيا سر بر آورده و به برزخيان و اقامت طولانى آنها در آنجا مىنگرند ( و از آن برتر قيامت را با چشم دل مىبيند ) و مشاهده مىكنند كه رستاخيز وعده‌هاى خود را براى آنها عملى ساخته است » ؛ ( فكأنّما اطّلعوا غيوب أهل البرزخ في طول الإقامة فيه ، و\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nحقّقت القيامة عليهم عداوتها « 1 » ) .\r\nآنگاه نتيجهء اين مكاشفهء روحانى را بيان كرده ، مىفرمايد : « از اين رو اين پرده‌ها را براى اهل دنيا كنار زده ( و حقايق عالم برزخ و قيامت را براى آنها شرح مىدهند ) گويى آنها با چشم خود چيزهايى را مىبينند كه مردم نمىبينند و مطالبى را مىشنوند كه ديگران نمىشنوند » ؛ ( فكشفوا غطاء ذلك لأهل الدّنيا ، حتّى كأنّهم يرون ما لا يرى النّاس ، و يسمعون ما لا يسمعون ) .\r\nچرا مردم عادى دنيا از درك احوال برزخ و آخرت ناتوانند و مردم الهى اهل ذكر هر دو را مشاهده مىكنند ، بلكه خود را در آن مىبينند ؟\r\nبراى اين است كه روح دنياپرستان به دنيا تعلّق دارد و حجابى درميان آنها و عوالم ديگر افكنده ؛ امّا پاكدلان اهل ذكر كه خود را از اين تعلّقات رهايى بخشيده‌اند و با ادامهء ذكر و عبادتهاى خالصانه روح را صيقل داده‌اند ، پرده‌ها از جلوى چشمانشان كنار رفته و صورت حقايق عالم برزخ و قيامت در آن نقش بسته است .\r\nاينها حاملان پيامهاى الهى از آن جهان به اين جهان‌اند . پيامهايى كه سبب بيدارى غافلان و بينايى كوردلان مىشود .\r\n* * *\r\n\r\n\r\n","description":"","footnote":"\r\n( 1 ) . « عدات » جمع « عده » به معناى وعده‌هاست و اينكه امام عليه السّلام مىفرمايد : قيامت وعده‌هاى خود را تحقّق بخشيده ، در واقع يك نوع مجاز است ، زيرا وعده‌هاى الهى است وعدهء پاداش و كيفر و عالم قيامت ظرف تحقّق اين وعده‌هاست ، بنابراين تصوّر نشود كه نياز به حذف و تقدير است .\r\n","page_name":" 357 ","page_number":357},
  {"content":"\r\n . \r\n","description":"","footnote":"","page_name":" 358 ","page_number":358},
  {"content":"\r\n\r\n\r\nبخش سوم\r\nفلو مثّلتهم لعقلك في مقاومهم المحمودة ، و مجالسهم المشهودة ، و قد نشروا دواوين أعمالهم ، و فرغوا لمحاسبة أنفسهم على كلّ صغيرة و كبيرة أمروا بها فقصّروا عنها ، أو نهوا عنها ففرّطوا فيها ، و حمّلوا ثقل أوزارهم ظهورهم ، فضعفوا عن الاستقلال بها ، فنشجّوا نشيجا ، و تجاوبوا نجيبا ، يعجّون إلى ربّهم من مقام ندّم و اعتراف ، لرأيت أعلام هدى ، و مصابيح دجىّ ، قد حفّت بهم الملائكة ، و تنزّلت عليهم السّكينة ، و فتحت لهم أبواب السّماء ، و أعدّت لهم مقاعد الكرامات في مقعد اطّلع اللّه عليهم فيه ، فرضي سعيهم ، و حمد مقامهم . يتنسّمون بدعائه روح التّجاوز ، رهائن فاقة إلى فضله ، و أسارى ذلّة لعظمته ، جرح طول الأسى قلوبهم ، و طول البكاء عيونهم . لكلّ باب رغبة إلى اللّه منهم يدّ قارعة ، يسألون من لا تضيق لديه المنادح ، و لا يخيب عليه الرّاغبون .\r\nفحاسب نفسك لنفسك ، فإنّ غيرها من الأنفس لها حسيب غيرك .\r\n\r\nترجمه\r\nاگر حال آنها را در برابر عقل خود مجسّم سازى و مقامات ستوده و مجالس آنان را كه مشهود فرشتگان است ، بنگرى كه نامه‌هاى اعمال خويش را گشوده و به حسابرسى اعمال خود نشسته‌اند و هر كار كوچك و بزرگى كه مأمور به آن بوده و كوتاهى كرده‌اند يا از آن نهى شده بودند و مرتكب گشته‌اند حساب مىكنند و سنگينى بار خطاهايشان را بر دوش خود احساس كرده كه از كشيدن اين بار سنگين ناتوانند و درد نتيجه گريه گلويشان را فشرده و با صداى بلند همراه\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nبا يكديگر ضجّه مىزنند و در پيشگاه پروردگارشان در مقام اظهار ندامت و اعتراف به تقصير آمده‌اند . ( آرى اگر آن حالات و آن عوالم معنوى را در نظر مجسّم كنى ) خواهى ديد كه آنان نشانه‌هاى هدايت و چراغهاى پرفروغ بر طرف كنندهء تاريكيها هستند . فرشتگان آنها را در ميان گرفته و آرامش و سكينهء الهى بر آنها نازل شده ، درهاى آسمان به رويشان گشوده و جايگاه و مقامهاى و الاى كرامت براى آنان فراهم گشته است ، در جايى كه خداوند به آنها نظر رحمت افكنده و از سعى و كوشش آنها راضى است و موقعيّتشان را مىستايد . آنها با دعا و نيايش به درگاه خدا آرامش عفو و گذشت او را مىطلبند و گروگان نيازمندى به فضل او و اسيران فروتنى در برابر عظمتش هستند ، غم و اندوه طولانى ( به سبب احساس تقصير در اطاعت و بندگى ) قلبشان را مجروح ساخته و گريه‌هاى بسيار چشمانشان را خسته كرده است . براى هر درى كه اميد عفو و رحمت خدا در آن باشد دستى براى كوبيدن دارند و از درگاه كسى درخواست مىكنند كه گستردگى بخشش او تنگى ندارد و اميدواران از درگاه او نوميد بر نمىگردند ( حال كه چنين است ) به حساب خود براى نفع خويشتن رسيدگى كن ، ( و كار به حساب ديگران نداشته باش ) زيرا ديگران حسابرسى جز تو دارند .\r\n\r\nشرح و تفسير عاقبت كار رهروان راه حق\r\nامام عليه السّلام در اين بخش از خطبه ترسيم دقيقى از حال اهل ذكر و اولياء اللّه مىكند كه چگونه آنها به محاسبه خويش مىنشينند و به جبران كاستيها مىپردازند ، مىفرمايد : « اگر حال آنها را در برابر عقل خود مجسّم سازى و مقامات ستوده و مجالس آنان كه مشهود فرشتگان است را بنگرى كه نامه‌هاى اعمال خويش را گشوده و به حسابرسى اعمال خود نشسته‌اند و هر كار كوچك\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nو بزرگى كه مأمور به آن بوده‌اند و كوتاهى كرده‌اند يا از آن نهى شده بودند و مرتكب گشته‌اند حساب مىكنند و سنگينى بار خطاهايشان را بر دوش خود احساس كرده كه از كشيدن اين بار سنگين ناتوانند و در نتيجه گريه گلويشان را فشرده و با صداى بلند همراه با يكديگر ضجّه مىزنند و در پيشگاه پروردگارشان در مقام اظهار ندامت و اعتراف به تقصير آمده‌اند » ؛ ( فلو مثّلتهم « 1 » لعقلك في مقاومهم « 2 » المحمودة ، و مجالسهم المشهودة ، و قد نشروا دواوين « 3 » أعمالهم ، و فرغوا لمحاسبة أنفسهم على كلّ صغيرة و كبيرة أمروا بها فقصّروا عنها ، أو نهوا عنها ففرّطوا فيها ، و حمّلوا ثقل أوزارهم « 4 » ظهورهم ، فضعفوا عن الاستقلال بها ، فنشجوا « 5 » نشيجا ، و تجاوبوا « 6 » نجيبا « 7 » ، يعجّون « 8 » إلى ربّهم من مقام ندّم و اعتراف ) .\r\nسپس امام عليه السّلام بعد از ذكر حالات و اولياء اللّه كه چگونه آنها مراقب حالات خويش و مشغول محاسبهء اعمال خود هستند و چگونه در برابر كوتاهىهايى كه از آنها سر زده ، عكس العمل نشان مىدهند و به درگاه خدا مىنالند ، به نتيجهء آن پرداخته مىفرمايد : « ( اگر آن حالات و آن عوالم معنوى را در نظر مجسّم كنى ) خواهى ديد كه آنان نشانه‌هاى هدايت و چراغهاى پرفروغ بر طرف كنندهء تاريكيها هستند . فرشتگان آنها را درميان گرفته و آرامش و سكينهء الهى بر آنها نازل شده ، درهاى آسمان به رويشان گشوده و جايگاه و مقامهاى والاى كرامت\r\n\r\n\r\n","description":"","footnote":"\r\n( 1 ) . « مثلتهم » از ريشهء « تمثيل » بر وزن « حلول » به معناى مجسم ساختن گرفته شده است .\r\n( 2 ) . « مقاوم » جمع « مقام » به معناى جايگاه است خواه جايگاه معنوى باشد يا جايگاه جسمانى .\r\n( 3 ) . « دواوين » جمع « ديوان » به معناى دفتر و در اينجا به معناى نامه عمل است .\r\n( 4 ) . « اوزار » جمع « حرز » بر وزن « حسرز » به معناى بار سنگين است و در اينجا به معناى بار سنگين مسئوليّتهاست .\r\n( 5 ) . « نشيج » به معناى گلوگير شدن از گريه و رفت و آمد صدا در گلو بر اثر گريه است كه در فارسى هق‌هق كردن به آن گفته مىشود .\r\n( 6 ) . « تجاوبوا » از ريشهء « تجاوب » به معناى پاسخ دادن به يكديگر و هماهنگ شدن است و در اينجا اشاره به گروهى است كه در يك مجلس مىنشينند و باهم مىگريند .\r\n( 7 ) . « نحيب » به معناى گريه شديد و شيون كردن است .\r\n( 8 ) . « يعجون » از ريشهء « عج » بر وزن « حج » به معناى فرياد زدن است .\r\n","page_name":" 361 ","page_number":361},
  {"content":"\r\n\r\nبراى آنان فراهم گشته ، در جايى كه خداوند به آنها نظر رحمت افكنده و از سعى و كوشش آنها راضى است و موقعيتشان را مىستايد » ؛ ( لرأيت أعلام هدى ، و مصابيح دجى « 1 » ، قد حفّت بهم الملائكة ، و تنزّلت عليهم السّكينة ، و فتحت لهم أبواب السّماء ، و أعدّت لهم مقاعد الكرامات في مقعد اطّلع اللّه عليهم فيه ، فرضي سعيهم ، و حمد مقامهم ) .\r\nاين قسمت از كلام امام در واقع جواب شرطى است كه در جملهء گذشته : ( فلو مثّلتهم . . . ) بيان شده بود . امام عليه السّلام در اينجا پنج وصف يا نتيجهء مهم براى مراقبتهاى آنها ذكر مىفرمايد كه نشانه‌هاى هدايت و چراغهاى تاريكيها هستند . اشاره به اينكه آنها هرگز مانند زاهدان گوشه‌گير نيستند كه تنها گليم خود را از آب بيرون آرند ، بلكه ناجيان غريقى هستند كه سعى مىكنند غافلان و آلودگان را از غرقاب گناه رهايى بخشند و از نظر مقام و موقعيّت آن قدر والامقام‌اند كه فرشتگان ، گرداگرد آنها را گرفته و در خدمت آنان‌اند ، همان گونه كه قرآن مىفرمايد :  « الَّذِينَ قالُوا رَبُّنَا اللَّهُ ثُمَّ اسْتَقامُوا تَتَنَزَّلُ عَلَيْهِمُ الْمَلائِكَةُ »  « 2 »\r\nآرامش و سكينهء الهى به مضمون  « هُوَ الَّذِي أَنْزَلَ السَّكِينَةَ فِي قُلُوبِ الْمُؤْمِنِينَ لِيَزْدادُوا إِيماناً مَعَ إِيمانِهِمْ »  « 3 » بر وجودشان سايه افكنده و به مضمون   « إِنَّ الْمُتَّقِينَ فِي جَنَّاتٍ وَ نَهَرٍ فِي مَقْعَدِ صِدْقٍ عِنْدَ مَلِيكٍ مُقْتَدِرٍ »   « 4 » مقامات توصيف‌ناپذير فصل و رحمت الهى در انتظار آنان است .\r\nراستى هنگامى كه انسان اين كلمات پرمعنا را مىخواند كه چگونه اولياء اللّه در پرتو بندگى و عبوديّت ، به جاهايى مىرسند كه به جز خدا نبيند ، در فكر فرو مىرود كه اين انسان چه لياقت بزرگى دارد اگر قدر آن را بداند و استعداد خويش\r\n\r\n\r\n","description":"","footnote":"\r\n( 1 ) . « دجى » جمع « دجية » بر وزن « لقمه » به معناى ظلمت است . اين واژه به معناى مفرد ( تاريكى ) نيز به كار مىرود .\r\n( 2 ) . فصلت ، آيهء 30 .\r\n( 3 ) . فتح ، آيهء 4 .\r\n( 4 ) . قمر ، آيهء 54 - 55 .\r\n","page_name":" 362 ","page_number":362},
  {"content":"\r\n\r\nرا به فعليّت برساند .\r\nدر ادامهء اين سخن به بخش ديگرى از حالات اهل ذكر در ارتباط با خدا در خلوتگاه عبادت و بندگى پرداخته مىفرمايد : « آنها با دعا و نيايش به درگاه خدا آرامش عفو و گذشت او را مىطلبند ، وگروگان نيازمندى به فضل او و اسيران فروتنى در برابر عظمتش هستند . غم و اندوه طولانى ( به سبب احساس تقصير در اطاعت و بندگى ) قلبشان را مجروح ساخته وگريه‌هاى بسيار ، چشمانشان را خسته كرده است » ؛ ( يتنسّمون « 1 » بدعائه روح التّجاوز ، رهائن فاقة إلى فضله ، و أسارى ذلّة لعظمته ، جرح طول الأسى « 2 » قلوبهم ، و طول البكاء عيونهم ) .\r\nاشاره به اينكه آنها هر قدر در اطاعت و بندگى كوشا باشند باز خود را در برابر عظمت خدا مقصّر مىدانند و به‌همين دليل از يك سو پيوسته به درگاه او مىروند و آرامش را از طريق عفو او مىجويند و از سوى ديگر هرگز تكيه بر اعمال خويش نمىكنند ، بلكه تكيه بر فضل خدا دارند اندوهى شديد بر قلب آنها سنگينى مىكند و چشمهاى گريانشان از اين اندوه درونى خبر مىدهد .\r\nدر ادامه مىافزايد : « ( به همين دليل ) براى هر دردى كه اميد عفو و رحمت خدا در آن باشد ، دستى براى كوبيدن دارند و از درگاه كسى درخواست مىكنند كه گستردگى بخشش او تنگى ندارد و اميدواران از درگاه او نوميد برنمىگردند » ؛ ( لكلّ باب رغبة إلى اللّه منهم يد قارعة ، يسألون من لا تضيق لديه المنادح « 3 » ، و لا يخيب عليه الرّاغبون ) .\r\nاشاره به اينكه آنها دل به اعمال خويش نمىبندند و تنها اميد به كرم خدا\r\n\r\n\r\n","description":"","footnote":"\r\n( 1 ) . « يتنسمون » از ريشهء « نسيم » گرفته شده ، بنابراين جملهء « يتنسمون » يعنى آنها در انتظار نسيمى هستند و « تنسم » به معناى تنفس است .\r\n( 2 ) . « اسى » به معناى حزن و اندوه است .\r\n( 3 ) . « المنادح » جمع « مندوحة » به معناى زمين وسيع و گسترده است . سپس به معناى هر برنامه گسترده‌اى كه در آن آزادى عمل دارد ، اطلاق شده است .\r\n","page_name":" 363 ","page_number":363},
  {"content":"\r\n\r\nدارند . هر درى را مىكوبند و هر كارى را كه احتمال مىدهند سبب خشنودى او گردد و امواج درياى رحمتش را به حركت در آورد ، انجام مىدهند .\r\nدر واقع آنها همواره در ميان خوف و رجا كه بهترين حالات مؤمن است به سر مىبرند ، خوف و ترس از كوتاهيها و اميد و رجا به فضل خدا .\r\nدر پايان لحن كلام امام عليه السّلام عوض مىشود و از شرح حالات اهل ذكر به يك اندرز عمومى پرداخته مىفرمايد : « ( حال كه چنين است ) به حساب خود براى نفع خويشتن رسيدگى كن ، ( و كار به حساب ديگران نداشته باش ) زيرا ديگران حسابرسى جز تو دارند » ؛ ( فحاسب نفسك لنفسك ، فإنّ غيرها من الأنفس لها حسيب غيرك ) .\r\nاشاره به اينكه پيش از آنكه زندگى تو پايان گيرد و به برزخ و قيامت برسى و فرشتگان الهى حسابرس تو باشند خودت در اينجا به حساب خويش رسيدگى كن تا اگر خطايى از تو سر زده است جبران كنى و اگر كار نيكى داشته‌اى خدا را شكر نمايى ؛ هرگز لازم نيست در اعمال كوچك و بزرگ ديگران دقيق شوى و به حسابرسى آنها بپردازى و از خود غافل گردى چرا كه آنها براى خود حسابرسى دارند .\r\nجملهء اخير در واقع دو پيام دارد يكى همان پيام حديث معروف « حاسبوا قبل أن تحاسبوا » « 1 » است و ديگر پيام آيهء شريفهء «  « يا أَيُّهَا الَّذِينَ آمَنُوا عَلَيْكُمْ أَنْفُسَكُمْ لا يَضُرُّكُمْ مَنْ ضَلَّ إِذَا اهْتَدَيْتُمْ »  اى كسانىكه ايمان آورده‌ايد مراقب خود باشيد اگر شما هدايت يافته‌ايد گمراهى گمراهان به شما زيانى نمىرساند » . « 2 »\r\n* * *\r\n\r\n\r\n","description":"","footnote":"\r\n( 1 ) . نهج البلاغه ، خطبهء 90 .\r\n( 2 ) . مائده ، آيهء 105 .\r\n","page_name":" 364 ","page_number":364},
  {"content":"\r\n\r\n\r\nنكته ذكر خدا و ذاكران\r\nتمام آنچه در اين خطبهء غرّا و پر محتوا آمد ، شرحى بود بر جمله‌اى از آيه‌اى از قرآن مجيد و آن ، اينكه مردان پاكباز الهى هرگز براى متاع دنيا از ياد خدا غافل نمىشوند . نور الهى در خانهء آنها مىدرخشد و آنها همچون ستارگانى هستند كه در ظلمات برّ و بحر ، خلق خدا را راهنمايى مىكنند .\r\nگذشته از اينكه ذكر مراحل سه‌گانه‌اى دارد : ذكر با قلب ، با لسان و ذكر با عمل ، در هر مرحله مصاديق متفاوتى دارد همچون نور كه نور آفتاب را شامل مىشود و نور يك شمع را .\r\nگاه اين ذكر چنان محدود است كه تنها فضاى اطراف خود را روشن مىسازد و گاه آنچنان عميق و گسترده است كه جهانى را روشن مىكند .\r\nقرآن اهمّيّت فوق العاده‌اى براى ذكر و ذاكران قائل شده است . در يك جا به موسى عليه السّلام خطاب مىكند نمازهاى تو براى اين است كه به ياد من باشى :  « أَقِمِ الصَّلاةَ لِذِكْرِي »  « 1 »\r\nگاه مىفرمايد : ذكر خدا از نماز هم برتر و بالاتر است ؛ يعنى روح نماز است :\r\n « إِنَّ الصَّلاةَ تَنْهى عَنِ الْفَحْشاءِ وَ الْمُنْكَرِ وَ لَذِكْرُ اللَّهِ أَكْبَرُ »  « 2 »\r\nگاه مىفرمايد : اگر از شراب به شدت نهى شده براى آن است كه شما را از ذكر خدا غافل مىكند :  « وَ يَصُدَّكُمْ عَنْ ذِكْرِ اللَّهِ »  « 3 »\r\nگاه مىگويد : نفوذ شيطان از آنجا شروع مىشود كه انسان از ذكر خدا غافل گردد :  « وَ مَنْ يَعْشُ عَنْ ذِكْرِ الرَّحْمنِ نُقَيِّضْ لَهُ شَيْطاناً فَهُوَ لَهُ قَرِينٌ »  « 4 »\r\n\r\n\r\n","description":"","footnote":"\r\n( 1 ) . طه ، آيهء 14 .\r\n( 2 ) . عنكبوت ، آيهء 45 .\r\n( 3 ) . مائده ، آيهء 91 .\r\n( 4 ) . زخرف ، آيهء 36 .\r\n","page_name":" 365 ","page_number":365},
  {"content":"\r\n\r\nگاه همهء عظمت قرآن را در جمله‌اى خلاصه كرده مىفرمايد :  « إِنْ هُوَ إِلَّا ذِكْرٌ لِلْعالَمِينَ »  « 1 »\r\nگاه مىفرمايد : براى حلّ هر مشكل به سراغ اهل ذكر برويد :  « فَسْئَلُوا أَهْلَ الذِّكْرِ إِنْ كُنْتُمْ لا تَعْلَمُونَ »  « 2 »\r\nسرانجام ذكر خدا را آرام‌بخش دلها و وسيلهء اطمينان قلب معرفى مىكند :  « أَلا بِذِكْرِ اللَّهِ تَطْمَئِنُّ الْقُلُوبُ »  « 3 »\r\nگرچه ذكر در اين آيات معانى مختلفى دارد ؛ ولى همه در يك قدر مشترك جمع‌اند و آن چيزى است كه انسان را به سوى خدا مىبرد . از قلب بر زبان جارى مىشود و از زبان به تمام اعمال انسان گسترش مىيابد . گويى همهء اعضا در همه اعمال با صداى رسا ذكر خدا مىگويند .\r\nدر روايات اسلامى نيز مسئلهء ذكر و ذاكران بازتاب گسترده‌اى دارد :\r\nاز جمله اينكه در روايتى از امام صادق عليه السّلام مىخوانيم كه هر چيزى حد و اندازه‌اى دارد جز ذكر خدا كه هيچ حدّى براى آن متصوّر نيست : « ما من شىء إلّا و له حدّ ينتهي إليه إلّا الذّكر فليس له حدّ ينتهي إليه » . « 4 »\r\nدر حديث ديگرى از همان بزرگوار آمده است كه هركس ذكر خدا بسيار گويد خداوند در بهشت سايه عنايتش را بر او مىگستراند : « من أكثر ذكر اللّه عزّ و جلّ أظلّه اللّه في جنّته » . « 5 »\r\nاز روايات ديگرى استفاده مىشود كه ذكر خدا دافع انواع بلاهاست . در حديثى از امام صادق عليه السّلام مىخوانيم : « إنّ الصّواعق لا تصيب ذاكرا » « 6 » صاعقه‌ها ( و\r\n\r\n\r\n","description":"","footnote":"\r\n( 1 ) . يوسف ، آيهء 104 .\r\n( 2 ) . انبياء ، آيهء 7 .\r\n( 3 ) . رعد ، آيهء 28 .\r\n( 4 ) . كافى ، ج 2 ، ص 498 .\r\n( 5 ) . همان مدرك ، ص 500 .\r\n( 6 ) . همان مدرك .\r\n","page_name":" 366 ","page_number":366},
  {"content":"\r\n\r\nبلاهاى بزرگ ) به ذاكران اصابت مىكند .\r\nبلكه از اين فراتر ، از آن حضرت نقل شده كه مىفرمايد : « ما من طير يصاد إلّا به ترك التّسبيح و ما من مال يصاب إلّا به ترك الزّكاة ؛ هيچ پرنده‌اى صيد نمىشود مگر اينكه در آن روز ذكر خدا را ترك گفته و هيچ مالى ضايع نمىشود مگر اينكه زكات آن را نداده باشند » . « 1 »\r\nكوتاه سخن اينكه آيات و روايات دربارهء ذكر خدا و اهمّيّت و آثار آن در زندگى مادى و معنوى و در دنيا و آخرت بسيار است . آنچه در بالا آمد گوشه‌اى از آن بود .\r\nاين گفتار را با سخنى از امام صادق عليه السّلام كه در ادامهء حديث نامحدود بودن ذكر بيان فرموده پايان مىدهيم . مىفرمايد : « كان أبي كثير الذّكر لقد كنت أمشى معه و أنّه ليذكر اللّه و آكل معه الطّعام و إنّه ليذكر اللّه و لقد كان يحدّث القوم و ما يشغله ذلك عن ذكر اللّه . . . ؛ پدرم بسيار ذكر خدا مىگفت . هنگامى كه با او راه مىرفتم زبانش به ذكر خدا مشغول بود و هنگامى كه با او غذا مىخوردم ذكر خدا مىگفت و سخن گفتن با مردم او را از ذكر خدا غافل نمىكرد » . « 2 »\r\n* * *\r\n\r\n\r\n","description":"","footnote":"\r\n( 1 ) . وسائل الشيعه ، ج 6 ، ص 15 ، كتاب الزكاة ، باب تحريم منع الزكاة ، ح 20 .\r\n( 2 ) . كافى ، ج 2 ، ص 499 .\r\n","page_name":" 367 ","page_number":367},
  {"content":"\r\n . \r\n","description":"","footnote":"","page_name":" 368 ","page_number":368},
  {"content":"\r\n\r\n\r\n223 و من خطبة له عليه السّلام قاله عند تلاوته : « يا أَيُّهَا الْإِنْسانُ ما غَرَّكَ بِرَبِّكَ الْكَرِيمِ »\r\nاز سخنان امام عليه السّلام است كه به هنگام تلاوت اين آيهء شريفه «  « يا أَيُّهَا الْإِنْسانُ ما غَرَّكَ بِرَبِّكَ الْكَرِيمِ »  ؛ اى انسان چه چيز تو را در برابر پروردگار كريمت مغرور ساخته است ؟ » « 1 » بيان فرمود . « 2 »\r\n\r\nخطبه در يك نگاه\r\nاين خطبهء پرمحتوا كه ناظر به تفسير آيهء شريفهء  « يا أَيُّهَا الْإِنْسانُ ما غَرَّكَ بِرَبِّكَ الْكَرِيمِ »  است از چند بخش تشكيل شده است .\r\n\r\n\r\n","description":"","footnote":"\r\n( 1 ) . انفطار ، آيهء 6 .\r\n( 2 ) . سند خطبه :\r\nدر مصادر نهج البلاغه دو منبع ذكر مىكند كه با استفاده از قرائنى استنباط مىشود آنها اين خطبه را از غير منبع نهج البلاغه نيز يافته بودند : نخست شرح نهج البلاغهء ابن ابى الحديد است كه در مواردى اين خطبه را با تفاوتهايى نسبت به آنچه در نهج البلاغه آمده ، ذكر كرده است و ديگر كتاب شريف غرر الحكم است كه بخشهايى از اين خطبه را متفاوت با آنچه در نهج البلاغه آمده آورده است . ( مصادر نهج البلاغه ، ج 3 ، ص 155 ) .\r\n","page_name":" 369 ","page_number":369},
  {"content":"\r\n\r\nدر بخش اوّل امام براى بيدارى و هوشيارى ياران و مخاطبان خود آنها را مورد سؤال و سرزنش قرار مىدهد كه تا كى در خوابند و چرا از اين خواب غفلت بيدار نمىشوند ؟ چرا به خود رحم نمىكنند و از گرداب گناهى كه در آن غوطه‌ورند خود را نجات نمىدهند و مرهمى بر دردها و زخمهاى دل خويش كه از گناه نشأت گرفته ، نمىنهند .\r\nدر بخش دوم اين انسان گريز پا را به محاكمهء خويشتن دعوت مىكند .\r\nنعمتهاى خدا را به او يادآور مىشود و خوردن نمك و شكستن نمكدان را به او گوشزد مىكند و تأكيد مىكند كه اگر واقعا به داورى خويشتن بنشينى خود را محكوم خواهى كرد .\r\nدر بخش سوم از ناپايدارى وضع دنيا و عبرت گرفتن از زندگى و مرگ پيشينيان سخن مىگويد .\r\nدر آخرين بخش در چند جملهء كوتاه نسبت به پايان دنيا و قيام قيامت و حضور در دادگاه عدل الهى و نبودن عذرى در پيشگاه او هشدار مىدهد .\r\nسرانجام همهء اين يادآوريها و هشدارها را وسيله‌اى براى پاره كردن پردهء غرور كه در آيهء فوق به آن اشاره شده است ، قرار مىدهد .\r\n* * *\r\n\r\n","description":"","footnote":"","page_name":" 370 ","page_number":370},
  {"content":"\r\n\r\n\r\nبخش اوّل\r\nأدحض مسؤول حجّة ، و أقطع مغترّ معذرة ، لقد أبرح جهالة بنفسه .\r\nيا أيّها الإنسان ، ما جرّأك على ذنبك ، و ما غرّك بربّك ، و ما أنّسك بهلكة نفسك ؟ أمّا من دائك بلول ، أم ليس من نومتك يقظة ؟ أمّا ترحّم من نفسك ما ترحّم من غيرك ؟ فلربّما ترى الضّاحي من حرّ الشّمس فتظلّه ، أو ترى المبتلي بألم يمضّ جسده فتبكي رحمة له ! فما صبّرك على دائك ، و جلّدك على مصابك ، و عزّاك عن البكاء على نفسك و هي أعزّ الأنفس عليك ! و كيف لا يوقظك خوف بيات نقمة ، و قد تورّطت بمعاصيه مدارج سطواته ! فتداو من داء الفترة في قلبك بعزيمة ، و من كرى الغفلة في ناظرك بيقظة ، و كن للّه مطيعا ، و بذكره آنسا .\r\n\r\nترجمه\r\nاين انسان ( در برابر گناهانى كه انجام مىدهد ) نادرست‌ترين دليل براى خود اقامه مىكند و اين بىخبر مغرور به بدترين عذر متوسّل مىشود ، چرا كه نسبت به خود بيشترين جهالت را دارد ! اى انسان ! چه چيز تو را بر گناهت جسور ساخته و چه چيز تو را در مقابل پروردگارت مغرور كرده ؟ و چه چيز تو را به هلاكت خويش علاقه‌مند نموده است . آيا درد تو درمان ندارد يا از اين خوابت بيدارى نيست ؟ چرا آن‌گونه كه به ديگران رحم مىكنى به خودت رحم نمىكنى ؟ ! چه بسا كسى را در دل آفتاب سوزان مىبينى و در برابر حرارت آن بر او سايه مىافكنى يا بيمارى را مشاهده مىكنى كه درد جانكاهى بدنش را سخت آزرده و از روى ترحّم بر او مىگريى ( پس چرا دربارهء خود بىتفاوت هستى ) چه چيز تو\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nرا براين بيمارىات شكيبا ساخته و بر مصائب خود صبور كرده و از گريهء بر خويشتن باز داشته است ؟ ! در حالى كه هيچ‌چيز براى تو عزيزتر از نفس خودت نيست . چگونه ترس از بلاها و عذابهاى شبانه تو را بيدار نكرده درحالى كه بر اثر معصيت الهى هر روز ، خود را به مرحلهء شديدترى از خشم خدا مىافكنى ؟ ! حال كه چنين است بيمارى سستى دل خود را با داروى تصميم و عزم راسخ مداوا كن و اين خواب غفلتى كه چشمت را فروگرفته با بيدارى بر طرف ساز ، بنابراين مطيع خداوند باش و با ياد او انس گير !\r\n\r\nشرح و تفسير چرا بر خود رحم نمىكنى ؟\r\nامام عليه السّلام در آغاز اين خطبه با استفاده از آيهء بالا مىفرمايد : « اين انسان ( در برابر گناهانى كه انجام مىدهد ) نادرست‌ترين دليل براى خود اقامه مىكند ، و اين بىخبر مغرور به بدترين عذر متوسّل مىشود چرا كه بيشترين جهل و نادانى را نسبت به خود دارد ! ؛ ( أدحض « 1 » مسؤول حجّة ، و أقطع مغترّ معذرة ، لقد أبرح « 2 » جهالة بنفسه ) .\r\nدر واقع امام عليه السّلام به اين نكته اشاره مىكند كه خداوند در اين آيه مىفرمايد :\r\nپروردگار تو اين همه كرم دربارهء تو كرده است ، از فرق تا قدم ، غرق نعمتهاى گوناگون معنوى و مادى او هستى ، باز هم مغرور و گستاخ و نافرمانى ؟ ! هيچ دليلى از تو پذيرفته نيست و هيچ عذرى ندارى و عملت نشان مىدهد كه هرگز خود را نشناخته‌اى .\r\n\r\n\r\n","description":"","footnote":"\r\n( 1 ) . « أدحض » از ريشهء « ادحاض » به معناى باطل كردن و مغلوب نمودن و از ريشهء « دحض » به معناى مغلوب شدن گرفته شده است .\r\n( 2 ) . « أبرح » از ريشهء « برح » بر وزن « حرف » به معناى شدت است و گاه به معناى زوال نيز آمده است و در جملهء بالا معناى اوّل اراده شده است .\r\n","page_name":" 372 ","page_number":372},
  {"content":"\r\n\r\nاز اينجا روشن مىشود آنها كه معتقدند ذكر صفت كريم در آيهء فوق براى تلقين عذر به مخاطب است كه او در پاسخ بگويد : « غرّنى كرمك ؛ كرمت مرا مغرور كرد » سخن نادرستى است ، بلكه به عكس مىخواهد بفرمايد : با اين همه كرم و لطف الهى ، اين همه نافرمانى شرم‌آور و فاقد هرگونه عذر و حجّت است ، لذا در حديثى از پيامبر اكرم صلّى اللّه عليه و إله آمده : هنگام تلاوت اين آيه فرمود : « غرّه جهله ؛ جهل و نادانىاش او را مغرور و غافل ساخته است » . « 1 » سپس امام عليه السّلام به شرح اين سخن پرداخته با يك گفتار مبسوط تازيانه‌هاى ملامت و سرزنش را بر پيكر ارواح خفته مىنوازد تا بيدار شوند و از بيراهه بازگردند . مىفرمايد : « اى انسان ! چه چيز تو را بر گناهت جسور ساخته ؟ و چه چيز تو را در مقابل پروردگارت مغرور كرده ؟ و چه چيز تو را بر هلاكت خويش علاقه‌مند نموده است ؟ » ؛ ( يا أيّها الإنسان ، ما جرّأك على ذنبك ، و ما غرّك بربّك ، و ما أنّسك بهلكة نفسك ؟ ) .\r\nاشاره به اينكه غريزهء حبّ ذات در انسان نيرومندترين غرائز است ؛ انسان به طور طبيعى خود را بيش از هركس دوست دارد و هرگاه ببينيم كسى خنجر برداشته ، بر سينه و بازو و پهلوى خود مىزند وحشت مىكنيم و با خود مىگوييم آيا گرفتار جنون شده است . مگر ممكن است انسان عاقل ، علاقه‌مند هلاكت خويش شود ؟ اگر انسان كمترين علاقه‌اى به هلاكت خويش ندارد ، پس چرا گناه و غرورى كه مايهء هلاكت اوست را پذيرا مىشود ؟ !\r\nدر ادامهء سخن مىافزايد : « آيا درد تو درمان ندارد يا از اين خوابت بيدارى نيست . چرا آن‌گونه كه به ديگران رحم مىكنى به خودت رحم نمىكنى ؟ ! » ؛ ( أما من دائك بلول « 2 » ، أم ليس من نومتك يقظة ؟ أما ترحم من نفسك ما ترحم من غيرك ؟ ) .\r\n\r\n\r\n","description":"","footnote":"\r\n( 1 ) . تفسير مجمع البيان ، ذيل آيهء 6 سورهء انفطار .\r\n( 2 ) . « بلول » به معناى بهبودى از بيمارى است و گاه به معناى شادابى و بىنيازى نيز آمده است .\r\n","page_name":" 373 ","page_number":373},
  {"content":"\r\n\r\nسپس با ذكر مثالى اين حقيقت را روشن‌تر مىسازد و مىفرمايد : « چه بسا كسى را در دل آفتاب سوزان مىبينى و در برابر حرارت آفتاب بر او سايه مىافكنى يا بيمارى را مشاهده مىكنى كه درد جانكاهى بدن او را سخت آزرده و از روى ترحّم بر او مىگريى ( پس چرا دربارهء خود بىتفاوت هستى ) چه چيز تو را براين بيمارىات شكيبا ساخته و بر مصائب خود صبور كرده و از گريهء بر خويشتن باز داشته است در حالى كه هيچ‌چيز براى تو عزيزتر از نفس خودت نيست » ؛ ( فلربّما ترى الضّاحي « 1 » من حرّ الشّمس فتظلّه ، أو ترى المبتلي بألم يمضّ « 2 » جسده فتبكي رحمة له ! فما صبّرك على دائك ، و جلّدك « 3 » على مصابك ، و عزّاك عن البكاء على نفسك و هي أعزّ الأنفس عليك ! ) .\r\nاشاره به اينكه چرا انسانهايى را مىبينيم كه گرفتار تناقض در عمل و دوگانگى در قضاوت هستند در برابر ناراحتى ديگران و بيمارى بيماران سخت عكس العمل نشان مىدهند و گاه سيلاب اشكشان فرومىريزد در حالى كه بيمارى خودشان سخت‌تر و مصائبشان سنگين‌تر است و هيچ‌گونه عكس‌العملى در برابر آن نشان نمىدهند .\r\nامام عليه السّلام مىخواهد اين غافلان بىخبر و اين خفتگان بىدرد را با اين بيان منطقى و گويا از خواب غفلت بيدار كند و به سرنوشت خطرناكى كه در پيش رو دارد متوجّه سازد شايد توبه كنند و به سوى خدا بازگردند .\r\nدر ادامهء سخن مىافزايد : « چگونه ترس از بلاها و عذابهاى شبانه تو را بيدار نكرده در حالى كه بر اثر معاصى الهى هر روز ، خود را به مرحلهء بالاترى از خشم خدا مىافكنى ! حال كه چنين است بيمارى سستى دل خود را با داروى تصميم و\r\n\r\n\r\n","description":"","footnote":"\r\n( 1 ) . « ضاحى » به معناى كسى است كه در برابر نور آفتاب قرار گرفته است . از ريشهء « ضحو » بر وزن « محو » به معناى در برابر خورشيد قرار گرفتن است و « ضحى » به زمانى گفته مىشود كه نور آفتاب در زمين گسترده شده است .\r\n( 2 ) . « يمضّ » از ريشهء « مضّ » بر وزن « حضّ » به معناى دردناك بودن گرفته شده است .\r\n( 3 ) . « جلّد » از ريشهء « جلد » بر وزن « بلد » به معناى شكيبايى ياقوت است .\r\n","page_name":" 374 ","page_number":374},
  {"content":"\r\n\r\nعزم راسخ مداوا كن و اين خواب غفلتى كه چشمت را فروگرفته با بيدارى بر طرف ساز » ؛ ( و كيف لا يوقظك خوف بيات « 1 » نقمة ، و قد تورّطت « 2 » بمعاصيه مدارج سطواته « 3 » ! فتداو من داء الفترة في قلبك بعزيمة ، و من كرى « 4 » الغفلة في ناظرك بيقظة ) .\r\nمىدانيم براى نجات و رهايى از خطر دو چيز لازم است : بيدارى و هوشيارى از يكسو و تصميم و عزم راسخ از سوى ديگر و امام عليه السّلام در اين عبارت كوتاه به هردو اشاره فرموده است و بىخبران را هشدار مىدهد كه از خواب غفلت برخيزند و براى نجات خويش از چنگال معاصى كه آتش خشم و غضب الهى را بر مىافروزد تا وقت نگذشته است تصميم بگيرند .\r\nتعبير به « بيات نقمة » ( عذاب شبانه ) براى اين است كه بلاهايى كه در شب نازل مىشود قربانى زيادترى مىگيرد ؛ زلزله‌ها ، سيلابها و طوفانهايى كه در شب رخ مىدهد هنگامى كه مردم در خوابند و هيچ‌گونه دفاعى از خود ندارند .\r\nقرآن مجيد مىفرمايد : «   « أَ فَأَمِنَ أَهْلُ الْقُرى أَنْ يَأْتِيَهُمْ بَأْسُنا بَياتاً وَ هُمْ نائِمُونَ أَ وَ أَمِنَ أَهْلُ الْقُرى أَنْ يَأْتِيَهُمْ بَأْسُنا ضُحًى وَ هُمْ يَلْعَبُونَ »   ؛ آيا اهل شهرها و آباديها از اين ايمنند كه عذاب ما شبانه به سراغ آنها بيايد در حالى كه در خواب باشند ؟ آيا اهل شهرها و آباديها از اين ايمنند كه عذاب ما هنگامهء روز به سراغشان بيايد در حالى كه سرگرم بازى هستند ؟ » . « 5 »\r\nدر پايان اين فقره مىفرمايد : « ( بنابراين بيدار باش ) و مطيع خداوند شو و با ياد او انس گير » ؛ ( و كن للّه مطيعا ، و بذكره آنسا ) .\r\n\r\n\r\n","description":"","footnote":"\r\n( 1 ) . « بيات » اين واژه هرگاه مصدر باشد به معناى ماندن و بيتوته كردن شبانه در جايى است و هرگاه معناى اسمى داشته باشد به معناى شبانگاه است و در جملهء بالا همين معنا اراده شده است .\r\n( 2 ) . « تورّطت » از ريشهء « ورط » بر وزن « شرط » به معناى انداختن در گرداب يا باتلاق است و « قد تورّطت بمعاصيه » يعنى خود را به سبب معصيتها به گرداب و باتلاق قهر و خشم خدا افكنده‌اى .\r\n( 3 ) . « سطوات » جمع « سطوه » به معناى قهر و غلبه و سلطهء بر چيزى است .\r\n( 4 ) . « كرى » به معناى مصدر و به معناى چرت زدن و به خواب رفتن است .\r\n( 5 ) . اعراف ، آيهء 97 - 98 .\r\n","page_name":" 375 ","page_number":375},
  {"content":"\r\n . \r\n","description":"","footnote":"","page_name":" 376 ","page_number":376},
  {"content":"\r\n\r\n\r\nبخش دوم\r\nو تمثّل في حال تولّيك عنه إقباله عليك ، يدعوك إلى عفوه ، و يتغمّدك بفضله ، و أنت متولّ عنه إلى غيره ، فتعالى من قويّ ما أكرمه ! و تواضعت من ضعيف ما أجرأك على معصيته ! و أنت في كنف ستره مقيم ، و في سعة فضله متقلّب . فلم يمنعك فضله ، و لم يهتك عنك ستره ، بل لم تخل من لطفه مطرف عين في نعمة يحدّثها لك ، أو سيّئة يسترها عليك ، أو بليّة يصرفها عنك ! فما ظنّك به لو أطعته ! و ايّم اللّه لو أنّ هذه الصّفة كانت في متّفقين في القوّة ، متوازيين في القدرة ، لكنت أوّل حاكم على نفسك بذميم الأخلاق ، و مساويء الأعمال .\r\n\r\nترجمه\r\nخوب تصوّر كن در همان هنگام كه تو از خداى خود روى مىگردانى او ( با دادن انواع نعمتها ) به تو روى مىآورد او تو را به عفو و بخشش خويش فرا مىخواند و در زير پوشش فضل و رحمتش قرار مىدهد در حالى كه تو همچنان به او پشت كرده و به غير او روى مىآورى . بزرگ و بلندمرتبه است خدايى كه با آن همه قدرت و قوت ، اين قدر كريم است ؛ ولى تو با آن حقارت و ضعف اين اندازه بر معصيت او جسور هستى در حالى كه در پناه پرده‌پوشى او قرار دارى و در فراخناى فضل و رحمتش در حركت هستى ( با اين همه نافرمانى ) تو را از فضل خويش باز نداشته و پردهء گناهانت را ندريده است ، بلكه حتى يك چشم بر هم زدن از لطف او دور نشده‌اى ، يا در نعمتى قرار دارى كه براى تو فراهم ساخته و يا در گناهى كه پرده بر آن افكنده و يا بلا و مصيبتى كه از تو دور نموده است .\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nآرى با اين همه گناه كه دارى اين‌گونه به تو محبّت دارد ، حال دربارهء او چه فكر مىكنى اگر اطاعتش مىكردى ؟ به خدا سوگند اگر اين وضعى كه تو با خدا دارى ( كه پيوسته عصيانش مىكنى و او همواره لطف و محبّت مىكند ) درميان دو نفر كه در نيرو و توان مساوى بودند وجود داشت تو نخستين كسى بودى كه خود را به سبب اخلاق ناپسند و كردار بد ، محكوم و نكوهش مىكردى ( به يقين اگر اين وضع ميان مولا و عبد باشد به طريق اولى نكوهيده‌تر است ) .\r\n\r\nشرح و تفسير از او رحمت و از تو عصيان ؟ !\r\nامام عليه السّلام در اين بخش از خطبه ، انسانها را به داورى بر خويشتن دعوت مىكند ، و دلايل محكوميت او را بر مىشمرد . از جمله اينكه او از يك‌سو پيوسته در طريق نافرمانى گام مىنهد ؛ ولى از سوى ديگر خداوند ، همواره فضل و رحمتش را بر او فرومىريزد . مىفرمايد : « خوب تصوّر كن در همان هنگام كه تو از خداى خود روى مىگردانى او ( با دادن انواع نعمتها ) به تو روى مىآورد او تو را به عفو و بخشش خويش فرامىخواند و در زير پوشش فضل و رحمتش قرار مىدهد در حالى كه تو همچنان به او پشت كرده و به غير او روى مىآورى » ؛ ( و تمثّل « 1 » في حال تولّيك عنه إقباله عليك ، يدعوك إلى عفوه ، و يتغمّدك « 2 » بفضله ، و أنت متولّ عنه إلى غيره ) .\r\nراستى اسف‌بار و شرم‌آور است كه انسان مولاى كريمى داشته باشد كه همواره انواع نعمتهايش شامل حال او گردد ؛ ولى او پيوسته از او روى بگرداند ،\r\n\r\n\r\n","description":"","footnote":"\r\n( 1 ) . « تمثّل » - همان‌طور كه در خطبه قبل نيز اشاره شد - از ريشهء « مثول » بر وزن « حلول » به معناى مجسم ساختن گرفته شده است .\r\n( 2 ) . « يتغمّد » در اصل از ريشهء « غمد » بر وزن « هند » به معناى غلاف شمشير گرفته شده و « تغمّد » به معناى در غلاف كردن است . سپس به معناى فراگرفتن و پوشاندن به كار رفته است و در جملهء بالا نيز به همين معناست كه « فضل خداوند تو را فراگرفته ، پوشانده است » .\r\n","page_name":" 378 ","page_number":378},
  {"content":"\r\n\r\nكارى كه هيچ وجدانى اجازهء آن را نمىدهد .\r\nاين همان چيزى است كه در دعاى پرمحتواى افتتاح در ماه مبارك رمضان مىخوانيم : « يا ربّ ، إنّك تدعونى فأولّى عنك ، و تتحبّب الىّ فاتبغّض اليك ، و تتودّد الىّ فلا اقبل منك ، كانّ لى التّطوّل عليك ، فلم يمنعك ذلك من الرّحمة لى و الإحسان الىّ ، و التّفضّل علىّ بجودك و كرمك ؛ پروردگارا ! تو مرا فرامىخوانى ولى من از تو روى مىگردانم ، تو به من محبّت مىكنى ؛ ولى من با تو دشمنى مىورزم ، تو به من دوستى مىكنى ؛ ولى من پذيرا نمىشوم ، گويا منّتى بر تو دارم ؛ ولى اين احوال تو را از رحمت و احسان و تفضّل به جود و كرمت نسبت به من باز نمىدارد » .\r\nدر ادامه مىافزايد : « بزرگ و بلند مرتبه است خدايى كه با آن‌همه قدرت و قوت ، اين‌قدر كريم است ؛ ولى تو با اين حقارت و ضعف اين اندازه بر معصيت او جسور هستى در حالى كه در پناه پرده‌پوشى او قرار دارى و در فراخناى فضل و رحمتش در حركت هستى » ؛ ( فتعالى من قويّ ما أكرمه ! و تواضعت من ضعيف ما أجرأك على معصيته ! و أنت في كنف « 1 » ستره مقيم ، و في سعة فضله متقلّب ! ) .\r\nاشاره به اينكه افراد قوى و نيرومند اگر راه خشونت را پيش گيرند جاى تعجّب نيست . تعجب در اين است كه فرد ضعيف و زبون و ناتوانى در اين راه گام نهد ؛ ولى خداوند با آن‌همه قدرت و عظمت نهايت محبّت را دارد و اين انسان با اين همه ضعف و ناتوانى ، اين‌همه جرأت و جسارت بر معصيت از خود نشان مىدهد در حالى كه لحظه‌اى فضل و رحمت الهى از او قطع نمىشود و اين به راستى عجيب است !\r\nسپس مىافزايد : « ( با اين همه نافرمانى ) تو را از فضل خويش باز نداشته و پرده گناهانت را ندريده است ، بلكه حتى يك چشم برهم زدن از لطف او دور نشده‌اى ، يا در نعمتى قرار دارى كه براى تو فراهم ساخته و يا در گناهى كه پرده\r\n\r\n\r\n","description":"","footnote":"\r\n( 1 ) . « كنف » از ريشهء « كنف » بر وزن « حرف » به معناى محفوظ داشتن است .\r\n","page_name":" 379 ","page_number":379},
  {"content":"\r\n\r\nبر آن افكنده ، و يا بلا و مصيبتى كه از تو دور نموده است . آرى با اين همه گناه كه دارى اين‌گونه به تو محبّت دارد ، حال دربارهء او چه فكر مىكنى اگر اطاعتش مىكردى ؟ » ؛ ( فلم يمنعك فضله ، و لم يهتك عنك ستره ، بل لم تخل من لطفه مطرف عين « 1 » في نعمة يحدثها لك ، أو سيّئة يسترها عليك ، أو بليّة يصرفها عنك ! فما ظنّك به لو أطعته ! ) .\r\nاشاره به اينكه انسان از اين سه حالت خالى نيست : يا مشمول نعمتى است كه بايد شكر آن را ادا كند يا مرتكب گناهى شده كه خدا بر آن پرده افكنده و بايد از ستاريت او ممنون باشد و استغفار كند يا بلايى را از او دور ساخته كه بايد قدر اين نعمت الهى را بشناسد . اينها همه در حالى است كه او در طريق عصيان گام بر مىدارد و نسبت به اوامر و نواهى حق بىاعتناست . حال اگر انسان بينديشد كه اين خداوند مهربان و فوق العاده كريم و رحيم اگر بندگان اطاعتش را مىكردند چگونه از آنها قدردانى مىنمود ، اين همان مسئلهء « وجوب شكر منعم » است كه به گفتهء علماى عقايد مىتواند انگيزه معرفة اللّه گردد .\r\nآنگاه امام از زاويهء ديگرى به اين مسئله مىنگرد و براى بيدار ساختن مخاطبان خود به بيان ديگرى مىپردازد و مىفرمايد : « به خدا سوگند اگر اين وضعى كه تو با خدا دارى ( كه پيوسته عصيانش مىكنى و او همواره لطف و محبّت مىكند ) در ميان دو نفر كه در نيرو و توان مساوى بودند وجود داشت تو نخستين كسى بودى كه خود را به سبب اخلاق ناپسند و كردار بد ، محكوم و نكوهش مىكردى ( به يقين اگر اين وضع ميان مولا و عبد باشد به طريق اولى نكوهيده‌تر است ) » ؛ ( و ايم اللّه « 2 » لو أنّ هذه الصّفة كانت في متّفقين في القوّة ،\r\n\r\n\r\n","description":"","footnote":"\r\n( 1 ) . « مطرف عين » از ريشهء « طرف » بر وزن « حرف » به معناى چشم برهم زدن گرفته شده است و « مطرف » مصدر ميمى و به همين معناى چشم به هم زدن است .\r\n( 2 ) . « أيم » در اصل « أيمن » در نگاه بعضى از ارباب لغت جمع « يمين » به معناى سوگند است كه نون آن ساقط شده و معناى جملهء « أيم اللّه » اين است كه به خدا سوگندها مىخورم .\r\n","page_name":" 380 ","page_number":380},
  {"content":"\r\n\r\nمتوازيين في القدرة ، لكنت أوّل حاكم على نفسك بذميم الأخلاق ، و مساويء الأعمال ) .\r\nبعضى از شارحان نهج البلاغه عبارت فوق را به صورت صغرا و كبرا از شكل اوّل از قياسات منطقى دانسته‌اند ؛ ولى ظاهر اين است كه لحن عبارت بالا ناظر به قياس اولويّت است ؛ يعنى دو نفر كه هم طراز هم باشند معمولا ترس و وحشتى از هم ندارند . با اين حال اگر يكى از آنان دو پيوسته نيكى كند و ديگرى در برابر بدى كند سرانجام وجدان نفر دوم او را محكوم مىكند و به سوء اخلاق متّهم مىسازد ، حال اگر اين مسئله در ميان شخص بسيار بزرگ و فرد بسيار كوچكى باشد كه از يك‌سو لطف و رحمت است بدون هيچ‌گونه نياز و ترس و وحشت و از سوى ديگر سراپا نياز است و وحشت از مجازات در برابر نافرمانيها ، به يقين در چنين شرايطى آن فرد كوچك نابكار بايد خود را بسيار ملامت كند كه چرا در برابر آن همه بزرگوارى اين‌همه شرمسارى به بارآورده است .\r\n* * *\r\n\r\n","description":"","footnote":"","page_name":" 381 ","page_number":381},
  {"content":"\r\n . \r\n","description":"","footnote":"","page_name":" 382 ","page_number":382},
  {"content":"\r\n\r\n\r\nبخش سوم\r\nو حقّا أقول ! ما الدّنيا غرّتك ، و لكن بها اغتررت ، و لقد كاشفتك العظات ، و آذنتك على سواء ، و لهي بما تعدك من نزول البلاء بجسمك ، و النّقص في قوّتك ، أصدق و أوفى من أن تكذبك ، أو تغرّك . و لربّ ناصح لها عندك متّهم ، و صادق من خبرها مكذّب ، و لئن تعرّفتها في الدّيار الخاوية ، و الرّبوع الخالية ، لتجدنّها من حسن تذكيرك ، و بلاغ موعظتك ، بمحلّة الشّفيق عليك ، و الشّحيح بك ! و لنعم دار من لم يرض بها دارا ، و محلّ من لم يوطّنها محلّا ! و إنّ السّعداء بالدّنيا غدا هم الهاربون منها اليوم .\r\n\r\nترجمه\r\nبه حق مىگويم : دنيا تو را فريب نداده ، اين تو هستى كه به آن فريفته و مغرور شده‌اى ( و خود را فريب داده‌اى ) ، دنيا پندهاى فراوانى دارد كه پرده از روى واقعيت خود براى تو برداشته و تو را به عدل و انصاف دعوت كرده است . دنيا با هشدارهايى كه از طريق نزول بلا و آفات در جسمت و كاستن از قوا و نيرويت به تو مىدهد راستگوتر و وفادارتر از آن است كه به تو دروغ گويد يا فريبت دهد .\r\nچه بسيار نصيحت كنندگانى دربارهء دنيا كه نزد تو متّهم‌اند و چه بسيار راستگويانى كه در مورد اخبار دنيا كه از سوى تو تكذيب مىشوند . اگر حال دنيا را در مورد مناطق ويران شده و خانه‌هاى خالى از سكنه ، جستجو كنى به يقين آن را يادآورى كننده‌اى نيكو و واعظى گويا مىيابى همچون دوستى مهربان كه از رسيدن اندوه به تو به شدّت ناراحت مىشود . دنيا چه سراى خوبى است براى كسى كه آن را خانهء هميشگى خود نداند و چه محلّ نيكويى است براى كسى كه\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nآن را وطن خود برنگزيند ( آرى ! ) سعادتمندان بوسيلهء دنيا در قيامت ، آنها هستند كه امروز از آن مىگريزند .\r\n\r\nشرح و تفسير دنيا بهترين واعظ\r\nاز آنجا كه بسيارى از دنياپرستان براى تبرئهء خويشتن گناه خود را به گردن فريبندگى دنيا مىافكنند و زرق و برق دنيا و مواهب مادّى را عامل خطاهاى خويش مىشمرند .\r\nامام عليه السّلام در اين بخش از خطبه در واقع به پاسخ آنها مىپردازد و مىفرمايد : « به حق مىگويم : دنيا تو را فريب نداده ، اين تو هستى كه به آن فريفته و مغرور شده‌اى ( و خود را فريب داده‌اى ) » ؛ ( و حقّا أقول ! ما الدّنيا غرّتك ، و لكنّ بها اغتررت ) .\r\nسپس به بيان دليل براى اين سخن پرداخته ، مىفرمايد : « دنيا پندهاى فراوانى دارد كه پرده از روى واقعيّت خود براى تو برداشته و تو را به عدل و انصاف دعوت كرده است » ؛ ( و لقد كاشفتك العظات « 1 » ، و آذنتك « 2 » على سواء ) .\r\nاشاره به اينكه دنيا نه تنها فريبنده نيست ، بلكه حوادثى در آن رخ مىدهد كه بيدار كننده است و امام عليه السّلام در جمله‌هاى بعد به شرح آن مىپردازد و مىفرمايد :\r\n« دنيا با هشدارهايى كه از طريق نزول بلا و آفات در جسمت و كاستن از قوا و نيرويت به تو مىدهد راستگوتر و وفادارتر از آن است كه به تو دروغ گويد و يا فريبت دهد ، چه بسيار نصيحت كنندگانى دربارهء دنيا كه نزد تو متّهم‌اند و چه\r\n\r\n\r\n","description":"","footnote":"\r\n( 1 ) . « عظات » جمع « عظه » به معناى موعظه و پند و نصيحت است و در اينجا كنايه از حوادث تلخ دنياست كه سبب بيدارى و هوشيارى مىشود .\r\n( 2 ) . « آذنت » از ريشهء « ايذان » به معناى اعلام كردن توأم با تهديد و گاه به معناى اعلام جنگ است . سپس به معناى اعلام مطلق نيز آمده و اذان نماز را از اين جهت اذان مىگويند كه اعلام ورود وقت نماز مىكند .\r\n","page_name":" 384 ","page_number":384},
  {"content":"\r\n\r\nبسيار راستگويانى در مورد اخبار دنيا كه از سوى تو تكذيب مىشوند » ؛ ( و لهي بما تعدك من نزول البلاء بجسمك ، و النّقص في قوّتك ، أصدق و أوفى من أن تكذبك ، أو تغرّك . و لربّ ناصح لها عندك متّهم ، و صادق من خبرها مكذّب ) .\r\nاشاره به اينكه هم دنيا ماهيّت خودش را با انواع بلاها و مشكلات و حوادث دردناك و دگرگونى قدرتها به تو نشان داده و توصيف او به فريبندگى نادرست است و هم اولياء اللّه و صالحانى كه دربارهء بىوفايى و ناپايدارى دنيا به تو خبر داده‌اند راست گفته‌اند ، هرچند اين سخنان مطابق هواى نفس تو نبوده ؛ نه زبان حال دنيا را پذيرفته‌اى و نه زبان قال اولياى الهى را ، و همه را متّهم به كذب كرده‌اى ، بنابراين اين تو هستى كه خودت را فريب مىدهى .\r\nاين احتمال نيز در تفسير جمله‌هاى اخير وجود دارد كه نصيحت كننده همان حوادث ناگوار و خبرهاى صادق همان نشانه‌هاى بىوفايى دنياست كه انسان با چشم خود اين نصيحت كنندگان و خبرهاى صادق را مىبيند و مىشنود ؛ ولى چون مطابق ميل او نيست همه را تكذيب مىكند و مىگويد : يك حادثهء اتفاقى بود و گذشت و ديگر تكرار نخواهد شد .\r\nسپس با توضيح بيشتر اين حقيقت را آشكارتر و براى همگان مفهوم‌تر مىسازد و مىفرمايد : « اگر حال دنيا را در لابه‌لاى مناطق ويران شده ، و خانه‌هاى خالى از سكنه ، جستجو كنى به يقين آن را يادآورى كننده‌اى نيكو و واعظى گويا مىيابى ، همچون دوستى مهربان كه از رسيدن اندوه به تو به شدّت ناراحت مىشود » ؛ ( و لئن تعرّفتها في الدّيار الخاوية « 1 » ، و الرّبوع « 2 » الخالية ، لتجدنّها من حسن تذكيرك ، و بلاغ موعظتك ، بمحلّة الشّفيق عليك ، و الشّحيح « 3 » بك ! ) .\r\n\r\n\r\n","description":"","footnote":"\r\n( 1 ) . « خاويه » اسم فاعل است از ريشهء « خوى » به معناى خالى بودن و گاه به معناى ويران شدن گرفته شده است .\r\n( 2 ) . « ربوع » جمع « ربع » بر وزن « رفع » به معناى خانه است و گاه به معناى منطقه يا گروهى از مردم نيز آمده و در اينجا منظور همان معناى اوّل است .\r\n( 3 ) . « شحيح » از ريشهء « شحّ » بر وزن « مخ » به معناى بخل توأم با حرص است كه به صورت عادت درآيد و لذا واژهء -\r\n","page_name":" 385 ","page_number":385},
  {"content":"\r\n\r\nسرانجام در آخرين جمله مىفرمايد : « دنيا چه سراى خوبى است براى كسى كه آن را خانهء هميشگى خود نداند و چه محلّ نيكويى است براى كسى كه آن را وطن خود برنگزيند ( آرى ! ) سعادتمندان به وسيلهء دنيا در قيامت ، آنها هستند كه امروز از آن مىگريزند » ؛ ( و لنعم دار من لم يرض بها دارا ، و محلّ من لم يوطّنها محلّا ! و إنّ السّعداء بالدّنيا غدا هم الهاربون منها اليوم ) .\r\nاشاره به اينكه افراد با ايمان و بيدار مىتوانند از همين دنياى پرشور و شرّ و مملوّ از فريب و نيرنگ ، وسيله‌اى براى سعادت جاويدان خود بسازند و آن را نردبانى براى صعود به مقامات عاليه قرار دهند . به اين ترتيب كه نگاه آنها به دنيا بر خلاف دنياپرستان ، نگاه به يك پل يا گذرگاه باشد ؛ آنها كه از زرق و برقش مىگريزند و از مواهب آن براى قرب به خدا سود مىجويند و از اينجا به خوبى فرق دنياى ممدوح و مذموم روشن مىشود همان‌گونه كه در بحث نكته‌ها خواهد آمد .\r\n\r\nنكته دنياى ممدوح و مذموم\r\nامام عليه السّلام در عبارات بالا دنيا را واعظى دلسوز و گزارشگرى صادق و وفادار معرفى كرد كه به وسيلهء دگرگونيهاى سريع و حوادث و آفات گوناگون ، ناپايدارى خودش را اعلام كرده و به همگان هشدار داده است كه تكيه بر آن نكنند و تنها از آن توشه بگيرند .\r\nاز اين صريح‌تر عبارتى است كه در كلمات قصار آن حضرت دربارهء دنيا آمده است . حضرت آن را مسجد دوستان خدا : ( مسجد أحبّاء اللّه ) و تجارت خانهء\r\n\r\n\r\n","description":"","footnote":"\r\n- « شحيح » گاه به افراد دلسوزى كه هرگز مايل نيستند گرد و غبار نگرانى بر دامن دوستشان نشيند و نسبت به آن بخل مىورزند اطلاق مىشود و در عبارت بالا همين معنا اراده شده است .\r\n","page_name":" 386 ","page_number":386},
  {"content":"\r\n\r\nاولياء اللّه : ( و متجر أولياء اللّه ) و محل نزول وحى الهى : ( و مهبط وحى اللّه ) و نمازخانه فرشتگان خدا : ( و مصلّى ملائكة اللّه ) برشمرده و آن را سراى موعظه و عافيت براى كسانى كه حقيقت دنيا را دريابند معرفى فرموده : ( دار عافية لمن فهم عنها . . . و دار موعظة لمن اتّعظ بها ) . « 1 »\r\nاين در حالى است كه در خطبه‌هاى متعدّدى از نهج البلاغه و روايات بسيار ديگر نكوهشهاى شديدى از دنيا شده است . سرايى مملوّ از بلا و معروف به غدر و بىوفايى : ( دار بالبلاء محفوفة و بالغدر معروفة ) « 2 » و نيز به منزلهء مار خوش خطّ و خالى شمرده شهد كه ظاهرش نرم و ملايم ؛ ولى سمّ كشنده در جوف اوست :\r\n( مثل الدّنيا كمثل الحيّة ليّن مسّها و السّمّ النّاقع في جوفها ) . « 3 »\r\nدر جايى ديگر در جمله‌اى كوتاه امام نسبت به خطرات عظيم دنيا هشدار داده مىفرمايد : « تغرّ و تضرّ و تمرّ ؛ فريب مىدهد ، زيان مىرساند و به سرعت مىگذرد » . « 4 »\r\nسه طلاقه كردن دنيا از سوى امام عليه السّلام به سبب زشتيها و بديهايش معروف است و در كلمات قصار ضمن عبارات تكان دهنده‌اى به آن اشاره شده است . « 5 »\r\nفراتر از اينها آيات قرآن مجيد است كه نكوهشهاى شديدى از دنيا دارد . از جمله در سورهء زخرف به قدرى دنيا را بىارزش مىشمرد كه اگر افراد كم ظرفيّت تشويق به كفر و گناه نمىشدند خداوند قصرهاى مجلّلى در اختيار كافران مىگذاشت كه سقفهايش از نقره و با انواع زر و زيورها آراسته بود .  « وَ لَوْ لا أَنْ يَكُونَ النَّاسُ أُمَّةً واحِدَةً لَجَعَلْنا لِمَنْ يَكْفُرُ بِالرَّحْمنِ لِبُيُوتِهِمْ سُقُفاً مِنْ فِضَّةٍ وَ مَعارِجَ » \r\n\r\n\r\n","description":"","footnote":"\r\n( 1 ) . نهج البلاغه ، كلمات قصار ، 131 .\r\n( 2 ) . همان مدرك ، خطبهء 226 .\r\n( 3 ) . همان مدرك ، كلمات قصار ، 119 .\r\n( 4 ) . همان مدرك ، 415 .\r\n( 5 ) . همان مدرك ، 77 .\r\n","page_name":" 387 ","page_number":387},
  {"content":"\r\n\r\n  « عَلَيْها يَظْهَرُونَ وَ لِبُيُوتِهِمْ أَبْواباً وَ سُرُراً عَلَيْها يَتَّكِؤُنَ »   « 1 »\r\nهرگاه اين آيات و روايات را در برابر هم بچينيم اين سؤال پديدار مىشود كه اگر دنيا اين‌همه خوبى دارد ، پس چرا اين‌همه بد است و اگر اين همه بدى دارد ، پس چرا خوب است ؟\r\nپاسخ اين سؤال در يك جمله نهفته است و آن اينكه اين تفاوت نتيجهء اختلاف زاويه‌هاى ديد است .\r\nظاهربينان و دنياپرستان كه ديدشان كوتاه و نظرشان سطحى است تنها زرق و برق آن را مىبينند و زخارف و زينتهاى زودگذرش را و به آن دل مىبندند . دنيا براى اين گروه ، فوق العاده خطرناك است و از آنجايى كه گاه اكثريت مردم را اين گروه تشكيل مىدهند ، آيات و روايات در نكوهش دنيا بسيار بيشتر است ، لذا خداوند به همهء انسانها هشدار مىدهد كه بيدار باشيد كه دنيا شما را نفريبد و شيطان شما را فريب ندهد  « فَلا تَغُرَّنَّكُمُ الْحَياةُ الدُّنْيا وَ لا يَغُرَّنَّكُمْ بِاللَّهِ الْغَرُورُ »  « 2 » جالب اينكه در اين آيه دنيا فريبنده هم رديف شيطان فريبكار شمرده شده است ( زيرا منظور از غرور در اين آيه همان شيطان است ) .\r\nولى بيداردلان آگاه و مؤمنان عاقل و فرزانه كه با ديدهء تيزبين خود به باطن دنيا مىنگرند و آغاز و انجامش را با يك مطالعهء عميق مىبينند تاريخ پيشينيان را در نظر خود مجسّم مىكنند و سرنوشت فراعنه و كسراها و عمالقه و ابناى عمالقه را مدّنظر قرار مىدهند پيامهاى مواعظ دوستانهء دنيا را با گوش جان مىشنوند و درسهاى لازم را از آن فرامىگيرند ؛ دنيا را به دانشگاهى تبديل مىكنند براى كسب معارف الهيه و تجارت خانه‌اى براى برگرفتن زاد و توشه و معبد باشكوهى براى معراج به سوى خدا .\r\n\r\n\r\n","description":"","footnote":"\r\n( 1 ) . زخرف ، آيهء 33 - 35 .\r\n( 2 ) . فاطر ، آيهء 5 .\r\n","page_name":" 388 ","page_number":388},
  {"content":"\r\n\r\nكوتاه سخن اينكه به گفتهء امير مؤمنان على عليه السّلام در يكى از خطبه‌هاى همين كتاب : « آنها كه به دنيا به عنوان يك وسيله بنگرند به آنها بصيرت و بينايى مىبخشد و آنها كه به عنوان يك هدف به آن بنگرند كورشان مىكند » ؛ ( من أبصر بها بصّرته و من أبصر إليها أعمته ) . « 1 »\r\n* * *\r\n\r\n\r\n","description":"","footnote":"\r\n( 1 ) . نهج البلاغه ، خطبهء 82 .\r\n","page_name":" 389 ","page_number":389},
  {"content":"\r\n . \r\n","description":"","footnote":"","page_name":" 390 ","page_number":390},
  {"content":"\r\n\r\n\r\nبخش چهارم\r\nإذا رجفت الرّاجفة ، و حقّت بجلائلها القيامة ، و لحقّ بكلّ منسك أهله ، و بكلّ معبود عبدته ، و بكلّ مطاع أهل طاعته ، فلم يجز في عدله و قسطه يومئذ خرق بصر في الهواء ، و لا همس قدم في الأرض إلّا بحقّه ، فكم حجّة يوم ذاك داحضة ، و علائق عذر منقطعة !\r\nفتحرّ من أمرك ما يقوم به عذرك ، و تثبت به حجّتك ، و خذما يبقى لك ممّا لا تبقى له ، و تيسّر لسفرك ؛ و شم برق النّجاة ؛ و ارحل مطايا التّشمير .\r\n\r\nترجمه\r\nدر آن زمان كه آن لرزهء سخت و سنگين روى دهد ( و نفخهء صور واقع شود ) و قيامت با تمام حوادث بزرگ و وحشتناكش تحقّق يابد و اهل هر مذهب و معبدى به آن ملحق شود و بندگان هر معبودى به او بپيوندند و هر اطاعت كننده‌اى به مطاعش ملحق شود ، در آن هنگام در صحنه عدل و قسط پروردگار ( همهء اعمال ) حتى چشمى كه بر خلاف حق به آسمان گشوده شده و گامى كه آهسته ( به ظلم ) در زمين برداشته‌اند ، به حق و عادلانه پاداش داده مىشوند . در آن روز چه بسيار دليلهايى كه ابطال مىگردد و چه پيوند عذرهايى كه قطع مىشود . حال كه چنين است كوشش كن تا چيزى به دست آورى كه عذر تو را موجه سازد و حجت و دليل خويش را با آن استوار سازى . چيزى به دست آور كه براى تو باقى بماند . در برابر آنچه تو براى آن باقى نمىماند . ( با تهيّه زاد و توشه ) براى سفر آخرت آماده شو ، و چشم به برق نجات ( و دليل راه ) بدوز و مركب راهوار خود را براى اين سفر آماده ساز و باروبنه خويش را بر آن ببند !\r\n\r\n","description":"","footnote":"","page_name":" 391 ","page_number":391},
  {"content":"\r\n\r\n\r\nشرح و تفسير آمادگى براى سفر آخرت\r\nامام عليه السّلام در آخرين بخش اين خطبه - با توجّه به اشاره‌اى كه به جهان آخرت در جملهء قبل شده بود - اشاره به دادگاه پروردگار در جهان آخرت مىكند و چند نكتهء دقيق را بر مىشمرد و مىفرمايد : « در آن زمان كه آن لرزهء سخت و سنگين روى دهد ( و نفخهء صور واقع شود ) و قيامت با تمام حوادث بزرگ و وحشتناكش تحقق يابد و اهل هر مذهب و معبدى به آن ملحق شود و بندگان هر معبودى به او بپيوندند ، و هر اطاعت كننده‌اى به مطاعش ملحق شود ، در آن هنگام در صحنهء عدل و قسط پروردگار ( همهء اعمال ) حتى چشمى كه بر خلاف حق به آسمان گشوده شده و گامى كه آهسته ( به ظلم ) در زمين برداشته‌اند ، عادلانه پاداش داده مىشود » ؛ ( إذا رجفت الرّاجفة « 1 » ، و حقّت بجلائلها « 2 » القيامة ، و لحقّ بكلّ منسك « 3 » أهله ، و بكلّ معبود عبدته ، و بكلّ مطاع أهل طاعته ، فلم يجز « 4 » في عدله و قسطه يومئذ خرق بصر في الهواء ، و لا همس « 5 » قدم في الأرض إلّا بحقّه ، ) .\r\nاين گفتار تكان دهندهء امام بر دو نكته تأكيد مىكند : نخست اينكه در آن روز هر گروهى به معبود و مطاع و پيشواى خود ملحق مىشود و آنچه در اين دنيا\r\n\r\n\r\n","description":"","footnote":"\r\n( 1 ) . « راجفه » از ريشهء « رجف » بر وزن « وقف » به معناى اضطراب و لرزهء شديد است و از آنجا كه اخبار فتنه‌انگيز مايهء تشويش و اضطراب جامعه مىشود به آن اراجيف مىگويند . در قرآن مجيد و در خطبهء بالا اين واژه اشاره به زلزله‌هاى رستاخيز است .\r\n( 2 ) . « جلائل » جمع « جليله » به معناى هر صفت عظيم و شديد است .\r\n( 3 ) . « منسك » به معناى عبادت و گاه به معناى مذهب و معبد آمده است و در خطبهء بالا همين معنا ارائه شده است .\r\n( 4 ) . « لم يجز » طبق آنچه در متن آمده از ريشهء « جزاء » به معناى پاداش است ؛ ولى در بعضى از نسخ « لم يجز » از ريشهء « جريان » ذكر شده ؛ يعنى در عدالت او كمترين خلافى جريان ندارد و در بعضى ديگر از نسخ « لم يجر » از ريشهء « جور » آمده كه اشاره به عدم جور و ظلم خداوند در جزاى اعمال است و در بعضى ديگر از نسخ « لم يجز » از مادهء « جواز » آمده ؛ يعنى در مقام عدالت خدا كمترين خلافى جايز نيست .\r\n( 5 ) . « همس » به معناى صداى آهسته و پنهان است .\r\n","page_name":" 392 ","page_number":392},
  {"content":"\r\n\r\nوجود داشته در آنجا به يقين ، مجسّم مىشود . حتى مطابق حديثى از امام على بن موسى الرضا عليه السّلام : « اگر كسى به سنگى علاقه داشته باشد خداوند او را با آن سنگ محشور مىكند ؛ فلو أنّ رجلا أحبّ حجرا لحشره اللّه معه يوم القيامة » « 1 » پيش از آن قرآن مجيد فرموده است : «   « احْشُرُوا الَّذِينَ ظَلَمُوا وَ أَزْواجَهُمْ وَ ما كانُوا يَعْبُدُونَ مِنْ دُونِ اللَّهِ فَاهْدُوهُمْ إِلى صِراطِ الْجَحِيمِ »   ؛ در آن روز گفته مىشود : ظالمان و هم رديفانشان و آنچه را جز خدا مىپرستيدند جمع كنيد و به راه دوزخ هدايتشان نماييد » . « 2 »\r\nديگر اينكه به قدرى حساب خداوند در آن روز دقيق و عدالتش فراگير است كه حتى يك نيم نگاه گناه‌آلود به آسمان و يا گام آهسته‌اى در زمين به حسابش رسيدگى مىشود و اى واى بر بدكاران و خطاكاران و ستم‌گران !\r\nدر اينجا بعضى از شارحان نهج البلاغه سؤالى مطرح كرده‌اند كه اگر در آن روز هر عبادت كننده‌اى به معبودش و هر مطيعى به مطاعش ملحق مىشود ، پس بايد مسيحيانى كه حضرت مسيح را پرستيدند به حضرت مسيح و غاليان در حق امير مؤمنان و عبادت كنندگان فرشتگان به آنها ملحق شوند به يقين براى آنها مشكلى وجود نخواهد داشت ؟\r\nقرآن مجيد پاسخ اين سؤال را به خوبى داده و مىفرمايد : «  « وَ يَوْمَ يَحْشُرُهُمْ وَ ما يَعْبُدُونَ مِنْ دُونِ »    « اللَّهِ فَيَقُولُ أَ أَنْتُمْ أَضْلَلْتُمْ عِبادِي هؤُلاءِ أَمْ هُمْ ضَلُّوا السَّبِيلَ قالُوا سُبْحانَكَ ما كانَ يَنْبَغِي لَنا أَنْ نَتَّخِذَ مِنْ دُونِكَ مِنْ أَوْلِياءَ وَ لكِنْ مَتَّعْتَهُمْ وَ آباءَهُمْ حَتَّى نَسُوا الذِّكْرَ وَ كانُوا قَوْماً بُوراً »   ؛ به خاطر بياور روزى را كه همهء آنان و معبودهايى كه غير از خدا مىپرستند جمع مىكند آنگاه به آنها مىگويد : آيا شما اين بندگان مرا گمراه كرديد يا خود آنان راه را گم كردند ؟ در پاسخ مىگويند :\r\n\r\n\r\n","description":"","footnote":"\r\n( 1 ) . وسائل الشيعه ، ج 10 ، ص 393 ، ح 5 از باب 66 از ابواب مزار - همين مضمون با كمى تفاوت - از پيامبر اكرم صلّى اللّه عليه و إله در كتاب روضة الواعظين نقل شده است .\r\n( 2 ) . صافات ، آيهء 22 - 23 .\r\n","page_name":" 393 ","page_number":393},
  {"content":"\r\n\r\nمنزّهى تو براى ما شايسته نبود كه غير از تو اوليايى برگزينيم ؛ ولى آنان و پدرانشان را از نعمت برخوردار نمودى تا اينكه ( به‌جاى شكر نعمت ) ياد تو را فراموش كردند و تباه و هلاك شدند » و به دنبال آن مىفرمايد :  « فَقَدْ كَذَّبُوكُمْ بِما تَقُولُونَ فَما تَسْتَطِيعُونَ صَرْفاً وَ لا نَصْراً »  ؛ ( خداوند به آنان مىگويد ببينيد ) اين معبودان شما را در آنچه مىگوييد تكذيب كرده‌اند . اكنون نمىتوانيد عذاب الهى را بر طرف سازيد يا از كسى يارى بطلبيد » . « 1 »\r\nآرى ! اگر پيشوايان آنها از آنها بيزارى نجويند ممكن است ملحق شوند ؛ ولى با توجّه به بيزارى جستن آنها هرگز به آنان ملحق نخواهند شد .\r\nآنگاه در ادامهء سخن به كسانى كه در اين دنيا با دليلهاى واهى و عذرهاى ناموجّه خود را تبرئه مىكنند هشدار مىدهد كه در قيامت چنين نيست .\r\nمىفرمايد : « در آن روز چه بسيار دليلهايى كه ابطال مىگردد و چه پيوند عذرهايى كه قطع مىشود » ؛ ( فكم حجّة يوم ذاك داحضة « 2 » ، و علائق « 3 » عذر منقطعة ! ) .\r\nاشاره به اينكه آن روز همه‌چيز روشن و آشكار است و در چنان شرايطى دلايل بىاساس و عذرهاى واهى كارايى ندارد .\r\nقرآن مجيد دربارهء تكذيب كنندگان آيات الهى مىفرمايد : «  « وَ لا يُؤْذَنُ لَهُمْ فَيَعْتَذِرُونَ »  ؛ در آنجا به آنها اجازه داده نمىشود كه عذرخواهى كنند ، چرا كه عذر قابل قبولى ندارند » . « 4 »\r\n\r\n\r\n","description":"","footnote":"\r\n( 1 ) . فرقان ، آيهء 17 - 19 .\r\n( 2 ) . « داحضة » از ريشهء « دحض » بر وزن « محض » به معناى لغزش گرفته شده و « حجة داحضة » به دليل سست و بىپايه گفته مىشود .\r\n( 3 ) . « علائق » جمع « علاقه » ( به فتح عين ) به معناى پيوند و دلبستگى است و مفهوم جملهء بالا اين است كه پيوندها و دلبستگيها در قيامت بريده مىشود و نيز جمع « علاقة » ( به كسر عين ) به معناى دستگيره و طناب و امثال آن است و مفهوم جمله بنابراين چنين مىشود كه در قيامت دستاويزهاى عذر منقطع مىشود .\r\n( 4 ) . مرسلات ، آيهء 36 .\r\n","page_name":" 394 ","page_number":394},
  {"content":"\r\n\r\nبه گفتهء شاعر :\r\n در آن ديوان كه حق حاكم شد و دست و زبان شاهد * نخواهد بود بازار و بها چيره زبانى را \r\nدر پايان خطبه به عنوان يك نتيجه‌گيرى كارساز و روشن ، ضمن پنج جملهء كوتاه و پرمعنا راه نجات را نشان مىدهد . نخست مىفرمايد : « حال كه چنين است كوشش كن چيزى به دست آورى كه عذر تو را برپا دارد و حجت و دليل خويش را با آن استوار سازى » ؛ ( فتحرّ « 1 » من أمرك ما يقوم به عذرك ، و تثبت به حجّتك ) .\r\nدر دستور دوم مىفرمايد : « چيزى به دست‌آور كه براى تو باقى مىماند ، در برابر آنچه تو براى آن باقى نمىمانى » ؛ ( و خذ ما يبقى لك ممّا لا تبقى له ) .\r\nمنظور از « ما يبقى لك » اسباب مواهب و نعم جاويدان روز قيامت يعنى اعمال صالحه است و منظور از « ما لا تبقى له » نعمتهاى دنياست كه انسان مىگذارد و مىگذرد .\r\nدر سومين دستور مىفرمايد : « ( با تهيّه زاد و توشه ) براى سفرت آماده شو » ؛ ( و تيسّر لسفرك ) .\r\nاين همان چيزى است كه قرآن مجيد دربارهء آن مىفرمايد : «  « وَ تَزَوَّدُوا فَإِنَّ خَيْرَ الزَّادِ التَّقْوى »  ؛ زاد و توشه برگيريد كه بهترين زاد و توشه ، تقواست » . « 2 »\r\nدر چهارمين دستور مىافزايد : « و چشم به برق نجات ( و دليل راه ) بدوز ( و چراغهاى راهنمايى را كه در مسير اين سفر نصب كرده‌اند ناديده مگير ) » ؛ ( و شم « 3 » برق النّجاة ) .\r\nدر پنجمين و آخرين دستور مىفرمايد : « مركب راهوار خود را براى اين سفر آماده‌ساز و باروبنه خويش را بر آن ببند » ؛ ( و ارحل مطايا « 4 » التّشمير « 5 » ) .\r\n\r\n\r\n","description":"","footnote":"\r\n( 1 ) . « تحرّ » از ريشهء « تحرى » به معناى جستجوى امر بهتر است .\r\n( 2 ) . بقره ، آيهء 197 .\r\n( 3 ) . « شم » از ريشهء « شيم » بر وزن « ديم » به معناى چشم دوختن به چيزى است .\r\n( 4 ) . « مطايا » جمع « مطية » به معناى مركب سوارى است .\r\n( 5 ) . « تشمير » از ريشهء « شمر » بر وزن « تمر » در اصل به معناى آستين بالا زدن و دامن به كمر بستن و آماده شدن براى انجام كارى است . سپس به هرگونه آمادگى و تلاش و كوشش اطلاق شده است .\r\n","page_name":" 395 ","page_number":395},
  {"content":"\r\n\r\nكوتاه سخن اينكه امام راه صاف را براى نجات از چنگال خطرات دنيا و آخرت در اين سفرى كه در پيش دارند نشان داده و دستوراتى دربارهء زاد و توشهء سفر و مركب راهوار و توجّه به علايم راهنمايى و سپس آماده كردن عذر تقصير و دلايل خطا و اشتباه را به آنها گوشزد نموده است . چنين مسافرى نه مقصد را گم مىكند و نه هنگامى كه به مقصد رسيد در مىماند . در پرتو عنايات الهى و راهنماييهاى حجّت خدا همهء برنامه‌هاى او رو به راه است .\r\nدر روايتى آمده است : زهرى ( از فقهاى هفتگانهء معروف اهل سنّت كه بعد از گروه صحابه روى كار آمد ) نقل مىكند كه در يك شب سرد و بارانى ( امام ) على بن الحسين عليه السّلام را ديدم كه مقدارى آرد و هيزم بر دوش خود گذارده بود و عبور مىكرد ، عرض كردم اى فرزند رسول خدا اين چيست ؟ امام فرمود : قصد سفرى دارم و زاد و توشه براى آن تهيّه مىكنم و در محل امنى مىگذارم . زهرى گفت :\r\nاين غلام من است بار را براى شما حمل مىكند . امام قبول نكرد ، عرض كرد :\r\nاجازه دهيد خودم آن را بردارم تا شما را از حمل آن آسوده كنم . امام فرمود : من چيزى را كه سبب نجاتم در اين سفر و ورودم در جايگاه خوبى مىشود رها نمىكنم ، تو را به خدا سوگند مىدهم به دنبال كار خود به روى و مرا رها كنى و مزاحم نشوى . زهرى به دنبال كار خود رفت ، بعد از چند روز امام را ملاقات كرد .\r\nعرض كرد : يابن رسول اللّه ! از سفرى كه فرموديد خبرى نيست ! امام فرمود : « بلى يا زهري ليس ما ظننت و لكنّه الموت و له كنت استعدّ و إنّما الاستعداد للموت تجنّب الحرام و بذل الندى و الخير ؛ آرى اى زهرى ! آن سفرى كه گمان كردى نبود منظورم سفر مرگ و آخرت بود ، من براى آن آماده مىشدم و آمادگى براى آن با پرهيز از حرام و بذل و بخشش سخاوتمندانه و انجام كارهاى خير است » . « 1 »\r\n\r\n\r\n","description":"","footnote":"\r\n( 1 ) . وسائل الشيعه ، ج 6 ، ص 279 ، ح 5 از باب 14 ، ابواب صدقات .\r\n","page_name":" 396 ","page_number":396},
  {"content":"\r\n\r\n\r\n224 و من كلام له عليه السّلام يتبرّأ من الظّلم\r\nاز سخنان امام عليه السّلام است كه در آن از ظلم و ستم تبرّى مىجويد ( و داستان معروف عقيل و آهن تفتيده را بيان مىكند ) . « 1 »\r\n\r\nخطبه در يك نگاه\r\nبه گفتهء بعضى از شارحان نهج البلاغه اين سخن را زمانى على عليه السّلام بيان فرمود كه بعضى از اطرافيان به آن حضرت خرده گرفتند كه « معاويه » در سايهء بذل و بخشش فراوان از بيت المال افراد را به سوى خود جذب مىكند و چه خوب بود كه شما هم از سختگيرى در امر بيت المال مىكاستى و افراد سركش را راضى\r\n\r\n\r\n","description":"","footnote":"\r\n( 1 ) . سند خطبه :\r\nاز كسانى كه قبل از مرحوم سيّد رضى اين خطبه را نقل كرده‌اند مرحوم شيخ صدوق است كه آن را در كتاب امالى خود آورده و از كسانى كه بعد از سيّد رضى آن را آورده‌اند سبط ابن الجوزى در كتاب تذكره است كه آن را از ابن عباس از امير مؤمنان على عليه السّلام نقل كرده و زمخشرى در ربيع الابرار و ابن شهر آشوب در مناقب است و از كلام صدوق در امالى استفاده مىشود كه آنچه مرحوم سيّد رضى در اين خطبه آورده بخشهايى از يك خطبه طولانى است كه در آنجا آمده است . ( مصادر نهج البلاغه ، ج 3 ، ص 159 )\r\n","page_name":" 397 ","page_number":397},
  {"content":"\r\n\r\nنگه مىداشتى . امام عليه السّلام برآشفت و اين سخن را ايراد كرد . كه در واقع از سه بخش تشكيل شده است :\r\nبخش اوّل را به بحثى كلى و جامع و كوبنده دربارهء تبرّى از ظلم و ستم آغاز كرده و مىفرمايد : به هيچ قيمتى حاضر نيست كمترين ظلم و ستمى روا دارد و خشم و غضب پروردگار را براى خود بخرد .\r\nبخش دوم به ذكر يكى از مصداقهاى روشن اين مطلب مىپردازد و داستان تنگدستى برادرش عقيل و انتظار نابجاى او را از بيت المال بيان مىفرمايد كه چگونه با « حديده محماة » ( آهن تفتيده ) به او پاسخ داد .\r\nبخش سوم را به ياد كرد مصداق زندهء ديگرى از بيزاريش از ظلم و ستم اختصاص مىدهد و داستان « اشعث بن قيس » منافق و حلواى ملفوفه را ذكر مىكند و با جمله‌هاى بسيار رسا و گويا و بىنظير در زمينهء تبرّى از ظلم و ستم و پايمال كردن حقوق ديگران گفتار خود را پايان مىدهد .\r\n* * *\r\n\r\n","description":"","footnote":"","page_name":" 398 ","page_number":398},
  {"content":"\r\n\r\n\r\nبخش اوّل\r\nو اللّه لأنّ أبيت على حسك السّعدان مسهّدا ، أو أجرّ في الأغلال مصفّدا ، أحبّ إليّ من أن ألقى اللّه و رسوله يوم القيامة ظالما لبعض العباد ، و غاصبا لشيء من الحطام ، و كيف أظلم أحدا لنفس يسرع إلى البلى قفولها ، و يطول في الثّرى حلولها ؟ !\r\n\r\nترجمه\r\nبه خدا سوگند اگر شب را روى خارها ( ى جانگداز ) سعدان بيدار به سر برم و يا ( روزها ) در غل و زنجيرها دست و پا بسته كشيده شوم براى من محبوبتر از آن است كه خدا و رسولش را روز قيامت در حالى ملاقات كنم كه به بعضى از بندگان ستم كرده و چيزى از اموال دنيا را غصب نموده باشم . چگونه بر كسى ستم روا دارم آن هم براى جسمى كه به سرعت به سوى كهنگى باز مىگردد .\r\n( و به زودى از هم متلاشى مىشود ) و توقفش در ميان خاك بسيار طولانى خواهد بود .\r\n\r\nشرح و تفسير چرا دست به ظلم بيالايم ؟\r\nهمان‌گونه كه اشاره شد ، جمعى از ياران امام عليه السّلام به عنوان خيرخواهى عرض كردند تو مىخواهى با عدالت رفتار كنى و بزرگ و كوچك را يكسان شمارى ؛ ولى گروهى از متمكّنان از عدالت تو ناراضيند و كارشكنى مىكنند در حالى كه معاويه آنها را با اموال و هدايا جلب مىكند و مع‌الاسف غالب دنياپرستان به\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nسوى او تمايل يافته‌اند . هرگاه تو اى امير مؤمنان دست خود را به بذل و بخشش بيت المال بگشايى . گردنها به سوى تو كشيده مىشود و اطراف تو را خواهند گرفت . امام عليه السّلام پاسخهاى صريح و كوبنده‌اى به آنها داد كه بخشى از آن همين خطبه موضوع بحث ماست . « 1 »\r\nاز اين سخن به خوبى استفاده مىشود كه امام عليه السّلام سخت از اين انحراف فكرى كه حتى دامان گروهى از خاصّان او را گرفته بود ، سخت برآشفته است ، لذا سعى مىكند با بيانات قاطع و ذكر شواهد و نظاير ، اين فرهنگ غلط جاهلى را كه امروز هم دستاويز سياستمداران حرفه‌اى است از افكار آنها بزدايد و فرهنگ قرآن و پيامبر اكرم صلّى اللّه عليه و إله را كه بسط عدل و داد نسبت به همهء قشرهاست جايگزين آن بسازد . مىفرمايد : « به خدا سوگند اگر شب را بر روى خارهاى ( جانگداز ) سعدان بيدار به سر برم و يا در غل و زنجيرها دست و پا بسته كشيده شوم براى من محبوب‌تر از آن است كه خدا و رسولش را روز قيامت در حالى ملاقات كنم كه به بعضى از بندگان ستم كرده و چيزى از اموال دنيا را غصب نموده باشم » ؛ ( و اللّه لأنّ أبيت على حسك « 2 » السّعدان « 3 » مسهّدا « 4 » ، أو أجرّ في الأغلال مصفّدا « 5 » ، أحبّ إليّ من أن ألقى اللّه و رسوله يوم القيامة ظالما لبعض العباد ، و غاصبا لشيء من الحطام « 6 » ) .\r\n\r\n\r\n","description":"","footnote":"\r\n( 1 ) . تمام نهج البلاغه ، ص 679 ، چاپ دوم .\r\n( 2 ) . « حسك » ؛ يعنى خار . اين واژه به خار بيابان و يا خار داخل بدن ماهى اطلاق مىشود .\r\n( 3 ) . « سعدان » گياهى است خاردار كه خار آن مانند نوك پستان است و سه شاخه در سه طرف دارد كه به هر طورى كه زمين بيفتد دو شاخهء آن رو به بالاست و به همين دليل خار مزاحم و خطرناكى است و عجيب اينكه همين خار از خوراكيهاى خوب شتر است .\r\n( 4 ) . « مسهّد » از ريشهء « سهاد » بر وزن « قباد » به معناى بىخوابى شبانه است و « مسهّد » كسى است كه شب بىخواب مىماند .\r\n( 5 ) . « مصفّد » از ريشهء « صفد » بر وزن « رفت » به معناى بستن به زنجيره و مانند آن است و « صفاد » بر وزن « عناد » به طناب و زنجير گفته مىشود .\r\n( 6 ) . « حطام » از ريشهء « حطم » بر وزن « حتم » به معناى شكستن گرفته شده و به متاع دنيا « حطام » گفته مىشود ، از اين‌رو شكننده و ناپايدار است .\r\n","page_name":" 400 ","page_number":400},
  {"content":"\r\n\r\nبدترين شكنجه براى يك انسان اين است كه روى خارهاى سعدان بخوابد ( همان خارهاى سه پهلو كه هر طرف آن روى زمين قرار بگيرد يكطرف تيز آن به طرف بالاست ) و هنگام روز دست‌وپاى او را در زنجير كنند و در كوچه و بازار بكشند .\r\nامام عليه السّلام با قاطعيّت و همراه به سوگند به ذات پاك خدا مىفرمايد : تحمّل اين شكنجه براى من آسان‌تر از اين است كه در دادگاه عدل الهى به علّت ظلم كوچك بر بنده‌اى از بندگان و غصب شئ ناچيزى از كسى حضور يابد ، چنان‌كه مجازات آن جاويدان و درد و رنج شكنجه اين دنيا هرچه باشد گذر است . با اين حال چگونه از من انتظار داريد از راهى كه معاويه مىرود و حساب و كتاب روز قيامت در او منظور نيست بروم . آيين اسلام را رها كنم و به آيين شرك و جاهليّت رو آورم .\r\nسپس مىافزايد : « چگونه بر كسى ستم روا دارم آن هم براى جسمى كه به سرعت به سوى كهنگى باز مىگردد . ( و به زودى از هم مىپاشد ) و توقفش در ميان خاك بسيار طولانى خواهد بود » ؛ ( و كيف أظلم أحدا لنفس يسرع إلى البلى قفولها « 1 » ، و يطول في الثّرى « 2 » حلولها ؟ ! ) .\r\nاشاره به اينكه هيچ عقلى اين كار را نمىپسندد كه انسان براى نفع عاجل ، سعادت آجل و دائم را از دست بدهد و آنها كه همچون معاويه و اطرافيانش دست به چنين معامله‌اى زده‌اند سخت خطاكار و در اشتباهند .\r\nبه اين ترتيب امام عليه السّلام آب پاكى بر دست همه كسانى مىريزد كه پيشنهاد ظلم و تبعيض به آن حضرت كرده و عملا معتقد بودند هدف وسيله را توجيه مىكند\r\n\r\n\r\n","description":"","footnote":"\r\n( 1 ) . « قفول » مصدر است و به معناى رجوع و بازگشت آمده و طبق اين معنا مفاد جمله همان است كه در بالا آمد ، ولى بعضى اين احتمال را داده‌اند كه « قفول » جمع « قفل » است و براين اساس معناى جمله چنين مىشود :\r\nمن چگونه به كسى ستم كنم آن هم براى كسى كه قفل و پيوندهاى بدنش به سرعت رو به كهنگى مىرود .\r\n( 2 ) . « ثرى » به معناى خاك است .\r\n","page_name":" 401 ","page_number":401},
  {"content":"\r\n\r\nو آنها را از اينكه بتوانند روش عادلانه ؛ اما پرزحمت امام را تغيير دهند مأيوس مىسازد .\r\nنبايد فراموش كرد كه بانهايت تأسف دوران خلافت ظاهرى امام عليه السّلام زمانى آغاز شد كه بسيارى از مردم به حاتم بخشيهاى عثمان از بيت المال و تبعيضهاى ناروا كه سرانجام سبب شورش او مىشد عادت كرده بودند معاويه همان راه را ادامه مىداد ؛ ولى امام عليه السّلام سعى داشت مردم را به فرهنگ عصر پيامبر بازگرداند .\r\nگرچه اين برنامه سرانجام به نتيجهء كامل نرسيد ؛ ولى اين فايده مهم را داشت كه مكتب اصيل اسلام را زنده نگهداشت و منحرفان را رسوا نمود .\r\n* * *\r\n\r\n","description":"","footnote":"","page_name":" 402 ","page_number":402},
  {"content":"\r\n\r\n\r\nبخش دوم\r\nو اللّه لقد رأيت عقيلا و قد أملق حتّى أستماحني من برّكم صاعا ، و رأيت صبيانه شعث الشّعور ، غبر الألوان من فقرهم ، كأنّما سوّدت وجوههم بالعظلم ، و عاودني مؤكّدا ، و كرّر عليّ القول مردّدا ، فأصغيت إليه سمعي ، فظنّ أنّي أبيعه ديني ، و أتّبع قياده مفارقا طريقتي ، فأحميت له حديدة ، ثمّ أدنيتها من جسمه ليعتبر بها ، فضجّ ضجيج ذي دنف من ألمها ، و كاد أن يحترق من ميسمها ، فقلت له : ثكلتك الثّواكل ، يا عقيل ! أتئنّ من حديدة أحماها إنسانها للعبه ، و تجرّني إلى نار سجرها جبّارها لغضبه ! أتئنّ من الأذى و لا أئنّ من لظى ؟ !\r\n\r\nترجمه\r\nبه خدا سوگند ( برادرم ) عقيل را ديدم كه فقير شده بود و از من درخواست كرد يك صاع ( حدود سه كيلو ) از گندم بيت المال شما را به او ببخشم ( و اين را بر سهميه مرتب او بيفزايم ) كودكانش را ديدم كه بر اثر فقر موهايشان پريشان و رنگ صورتشان دگرگون شده بود . گويى صورتشان را با نيل به رنگ تيره درآورده بودند . عقيل مكرر به من مراجعه و سخنش را چندبار تكرار كرد ، من خاموش بودم و به سخنانش گوش فرامىدادم . گمان كرد من دينم را به او مىفروشم و به دلخواه او گام بر مىدارم و از راه و رسم خويش جدا مىشوم . در اين هنگام قطعه آهنى را براى او در آتش داغ كردم . سپس آن را به بدنش نزديك ساختم تا با آن آهن سوزان عبرت گيرد ( و از آتش آخرت كه با آن قابل مقايسه نيست بپرهيزد ، همين كه حرارت آهن داغ به دستش نزديك شد ) ناگهان ناله‌اى\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nهمچون بيمارى كه از شدت درد به خود مىپيچد و مىنالد سر داد و نزديك بود از حرارت آن بسوزد ، به او گفتم : اى عقيل ! عزاداران همچون مادران فرزند مرده ، به عزاى تو بنشينند و گريه سر دهند ، آيا از قطعه آهنى كه انسانى آن را به صورت بازيچه داغ كرده ناله مىكنى ؛ امّا مرا به سوى آتشى مىكشانى كه خداوند جبّار آن را با شعلهء خشم و غضبش برافروخته است ؟ تو از اين رنج مختصر مىنالى ، من از آن شعله‌هاى سوزان چگونه ننالم ؟ !\r\n\r\nشرح و تفسير داستان حديدهء محماة\r\nامام عليه السّلام در بخش گذشته بحثى كلى دربارهء پرهيز از ظلم و ستم داشت كه نهايت بيزارى او را از ظلم و ستم نشان مىداد . در تعقيب در اين بخش انگشت روى دو مصداق روشن به عنوان دو شاهد صادق و دو تابلوى آشكار مىگذارد .\r\nنخست داستان عقيل و حديدهء محمات ( آهن داغ ) را بيان مىكند و نمونه‌اى از عدل و داد خود را كه شايد در تاريخ جهان نظير نداشته باشد ، شرح مىدهد و مىفرمايد : « به خدا سوگند ( برادرم ) عقيل را ديدم كه فقير شده بود و از من درخواست كرد يك صاع ( حدود سه كيلو ) از گندم بيت المال شما را به او ببخشم » ؛ ( واللّه لقد رأيت عقيلا و قد أملق « 1 » حتّى استماحني « 2 » من برّكم « 3 » صاعا « 4 » ) .\r\nظاهرا منظور عقيل يك « صاع » به عنوان سهميهء منظم هر روزه بوده كه اين مادهء غذايى او به طور كامل تأمين شود و گرنه اگر تنها يك صاع براى يك روز\r\n\r\n\r\n","description":"","footnote":"\r\n( 1 ) . « املق » از ريشهء « املاق » به معناى فقير شدن گرفته شده است و ريشهء اصلى آن « ملق » بر وزن « شفق » به معناى نرم كردن است و افراد متملق را از اين جهت متملق مىگويند كه حالت نرمش و ذلت به خود مىگيرند و اشخاص فقير نيز چون چنين حالتى دارند واژهء املاق در مورد آنها به كار مىرود .\r\n( 2 ) . « استماحنى » از ريشهء « استماحة » به معناى طلب بخشش كردن است .\r\n( 3 ) . « برّ » به معناى گندم است .\r\n( 4 ) . « صاع » يكى از اوزان است كه به اندازهء چهار مدّ و هر مدّ كمتر از يك كيلو ( حدود هفتصد و پنجاه گرم ) است .\r\n","page_name":" 404 ","page_number":404},
  {"content":"\r\n\r\nبوده نه مشكل عقيل را حل مىكرده و نه ارزش اين را داشته كه از راه دور خدمت برادرش براى اين كار برسد . اين نكته نيز قابل توجّه است كه عقيل تنها اين يك درخواست را نداشت درخواست اداى دين سنگين نيز داشت كه امام تنها به درخواست اوّل او اشاره فرمود .\r\nسپس مىافزايد : « كودكانش را ديدم كه بر اثر فقر موهايشان پريشان و رنگ صورتشان دگرگون شده بود گويى صورتشان را با نيل به رنگ تيره درآورده بودند » ؛ ( و رأيت صبيانه شعث « 1 » الشّعور ، غبر « 2 » الألوان من فقرهم ، كأنّما سوّدت وجوههم بالعظلم « 3 » ) .\r\nسپس مىافزايد : « عقيل مكرّر به من مراجعه و سخنش را چندبار تكرار نمود ، من خاموش بودم و به سخنانش گوش فرامىدادم ، گمان كرد من دينم را به او مىفروشم و به دلخواه او گام بر مىدارم و از راه و رسم خويش جدا مىشوم » ؛ ( و عاودني مؤكّدا ، و كرّر عليّ القول مردّدا ، فأصغيت « 4 » إليه سمعي ، فظنّ أنّي أبيعه ديني ، و أتّبع قياده مفارقا طريقتي ) .\r\nامام عليه السّلام در اين قسمت همهء عواملى را كه در نظر اهل دنيا ايجاب مىكند تبعيض دربارهء برادرش روا دارد ، شرح داده است .\r\nاز يكسو تقاضاى چيز زيادى نداشت .\r\nاز سوى دوم فرزندانش پريشان‌حال و فقير بودند .\r\nاز سوى سوم مكرر بر مكرّر تقاضاى خود را بيان مىكرد .\r\nولى با اين همه بايد امام ميان برادرش و ساير نيازمندان امّت تفاوتى قائل شود و امكانات بيت المال را كه متعلّق به همهء مسلمين است ، بيشتر در اختيار\r\n\r\n\r\n","description":"","footnote":"\r\n( 1 ) . « شعث » جمع « اشعث » به معناى ژوليده و آشفته‌مو مىباشد .\r\n( 2 ) . « غبر » جمع « اغبر » به معناى غبارآلود است .\r\n( 3 ) . « عظلم » گياهى است كه براى رنگ كردن اشيا به رنگ سياه از آن استفاده مىشود .\r\n( 4 ) . « اصغيت » از ريشهء « اصغاء » به معناى گوش فرادادن است .\r\n","page_name":" 405 ","page_number":405},
  {"content":"\r\n\r\nبرادرش بگذارد و براى او امتياز خاصّى نسبت به ديگران قائل شود .\r\nبه يقين اين كار با عدالت اسلامى و روح بلند امام عليه السّلام سازگار نبود ، لذا براى اينكه عقيل دست از تكرار بردارد و به حق خود از بيت المال قانع گردد ، امام عليه السّلام تدبيرى انديشيد كه عملا به او ثابت كند پايان ظلم و ستم به كجا مىانجامد ، لذا در ادامهء سخن مىفرمايد : « من قطعه آهنى را براى او در آتش داغ كردم . سپس آن را به بدنش نزديك ساختم تا با آن آهن سوزان عبرت گيرد ( و از آتش آخرت كه با آن قابل مقايسه نيست بپرهيزد ) » ؛ ( فأحميت له حديدة ، ثمّ أدنيتها من جسمه ليعتبر بها ) .\r\nعقيل كه ظاهرا در آن زمان نابينا بود دست خود را پيش برد به گمان اينكه درهم و دينارى در كار است ؛ ولى نمىدانست چه چيز در انتظار اوست ، همين كه حرارت آهن داغ كه مجاور او بود به دستش نزديك شد : « ناگهان ناله‌اى همچون بيمارى كه از شدت درد به خود مىپيچد و مىنالد سر داد و نزديك بود از حرارت آن بسوزد » ؛ ( فضجّ ضجيج ذي دنف « 1 » من ألمها ، و كاد أن يحترق من ميسمها « 2 » ) .\r\nسپس امام عليه السّلام در ادامه مىافزايد : « به او گفتم : اى عقيل ! عزاداران همچون مادران فرزند مرده ، به عزاى تو بنشينند و گريه سر دهند . آيا از قطعه آهنى كه انسانى آن را به صورت بازيچه داغ كرده ، ناله مىكنى ؛ امّا مرا به سوى آتشى مىكشانى كه خداوند جبّار آن را با شعلهء خشم و غضبش برافروخته است . تو از اين رنج مختصر مىنالى ، من از آن شعله‌هاى سوزان ننالم ؟ ! » ؛ ( فقلت له : ثكلتك الثّواكل « 3 » ، يا عقيل ! أتئنّ من حديدة أحماها إنسانها « 4 » للعبه ، و تجرّني إلى نار\r\n\r\n\r\n","description":"","footnote":"\r\n( 1 ) . « دنف » به معناى بيمارى يا بيمارى شديد است .\r\n( 2 ) . « ميسم » اسم آلت از ريشهء « وسم » به معناى داغ كردن است ؛ ولى به نظر مىرسد كه در اينجا به صورت مصدر ميمى به معناى حرارت به كار رفته است .\r\n( 3 ) . « ثواكل » جمع « ثاكلة » به معناى مادر فرزند مردهء عزادار است و گاه به معناى هر زن عزادار به كار مىرود .\r\n( 4 ) . « انسانها » انسان در اينجا به معناى صاحب است .\r\n","page_name":" 406 ","page_number":406},
  {"content":"\r\n\r\nسجرها « 1 » جبّارها لغضبه ! أتئنّ « 2 » من الأذى و لا أئنّ من لظى ؟ ! « 3 » ) .\r\nتعبير به « ثكلتك الثّواكل » شبيه چيزى است كه ما در فارسى هنگامى كه كسى كار زشتى انجام مىدهد و مىخواهيم شديدا او را نهى كنيم ، مىگوييم خدا مرگت دهد چرا اين كار را مىكنى يا اينكه مىگوييم مادرت به عزايت بنشيند چرا چنين كردى ؟ توجّه داشته باشيد كه « ثواكل » جمع « ثاكلة » به معناى زن فرزند مرده است ، هرچند گاهى به هر زن عزادار نيز اطلاق مىشود .\r\nتعبير به لعب ( بازيچه ) اشاره به اين است كه آتش دنيا ، هرچند سوزان باشد در برابر آتش سوزان قيامت بازيچه‌اى بيش نيست . آتش سوزان حقيقى آنجاست ، لذا امام عليه السّلام اوّلى را « اذى » كه به معناى اذيّت و ناراحتى است و دومى را « لظى » كه به معناى شعله‌هاى برافروخته آتش است ، ناميده است .\r\nدر ضمن از تعبيرات امام عليه السّلام به خوبى استفاده مىشود كه - بر خلاف آنچه بعضى از ناآگاهان مىپندارند - امام عليه السّلام هرگز آهن داغ و سوزان را در دست برادرش عقيل نگذاشت ، بلكه نزديك دست او برد و او كه نابينا بود ترسيد و فرياد زد .\r\nاين داستان در آن محيط در همه‌جا پيچيد و حتى از بعضى از روايات استفاده مىشود كه به گوش معاويه در شام هم رسيد و بسيارى از خفتگان را از خواب غفلت بيدار كرد و نشان داد دوران حاتم‌بخشى عثمان از بيت المال مسلمين به اقوام و خويشاوندان و افراد مورد نظر ، پايان يافته است . هنگامى كه امام عليه السّلام نسبت به برادرش در برابر تقاضاى كوچكى كه بر خلاف عدالت بوده چنين كند\r\n\r\n\r\n","description":"","footnote":"\r\n( 1 ) . « سجرها » از ريشهء « مسجور » در اصل به معناى افروختن آتش در تنور اجاق است سپس به هرگونه آتش‌افروزى اطلاق شده است .\r\n( 2 ) . « تئن » از ريشهء « اينن » به معناى ناله كردن گرفته شده است .\r\n( 3 ) . « لظى » به معناى شعله خالص آتش است و مىدانيم شعله‌هاى خالص و خالى از دود گرما و حرارت زيادى دارند . اين واژه گاه به جهنم نيز اطلاق شده است ، آن‌گونه كه در آيهء 15 سورهء معارج مىخوانيم :  « كَلَّا إِنَّها لَظى » \r\n","page_name":" 407 ","page_number":407},
  {"content":"\r\n\r\nهمگان بايد حساب خود را برسند و هرگز تقاضاى امتياز و رانت‌خوارى نسبت به بيت المال از محضر آن حضرت نداشته باشند .\r\nبه تعبير ديگر اين كار نه تنها درسى براى عقيل بود ، بلكه درس بزرگى براى همهء مردم در سرتاسر جهان اسلام بود و نشان داد كه در برابر عدالت اسلامى همگان يكسانند و هيچ‌كس حق ندارد زياده‌خواهى كند ، هرچند نزديك‌ترين فرد به رئيس حكومت باشد .\r\nجالب اينكه در ذيل اين داستان در بعضى از روايات آمده است كه عقيل به امام عليه السّلام عرض كرد حال كه چنين است من به سراغ كسى مىروم كه بذل و بخشش او بيشتر است و منظور از اين سخن ، معاويه بود ، امام عليه السّلام با ناراحتى فرمود : « راشدا مهديّا ؛ برو در امان خدا » . « 1 »\r\nخوب است داستان حديدهء محماة را از زبان خود عقيل بشنويم هنگامى كه از نزد برادرش به شام رفت و معاويه اموال فراوانى از بيت المال را در اختيار او گذاشت . از او پرسيد : مايل هستم داستان حديده محماة را از خودت بشنوم ، عقيل گفت : من گرفتار تنگدستى شديدى شدم . نزد برادرم رفتم و عرض حال كردم ؛ ولى چيزى از ناحيهء او عايد من نشد ، لذا فرزندان خود را جمع كردم و نزد او بردم در حالى كه آثار ناراحتى و فقر بر آنان ظاهر بود فرمود : شب بيا تا چيزى به تو بدهم . خدمتش رفتم در حالى كه يكى از فرزندانم دست مرا گرفته بود .\r\nامام عليه السّلام به فرزندم فرمود دور بنشين . سپس فرمود : بگير . من با حرص و ولع دست دراز كردم . گمان كردم كيسه‌اى است پر از درهم يا دينار به من مىدهد .\r\nناگهان دست خود را به آهن داغى زدم . هنگامى كه آن را گرفتم پرتاب كردم و فرياد زدم ! به من فرمود : مادر به عزايت بنشيند اين آهنى است كه با آتش دنيا داغ شده ، پس چه خواهد براى من و تو در فرداى قيامت اگر در زنجيرهاى جهنم\r\n\r\n\r\n","description":"","footnote":"\r\n( 1 ) . شرح نهج البلاغهء مرحوم مغنيه ، ج 3 ، ص 316 .\r\n","page_name":" 408 ","page_number":408},
  {"content":"\r\n\r\nبسته شويم . سپس اين آيه را تلاوت كرد : «  « إِذِ الْأَغْلالُ فِي أَعْناقِهِمْ وَ السَّلاسِلُ يُسْحَبُونَ »  ؛ آن زمان كه غل و زنجيرها بر گردن و دست‌وپاى آنهاست و به سوى جهنم كشيده مىشوند » « 1 » . سپس فرمود : بيش از حقى كه خداوند براى تو قرار داده نزد من ندارى . اگر همين چيزى كه مىبينى ( اشاره به آهن داغ است ) بنابراين به خانه‌ات برگرد . معاويه سخت در شگفتى فرورفت و گفت : « هيهات هيهات عقمت النّساء أن يلدن مثله ؛ چه دور است چه دور است يافتن همانند او ، زنان عقيمند از اينكه مثل على بزايند » . « 2 »\r\nبه گفتهء شاعر :\r\n مادر گيتى نزايد در جهان مثل على * آسمان گويى كه در تركش همين يك تير داشت \r\nمرحوم علّامهء مجلسى در بحار الانوار داستانى در حاشيهء اين ماجرا نقل كرده كه مكمّل آن است . مىگويد : عقيل به خدمت امام عليه السّلام رسيد ، امام عليه السّلام به فرزندش حسن عليه السّلام دستور داد كه لباسى بر تن عمويت بپوشان ( شايد لباس مناسبى نداشت ) امام حسن عليه السّلام يكى از پيراهنهاى پدر و عبايى از عباهاى او را بر عمويش پوشاند ، هنگام شام نان و نمكى بر سر سفره آوردند ، عقيل گفت چيزى غير از اين در بساط نيست ؟ امام عليه السّلام فرمود : مگر اين از نعمت خدا نيست ، خدا را بسيار بايد براين نعمت شكر گوييم . عقيل گفت : كمكى به من كن كه بدهى خود را ادا كنم و زودتر از اينجا بروم . امام عليه السّلام فرمود : بدهى تو چه‌اندازه است ؟ عقيل گفت : صد هزار درهم .\r\nامام عليه السّلام فرمود : نه واللّه من چنين مبلغى را ندارم كه در اختيار تو بگذارم ؛ ولى بگذار سهم من از بيت المال داده شود من با تو نصف مىكنم و اگر خانواده‌ام نياز\r\n\r\n\r\n","description":"","footnote":"\r\n( 1 ) . غافر ، آيهء 71 .\r\n( 2 ) . شرح نهج البلاغهء ابن ابى الحديد ، ج 11 ، ص 253 .\r\n","page_name":" 409 ","page_number":409},
  {"content":"\r\n\r\nنداشته باشند تمام سهم خود را به تو مىدهم . عقيل گفت : بيت المال در دست توست تو مرا حواله به سهميه خود مىكنى مگر سهميه تو چقدر است ؟ همهء آن را هم كه به من بدهى به جايى نمىرسد . امام عليه السّلام فرمود : من و تو مانند ساير مردم هستيم ( و سهم ما با آنها برابر است ) و همانطور كه باهم سخن مىگفتند ( و در آن حال ظاهرا به علّت گرما پشت‌بام نشسته بودند ) امام عليه السّلام نگاهى از آنجا به صندوقهايى كه در بازار بود افكند و فرمود : اگر به آنچه گفتم قانع نيستى پايين برو و قفل بعضى از اين صندوقها را بشكن و هرچه در آن است بردار ، عقيل گفت : در اين صندوقها چيست ؟ امام عليه السّلام فرمود : اموال تجار است ، عقيل گفت : به من امر مىفرمايى كه صندوقهاى كسانى كه توكل بر خدا كرده‌اند و اموالشان را در آن نهاده‌اند بشكنم ( و سرقت كنم ) ؟\r\nامام عليه السّلام فرمود : آيا تو هم به من دستور مىدهى كه بيت المال مسلمين را بگشايم و اموالشان را به تو دهم در حالى كه آنها توكل بر خدا كردند و قفل بر آنها نهادند ( و كليد آن را به دست من سپردند ) ؟\r\nسپس فرمود : راه ديگرى به تو نشان مىدهم . تو شمشيرت را برگير و من هم شمشير خود را بر مىدارم . به منطقه حيره مىرويم كه در آنجا تجار ثروتمندى هستند وارد مىشويم و اموالشان را به زور مىگيريم .\r\nعقيل گفت : مگر من دزدم ؟\r\nامام عليه السّلام فرمود : از يك نفر سرقت كنى بهتر از آن است كه از همه مسلمين سرقت نمايى . ( عقيل فهميد كه اين دستورات جدى نيست و هدف آن است كه نادرستى افكار او را به او بفهماند ) . « 1 »\r\nبه هر حال قرائن نشان مىدهد كه هدف امام تنها بيان مسأله‌اى شخصى براى\r\n\r\n\r\n","description":"","footnote":"\r\n( 1 ) . بحار الانوار ، ج 41 ، ص 113 - 114 ( مرحوم علّامهء مجلسى اين حديث را از ابن شهر آشوب نقل كرده است ) .\r\n","page_name":" 410 ","page_number":410},
  {"content":"\r\n\r\nهشدار دادن به عقيل نبود ، بلكه هدف اين بود كه اين داستان در همه‌جا منعكس شود - كه شد - و امتياز طلبان پيش خود بينديشند جايى كه على عليه السّلام با برادرش چنين رفتار كرد تكليف ما روشن است و بعد از اين نبايد ما چنان امتيازاتى را انتظار داشته باشيم و به تعبير ديگر : هدف شكستن فرهنگ دوران عثمان در مورد بيت المال و احياى فرهنگ دوران رسول خداست .\r\n\r\nنكته‌ها\r\n\r\n1 . زندگى و شخصيت عقيل در يك نگاه\r\nعقيل پسر ابوطالب و برادر امير مؤمنان على عليه السّلام از يك پدر و مادر است و در ميان چهار پسر ابوطالب ، پسر دوم و بيست سال از آن حضرت بزرگتر بود و كنيه‌اش ابا يزيد است .\r\nابو طالب علاقهء شديدى به عقيل داشت و پيامبر اكرم صلّى اللّه عليه و إله روزى خطاب به عقيل فرمود : « يا أبا يزيد إنّي أحبّك حبّين ؛ حبّا لقرابتك منّي و حبّا لما كنت أعلم من حبّ عمّي إيّاك ؛ اى عقيل ! من تو را به دو جهت دوست دارم يكى از اين جهت كه خويشاوند نزديك منى و ديگر اينكه عمويم ابو طالب تو را بسيار دوست مىداشت » .\r\nدر بعضى از روايات نيز آمده كه پيامبر صلّى اللّه عليه و إله پس از اين جمله به على عليه السّلام فرمود :\r\n« إنّ ولده لمقتول في محبّة ولدك فتدمع عليه عيون المؤمنين و تصلّي عليه الملائكة المقرّبون ثمّ بكى حتّى جرت دموعه على صدره ؛ فرزند او ( اشاره به مسلم است ) در طريق محبّت فرزند تو ( اشاره به امام حسين عليه السّلام سالار شهيدان است ) شهيد مىشود و چشمهاى مؤمنان بر وى مىگريد و فرشتگان مقرّب الهى بر او درود مىفرستند . سپس پيامبر صلّى اللّه عليه و إله گريست به‌گونه‌اى كه اشكهاى او بر سينه‌اش فروريخت .\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nعقيل نيز مانند عمويش عباس بن عبد المطلب به اجبار در صف مشركان در جنگ بدر حاضر و اسير شد و با دادن فديه به مكّه بازگشت و پيش از صلح حديبيه مسلمان شد و هجرت كرد و به خدمت پيامبر صلّى اللّه عليه و إله رسيد و در جنگ موته در صف مسلمانان همراه برادرش جعفر شركت جست و در زمان خلافت معاويه در سنه 50 هجرى ديده از جهان فروبست در حالى كه بيش از 90 سال داشت .\r\nاو در هيچ‌يك از جنگهاى برادرش امير مؤمنان عليه السّلام حضور نيافت ؛ ولى « ابن عبد ربّه » در كتاب استيعاب نقل مىكند كه عقيل همراه با ابن عباس در جنگ جمل ، صفين و نهروان شركت داشت و اين مسئله منافات با نابينايى او ندارد ، زيرا « ابن ابى الحديد » مىگويد : عقيل در جنگ صفين بود ؛ ولى پيكار نكرد و از خيرخواهى و مشورت نيك مضايقه ننمود .\r\nدربارهء اينكه آيا عقيل سرانجام به شام رفت و به معاويه پيوست دو قول مختلف نقل شده ، بعضى معتقدند كه در زمان حيات امير مؤمنان عليه السّلام به شام نرفت ؛ ولى بعد از شهادت آن حضرت ( به ناچار ) به شام رفت و به معاويه پيوست .\r\nبعضى ديگر مانند علّامهء شوشترى در شرح نهج البلاغه خود معتقدند اساسا برنامه ملحق شدن به معاويه در كار نبوده ، ملاقاتى كرده و باز گشته است .\r\nدر مجموع چنين استفاده مىشود كه او مرد با ايمان و نيك‌نفسى بود ؛ ولى از نظر روحى ضعيف بود و اگر گاهى لغزشى از او سر زده به علت همين ضعف بود .\r\nيكى از امتيازات عقيل آگاهى وسيع او نسبت به علم انساب بود ، قبائل عرب را خوب مىشناخت و از نسبهاى آنها آگاه بود و بعضى او را يكى از نسّابهاى چهارگانهء عرب شمرده‌اند . « 1 »\r\n\r\n\r\n","description":"","footnote":"\r\n( 1 ) . شرح نهج البلاغهء ابن ابى الحديد ، ج 11 ، ص 250 به بعد و شرح نهج البلاغهء مرحوم شوشترى ، ج 6 ، ص 523 به بعد .\r\n","page_name":" 412 ","page_number":412},
  {"content":"\r\n\r\n\r\n2 . مساوات مسلمانان در بيت المال\r\nبىشك بيت المال منابع مختلفى دارد ؛ يكى از منابع آن زكات است و مىدانيم در تقسيم زكات مساوات شرط نيست ، بلكه زكات براساس نياز داده مىشود و نيز ضرورتى ندارد كه با حضور نيازمندى منتظر نيازمند ديگرى بنشينيم بلكه مىتوانيم به قدر كافى به نيازمند حاضر بدهيم .\r\nديگر از منابع بيت المال خمس است كه در صدر اوّل غالبا از غنائم جنگى گرفته مىشد . خمس در اختيار حاكم اسلامى قرار مىگيرد تا طبق برنامهء ويژه‌اى كه در فقه اسلامى و روايات آمده است به نيازمندان برسد ، در آن نيز مساوات شرط نيست .\r\nسوم خود غنائم جنگى است كه به طور مساوى در ميان جنگجويان تقسيم مىشود ؛ ولى لشكر پياده يك سهم مىبرد و لشكر سواره دو سهم ، زيرا در آن زمان تهيّه مركب براى سواره نظام به هزينهء خود آنها بود البتّه گاهى پيغمبر اكرم صلّى اللّه عليه و إله از ياران خود اجازه مىگرفت و بخشى از غنائم را به فرد يا افراد خاصى براى جلب آنها به اسلام صلّى اللّه عليه و إله و سلّم مىداد .\r\nمنابع چهارم و پنجم و ششم عبارتند از درآمد خيريه‌ها ، و خمس غير غنائم و انفال كه در آن نيز مساوات در مقام تقسيم شرط نبوده و اينجا جاى شرح آن نيست .\r\nمنبع هفتم بيت المال كه در آن زمان از همه مهم‌تر بوده و قسمت عمدهء اموال بيت المال از اين طريق حاصل مىشده درآمد اراضى خراجيه است ؛ يعنى مال الاجاره‌ها يا خراجى كه از زمينهاى فتح شده به خزانهء دولت اسلام ريخته مىشد ، زيرا اين زمينها ملك عموم مسلمين بود . نه تنها نسل موجود ، بلكه نسلا در نسل و طبعا درآمد آن تعلق به همه داشت . درست شبيه يك ملك مشاع كه همه در آن مساوىاند ، بديهى است حكومت اسلامى حق نداشت در تقسيم اين درآمد\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nتفاوتى ميان مسلمانان قائل بشود ، هرچند غالب خلفا به اين حكم اسلامى اعتنا نمىكردند و آن اموال را طبق ميل خود به هركس مىخواستند مىدادند و هرگونه مىخواستند در آن تصرف مىنمودند .\r\nآنچه در داستان عقيل در اين خطبه آمده مربوط به همين قسمت است كه مهم‌ترين بخش بيت المال را در بر مىگرفته و شايد عقيل گمان مىكرد اين اموال در اختيار حاكم اسلامى است كه هرگونه مايل باشد در آن تصرف كند به خصوص اينكه زمان عثمان را مشاهده كرده بود كه خليفه وقت با اين اموال چه‌ها مىكرد .\r\n* * *\r\n\r\n","description":"","footnote":"","page_name":" 414 ","page_number":414},
  {"content":"\r\n\r\n\r\nبخش سوم\r\nو أعجب من ذلك طارق طرقنا بملفوفة في وعائها ، و معجونة شنئتها ، كأنّما عجنت بريق حيّة أوقيئها ، فقلت : أصلة ، أمّ زكات ، أمّ صدقة ؟ فذالك محرّم علينا أهل البيت ! فقال : لا ذا و لا ذاك ، و لكّنها هديّة . فقلت : هبلتك الهبول ! أعن دين اللّه أتيتني لتخدعني ؟ أمختبط أنت أم ذوجنّة ، أم تهجر ؟\r\nواللّه لو أعطيت الأقاليم السّبعة بما تحت أفلاكها ، على أن أعصي اللّه في نملة أسلبها جلب شعيرة ما فعلته ، و إنّ دنياكم عندي لأهون من ورقة في فم جرادة تقضمها . ما لعليّ و لنعيم يفنى ، و لذّة لا تبقى ! نعوذ باللّه من سبات العقل ، و قبح الزّلل . و به نستعين .\r\n\r\nترجمه\r\nاز اين شگفت‌انگيزتر داستان كسى است ( اشعث بن قيس منافق ) كه نيمه شب در خانه را زد و ظرف سرپوشيده‌اى ( پر از حلواى خوش‌طعم و شيرين ) براى من هديه آورد . معجونى بود كه من از آن متنفر شدم گويى با آب دهان مار يا استفراغ او خمير شده بود . به او گفتم : آيا اين هديه است يا زكات يا صدقه ؟ كه اين هردو بر ما اهل بيت حرام است . او گفت : نه اين است و نه آن ولى هديه است ! گفتم : زنان بچه مرده بر تو گريه كنند آيا از طريق آيين خدا به سراغ من آمده‌اى تا مرا بفريبى ؟ آيا تعادل فكرى خود را از دست داده‌اى يا جن زده‌اى يا بر اثر شدت بيمارى هذيان مىگويى ؟ به خدا سوگند اگر اقليمهاى هفتگانه ( روى زمين ) را با آنچه در زير آسمانهايش قرار دارد به من داده شود كه خدا را با گرفتن پوست جوى از دهان مورچه‌اى نافرمانى كنم هرگز نخواهم كرد . به يقين دنياى\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nشما نزد من از برگ درختى كه در دهان ملخى در حال جويدن باشد پست‌تر و بىارزش‌تر است . على را با نعمتهاى فانى دنيا و لذّتهاى ناپايدار آن چه كار ؟ ! به خدا پناه مىبريم از خواب رفتن عقل و لغزش‌هاى قبيح و زشت و در اين راه از او يارى مىطلبيم .\r\n\r\nشرح و تفسير داستان اشعث بن قيس منافق\r\nدر بخش گذشته - چنان كه ديديم - امام عليه السّلام براى مأيوس كردن همهء امتياز طلبان ناروا از بيت المال مسلمين ، داستان تاريخى برادرش عقيل و حديدهء محماة را بيان فرمود ؛ داستانى كه فرهنگ عدالت اسلامى و مقدّم داشتن ضابطه بر رابطه در آن موج مىزد . سپس در اين بخش از خطبه ، روى مصداق روشن ديگرى از اين قبيل دست مىگذارد و داستان اشعث بن قيس منافق را بيان مىدارد و مىفرمايد : « از اين شگفت‌انگيزتر داستان كسى است ( اشعث بن قيس منافق ) كه نيمه‌شب در خانه را زد و ظرف سرپوشيده‌اى ( پر از حلواى خوش طعم و شيرين ) براى من هديه آورد . معجونى بود كه من از آن متنفر شدم . گويى با آب دهان مار يا استفراغ او خمير شده بود » ؛ ( و أعجب من ذلك طارق « 1 » طرقنا بملفوفة في وعائها ، و معجونة شنئتها « 2 » ، كأنّما عجنت بريق حيّة أوقيئها ) .\r\nمعروف اين است كه اين كوبندهء در همان اشعث بن قيس ، رئيس منافقان كوفه بود ؛ شخصى كه شبيه عبد اللّه ، بن ابىّ ، منافق معروف عصر پيامبر اكرم صلّى اللّه عليه و إله بود .\r\nامّا اينكه امام عليه السّلام مىفرمايد : من از حلواى لذيذ متنفر بودم و گويى با آب دهان\r\n\r\n\r\n","description":"","footnote":"\r\n( 1 ) . « طارق » از ريشهء « طروق » و « طرق » به معناى زدن و كوبيدن است و به كسى كه شبانه به سراغ ديگرى مىرود « طارق » گفته مىشود ، زيرا معمولا در بسته است و بايد در را بكوبد و وارد شود .\r\n( 2 ) . « شنئت » از ريشهء « شنئان » بر وزن « نوسان » به معناى بغض و دورى كردن است ، بنابراين « شنئت » يعنى آن را دشمن داشتم .\r\n","page_name":" 416 ","page_number":416},
  {"content":"\r\n\r\nمار عجين شده بود براى آن است كه هدف اشعث اين بود كه قلب امام عليه السّلام را براى رسيدن به يك غرض دنيوى به خود معطوف دارد . ( گاه گفته مىشود او با يكى از مسلمانان به ناحق بر سر آب و ملكى نزاع داشت و پرونده اين مخاصمه به دادگاه على عليه السّلام رسيده بود . شايد اين مرد كور باطن مىخواست از اين طريق دل امام عليه السّلام را به خود متوجّه كند و رأى او را بخرد ؛ ولى امام عليه السّلام با چشم ملكوتىاش باطن حلوا را ديد ؛ باطنى كه همچون زهر مار بود ، زيرا قصد رشوه در آن نهفته شده بود ) .\r\nواژهء « ملفوفة » گرچه از ريشهء « لفّ » به معناى پيچيدن گرفته شده و در اينجا اشاره به ظرفى است كه در پارچه‌اى پيچيده شده بود ؛ ولى چون امام عليه السّلام مىفرمايد اين ملفوفه در ظرفى قرار داشت و سپس واژهء معجونه را بر آن عطف مىكند . اين احتمال وجود دارد كه ملفوفه نامى براى نوعى از حلوا بوده كه در كوفه حلواى مرغوب و مورد علاقه مردم شناخته مىشد . « 1 »\r\nبعضى از شارحان نهج البلاغه احتمال داده‌اند واژهء « قئ » به معناى زهر مار است نه استفراغ او ، زيرا همچون استفراغ آن را از دهان خود بيرون مىريزد و تناسب مقام نيز همين را اقتضا مىكند همان‌گونه كه در عرف مىگويند فلان غذا همچون زهرمار بود .\r\nسپس امام عليه السّلام در ادامهء اين سخن مىافزايد : « به او گفتم : آيا اين هديه است يا زكات يا صدقه ؟ كه اين هردو بر ما اهل بيت حرام است . او گفت : نه اين است و نه آن ؛ ولى هديه است » ؛ ( فقلت : أصلة ، أمّ زكات ، أمّ صدقة ؟ فذلك محرّم علينا أهل البيت ! فقال : لا ذا و لا ذاك ، و لكنّها هديّة ) .\r\nبه يقين زكات بر تمام بنى هاشم حرام است و صدقه كه اشاره به انفاقهاى\r\n\r\n\r\n","description":"","footnote":"\r\n( 1 ) . شيخ محمد عبده در شرح نهج البلاغهء خود به اين معنا اشاره كرده و مىگويد : ملفوفه نوعى از حلوا بوده است كه اشعث بن قيس به عنوان هديه خدمت امام عليه السّلام برد .\r\n","page_name":" 417 ","page_number":417},
  {"content":"\r\n\r\nمستحبى است و بنابر قول مشهور بر بنى هاشم حرام نيست ممكن است بر خصوص اهل بيت عليهم السّلام حرام بوده باشد . بعضى نيز احتمال داده‌اند كه صدقه اشاره به كفارات و صدقات واجبه غير از زكات باشد كه آن هم بر بنى هاشم حرام است .\r\nامّا « صلة » ممكن است به معناى رشوه باشد كه در مباحث رشوهء قاضى به عنوان « صلة القضاة » تعبير مىشود و از اين جهت به آن « صله » گفته مىشود كه رشوه دهنده آن را وسيله‌اى براى وصول به مقصد نادرست خود قرار مىدهد .\r\nبعضى نيز گفته‌اند : « صله » به معناى « هديه » يا جايزه است همان‌گونه كه در مورد جايزهء شاعر « صلهء شاعر » گفته مىشود ، بنابراين جملهء « لا ذا و لا ذاك ، و لكنّها هديّة » ( نه اين و نه آن ) اشاره به نفى زكات و صدقه و اثبات هديه بودن آن است .\r\nاين احتمال در تفسير اين عبارت داده شده است كه جملهء « لا ذا و لا ذاك » نفى همه باشد ؛ يعنى هيچ‌كدام از اينها نيست ؛ نه رشوه و نه زكات و نه صدقه ، بلكه هديه است .\r\nسپس امام عليه السّلام در ادامهء اين سخن ، اشعث بن قيس منافق را زير ضربات شديدترين سرزنش و توبيخ قرار داده ، مىفرمايد : « من به او گفتم : زنان بچه مرده بر تو گريه كنند آيا از طريق آيين خدا به سراغ من آمده‌اى تا مرا بفريبى ؟ » ؛ ( فقلت :\r\nهبلتك الهبول ! « 1 » أعن دين اللّه أتيتني لتخدعني ؟ ) .\r\nاشاره به اينكه تو نيز مانند بسيارى از شيطان صفتان براى اينكه به مقصد نامشروع خود برسى لباس ظاهرا مشروعى بر آن پوشانده‌اى ، نام هديه بر رشوه گذارده‌اى به گمان اينكه مىتوانى با اين ظاهرسازى كسى را كه چشمش اعماق وجود را مىبيند بفريبى . آنگاه مىافزايد : « آيا تعادل فكرى خود را از دست\r\n\r\n\r\n","description":"","footnote":"\r\n( 1 ) . « هبول » صفت مشبهه است و به معناى زنى است كه فرزند براى او باقى نمىماند و طبعا بسيار گريه مىكند .\r\n","page_name":" 418 ","page_number":418},
  {"content":"\r\n\r\nداده‌اى يا جن‌زده‌اى يا بر اثر شدت بيمارى هذيان مىگويى ؟ » ؛ ( أمختبط أنت أم ذوجنّة ، أم تهجر ؟ ) .\r\nاشاره به اينكه هيچ انسان عاقلى باور نمىكند كه بتواند كسى مانند على عليه السّلام را با هديه‌اى كه در باطن بوى رشوه مىدهد بفريبد و اگر كسى در اين ميدان وارد شود دليل براين است كه يا ديوانه بوده و يا بر اثر بيمارى ، عقل خود را موقتا از دست داده است .\r\n« مختبط » از ريشهء « خبط » به معناى از دست دادن تعادل است كه گاه در مورد تعادل ظاهرى به كار مىرود و گاه دربارهء تعادل فكرى و در اينجا معناى دوم اراده شده است و تعبير به « ذو جنّة » ( جن زده ) يا اشاره به وسوسه‌هاى شيطان است كه يكى از جنيان محسوب مىشود و بر اثر اين وسوسه‌ها عقل انسان را مىگيرد و يا اشاره به آن چيزى است كه درميان توده مردم مشهور بوده كه بعضى افراد ديوانه را به عنوان جن زده به حساب مىآورند .\r\nواژهء « تهجر » از ريشهء « هجر » به معناى هذيان گفتن است ، بنابراين فرق ميان اين سه واضح است ؛ مختبط كسى است كه گرفتار نقصان عقلى بوده و تعادل فكرى خود را از دست داده و ذو جنّه كسى است كه بر اثر عاملى برونى گرفتار نوعى جنون شده و تهجر در مورد كسى گفته مىشود كه ذاتا ديوانه نيست ؛ امّا بر اثر شدت بيمارى به هذيان گفتن دچار شده است .\r\nالبتّه اين سه واژه وقتى در مقابل هم قرار مىگيرند چنين مفهومى را افاده كنند در حالى كه ممكن است هنگامى كه هريك تنهايى به كار برود مفهوم وسيع‌ترى داشته باشد .\r\nسپس امام عليه السّلام براى اينكه به او بفهماند تا چه حد گرفتار اشتباه شده و على عليه السّلام را به تاريكى ديده و او را نشناخته است ، اشاره به نكتهء بسيار مهمى در زمينهء عدالت خويش مىكند كه شايد از غير او در طول تاريخ شنيده نشده باشد . اين\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nنكته هشدارى است به همهء رهبران و حاكمان جوامع بشرى كه مىفرمايد : « به خدا سوگند اگر اقليمهاى هفتگانه ( روى زمين ) با آنچه در زير آسمانهايش قرار دارد به من داده شود تا خدا را با گرفتن پوست جوى از دهان مورچه‌اى نافرمانى كنم هرگز نخواهم كرد » ؛ ( و اللّه لو أعطيت الأقاليم السّبعة « 1 » بما تحت أفلاكها ، على أن أعصي اللّه في نملة أسلبها جلب « 2 » شعيرة ما فعلته ) .\r\nسپس به بيان دليل آن مىپردازد و مىفرمايد : « به يقين دنياى شما نزد من از برگ درختى در دهان ملخى كه در حال جويدن آن باشد پست‌تر و بىارزش‌تر است » ؛ ( و إنّ دنياكم عندي لأهون من ورقة في فم جرادة تقضمها « 3 » ) .\r\nدر تأكيد آن مىفرمايد : « على را با نعمتهاى فانى دنيا و لذتهاى ناپايدار آن‌چه كار ؟ ! » ؛ ( ما لعلّي و لنعيم يفنى ، و لذّة لا تبقى ! ) .\r\nدر اين چند جملهء كوبنده و صريح و گويا ، امام عليه السّلام مىفرمايد : هرگاه بزرگ‌ترين رشوه‌هاى متصوّر در جهان كه همهء روى زمين و قصرها و ثروتها و اموال و زرق و برقها باشد به من دهند كه كمترين ظلم و ستمى كه همان گرفتن پوست جوى ( نه دانهء جو ) از دهان مورچه‌اى كه ظاهرا كوچك‌ترين جنبنده است انجام دهم ، نمىكنم .\r\nبسيارند كسانى كه مبالغ كوچك و متوسّط رشوه آنها را تكان نمىدهد ؛ ولى اگر امتياز مهمّى براى آنها قائل شوند كه معادل تمام زندگى آنان يا بيشتر باشد\r\n\r\n\r\n","description":"","footnote":"\r\n( 1 ) . اقاليم سبعه ، « اقاليم » جمع « اقليم » به معناى بخشى از جهان يا كشور است و جغرافىدانان قديم جهان را به هفت اقليم تقسيم مىكردند و چون نقشه دقيقى از دنيا نداشتند حدّ و حدود اين اقليمهاى هفتگانه دقيق نبود . به هر حال ، هفتگانه در تقسيم‌بندى آنها چنين بود : اقليم اوّل ، هندوستان . دوم ، بخشى از كشورهاى عربى و حبشه ، سوم ، مصر و شام ، چهارم ، ايران . پنجم ، روم . ششم ، كشور ترك ، هفتم ، چين و ماچين . ( لغت نامه دهخدا ، مادهء اقليم ) . البتّه ممكن است تقسيم ديگرى از سوى بعضى ديگر از جغرافىدانها ارائه شده باشد و به هر حال نظر امام عليه السّلام آن است كه اگر همهء مناطق آباد كرده زمين را به من بدهند .\r\n( 2 ) . « جلب » پوسته‌اى است كه روى دانهء گندم يا جو را مىگيرد و به پوسته‌اى كه به هنگام خوب شدن زخم روى آن را مىپوشاند ، « جلب » گفته مىشود .\r\n( 3 ) . « تقضمها » از ريشهء « قضم » بر وزن « هضم » به معناى دندان زدن ، گاز گرفتن و جويدن است .\r\n","page_name":" 420 ","page_number":420},
  {"content":"\r\n\r\nدست و پايشان مىلرزد و مىلغزند . چه كسى مىتواند ادّعا كند كه در هيچ حدّى از گرفتن امتياز در برابر هيچ حدّى از كمترين كار خلاف گرفتار لغزش نخواهد شد ؟ امام مىفرمايد : من آن شخص هستم و حتّى صريحا سوگند بر آن ياد مىكند .\r\nدليلى كه امام براى اين امر آورده بسيار قابل توجّه است ، زيرا امتيازات مادّى براى كسانى اهميّت دارد كه دنيا در نظرشان بزرگ و برجسته است ؛ امّا كسى كه در اوج معرفت خدا قرار گرفته و ما سوى اللّه در نظر او كم ارزش و بىمقدار است و همهء دنيا از ديدگاه او همچون برگ درخت نيم جويده‌اى در دهان ملخى است ، دليلى ندارد كه مرتكب عصيان پروردگار و ظلم و ستمى شود .\r\nعلى عليه السّلام با چشم حقيقت‌بين خود به باطن دنيا مىنگرد ؛ او همهء اين مقامها و مواهب مادى را در حال فنا و زوال مىبيند و چيزى كه ارزش آن را ندارد كه كسى به آن دل ببندد يا به دل بستنش بينديشد .\r\nبه همين دليل اگر بخواهيم ظلم و ستم ، رشوه‌خوارى و تعدّى به حقوق ضعيفان از دنيا ريشه‌كن شود بايد در بالا بردن سطح معرفت انسانها نسبت به خدا و نسبت به دنيا تلاش و كوشش كنيم .\r\nدر ضمن از اين عبارات با دلالت التزامى مىتوان فهميد كه ظلم و ستم و داورى به ناحق بدترين گناه است كه حتّى در برابر به دست آوردن تمام دنيا نبايد آن را مرتكب شد .\r\nسرانجام امام عليه السّلام با جمله‌اى كوتاه و بيدار كننده كه در واقع ناظر به كلّ محتواى خطبه است ، سخن خود را پايان مىدهد و مىفرمايد : « به خدا پناه مىبريم از خواب رفتن عقل و لغزشهاى قبيح و زشت و در اين راه از او يارى مىطلبيم » ؛ ( نعوذ باللّه من سبات « 1 » العقل ، و قبح الزّلل . و به نستعين ) .\r\n\r\n\r\n","description":"","footnote":"\r\n( 1 ) . « سبات » از ريشهء « سبت » بر وزن « وقت » به معناى تعطيل كردن به منظور استراحت است ؛ و « سبات » به از -\r\n","page_name":" 421 ","page_number":421},
  {"content":"\r\n\r\nاشاره به اينكه اگر عقل بيدار باشد و لطف خدا يار ، انسان گرفتار گناهان بزرگ نمىشود و در دام گناهان كوچك كمتر مىافتد .\r\nاين سخن را با نقل دو روايت پايان مىدهيم : حافظ ابو نعيم اصفهانى از دانشمندان معروف اهل سنّت در كتاب مشهورش حلية الاولياء مىنويسد :\r\n« پيامبر اكرم صلّى اللّه عليه و إله به على عليه السّلام خطاب كرد و فرمود : « يا علي ! إنّ اللّه قدر زيّنك بزينة لم يزيّن العباد بزينة أحبّ إلى اللّه منها هي زينة الأبرار عند اللّه تعالى و الزّهد في الدّنيا فجعلك لا ترزء من الدّنيا شيئا و لا ترزء منك الدّنيا شيئا ؛ اى على ! خداوند تو را به زينتى آراسته كه بندگانش به چيزى محبوب‌تر از آن زينت نياراسته و آن زينت ابرار و نيكان نزد خداوند متعال است و آن همان زهد و بىاعتنايى به دنياست ؛ تو را آن‌گونه قرار داده كه تو از دنيا چيزى كم نمىكنى و دنيا چيزى از تو نمىكاهد » . « 1 »\r\nدر حديث ديگرى آمده است كه زن شجاعى از شيعيان مخلص على عليه السّلام به نام « دارميهء حجونيه » در ملاقاتى كه با معاويه داشت ( و به دنبال او فرستاده بود ) در جواب اين سؤال معاويه كه :\r\nآيا هرگز على عليه السّلام را ديده‌اى ؟\r\nگفت : آرى به خدا سوگند او را ديدم .\r\nگفت : چگونه او را ديدى ؟\r\nگفت : رأيته لم يفتنه الملك الّذي فتنك و لم تشغله النّعمة الّتي شغلتك ؛ او را چنان ديدم كه اين حكومتى كه تو را فريب داده او را فريب نداده بود ، و اين نعمتهاى دنيا كه تو را مشغول ساخته او را مشغول نساخته بود » . « 2 »\r\n\r\n\r\n","description":"","footnote":"\r\n- كار افتادن و تعطيل شدن اطلاق مىشود و در جملهء بالا نيز به همين معناست و اگر در لغت عرب روز شنبه را يوم السبت مىنامند به سبب آن است كه اين نامگذارى در اصل از يهود گرفته شده كه روز شنبه روز تعطيلى آنها بود .\r\n( 1 ) . شرح نهج البلاغهء مرحوم خويى ، ج 14 ، ص 297 ، چاپ قديم .\r\n( 2 ) . كتاب بلاغات النساء ، ص 106 مطابق نقل شرح نهج البلاغهء مرحوم شوشترى ، ج 6 ، ص 541 .\r\n","page_name":" 422 ","page_number":422},
  {"content":"\r\n\r\n\r\nنكته اشعث بن قيس كيست ؟\r\nهمان‌گونه كه در جلد اوّل در تفسير خطبهء نوزدهم بيان كرديم « اشعث » از منافقانى بود كه در زمان پيامبر اكرم صلّى اللّه عليه و إله به ظاهر مسلمان شد و بعد از رحلت پيامبر اكرم صلّى اللّه عليه و إله به ارتداد روى آورد و سپس اسير شد و نزد ابو بكر اظهار ندامت كرد و مورد عفو قرار گرفت و در دوران امير مؤمنان على عليه السّلام با دشمنان او همچون عمرو بن عاص براى ايجاد نفاق در صفوف ياران آن حضرت همكارى داشت و سرچشمهء خرابىها و مفاسد بىشمارى شد او در قبيلهء خود صاحب نفوذ بود و از اين طريق براى مقاصد سوء خود كمك مىگرفت و به گفتهء بعضى از محققان بسيارى از مشكلات عصر خلافت امير مؤمنان على عليه السّلام از اين منافق سرسخت و مرموز نشأت مىگرفت .\r\nشرح بيشتر را در جلد اوّل صفحهء 644 به بعد مطالعه فرماييد .\r\n\r\n","description":"","footnote":"","page_name":" 423 ","page_number":423},
  {"content":"\r\n . \r\n","description":"","footnote":"","page_name":" 424 ","page_number":424},
  {"content":"\r\n\r\n\r\n225 و من دعاء له عليه السّلام يلتجأ إلى اللّه أن يغنيه\r\nاز دعاهاى امام عليه السّلام است در آن از خدا تقاضا مىكند كه از همگان بىنيازش كند . « 1 »\r\n\r\nخطبه ( دعا ) در يك نگاه\r\nهمان‌گونه كه از عنوان بالا روشن شد هدف اصلى امام عليه السّلام در اين دعا درخواست غنا و بىنيازى از غير اوست ، چرا كه نياز به ديگران گاه سبب مدح و ستايش آنها مىشود در حالى كه شايستهء چنان مدحى نيستند و گاه سبب نكوهش منع كنندگان مىگردد در حالى كه شايد مستحق چنان نكوهشى نباشند\r\n\r\n\r\n","description":"","footnote":"\r\n( 1 ) . سند خطبه ( دعا ) :\r\nاز كسانى كه اين دعا را از امير مؤمنان با اضافاتى نقل كرده ، راوندى در كتاب الدّعوات است كه بعد از جملهء « إنّك على كلّ شئ قدير » اضافه مىكند : « اللّهمّ اجعل أوّل كريمة تنتزعها من كرائمي و أوّل وديعة ترتجعها من ودائع نعمك » و اين اضافه نشان مىدهد كه راوندى دعا را از منبع ديگرى غير از نهج البلاغه اخذ كرده است . نويسندهء كتاب الطراز ( سيّد يمانى ) نيز اين دعا را با تفاوتى آورده كه آن هم نشانى مىدهد از منبع ديگرى اخذ كرده است . امام سجّاد عليه السّلام نيز اين دعا را در دعاى مكارم الاخلاق با مختصر تفاوتى تضمين فرموده است و نشان مىدهد كه اين دعا در ميان اهل بيت معروف بوده است . ( مصادر نهج البلاغه ، ج 3 ، ص 160 ) .\r\n","page_name":" 425 ","page_number":425},
  {"content":"\r\n\r\nو از آن بدتر اينكه انسان دست نياز به سوى شرار خلق دراز كند و در واقع اين دعا به عنوان تعليم به همهء مردم مخصوصا پيروانش ذكر شده ، زيرا مقام امام عليه السّلام از آن بالاتر است كه به سراغ بدان برود يا مدح و ثنايى از آنان بكند .\r\n* * *\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nاللّهمّ صن وجهي باليّسار ، و لا تبذل جاهي بالإقتار ، فأسترزق طالبي رزقك ، و أستعطف شرار خلقك ، و أبتلى به حمد من أعطاني ، و أفتتن بذمّ من منعني ، و أنت من وراء ذلك كلّه وليّ الإعطاء و المنع ؛ « إنّك على كلّ شيء قدير » .\r\n\r\nترجمه\r\nخداوندا آبرويم را با بىنيازى و غنا محفوظ دار و شخصيتم را بر اثر فقر ضايع مكن ! مبادا از كسانى درخواست روزى كنم كه آنها خود ، از تو روزى مىطلبند و از افراد بدكردار و پست ، خواستار عطوفت و بخشش گردم و سرانجام به ستودن آن‌كس كه به من چيزى عطا كرده ، مبتلا شوم ( هرچند شايستهء ستايش نباشد ) و به نكوهش كردن آن‌كس كه مرا محروم داشته گرفتار گردم ، هرچند درخور نكوهش نباشد ، اين در حالى است كه تو در ماوراى همهء اينها سرپرست و صاحب اختيار بخشش و منع هستى و تو بر هرچيز توانايى .\r\n\r\nشرح و تفسير از خلق شرور بىنيازم كن !\r\nامام عليه السّلام در اين دعاى كوتاه ، ضمن هشت جمله مطالب پرمعنايى ذكر مىكند كه هم دعاست و هم درس اخلاق . نخست در ضمن دو جمله اصل دعا را بيان كرده عرضه مىدارد : « خداوند آبرويم را با بىنيازى محفوظ دار و شخصيتم را بر\r\n\r\n","description":"","footnote":"","page_name":" 427 ","page_number":427},
  {"content":"\r\n\r\nاثر فقر ضايع مكن ! » ؛ ( اللّهمّ صن « 1 » وجهي « 2 » باليّسار « 3 » ، و لا تبذل جاهي « 4 » بالإقتار « 5 » ) .\r\nمنظور از « يسار » ( بىنيازى ) غنا و توانگرى به آن معنا كه در عرف است نيست ، بلكه منظور بىنيازى از ديگران و داشتن زندگى توأم با عفاف و كفاف است و گرنه غناى به آن معنا ، گاه سبب بىآبرويى هم مىشود .\r\nجملهء « و لا تبذل جاهي بالإقتار » با توجّه به اينكه « و لا تبذل » از ريشهء « بذل » است و « بذل » دو معنا دارد : يكى بخشيدن و از دست دادن و ديگرى كهنه كردن و ضايع ساختن ، دو تفسير متفاوت دارد : نخست اينكه « خداوندا شخصيت مرا با فقر از من مگير » و ديگر اينكه « شخصيت مرا با فقر به ابتذال مكشان » .\r\nسپس بعد از آن در چهار جمله به آثار فقر و نيازمندى به ديگران پرداخته ، مىفرمايد : « در نتيجه از كسانى درخواست روزى كنم كه آنها خود ، از تو روزى مىطلبند و از افراد بدكردار و پست ، خواستار عطوفت و بخشش گردم و سرانجام به ستودن آن‌كس كه به من چيزى عطا كرده ، مبتلا شوم ( هر چند شايستهء ستايش نباشد ) و به نكوهش كردن آن‌كس كه مرا محروم داشته گرفتار گردم ، هرچند درخور نكوهش نباشد » ؛ ( فأسترزق طالبي رزقك ، و أستعطف شرار خلقك ، و أبتلى به حمد من أعطاني ، و أفتتن بذمّ من منعني ) .\r\nدر پايان مىفرمايد : « اين در حالى است كه تو در ماوراى همهء اينها سرپرست و صاحب اختيار بخشش و منع هستى و تو بر هرچيز توانايى » ؛ ( و أنت من وراء ذلك كلّه وليّ الإعطاء و المنع ؛ « إنّك على كلّ شئ قدير » ) .\r\nامام عليه السّلام در اين عبارت كوتاه به چهار اثر سوء فقر و نيازمندى كه در دو مرحله\r\n\r\n\r\n","description":"","footnote":"\r\n( 1 ) . « صن » از ريشهء « صيانت » به معناى محفوظ نگه داشتن است .\r\n( 2 ) . « وجه » در اينجا به معناى آبروست ، هرچند اصل معناى آن صورت است .\r\n( 3 ) . « يسار » از ريشهء « يسر » به معناى سهولت و آسانى و بىنيازى است و در جملهء بالا معناى اخير اراده شده است .\r\n( 4 ) . « جاه » به معناى قدر و مقام و شرف است .\r\n( 5 ) . « اقتار » از ريشهء « قتور » بر وزن « فتور » به معناى سخت گرفتن در خرج كردن است .\r\n","page_name":" 428 ","page_number":428},
  {"content":"\r\n\r\nانجام مىشود ، اشاره فرموده : نخست مىفرمايد : حدّاقل چيزى كه بر آن مترتّب مىشود اين است كه دست نياز به سوى نيازمندان درگاه تو دراز كنم و از آن بدتر اينكه حلّ مشكل در دست بدان و افراد پست قرار بگيرد كه راستى زندگى كردن در چنان شرايطى براى افراد با ايمان و با شخصيت بسيار سخت و دردناك است .\r\nدر مرحلهء دوم ؛ يعنى پس از درخواست اگر طرف مقابل ، اجابت كند انسان ناگزير از مدح و ستايش اوست و اى بسا انسانى باشد كه هرگز شايستهء مرگ نيست و اگر از كمك كردن به دلايل خاصّى دريغ دارد زبان به نكوهش او بگشايم در حالى كه اى بسا درخور نكوهش و مذمّت نباشد و خودش مشكلات اهمّى دارد كه بايد به آنها برسد ؛ ولى از آنجايى كه « صاحب الحاجة لا يرى إلّا حاجته ؛ حاجت‌مند جز حاجت خود را نمىبيند » « 1 » همين كه دست ردّ بر سينهء من زد من او را متّهم به بخل و خسيس بودن مىكنم در حالى كه چه بهتر آب را از سرچشمه بگيرم و رو به درگاه تو آورم كه تو ولىّ اعطا و منعى و بر هرچيز قادرى !\r\nبديهى است روح بلند و بزرگ امام عليه السّلام هرگز چنين امورى را نمىپذيرد ، هر چند گرفتار نيازمندى باشد . امام مىخواهد آثار طبيعى فقر را كه در بسيارى از مردم آشكار است بيان فرمايد تا بكوشند و با فقر مبارزه كنند و هرگز دست نياز به سوى كسى دراز نكنند .\r\n\r\nنكته آثار زيانبار فقر\r\nگرچه در روايات متعددى از فقر ستايش شده ، مانند حديث معروف پيامبر\r\n\r\n\r\n","description":"","footnote":"\r\n( 1 ) . اين عبارت در روايات ديده نشده بلكه به صورت ضرب المثل معروفى است كه با تعبيرات مختلف گفته مىشود ، مانند « صاحب الحاجة لا يروم إلّا قضائها » يا « صاحب الحاجة أرعن لا يريد إلّا قضائها » يا « صاحب الحاجة أعمى و لو كان بصيرا » . ( كشف الخفاء ، تأليف عجلونى ، ج 2 ، ص 18 ) .\r\n","page_name":" 429 ","page_number":429},
  {"content":"\r\n\r\nاكرم صلّى اللّه عليه و إله : « الفقر فخري و به أفتخر » و روايت امام صادق عليه السّلام : خداوند به حضرت موسى عليه السّلام فرمود : « إذا رأيت الفقر مقبلا فقل مرحبا بشعار الصّالحين و اذا رأيت الغنىّ مقبلا فقل : ذنب عجّلت عقوبته ؛ هنگامى كه ديديد فقر روى آورده بگو اى شعار صالحين خوش آمدى و هنگامى كه ببينى غنا روى آورده بگو لابد گناهى از من سر زده كه مجازاتش به سرعت فرارسيده » « 1 » و روايات ديگرى مانند آن .\r\nولى روشن است كه فقر به معناى تهيدستى مخصوصا در آنجا كه بر اثر تنبلى و كوتاهى و ضعف مديريت حاصل شود نه مايهء افتخار است و نه شعار صالحان ، بلكه سبب ذلّت و خوارى و آلودگى به انواع گناهان است .\r\nمايهء افتخار ، فقر الى اللّه است ، چرا كه عالم همه نيازمندند و خداوند بىنياز :\r\n « يا أَيُّهَا النَّاسُ أَنْتُمُ الْفُقَراءُ إِلَى اللَّهِ وَ اللَّهُ هُوَ الْغَنِيُّ الْحَمِيدُ »  « 2 » و اين شبيه همان چيزى است كه در حديث امير مؤمنان عليه السّلام آمده است كه عرضه مىداشت : « كفى بي عزّا أن أكون لك عبدا و كفى بي فخرا أن تكون لي ربّا » . « 3 »\r\nيا اينكه منظور از فقر ، زندگى ساده و خالى از تشريفات و تكلّفات است در برابر ثروتى كه موجب مستى و غرور و تشريفات و تجمّلات مىشود .\r\nتعبير به « شعار الصّالحين » از فقر و تعبير به « مجازات زودرس » از غنا ، گواه روشنى براين معناست ، زيرا شعار صالحان به يقين چيزى است كه موجب صلاح و فلاح باشد ؛ مانند زهد و ساده زيستى و عقوبت گناه ، مربوط به چيزى است كه گناه آلوده باشد .\r\nاين احتمال نيز وجود دارد كه قسمتى از اين روايات كه در آن مدح فقر آمده ، اشاره به فقر تحميلى باشد كه بر اثر انجام وظيفه دامنگير انسان مىشود ؛ مثلا در آغاز اسلام گروه عظيمى از مسلمانان مجبور به مهاجرت از مكّه به مدينه شدند و\r\n\r\n\r\n","description":"","footnote":"\r\n( 1 ) . كافى ، ج 2 ، ص 263 ، ح 12 از باب فضل فقراء مسلمين .\r\n( 2 ) . فاطر ، آيهء 15 .\r\n( 3 ) . خصال ، ج 2 ، ص 420 ، ح 14 .\r\n","page_name":" 430 ","page_number":430},
  {"content":"\r\n\r\nهرگز نتوانستند امكانات خويش را در مكّه ، به مدينه منتقل كنند و طبعا در آنجا گرفتار فقر شديدى شدند و يا مسلمانانى كه در شعب ابى طالب در محاصرهء اقتصادى دشمن قرار گرفتند واقعا فقير شدند فقرى كه بر اثر ايمان به خدا و اطاعت فرمان او از سوى دشمن به آنها تحميل شد و پيامبر اكرم صلّى اللّه عليه و إله به آنها دلدارى مىداد كه اين فقر مايهء افتخار است و شعار صالحان .\r\nهمچنين در دورانهاى بعد ، جمع زيادى از خاصّان اهل بيت عليهم السّلام به مضمون مثل معروف « البلاء للولاء » گرفتار چنين فقر تحميلى مىشدند و اين امر تا عصر و زمان ما ادامه دارد . چنين فقرى نه تنها عيب نيست ، بلكه افتخار است ؛ عيب آن است كه انسان براى دنيا دست از انجام وظيفه بر دارد و تسليم دشمن شود .\r\nحديث شريف « من أحبّنا أهل البيت فليعدّ للفقر جلبابا ؛ هر كس ما اهل بيت را دوست بدارد بايد چادر فقر را آماده كند » « 1 » نيز اشاره به اين مطلب دارد .\r\nبنابراين فقر بىدليل كه ناشى از تنبلى و فرار از كار يا سوء مديريت حاصل شود هرگز مطلوب انسان نيست .\r\nكلام امام عليه السّلام در دعاى مورد بحث ، به خوبى نشان مىدهد كه يك سلسله رذائل اخلاقى از فقر به معناى تهيدستى نشأت مىگيرد ، تواضع در برابر اشرار و ستايش كسانى كه شايستهء ستايش و نكوهش كسانى كه در خور نكوهش نيستند از جمله رذائل اخلاقى است كه از فقر به معناى تهيدستى نشأت مىگيرد .\r\nجملهء « لا تبذل جاهي بالإقتار » دليل بر اين است كه فقر فردى ، آبروى انسان و فقر اجتماعى آبروى جامعه را مىبرد و اين هرگز با عزّت ناشى از ايمان سازگار نيست :  « وَ لِلَّهِ الْعِزَّةُ وَ لِرَسُولِهِ وَ لِلْمُؤْمِنِينَ وَ لكِنَّ الْمُنافِقِينَ لا يَعْلَمُونَ »  « 2 »\r\nدر حديثى از امير مؤمنان مىخوانيم كه فقر سرچشمهء عيوب بزرگى است ،\r\n\r\n\r\n","description":"","footnote":"\r\n( 1 ) . بحار الانوار ، ج 46 ، ص 36 .\r\n( 2 ) . منافقون ، آيهء 8 .\r\n","page_name":" 431 ","page_number":431},
  {"content":"\r\n\r\nفرمود : « يا بنىّ الفقير حقير لا يسمع كلامه و لا يعرف مقامه لو كان الفقير صادقا يسمّونه كاذبا و لو كان زاهدا يسمّونه جاهلا ؛ فرزندم فقير حقير است كسى گوش به سخنش فرانمىدهد و براى مقامش ارزشى قائل نيستند ؛ اگر فقير صادق باشد او را دروغگو مىنامند و اگر زهد پيشه كند جاهلش مىنامند » .\r\nسپس افزود : « يا بنىّ من ابتلى بالفقر ابتلى بأربع خصال بالضّعف في يقينه و النّقصان في عقله و الرّقّة في دينه و قلّة الحياء في وجهه فنعوذ باللّه من الفقر ؛ فرزندم كسى كه به فقر مبتلا شود به چهار خصلت و عيب بزرگ مبتلا مىگردد ضعف در يقين ، نقصان در عقل ، كمبود در دين و كمى حيا ، بنابراين به خدا پناه مىبريم از فقر » . « 1 »\r\nامروز با چشم خود مىبينيم كه فقر سرچشمهء مفاسد بىشمارى ؛ مانند ابتلا به مواد مخدّر ، فحشا ، خيانت ، سرقت ، خدمت به اجانب و مانند آن مىشود به همين دليل در حديثى از امام صادق عليه السّلام آمده است : « غنىّ يحجزك عن الظّلم خير من فقر يحملك على الإثم ؛ غنايى كه تو را از ظلم باز دارد بهتر از فقرى است كه تو را به گناه وا دارد » . « 2 »\r\nبه همين دليل در حديثى از پيامبر اكرم صلّى اللّه عليه و إله فقر مايهء رو سياهى در دو جهان :\r\n« الفقر سواد الوجه في الدّارين » « 3 » و در حديث ديگرى از همان حضرت فقر در سر حدّ كفر : « كاد الفقر أن يكون كفرا » « 4 » شمرده شده است .\r\nبديهى است اگر فقر جامعه‌اى را فراگيرد عيوب و نقايصى كه به آن اشاره شده به صورت خطرناك‌ترى آشكار مىشود و امروز مىبينيم بعضى از جوامع فقير مسلمانان ، چنان در چنگال بيگانگان و دشمنان اسلام گرفتار شده‌اند كه\r\n\r\n\r\n","description":"","footnote":"\r\n( 1 ) . بحار الانوار ، ج 69 ، ص 47 ، ح 58 ، از باب فضل الفقر و الفقراء .\r\n( 2 ) . وسائل الشيعه ، ج 12 ، ص 17 ، ح 7 .\r\n( 3 ) . بحار الانوار ، ج 69 ، ص 30 .\r\n( 4 ) . همان مدرك .\r\n","page_name":" 432 ","page_number":432},
  {"content":"\r\n\r\nانسان شديدا بر آنها تأسّف مىخورد .\r\nاين بحث را با سخنى از امام سجاد عليه السّلام در يكى از دعاهاى پر معنايش پايان مىدهيم ؛ عرضه مىدارد : « أللّهمّ إنّي أسئلك خير المعيشة معيشة أقوى بها على طاعتك و أبلغ بها جميع حاجاتى و أتوسّل بها إليك في الحياة الدّنيا و في الآخرة من غير أن تترفني فيها فأطغى أو تقترها عليّ فأشقى ؛ خداوندا من از تو معيشت و زندگى خوبى تقاضا مىكنم معيشتى كه با آن قدرت بر اطاعتت داشته باشم و به تمام نيازهايم برسم ، به وسيلهء آن در دنيا و آخرت به تو نزديك شوم ، بىآنكه ثروت غرورآفرين و مست كننده‌اى به من دهى كه سر به طغيان بر دارم يا چنان بر من تنگ گيرى كه بدبخت شوم » . « 1 »\r\n* * *\r\n\r\n\r\n","description":"","footnote":"\r\n( 1 ) . بحار الانوار ، 87 ، ص 12 ، ح 2 .\r\n","page_name":" 433 ","page_number":433},
  {"content":"\r\n . \r\n","description":"","footnote":"","page_name":" 434 ","page_number":434},
  {"content":"\r\n\r\n\r\n226 و من خطبة له عليه السّلام في التّنفير من الدّنيا\r\nاز خطبه‌هاى امام عليه السّلام است كه در متنفّر ساختن از زرق و برق دنيا ايراد فرموده است . « 1 »\r\n\r\nخطبه در يك نگاه\r\nاين خطبه در واقع از سه بخش تشكيل شده و هر يك ناظر به مطلبى است كه مكمّل مطلب ديگر است :\r\nدر بخش اوّل امام عليه السّلام به معرفى دنيا مىپردازد كه سرايى است ناپايدار و ناامن\r\n\r\n\r\n","description":"","footnote":"\r\n( 1 ) . سند خطبه :\r\nاين خطبه را متّقى هندى از فقهاى عامّه در كتاب كنز العمّال آورده ، مىگويد : دينورى و ابن عساكر از عبد اللّه بن صالح عجلى از پدرش چنين نقل مىكند كه روزى على بن ابى طالب عليه السّلام خطبه‌اى براى ما خواند . نخست حمد و ثناى الهى بجا آورد و درود بر پيامبر فرستاد و بعد فرمود : « عباد اللّه لا تغرّنّكم الحياة الدّنيا فإنّها دار بالبلاء محفوفة و بالغدر معروفة . . . » و نيز سبط بن جوزى در تذكرة الخواصّ آن را با اضافاتى نقل كرده و مىگويد : اين خطبه ( به جهت فصاحت و بلاغتش ) به عنوان « خطبهء بالغه » معروف است . سپس نقل مىكند كه ابو نعيم نيز در كتاب حليه بخشى از اين خطبه را آورده است . خطيب خوارزمى نيز در كتاب مناقب آن را با اضافاتى نقل كرده است . نويسندهء مصادر نهج البلاغه بعد از اشاره به مطالب بالا مىگويد : با اين نقل گسترده‌اى كه از خطبه در كتب اهل سنّت آمده ، نيازى نمىبينيم كه راويان اين خطبه را از علماى اماميّه شرح دهيم . ( مصادر نهج البلاغه ، ج 3 ، ص 167 . )\r\n","page_name":" 435 ","page_number":435},
  {"content":"\r\n\r\nو مملوّ از حوادث ناگوار ؛ پيوسته دستخوش دگرگونيها و اهل آن هدف تيرهاى بلا .\r\nدر بخش دوم امام عليه السّلام هشدار مىدهد كه قبل از شما گروههاى زيادى در دنيا آمدند و چه بسا از شما قوىتر و داراى امكانات فزون‌تر ؛ امّا همه را گذاردند و رفتند و خانه‌اى از سنگ و گل و خاك به نام خانهء گور را به‌جاى آن قصرهاى زيبا پذيرفتند .\r\nدر بخش سوم مىفرمايد : شما هم در همان مسير قرار داريد و داراى همان سرنوشت هستيد . روزى فرامىرسد كه زندگى شما پايان مىيابد و قبرها جسمهاى بىجان شما را در بر مىگيرند و در آينده‌اى نه چندان دور از قبرها برانگيخته مىشويد و اعمالى را كه در يك عمر انجام داديد در برابر شما ظاهر مىشود و بايد پاسخگوى آن باشيد .\r\n* * *\r\n\r\n","description":"","footnote":"","page_name":" 436 ","page_number":436},
  {"content":"\r\n\r\n\r\nبخش اوّل\r\nدار بالبلاء محفوفة ، و بالغدر معروفة ، لا تدوم أحوالها ، و لا يسلم نزّالها .\r\nأحوال مختلفة ، و تارات متصرّفة ، العيش فيها مذموم ، و الأمان منها معدوم ، و إنّما أهلها فيها أغراض مستهدفة ، ترميهم بسهامها ، و تفنيهم بحمامها .\r\n\r\nترجمه\r\n( دنيا ) سرايى است كه در لابه‌لاى بلاها و مشكلات پيچيده شده و به غدر و نيرنگ و بىوفايى معروف است : حالاتش يكنواخت نمىماند و ساكنانش سالم و در امان نيستند . پيوسته اوضاع و حالاتش دگرگون مىشود ( به‌گونه‌اى كه ) زندگى در آن نكوهيده و نامطلوب و امنيّت در آن ناياب و معدوم است . اهل دنيا همواره هدف تيرهاى بلا هستند كه پى در پى به سوى آنها پرتاب مىكند و با مرگ نابودشان مىسازد .\r\n\r\nشرح و تفسير ناپايدارى احوال جهان\r\nهمان گونه كه در بالا اشاره شد امام عليه السّلام در اين بخش از خطبه از ناپايدارى و بىوفايى دنيا سخن مىگويد و مىفرمايد : « ( دنيا ) سرايى است كه در لابه‌لاى بلاها و مشكلات پيچيده شده و به غدر و نيرنگ و بىوفايى معروف است :\r\nحالاتش يكنواخت نمىماند و ساكنانش سالم و در امان نيستند » ؛ ( دار بالبلاء\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nمحفوفة ، و بالغدر « 1 » معروفة ، لا تدوم أحوالها ، و لا يسلم نزّالها « 2 » ) .\r\nبلاهايى كه زندگى اين دنيا را در بر گرفته ، بسيار زياد و متنوّع است ، بيماريهاى جسمى ، بيماريهاى روانى ، حوادث ناگوار اجتماعى ، طوفانها ، زلزله‌ها ، سيلابها ، جنگها ، غارتها ، حوادثى كه منجر به مرگ يا مجروح شدن اعضا مىگردد ، از دست دادن عزيزان و مانند آنها .\r\nجملهء « دار بالبلاء محفوفة » اشارهء گويايى است به تمام آنچه گفته شد .\r\nغدر و بىوفايى دنيا ممكن است اشاره به اهل آن باشد كه غالبا بىوفا هستند هنگامى كه دنيا به انسان رو مىكند دوستدار و مخلصند و هرگاه پشت كرد گويى هرگز آشنا نبودند . يا اشاره به بىوفايى مواهب دنيوى است در حالىكه انسان كاملا سالم و سرحال است و تصوّر مىكند سالها اين وضع ادامه مىيابد . با پيش آمد كوچكى ناگهان سلامت و نشاط برچيده مىشود و در حالىكه اموال و ثروت فراوان ، از هر سو فراهم كرده ، حادثه‌اى پيش مىآيد كه ناگهان ورشكست مىشود و محتاج نان شب مىگردد .\r\nناپايدارى دنيا كه در « لا تدوم أحوالها » بيان شده ، نتيجهء همان بلاها و حوادث گوناگونى است كه از هر سو انسان را احاطه كرده ، و در امان نبودن ساكنان دنيا كه در جملهء « و لا يسلم نزّالها » آمده به سبب همان حوادث تلخ و ناپايدارى دنياست .\r\nآرى ! از « نسيمى دفتر ايّام بر هم مىخورد » و با يك گردش چرخ نيلوفرى ، نه نادر به جا مىماند و نه كبكبه و دبدبهء نادرى و به گفتهء شاعر :\r\n آن مادرى كه اين همه فرزند زاد و كشت * ديگر كه چشم دارد از او مهر مادرى ! \r\n\r\n\r\n","description":"","footnote":"\r\n( 1 ) . « غدر » معانى متعددى دارد كه قريب با هم است : مكر و نيرنگ و بىوفايى .\r\n( 2 ) . « نزّال » جمع « نازل » به معناى ميهمان و يا كسى كه در جايى وارد مىشود .\r\n","page_name":" 438 ","page_number":438},
  {"content":"\r\n\r\nسپس در تأكيد همين معنا با عبارات تكان دهندهء ديگرى مىافزايد : « احوالش ناپايدار و حالاتش دگرگون ( به‌گونه‌اى كه ) زندگى در آن نكوهيده و نامطلوب و امنيّت در آن ناياب و معدوم است » ؛ ( أحوال مختلفة ، و تارات « 1 » متصرّفة « 2 » ، العيش فيها مذموم ، و الأمان منها معدوم ) .\r\nسرتاسر تاريخ بشر پر از شواهد زنده‌اى بر اين گفتار پرمعناى مولاست و از آن فراتر ، آيات قرآن مجيد است كه از سرگذشت پيشينيان پرده بر مىدارد .\r\nاز جمله صحنهء بسيار عبرت‌انگيزى است كه از زندگى ثروتمند معروف بنى اسرائيل قارون در اواخر سورهء قصص ، ترسيم كرده است .\r\nيك روز قارون با تمام زر و زيور و خدم و حشم و دم و دستگاه خود در ميان بنى اسرائيل ظاهر مىشود و با تمام قدرت و ثروتش از برابر چشمان آنها رژه مىرود ، آنچنان كه گويى در دل دنياپرستان بنى اسرائيل ، قند آب مىشود و فرياد يا  « يا لَيْتَ لَنا مِثْلَ ما أُوتِيَ قارُونُ »  سر مىدهند .\r\nفرداى آن روز كه با يك زلزلهء آميخته با « خسف » زمين ، قارون و تمام اموال و ثروتش را در كام خود فرومىبرد آن دنياپرستان ديروز در وحشت فرومىروند و اين سخن را مىگويند «  « لَوْ لا أَنْ مَنَّ اللَّهُ عَلَيْنا لَخَسَفَ بِنا »  اگر خدا بر ما منّت ننهاده بود ما را نيز به قعر زمين فرومىبرد ( و به سرنوشت قارون گرفتار مىشديم ) » .\r\nدر عصر و زمان ما نه تنها اين گونه حوادث كم نيست ، بلكه دامنهء وسيع‌تر و گسترده‌ترى پيدا كرده و صحنه‌هايى كه همه روز با چشم خود ناظر آن هستيم .\r\nسپس امام عليه السّلام در پايان اين فراز ، تشبيه جالبى دربارهء حوادث دنيا و ساكنان دنيا دارد ، مىفرمايد : « اهل دنيا همواره هدف تيرهاى بلا هستند ، كه پى در پى بسوى آنها پرتاب مىكند و با مرگ نابودشان مىسازد » ؛ ( و إنّما أهلها فيها أغراض\r\n\r\n\r\n","description":"","footnote":"\r\n( 1 ) . « تارات » جمع « تاره » بر وزن « غارت » به معناى زمان و معمولا به معناى يك مرتبه به كار مىرود .\r\n( 2 ) . « متصرّفه » از ريشهء « تصرف » يعنى دگرگون كردن .\r\n","page_name":" 439 ","page_number":439},
  {"content":"\r\n\r\nمستهدفة « 1 » ، ترميهم بسهامها ، و تفنيهم بحمامها « 2 » ) .\r\nآرى ! انسانها در اين جهان هدفهاى بىدفاعى هستند در برابر تيرهاى بلاها كه از چپ و راست و بالا و پايين به سوى آنها پرتاب مىشود ؛ تيرهايى كه كمتر خطا مىكند و درست به هدف مىخورد و هدف را نابود مىسازد .\r\nآيا در ميدانى كه تيراندازان آن را احاطه كرده و مرتّبا انسانى را نشانه‌گيرى مىكنند امنيّت و سلامتى وجود دارد ؟ ! آيا زندگى در وسط چنين ميدانى مذموم و منفور نيست ؟ ! ممكن است اين ميدان مملوّ از انواع غذاهاى رنگارنگ و لباسهاى زيبا و جواهرات و زيورها باشد ؛ ولى آيا اين امور با آن شرايطى كه اين ميدان دارد مىتواند سبب دلخوشى گردد ؟ ! هرگز .\r\nدر اينجا داستان معروفى است كه مىتواند بىوفايى و ناپايدارى دنيا را به خوبى مجسّم كند .\r\nدر كتاب كامل مبرّد مىخوانيم كه : « روزى يزيد ابن عبد الملك گفت دنيا هيچ گاه براى هيچ كس خالى از ناراحتيها و مشكلات نشده من مىخواهم چنين روزى را براى خود فراهم نمايم . هنگامى كه يك روز خلوت كردم هيچ خبرى را به من نرسانيد و مرا با لذاتم در آن خلوتگاه وا گذاريد . سپس معشوقه خود حبابه را صدا زد و گفت : شراب به من بنوشان و آواز بخوان و ( به پندار خود ) بهترين وسائل عيش‌ونوش را فراهم ساز . در اين هنگام حبابه دانه انارى را برگرفت در دهان خود گذاشت . ناگهان به گلوى او پريد ( و در دستگاه تنفس او فرورفت و خارج نشد ) و همين سبب مرگ او شد . يزيد ابن عبد الملك چنان ضجّه و فريادى زد كه بيهوش شد . هنگامى كه به هوش آمد گفت من اجازه نمىدهم او را\r\n\r\n\r\n","description":"","footnote":"\r\n( 1 ) . « مستهدفه » از ريشهء « هدف » گرفته شده كه تير به سوى آن پرتاب مىشود .\r\n( 2 ) . « حمام » از ريشهء « حم » بر وزن « غم » به معناى مقدر ساختن است و به همين مناسبت حمام به مرگ قطعى كه خداوند مقدر ساخته و « حمام » ( به كسرح ) با « حمام » ( به فتح ح ) تفاوت دارد ، زيرا دومى به معناى كبوتر است .\r\n","page_name":" 440 ","page_number":440},
  {"content":"\r\n\r\nدفن كنيد بايد در كنار من باشد . ( طبق روايت ديگرى پيوسته او را در آغوش گرفت ، مىبوييد تا متعفّن شد ) اطراف او از بنى اميّه به او گفتند اين زن بازگشت به حيات نمىكند اين يك مردار است در اين هنگام اجازهء دفنش داد و طبق بعضى از نقلها بعد از 15 روز خود يزيد ابن عبد الملك از دنيا رفت و اين بود سرانجام عيش‌ونوش بىدغدغهء او » . « 1 »\r\n\r\nنكته سراى پيچيده با بلاها\r\nاين جهان به راستى سراى مشكلات و نابسامانيها و درد و رنجهاست . معمولا همهء ما از اين موضوع به طور اجمال آگاه هستيم ؛ ولى غالبا در شرح و تفصيل آن تأمّل نمىكنيم .\r\nآفاتى كه سلامت انسان را تهديد مىكند بيش از آن است كه در حساب آيد .\r\nساختمان وجود انسان از اعضاى مختلفى تشكيل شده كه هر كدام از آنها براى انجام دادن وظيفهء صحيح ، شرايط بىشمارى دارند ؛ قلب ، كليه‌ها ، عروق و اعصاب ، عضلات ، استخوانها كه اگر كمترين تغييرى در شرايط آن حاصل شد مشكل آفرين است .\r\nبعضى از پزشكان معتقدند كه كبد انسان سيصد نوع از سموم را دفع مىكند حال اگر كمترين آفتى به آن برسد و يك يا چند نوع از سموم را نتواند دفع كند اوّل مشكلات است . و همچنين چشم و گوش و زبان و امثال آن .\r\nاز آفات درونى كه بگذريم آفات بيرونى فوق العاده زياد و متنوع است به طورى كه مرگ انسان در درون عوامل حيات او نهفته است ؛ بارانى كه مايهء حيات و زندگى است اگر بيش از حدّ ببارد سيلاب عظيمى را تشكيل مىدهد كه همه\r\n\r\n\r\n","description":"","footnote":"\r\n( 1 ) . كامل مبرّد ، ج 1 ، ص 389 و تتمّة المنتهى مرحوم محدّث قمى ، شرح حال يزيد ابن عبد الملك .\r\n","page_name":" 441 ","page_number":441},
  {"content":"\r\n\r\nچيز را با خود مىبرد ؛ نسيمى كه مايهء حيات و نشاط است اگر سريع‌تر از حدّ معمول بورزد ، طوفانى مىشود كه درختان را از ريشه مىكند و انسانها را به هوا پرتاب مىكند ؛ خورشيدى كه نورش زندگى آفرين است اگر بيش از حدّ بتابد انسان گرمازده مىشود و خطر مرگ او را تهديد مىكند ؛ زمينى كه بستر آرامش انسان است و همهء بركات را از آن مىگيرد اگر سر به طغيان بر دارد و زلزله‌هايى روى دهد گاه شهرهايى را كه صدها سال در عمران و آبادى آن كوشيده‌اند در چند ثانيه به تلّى از خاك مبدّل مىسازد .\r\nآفات گياهى ، طغيان درياها ، هجوم انواع بيماريهاى فراگير از زمين و هوا و آب و غذا ، هر كدام مىتواند حيات انسان را تهديد كند . هنگامى كه به ملخها فرمان حمله داده شود و لشكر عظيم آنها از هر سو حمله‌ور شوند برگها و ساقه‌ها و محصولات درختان را نابود مىكنند بىآنكه هيچ كس - حتّى با وسايل پيشرفته امروز - بتواند جلوى آنها را بگيرد .\r\nاينها مربوط به حوادث طبيعى بود آفات اجتماعى نيز از آن كمتر نيست جنگهاى خونين كه همچون آتشفشان هر روز در گوشه‌اى جهان ظاهر مىشود دائما حيات انسان را تهديد مىكند .\r\nرقابتهاى ويرانگر در تصاحب پستهاى سياسى و مسائل اقتصادى همه روز گروهى را بر خاك سياه مىنشاند و يا در كام مرگ فرومىبرد .\r\nاختلافات خانوادگى كه منجر به طلاق و از هم پاشيدگى خانواده‌ها مىشود نافرمانى فرزندان ، خيانت شركا و دوستان ناباب و ضربات شكننده منافقان ، هر يك عاملى است براى تهديد حيات انسان و يا آرامش او .\r\nبنابراين بايد با تمام وجود به اين سخن مولايمان رو بياوريم كه : « دار بالبلاء محفوفة » . « 1 »\r\n\r\n\r\n","description":"","footnote":"\r\n( 1 ) . در شرح خطبهء 145 نيز توضيحات بيشترى در اين رابطه مىخوانيد .\r\n","page_name":" 442 ","page_number":442},
  {"content":"\r\n\r\n\r\nبخش دوم\r\nو اعلموا عباد اللّه أنّكم و ما أنتم فيه من هذه الدّنيا على سبيل من قد مضى قبلكم ، ممّن كان أطول منكم أعمارا ، و أعمر ديارا ، و أبعد آثارا ؛ أصبحت أصواتهم هامدة ، و رياحهم راكدة ، و أجسادهم بالية ، و ديارهم خالية ، و آثارهم عافية . فاستبدلوا بالقصور المشيّدة ، و النّمارق الممهّدة ، الصّخور و الأحجار المسنّدة ، و القبور اللّاطئة الملحدة ، الّتي قد بني على الخراب فناؤها ، و شيّد بالتّراب بناؤها ؛ فمحلّها مقترب ، و ساكنها مغترب ، بين أهل محلّة موحشين ، و أهل فراغ متشاغلين ، لا يستأنسون بالأوطان ، و لا يتواصلون تواصل الجيران ، على ما بينهم من قرب الجوار ، و دنوّ الدّار . و كيف يكون بينهم تزاور ، و قد صلحنهم بكلكله البلى ، و أكلتهم الجنادل و الثّرى !\r\n\r\nترجمه\r\nبدانيد اى بندگان خدا ! شما و آنچه در آن از اين دنيا هستيد در همان مسيرى قرار داريد كه پيشينيان شما بودند ؛ همان كسانى كه عمرشان از شما طولانىتر و سرزمينشان آبادتر و آثارشان از شما گسترده‌تر و ماندگارتر بود ؛ امّا چيزى نگذشت كه صداهايشان خاموش گشت ، نيروها و حركاتشان از كار افتاد ، اجسادشان كهنه ، خانه‌هايشان خالى و آثارشان محو گرديد ، سرانجام قصرهاى بلند و محكم ( و بساط عيش‌ونوش و تختهاى زينتى و ) پشتيهاى نرم و راحت را به تخته سنگهاى خشن لحد و قبور به‌هم چسبيده و لحدهاى چيده شده مبدّل ساختند ؛ همان گورهايى كه درگاهش بر خرابى بنا شده و ساختمانش تنها با\r\n\r\n","description":"","footnote":"","page_name":" 443 ","page_number":443},
  {"content":"\r\n\r\nخاك بر پا گشته ؛ قبرهايى كه به يكديگر نزديك است ؛ ولى ساكنانش از يكديگر دورند ! آنها در ميان اهل محلّهء وحشت و در عين حال و افراد فارغ البال قرار گرفته‌اند . آنها هرگز انسى به وطنهاى خود ( قبرها ) پيدا نمىكنند و همچون همسايگان با يكديگر ديدارى ندارند با اينكه به هم نزديك‌اند و خانه‌هايشان در كنار يكديگر است . چگونه ممكن است با هم ديدار كنند در حالى كه فنا و فرسودگى با سينهء سنگين خود آنها را در هم كوبيده و سنگها و خاكها جسمشان را خورده است .\r\n\r\nشرح و تفسير همسايگان دور از هم !\r\nامام عليه السّلام در اين بخش از خطبه دست مخاطبان خود را گرفته و به اعماق تاريخ پيشينيان مىبرد و سرنوشت آنها را بعد از يك عمر طولانى با آن‌همه قوّت و قدرت و عزّت ، نشان مىدهد و ديروز و امروزشان را در كنار هم مىنهد و بزرگ‌ترين و مؤثّرترين درس عبرت را به مخاطبان خود كه جميع بندگان خدا از هر قوم و ملّتى هستند مىآموزد و مىفرمايد : « بدانيد اى بندگان خدا ! شما و آنچه در آن از اين دنيا هستيد در همان مسيرى قرار داريد كه پيشينيان شما بودند » ؛ ( و اعملوا عباد اللّه أنّكم و ما أنتم فيه من هذه الدّنيا على سبيل من قد مضى قبلكم ) .\r\nسپس به شرح اين مجمل مىپردازد : « همان كسانى كه عمرشان از شما طولانىتر و سرزمينشان آبادتر و آثارشان از شما گسترده‌تر و ماندگارتر بود امّا چيزى نگذشت كه صداهايشان خاموش گشت ، نيروها و حركاتشان از كار افتاد ، اجسادشان كهنه ، خانه‌هايشان خالى و آثارشان محو گرديد » ؛ ( ممّن كان أطول منكم أعمارا ، و أعمر ديارا ، و أبعد آثارا ؛ أصبحت أصواتهم هامدة « 1 » ، و رياحهم\r\n\r\n\r\n","description":"","footnote":"\r\n( 1 ) . « هامدة » از ريشهء « همود » در اصل به معناى خاموش شدن آتش و فرونشستن حرارت آن است ، سپس به خاموش شدن صداها اطلاق شده و در جملهء بالا همين معنا اراده شده است .\r\n","page_name":" 444 ","page_number":444},
  {"content":"\r\n\r\nراكدة ، و أجسادهم بالية ، و ديارهم خالية ، و آثارهم عافية « 1 » ) .\r\nقرآن مجيد نمونه‌هاى روشنى از چنين اقوامى را در سوره‌هاى مختلف بر شمرده ، از جمله دربارهء قوم عاد و ثمود ، كه نمونهء روشنى محسوب مىشوند ، در سورهء « فجر » مىفرمايد : «         « أَ لَمْ تَرَ كَيْفَ فَعَلَ رَبُّكَ بِعادٍ إِرَمَ ذاتِ الْعِمادِ الَّتِي لَمْ يُخْلَقْ مِثْلُها فِي الْبِلادِ وَ ثَمُودَ الَّذِينَ جابُوا الصَّخْرَ بِالْوادِ وَ فِرْعَوْنَ ذِي الْأَوْتادِ الَّذِينَ طَغَوْا فِي الْبِلادِ فَأَكْثَرُوا فِيهَا الْفَسادَ فَصَبَّ عَلَيْهِمْ رَبُّكَ سَوْطَ »         ؛ آيا نديدى پروردگارت با قوم عاد چه كرد ؟ همچنين با آن شهر ارم با عظمت همان شهرى كه مانندش در شهرها ساخته نشده بود و قوم ثمود كه صخره‌هاى عظيم را از كنار درّه مىبريدند ( و با آن كاخها مىساختند ) و فرعونى كه قدرتمند و شكنجه‌گر بود ، همان اقوامى كه در شهرها طغيان كردند و فساد فراوان در آنها به بار آوردند ، به همين سبب خداوند ، تازيانهء عذاب را بر آنان فروريخت » . « 2 »\r\nامام عليه السّلام سه ويژگى را كه نشانهء برترى بعضى از اقوام پيشين بوده براى آنان بر مىشمرد : نخست طول عمر ( به‌گونه‌اى كه دربارهء بعضى از آنان نوشته‌اند كه عمرشان به چهار صد سال مىرسيد ) « 3 » و ديگر عمران و آبادى شهرها به‌گونه‌اى كه قرآن در جاى ديگر مىگويد : آنها دل كوهها را مىتراشيدند و خانه‌هاى امن در آن بنا مىكردند :  « وَ كانُوا يَنْحِتُونَ مِنَ الْجِبالِ بُيُوتاً آمِنِينَ »  « 4 » . آنها زمينهاى آباد و خرم و سرسبز و باغهاى پرنعمت داشتند و در كشاورزى ابتكار و قدرت فراوانى نشان مىدادند .\r\n\r\n\r\n","description":"","footnote":"\r\n( 1 ) . « عافية » از ريشهء « عفو » به معناى از بين رفتن آثار چيزى است ؛ مثل اينكه باد بورزد و شنهاى نرم را روى آثار باقى مانده از كاروان بريزد و تمام آن را از نظر محو كند و عفو به معناى گذشت و بخشش و آمرزش نيز از همين‌جا گرفته شده است ، چرا كه آثار خطا و گناه را از بين مىبرد .\r\n( 2 ) . فجر ، آيات 6 - 13 .\r\n( 3 ) . شرح نهج البلاغهء علّامهء خويى ، ج 14 ، ص 230 .\r\n( 4 ) . حجر ، آيهء 82\r\n","page_name":" 445 ","page_number":445},
  {"content":"\r\n\r\nديگر اينكه آثار آنها بسيار ماندگارتر بود . اشاره به اينكه خانه‌ها و قصرها و ساير كارهاى عمرانى آنها به قدرى قوى و محكم بود كه ساليان دراز برقرار مىماند .\r\nولى عاقبت كارشان به كجا انجاميد ، فريادها و غوغاها خاموش شد و سكوتى غم‌انگيز جاى آن را گرفت . بدنهاى بىجان آنها در زير خاك پوسيده و استخوانهايشان تبديل به خاك شد و حتّى آثار آنها بر چيده شد .\r\nجملهء « و رياحهم راكدة » با توجّه به اينكه « رياح » جمع « ريح » و ريح در اينجا به معناى « روح » و قوت است مفهوم ركود آن اين است كه به كلّى از كار افتادند و بعضى از آن را به معناى فرونشستن باد غرور تفسير كرده‌اند .\r\nاين احتمال نيز وجود دارد كه منظور از رياح بادهايى باشد كه بر پرچمهاى قدرتمندان و شاهان مىخورد . ضرب المثل معروفى است كه مىگويند : « فلان شخص هنوز باد به پرچمش مىخورد » يعنى هنوز بر سر قوّت و قدرت است ؛ ولى هنگامى كه قدرت از بين برود پرچم سقوط مىكند و ديگر بادى به پرچم نمىخورد .\r\nسپس امام عليه السّلام به اين نكتهء قابل توجّه اشاره مىفرمايد كه بعد از كاخ نشين بودن و زندگى پر زرق و برق دنيا به چه روزى گرفتار شدند : « سرانجام قصرهاى بلند و محكم ( و بساط عيش‌ونوش و تختهاى زينتى و ) پشتيهاى نرم و راحت را به تخته سنگهاى لحد گورستان و قبور به هم چسبيده و لحدهاى چيده شده مبدّل ساختند » ؛ ( فاستبدلوا بالقصور المشيّدة « 1 » ، و الّنمارق « 2 » الممهّدة ، الصّخور و\r\n\r\n\r\n","description":"","footnote":"\r\n( 1 ) . « مشيّده » از ريشهء « شيد » بر وزن « صيد » به معناى مرتفع ساختن است و « شيد » بر وزن « بيد » به معناى گچ و مانند آن است كه براى استحكام و زيبايى بنا روى آن مىمالند ، بنابراين « اصول مشيدة » ( با تشديد ياء ) به معناى بناهاى مرتفع و محكم است و « مشيد » ( بر وزن فقير ) نيز به معناى بنايى است كه گچ كارى و زيبا و محكم شده است و در قرآن مجيد ، سورهء حج ، آيهء 45 مىخوانيم :  « وَ بِئْرٍ مُعَطَّلَةٍ وَ قَصْرٍ مَشِيدٍ » \r\n( 2 ) . « نمارق » جمع « نمرقه » بر وزن « سنبله » به معناى متّكاى كوچكى است كه بر آن تكيه مىكنند و در فارسى به آن « پشتى » مىگويند .\r\n","page_name":" 446 ","page_number":446},
  {"content":"\r\n\r\nالأحجار المسنّدة « 1 » ، و القبور اللّاطئة « 2 » الملحدة « 3 » ) .\r\nراستى چه دردناك است كه انسان از اوج قدرت در حالى كه غرق ناز و نعمت است به جايى منتقل مىشود كه از هر نظر نقطهء مقابل آن است ؛ نه خانه‌اى ، نه شمعى ، نه چراغى ، نه بسترى و نه ناز و نعمتى . البتّه اين درد و رنج براى آنهاست كه با آن زندگى پر زرق و برق خو گرفته بودند ؛ امّا آنها كه زندگى زاهدانه و ساده‌اى داشتند از اين دگرگونى و تحوّل ناراحت نمىشوند به ويژه آنكه قبر براى آنها « روضة من رياض الجنّة » محسوب مىشود .\r\nآنگاه به بيان دقيقى از وضع قبرها و ساكنانش پرداخته ، مىفرمايد : « همان گورهايى كه درگاهش بر خرابى بنا شده و ساختمانش تنها با خاك بر پا گشته ؛ قبرهايى كه به يكديگر نزديك است ؛ ولى ساكنانش از يكديگر دورند . آنها در ميان اهل محلّهء وحشت و در عين حالى افراد فارغ البال قرار گرفته‌اند » ؛ ( الّتي قد بني على الخراب فناؤها « 4 » ، و شيّد بالتّراب بناؤها ؛ فمحلّها مقترب ، و ساكنها مغترب ، بين أهل محلّة موحشين ، و أهل فراغ متشاغلين » .\r\nآرى ! اگر كاخهاى آنها با مصالح گران قيمت ساخته شده بود كه از نقاط مختلف با زحمت فراوان گردآورى كرده و منتقل مىساختند ، خانهء قبرشان با مصالحى بىارزش يعنى مشتى خاك بنا شده است .\r\nساكنان اين خانه‌ها ( خانه‌هاى قبر ) در دو حالت متضاد قرار دارند : هم\r\n\r\n\r\n","description":"","footnote":"\r\n( 1 ) . « مسنّده » از ريشهء « سنود » بر وزن « قعود » به معناى تكيه دادن است و « مسنّده » در عبارت بالا به معناى چيزى است كه آن را به جايى تكيه داده‌اند .\r\n( 2 ) . « لاطئه » به معناى چسبيده به زمين است از ريشهء « لطوء » بر وزن « فروع » به معناى چسبيدن به زمين گرفته شده است .\r\n( 3 ) . « ملحدة » از ريشهء « لحد » بر وزن « مهد » به معناى دفن كردن ميّت است و معناى اصلى آن شكاف طولى است كه در يك طرف پايين قبر ايجاد مىكنند كه شبيه به پناهگاهى است و بدن ميّت را در آنجا مىگذارند كه خاكها روى آن نريزد .\r\n( 4 ) . « فناء » به معناى فضاى بازى است كه در جلوى در بعضى از خانه‌ها وجود دارد و سابقا خانه‌هاى بزرگان چنين بود .\r\n","page_name":" 447 ","page_number":447},
  {"content":"\r\n\r\nنزديكند و هم دور ؛ نزديك‌اند از نظر مكان و دورند از نظر ارتباط . يا چنان به خويشتن مشغول‌اند كه به ديگرى نمىپردازند و يا اجازه ندارند كه باهم مرتبط شوند . به ظاهر كارى ندارند ؛ امّا در واقع بسيار گرفتارند ؛ زيرا هرچند چيزى از كارهاى دنيوى در آنجا نيست امّا چنان گرفتار اعمال خويش‌اند كه به ديگرى نمىپردازند ( البتّه همهء اينها در زندگى برزخى رخ مىدهد ) .\r\nآنگاه امام عليه السّلام در تكميل اين سخن مىفرمايد : « آنها هرگز انسى به وطنهاى خود ( يعنى قبرها ) پيدا نمىكنند و همچون همسايگان با يكديگر ديدارى ندارند با اينكه به هم نزديك‌اند و خانه‌هايشان در كنار يكديگر است » ؛ ( لا يستأنسون بالأوطان ، و لا يتواصلون تواصل الجيران ، على ما بينهم من قرب الجوار ، و دنوّ الدّار ) .\r\nجملهء « لا يستأنسون بالأوطان » ممكن است اشاره به اين باشد كه آنها هرچند ساليان درازى است در قبرها خفته‌اند ؛ ولى هرگز به آن علاقه ندارند و انس نمىگيرند . اين احتمال نيز در تفسير اين جمله داده شده كه منظور ترك رابطه با وطنهاى خود در عالم دنياست كه هرگز فكر بازگشت به وطن نمىكنند ؛ ولى معناى اوّل به قرينهء جمله « و لا يتواصلون . . . » صحيح‌تر به نظر مىرسد .\r\nدر پايان اين بخش به اين نكته اشاره مىفرمايد كه چرا نمىتوانند باهم رابطه برقرار كنند : « چگونه ممكن است باهم ديدار كنند در حالى كه فنا و فرسودگى با سينهء سنگين خود آنها را درهم كوبيده و سنگها و خاكها جسمشان را خورده است » ؛ ( و كيف يكون بينهم تزاور ، و قد طحنهم بكلكله « 1 » البلى ، و أكلتهم الجنادل « 2 » و الثّرى ! ) « 3 » ) .\r\n\r\n\r\n","description":"","footnote":"\r\n( 1 ) . « كلكل » به معناى سينه است .\r\n( 2 ) . « جنادل » جمع « جندله » بر وزن « مزرعه » به معناى تخته سنگ است .\r\n( 3 ) . « ثرى » به معناى خاك است .\r\n","page_name":" 448 ","page_number":448},
  {"content":"\r\n\r\nاشاره به اينكه آنها هرچند در قبرهاى ديوار به ديوار هم خفته‌اند ؛ ولى همهء قدرت خويش را از دست داده و به مشتى خاك تبديل شده‌اند ؛ تزاور و ديدار چگونه در ميان استخوانهاى پوسيده و خاكهاى بىجان امكان‌پذير است ؟ !\r\nبه گفتهء شاعر عرب :\r\n غريب و أطراف البيوت تحوطه * ألاكلّ من تحت التّراب غريب \r\nخفتگان در زير خاك غريب‌اند و ديوارهاى قبر از هر سو آنها را احاطه كرده ، آرى ! همهء خفتگان در زير خاك غريب‌اند .\r\n\r\nنكته سرنوشت انسان پس از مرگ\r\nآنچه در فقرهء بالا آمد به قرينهء جمله‌هايى كه در آخر آن بود مربوط به جسم انسانها پس از مرگ است ؛ جسم‌ها هستند كه مىپوسند و خاك مىشوند جسمها هستند كه باهم ديدارى ندارند و همه در هاله‌اى از غربت فرورفته‌اند .\r\nولى به يقين ارواح وضع ديگرى دارند ؛ ارواح بدكاران گرفتار مجازاتهاى سختى هستند كه در قرآن به بعضى از نمونه‌هاى آن مانند آل فرعون اشاره شده است : «  « النَّارُ يُعْرَضُونَ عَلَيْها غُدُوًّا وَ عَشِيًّا وَ يَوْمَ تَقُومُ السَّاعَةُ أَدْخِلُوا آلَ فِرْعَوْنَ أَشَدَّ الْعَذابِ »  ؛ عذاب آنها آتش است كه هر صبح و شام بر آن عرضه مىشوند و روزى كه قيامت برپا شود ( مىفرمايد : ) آل فرعون را در سخت‌ترين عذابها وارد كنيد » . « 1 »\r\nنيكوكاران در بهشت برزخى جاى مىگيرند و آن‌گونه كه قرآن دربارهء شهيدان راه خدا مىگويد : «  « فَرِحِينَ بِما آتاهُمُ اللَّهُ مِنْ فَضْلِهِ »  ؛ آنها از نعمتهايى كه خدا به آنها بخشيده شاد و خوشحال‌اند » . « 2 » بلكه از بعضى روايات چنين استفاده مىشود\r\n\r\n\r\n","description":"","footnote":"\r\n( 1 ) . غافر ، آيهء 46 .\r\n( 2 ) . آل عمران ، آيهء 170 .\r\n","page_name":" 449 ","page_number":449},
  {"content":"\r\n\r\nكه ارواح نيكان با يكديگر ديدار دارند و حلقه‌هاى انس تشكيل مىدهند .\r\nمرحوم كلينى در جلد سوم كافى در « باب ارواح المومنين » از امير مؤمنان على عليه السّلام نقل مىكند كه به اتفاق يكى از يارانش ( حبّة العرنى ) به پشت ديوار شهر كوفه كه به نام وادى السّلام معروف بود رفت و گويى با ارواح مردگان پيوسته و آهسته سخن مىگفت من مدّتى ايستادم و مدّتى نشستم و خسته شدم . عباى خود را بر زمين گستردم و عرض كردم : اى امير مؤمنان ! من از اينكه اين همه سرپا ايستاده‌ايد براى شما ناراحتم ساعتى استراحت كنيد ، فرمود : من با ارواح اين مردگان سخن مىگويم و انس مىگيرم ، عرض كردم : اى امير مؤمنان ! آيا آنها واقعا چنين هستند ؟ فرمود : « نعم و لو كشف لك لرأيتهم حلقا حلقا محتبين يتحادثون ؛ اگر پرده‌ها از جلوى چشم تو كنار رود آنها را به صورت حلقه‌ها مىبينى كه گرد هم نشسته‌اند و سخن مىگويند » . « 1 »\r\nبنابراين اگر مىبينيم امام عليه السّلام در اين عبارات تنها بر سرنوشت جسمانى انسان تكيه مىكند و سخنى از ارواح نمىگويد به دليل آن است كه غالب مردم در اين دنيا به پرورش جسم و لذّات جسمانى مىپردازند ، امام عليه السّلام مىفرمايد : سرانجام اين جسم به كجا منتهى مىشود ، بيدار باشيد و اين همه براى نيل به لذّات جسمانى مرتكب انواع گناهان نشويد .\r\n* * *\r\n\r\n\r\n","description":"","footnote":"\r\n( 1 ) . كافى ، ج 3 ، ص 243 ، باب فى أرواح المؤمنين ، ح 1 .\r\n","page_name":" 450 ","page_number":450},
  {"content":"\r\n\r\n\r\nبخش سوم\r\nو كأن قد صرتم إلى ما صارواإليه ، و ارتهنكم ذلك المضجع ، و ضمّكم ذلك المستودع . فكيف بكم لو تناهت بكم الأمور ، و بعثرت القبور : « هنالك تبلو كلّ نفس ما أسلفت ، و ردّوا إلى اللّه مولاهم الحقّ و ضلّ عنهم ما كانوا يفترون » .\r\n\r\nترجمه\r\n( در آينده‌اى نزديك ) شما نيز به همان مسيرى مىرويد كه گذشتگان رفتند و در گرو همان قبر و در دل همان به وديعت سپرده خواهيد شد ، چگونه خواهيد بود آن زمان كه امور پايان پذيرد ( و دوران برزخ سپرى شود و ) مردگان از قبرها خارج گردند ، آنجاست كه هركس آنچه را از پيش فرستاده تجربه مىكند ( و سود و زيان آن را درمىيابد ) و به سوى خداوند كه مولا و سرپرست واقعى همگان است بازگردانده مىشود و افتراها و سخنهاى نابجا ( كه در دنيا دستاويزشان بود ) از دست مىرود .\r\n\r\nشرح و تفسير سرنوشت حتمى شما\r\nامام عليه السّلام در اين بخش از خطبه كه پايان بخش آن است ، آنچه را دربارهء سرنوشت پيشينيان بيان فرموده ، بر مخاطبان خود تطبيق مىدهد تا گمان نكنند مرگ و مير و رها كردن كاخها و سرمايه‌ها و امكانات زندگى و پيوستن به خفتگان زير خاك كه نه چيزى با خود بردند و نه ارتباطى با يكديگر مىگيرند\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nمخصوص پيشينيان بود ، مىفرمايد : « ( در آينده‌اى نزديك ) شما نيز به همان مسيرى مىرويد كه گذشتگان رفتند و در گرو همان قبر و در دل همان به وديعت سپرده خواهيد شد » ؛ ( و كأن قد صرتم إلى ما صاروا إليه ، و ارتهنكم ذلك المضجع « 1 » ، و ضمّكم ذلك المستودع ) .\r\nآرى ! اين قانونى است كه هيچ‌گونه استثنايى در آن نيست با اينكه هر عمومى استثنا و تخصيصى دارد اين امور هرگز تخصيص بردار نيست ( يعنى آن قاعده نيز استثنايى دارد كه در بعضى از موارد بدون استثناست ) .\r\nبه بيان سادهء مردم : « ممكن است دير و زودى داشته باشد ؛ « ولى سوخت و سوزى ندارد » .\r\nسپس امام عليه السّلام به نكتهء مهمى اشاره مىفرمايد و آن اينكه اگر كار انسان با مردان تمام مىشد چندان مشكل نبود مشكل مهم آن است كه بايد به زودى در دادگاه قيامت حضور يابد و در برابر تمام اعمالش از كوچك و بزرگ پاسخگو باشد ، مىفرمايد : « پس چگونه خواهيد بود آن زمان كه امور پايان پذيرد ( و دوران برزخ سپرى شود و ) مردگان از قبرها خارج گردند ، آنجاست كه هركس آنچه را از پيش فرستاده تجربه مىكند ( و سود و زيان آن را در مىيابد ) و به سوى خداوند كه مولا و سرپرست واقعى همگان است بازگردانده مىشود و افتراها و سخنهاى نابجا ( كه در دنيا دستاويزشان بود ) از دست آنها مىرود » ؛ ( فكيف بكم لو تناهت « 2 » بكم الأمور ، و بعثرت « 3 » القبور : « هنالك تبلو « 4 » . كلّ نفس ما أسلفت ، و ردّوا إلى اللّه\r\n\r\n\r\n","description":"","footnote":"\r\n( 1 ) . « مضجع » به معناى بستر و خوابگاه و در اينجا به معناى قبر است و از ريشهء « ضجع » بر وزن « ضرب » به معناى به پهلو خوابيدن گرفته شده است .\r\n( 2 ) . « تناهت » از ريشهء « تناهى » به معناى آخر رساندن گرفته شده است .\r\n( 3 ) . « بعثرت » از ريشهء « بعثرة » بر وزن « مرتبة » در اصل به معناى زيرورو كردن و بيرون آوردن و استخراج كردن است و از آنجا كه به هنگام احياى مردگان در قيامت ، قبرها زيرورو مىشود و آنچه درون آنهاست ظاهر مىگردد . اين تعبير در مورد رستاخيز به كار رفته است .\r\n( 4 ) . « تبلو » از ريشهء « بلاء » به معناى آزمودن گرفته شده و از آنجا كه آزمايش سبب آگاهى است گاه اين واژه به معناى آگاهى به كار مىرود .\r\n","page_name":" 452 ","page_number":452},
  {"content":"\r\n\r\nمولاهم الحقّ و ضلّ عنهم ما كانوا يفترون » ) .\r\nآرى در آن روز چند چيز چشمگير است : همگى در پيشگاه عدالت پروردگار حاضر مىشوند و همگى اعمال خود را در برابر خويش حاضر مىبينند و همهء عذرهاى واهى و نسبتهاى دروغين و ناروا كه ابزار گناه و انحراف بود محو و نابود مىگردد و هيچ كس راه فرارى از نتيجهء اعمال خود ندارد .\r\nبه راستى اگر انسان در اين دو نكته بينديشد كه سرانجام زندگى پايان مىگيرد و همه‌چيز را رها كرده به خفتگان در زير خاك مىپيوندد و ديگر اينكه بعد از آن مسئلهء حساب و كتاب و جزاى اعمال است حساب و كتابى كه هيچ راه گريزى از آن نيست ؛ اگر انسانها در اين دو امر فكر بكنند به يقين مراقب اعمال خويش در اين دنيا خواهند بود و اين همه ظلم و فساد و گناه رخ نخواهد داد .\r\n* * *\r\n\r\n","description":"","footnote":"","page_name":" 453 ","page_number":453},
  {"content":"\r\n . \r\n","description":"","footnote":"","page_name":" 454 ","page_number":454},
  {"content":"\r\n\r\n\r\n227 و من دعاء له عليه السّلام يلجأ فيه إلى اللّه ليهديه إلى الرّشاد\r\nاز دعاهاى امام عليه السّلام است و در آن از خداوند تقاضاى هدايت به خير و صلاح مىكند . « 1 »\r\n\r\nخطبه ( دعا ) در يك نگاه\r\nاين دعا كه از دعاهاى بسيار پرمعنا با مضامين عالى است در واقع از دو بخش تشكيل شده است : در بخش اوّل سخن از محبّت خداوند نسبت به بندگان و توكّل كنندگان بر او و آگاهى از اسرار درون آنهاست .\r\n\r\n\r\n","description":"","footnote":"\r\n( 1 ) . سند خطبه ( دعا ) :\r\nتنها كتابى كه اين دعا در آن وارد شده و نشان مىدهد از منبعى غير از نهج البلاغه گرفته شده ، اضافاتى دارد كه معلوم مىشود از منبعى غير از نهج البلاغه آن را گرفته است « صحيفهء علويهء اوّلى » است كه عالم بزرگوار « سماهجى » آن را گردآورى كرده است و در مصباح شيخ طوسى نيز آمده است كه امام سجاد زين العابدين عليه السّلام اين دعا را بعد از ركعت سيزدهم و چهاردهم روز جمعه قرائت مىفرمود . ( مصادر نهج البلاغه ، ج 3 ، ص 170 ) .\r\nقابل توجّه اينكه سماهجى كه نام او شيخ عبد اللّه بن صالح بن على بن احمد البحرانى است منسوب به « سماهيج » كه قريه‌اى است در يكى از جزاير اطراف بحرين ، از علماى قرن دوازده هجرى است كه مردى غيور و عامل به معروف و ناهى از منكر بود و آثارى دارد كه از جملهء آنها « صحيفهء علويهء اولى » است و در سال 1135 در بهبهان چشم از دنيا فروبست . ( مصادر نهج البلاغه ، ج 1 ، ص 81 ) .\r\n","page_name":" 455 ","page_number":455},
  {"content":"\r\n\r\nدر بخش دوم امام عليه السّلام به خدا پناه مىبرد تا او را در حوادث پيچيده راهنما باشد و به آنچه مصلحت است هدايت فرمايد و با عفو خود با او رفتار كند نه با عدالتش .\r\n* * *\r\n\r\n","description":"","footnote":"","page_name":" 456 ","page_number":456},
  {"content":"\r\n\r\n\r\nبخش اوّل\r\nاللّهم إنّك آنس الآنسين لأوليائك ، و أحضرهم بالكفاية للمتوكّلين عليك . تشاهدهم في سرائرهم ، و تطّلع عليهم في ضمائرهم ، و تعلم مبلغ بصائرهم . فأسرارهم لك مكشوفة ، و قلوبهم إليك ملهوفة . إن أوحشتهم الغربة آنسهم ذكرك ، و إن صبّت عليهم المصائب لجؤوا إلى الاستجارة بك ، علما بأنّ أزمّة الأمور بيدك ، و مصادرها عن قضائك .\r\n\r\nترجمه\r\nپروردگارا ! تو براى دوستانت بهترين مونسى و براى كسانى كه بر تو توكّل كنند آماده‌ترين حلّال مشكلات ، تو درون آنها را مىبينى و از ضمير آنان آگاهى و از اندازهء بينش عقلهاى آنان باخبرى . اسرار آنان بر تو مكشوف و قلوبشان سخت به تو مشتاق است . اگر غربت آنها را به وحشت اندازد ياد تو مونس تنهايى آنهاست و اگر مصائب و مشكلات ، بر آنان فروبارد به سوى تو پناه مىآورند ، زيرا مىدانند زمام تمام امور به دست ( با كفايت ) تو و سرچشمهء همهء آنها در اختيار تو مىباشد .\r\n\r\nشرح و تفسير اى حل كنندهء مشكلات !\r\nامام عليه السّلام در آغاز اين دعاى روح‌پرور و انسان‌ساز رو به درگاه خدا آورده و عرضه مىدارد : « پروردگارا ! تو براى دوستانت بهترين مونسى و براى كسانى كه بر تو توكّل كنند آماده‌ترين حلّال مشكلات » ؛ ( اللّهم إنّك آنس « 1 » الآنسين\r\n\r\n\r\n","description":"","footnote":"\r\n( 1 ) . « آنس » صيغهء افعل التّفضيل از ريشهء « انس » و در اينجا به معناى مأنوس‌ترين مونسهاست و حقيقت انس ، -\r\n","page_name":" 457 ","page_number":457},
  {"content":"\r\n\r\nلأوليائك ، و أحضرهم بالكفاية للمتوكّلين عليك ) .\r\nاشاره به اينكه كسانى كه واجد اين دو صفت باشند ؛ يعنى در زمرهء اولياء اللّه در آيند و يا در وصف متوكّلان قرار گيرند مشمول اين نعمت بزرگ خواهند شد كه انسشان با خدا است و خداوند مشكلات آنها را بر طرف مىكند . به اين ترتيب امام عليه السّلام در ضمن مناجات با پروردگار درس انسان‌سازى هم مىدهد .\r\nاز آنجا كه حلّ مشكلات منوط به آگاهى بر آنهاست در ادامهء اين سخن مىافزايد : « تو درون آنها را مىبينى و از ضمير آنان آگاهى و از اندازهء بينش عقلهاى آنها باخبرى . اسرار آنان بر تو مكشوف و قلوبشان سخت به تو مشتاق است » ؛ ( تشاهدهم في سرائرهم ، و تطّلع عليهم في ضمائرهم ، و تعلم مبلغ بصائرهم . فأسرارهم لك مكشوفة ، و قلوبهم إليك ملهوفة « 1 » ) .\r\nآرى ! خداوند از سرائر و ضمائر همه آگاه است ، چرا كه او به ما از خود ما نزديك‌تر است ، چنان‌كه مىفرمايد :  « وَ لَقَدْ خَلَقْنَا الْإِنْسانَ وَ نَعْلَمُ ما تُوَسْوِسُ بِهِ نَفْسُهُ وَ نَحْنُ أَقْرَبُ إِلَيْهِ مِنْ حَبْلِ الْوَرِيدِ »  « 2 » .\r\nتفاوت ميان سرائر و ضمائر ممكن است از اين جهت باشد كه سرائر معمولا به حالات اخلاقى گفته مىشود و ضمائر به نيّاتى گفته مىشود كه انسان در دل مىپروراند و به دنبال آن حركت مىكند .\r\nگاهى اين دو واژه به معناى يكديگر نيز استعمال مىشوند .\r\nبصائر جمع بصيرة به معناى بينش است كه معمولا به بينش عقلى و فكرى اطلاق مىشود .\r\n\r\n\r\n","description":"","footnote":"\r\n- آرامش در كنار چيزى و يا با چيزى به دست آوردن است و بعضى معتقدند كه انسان را بدين جهت انسان مىگويند كه روح اجتماعى دارد و انس مىگيرد .\r\n( 1 ) . « ملهوفة » به معناى مشتاق يا داغدار است و از ريشهء « لهف » بر وزن « كهف » گرفته شده و در اينجا معناى اوّل مناسب‌تر است .\r\n( 2 ) . ق ، آيهء 16 .\r\n","page_name":" 458 ","page_number":458},
  {"content":"\r\n\r\nدر هر حال اين تعبيرات نيز افزون بر تكميل مفهوم اين دعا پيامى براى همه انسانها دارد و آن ، اينكه در همه حال مراقب ظاهر و باطن و نيّات و اعمال خويش باشند ، زيرا خداوند متعال از همهء آنها باخبر است . اسرار درون آنان بر خداوند مكشوف و نياتشان آشكار است .\r\nجملهء « قلوبهم إليك ملهوفة » ( دلهاى آنان به تو مشتاق است ) نتيجهء ايمان و معرفت و توكل آنها بر خداست . هرچه علم و ايمان نسبت به او بيشتر باشد اشتياق انسان نسبت به آن مبدأ رحمت و محبّت و كرم ، افزون مىگردد .\r\nآنگاه در ادامهء اين سخن به اين نكته اشاره مىكند كه اولياء اللّه و متوكّلان هرگز در برابر مشكلات و مصائب زانو نمىزنند و آرامش و اعتماد خود را از دست نمىدهند ، مىفرمايد : « اگر غربت آنها را به وحشت اندازد ياد تو مونس تنهايى آنهاست و اگر مصائب و مشكلات ، بر آنان فروبارد به سوى تو پناه مىآورند ، زيرا مىدانند زمام تمام امور به دست ( با كفايت ) تو و سرچشمهء همهء آنها در اختيار تو است » ؛ ( إن أو حشتهم الغربة آنسهم ذكرك ، و إن صبّت عليهم المصائب لجؤوا إلى الاستجارة بك ، علما بأنّ أزمّة الأمور بيدك ، و مصادرها عن قضائك ) .\r\nدر واقع همه اين حالات و صفات از اعتقاد به توحيد افعالى ناشى مىشود و نشان مىدهد اگر اين شاخهء توحيد در درون جان انسان بارور شود چه ثمرات گرانبهايى دارد .\r\nنه در برابر مشكلات احساس تنهايى مىكند و نه در تنهايى احساس غربت .\r\n* * *\r\n\r\n","description":"","footnote":"","page_name":" 459 ","page_number":459},
  {"content":"\r\n . \r\n","description":"","footnote":"","page_name":" 460 ","page_number":460},
  {"content":"\r\n\r\n\r\nبخش دوم\r\nاللّهم إن فههت عن مسألتي ، أو عميّت عن طلبتي ، فدلّني على مصالحي ، و خذ بقلبي إلى مراشدي ، فليس ذلك بنكر من هداياتك ، و لا ببدع من كفاياتك .\r\nاللّهم احملني على عفوك ، و لا تحملني على عدلك .\r\n\r\nترجمه\r\nخداوندا اگر از بيان خواستهء خود عاجز شوم يا در پيدا كردن راه و رسم درخواست خود نابينا گردم ، تو مرا به مصالح خودم راهنمايى كن و قلبم را به سوى آنچه رشد و صلاح من است رهبرى فرما كه اين كار از هدايتهاى تو بىسابقه و دور نيست و برآوردن چنين خواسته‌هايى براى تو تازگى ندارد .\r\nخداوندا با عفو و بخشش خود با من رفتار كن و با عدل و دادگريت رفتار مكن .\r\n\r\nشرح و تفسير خدايا تو پناه منى\r\nبعد از بيان مقدمات دعا و آمادگى قلب و روح براى درخواست از خداوند كه در بخش سابق آمد ، امام عليه السّلام در اين بخش به اصل دعا مىپردازد و به جاى اينكه انگشت روى تك‌تك خواسته‌ها بگذارد ، به ذكر يك اصل كلى پرداخته و تمام خواسته‌هاى خود را در آن خلاصه مىكند ، عرضه مىدارد : « خداوندا اگر از بيان خواسته خود عاجز شوم يا در پيداكردن راه و رسم درخواست خود نابينا گردم ،\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nتو مرا به مصالح خودم راهنمايى كن و قلبم را به سوى آنچه رشد و صلاح من است رهبرى فرما كه اين كار از هدايتهاى تو بىسابقه و دور نيست و برآوردن چنين خواسته‌هايى براى تو تازگى ندارد » ؛ ( اللّهم إن فههت « 1 » عن مسألتي ، أو عميت عن طلبتي ، فدلني على مصالحي ، و خذ بقلبي إلى مراشدي ، فليس ذلك بنكر من هداياتك ، و لا ببدع من كفاياتك ) .\r\nاين‌گونه دعا ، نهايت ادب را در پيشگاه خدا در بردارد و در ضمن ، جامعيّتى نسبت به تمام درخواستها در آن ديده مىشود و اين واقعيت را بيان مىكند كه ماهر قدر نسبت به خواسته‌ها و مصالح خود آگاهى داشته باشيم باز هم امور زيادى است كه يا از نظر ما پنهان مىشود و يا در تشخيص آن به خطا مىافتيم ؛ ولى خداوند از ما آگاه‌تر به مصالح و مفاسد ماست ، از او مىخواهيم كه ما را به مصالحمان رهنمون گردد و آنچه را از خدا مىخواهيم همان باشد كه خير و صلاح ما در آن است و اين از لطف خدا هرگز بعيد نيست .\r\n اى دعا از تو اجابت هم ز تو * ايمنى از تو اهابت هم ز تو \r\nدر اينجا حديث جالبى از امام زين العابدين على بن الحسين عليه السّلام نقل شده است . به آن حضرت عرض كردند حسن بصرى چنين مىگويد : « ليس العجب ممّن هلك كيف هلك و إنّما العجب ممّن نجى كيف نجى ؛ تعجّب نيست از كسانى كه گمراه مىشوند چگونه گمراه شدند ، بلكه تعجب از كسانى است كه هدايت مىيابند چگونه هدايت مىيابند » .\r\nامام عليه السّلام فرمود : امّا من چيز ديگرى مىگويم ، مىگويم : « ليس العجب ممّن نجى كيف نجى و إنّما العجب ممّن هلك كيف هلك مع سعة رحمة اللّه ؛ تعجب نيست از كسانى كه نجات يافته‌اند چگونه نجات يافته‌اند تعجب از كسانى است كه گمراه شدند ، چگونه گمراه شدند با آن همه وسعت رحمت الهى » . « 2 »\r\n\r\n\r\n","description":"","footnote":"\r\n( 1 ) . « فههت » از ريشهء « فهاهة » بر وزن « كرامه » به معناى عجز و ناتوانى و فراموش كارى گرفته شده است .\r\n( 2 ) . بحار الانوار ، ج 75 ، ص 153 ، ح 17 .\r\n","page_name":" 462 ","page_number":462},
  {"content":"\r\n\r\nسپس در پايان اين دعا عرضه مىدارد : « خداوندا با عفو و بخشش خود با من رفتار كن و با عدل و دادگريت رفتار مكن » ؛ ( اللّهمّ احملني على عفوك ، و لا تحملني على عدلك ) .\r\nگويى امام عليه السّلام در اين جمله عفو و عدل الهى را مركبى راهوار شمرده ، عدل مركبى است نگران كننده ، در حالى كه عفو مركبى است آرامبخش و از خداوند تقاضا مىكند كه مرا بر آن مركب آرامبخش سوار كن تا آسوده خاطر به جوار قرب تو آيم و فارغ البال از مجازاتهاى دردناك در سايهء لطف تو قرار گيرم ، و اين همان مضمون جملهء معروفى است كه به عنوان دعا در نمازها و غير نمازها خوانده مىشود : « إلهنا عاملنا بفضلك و لا تعاملنا بعدلك يا كريم » .\r\nدر حديثى از پيغمبر اكرم صلّى اللّه عليه و إله مىخوانيم كه فرمود : « و الّذى نفسى بيده ما من النّاس أحد يدخل الجنّة بعمله ؛ احدى از مردم به سبب عمل خود وارد بهشت نمىشود » .\r\nاصحاب گفتند : « و لا أنت يا رسول اللّه ؛ تو نيز با عملت وارد بهشت نمىشوى ؟ » فرمود : « و لا أنا إلّا أن يتغمّدنى اللّه برحمة منه و فضل و وضع يده على فوق رأسه و طوّل بها صوته ؛ من نيز به سبب عملم وارد بهشت نمىشوم جز اينكه خداوند مرا در رحمتش و فضلش بپوشاند و هنگامى كه پيغمبر اين سخن را مىگفت دست خود را بر سر نهاد و صداى خود را بلند و طولانى كرد » . « 1 »\r\n\r\nنكته دعاهاى روح‌پرور معصومين عليهم السّلام\r\nبخش مهمى از تعليمات دينى در دعاهاى پيغمبر اكرم صلّى اللّه عليه و إله و امامان معصوم عليهم السّلام نهفته شده است . قرائت اين دعاها علاوه بر اينكه انسان را به جوار\r\n\r\n\r\n","description":"","footnote":"\r\n( 1 ) . بحار الانوار ، ج 7 ، ص 11 .\r\n","page_name":" 463 ","page_number":463},
  {"content":"\r\n\r\nقرب خدا نزديك و از شيطان و وسوسه‌هايش دور مىكند و روح را لطافت خاصّى مىبخشد ، اثر عميقى در تقويت پايه‌هاى ايمان و تهذيب نفوس و پرورش اخلاق فاضله دارد .\r\nاز آنجا كه اين دعاها از روح بلند معصوم سرچشمه گرفته همهء آنها در يك سطح عالى است و با قرائت آگاهانه آن انسان به اوج معرفت و كرامت انسانى نزديك مىشود .\r\nهرگاه اين دعاها گردآورى شود - كه اخيرا بعضى از محققان براين كار همّت گمارده‌اند « 1 » - گنجينهء گرانبهايى از معارف دينى و دروس اخلاقى و آيين سير و سلوك الى اللّه تشكيل مىدهند .\r\nدر لابه‌لاى خطبه‌ها و نامه‌ها و كلمات قصار نهج البلاغه حدود سى دعا ذكر شده كه همگى شاهد گفتهء ماست .\r\nدعاهايى همچون دعاى صباح ، كميل ، عرفه امام حسين عليه السّلام و دعاهاى صحيفهء سجاديه و دعاهايى مانند دعاى ندبه و غير آن كه از امامان معصوم عليهم السّلام رسيده است ، هريك شاهد گوياى ديگرى براين مدعاست و اى كاش پيروان مكتب اهل بيت عليهم السّلام كه در اين قسمت بر همهء مذاهب اسلامى پيشى گرفته‌اند ، جوانان خود را ملزم به حفظ بخشهايى از اين دعاها مىكردند ( همراه با فهم معانى آنها ) تا آنان را در برابر هجوم امواج گناه - كه مخصوصا در عصر ما بيداد مىكند - حفظ نمايد .\r\n* * *\r\n\r\n\r\n","description":"","footnote":"\r\n( 1 ) . اين مجموعه را بنياد پژوهشهاى آستان قدس رضوى به وسيلهء بعضى از محققانش گردآورى كرده و در پنج جلد به چاپ رسانده است .\r\n","page_name":" 464 ","page_number":464},
  {"content":"\r\n\r\n\r\n228 و من كلام له عليه السّلام يريد به بعض أصحابه\r\nاز سخنان امام عليه السّلام است كه اشاره به بعضى از يارانش مىكند . « 1 »\r\n\r\nخطبه در يك نگاه\r\nاين كلام كوتاه تعريف از شخصيتى مىكند كه در دوران زندگى خود ، وظايف خويش را انجام داد و پاكدامن از دنيا رفت و در حفظ سنّت پيامبر اكرم صلّى اللّه عليه و إله و اطاعت پروردگار كوشيد .\r\nدر مورد اينكه اين شخص چه كسى بوده ، ميان شارحان نهج البلاغه اختلاف شديدى است . شارحان اهل تسنن مانند ابن ابى الحديد و محمد عبده ، اين سخن را اشاره به خليفهء دوم مىدانند و مىگويند على عليه السّلام آن را بعد از فوت عمر گفت در حالى كه چنين چيزى با خطبه‌هاى ديگر نهج البلاغه هماهنگ نيست ، زيرا\r\n\r\n\r\n","description":"","footnote":"\r\n( 1 ) . سند خطبه :\r\nتنها كسى كه بخشى از اين خطبه را قبل از سيّد رضى از على عليه السّلام نقل كرده طبرى است كه آن را ضمن داستانى از مغيرة بن شعبه نقل كرده است . ( مصادر نهج البلاغه ، ج 3 ، ص 171 ) .\r\n","page_name":" 465 ","page_number":465},
  {"content":"\r\n\r\nامام عليه السّلام در خطبهء شقشقيه شكايت زيادى از حكومت خليفهء دوم دارد و در خطبه‌ها و برخى نامه‌هاى نهج البلاغه از غصب خلافت ، شديدا شكايت مىكند .\r\nچگونه مىتوان آن‌همه را ناديده گرفت و اين كلام مبهم و مجمل را ناظر به خليفهء دوم دانست ؟ !\r\nجالب اينكه طبرى « 1 » كه اين سخن را دربارهء عمر مىداند آن را از مغيرة بن شعبه نقل كرده كه از دشمنان على عليه السّلام است .\r\nعجيب اينكه ابن ابى الحديد مىگويد : من در نسخه‌اى از نهج البلاغه كه به خط رضى نوشته شده بود ديدم كه در زير كلمه « فلان » عمر نوشته شده بود و اين نشان مىدهد كه رضى هم‌چنين عقيده‌اى داشته است « 2 » ، در حالى كه هيچ بعيد نيست كه اين نسخه ( اگر اصالت داشته باشد ) سالها دست اين و آن بوده و برخى اين كلمه را ذيل آن نوشته‌اند .\r\nعجيب‌تر اينكه ابن ابى الحديد در چند صفحه بعد از اين عبارت ( يعنى صفحهء 20 از جلد 12 ) حديثى از ابن عباس نقل مىكند كه سابقا آن را آورده‌ايم و مفهومش اين است كه پيامبر اكرم صلّى اللّه عليه و إله مىخواست در بيمارى وفاتش صريحا نام على عليه السّلام را به عنوان خليفه و جانشين خود بنويسد و من مانع شدم .\r\nآيا اين سخن با تفسير ابن ابى الحديد از خطبه مورد بحث ، سازگار است ؟ !\r\nبر فرض كه اين گفته از على عليه السّلام دربارهء عمر باشد ، اين احتمال چندان دور نيست كه سخن جنبهء جدى نداشته ، بلكه براساس تقيّه بوده ، به ويژه آنكه طبق روايتى كه در بالا اشاره شد ، مغيرة بن شعبه پس از مرگ عمر اين سؤال را مطرح كرد . با توجّه به اينكه مغيره مرد شرورى بود و چه بسا مىخواست با اين سؤال و جواب شرى در ميان مسلمانان برپا كند حضرت به ملاحظهء مصالح مسلمين اين\r\n\r\n\r\n","description":"","footnote":"\r\n( 1 ) . تاريخ طبرى ، ج 3 ، ص 285 ، حوادث سال 23 هجرى .\r\n( 2 ) . شرح نهج البلاغهء ابن ابى الحديد ، ج 12 ، ص 3 .\r\n","page_name":" 466 ","page_number":466},
  {"content":"\r\n\r\nجمله را بيان فرمود ، و گرنه نظر واقعى حضرت دربارهء خلفا همان است كه در خطبهء شقشقيه و ساير خطب نهج البلاغه آمده است .\r\nتعبير به فلان به جاى نام عمر نيز مىتواند مؤيّد اين معنا باشد ، زيرا اين ابهام نشانهء تقيّه است .\r\nشارحان شيعه كه يقين دارند اين سخن نمىتواند دربارهء خليفهء دوم باشد بسيارى آن را اشاره به مالك اشتر و بعضى به سلمان فارسى دانسته‌اند . به نظر مىرسد كه احتمال اوّل مناسب‌تر است و با موقعيت مالك و نقش او در ميان اصحاب امير مؤمنان عليه السّلام و فرماندهى او در لشكر و فكر بلند و عزم راسخش تناسب دارد .\r\n* * *\r\n\r\n","description":"","footnote":"","page_name":" 467 ","page_number":467},
  {"content":"\r\n . \r\n","description":"","footnote":"","page_name":" 468 ","page_number":468},
  {"content":"\r\n\r\nللّه بلاء فلان فلقد قوّم الأود ، و داوى العمد ، و أقام السّنّة ، و خلّف الفتنة ! ذهب نقيّ الثّوب ، قليل العيب . أصاب خيرها ، و سبق شرّها . أدّى إلى اللّه طاعته ، و اتّقاه بحقّه . رحل و تركهم في طرق متشعّبة ، لا يهتدي بها الضّالّ ، و لا يستيقن المهتدي .\r\n\r\nترجمه\r\nخداوند پاداش خير در برابر آزمايشهاى فلان‌كس دهد ، كه كژيها را راست كرد و بيماريها را درمان نمود ، سنّت پيامبر را برپا داشت و فتنه‌ها را پشت‌سر گذاشت ، با جامه‌اى پاك و عيبى اندك از اين جهان رخت بربست ، خير و نيكى آن را درك كرد و از شر و بدى آن رهايى يافت . وظيفهء خود را در برابر اطاعت خداوند انجام داد و حق تقواى الهى را بجا آورد . از جهان رفت و مردم را در برابر راههاى گوناگون واگذاشت كه نه گمراهان در آن هدايت مىيابند و نه جويندگان هدايت ، راه خويش را با اطمينان پيدا مىكنند .\r\n\r\nشرح و تفسير آن يار پاك ( مالك اشتر )\r\nهمان‌گونه كه گفته شد ، شارحان نهج البلاغه از شيعه و اهل سنّت در تفسير اين خطبه و شخصى كه محور اين سخن بوده است اختلاف كرده‌اند . غالب مفسّران اهل سنّت ( به جز صبحى صالح ) آن را اشاره به خليفهء اوّل يا دوم دانسته‌اند در حالى كه اين مدح بليغ با مذمّت شديدى كه امام عليه السّلام در خطب مختلف نهج البلاغه مخصوصا خطبهء شقشقيه و كلامى كه به هنگام دفن حضرت\r\n\r\n","description":"","footnote":"","page_name":" 469 ","page_number":469},
  {"content":"\r\n\r\nفاطمهء زهرا عليها السّلام ( خطبهء 202 ) در نكوهش آنان و نقدهايى كه بر كارهاى آن‌دو دارد به يقين سازگار نيست .\r\nلذا شارحان شيعه متفقا بر آنند كه اين خطبه اشاره به يكى از خاصان اصحابش است و عمدتا نظرها به سوى مالك اشتر متوجّه شده است . به خصوص كه در عبارات منقول از آن حضرت چنان مدح بليغى از مالك ديده مىشود كه شايستگى او را براى اين كلام نشان مىدهد از جمله روايتى است كه ابن ابى الحديد در شرح نهج البلاغهء خود از آن حضرت نقل كرده كه مىفرمايد :\r\n« رحم اللّه مالكا فلقد كان لي كما كنت لرسول اللّه صلّى اللّه عليه و آله ؛ خداوند مالك را رحمت كند كه به يقين براى من چنان بود كه من براى رسول خدا صلّى اللّه عليه و إله بودم » . « 1 »\r\nبه هر حال مىفرمايد : « خداوند پاداش خير در برابر آزمايشهاى فلان شخص دهد ، كه كژيها را راست كرد و بيماريها را درمان نمود ، سنّت پيامبر را برپا داشت و فتنه‌ها را پشت‌سر گذاشت » ؛ ( للّه بلاة فلان فلقد قوّم « 2 » الأود « 3 » ، و داوى العمد « 4 » ، و أقام السّنّة ، و خلّف « 5 » الفتنة ! ) .\r\n« بلاء » به معناى آزمايش و امتحان و در اينجا اشاره به پاداش اين آزمايش و امتحان است و در مجموع به اين معناست كه خداوند آزمايشهاى متعددى نسبت به او داشت و امام عليه السّلام دعا فرمود كه خداوند پاداش آن آزمايشها را به نحو اكمل به او بدهد .\r\n\r\n\r\n","description":"","footnote":"\r\n( 1 ) . شرح نهج البلاغهء ابن ابى الحديد ، ج 15 ، ص 98 .\r\n( 2 ) . « قوّم » از ريشهء « قيام » و در اينجا به معناى راست و راست كردن است .\r\n( 3 ) . « اود » به معناى كژى است از ريشهء « اود » بر وزن « قول » به معناى خم كردن و كج كردن گرفته شده است .\r\n( 4 ) . « عمد » به معناى بيمارى است و در اصل از ريشهء زخمى است كه در پشت شتر از سوارى بسيار حاصل مىشود .\r\n( 5 ) . « خلف » اين جمله در جايى گفته مىشود كه كسى قبل از حدوث حادثه‌اى چشم از دنيا بربندد . از ريشهء « خلف » به معناى پشت‌سر گرفته شده است .\r\n","page_name":" 470 ","page_number":470},
  {"content":"\r\n\r\nدر بسيارى از نسخ به جاى « بلاء » ، « بلاد » آمده كه جمع « بلد » به معناى شهر است ؛ يعنى آفرين بر آن شهرهايى كه اين شخص در آن پرورش يافت . شبيه اين تعبير در كلام عرب فراوان است ؛ گاه مىگويند : « للّه درّ فلان » و « للّه نادى فلان » يعنى آفرين بر آن شيرى كه به او داده شد و آفرين بر مجلسى كه او در آن بزرگ شد .\r\nدر جمله‌هاى بالا ، امام عليه السّلام چهار وصف براى اين شخصيّت بزرگ بيان كرده است :\r\nنخست اينكه كژيها را راست كرد و اين مفهوم وسيعى دارد كه هم مسائل اعتقادى را شامل مىشود و هم اخلاقى و اجتماعى را و در جملهء دوم كه سخن از مداواى بيماران است به يقين اشاره به بيماريهاى اخلاقى و اجتماعى است . اقامهء سنّت به معناى بازگشت به عصر رسول خدا صلّى اللّه عليه و إله است و پشت‌پا زدن به بدعتهاى بسيارى كه بعد از آن حضرت به وجود آمد و جملهء « خلّف الفتنة » اشاره به اين است كه بعد از او اختلافات و فتنه‌هاى زيادى در ميان مسلمين و ياران آن حضرت پيدا شد و سعادت او اين بود كه در جريان اين فتنه‌ها قرار نگرفت .\r\nسپس به چند وصف مهم ديگر پرداخته ، مىفرمايد : « با جامه‌اى پاك و عيبى اندك از اين جهان رخت بربست . خير و نيكى آن را درك كرد و از شرّ و بدى آن رهايى يافت » ؛ ( ذهب نقيّ الثّوب ، قليل العيب . أصاب خيرها ، و سبق شرّها ) .\r\nاين چهار وصف نيز تأكيدى است بر آنچه در اوصاف چهارگانه قبل آمد . به يقين كسى كه در مسير راست كردن كژيها و بر طرف ساختن كاستيها و اقامهء سنّت بوده باشد نقيّ الثّوب ، قليل العيب خواهد بود و با دست پر از خيرات از جهان رخت بر مىبندد .\r\nآنگاه در پايان به سه وصف ديگر اشاره كرده و اين سخن را به انتها مىرساند و مىفرمايد : « وظيفهء خود را در برابر اطاعت خداوند انجام داد ، و حق تقواى\r\n\r\n","description":"","footnote":"","page_name":" 471 ","page_number":471},
  {"content":"\r\n\r\nالهى را بجا آورد ، از جهان رفت و مردم را در برابر راههاى گوناگونى واگذاشت كه نه گمراهان در آن هدايت مىيابند و نه جويندگان هدايت ، راه خويش را با اطمينان پيدا مىكنند » ؛ ( أدّى إلى اللّه طاعته ، و اتّقاه بحقّه . رحل و تركهم في طرق متشعّبة « 1 » ، لا يهتدي بها الضّالّ ، و لا يستيقن المهتدي ) .\r\nاين سخن اشاره به حوادثى است كه يكى بعد از ديگرى بعد از مالك به وجود آمد كه از آثار جنگ صفّين و نهروان بود و منافقان و دشمنان اسلام به آن دامن مىزدند . روزى نبود كه فتنه تازه‌اى برپا نكنند و هفته و ماهى نمىگذشت كه درگيرى جديدى به راه نيندازند .\r\n* * *\r\n\r\n\r\n","description":"","footnote":"\r\n( 1 ) . « متشعبه » به معناى مختلف و داراى شعبه‌هاى گوناگون است .\r\n","page_name":" 472 ","page_number":472},
  {"content":"\r\n\r\n\r\n229 و من كلام له عليه السّلام في وصف بيعته بالخلافة\r\nاز سخنان امام عليه السّلام است كه پيرامون بيعت مردم با او در امر خلافت بيان فرموده و مرحوم سيّد رضى مىگويد : نظير اين سخن با تعبيرهاى ديگرى قبلا گذشت . « 1 »\r\n\r\nخطبه در يك نگاه\r\nمحتواى خطبه ( كلام ) روشن است ، امام عليه السّلام مىفرمايد : من براى بيعت شما نيامدم ، شما به سراغ من آمديد و به قدرى شور و اشتياق داشتيد كه حتّى عباى مرا از دوشم افكنديد و كفش مرا پاره كرديد ، سرور و شادمانى و هيجان حاصل از اين بيعت تمام جامعه شما را فراگرفته بود .\r\nحال چرا امام عليه السّلام اين خطبه را بيان فرموده ؟ پاسخ آن را بايد در بقيّهء اين خطبه\r\n\r\n\r\n","description":"","footnote":"\r\n( 1 ) . سند خطبه :\r\nمرحوم علّامهء شوشترى در شرح نهج البلاغه‌اش مىگويد اصل در اين خطبه چيزى است كه مرحوم كلينى در رسائلش آورده . سپس اين خطبه بالا را با اضافاتى نقل مىكند و بعد مىافزايد « ابن قتيبه » در الامامة و السّياسة و ابراهيم ثقفى در الغارات و ابن رستم طبرى در كتاب المسترشد آن را با اختلاف كمى آورده‌اند .\r\n( شرح نهج البلاغهء شوشترى ، ج 9 ، ص 517 ) .\r\n","page_name":" 473 ","page_number":473},
  {"content":"\r\n\r\nيافت ، زيرا كه اين خطبه بخشى است از نامه‌اى مفصّل كه مرحوم كلينى در كتاب الرّسائل « 1 » آن را نقل كرده است كه امام عليه السّلام پس از بازگشت از جنگ نهروان نامه را نوشت و دستور داد آن را براى همهء مردم بخوانند ، زيرا تحريكاتى از سوى منافقان شروع شده بود و جمعى نزد آن حضرت آمدند و گفتند : شما دربارهء ابوبكر و عمر و عثمان چه مىگوييد ؟ امام فرمود : با اينكه مىدانم اين سؤال در شرايط كنونى كه ما گرفتار شاميان ستمگر هستيم سؤال بىجايى است با اين حال پاسخ شافى و كافى براى سؤال شما مىنويسم كه بر همه مردم بخوانند . سپس آن نامهء تاريخى كه قريب بيست صفحه است مرقوم داشت و دستور داد در نماز جمعه براى مردم بخوانند . هنگامى كه سخن امام عليه السّلام به مسئلهء قتل عثمان و سپس بيعت با او فرامىرسد و مردم با هجوم بىسابقه‌اى براى بيعت به سوى آن حضرت مىروند ، امام شرح آن را در جمله‌هاى كوتاه و پرمعنايى كه خطبهء بالا را تشكيل مىدهد بيان مىكند و به دنبال آن نيز حوادث ديگرى را كه روى داد تشريح مىنمايد تا بهانهء بهانه‌جويان قطع شود .\r\nدربارهء هجوم پرشور و بىسابقه مردم براى بيعت امام عليه السّلام در خطبه‌هاى ديگر نهج البلاغه نيز سخنان جالبى دارد از جمله در خطبهء شقشقيه ( خطبهء 3 ) و خطبهء 137 .\r\n* * *\r\n\r\n\r\n","description":"","footnote":"\r\n( 1 ) . مرحوم علّامهء مجلسى در آغاز جلد 30 بحار الانوار اين رساله ( نامه ) را به طور كامل آورده است .\r\n","page_name":" 474 ","page_number":474},
  {"content":"\r\n\r\nو بسطتم يدي فكففتها ، و مددتموها فقبضتها ، ثمّ تداككتم عليّ تداكّ الإبل الهيم على حياضها يوم وردها حتّى انقطعت النّعل ، و سقط الرّداء ، و وطئ الضّعيف ، و بلغ من سرور النّاس ببيعتهم إيّاي أن ابتهج بها الصّغير ، و هدج إليها الكبير ، و تحامل نحوها العليل ، و حسرت إليها الكعاب .\r\n\r\nترجمه\r\nشما دست مرا ( براى بيعت ) گشوديد و من آن را بستم ، شما بوديد كه دست مرا به سوى خود مىكشيديد و من آن را جمع مىكردم ، آنگاه همچون شتران تشنه كه در روز وعدهء آب با شتاب به آبشخورگاه هجوم مىآورند و به يكديگر پهلو مىزنند به سوى من آمديد ، آن‌گونه كه بند كفشم پاره شد و عبا از دوشم افتاد ، و ضعيفان ( در اين ميان ) پايمال شدند . آن‌قدر مردم از بيعتشان با من مسرور و شادمان شده بودند كه كودكان به وجد آمده و پيران خانه‌نشين با پاى لرزان براى ديدن منظره اين بيعت و شركت در آن به راه افتاده بودند . بيماران براى مشاهده آن به زحمت خود را بدانجا مىرساندند و دوشيزگان نو رسيده ( بر اثر عجله و شتاب سر از پا نشناخته ) بدون نقاب در آن جمع حاضر شده بودند !\r\n\r\nشرح و تفسير شور و هيجان بىسابقه براى بيعت با امام عليه السّلام\r\nامام عليه السّلام در تمام اين سخن به اين نكته نظر دارد كه من هرگز طالب حكومت نبودم . همهء شما به اصرار به سراغ من آمديد و در اينجا به دو موضوع اشاره\r\n\r\n","description":"","footnote":"","page_name":" 475 ","page_number":475},
  {"content":"\r\n\r\nمىفرمايد : نخست هجوم مشتاقانهء مردم براى بيعت و دوم سرور و خوشحالى زائد الوصف آنها از انجام اين كار .\r\nدر قسمت اوّل مىفرمايد : « شما دست مرا ( براى بيعت ) گشوديد و من آن را بستم . شما بوديد كه دست مرا به سوى خود مىكشيديد و من آن را جمع مىكردم ، آنگاه همچون شتران تشنه كه در روز وعدهء آب با شتاب به آب خورگاه هجوم مىآورند و به يكديگر پهلو مىزنند به سوى من آمديد ، آن‌گونه كه بند كفشم پاره شد و عبا از دوشم افتاد ، و ضعيفان ( در اين ميان ) پايمال گشتند » ؛ ( و بسطتم يدي فكففتها ، و مددتموها فقبضتها ، ثمّ تداككتم « 1 » عليّ تداكّ الإبل الهيم « 2 » على حياضها يوم وردها حتّى انقطعت النّعل ، و سقط الرّداء ، و وطئ الضّعيف ) .\r\nبه راستى بيعت مردم با على عليه السّلام هيچ شباهتى با بيعت با خلفاى پيشين نداشت و نظير بيعتى بود كه مردم به هنگام فتح مكّه با پيغمبر اكرم صلّى اللّه عليه و إله داشتند . مردم از حكومت عثمان سخت ناراضى بودند و از بىعدالتيهايى كه در زمان او انجام مىشد رنج مىبردند . به همين دليل تشنهء عدالت بودند و چون آن را در چشمه سار وجود على عليه السّلام مىديدند به سوى آن حضرت با شور و هيجان هجوم آوردند .\r\nمرحوم « مغنيه » در شرح نهج البلاغهء خود به نام فى ظلال نهج البلاغة در اينجا نكته‌اى دارد كه مىتواند دليل هجوم مردم را براى بيعت با على عليه السّلام روشن‌تر سازد . او مىگويد : همين امروز كه اين خطبه را شرح مىكنم نسخه‌اى از روزنامه اخبار اليوم مصرى به تاريخ 21 / 10 / 1972 به دستم رسيد و در مقاله‌اى تحت\r\n\r\n\r\n","description":"","footnote":"\r\n( 1 ) . « تداككتم » از ريشهء « دكّ » در اصل به معناى زمين صاف و هموار است و از آنجا كه براى صاف و هموار كردن زمين بايد آن را محكم بكوبند اين واژه به معناى كوبيدن شديد به كار رفته و هنگامى كه به باب تفعّل مىرود ( مانند جملهء بالا ) به معناى ازدحام شديدى است كه سبب پهلو زدن به يكديگر مىشود .\r\n( 2 ) . « هيم » جمع « هائم » به معناى شخص يا حيوانى است كه شديد مبتلا به عطش شده ، اين واژه در مورد عاشقان بىقرار نيز به كار مىرود .\r\n","page_name":" 476 ","page_number":476},
  {"content":"\r\n\r\nعنوان شرح فى خلافة المسلمين به قلم استاد « سامى محمود » چنين خواندم :\r\n« هنگامى كه عثمان به حكومت رسيد راه اسراف را پيش گرفت و خاندان خود از بنى اميّه را كه سر به طغيان برداشته بودند و همه‌جا را به فساد مىكشيدند :\r\n  « الَّذِينَ طَغَوْا فِي الْبِلادِ فَأَكْثَرُوا فِيهَا الْفَسادَ »   « 1 » بر سر مردم مسلّط ساخت به گونه‌اى كه جامعهء اسلامى غرق فتنه شد و بر عثمان شوريدند و او را به قتل رساندند ، امّا على عليه السّلام و فرزندانش نوه‌هاى رسول خدا صلّى اللّه عليه و إله روشى واضح و روشن و صحيح داشتند ، حتّى لحظه‌اى به فكر دنيا و زخارف دنيا نبودند ، چرا كه هجرت آنان از آغاز براى خدا و پيامبر بود . . . » . « 2 »\r\nبنابراين جاى تعجّب نبود كه مردم چنان هجومى براى بيعت با امام عليه السّلام داشته باشند .\r\nدر مرحلهء دوم مىفرمايد : « آن قدر مردم از بيعتشان با من مسرور و شادمان شده بودند كه كودكان به وجد آمده و پيران خانه‌نشين با پاى لرزان براى ديدن منظره اين بيعت و شركت در آن به راه افتاده بودند . بيماران براى مشاهدهء آن به زحمت خود را بدانجا مىرساندند و دوشيزگان نو رسيده ( بر اثر عجله و شتاب ) بدون نقاب در آن جمع حاضر شده بودند » ؛ ( و بلغ من سرور النّاس ببيعتهم إيّاي أن أبتهج بها الصّغير ، و هدج « 3 » إليها الكبير ، و تحامل « 4 » نحوها العليل ، و حسرت « 5 » إليها الكعاب « 6 » ) .\r\n\r\n\r\n","description":"","footnote":"\r\n( 1 ) . فجر ، آيهء 11 - 12 .\r\n( 2 ) . شرح نهج البلاغهء مرحوم مغنيه ، ج 3 ، ص 332 .\r\n( 3 ) . « هدج » از ريشهء « هدج » بر وزن « خرج » به معناى راه رفتن افراد ضعيف و لرزان است و غالبا در مورد پيران ناتوان به كار مىرود .\r\n( 4 ) . « تحامل » از ريشهء « تحامل » ( مصدر باب تفاعل ) به معناى انجام دادن چيزى با مشقت و تكلّف است .\r\n( 5 ) . « حسرت » از ريشهء « حسر » بر وزن « حصر » در اينجا به معناى نقاب از صورت برداشتن است ؛ ولى ريشهء اصلى آن به معناى برهنه كردن و گاه به معناى خسته شدن به كار مىرود . گويى خستگى انسان را از نيروهايش برهنه مىكند .\r\n( 6 ) . « كعاب » و « كاعب » به معناى دوشيزه‌اى كه تازه برآمدگى سينه‌اش آشكار شده و اشاره به دختران نوجوان است .\r\n","page_name":" 477 ","page_number":477},
  {"content":"\r\n\r\nدر حوادث عادى و يا كمى غيرعادى افراد بزرگسالى كه توان شريك دارند حضور پيدا مىكنند . ولى در حوادث بسيار كم‌نظير كه موج عظيمى در اجتماع مىافكند همه حتّى افراد معذور و ناتوان و كسانى كه در هيچ اجتماعى شركت نمىكنند حاضر مىشوند . امام عليه السّلام با آن فصاحت فوق العاده‌اى كه وارد صحنهء حضور مردم را در آن بيعت تاريخى به عالىترين وجهى ترسيم كرده است و نشان مىدهد كه امواج سرور و شادى چنان اقيانوس جامعه را فراگرفت كه حتّى همه افراد ضعيف و ناتوان و يا پرده‌نشين را از خانه بيرون كشيد و در آن جمع عظيم حاضر ساخت .\r\n\r\nنكته بيعت بىسابقه و تمام عيار\r\nگرچه تعيين امامان معصوم كه پيشوايان جامعه‌اند به انتخاب پيغمبر و از سوى خداست همان‌گونه كه انتخاب خود پيامبر صلّى اللّه عليه و إله براى اين منصب از سوى اوست ؛ ولى بيعت ؛ يعنى اعلام وفادارى و فرمانبردارى ، نقش مهمى در پيشرفت كار آنان دارد ، لذا شخص پيغمبر اكرم صلّى اللّه عليه و إله بارها از مردم براى خود بيعت گرفت ( بيعت عقبه اوّلى و بيعت عقبه ثانيه و بيعت روز حديبيّه و بيعت با زنان مهاجر در مدينه ) .\r\nبر همين اساس خلفا نيز سعى داشتند از مردم بيعت بگيرند ؛ و ليكن هيچ‌كدام مانند بيعت با امام على عليه السّلام نبود .\r\nبيعت با خليفهء اوّل در واقع در سقيفه صورت گرفت كه عدهء بسيار محدودى حاضر بودند . سپس مردم در برابر عمل انجام شده قرار گرفتند و بيعت كردند .\r\nخليفهء دوم را خليفهء اول منصوب ساخت و مردم را در برابر عمل انجام شده‌اى قرار داد . بيعت با خليفهء سوم در شوراى شش نفرى عمر انجام گرفت و\r\n\r\n","description":"","footnote":"","page_name":" 478 ","page_number":478},
  {"content":"\r\n\r\nهستهء اصلى آن كه به عثمان رأى دادند سه نفر بودند ( عبد الرّحمان بن عوف ، طلحه و سعد بن ابى وقاص ) سپس مردم در برابر عمل انجام شده قرار گرفتند .\r\nولى امير مؤمنان على عليه السّلام - قطع نظر از اينكه از سوى خداوند به وسيلهء پيغمبر اكرم صلّى اللّه عليه و إله تعيين شده بود - بدون هيچ مقدمه‌اى از سوى اكثريت قاطع مردم برگزيده شد و همه با او بيعت كردند ، بيعتى بسيار پرشور و مملوّ از شادمانى و سرور كه امام عليه السّلام در خطبهء بالا شرح دقيق آن را بيان فرموده است .\r\nبنابراين اگر ما فرض بر لزوم انتخاب از سوى مردم و تكيه بر آراى آنها بگذاريم و آن را دموكراسى اسلامى بناميم تنها كسى كه چنين رأيى داشت امير مؤمنان على عليه السّلام بود و ديگران از چنين آرايى محروم بودند .\r\n* * *\r\n\r\n","description":"","footnote":"","page_name":" 479 ","page_number":479},
  {"content":"\r\n . \r\n","description":"","footnote":"","page_name":" 480 ","page_number":480},
  {"content":"\r\n\r\n\r\n230 و من خطبة له عليه السّلام في مقاصد أخرى\r\nاز خطبه‌هاى امام عليه السّلام است كه پيرامون مسائل گوناگون ديگرى سخن مىگويد ( تقوا ، پايان زندگى ، آمادگى براى سفر آخرت و صفات زاهدان ) . « 1 »\r\n\r\nخطبه در يك نگاه\r\nاين خطبه در حقيقت از چهار بخش تشكيل شده است :\r\nدر بخش اوّل ، امام عليه السّلام دربارهء اهميّت تقوا و پرهيزكارى و آثار حيات‌بخش آن سخن مىگويد .\r\nدر بخش دوم پس از توصيه به انجام اعمال صالح ، از ضرورت ياد مرگ و\r\n\r\n\r\n","description":"","footnote":"\r\n( 1 ) . سند خطبه :\r\nدو نفر از دانشمندانى كه پس از سيّد رضى مىزيستند ، بخشهايى از اين خطبه را در كتاب خود با تغييرات قابل ملاحظه‌اى آورده‌اند كه نشان مىدهد از مأخذ ديگرى جز نهج البلاغه آن را گرفته‌اند .\r\n1 . ابن اثير در موارد متعددى از كتاب النهاية از جمله مادهء « خلس » و « عبل » و « حدم » و « دجى » .\r\n2 . آمدى قسمتهاى زيادى از اين خطبه را در كتاب غرر الحكم با تفاوتهايى آورده است . ( مصادر نهج البلاغه ، ج 3 ، ص 175 - 176 )\r\n","page_name":" 481 ","page_number":481},
  {"content":"\r\n\r\nپايان زندگى و از دست رفتن فرصتها بحث مىكند .\r\nدر بخش سوم پس از تأكيد مجدّد بر تلاش و كوشش در جهت جمع‌آورى زاد و توشهء سفر آخرت به فريبكارى دنيا اشاره كرده ، مىفرمايد : بيدار باشيد دنيا شما را نفريبد . از پايان عبرت‌انگيز زندگى پيشينيان درس بياموزيد و پايان عمر خود را بر آن قياس كنيد .\r\nدر چهارمين و آخرين بخش خطبه كه مطابق ظاهر كلام مرحوم سيّد رضى بخش جدايى از خطبه است ، پيرامون صفات زاهدان و ويژگيهاى زندگى آنان و شرح مفهوم و حقيقت زهد ، سخنان فشرده و پرمعنايى آمده است .\r\n* * *\r\n\r\n","description":"","footnote":"","page_name":" 482 ","page_number":482},
  {"content":"\r\n\r\n\r\nبخش اوّل\r\nفإنّ تقوى اللّه مفتاح سداد ، و ذخيرة معاد ، و عتقّ من كلّ ملكة ، و نجاة من كلّ هلكة . بها ينجح الطّالب ، و ينجو الهارب ، و تنال الرّغائب .\r\n\r\nترجمه\r\nبه يقين تقوا و پرهيزكارى كليد درهاى راستى است و ذخيره روز قيامت و سبب آزادى از هرگونه گناهى است كه بر انسان چيره مىشود و موجب نجات انسان از هرگونه هلاكت است . به وسيلهء تقوا جويندگان به مقصود خود مىرسند و فرار كنندگان ( از كيفر الهى ) رهايى مىيابند و با تقوا به هر هدف و خواستهء رفيع و بلندى مىتوان رسيد .\r\n\r\nشرح و تفسير راز خوشبختى و نجات\r\nامام عليه السّلام در اين بخش از خطبه ؛ مانند بسيارى ديگر از خطبه‌ها اهميّت تقوا و پرهيزكارى و آثار مهم آن را بيان مىدارد و در هفت جملهء كوتاه و پرمعنا از اهميّت تقوا سخن مىگويد . در جملهء اوّل مىفرمايد : « تقوا و پرهيزكارى كليد درهاى درستى است » ؛ ( فإنّ تقوى اللّه مفتاح سداد « 1 » ) .\r\nبا توجّه به اينكه تقوا همان حالت خداترسى درونى است كه انسان را از فحشا و منكرات و زشتيها باز مىدارد و به نيكيها فرامىخواند مىتوان گفت تقوا كليد\r\n\r\n\r\n","description":"","footnote":"\r\n( 1 ) . « سداد » از ريشهء « سد » بر وزن « حد » به معناى عمل درست و سخن بجا ، درستى ، صحت و تناسب و شايستگى است .\r\n","page_name":" 483 ","page_number":483},
  {"content":"\r\n\r\nدرهاى سعادت است ؛ همان‌گونه كه اشياى گرانبها را در گنجينه‌ها مىگذارند و در آن را قفل مىكنند و با كليد مخصوص مىتوان به آن گنجينه‌ها دست يافت كليد تقوا نيز مىتواند در گنجينه‌هاى سعادت را به روى انسان بگشايد و موجب رحمت بىپايان پروردگار شود .\r\nدر جملهء دوّم مىفرمايد : « تقوا ذخيرهء روز قيامت است » ؛ ( و ذخيرة معاد ) .\r\nاين جمله در واقع اشاره به آيهء شريفهء ذيل است كه مىفرمايد : «  « وَ تَزَوَّدُوا فَإِنَّ خَيْرَ الزَّادِ التَّقْوى »  ؛ زاد و توشه برگيريد كه بهترين زاد و توشه تقواست » . « 1 »\r\nدر جملهء سوم مىفرمايد : « تقوا سبب آزادى از هرگونه بردگى و گناهى است كه بر انسان چيره مىشود » ؛ ( و عتق من كلّ ملكة « 2 » ) .\r\nگستردگى مفهوم اين جمله شامل آزادى از بردگى شيطان و هواى نفس و انسانهاى ستمگر مىشود .\r\nدر جملهء چهارم مىفرمايد : « تقوا سبب نجات انسان از هرگونه هلاكت است » ؛ ( و نجاة من كلّ هلكة ) ، زيرا هلاكت انسان در پيروى از هواى نفس است و هنگامى كه هواى نفس به وسيلهء تقوا كنترل شود انسان از هلاكت رهايى مىيابد .\r\nدر جملهء پنجم مىافزايد : « به وسيلهء تقوا جويندگان به مقصود خود مىرسند » ؛ ( بها ينجح الطّالب ) ، زيرا تقوا صراط مستقيم الهى است كه از هرگونه افراط و تفريط و كوتاهى و تعدّى بر كنار است و بديهى است كه صراط مستقيم انسان را در كمترين زمان به مقصد مىرساند .\r\nدر جملهء ششم مىفرمايد : « به وسيلهء تقوا فرار كنندگان ( از كيفر الهى ) رهايى مىيابند » ؛ ( و ينجو الهارب ) ، چرا كه عذاب الهى دامان هواپرستان را مىگيرد و\r\n\r\n\r\n","description":"","footnote":"\r\n( 1 ) . بقره ، آيهء 197 .\r\n( 2 ) . « ملكة » در اينجا به معناى گناهانى است كه انسان را تحت تأثير خود قرار داده و بر او چيره مىشود .\r\n","page_name":" 484 ","page_number":484},
  {"content":"\r\n\r\nپرهيزكاران از هواپرستى دورند همان‌گونه كه در آيات 71 و 72 سورهء مريم مىفرمايد : «   « وَ إِنْ مِنْكُمْ إِلَّا وارِدُها كانَ عَلى رَبِّكَ حَتْماً مَقْضِيًّا ثُمَّ نُنَجِّي الَّذِينَ اتَّقَوْا وَ نَذَرُ الظَّالِمِينَ فِيها جِثِيًّا »   » ؛ و همهء شما ( بدون استثنا ) وارد جهنّم مىشويد .\r\nاين امرى است حتمى و قطعى بر پروردگارت . سپس آنها را كه تقوا پيشه كردند از آن رهايى مىبخشيم و ظالمان را در حالى كه از ضعف و ذلّت به زانو درآمده‌اند از آن رها مىسازيم » .\r\nدر هفتمين و آخرين جمله كه در واقع عصارهء همهء جمله‌هاى پيشين است مىفرمايد : « و با تقوا به هر هدف و خواستهء رفيع و بلندى مىتوان رسيد » ؛ ( و تنال الرّغائب « 1 » ) .\r\nبه راستى امام عليه السّلام در اين چند جملهء كوتاه داد سخن داده و آنچه را دربارهء آثار تقوا بايد بگويد گفته است و از اينجا روشن مىشود چرا خداوند گرامىترين انسانها را با تقواترين آنها مىشمرد :  « إِنَّ أَكْرَمَكُمْ عِنْدَ اللَّهِ أَتْقاكُمْ »  « 2 » و چرا كليد در بهشت تقواست :  « تِلْكَ الْجَنَّةُ الَّتِي نُورِثُ مِنْ عِبادِنا مَنْ كانَ تَقِيًّا »  « 3 » و چرا هميشه پيامبر و امامان اهل بيت عليهم السّلام و بزرگان اسلام مهم‌ترين چيزى را كه بر آن تكيه مىكنند تقواست و چرا هر هفته در همهء نمازهاى جمعه در هردو خطبه لازم است توصيه به تقوا شود .\r\n* * *\r\n\r\n\r\n","description":"","footnote":"\r\n( 1 ) . « رغائب » جمع « رغيبة » به معناى خواستهء مهم است از ريشهء « رغبت » گرفته شده است .\r\n( 2 ) . حجرات ، آيهء 13 .\r\n( 3 ) . مريم ، آيهء 63 .\r\n","page_name":" 485 ","page_number":485},
  {"content":"\r\n . \r\n","description":"","footnote":"","page_name":" 486 ","page_number":486},
  {"content":"\r\n\r\n\r\nبخش دوّم\r\nفاعملوا و العمل يرفع ، و التّوبة تنفع ، و الدّعاء يسمع ، و الحال هادئة ، و الأقلام جارية . و بادروا بالأعمال عمرا ناكسا ، أو مرضا حابسا ، أو موتا خالسا . فإنّ الموت هادم لذّاتكم ، و مكدّر شهواتكم ، و مباعد طيّاتكم . زائر غير محبوب ، و قرن غير مغلوب ، و واتر غير مطلوب . قد أعلقتكم حبائله ، و تكنّفتكم غوائله ، و أقصدتكم معابله . و عظمت فيكم سطوته و تتابعت عليكم عدوته ، و قلّت عنكم نبوته . فيوشك أن تغشاكم دواجيي ظلله و احتدام علله ، و حنادس غمراته ، و غواشي سكراته ، و أليم إرهاقه ، و دجوّا أطباقه ، و جشوبة مذاقه . فكأنّ قد أتاكم بغتة فأسكت نجيّكم ، و فرّق نديّكم ، و عفّى آثاركم ، و عطّل دياركم ، و بعث ورّاثكم ، يقتسمون تراثكم ، بين حميم خاصّ لم ينفع ، و قريب محزون لم يمنع ، و آخر شامت لم يجزع .\r\n\r\nترجمه\r\nتا هنگامى كه فرصت براى قبولى اعمال داريد ، و توبه سودمند است و دعا به اجابت مىرسد ، و در آرامش به سر مىبريد ، و قلمها ( ى فرشتگان براى نوشتن اعمال صالح ) در جريان است ، عمل كنيد !\r\nبه انجام اعمال صالح مبادرت ورزيد ، پيش از آنكه عمر پشت كند ( و مرحلهء پيرى و ناتوانى برسد ) يا بيمارى مانع از عمل گردد ، يا مرگ ( همه‌چيز را از شما ) بربايد ، زيرا مرگ ويران‌كننده لذّات شماست و خواسته‌هاى دل شما را تيره و تار مىسازد ، منزلگاههاى سفرتان را از يكديگر دور مىسازد . ( و از رسيدن به اهداف باز مىدارد ) ديدار كننده‌اى است كه هرگز دوست داشتنى نيست ، و\r\n\r\n","description":"","footnote":"","page_name":" 487 ","page_number":487},
  {"content":"\r\n\r\nحريفى است شكست‌ناپذير ، و جنايتكارى است غير قابل تعقيب ، دامهايش بر دست‌وپاى شما افتاده و مصائب و مشكلاتش سراسر وجود شما را احاطه كرده ، تيرهايش شما را هدف قرار داده ، و هيبت و صولت آن بر شما عظيم است ، جملاتش پىدرپى بر شما وارد مىشود ، و ضربه‌هايش كمتر به خطا مىرود .\r\nنزديك است كه سايه‌هاى تاريك مرگ شما را بپوشاند ، و شدت دردهايش شما را فراگيرد ، و ظلمت شديد آسيبهاى سخت آن بر شما مسلّط شود . تاريكى سكرات مرگ بر شما چيره گردد ، و دردهاى جانكاه خروج روح از بدن بر شما عارض شود و پرده‌هاى تاريك آن بر شما فروافتد ، و شربت ناگوارش بر شما چشانده شود . ناگهان مرگ بر شما وارد مىشود و با ورود خود ، شما را حتّى از سخنان آهسته و در گوشى ، ساكت مىسازد . اهل مجلستان را پراكنده مىكند ، آثارتان را محو و خانه‌هايتان را بىصاحب مىسازد . وارثان شما را برمىانگيزد تا اموالتان را در ميان خود تقسيم كنند . در حالتى كه حتى دوستان صميمى و خاص ، سودى به حالتان ندارند و خويشاوندان دلسوز و غمگين ، قادر بر دفع آن از شما نيستند و دشمنان شماتتگر از مرگتان جزع نمىكنند !\r\n\r\nشرح و تفسير سرنوشتى كه راه فرار از آن نيست\r\nامام عليه السّلام در بخش دوم اين خطبه به لزوم بهره‌گيرى از فرصتهاى پيش از فرا رسيدن اجل سفارش مىكند و بر آن تأكيد مىورزد و مىفرمايد : « تا هنگامى كه فرصت براى قبولى اعمال داريد ، و توبه سودمند است و دعا به اجابت مىرسد و در آرامش به سر مىبريد و قلمها ( ى فرشتگان براى نوشتن اعمال صالح ) در جريان است ، عمل كنيد » ؛ ( فاعملوا و العمل يرفع ، و التّوبة تنفع ، و الدّعاء يسمع ،\r\n\r\n","description":"","footnote":"","page_name":" 488 ","page_number":488},
  {"content":"\r\n\r\nو الحال هادئة « 1 » ، و الأقلام جارية ) . « 2 »\r\nامام عليه السّلام در اين عبارات كوتاه به اين امر مهم اشاره مىكند كه تا شما در دنيا هستيد پنج فرصت مهم در دست داريد : اعمال خوب شما به پيشگاه خدا مىرود و با آب توبه مىتوانيد گناهان را بشوييد . دعاها در پيشگاه خدا به اجابت مىرسد . آرامشى داريد كه مىتوانيد با استفاده از آن هر كار نيكى انجام دهيد و بالاخره فرشتگان آماده‌اند تا اعمال نيك شما را در نامه اعمالتان ثبت كنند .\r\nولى اگر اين فرصت از دست رود و در آستانهء مرگ قرار گيريد تمام اين امكانات پنجگانه از شما سلب مىشود و جز حسرت و اندوه متاعى نمىخريد .\r\nسپس امام عليه السّلام در توضيح سخن بالا و تكميل آن مىفرمايد : « و به انجام اعمال صالح مبادرت ورزيد پيش از آنكه عمر پشت كند ( و مرحلهء پيرى و ناتوانى برسد ) يا بيمارى مانع از عمل گردد ، يا مرگ ( همه‌چيز را از شما ) بربايد » ؛ ( و بادروا بالأعمال عمرا ناكسا « 3 » ، أو مرضا حابسا ، أو موتا خالسا « 4 » ) .\r\nدر واقع امام همه مخاطبان خود را تشويق مىكند كه براين سه امر پيشى گيرند . دوران كهولت كه تمام اعضا نيرو و توان خود را از دست مىدهد و قرآن مجيد آن را « ارذل العمر » ( نامطلوبترين دوران زندگى ) ناميده و بيماريهايى كه گاه\r\n\r\n\r\n","description":"","footnote":"\r\n( 1 ) . « هادئة » يعنى آرام از ريشهء « هدوء » به معناى آرامش و سكوت است .\r\n( 2 ) . از شگفتىهاى روزگار اينكه محقق بزرگوار نويسندهء منهاج البراعة فى شرح نهج البلاغه معروف به شرح خوبى ، مرحوم حاج ميرزا حبيب اللّه هاشمى خويى ، هنگامى كه در جلد چهاردهم شرح نهج البلاغه به اين خطبه و جملهء « و العمل يرفع » مىرسد ، بيمار مىشود و دار فانى را وداع مىگويد و اين تقارن نشان مىدهد كه عمل او در درگاه خدا پذيرفته شده و به آسمانها صعود كرده ، و براى اينكه اين شرح ناقص نماند محقق عاليقدر جناب آقاى شعرانى آن را تا پايان اين خطبه كه پايان جلد چهاردهم است ، ادامه داده ، سپس شاگرد ايشان آقاى حسن‌زادهء آملى مجلدات پانزده تا نوزده را مرقوم داشته و دو جلد آخر يعنى جلد بيست و بيست و يك به قلم مرحوم حاج شيخ محمد باقر كمره‌اى انجام يافته و به اين ترتيب شرح مزبور نسبت به تمام شرح نهج البلاغه پايان گرفته است .\r\n( 3 ) . « ناكس » به معناى واژگون از ريشهء « نكس » بر وزن « حدس » به معناى واژگون ساختن چيزى گرفته شده است .\r\n( 4 ) . « خالس » به معناى رباينده از ريشهء « خلس » بر وزن « فلس » به معناى ربودن چيزى با حيله گرفته شده است و اختلاس نيز به همين معناست .\r\n","page_name":" 489 ","page_number":489},
  {"content":"\r\n\r\nطولانى مىشود و تاب و توان را از انسان مىگيرد ، نه قادر بر عبادات به صورت كامل است ، نه خدمت به انسانها و قضاى حوائج مؤمنان و همچنين مرگ كه امام عليه السّلام آن را تشبيه به سارقى كرده كه همه‌چيز را ناگهان از انسان مىربايد .\r\nدر ادامه با ذكر شش وصف براى مرگ ، حقيقت آن را براى همگان روشن مىسازد . همان مرگى كه گريزى از آن نيست و هركس سرانجام با آن ملاقات مىكند ، مىفرمايد : « زيرا مرگ ويران كننده لذّات شماست و خواسته‌هاى دل شما را تيره و تار مىسازد ، و منزلگاههاى سفرتان را دور مىسازد . ( و از رسيدن به اهداف باز مىدارد ) ديدار كننده‌اى است كه هرگز دوست داشتنى نيست ، و حريفى است شكست‌ناپذير ، و جنايتكارى است غير قابل تعقيب » ؛ ( فإنّ الموت هادم لذّاتكم ، و مكدّر شهواتكم ، و مباعد طيّاتكم « 1 » . زائر غير محبوب ، و قرن « 2 » غير مغلوب ، و واتر « 3 » غير مطلوب ) .\r\nبه اين ترتيب امام عليه السّلام به همگان هشدار مىدهد كه اين ديدار كننده به سراغ همه شما مىآيد و كماندارى است كه همه را نشانه مىرود و هماورد و حريفى است كه نيرومندترين انسانها در مقابله با او ناتوانند . او مىآيد همه‌چيز را برهم مىريزد ، بساط عيش‌ونوش را برمىچيند و سفره غذا به جاى آن مىگستراند و تمام برنامه‌هاى لذّت‌بخش را نيمه‌تمام مىگذارد و انسان را با خود مىبرد ، و از همه مهم‌تر آنكه هيچ زمان و مكانى را به رسميّت نمىشناسد .\r\nاين تعبيرات گويا و پرمعنا به راستى تكان‌دهنده و بيدارگر است . غافلان را بيدار و مستان را هوشيار مىسازد .\r\nباز در ادامه به شش ويژگى ديگر دربارهء مرگ پرداخته و گفتار پيشين را\r\n\r\n\r\n","description":"","footnote":"\r\n( 1 ) . « طيّات » جمع « طيّه » به معناى ناحيه و جهت و نيز به معناى هدف آمده است . از ريشهء « طىّ » بر وزن « حىّ » به معناى جمع و جور كردن گرفته شده و گاه به معناى عبور كردن و پيمودن راه به كار مىرود .\r\n( 2 ) . « قرن » به معناى حريف و هماورد در مبارزه است .\r\n( 3 ) . « واتر » به معناى تيرانداز و جنايتكار از ريشهء « وتر » بر وزن « سفر » به معناى زه كمان گرفته شده است .\r\n","page_name":" 490 ","page_number":490},
  {"content":"\r\n\r\nكامل‌تر مىسازد و مىفرمايد : « دامهايش بر دست‌وپاى شما افتاده ( و به صورت بيماريها و حوادث دردناك ظاهر شده ) و مصائب و مشكلاتش سراسر وجود شما را احاطه كرده ( و از لابه‌لاى آنها چنگ و دندان نشان مىدهد ) ، تيرهايش شما را هدف قرار داده ( و هر لحظه ممكن است به سوى شما پرتاب شود ) و هيبت و صورت آن بر شما عظيم است ، و تجاوزش پىدرپى بر شما وارد مىگردد ( و هر لحظه گرگ اجل يكايك از اين گله مىبرد ) » ؛ ( قد أعلقتكم حبائله ، و تكنّفتكم « 1 » غوائله « 2 » ، و أقصدتكم معابله « 3 » . و عظمت فيكم سطوته و تتابعت عليكم عدوّته « 4 » ، و قلّت عنكم نبوته « 5 » ) .\r\nامام عليه السّلام در اين تعبيرات پرمعنا گاه مرگ را به صيّادى تشبيه كرده كه براى همهء انسانها دام گسترده است ، و گاه به تيراندازى كه تيرهايش به خطا نمىرود ، يا شمشيرزنى كه شمشيرش كارگر است .\r\nآرى ، انسان در هرچيز شك‌وترديد كند در مرگ و پايان زندگى ترديد نخواهد كرد . قوىترين قهرمانان جهان در برابر آن زانو مىزنند و هوشمندترين انسانها در دام آن گرفتار مىشوند و همين بس كه انبيا و اولياى الهى نيز از آن مستثنا نشدند و به فرمودهء قرآن :  « كُلُّ نَفْسٍ ذائِقَةُ الْمَوْتِ »  « 6 »\r\nسپس امام عليه السّلام به هفت نكتهء ديگر دربارهء حملات مرگ به انسانها و ناتوانى انسان در برابر آن اشاره كرده ، مىفرمايد : « نزديك است سايه‌هاى تاريك مرگ شما را بپوشاند ، و شدّت بيماريش شما را فراگيرد ، و ظلمت شديد آسيبهاى آن بر شما مسلّط شود ، و تاريكى سكرات مرگ بر شما چيره گردد ، و دردهاى\r\n\r\n\r\n","description":"","footnote":"\r\n( 1 ) . « تكنّف » از ريشهء « تكنّف » به معناى احاطه كردن بر چيزى ، گرفته شده است .\r\n( 2 ) . « غوائل » جمع « غائله » به معناى فساد و شرّ و حادثهء سنگين است .\r\n( 3 ) . « معابل » جمع « معبل » بر وزن « مدخل » به معناى پيكان تير است .\r\n( 4 ) . « عدوه » به معناى تعدّى و تجاوز است .\r\n( 5 ) . « نبوه » به معناى كارگر نشدن و خطارفتن ضربهء شمشير و تير و مانند آن است .\r\n( 6 ) . آل عمران ، آيهء 185 .\r\n","page_name":" 491 ","page_number":491},
  {"content":"\r\n\r\nجانكاه خروج روح از بدن بر شما عارض گردد ( و به سرعت به سراغ شما آيد ) و پرده‌هاى تاريك آن بر شما فروافتد ، و شربت ناگوار مرگ بر شما چشانده شود » ؛ ( فيوشك أن تغشاكم دواجي « 1 » ظلله « 2 » و احتدام « 3 » علله ، و حنادس « 4 » غمراته « 5 » ، و غوّاشي سكراته ، و أليم إرهاقه « 6 » ، و دجوّا « 7 » أطباقه « 8 » ، و جشوبة « 9 » مذاقه ) .\r\nامام عليه السّلام در اين هفت جمله با تعبيرات مختلف لحظات وحشتناك آخر عمر را به دقيق‌ترين وجهى بيان فرموده است ؛ لحظاتى بسيار هول‌انگيز و وحشتناك ؛ لحظاتى تاريك و ظلمانى كه امام از چهار واژهء مختلف براى شرح ظلمت آن بهره گرفته ( دواجى ، حنادس ، غواشى و دجوّ ) كه نشان مىدهد امام تا چه حدّ بر الفاظ عرب احاطه داشته و در كلام فصيح و بليغ خود با استفاده از تنوّع الفاظ بر فصاحت مىافزوده است .\r\nآنگاه مخاطبان خود را در برابر نزول ناگهانى مرگ هشدار مىدهد كه به هوش باشند مرگ هميشه با مقدمات طولانى و بيماريهاى مزمن روى نمىدهد ، بلكه بسيار مىشود كه در يك لحظه همه‌چيز پايان مىيابد ، مىفرمايد : « گويى ناگهان مرگ بر شما وارد مىشود و با ورود خود ، شما را حتّى از سخنان آهسته و\r\n\r\n\r\n","description":"","footnote":"\r\n( 1 ) . « دواجى » جمع « داجيه » به معناى تاريك و ظلمانى از ريشهء « دجوّ » بر وزن « غلوّ » گرفته شده است .\r\n( 2 ) . « ظلل » جمع « ظلّه » بر وزن « قلّه » به معناى سايبان است .\r\n( 3 ) . « احتدام » به معناى شدّت از ريشهء « حدم » بر وزن « حتم » گرفته شده است .\r\n( 4 ) . « حنادس » جمع « حندس » بر وزن « قبرس » به معناى تاريكى و شب بسيار تاريك است .\r\n( 5 ) . « غمرات » جمع « غمره » بر وزن « ضربت » به معناى شديد و سختى است و « غمرات الموت » شدائد و سختيهاى حالت مرگ و جان دادن است كه انسان را فرامىگيرد ، زيرا « غمره » در اصل به آب زيادى گفته مىشود كه چيزى را در خود فرومىبرد .\r\n( 6 ) . « ارهاق » از ريشهء « رهق » بر وزن « شفق » در اصل به معناى پوشاندن چيزى با قهر و غلبه است و به كارهاى سخت و سنگين اطلاق مىشود ، در ضمن توجّه داشته باشيد كه در بسيارى از نسخ به جاى « ارهاق » ، « ازهاق » آمده است كه از ريشهء « زهوق » به معناى اضمحلال و هلاكت و نابودى گرفته شده است و « ازهاق روح » به معناى جداكردن روح از بدن است .\r\n( 7 ) . « دجوّ » همان‌گونه كه در بالا آمد به معناى تاريكى است .\r\n( 8 ) . « اطباق » جمع « طبق » به معناى چيزى است كه روى چيز ديگرى قرار داده مىشود ، گويى براى تاريكى طبقاتى وجود دارد كه گاه روى هم متراكم و شديد مىشود .\r\n( 9 ) . « جشوبة » به معناى خشونت است ؛ خواه در غذا باشد كه لازمه‌اش ناگوارى است و يا در سخن و مانند آن .\r\n","page_name":" 492 ","page_number":492},
  {"content":"\r\n\r\nدر گوشى ، ساكت مىسازد . اهل مجلستان را پراكنده مىكند . آثارتان را محو و خانه‌هايتان را بىصاحب مىسازد . وارثان شما را بر مىانگيزد تا اموالتان را در ميان خود تقسيم كنند » ؛ ( فكأنّ قد أتاكم بغتة فأسكت نجّيكم « 1 » ، و فرّق نديّكم « 2 » ، و عفّى « 3 » آثاركم ، و عطّل دياركم ، و بعث ورّاثكم ، يقتسمون تراثكم ) .\r\nمرگ ناگهانى كه هميشه و در هرزمان بوده و در عصر و زمان ما به عللى بيشتر شده است از تمام انواع مرگها عبرت‌انگيزتر است ، زيرا صغير و كبير نمىشناسد و انسان در هر حالى كه باشد ممكن است به سراغ او آيد .\r\nمرحوم علّامهء شوشترى در شرح نهج البلاغهء خود جمعى از انبيا را مانند موسى و داود و سليمان ذكر مىكند كه همگى به مرگ ناگهانى و فجأه از دنيا رفتند « 4 » ، البتّه در مورد سليمان ظاهر قرآن گواه بر آن است كه در حال ايستاده و تكيه بر عصا كرده ، فرشتهء مرگ به سراغش آمد و جان او را گرفت :  « فَلَمَّا قَضَيْنا عَلَيْهِ الْمَوْتَ ما دَلَّهُمْ عَلى مَوْتِهِ إِلَّا دَابَّةُ الْأَرْضِ تَأْكُلُ مِنْسَأَتَهُ »  « 5 »\r\nحتّى گاه ديده شده كه شخصى در حال سخن گفتن ، مبتدا را ذكر كرده و پيش از ذكر خبر با دنيا وداع گفته است .\r\nامام عليه السّلام در پنج جملهء بالا آثار مرگ را در ميان بازماندگان بيان فرموده كه در لحظات آخر عمر نه تنها جوهر صدا در فضاى دهان ظاهر نمىشود ، بلكه سخنان آهسته نيز خاموش مىگردد ؛ حاضران در مجلس ناگهان متفرّق مىشوند و چندان نمىگذرد كه آثار انسان محو و خانهء او خالى و خاموش مىگردد و اگر\r\n\r\n\r\n","description":"","footnote":"\r\n( 1 ) . « نجىّ » به معناى نجواكننده و كسى كه آهسته و در گوشى سخن مىگويد از ريشهء « نجوا » به معناى گفتن سخنان در گوشى گرفته شده است .\r\n( 2 ) . « ندىّ » به معناى مركز اجتماع براى مشورت يا شادى يا گفت و گوهاى معمولى است .\r\n( 3 ) . « عفّى » از ريشهء « عفو » گرفته شده كه يكى از معانى آن محو شدن آثار چيزى است و « عفىّ » به حكم باب تفعيل ، معناى متعددى دارد ؛ يعنى « محو و نابود كرد » .\r\n( 4 ) . شرح نهج البلاغهء مرحوم شوشترى ، ج 11 ، ص 275 .\r\n( 5 ) . سبأ ، آيهء 14 .\r\n","page_name":" 493 ","page_number":493},
  {"content":"\r\n\r\nسروصدا و قال و غوغايى باشد درميان وارثان است كه بر سر تقسيم ارث غالبا باهم به نزاع بر مىخيزند . گويى نمىدانند كه نوبت آنان نيز به زودى فرامىرسد .\r\nسپس امام عليه السّلام در پايان اين فقره بازماندگان را به سه گروه تقسيم مىكند :\r\nگروهى كه « از دوستان خاصّ انسان هستند ؛ ولى در آن لحظه دوستى آنها اثرى ندارد ( و مشكلى را حل نمىكند ) » ؛ ( بين حميم خاصّ لم ينفع ) .\r\nگروه دوم « خويشاوندان دلسوز و غمگينى هستند كه قدرت بر دف مرگ ندارند » ؛ ( و قريب محزون لم يمنع ) .\r\nگروه سوم « دشمنان شماتت‌گرى هستند كه از مرگ شما جزع و فزعى ندارند ( و غمى به خاطر راه نمىدهند ) » ؛ ( و آخر شامت لم يجزع ) .\r\nامام عليه السّلام در اين بخش اخير از سخنانش به مسئلهء مرگهاى ناگهانى ؛ سكته‌ها و ايست قلبى يا مغزى و حوادث مختلف دردناكى كه در يك لحظه عمر انسان را پايان مىدهد ، اشاره كرده است . مرگهايى كه نه موقعيّت اشخاص را مىشناسد و نه سن و سال را و همان‌گونه كه گذشت حتّى به سراغ پيامبران الهى نيز رفته است .\r\nاين مرگها كه تعداد آن كم نيست ، بلكه روز به روز بر تعداد آنها افزوده مىشود ، بسيار عبرت‌انگيز است . در يك لحظهء كوتاه ورق بر مىگردد و همه چيز عوض مىشود . جمعيّتها متفرّق مىگردند ، دوستان غرق ماتم و عزا و دشمنان غرق شادى مىشوند .\r\nچقدر غافل و بىخبرند كسانى كه اين گونه حوادث را ناديده گرفته و به هوسرانى و گناهان مشغول‌اند و يا براى به دست آوردن مال و مقام به انواع بلاها تن در مىدهند .\r\nدر كتاب خلفاء ابن قتيبه آمده است : هنگامى كه امام حسن مجتبى عليه السّلام شربت شهادت نوشيد خبر به معاويه رسيد اظهار شادى و سرور كرد و او و اطرافيانش\r\n\r\n","description":"","footnote":"","page_name":" 494 ","page_number":494},
  {"content":"\r\n\r\nبه سجده افتادند . اين خبر به ابن عباس رسيد كه در آن زمان در شام بود نزد معاويه آمد . معاويه گفت : ابن عباس شنيدم حسن بن على عليه السّلام از دنيا رفت . ابن عباس گفت :  « إِنَّا لِلَّهِ وَ إِنَّا إِلَيْهِ راجِعُونَ »  « 1 » و چند بار اين آيه را ( به عنوان اظهار غم و اندوه ) تكرار كرد . سپس گفت : شنيدم هنگامى كه اين خبر را به تو دادند اظهار شادى كردى ! به خدا سوگند اين اظهار شادى راه قبر را بر تو نمىبندد و پايان عمر او به عمر تو نمىافزايد . اگر ما امروز به مصيبت حسن بن على عليه السّلام گرفتار شده‌ايم پيش از اين به مصيبت كسى كه از او بهتر بود ؛ يعنى رسول اللّه صلّى اللّه عليه و إله گرفتار شديم . سپس صيحه‌اى زد و سخت گريه كرد به‌گونه‌اى كه تمام حاضران حتّى معاويه به گريه افتادند . « 2 »\r\nطبرى نيز در تاريخ خود نقل مىكند هنگامى كه خبر شهادت على عليه السّلام به معاويه رسيد اظهار شادى كرد و شعرى خواند كه مضمونش اين بود :\r\nهمان گونه كه انسان از آمدن مسافر عزيزش خوشحال مىشود من نيز شادمان شدم .\r\nسپس پرسيد چه كسى او را به قتل رساند گفتند مردى از طايفهء مراد ( عبد الرّحمن ملجم مرادى ) باز شعرى خواند كه در آن مدح عبد الرحمن ابن ملجم بود .\r\nزينب دختر ابى سلمه در آنجا حاضر بود . صدا زد عايشه دربارهء على چه مىگويى ؟ عايشه گفت : حالت نسيان به من دست داده هرگاه چيزى فراموش كردم به من يادآور شو . « 3 »\r\nآرى ! اين گونه افراد غافل ، از ياد مىبرند كه خودشان در چه شرايطى زندگى مىكنند .\r\n\r\n\r\n","description":"","footnote":"\r\n( 1 ) . بقره ، آيهء 156 .\r\n( 2 ) . الامامة و السياسة ابن قتيبه ، ص 175 .\r\n( 3 ) . تاريخ طبرى ، ج 4 ، ص 115 .\r\n","page_name":" 495 ","page_number":495},
  {"content":"\r\n . \r\n","description":"","footnote":"","page_name":" 496 ","page_number":496},
  {"content":"\r\n\r\n\r\nبخش سوم\r\nفعليكم بالجدّ و الاجتهاد ، و التّأهّب و الاستعداد ، و التّزوّد في منزل الزّاد . و لا تغرّنّكم الحياة الدّنيا كما غرّت من كان قبلكم من الأمم الماضية ، و القرون الخالية ، الّذين احتلبوا درّتها ، و أصابوا غرّتها ، و أفنوا عدّتها ، و أخلقوا جدّتها . و أصبحت مساكنهم أجداثا ، و أموالهم ميراثا . لا يعرفون من أتاهم ، و لا يحفلون من بكاهم ، و لا يجيبون من دعاهم . فاحذروا الدّنيا فإنّها غدّارة غرّارة خدوع ، معطية منوع ، ملبسة نزوع ، لا يدوم رخاؤها ، و لاينقضي عناؤها ، و لا يركد بلاؤها .\r\n\r\nترجمه\r\nحال كه چنين است ( در انجام اعمال نيك ) كوشا باشيد و براى سفر آخرت مهيّا شويد . زاد و توشه را از اين منزل كه اين نعمت در آن فراوان است بر گيريد و زندگى دنيا شما را نفريبد آن گونه كه پيشينيان و امّتهاى گذشته و اقوامى را كه از ميان رفتند فريب داد ، همانها كه شير از پستان دنيا دوشيدند و به فريب آن گرفتار شدند ، مدّت آن را به پايان بردند و تازه‌هاى آن را كهنه ساختند و سرانجام كاخها و مساكن آنها گورستان شد و ثروتهايشان ، ميراث براى ديگران . ( چنان از دنيا بيگانه شدند كه ) كسى كه نزد آنان رود وى را نمىشناسند و به آنها كه برايشان گريه مىكنند اهميّت نمىدهند و به كسانى كه آنان را صدا زنند پاسخ نمىگويند ، بنابراين از زرق و برق دنيا برحذر باشيد ( كه با شما همين مىكند ) زيرا دنيا بىوفا و فريبنده و حيله‌گر است ، بخشنده‌اى است منع كننده ( كه از يك دست مىدهد و با دست ديگر مىگيرد ) پوشنده‌اى است برهنه كننده ( كه امروز لباس قدرت و\r\n\r\n","description":"","footnote":"","page_name":" 497 ","page_number":497},
  {"content":"\r\n\r\nسلامت را بر تن اهلش مىپوشاند و فردا از آنها بيرون مىآورد ) آرامش و راحتى آن بىدوام ، سختيهايش بىسرانجام و بلاهايش مدام است .\r\n\r\nشرح و تفسير دنياى حيله‌گر !\r\nامام عليه السّلام در اين بخش از خطبه به دنبال بحثى كه دربارهء شدائد مرگ و پايان زندگى در بخش گذشته بيان فرمود همهء مردم را مخاطب قرار داده و توصيه مىكند كه تا فرصت دارند از دنيا زاد و توشه بر گيرند و فريب زرق و برق و لذّات دنيا را نخورند و از پيشينيان خود عبرت گيرند ، مىفرمايد : « حال كه چنين است ( در انجام اعمال نيك ) كوشا باشيد و براى سفر آخرت مهيّا شويد ، زاد و توشه را از اين منزل كه اين نعمت در آن فراوان است بر گيريد » ؛ ( فعليكم بالجدّ و الاجتهاد و التّأهّب « 1 » و الاستعداد و التّزوّد في منزل الزّاد ) .\r\nبعضى از شارحان نهج البلاغه دربارهء فرق ميان جد و اجتهاد گفته‌اند كه « جدّ » مرحلهء عزم و تصميم بر انجام كارى را بيان مىكند و « اجتهاد » مرحلهء عملى آن را ، و همچنين « تأهّب » اشاره به نيّت بر آماده شدن است و « استعداد » به جنبهء عملى آن اشاره دارد . « 2 »\r\nولى هيچ دليلى از لغت يا قراين متّصله و منفصله براى آن ذكر نكرده‌اند . بعيد نيست دو واژهء جدّ و اجتهاد وقتى در مقابل هم قرار مىگيرد « جدّ » اشاره به حركتى باشد كه از سوى خود انسان شروع مىشود و « اجتهاد » اشاره به پذيرش حركات مثبتى است كه از سوى ديگران انجام مىگيرد و تفاوت ميان تأهّب و\r\n\r\n\r\n","description":"","footnote":"\r\n( 1 ) . « تأهّب » به معناى آماده شدن براى چيزى است و از ريشهء « أهبه » به معناى آمادگى يا وسايل است ( گاه معناى مصدرى دارد و گاه اسم جامد است ) .\r\n( 2 ) . شرح نهج البلاغهء علّامه خويى ، ج 14 ، ص 419 .\r\n","page_name":" 498 ","page_number":498},
  {"content":"\r\n\r\nاستعداد نيز شايد به همين صورت باشد . البتّه احتمال تأكيد نيز چندان دور نيست .\r\nسپس مىافزايد : « زندگى دنيا شما را نفريبد آن‌گونه كه پيشينيان و امّتهاى گذشته و اقوامى را كه از ميان رفتند فريب داد » ؛ ( و لا تغرّنّكم الحياة الدّنيا كما غرّت من كان قبلكم من الأمم الماضية ، و القرون الخالية ) .\r\nآرى ! ما مىتوانيم آيندهء زندگى خود را در آينهء زندگى ديگران به صورت شفاف مشاهده كنيم و اين يك واقعيّت است كه امام در خطبه‌هاى متعددى از نهج البلاغه بر آن تكيه فرموده است ، دست ما را مىگيرد و به سوى تاريخ گذشتگان مىبرد ؛ تاريخ تكوينى و نه تدوينى كه در ويرانه‌هاى قصرهاى آنها و آثار بازمانده از زندگانى پر زرق و برقشان نمايان است .\r\nامروز خوشبختانه موزه‌هايى كه بخش مهمّى از آثار پيشينيان در آن گردآورى شده ، مىتواند كمك بيشترى به ما بكند ؛ در يكسو تخت و تاج فلان پادشاه ، در سوى ديگر شمشير مرصّع و جواهرنشان فلان فرماندهء بزرگ و بالاخره در سوى ديگر اجساد موميايى شدهء فراعنه .\r\nهر چند دنياپرستان اين موضوع مهم را نيز تحريف كرده و آن را تبديل به چهرهء ديگرى از دنياپرستى نموده‌اند ؛ موزه‌ها براى صاحبانش وسيلهء درآمد و براى بازديد كنندگان وسيلهء افتخار و مباهات نسبت به تاريخ گذشتهء خود شده است .\r\nدر كتاب البيان و التبيين جاحظ ، آمده است كه حذيفه و سلمان دربارهء عجايب دنيا باهم سخن مىگفتند درحالى كه در كنار ايوان كسرى نشسته بودند . مرد عربى از طايفهء « بنى غامد » آنجا بود كه چند گوسفند را براى چرا همراه داشت ؛ هنگام شب آنها را به داخل ويرانهء كاخ كسرى مىبرد كه باقى ماندهء تخت كسرى كه از سنگ مخصوصى بود در آنجا بود . گاه اين مرد اعرابى بر آن مىنشست و\r\n\r\n","description":"","footnote":"","page_name":" 499 ","page_number":499},
  {"content":"\r\n\r\nگوسفندانش روى باقى ماندهء تخت كسرى مىرفتند ، سلمان گفت : اين واقعا از عجيب‌ترين امورى است كه ما دربارهء آن سخن گفته‌ايم . « 1 »\r\n هان اى دل عبرت‌بين از ديده نظر كن هان * ايوان مدائن را آينهء عبرت دان \r\nآنگاه امام عليه السّلام به شرح حال پيشينيان در چند جملهء كوتاه پرداخته ، مىفرمايد :\r\n« همانها كه شير از پستان دنيا دوشيدند و به فريب آن گرفتار شدند ، مدّت آن را به پايان بردند و تازه‌هاى آن را كهنه ساختند و سرانجام كاخها و مساكن آنها گورستان شد و ثروتهايشان ، ميراث براى ديگران . ( چنان از دنيا بيگانه شدند كه ) كسى كه نزد آنان برود وى را نمىشناسند و به آنها كه برايشان گريه مىكنند اهمّيّت نمىدهند و به كسانىكه آنان را صدا زنند پاسخ نمىگويند » ؛ ( الّذين احتلبوا « 2 » درّتها « 3 » ، و أصابوا غرّتها « 4 » ، و أفنوا عدّتها ، و أخلقوا « 5 » جدّتها « 6 » . و أصبحت مساكنهم أجداثا « 7 » ، و أموالهم ميراثا . لا يعرفون من أتاهم ، و لا يحفلون « 8 » من بكاهم و لا يجيبون من دعاهم ) .\r\nجمله‌هاى « الّذين احتلبوا درّتها ، و أصابوا غرّتها . . . » اشاره به كسانى است كه از تمام امكانات دنيا بهره‌مند شدند . گويى شيرى كه در پستان دنيا بود تا آخر دوشيدند و نوشيدند و از همهء زر و زيورها و زرق و برقها و لذّات دنيا بهره گرفتند ؛ ولى چيزى نگذشت كه طبق جملهء « و أصبحت مساكنهم أجداثا »\r\n\r\n\r\n","description":"","footnote":"\r\n( 1 ) . البيان و التبيين ، ج 3 ، ص 148 .\r\n( 2 ) . « احتلبوا » از ريشهء « حلب » بر وزن « طرب » و « طب » بر وزن « حرب » به معناى دوشيدن شير گرفته شده است .\r\n( 3 ) . « درّة » به معناى شير يا شير فراوان است .\r\n( 4 ) . « غرّة » به معناى سهل انگارى و غفلت است .\r\n( 5 ) . « أخلقوا » از ريشهء « اخلاق » به معناى كهنه كردن و از ريشهء « خلق » بر وزن « ورق » به معناى فرسودگى و كهنه شدن است .\r\n( 6 ) . « جدّه » تازه و نو بودن است ، اين واژه معناى اسمى نيز دارد و به معناى جديد و نو است . »\r\n( 7 ) . « احداث » جمع « جدث » بر وزن « هوس » به معناى گور و قبر است .\r\n( 8 ) . « لا يحفلون » يعنى اعتنا نمىكنند . از ريشهء « حفل » بر وزن « حرب » به معناى اعتنا كردن و اهميّت دادن گرفته شده است .\r\n","page_name":" 500 ","page_number":500},
  {"content":"\r\n\r\nكاخهايشان گورهايشان شد .\r\nاين جملهء ناب دو معنا دارد : نخست اينكه از كاخهايشان به گورها منتقل شدند و ديگر اينكه در بعضى از حوادث وحشتناك مانند زلزله‌ها كاخها بر سرشان ويران شد و همانجا قبرشان گشت .\r\nامام در پنج جملهء اخير كه از « أصبحت » شروع مىشود اين نكته را دقيقا بيان فرموده كه آنها چنان از دنيا بيگانه شده‌اند كه حتّى دوستان و آشنايانى كه بر مزارشان مىگريند نمىشناسند و فرياد آنها را نمىشنوند .\r\nالبتّه اين دربارهء دنياپرستانى است كه خدا را به دست فراموشى سپردند و جز هواپرستى محصول عمرشان نيست ؛ ولى طبق آنچه در روايات وارد شده ، مؤمنان صالح ، كسانى را كه به زيارت قبرشان مىآيند مىشناسند و با آنها انس مىگيرند و از بازگشتشان نگران مىشوند .\r\nيكى از ياران امام كاظم عليه السّلام به نام اسحاق بن عمّار مىگويد از آن حضرت پرسيدم آيا مؤمن كسى را كه به زيارت قبرش مىآيد مىشناسد ؟ فرمود : « نعم و لا يزال مستأنسا به مادام عند قبره فإذا قام و انصرف من قبره دخله من إنصرافه عن قبره وحشة ؛ آرى پيوسته با او انس مىگيرد تا زمانى كه نزد قبر او حاضر است هنگامى كه برخاست و از كنار قبرش منصرف شد ميّت به سبب انصراف او ناراحت مىشود و در وحشت فرومىرود » . « 1 »\r\nامام به دنبال اين سخن چنين نتيجه‌گيرى مىكند : « حال كه چنين است از زرق و برق دنيا برحذر باشيد ( كه با شما همين مىكند ) » ؛ ( فاحذروا الدّنيا ) .\r\nآنگاه با بيان هشت صفت براى دنيا ( و به تعبيرى ده صفت ) دلايل روشنى بر لزوم حذر از دنيا بيان مىدارد ، مىفرمايد : « زيرا دنيا بىوفا مكّار و فريبنده و حيله‌گر است ، بخشنده‌اى است منع كننده ( كه از يك دست مىدهد و با دست\r\n\r\n\r\n","description":"","footnote":"\r\n( 1 ) . كافى ، ج 3 ، ص 228 باب زيارة القبور ، ح 4 .\r\n","page_name":" 501 ","page_number":501},
  {"content":"\r\n\r\nديگر مىگيرد ) پوشنده‌اى است برهنه كننده ( كه امروز لباس قدرت و سلامت را بر تن اهلش مىپوشاند و فردا بيرون مىآورد ) آرامش و راحتى آن بىدوام ، سختيهايش بىسرانجام و بلاهايش مدام است » ؛ ( فإنّها غدّارة غرّارة خدوع ، معطية منوع ، ملبسة نزوع « 1 » ، لا يدوم رخاؤها ، و لا ينقضي عناؤها ، و لا يركد « 2 » بلاؤها ) .\r\nواژه‌هاى « غدّاره » و « غراره » و « خدوع » هرچند از نظر معنا به هم نزديك است و به معناى فريب و نيرنگ تفسير مىشود ؛ ولى در حقيقت تفاوت دقيقى با هم دارند : « غدّار » از ريشهء « غدر » به معناى پيمان شكنى و « غرّار » از ريشهء « غرور » به معناى فريبندگى و « خدوع » از ريشهء « خدعه » به معناى حيله‌گرى است و مىدانيم اين سه با هم تفاوتهايى دارند ؛ هر چند غالبا لازم و ملزوم يكديگراند .\r\nآرى ! دنيا به كسى وفا نمىكند و زرق و برقش بسيارى از مردم را مىفريبد و صحنه‌هاى مختلفش نيرنگ و خدعه‌گرى است .\r\nتعبير به « معطية منوع » به يك صفت بر مىگردد ؛ يعنى هنوز چيزى را به انسان نداده بازپس مىگيرد ؛ دوران جوانى نگذشته ، پيرى مىرسد و دوران سلامت به جايى نرسيده ، علامت انواع بيماريها ظاهر مىشود .\r\nبعضى از شارحان اين دو صفت را جداگانه دانسته و گفته‌اند : دنيا عطا كنندهء اشياى بىارزش و منع كنندهء امور باارزش است . نه عطايش ارزشى دارد و نه منعش قابل تحمّل است .\r\nدر مورد تعبير « ملبسة نزوع » نيز همين دو تفسير قابل ذكر است : نخست اينكه يك وصف بيشتر است و مفهوم آن اين است كه دنيا يا يك لباس زيبايى از قدرت و عظمت در تن انسان مىكند و با فاصلهء كمى با دست ديگر آن را بر\r\n\r\n\r\n","description":"","footnote":"\r\n( 1 ) . « نزوع » يعنى بر كننده از ريشهء « نزع » بر وزن « نذر » به معناى كندن و جدا ساختن است .\r\n( 2 ) . « لا يركد » از ريشهء « ركود » به معناى بىحركت و آرام بودن گرفته شده است .\r\n","page_name":" 502 ","page_number":502},
  {"content":"\r\n\r\nمىكند و يا اينكه منظور اين است كه لباسهاى بىارزشى مىپوشاند و لباسهاى با ارزش را بر مىكند و تفسير اوّل در هر دو جمله مناسب‌تر به نظر مىرسد .\r\nواژه‌هاى « رخاء » و « عناء » و « بلاء » تفاوت روشنى با هم دارند ؛ « رخاء » آرامش است كه در دنيا كمتر پيدا مىشود . « عناء » سختيها و مشكلات است كه همواره دامان اهلش را گرفته و « بلاء » حوادث ناگوار است اعمّ از حوادث طبيعى همچون زمين لرزه‌ها و سيلابها و طوفانها يا بلاهاى خود ساختهء بشرى همچون جنگها ، و در يك كلام : دنيا سرايى است كه نه خوبيهايش قابل دوام است و نه بديهايش قابل اجتناب و دل بستن به چنين سرايى كار عاقلان نيست .\r\n* * *\r\n\r\n","description":"","footnote":"","page_name":" 503 ","page_number":503},
  {"content":"\r\n . \r\n","description":"","footnote":"","page_name":" 504 ","page_number":504},
  {"content":"\r\n\r\n\r\nبخش چهارم\r\nمنها في صفة الزّهّاد : كانوا قوما من أهل الدّنيا و ليسوا من أهلها ، فكانوا فيها كمن ليس منها ، عملوا فيها بما يبصرون ، و بادروا فيها ما يحذرون ، تقلّب أبدانهم بين ظهراني أهل الآخرة ، و يرون أهل الدّنيا يعظّمون موت أجسادهم و هم أشدّ إعظاما لموت قلوب أحيائهم .\r\n\r\nترجمه\r\nبخش ديگرى از خطبه دربارهء صفات زهاد :\r\n« آنها گروهى از اهل دنيا بودند كه در واقع اهل آن نبودند ؛ يعنى در دنيا مىزيستند ؛ امّا همچون كسانى بودند كه در آن زندگى نمىكردند ، به آنچه با چشم بصيرت در دنيا مىنگريستند عمل مىكردند و از آنچه برحذر بودند فرار مىكردند ( تا دامانشان به آن آلوده نشود ) آنها جز با كسانى كه اهل آخرت بودند نشست و برخاست نداشتند و هنگامى كه مىديدند دنياپرستان مرگ اجسادشان را مهم مىشمردند آنها مرگ دلهاى زندگان از آنها را مهم‌تر مىدانستند .\r\n\r\nشرح و تفسير زاهدان واقعى\r\nامام عليه السّلام در بخش آخر اين خطبه كه تعبير سيّد رضى نشان مىدهد بخش جداگانه‌اى از بخشهاى پيشين است ( زيرا مىگويد : « منها في صفة الزّهّاد ؛ يعنى بخشى از اين خطبه كه صفات زاهدان را بيان مىكند » ) مىفرمايد : « آنها گروهى از اهل دنيا بودند كه در واقع اهل آن نبودند ؛ يعنى در دنيا مىزيستند ؛ امّا همچون\r\n\r\n","description":"","footnote":"","page_name":" 505 ","page_number":505},
  {"content":"\r\n\r\nكسانى بودند كه در آن زندگى نمىكردند » ؛ ( كانوا قوما من أهل الدّنيا و ليسوا من أهلها ، فكانوا فيها كمن ليس منها ) .\r\nاين وصف نخستين اوصاف پنجگانه‌اى است كه امام عليه السّلام در اين عبارت براى زاهدان بيان فرموده است . روشن است كه در اين عبارت هيچ گونه تناقضى نيست . مقصود اين است كه جسم آنان در دنياست ؛ ولى روح و قلبشان وابستهء به آخرت است و به گفتهء سعدى :\r\n هرگز حديث حاضر و غايب شنيده‌اى * من درميان جمع و دلم جاى ديگر است \r\nهركس در زندگى خود اين معنا را تجربه كرده كه وقتى دل او مشغول مسئلهء مهمّى است درميان هر جمع كه مىنشيند فكرش جاى ديگر است . اين وصف سبب مىشود كه اعمال زاهدان با دنياپرستان متفاوت باشد . اينان در جمع زخارف دنيا مىكوشند و اينان در جمع زاد و توشهء سفر آخرت .\r\nدليل آن هم روشن است زاهدان دنيا را سرابى بيش نمىبينند و طبق صريح قرآن حيات و زندگى واقعى را حيات آخرت مىداند :  « وَ إِنَّ الدَّارَ الْآخِرَةَ لَهِيَ الْحَيَوانُ لَوْ كانُوا يَعْلَمُونَ »  « 1 » .\r\nسپس به دومين صفت پرداخته مىفرمايد : « به آنچه با چشم بصيرت در دنيا مىنگريستند عمل مىكردند » ؛ ( عملوا فيها بما يبصرون ) .\r\nديگر اينكه « و از آنچه برحذر بودند فرار مىكردند ( تا دامانشان به آن آلوده نشود ) » ؛ ( و بادروا « 2 » فيها ما يحذرون ) .\r\nآرى ! آنها با چشم بصيرت ، اسباب نجات را مىديدند و عوامل سعادت و\r\n\r\n\r\n","description":"","footnote":"\r\n( 1 ) . عنكبوت ، آيهء 64 .\r\n( 2 ) . « بادروا » از ريشهء « مبادرت » است كه گاه به معناى بىدرنگ به انجام چيزى پرداختن و گاه به معناى پيشى گرفتن از چيزى است ( اوّلى بدون « الى » متعددى مىشود و دومى با « الى » ) .\r\n","page_name":" 506 ","page_number":506},
  {"content":"\r\n\r\nخوشبختى را مىشناختند ، به‌همين دليل پيوسته به سراغ آنها مىرفتند و از سوى ديگر عوامل بدبختى و گرفتارى در آخرت را به خوبى مىدانستند ، لذا سعى مىكردند با شتاب از آن بگذرند و به آن آلوده نشوند .\r\nدر چهارمين وصف از اوصاف آنها مىفرمايد : « آنها جز با كسانى كه اهل آخرت بودند نشست و برخاست نداشتند » ؛ ( تقلّب أبدانهم بين ظهراني « 1 » أهل الآخرة ) .\r\nآرى ! آنها از نظر ظاهر در ميان همه مىزيستند ؛ ولى معاشران واقعى آنها اهل آخرت بودند ، چرا كه مىدانستند معاشرت با دنياپرستان قلب را مىميراند ، چون در جلسات آنها چيزى جز متاع دنيا و لذّات آن مطرح نيست و در واقع مردگانى هستند در لباس زندگان .\r\nآنگاه در پنجمين و آخرين وصف مىفرمايد : « و هنگامى كه مىديدند دنياپرستان مرگ اجسادشان را مهم مىشمرند آنها مرگ دلهاى زندگان را از آنها مهم‌تر مىدانستند » ؛ ( و يرون أهل الدّنيا يعظّمون موت أجسادهم و هم أشدّ إعظاما لموت قلوب أحيائهم ) .\r\nاز مجموع اوصاف پنجگانه فوق استفاده مىشود كه معناى زهد و حقيقت آن اين نيست كه انسان فقير و بىنوا باشد ، يا زندگى اجتماعى را رها كند و در گوشه‌اى خزيده مشغول عبادت شود ، بلكه حقيقت زهد آن است كه در همه چيز و همه جا اولويت را براى حيات آخرت قائل شود و اسير زرق و برق دنيا و هوا و هوسهاى زودگذر نشود .\r\n\r\n\r\n","description":"","footnote":"\r\n( 1 ) . « ظهرانى » يعنى وسط و ميان دو شخص يا اشخاص است و در اصل « ظهرين » تثنيهء « ظهر » بوده است گويى انسان هنگامى كه در وسط جمعيّت است پشتيبانى از پيش‌رو و پشتيبانى از پشت سر دارد سپس الف و نون ، براى تأكيد به آن اضافه شده و نون تثنيه نيز به هنگام اضافه حذف مىگردد و به صورت « بين ظهرانى » در مىآيد ، بنابراين « بين ظهرانى » يعنى قرار گرفتن در ميان افرادى كه از انسان پشتيبانى مىكنند . ( به لسان العرب ريشهء ظهر رجوع شود ) .\r\n","page_name":" 507 ","page_number":507},
  {"content":"\r\n\r\nدر خطبهء ديگرى از امام امير مؤمنان عليه السّلام مىخوانيم كه فرمود : « أيّها النّاس . الزّهادة قصر الأمل و الشّكر عند النّعم و التّورع عند المحارم ؛ اى مردم زهد ، همان كوتاهى آرزو و شكر در برابر نعمتها و پرهيز از گناهان است » . « 1 »\r\nدر ذيل همان خطبه به اندازهء كافى دربارهء حقيقت زهد بحث شده است .\r\n* * *\r\n\r\n\r\n","description":"","footnote":"\r\n( 1 ) . نهج البلاغه ، خطبهء 81 .\r\n","page_name":" 508 ","page_number":508},
  {"content":"\r\n\r\n\r\n231 و من خطبة له عليه السّلام خطبها بذي قار و هو متوجّه إلى البصرة ، ذكرها الواقدي في كتاب « الجمل » :\r\nاز خطبه‌هاى امام عليه السّلام است كه در « ذىقار » « 1 » هنگام حركت به سوى بصره ايراد فرمود . « واقدى » « 2 » اين خطبه را در كتاب الجمل آورده است . « 3 »\r\n\r\nخطبه در يك نگاه\r\nآغاز خطبه به خوبى نشان مىدهد كه آنچه در بالا آمد بخشى از خطبهء مشروح‌ترى بوده است كه امام عليه السّلام در سرزمين ذىقار ايراد فرمود و بعيد به نظر نمىرسد كه اين خطبه دنبالهء خطبهء 104 باشد كه آن هم به نظر مىرسد ادامهء\r\n\r\n\r\n","description":"","footnote":"\r\n( 1 ) . « ذىقار » نام محلّى است در نزديكى بصره كه جنگ اعراب و ايران پيش از اسلام در همانجا اتفاق افتاد .\r\n( 2 ) . محمّد بن عمر واقدى از مفسّران و مورّخان قرن دوم هجرى و متوفاى سال 207 هجرى است .\r\n( 3 ) . سند خطبه :\r\nبا اينكه مرحوم سيّد رضى اين خطبه را از كتاب جمل واقدى نقل كرده است صاحب مصادر نهج البلاغه اضافه مىكند كه ابن عبد ربّه مالكى در كتاب عقد الفريد و مرحوم مفيد در كتاب ارشاد نيز اين خطبه را قبل از سيّد رضى نقل كرده‌اند . ابن ابى الحديد نيز اين خطبه را به طور مشروح‌ترى در جاى ديگرى ( ج 1 ، ص 309 ، ذيل خطبهء 22 ) آورده است . ( مصادر نهج البلاغه ، ج 3 ، ص 176 ) .\r\n","page_name":" 509 ","page_number":509},
  {"content":"\r\n\r\nخطبهء 33 باشد كه آن هم در ذىقار بيان شده است . به‌هرحال امام عليه السّلام در اين خطبه به دو نكتهء مهم اشاره مىفرمايد : نخست اينكه پيامبر اكرم صلّى اللّه عليه و إله آنچه را مأمور به ابلاغ آن بود به مردم رساند و وظيفهء خود را به خوبى انجام داد و ديگر اينكه يكى از كارهاى مهم رسول خدا صلّى اللّه عليه و إله ايجاد وحدت صفوف و تشكيل جامعه واحد اسلامى و زدودن كينه‌ها از سينه‌ها بود .\r\n* * *\r\n\r\n","description":"","footnote":"","page_name":" 510 ","page_number":510},
  {"content":"\r\n\r\nفصدع بما أمر به ، و بلّغ رسالات ربّه ، فلمّ اللّه به الصّدع ، و رتق به الفتق ، و ألّف به الشّمل بين ذوي الأرحام ، بعد العداوة الواغرة في الصّدور ، و الضّغائن القادحة في القلوب .\r\n\r\nترجمه\r\nپيامبر آنچه را به آن مأمور بود آشكار ساخت و رسالتهاى پروردگارش را ابلاغ كرد ، خداوند به وسيلهء او شكافهاى اختلاف را به‌هم پيوست و فاصله‌ها را از ميان برداشت و درميان اجتماع خويشاوندان الفت برقرار ساخت بعد از آنكه آتش سوزان دشمنيها در سينه‌ها انباشته شده بود و شعلهء كينه از درون دلها زبانه مىكشيد .\r\n\r\nشرح و تفسير پيامبر صلّى اللّه عليه و إله كينه‌ها را از سينه‌ها شست\r\nامام عليه السّلام بعد از بيان مقدماتى در خطبه‌اى كه در ذىقار ايراد كرد ، چنين فرمود :\r\n« پيامبر آنچه را به آن مأمور بود آشكار ساخت و رسالتها و پيامهاى پروردگارش را ابلاغ كرد » ؛ ( فصدع بما أمر به ، و بلّغ رسالات ربّه ) .\r\nبا توجّه به اينكه « صدع » از ريشهء « صدع » بر وزن صبر در لغت به معناى شكافتن يا شكافتن اجسام محكم است و با شكافتن چيزى ، درونش ظاهر مىشود ، اين واژه به معناى اظهار و افشا و آشكار كردن به كار مىرود و از آنجا كه ابراز حقيقت توحيد در آن محيط جاهلى مملوّ از شرك به منزلهء شكافتن پرده‌هاى ضخيم كفر و انحراف بود امام عليه السّلام در اينجا اين واژه را استعمال فرموده\r\n\r\n","description":"","footnote":"","page_name":" 511 ","page_number":511},
  {"content":"\r\n\r\nو در واقع آن را از آيهء 94 سورهء حجر  « فَاصْدَعْ بِما تُؤْمَرُ »  گرفته است .\r\nفرق اين جمله با جملهء « و بلّغ رسالات ربّه » ممكن است از اين نظر باشد كه در واژهء « بلّغ » مفهوم تأكيد و تكرار وجود دارد ، بنابراين مفهوم دو جمله چنين مىشود كه پيامبر حق را آشكار ساخت و پىدرپى بر آن تأكيد ورزيد .\r\nسپس به يكى از مهم‌ترين و پرارزش‌ترين خدمات پيامبر اكرم صلّى اللّه عليه و إله پرداخته ، مىفرمايد : « خداوند به وسيلهء او شكافهاى اختلاف را به‌هم پيوست و فاصله‌ها را از ميان برداشت و درميان اجتماع خويشاوندان الفت برقرار ساخت بعد از آنكه آتش سوزان دشمنيها در سينه‌ها انباشته شده بود و شعلهء كينه از درون دلها زبانه مىكشيد » ؛ ( فلمّ اللّه به الصّدع ، و رتق به الفتق ، و ألّف به الشّمل « 1 » بين ذوي الأرحام ، بعد العداوة الواغرة « 2 » في الصّدور ، و الضّغائن « 3 » القادحة « 4 » في القلوب ) .\r\nامام عليه السّلام در مورد وحدت كلمه كه پيامبر اكرم صلّى اللّه عليه و إله درميان مردم با آن‌همه اختلافات ايجاد كرد سه تعبير ذكر فرموده است : اوّل تعبير به « لمّ » ( بر وزن غم ) كه به معناى جمع‌آورى كردن يا جمع‌آورى توأم با اصلاح است و مفهومش اين مىشود كه پيامبر اكرم صلّى اللّه عليه و إله در سايهء تعليمات اسلام شكافها را چنان جمع كرد و به هم پيوست كه اثرى از گذشته باقى نماند .\r\nدوم تعبير به « رتق » است كه آن نيز به معناى به‌هم پيوستن پارگيها و جداييهاست و شايد تأكيدى بر جملهء سابق باشد يا اشاره به خصوص مواردى كه قبلا به هم پيوسته بوده و جدا شده و سپس آن را به‌هم پيوند مىدهند .\r\n\r\n\r\n","description":"","footnote":"\r\n( 1 ) . « شمل » به معناى جمع كردن و گردآورى نمودن است و گاه كه معناى اسم مصدرى دارد به معناى مجموعه و اجتماع مىآيد .\r\n( 2 ) . « واغره » به معناى داغ و سوزان از ريشهء « وغر » بر وزن « فقر » به معناى شدّت حرارت گرفته شده است و به معناى كينه و خشم و عداوت شديد نيز استعمال مىشود .\r\n( 3 ) . « ضغائن » جمع « ضغينه » به معناى كينه و عداوت شديد است و در اصل به معناى پوشانيدن توأم با انحراف است .\r\n( 4 ) . « قادحه » به معناى شعله‌ور از ريشهء « قدح » بر وزن « مدح » به معناى برافروختن آتش آمده است .\r\n","page_name":" 512 ","page_number":512},
  {"content":"\r\n\r\nسوم تعبير به « تأليف » كه به معناى الفت دادن و جمع كردن توأم با انس و انسجام است كه در مورد خصوص ذوى الارحام ( خويشاوندان ) ذكر شده ، زيرا در عصر جاهليّت بسيار مىشد كه پدر و فرزند با برادر بر سر منافع جزئى باهم مىجنگيدند . پيامبر اكرم صلّى اللّه عليه و إله در سايهء ايمان به مبانى اسلام آنها را به‌هم الفت داد .\r\nنتيجه اينكه اين الفاظ سه‌گانه مىتواند تأكيد بر يكديگر باشد و ممكن است هر يك ناظر به نوعى اختلاف در جامعه باشد .\r\nاين احتمال نيز وجود دارد كه تعبير به « تأليف شمل » مربوط به اختلافات خانوادگى و خويشاوندى و « رتق » اشاره به بر طرف شدن اختلافات قبيلگى و « لم » اشاره به رفع اختلافات از همهء جامعه و وحدت صفوف آنها باشد . به‌هر حال هيچ‌كس باور نمىكرد كه اين‌جامعهء كوچك عصر جاهلى با آن همه اختلافات عجيب و وحشتناك روزى مبدّل به جامعهء بزرگ واحدى گردد كه وحدت آنها پشت دشمنان را بلرزاند و در واقع يك معجزهء الهى بود ، همان‌گونه كه قرآن مىفرمايد : «   « هُوَ الَّذِي أَيَّدَكَ بِنَصْرِهِ وَ بِالْمُؤْمِنِينَ وَ أَلَّفَ بَيْنَ قُلُوبِهِمْ لَوْ أَنْفَقْتَ ما فِي الْأَرْضِ جَمِيعاً ما أَلَّفْتَ بَيْنَ قُلُوبِهِمْ وَ لكِنَّ اللَّهَ أَلَّفَ بَيْنَهُمْ »   او همان كسى است كه تو را با يارى خود و مؤمنان تقويت كرد و دلهاى آنها را به‌هم الفت داد . اگر تمام آنچه را روى زمين است صرف مىكردى كه ميان دلهاى آنان الفت دهى ، نمىتوانستى ؛ ولى خداوند درميان آنها الفت ايجاد كرد » . « 1 »\r\n* * *\r\n\r\n\r\n","description":"","footnote":"\r\n( 1 ) . انفال ، آيهء 62 - 63 .\r\n","page_name":" 513 ","page_number":513},
  {"content":"\r\n . \r\n","description":"","footnote":"","page_name":" 514 ","page_number":514},
  {"content":"\r\n\r\n\r\n232 و من كلام له عليه السّلام كلّم به عبد اللّه بن زمعة ، و هو من شيعته ، و ذلك أنّه قدم عليه فى خلافته يطلب منه مالا ، فقال عليهم السّلام :\r\nاز سخنان امام عليه السّلام است كه به عبد اللّه زمعه « 1 » فرمود كه از شيعيان آن حضرت بود و در هنگام خلافت نزد امام آمد و از او درخواست مالى كرد . امام سخنان ذيل را در پاسخ او فرمود : « 2 »\r\n\r\nخطبه در يك نگاه\r\nهمان‌گونه كه در عنوان اين كلام آمد ، عبد اللّه بن زمعه مالى را از حضرت طلبيد ؛ ولى حضرت پاسخ منفى به او داد ؛ زيرا آن مال از غنائم جنگى بود و تنها\r\n\r\n\r\n","description":"","footnote":"\r\n( 1 ) . عبد اللّه بن زمعه فرزندزادهء اسود بود كه از دشمنان سرسخت پيامبر اكرم صلّى اللّه عليه و إله محسوب مىشد . عبد اللّه خواهرزادهء امّ سلمه و دامادش بود و از شيعيان على عليه السّلام محسوب مىشود . پدر و عمو و برادرش كه در جنگ بدر در سپاه كفر بود به دست امير مؤمنان عليه السّلام كشته شدند . ( رجوع شود به دائرة المعارف شيعى نوشتهء مرحوم اعلمى ، ج 12 ، ص 305 و شرح نهج البلاغهء ابن ابى الحديد ، ج 13 ، ص 10 و تهذيب التهذيب ابن حجر عسقلانى ، ج 5 ، ص 192 ) .\r\n( 2 ) . سند خطبه :\r\nنويسندهء كتاب مصادر ، تنها موردى كه دربارهء اين خطبه پيدا كرده كه از غير نهج البلاغه گرفته شده ، غرر الحكم آمدى است كه در حرف الف آن را با تفاوتى آورده و اين تفاوت نشان مىدهد كه خطبه را از منبع ديگرى اخذ كرده است . ( مصادر نهج البلاغه ، ج 3 ، ص 178 ) .\r\n","page_name":" 515 ","page_number":515},
  {"content":"\r\n\r\nجنگجويان در آن شركت داشتند و عبد اللّه كه در آن جنگ شركت نداشته حقى نداشت .\r\n* * *\r\n\r\n","description":"","footnote":"","page_name":" 516 ","page_number":516},
  {"content":"\r\n\r\nإنّ هذا المال ليس لي و لا لك ، و إنّما هو فيء للمسلمين ، و جلب أسيافهم ، فإنّ شركتهم في حربهم ، كان لك مثل حظّهم ، و إلّا فجناة أيديهم لا تكون لغير أفواههم .\r\n\r\nترجمه\r\nبىشك اين مال نه حقّ من است و نه حقّ تو ، غنيمتى است مربوط به مسلمانانى كه با شمشيرهايشان به دست آمده است ، اگر تو در نبرد آنان شركت كرده بودى سهمى همانند آنان داشتى و گرنه دست‌چين آنها براى غير دهان آنان نخواهد بود !\r\n\r\nشرح و تفسير غنائم جنگجويان\r\nگرچه مخاطب در اين كلام فرد خاصّى ؛ يعنى عبد اللّه بن زمعه است كه بر خلاف پدر و جدش كه هيچ علاقه‌اى به اسلام نداشتند و جزء مخالفان بودند ، اسلام را پذيرفته بود و از شيعيان على عليه السّلام بود ؛ ولى محتواى اين سخن مطلبى است كه براى همهء مسلمين صدق مىكند و آن اينكه هر مالى از اموال بيت المال بايد درست در آن مصرفى كه خدا براى آن تعيين كرده ، صرف شود و روابط نبايد بر ضوابط در اين باره پيشى گيرد .\r\nقراين كلام نشان مىدهد كه عبد اللّه از مالى كه پيش روى حضرت بود و از غنايم جنگى محسوب مىشد ، تقاضاى سهمى كرد ؛ ولى امام به او فرمود : « بى شك اين مال نه حقّ من است و نه حقّ تو ، غنيمتى است مربوط به مسلمانانى كه\r\n\r\n","description":"","footnote":"","page_name":" 517 ","page_number":517},
  {"content":"\r\n\r\nبا شمشيرهايشان به دست آمده است » ؛ ( إنّ هذا المال ليس لي و لا لك ، و إنّما هو فيء للمسلمين ، و جلب أسيافهم ) .\r\nبايد توجّه داشت ، گرچه واژهء « فئ » هنگامى كه در مقابل واژهء غنيمت ( غنايم جنگى ) قرار مىگيرد دو معناى متفاوت دارد ؛ « فئ » به اموالى گفته مىشود كه به دست جنگجويان اسلام افتاده بىآنكه جنگى رخ دهد و طبق موازين شرع متعلّق به بيت المال است ؛ ولى غنيمت ، اموالى است كه جنگجويان به وسيلهء نبرد آن را به دست مىآورند ؛ ولى هنگامى كه « فئ » به تنهايى استعمال مىشود گاهى بر غنيمت نيز اطلاق مىگردد ، بنابراين اگر امام عليه السّلام مىفرمايد : « اين مال فئ مسلمين است و دستاورد شمشيرهاى آنهاست » منافاتى با مفهوم فئ ندارد .\r\nسپس امام عليه السّلام مىافزايد : « اگر تو در نبرد آنان شركت كرده بودى سهمى همانند سهم آنان داشتى و گرنه دست‌چين آنها براى غير دهان آنان نخواهد بود » ؛ ( فإنّ شركتهم في حربهم ، كان لك مثل حظّهم ، و إلّا فجناة « 1 » أيديهم لا تكون لغير أفواههم ) .\r\nاينكه امام عليه السّلام مىفرمايد : من هم سهمى در اين غنيمت ندارم ، احتمالا به اين سبب است كه آن غنيمت مربوط به جنگهاى محدودى بوده كه بعضى از فرماندهان امام عليه السّلام در آن شركت داشتند نه خود امام عليه السّلام .\r\nدرست است كه يك پنجم از غنايم جنگى متعلق به بيت المال است و نيز صحيح است كه « عبد اللّه بن زمعه » از « بنى المطلب » بود ( مطلب برادر هاشم است ) نه بنى هاشم و به عقيدهء بعضى بنى المطلب نيز از خمس مىتوانند بهره‌مند شوند « 2 » ؛ ولى احتمالا او فقير و مسكين نبود كه چيزى از خمس به او بدهند .\r\nبه هر حال اين سخن نشان مىدهد كه امام عليه السّلام در مسائل مالى بسيار دقيق و\r\n\r\n\r\n","description":"","footnote":"\r\n( 1 ) . « جناة » به معناى ميوه‌اى است كه از درخت چيده شده ، مفرد است و از مادهء « جنا » بر وزن « جفا » است .\r\n( 2 ) . رجوع شود به جواهر الكلام ، ج 16 ، ص 106 و معتبر محقق حلّى ، ج 2 ، ص 631 ، كتاب الخمس .\r\n","page_name":" 518 ","page_number":518},
  {"content":"\r\n\r\nسخت‌گير بود و هرگز راضى نمىشد حقّ مسلم كسى به ديگرى داده شود ، هر چند از دوستان وفادار او باشند ، بر خلاف دوران عثمان كه به عقيدهء همهء مورّخان هيچ حساب و كتابى در امر بيت المال نبود و سزاوار است اين سخن امام عليه السّلام سرلوحهء برنامهء همهء زمامداران و مسئولان اسلامى باشد و حقّ و عدالت را در بيت المال حتّى نسبت به نزديكان و اطرافيان خود رعايت كنند .\r\nاز كلام بالا نيز استفاده مىشود كه عبد اللّه بن زمعه معرفت كاملى در حقّ امام عليه السّلام نداشت كه چنين تقاضايى كرد و نمىدانست كه امام عليه السّلام حتّى نسبت به برادرش عقيل همين‌گونه رفتار مىكند و گرنه چنين تقاضايى از امام نمىكرد .\r\n* * *\r\n\r\n","description":"","footnote":"","page_name":" 519 ","page_number":519},
  {"content":"\r\n . \r\n","description":"","footnote":"","page_name":" 520 ","page_number":520},
  {"content":"\r\n\r\n\r\n233 و من كلام له عليه السّلام بعد أن أقدم أحدهم على الكلام فحصر ، و هو في فضل أهل البيت ، و وصف فساد الزّمان\r\nاز سخنان امام عليه السّلام است اين سخن را هنگامى ايراد فرمود كه بعضى از يارانش ( جعدة بن حبيره ) نتوانست در منبر سخن بگويد . اين سخن دربارهء فضايل اهل بيت عليهم السّلام و وضع نابسامان مردم در آن عصر است . « 1 »\r\n\r\nخطبه در يك نگاه\r\nاين خطبه از دو بخش تشكيل شده است :\r\n\r\n\r\n","description":"","footnote":"\r\n( 1 ) . سند خطبه :\r\nابن ابى الحديد در شرح نهج البلاغه هنگامى كه به اين خطبه مىرسد ، چنين مىگويد : بدانيد اين كلام را امير مؤمنان عليه السّلام در حادثه‌اى كه ايجاب مىكرد چنين سخنى را بيان كند ، ذكر فرمود و آن اينكه به خواهرزاده‌اش جعدة بن حبيرهء مخذومى دستور داد براى مردم خطبه‌اى بخواند . او به منبر رفت ؛ ولى ( ابهّت حضرت و جمعيّت او را گرفت و ) نتوانست سخن بگويد و از منبر پايين آمد . امير مؤمنان شخصا بر منبر قرار گرفت و خطبهء طولانى بيان فرمود كه سيّد رضى بخش كوچكى از آن را در اينجا آورده است ( و از اين سخن روشن مىشود كه خطبه را از جاى ديگرى گرفته است ) . مرحوم كلينى نيز در روضهء كافى و آمدى در غرر الحكم با تفاوتى آن را آورده‌اند . زمخشرى نيز در جلد اوّل كتاب ربيع الابرار بخشى از آن را ذكر كرده است . ( مصادر نهج البلاغه ، ج 3 ، ص 179 ) .\r\n","page_name":" 521 ","page_number":521},
  {"content":"\r\n\r\nبخش اوّل دربارهء اهمّيّت سخن گفتن و محروم بودن بعضى از اين موهبت عظيم است . سپس به وجود اين موهبت عظيم به طور كامل در اهل بيت عليهم السّلام اشاره مىكند .\r\nدر بخش دوم وضع زمان خود را تشريح مىفرمايد كه مردم بر اثر پشت كردن به تعليمات اسلام رو به فساد گذارده ، حق گويان ذليل ، صادقان كليل ، جوانان بداخلاق ، پيران گنهكار ، عالمان منافق و دوستان خيانتكار شدند و به اين ترتيب هشدار مىدهد كه به راه حق باز گردند و پيش از آنكه عذاب الهى دامانشان را بگيرد ، بيدار شوند .\r\n\r\n","description":"","footnote":"","page_name":" 522 ","page_number":522},
  {"content":"\r\n\r\n\r\nبخش اوّل\r\nألا و إنّ اللّسان بضعة من الإنسان ، فلا يسعده القول إذا امتنع ، و لا يمهله النّطق إذا اتّسع . و إنّا لأمراء الكلام ، و فينان تنشّبت عروقه ، و علينا تهدّلت غصونه .\r\n\r\nترجمه\r\nآگاه باشيد زبان پاره گوشتى از انسان است ، هرگاه آمادگى در آن نباشد سخن او را يارى نمىكند و به هنگام آمادگى ، نطق او را مهلت نمىدهد و ما فرمانروايان سخنيم ، درخت سخن در ما ريشه دوانده و شاخه‌هايش بر سر ما سايه افكنده است .\r\n\r\nشرح و تفسير ما فرمانروايان سخنيم !\r\nامام عليه السّلام در اين بخش از خطبه به دو نكته اشاره مىفرمايد :\r\nنخست اينكه چرا بعضى به هنگام سخنرانى از سخن باز مىايستند و بعضى با قدرت پيش مىروند ، مىفرمايد : « آگاه باشيد زبان پاره گوشتى از انسان است ، هرگاه آمادگى در آن نباشد سخن او را يارى نمىكند و به هنگام آمادگى ، نطق او را مهلت نمىدهد » ؛ ( ألا و إنّ اللّسان بضعة « 1 » من الإنسان ، فلا يسعده القول إذا أمتنع ، و لا يمهله النّطق إذا اتّسع ) .\r\n\r\n\r\n","description":"","footnote":"\r\n( 1 ) . « بضعه » ( به فتح باء ) و « بضعه » ( به كسر باء ) به معناى قطعهء هر چيزى است و گاه در جايى كه كسى به ديگرى بسيار نزديك است ، گفته مىشود : « هو بضعة منى » .\r\n","page_name":" 523 ","page_number":523},
  {"content":"\r\n\r\nاين پاره گوشتى كه زبان نام دارد از عجايب آفرينش خداست . با حركات بسيار سريع و دقيق و حساب شده ، مقاطع 28 گانه يا 32 گانهء حروف را با دقّت مىسازد و آنها را پشت سر هم رديف مىكند و با مجموع آنها تمام منويّات مادى و معنوى و خواسته‌هاى خود را بيان مىكند ؛ زيباييها و زشتيها ، خوبيها و بديها را با آن آشكار مىسازد و شگفت اينكه هر قومى به لغتى تكلّم مىكنند و بيش از هزار لغت در دنيا وجود دارد و اين موهبت تنها به انسان داده شده و سخن گفتن تنها از او بر مىآيد و به قدرى اهمّيّت دارد كه خداوند آن را در طليعهء سورهء « الرّحمن » كه شرح مواهب و نعمتهاى الهى را مىدهد ، ذكر فرموده است :\r\n     « الرَّحْمنُ عَلَّمَ الْقُرْآنَ خَلَقَ الْإِنْسانَ عَلَّمَهُ الْبَيانَ »      « 1 » البتّه نبايد فراموش كرد كه مهم فرماندهى روح نسبت به زبان است . هرگاه اين فرمانده آمادگى داشته باشد زبان با فصاحت و بلاغت و به راحتى مىچرخد و هرگاه در روح ، آمادگى نباشد زبان از كار مىماند و در جمله‌هاى بالا اگر « امتناع » و « اتّساع » را به زبان نسبت مىدهد در حقيقت منظور ، امتناع و اتّساع روح انسان است .\r\nدر حقيقت امام با اين سخن ضمن اشاره به اهمّيّت زبان و نطق ، دليل موفق و ناموفق بودن افراد را در سخنرانى بيان مىفرمايد .\r\nسپس در ادامهء اين سخن مىافزايد : « ما فرمانروايان سخنيم ، درخت سخن در ما ريشه دوانده و شاخه‌هايش بر سر ما سايه افكنده است » ؛ ( و إنّا لأمراء الكلام ، و فينا تنشّبت « 2 » عروقه « 3 » ، و علينا تهدّلت « 4 » غصونه ) .\r\nامام عليه السّلام در اين عبارت زيبا سخن گفتن را به درخت تنومندى تشبيه كرده كه\r\n\r\n\r\n","description":"","footnote":"\r\n( 1 ) . الرحمن ، آيهء 1 - 4 .\r\n( 2 ) . « تنشّبت » از ريشهء « نشوب » به معناى پيوستن يا فرورفتن در چيزى است .\r\n( 3 ) . « عروق » جمع « عرق » بر وزن « صدق » به معناى اصل و ريشهء هر چيزى است .\r\n( 4 ) . « تهدّلت » از ريشهء « هدل » به وزن « جدل » به معناى سست و آويزان شدن است و به شاخه‌هايى كه رو به پايين مىآيد و آويزان مىشود ، اطلاق مىشود .\r\n","page_name":" 524 ","page_number":524},
  {"content":"\r\n\r\nداراى ريشه‌ها و شاخه‌هاست و اضافه مىكند كه اين درخت پربار در سرزمين وجود ما ريشه دوانده و شاخه‌هاى پربارش بر سر ما سايه افكنده و به همين دليل خاندان وحى را « اميران كلام » ناميده است .\r\nهمه مىدانيم اين يك ادّعا نيست ، واقعيّتى است كه دوست و دشمن به آن معترف‌اند . پيامبر اكرم صلّى اللّه عليه و إله از فصيح‌ترين افراد عرب زبان بود ؛ چگونه فصيح نباشد در حالى كه كلام خدا كه فصاحتش در حدّ اعجاز است بر زبان او جارى شده و فصاحت امير مؤمنان على عليه السّلام زبانزد خاص و عام است و خطبه‌هاى او در نهج البلاغه دست به دست مىگردد و در گذشته ، استادان سخن به شاگردان خود توصيه مىكردند اگر مىخواهند سخن گفتن آميخته با فصاحت و بلاغت را فرا گيرند خطبه‌هاى نهج البلاغه را حفظ كنند .\r\nخطبه‌هاى بانوى اسلام نيز از فصيح‌ترين و بليغ‌ترين خطبه‌هاست .\r\nپرورش يافتگان اين خانواده حضرت زينب و زين العابدين عليهما السّلام در خطبه‌هاى كوفه و شام چنان داد سخن دادند كه دوست و دشمن را منقلب ساختند ، بنابراين بايد تصديق كرد كه نام « اميران سخن » براى اين خانواده ، بسيار زيبنده است .\r\n\r\nنكته‌ها\r\n\r\n1 . شگفتىهاى زبان\r\nزبان ظاهرى يعنى قطعه گوشتى كه در دهان انسان است و كارهاى مهم و پيچيده‌اى بر عهده دارد و همچنين زبان فكرى به معناى قدرت بر اداى كلمات و جمله‌بندىها و بيان مقاصد خويش از اين طريق هردو از مواهب عظيم خداوند است ، لذا فلاسفه و دانشمندان فصل مميّز انسان را همان نطق ( زبانى و فكر ) شمرده و انسان را « حيوان ناطق » معرّفى مىكنند . دربارهء اين دو هرچه دقيق‌تر\r\n\r\n","description":"","footnote":"","page_name":" 525 ","page_number":525},
  {"content":"\r\n\r\nشويم عجايب بيشترى بر ما ظاهر مىشود .\r\nجالب اينكه زبان تقريبا تمام فضاى ميان دندانها را پر كرده ، هنگام غذا خوردن مواد غذايى را به سرعت به زير دندانها مىفرستد و خودش را با مهارت به عقب مىكشد ، بىآنكه آسيبى ببيند .\r\nپزشكان مىگويند : غذا چهار هضم دارد : هضم اوّل آن در دهان است كه كاملا نرم مىشود و با بزاق دهان آميخته مىگردد و تغييرات فراوانى از نظر فيزيكى و شيميايى در آن ظاهر مىشود . سپس روانهء معده مىگردد و ما بىآنكه بدانيم زبان به هنگام غذا خوردن چه نقش مهمى دارد شب‌وروز از آن بهره مىگيريم .\r\nكار مهم‌تر زبان انسان ، خلق كلمات و مقاطع حروف و كنار هم چيدن جمله‌ها و بيان تمام مقاصد كوچك و بزرگ و ساده و پيچيده و بسيار پيچيده است كه راستى از شگفتيهاى آفرينش به شمار مىآيد .\r\nولى مهم اين است كه همه در اين كار مهارت ندارند . مهارت در سخن گفتن مرهون عوامل متعددى است كه يكى از مهم‌ترين آنها تمرين مداوم است .\r\nاعتماد به نفس و مرعوب نشدن در برابر جمعيّت و حفظ خونسردى و تلقين موفقيّت به خويشتن ، از عوامل مهم ديگر است .\r\nحضور در مجالس اساتيد سخن و استفاده از تجربيات آنها و نكات ظريفى را كه در برابر مخاطبان خود اعمال مىكنند عامل مهم ديگرى است .\r\nبه يقين مطالعات قبلى و داشتن مايه‌هاى علمى به اعتماد به نفس كمك مىكند و اينكه مىبينيم بعضى در مجالس مهم بهترين سخنرانيها را ارائه مىدهند و بعضى در مجالس كوچكتر به زودى وا مىمانند ريشه‌هايش را در وجدان و عدم وجدان يكى از عوامل بالا بايد جستجو كرد .\r\nحالات روحى انسان از شادى و غم ، سلامت و بيمارى ، آرامش و اضطراب و گرفتارى نيز در اين امر بسيار مؤثّر است .\r\n\r\n","description":"","footnote":"","page_name":" 526 ","page_number":526},
  {"content":"\r\n\r\nتعبير به امتناع ( خوددارى زبان از سخن گفتن ) و اتّساع ( گسترش و آمادگى زبان براى اين كار ) در خطبهء بالا اشاره به همين حالات است .\r\nابن ابى الحديد موارد جالبى را دربارهء كسانى كه بر منبر رفتند و نتوانستند خطابه‌اى بخوانند و با ذكر الفاظ نامناسبى از منبر پايين آمدند از كتاب « البيان و التبيين » جاحظ نقل مىكند ، از جمله مىگويد :\r\nعثمان ( خليفهء سوم ) روزى بر منبر رفت و از سخن گفتن واماند . جملهء زير را گفت و از منبر پايين آمد :\r\n« أنتم إلى إمام عادل أحوج منكم إلى إمام خطيب ؛ احتياج شما به پيشواى عادل بيش از احتياج شما به پيشواى خطيب و سخنران است » ( تكيه كردن عثمان بر مسئلهء عدالت بسيار جالب است ! ) .\r\nسپس نقل مىكند « عدّى بن أرطاة » به منبر رفت ، چشمش كه به مردم افتاد ، از سخن بازماند . اين جمله را گفت و از منبر پايين آمد : « الحمد اللّه الّذي يطعم هؤلاء و يسقيهم ؛ حمد و سپاس براى خداوندى كه اين حاضران را غذا مىدهد و آب مىنوشاند » .\r\nو نيز « روح بن حاتم » روزى به منبر رفت و همين كه چشمش به مردم افتاد كه همگى به او نگاه مىكنند و گوش به او سپرده‌اند ، صدا زد : « سرهاى خود را پايين بيفكنيد و چشمهاى خود را ببنديد ، زيرا سوار شدن بر مركب در اوّل كار مشكل است ، هنگامى كه خداوند قفلى را بگشايد آسان مىشود » .\r\nنيز نقل مىكند : « مصعب بن حيّان » روزى مىخواست خطبهء نكاحى بخواند ناگهان واماند و گفت : « لقّنوا موتاكم لا إله إلّا اللّه ؛ به مردگان خود لا إله الّا اللّه تلقين كنيد » . مادر عروس گفت : « عجّل اللّه موتك ألهذا دعوناك ؛ خدا به زودى مرگت دهد تو را براى اين دعوت كرده بوديم ؟ ! » و موارد ديگرى از اين قبيل . « 1 »\r\n\r\n\r\n","description":"","footnote":"\r\n( 1 ) . شرح نهج البلاغهء ابن ابى الحديد ، ج 13 ، ص 13 - 14 .\r\n","page_name":" 527 ","page_number":527},
  {"content":"\r\n\r\n\r\n2 . اميران سخن\r\nآنچه امام عليه السّلام در اين خطبه بيان فرموده كه ما امراى كلام هستيم واقعيّتى انكارناپذير است كه دوست و دشمن به آن معترف‌اند . بهترين دليل براى اين مطلب ، آثارى است كه از اين خاندان مقدّس باقى مانده ؛ مانند سخنان پيامبر اكرم صلّى اللّه عليه و إله كه به عنوان نهج الفصاحه منتشر شده و اين كتاب نهج البلاغه در بخشهاى سه‌گانهء خود و دعاهايى مانند دعاى كميل و صباح كه سندش به آن حضرت مىرسد و دو خطبهء معروف بانوى اسلام فاطمهء زهرا عليها السّلام و همچنين دعاى عرفه كه سندش به امام حسين عليه السّلام مىرسد و خطبه‌هايى كه خاندان آن حضرت بعد از حادثهء كربلا در كوفه و شام و سپس در مدينه ايراد كردند و همچنين دعاهاى صحيفهء سجاديه و دعاهايى مانند دعاى ابو حمزهء ثمالى كه آن نيز سندش به امام سجاد عليه السّلام مىرسد و امثال آنها .\r\nاعتراف دشمنان در اين زمينه قابل ملاحظه است . ابن ابى الحديد در جلد اوّل شرح نهج البلاغه از شخصى به نام محقن ابن ابى محقن نقل مىكند هنگامى كه او محضر على عليه السّلام را رها كرد و به معاويه پيوست ، معاويه از او پرسيد : از نزد چه كسى آمدى ؟ گفت : « جئتك من عند أعيى النّاس » او براى چاپلوسى در برابر معاويه چنين گفت : من از نزد ناتوان‌ترين اشخاص در سخن گفتن ، آمده‌ام .\r\nمعاويه گفت : « و يحك كيف يكون أعيى النّاس فواللّه ما سنّ الفصاحة لقريش غيره ؛ واى بر تو چگونه او را ناتوان‌ترين افراد مىشمارى در حالى كه به خدا سوگند ، اساس فصاحت را در ميان قريش جز او كسى بنا ننهاد » . « 1 »\r\nنيز او از عبد الحميد كاتب كه در فن نويسندگى ضرب المثل بود نقل مىكند كه مىگفت : هفتاد خطبه از خطبه‌هاى على عليه السّلام را حفظ كردم و پس از آن ذهن من فوق العاده جوشيد . « 2 »\r\n\r\n\r\n","description":"","footnote":"\r\n( 1 ) . شرح نهج البلاغهء ابن ابى الحديد ، ج 1 ، ص 24 .\r\n( 2 ) . همان مدرك ، طبق نقل مرحوم علّامهء مطهرى در كتاب سيرى در نهج البلاغه ، ص 28 .\r\n","page_name":" 528 ","page_number":528},
  {"content":"\r\n\r\nمرحوم سيّد رضى در مقدّمهء جالبى كه بر نهج البلاغه نوشته سخنى دارد كه ترجمه‌اش اين است :\r\nامير مؤمنان على عليه السّلام سرچشمهء فصاحت و منشأ بلاغت و زادگاه آن است ، اسرار بلاغت از وى آشكار شد و قواعد و دستوراتش از او سرچشمه گرفت . با استفاده از شيوهء او هر خطيب توانايى به قدرت خطابه دست يافت و از گفتار او سخنرانان ماهر يارى جستند ، او در اين ميدان همچنان پيش مىرود و ديگران از او عقب مانده‌اند ، زيرا در كلامش نشانه‌هايى از علم خداست و عطر و بويى از سخنان پيامبر صلّى اللّه عليه و إله .\r\nهمان‌گونه كه در آغاز جلد اوّل نوشتيم ، ابن ابى الحديد ذيل خطبهء 221 بعد از شرح بخشى از كلام مولا دربارهء عالم برزخ چنين مىگويد : « اگر تمام فصحاى عرب در مجلس واحدى اجتماع كنند و اين بخش از خطبه را براى آنها بخوانند ، سزاوار است همگى به خاطر آن سجده كنند ، چنان كه شعراى عرب هنگامى كه شعر معروف عدى بن رقاع را كه با اين جمله : « قلم اصحاب . . . » شروع مىشود ، شنيدند ( براى خدا ) سجده كردند ، چون از علّت آن سؤال شد ، گفتند : ما محلّ سجود در شعر را مىشناسيم ، آن‌گونه كه شما محل سجود را در قرآن مىشناسيد » . « 1 »\r\nبراى شرح بيشتر در اين زمينه به كتاب سيرى در نهج البلاغهء شهيد مطهرى و مقدّمهء جلد اوّل شرح پيام امام امير المؤمنين عليه السّلام رجوع شود .\r\n* * *\r\n\r\n\r\n","description":"","footnote":"\r\n( 1 ) . شرح نهج البلاغهء ابن ابى الحديد ، ج 11 ، ص 153 .\r\n","page_name":" 529 ","page_number":529},
  {"content":"\r\n . \r\n","description":"","footnote":"","page_name":" 530 ","page_number":530},
  {"content":"\r\n\r\n\r\nبخش دوم\r\nو اعلموا رحمكم اللّه أنّكم في زمان القائل فيه بالحقّ قليل ، و اللّسان عن الصّدق كليل ، و اللّازم للحقّ ذليل . أهله معتكفون على العصيان ، مصطلحون على الإدهان ، فتاهم عارم ، و شائبهم آثم ، و عالمهم منافق ، و قارنهم مماذق . لايعظّم صغيرهم كبيرهم ، و لا يعول غنيّهم فقيرهم .\r\n\r\nترجمه\r\nبدانيد ، خدايتان رحمت كند ، كه شما در زمانى قرار گرفته‌ايد كه گويندهء حق در آن كم ، و زبان از گفتار راست عاجز و ناتوان ، و همراهان حق ، خوارند . اهل اين زمان همواره با گناه همراه‌اند و بر مداهنه و سازشكارى و سهل‌انگارى اتفاق نظر دارند . جوانانشان بداخلاق و شرور ، و بزرگسالانشان گنهكارند . عالم آنها منافق است و قاريان قرآن و عابدان رياكارند . نه كوچكشان بزرگسالان را احترام مىكنند و نه ثروتمندشان زندگى مستمندانشان را تكفّل مىنمايند .\r\n\r\nشرح و تفسير ويژگىهاى محيط فاسد\r\nامام عليه السّلام در بخش دوم اين خطبه به شرح مفاسدى كه در آن عصر و زمان بر اثر سياستهاى حكّام پيشين پيدا شده بود و تقريبا در تمام جوامع آلوده ديده مىشود ، پرداخته و ضمن يازده جملهء كوتاه و بسيار پرمعنا ترسيم دقيقى از آن جامعه مىفرمايد و در واقع چيزى را فروگذار نكرده است ( و اين است معناى فصاحت و بلاغت و سخنورى اعجازآميز ) مىفرمايد : « بدانيد خدايتان رحمت\r\n\r\n","description":"","footnote":"","page_name":" 531 ","page_number":531},
  {"content":"\r\n\r\nكند كه شما در زمانى قرار گرفته‌ايد كه گويندهء حق در آن كم ، و زبان از گفتار راست عاجز و ناتوان ، و همراهان حق ، خوارند » ؛ ( و اعلموا رحمكم اللّه أنّكم اللّه أنّكم في زمان القائل فيه بالحقّ قليل ، و اللّسان عن الصّدق كليل « 1 » ، و اللّازم للحقّ ذليل ) .\r\nامام عليه السّلام در ذكر اين سه وصف ، انگشت روى ريشه‌هاى اصلى فساد جامعه گذارده و آن اينكه حق‌گويان از ترس مخالفان يا فزونى مشكلات حق‌گويى ، خاموش شوند و راستگويان يا بر اثر فشار محيط و هيأت‌هاى حاكم و يا ترس از بر باد رفتن منافع شخصى ، دم فروبندند يا به جاى راستگويى آلودهء كذب و دروغ شوند و نيز آنها كه حق جويند و حق طلب از متن جامعه كناره‌گيرى كنند يا كنار زده شوند و كسى گوشش بدهكار گفتار حقّ آنها نباشد و در يك جمله امر به معروف و نهى از منكر به فراموشى سپرده شود و ارشاد جاهل و تنبيه غافل متروك گردد .\r\nسپس به دو وصف ديگر كه در واقع نتيجهء اوصاف سه‌گانهء پيش است ، اشاره كرده مىفرمايد : « اهل اين زمان همواره با گناه همراه‌اند و بر مداهنه و سازشكارى و سهل‌انگارى اتفاق نظر دارند » ؛ ( أهله معتكفون على العصيان ، مصطلحون « 2 » على الإدهان « 3 » ) .\r\nبىشك در هر جامعه‌اى گناه وجود دارد و سازشكارى و مداهنه ديده مىشود ؛ ولى بدبختى و سيه‌روزى آنجاست كه يك حركت عمومى به سوى گناه ، آن هم به صورت مستمر و پيوسته صورت گيرد و نيز بدبختى آنجاست كه سازشكاران و سهل‌انگاران دست به دست هم دهند و در اين كار متّحد شوند .\r\n\r\n\r\n","description":"","footnote":"\r\n( 1 ) . « كليل » از ريشهء « كلّ » بر وزن « حلّ » به معناى خسته و ناتوان شدن و از كار ماندن و ضعيف گشتن گرفته شده است ، بنابراين « كليل » به معناى خسته و ناتوان و ضعيف است .\r\n( 2 ) . « مصطلحون » به معناى افرادى است كه بر چيزى توافق كنند . از ريشهء « صلح » به معناى سازش است .\r\n( 3 ) . « ادهان » در اصل به معناى روغن مالى كردن است . سپس به معناى خدعه كردن و نيرنگ زدن و سازش كارى بر سر يك امر نامطلوب به كار مىرود .\r\n","page_name":" 532 ","page_number":532},
  {"content":"\r\n\r\nآنگاه امام عليه السّلام در ششمين و هفتمين وصف مىفرمايد : « جوانانشان بداخلاق و شرور ، و بزرگسالانشان گنهكارند » ؛ ( فتاهم عارم « 1 » ، و شائبهم « 2 » آثم ) .\r\nبديهى است در محيطى كه حق‌گويان خاموش شوند و امر به معروف و نهى از منكر به فراموشى سپرده شود محيط خانواده‌ها آلوده گردد ، جوانانى كه در اين محيط و آن خانواده پرورش مىيابند بداخلاق و بىادبند . همچنين روشن است هنگامى كه اين جوانان به سن پيرى مىرسند عادت به گناه را از دست نمىدهند و از اين نكته غافل‌اند كه عمرشان به پايان نزديك است و اجلشان به زودى فرا مىرسد و به سبب اين غفلت در درياى گناه غوطه‌ورند .\r\nدر هشتمين و نهمين وصف مىافزايد : « عالم آنها منافق است و قاريان قرآن و عابدان رياكارند » ؛ ( و عالمهم منافق ، و قارئهم مماذق « 3 » ) .\r\nآرى ! عالمان آن زمان كه به دنياپرستى روى آورده‌اند ، راه رسيدن به دنيا را نفاق مىدانند و همان‌گونه كه در تعبير ديگرى امام عليه السّلام در خطبهء 194 بيان فرموده :\r\n« وصفهم دواء و قولهم شفاء و فعلهم الدّاء العلياء ؛ وصفشان درمان ، گفتارشان به ظاهر شفابخش ؛ امّا كردارشان درد بىدرمان است » .\r\nدر بسيارى از نسخه‌هاى نهج البلاغه « قارئهم » آمده است و بسيارى از شارحان نيز همين را ترجيح داده‌اند كه تناسب با جملهء قبل دارد ، زيرا در آنجا سخن از عالمان است و در اينجا سخن از قاريان قرآن و عابدان است . واژهء « ممازق » كه به معناى رياكار و دو رنگ است نيز با آن متناسب است . در حالى كه در بعضى از نسخه‌ها « قارن » از مادهء قرين آمده كه به معناى دوست است و مفهوم جمله اين مىشود كه دوستان آن زمان دورو و دو چهره‌اند ؛ ولى روشن است كه\r\n\r\n\r\n","description":"","footnote":"\r\n( 1 ) . « عارم » يعنى بداخلاق و شرور از ريشهء « عرامة » به معناى خشونت و كج‌خلقى و سخت‌گيرى گرفته شده و سيلاب طاقت‌فرسا و موانعى را كه در دره‌ها براى مهار كردن آبها مىسازند ، به همين مناسبت « عرم » بر وزن « كدر » گرفته مىشود .\r\n( 2 ) . « شائب » به معناى پيرمرد بزرگسال از ريشهء « شيب » بر وزن « غيب » به معناى پيرى گرفته شده است .\r\n( 3 ) . « مماذق » به معناى رياكار از ريشهء « مزق » بر وزن « حذف » به معناى آميختن شير با آب گرفته شده است .\r\n","page_name":" 533 ","page_number":533},
  {"content":"\r\n\r\nنسخهء اوّل تناسب بيشترى با مجموع كلام امام دارد .\r\nسرانجام در دهمين و يازدهمين اوصاف اهل آن زمان مىفرمايد : « نه كوچكشان بزرگسالان را احترام مىكند و نه ثروتمندانشان زندگى مستمندانشان را تكفّل مىنمايد » ؛ ( لا يعظّم صغيرهم كبيرهم ، و لا يعول « 1 » غنيّهم فقيرهم ) .\r\nروشن است هنگامى كه جوانان و نوجوانان بىادب ، دور از شرم و حيا پرورش يابند ، احترامى براى بزرگترها قائل نيستند و در واقع بزرگترها بذرى كه به دست خود افشانده‌اند ، ميوهء تلخش را مىچينند .\r\nو نيز روشن است هنگامى كه فضائل انسانى از جامعه برچيده شود و دنياپرستى و فساد اخلاق جاى آن را بگيرد ، اغنيا به فقيران رحم نمىكنند و اين حقيقت را فراموش مىكنند كه خداوند مستمندان را در اموال آنها شريك ساخته و سهم قابل توجّهى براى آنها قائل شده است ، از اين‌رو تمام آن اموال را حقّ خود مىدانند و در طريق عيش‌ونوش صرف مىكنند . اين در صورتى است كه آن اموال از طريق حلال به دست آمده باشد و اگر از طريق حرام باشد و صاحبانش معلوم نباشند ، همهء آن به فقرا و نيازمندان تعلّق دارد .\r\nدر اينجا دو سؤال باقى مىماند : نخست اينكه چرا در عصر حكومت امام عليه السّلام اين همه مفاسد جامعهء اسلامى را فراگرفته بود ؟ پاسخ اين سؤال چندان مشكل نيست ، اگر چند قدم به عقب بازگرديم و عصر خليفهء سوم را بررسى كنيم كه حاكم وقت و دستيارانش با بيت المال چه‌ها كردند و پستهاى حساس حكومت اسلامى را به دست چه اشخاصى سپردند ، جواب اين سؤال روشن مىشود .\r\nتاريخ به ما مىگويد فساد در عصر خليهء سوم به قدرى فراگير شد كه مردم بر خليفهء وقت شوريدند و در برابر چشم مهاجران و انصار او را به قتل رسانيدند و\r\n\r\n\r\n","description":"","footnote":"\r\n( 1 ) . « لا يعول » از ريشهء « عول » بر وزن « قول » به معناى سرپرستى و كفالت زندگى كسى را كردن و عيال نيز از همين ريشهء گرفته شده است .\r\n","page_name":" 534 ","page_number":534},
  {"content":"\r\n\r\nكمتر كسى به يارى او برخاست .\r\nسؤال ديگر اينكه ريشهء اصلى اين مفاسد يازده‌گانه كجاست ؟ اگر درست بنگريم خواهيم ديد كه همهء اينها يا لااقل اغلب آنها از فساد حكومت سرچشمه مىگيرد و مردم كه غالبا بر دين حكومتند ، همان مسير را ادامه مىدهند و گاه فساد به قدرى ريشه‌دار مىشود كه كار بر مصلحان بعدى نيز مشكل مىگردد ، همان‌گونه كه بر امام عليه السّلام مشكل شد . به يقين اگر گذاشته بودند امام عليه السّلام بعد از پيغمبر زمام جامعهء اسلامى را به دست گيرد و با آن عدالت و زهد و درايت مسلمين را در مسير هدايت پيش ببرد ، سرنوشت اسلام و مسلمانان طور ديگرى خواهد بود .\r\nجالب اينكه اگر نگاهى به كشورهاى امروز دنيا كه حكومتهاى فاسدى دارند ، بيفكنيم همهء مفاسدى را كه امام عليه السّلام در اين بخش از خطبه بيان فرموده در آنجا به روشنى مىبينيم .\r\n* * *\r\n\r\n","description":"","footnote":"","page_name":" 535 ","page_number":535},
  {"content":"\r\n . \r\n","description":"","footnote":"","page_name":" 536 ","page_number":536},
  {"content":"\r\n\r\n\r\n234 و من كلام له عليه السّلام روى ذعلب اليمامي [ اليماني 
  ] عن أحمد بن قتيبة ، عن عبد اللّه بن يزيد ، عن مالك بن دحية ، قال : كنّا عند أمير المؤمنين عليه السّلام ، و قد ذكر عنده اختلاف النّاس فقال :\r\nاز سخنان امام عليه السّلام است « ذعلب يمانى » از « احمد بن قتيبه » از « عبد اللّه بن يزيد » از « مالك بن دحيه » نقل مىكند كه همهء ما در خدمت امير مؤمنان على عليه السّلام بوديم . در آنجا سخن از اختلاف و تفاوتهاى مردم با يكديگر به ميان آمد ، امام عليه السّلام فرمود : « 1 »\r\n\r\nخطبه در يك نگاه\r\nمحور بحث در اين كلام امام عليه السّلام ذكر عوامل تفاوت انسانها با يكديگر است و ظاهر اين كلام آن است كه نقصان و كمال انسانها در عقول و غرايز به ميزان پاكى گلى بسته است كه سرشت آنها از آن آفريده شده و اگر مىبينيم گروهى از نظر\r\n\r\n\r\n","description":"","footnote":"\r\n( 1 ) . سند خطبه :\r\nزمخشرى نيز اين كلام را در جزء اوّل از كتاب ربيع الابرار نقل كرده است . ( مصادر نهج البلاغه ، ج 3 ، ص 181 )\r\n","page_name":" 537 ","page_number":537},
  {"content":"\r\n\r\nظاهر يا از جهت اخلاق باهم تناسب و تقارب دارند يا تفاوت و اختلاف در آنها ديده مىشود ، به سبب نزديك بودن يا دور بودن نوع خميرمايه‌هاى وجود آنها با يكديگر است . ( البتّه اين سخن سؤالاتى درپى دارد كه به خواست خدا در تفسير و شرح به ذكر آن و پاسخش مىپردازيم ) .\r\n* * *\r\n\r\n","description":"","footnote":"","page_name":" 538 ","page_number":538},
  {"content":"\r\n\r\nإنّما فرّق بينهم مبادئ طينهم و ذلك أنّهم كانوا فلقة من سبخ أرض و عذبها ، و حزن تربة و سهلها ، فهم على حسب قرب أرضهم يتقاربون ، و على قدر اختلافها يتفاوتون ، فتامّ الرّواء ناقص العقل ، و مادّ القامة قصير الهمّة ، و زاكي العمل قبيح المنظر ، و قريب القعر بعيد السّبر ، و معروف الضّريبة منكر الجليبة ، و تائه القلب متفرّق اللّبّ ، و طليق اللّسان حديد الجنان .\r\n\r\nترجمه\r\nآنچه بين آنها ( مردم ) ايجاد تفاوت كرده عناصر نخستين سرشت آنهاست ، زيرا آنها قطعه‌اى بودند از زمين شور و شيرين ، محكم و سست ، و بر حسب نزديك بودن خاكهايشان با يكديگر به‌هم نزديكند و به مقدار فاصلهء اختلاف خاكشان با يكديگر متفاوتند ؛ افراد خوش‌منظر ( غالبا ) سست عقل‌اند ، بلندقدان كوتاه همّت ، پاكيزه‌عملان بدمنظر و كوتاه‌قدان ، عميق و خوش‌فكرند . آنها كه نهادى پاك دارند ( گاه بر اثر عوامل گوناگون ) اخلاق ناپسند ظاهر مىسازند . آنها كه قلبى ناآرام دارند ، افكارشان پراكنده است و سخنوران ( زبردست ) قوت قلب دارند .\r\n\r\nشرح و تفسير سرچشمهء تفاوتها\r\nشك نيست كه انسانها هم از نظر جسمى و هم از نظر روحى ، فكرى و اخلاق باهم متفاوتند . نيز شك نيست كه اين تفاوتها بر اثر تعليم و تربيت قابل تغيير و\r\n\r\n","description":"","footnote":"","page_name":" 539 ","page_number":539},
  {"content":"\r\n\r\nدگرگونى است ، بنابراين تفاوتها هرگز به سلب اختيار آدمى و مسئلهء جبر نمىانجامد .\r\nولى سخن در اين است كه سرچشمهء اين تفاوتها چيست ؟ چرا بعضى از نظر جسمانى بلند قامت ، بعضى ديگر كوتاه ، عدّه‌اى زيباروى و گروهى نازيبا ، جمعى پراستعداد و بعضى ضعيف و ناتوان ، گروهى با سخاوت و جمعى بخيل هستند .\r\nامام عليه السّلام اين اختلافات را به موادّى مستند مىسازد كه جسم انسان از آن برگرفته شده و مىفرمايد : « آنچه بين آنها ايجاد تفاوت كرده آغازهاى سرشت آنهاست ، زيرا آنها قطعه‌اى بودند از زمين شور و شيرين ، محكم و سست ، و بر حسب نزديك بودن خاكهايشان با يكديگر به‌هم نزديكند و به مقدار فاصلهء اختلاف خاكشان با يكديگر متفاوتند » ؛ ( إنّما فرّق بينهم مبادئ « 1 » طينهم و ذلك أنّهم كانوا فلقة « 2 » من سبخ « 3 » أرض و عذبها « 4 » ، و حزن « 5 » تربة و سهلها « 6 » ، فهم على حسب قرب أرضهم يتقاربون ، و على قدر اختلافها يتفاوتون ) .\r\nبر طبق اين بيان ، تفاوتها از تفاوت مواد مختلف زمينى گرفته شده است و با توجّه به اينكه زمينها و مواد تركيبى آنها باهم اختلاف دارند ، و تركيبهاى وجود انسانها از آن مواد باهم متفاوت است و تفاوت آن مواد تأثير در تفاوت روحيات\r\n\r\n\r\n","description":"","footnote":"\r\n( 1 ) . « مبادى » جمع مبدأ به معناى آغاز هرچيزى است و در اينجا به معناى عناصرى است كه طينت انسانها را تشكيل داده است .\r\n( 2 ) . « فلقة » به معناى قطعه از هرچيزى است . از ريشهء « خلق » بر وزن « حلق » گرفته شده كه به معناى شكاف دادن است و از آنجايى كه شكاف دادن سبب مىشود هرچيزى به قطعات متعدّد تقسيم شود ، واژهء « فلقه » به معناى قطعه آمده است .\r\n( 3 ) . « سبخ » به معناى زمين شوره‌زار است .\r\n( 4 ) . « عذب » به معناى شيرين و گواراست ( مقابل سبخ است ) .\r\n( 5 ) . « حزن » اين واژه هنگامى كه در مورد زمين به كار رود به معناى زمين خشن و ناهموار است و « حزن » به معناى غم نيز از همين ريشه گرفته شده است .\r\n( 6 ) . « سهل » اين واژه هنگامى كه در مورد زمين به كار رود به معناى زمين هموار و نرم است و « سهل » به معناى آسان نيز از همين ريشه گرفته شده است .\r\n","page_name":" 540 ","page_number":540},
  {"content":"\r\n\r\nو افكار و اخلاق آنها دارد ، به اين ترتيب در ميان انسانها اختلافاتى ظاهر گشت .\r\nدر اينجا دو سؤال پيش مىآيد : نخست اينكه جدّ اوّلى ما حضرت آدم از خاك آفريده شد و انسانهاى بعد از نطفهء آدم و فرزندان او به وجود آمدند نه از خاك .\r\nديگر اينكه آيا اين سخن مذهب جبر را تقويت نمىكند كه مىگويند : هركسى مجبور است كارهاى خاصّى را انجام دهد و دگرگونى آن ممكن نيست .\r\nپاسخ سؤال دوم را به آخر خطبه ، بحث نكات وامىگذاريم و پاسخ سؤال اوّل از دو راه ممكن است :\r\nنخست اينكه گرچه انسانهاى پس از آدم از نطفهء او متولّد مىشوند ؛ ولى نطفه از مواد تركيبى مختلفى تشكيل يافته كه قسمت عمدهء آن به زمين برمىگردد و در مسير پرورش از تغذيهء مادر استفاده مىكند تا به حدّ كمال و هنگام تولّد برسد و غذاى مادر هرچه باشد از مواد زمينى گرفته شده ، گياهان از زمين مىرويند و حيوانات مأكول از گياهان پرورش پيدا مىكنند ، بنابراين رشد جنين از يك ذرّهء ظاهرا بىمقدار تا رسيدن به يك جنين كامل همه از مواد زمينى است .\r\nاين مطلب را با ذكر يك مثال مىتوان روشن‌تر ساخت و آن اينكه درختان ميوه‌اى كه در زمينهاى مختلف مىرويند و همچنين حبوبات و دانه‌هاى غذايى كاملا باهم متفاوتند ؛ مثلا انگور كه در يك زمين مىرويد بسيار شيرين‌تر ، لطيف‌تر و جالب‌تر از انگورى است كه در زمين ديگر مىرويد و همچنين ساير ميوه‌ها .\r\nانسانها نيز چنين هستند و از آنجايى كه رابطهء جسم و روح نسبت به يكديگر بسيار نزديك است تفاوت اين مواد در روحيات و خلقيات انسان اثر مىگذارد .\r\nپاسخ ديگر اينكه صرف‌نظر از آنچه گفته شد ، اگر تنها بر گرفتن جسم آدم از خاك تكيه كنيم باز ممكن است از اين مادهء تركيبى وجود آدم هنگامى كه نطفه را تشكيل مىدهد ، نطفه‌هاى مختلفى حاصل شود . در بعضى از حالات بخشى از\r\n\r\n","description":"","footnote":"","page_name":" 541 ","page_number":541},
  {"content":"\r\n\r\nفلان ماده ، بيشتر در نطفه وارد شود و در بعضى از حالات كمتر و به همين دليل فرزندانى كه از يك پدر و مادر و در يك آب و هوا متولّد مىشوند و حتى تغذيهء پدر و مادر هم شبيه به‌هم است ، باهم متفاوت و مختلف‌اند ؛ يكى دليرتر و ديگرى با سخاوت‌تر ، يكى ضعيف‌تر و ديگرى باهوش‌تر است .\r\nاين نكته نيز قابل ملاحظه است كه آب و هوا نيز بخشى از وجود انسان را تشكيل مىدهد ؛ ولى امام عليه السّلام در اينجا سرچشمهء اختلاف را فقط تفاوت مادهء زمينى ذكر فرمود و سخنى از آب و هوا به ميان نياورد يا از آن‌رو تأثير آنها نسبت به مواد زمينى بسيار كمتر است و يا اينكه آب و هوا نيز تحت تأثير موادّ زمينى است ، در شوره‌زارها ، آب شور و هوا آلوده و در سرزمينهاى شيرين ، آب شيرين و هوا پاك و مطبوع است .\r\nالبتّه كيفيّت تابش آفتاب نيز تأثير خاص خود را دارد و به همين دليل در مناطق استوايى ، افراد غالبا سياه‌پوست و در مناطق معتدل ، سفيدپوست هستند و به يقين تنها رنگ پوست عوض نمىشود ، بلكه منطقهء جغرافيايى به سبب تفاوت تابش آفتاب يا تفاوت آب و هوا و زمينها ، تأثير ويژهء خود را دارد .\r\nبه هر حال با توجّه به آنچه گفتيم ، كلام امام را مطابق آنچه ظاهرش دلالت دارد مىتوان پذيرفت و با موازين علمى امروز نيز كاملا سازگار است و نيازى نيست بگوييم منظور از ( مبادئ طينهم ) ارواح و نفوس انسانى هستند و بقيهء الفاظ امام را نيز بر تفاوت ارواح حمل كنيم ؛ نه بر تفاوت اجسام كه تأثيرگذار در تفاوت اخلاق و روحيّات است ، آن‌گونه كه از سخنان ابن ابى الحديد در شرحش بر نهج البلاغه استفاده مىشود .\r\nآنگاه امام عليه السّلام در ادامهء سخن نمونه‌هاى متعددى از تأثير جسم بر اخلاق و فكر و صفات نفسانى بيان مىفرمايد و با ذكر هفت نمونه از رابطهء جسم و روح و تركيب ظاهرى با خلق و خوى باطنى ، اين بحث را به پايان مىبرد و مىفرمايد :\r\n\r\n","description":"","footnote":"","page_name":" 542 ","page_number":542},
  {"content":"\r\n\r\n« افراد خوش‌منظر ( غالبا ) سست عقل‌اند ، بلند قدان كوتاه همت ، پاكيزه عملان بد منظر و كوتاه قدان ، عميق و خوش‌فكرند آنها كه نهادى پاك دارند ( گاه بر اثر عوامل گوناگون ) اخلاق ناپسند ظاهر مىسازند آنها كه قلبى ناآرام دارند ، افكارشان پراكنده است و سخنوران ( زبردست ) قوت قلب دارند » ؛ ( فتامّ الرّواء « 1 » ناقص العقل ، و مادّ القامة قصير الهمّة ، و زاكي العمل قبيح المنظر ، و قريب القعر « 2 » بعيد السّبر « 3 » ، و معروف الضّريبة منكر الجليبة ، و تائه « 4 » القلب متفرّق اللّبّ ، و طليق اللّسان حديد الجنان ) .\r\nآنچه دربارهء اين روابط هفتگانه در ميان جسم و روح و مادهء جسمانى و اخلاق در كلام امام عليه السّلام آمده ، به يقين به صورت قاعده‌اى كلى و بىاستثنا نيست ، بلكه نظر به غالب افراد دارد و به همين دليل استثنائاتى براى آنها با چشم خود ديده‌ايم .\r\nجملهء « قريب القعر بعيد السّبر » با توجّه به اينكه « قعر » در اينجا اشاره به كوتاهى قامت است ، زيرا افراد كوتاه قامت فاصلهء زيادى در ميان سر و قدمهايشان نيست و به همين دليل واژهء « قريب القعر » براى آنها مناسب است و با توجّه به اينكه « سبر » به معناى آزمايش و بررسى و عمق‌يابى است ، تعبير به « بعيد السبر » اشاره به عمق فكر و آگاهى فراوان است .\r\nاين احتمال نيز وجود كه تعبير به « بعيد السبر » اشاره به اين باشد كه آنها به تعبير عوام ، افرادى تودار هستند كه شناختشان به آسانى امكان‌پذير نيست . اين\r\n\r\n\r\n","description":"","footnote":"\r\n( 1 ) . « رواء » از ريشهء « رىّ » بر وزن « حى » در اصل به معناى سيراب شدن است ، از اين‌رو به افراد زيبا و خوش‌چهره « رواء » گفته مىشود . گويى آنها همانند گياهى هستند كه كاملا سيراب شده و خوش‌منظر است .\r\n( 2 ) . « قعر » در اينجا به معناى باطن است و قعر هرچيزى به آخرين نقطهء عمق آن اطلاق مىشود .\r\n( 3 ) . « سبر » در اصل به معناى آزمودن و بررسى كردن است و به كسى كه نمىتوان به آسانى به اسرار درون او پى برد « بعيد السّبر » اطلاق مىشود .\r\n( 4 ) . « تائه » به معناى سرگردان از ريشهء « تيه » بر وزن « سعى » و « تيه » بر وزن « تيم » گرفته شده كه به معناى سرگردان شدن و گمراه گشتن است .\r\n","page_name":" 543 ","page_number":543},
  {"content":"\r\n\r\nابى الحديد در شرح نهج البلاغهء خود و همچنين ابن ميثم و بعضى ديگر از شارحان ، اين معنا را پذيرفتند .\r\nجملهء « معروف الضّريبة . . . » با توجّه به اينكه « ضريبه » در اينجا به معناى سجيه ، نهاد و خوى و خصلت است و « جليبه » به معناى كارى است كه انسان بر خلاف خوى و خصلت انجام مىدهد گويى آن را خارج از وجود خود جلب و وارد مىكند ، مفهومش اين است كه گروهى از آن انسانهاى پاك نهاد بر اثر عوامل برونى ؛ مانند تربيتهاى غلط و محيطهاى آلوده و تبليغهاى سوء كه منشأ دواعى شيطانى مىشود ، بر خلاف سجيهء خود رفتار مىكنند .\r\nجملهء « تائه القلب . . . » مفهومى دارد كه غالبا در زندگى خود و ديگران تجربه كرده‌ايم و آن اينكه افرادى كه بر اثر عوامل مختلف ، قلبى ناآرام دارند ، قدرت تفكّر منظم را از دست مىدهند و طبعا افكارشان پريشان مىشود به طورى كه از پريشانى فكر آنها ناراحتى دلهايشان را مىتوان به دست آورد .\r\nجملهء « و طليق اللّسان . . . » نيز مفهومى دارد كه به تجربه رسيده و آن اينكه سخنوران ماهر ، افرادى هستند كه قلبى قوى و نيرومند دارند و از چيزى نمىترسند ، شجاع‌اند و به همين دليل در ايراد سخنرانى مهارت دارند .\r\n\r\nنكته‌ها\r\n\r\n1 . رابطهء عجيب روح و جسم\r\nبسيارى از دانشمندان و فلاسفه تصريح كرده‌اند كه رابطهء روح و جسم انسان چنان است كه ويژگى هريك در ديگرى اثر مىگذارد ، بنابراين جاى تعجب نيست كه ميان قيافه و قامت انسانها و ساير ويژگيهاى جسمانى آنان با روحيات و اخلاق آنها رابطه‌اى برقرار باشد .\r\nاز قديم الايّام تا به امروز جمعى از دانشمندان اين روابط را در كتابهاى خود\r\n\r\n","description":"","footnote":"","page_name":" 544 ","page_number":544},
  {"content":"\r\n\r\nذكر كرده‌اند و مجموعه‌اى به نام علم قيافه‌شناسى به وجود آمده است .\r\nولى غالبا اعتراف دارند كه اين رابطه‌ها ( رابطه اخلاق و روحيات با اشكال مختلف جسمانى ) كليت ندارد ، زيرا عوامل ديگرى نيز در روحيات و اخلاق انسان اثرگذار است كه گاه تأثير آنها غلبه مىكند و رابطهء قيافه و اخلاق را برهم مىزند ؛ مثلا خلق و خوى پدر و مادر ، تأثير آب و هواى اقليمى ، سر و كار داشتن با اشياى مختلف به حسب شغل و كسب و كار خود ، اين امور و مانند آن نيز مىتواند در خلقيات انسان اثر بگذارد و گاه كلّيت روابط علم قيافه‌شناسى را بر هم زند .\r\nبه هر حال آنچه در كلام مولا عليه السّلام در بالا خوانديم اشاره‌اى به گوشه‌اى از اين رابطه روح و جسم است كه امام عليه السّلام در پاسخ سؤال بعضى از يارانش دربارهء اختلاف روحيات مردم بيان فرمود و آنچه را در اين خطبه مىخوانيم نيز به يقين اصلى كلّى و استثنا ناپذير نيست .\r\nاز اينجا روشن مىشود كه اگر در بعضى از روايات مطالبى بر خلاف آنچه در كلام بالاست ديده مىشود از قبيل همين استثنائات است ؛ مانند حديث معروف نبوى كه مىگويد : « أطلب الخير عند حسان الوجوه ؛ خير و نيكى را نزد زيبارويان بيابيد » . « 1 »\r\nدر حالى كه در بعضى از روايات آمده است رسول خدا ضمن خطبه‌اى فرمود : « أيّها النّاس إيّاكم و خضراء الدّمن قيل يا رسول اللّه و ما خضراء الدّمن ؟\r\nقال : المرأة الحسناء فى منبت السّوء ؛ اى مردم از گياهان زيبايى كه بر مزبله‌ها مىرويد بپرهيزيد ، عرض كردند : اى رسول خدا منظور از اين گياهان چيست ؟\r\nفرمود : زن زيبارويى كه در خانوادهء آلوده‌اى پرورش يافته باشد » . « 2 »\r\n\r\n\r\n","description":"","footnote":"\r\n( 1 ) . وسائل الشيعه ، ج 14 ، ص 37 ، ح 4 .\r\n( 2 ) . بحار الانوار ، ج 100 ، ص 236 ، ح 22 .\r\n","page_name":" 545 ","page_number":545},
  {"content":"\r\n\r\n\r\n2 . آيا اين رابطه ، با اصل اختيار سازگار است ؟\r\nسؤال ديگرى كه در اينجا مطرح مىشود اين است كه اگر شور و شيرين بودن خاكهاى سرشت انسانها و رابطهء اشكال جسمانى با خلق و خوى بشر را بپذيريم ، نتيجه‌اش اين است كه نه نيكوكاران توان بدكارى دارند و نه بدكاران توان نيكوكارى و اين موافق مكتب جبر است و مىدانيم حركت كردن بر وفق مكتب جبر نتيجه‌اش انكار ثواب و عقاب و بىهدف بودن بعثت انبيا و در نهايت نفى عدالت پروردگار است .\r\nپاسخ اين سؤال چندان پيچيده نيست . هيچ‌كس نمىگويد كيفيّات جسمانى يا سرشت افراد ، علت تامّه براى آن خلقيّات است ، بلكه تنها به عنوان يك زمينه مىتوان از آن ياد كرد .\r\nاين مطلب را با ذكر مثالى مىتوان روشن ساخت ؛ همه مىگويند : محيط خانواده يا محيط اجتماع در اعمال انسانها اثر مىگذارد ؛ ولى اين سخن بدان معنا نيست كه ارادهء انسان را سلب كند ، بلكه تنها يك زمينه است ، لذا بسيار مىبينيم افرادى كه در يك خانوادهء آلوده پرورش يافته‌اند ؛ ولى انسانهاى صالح و درستكار و با ايمانى بوده‌اند ، و به عكس افرادى در خانواده‌هاى صالح پرورش يافته‌اند ؛ ولى انسانهاى نادرستى از كار در آمده‌اند . به بيان ديگر جزء اخير علّت تامّه ارادهء خود انسان است كه اثر نهايى را به دنبال دارد .\r\nاين نكته نيز شايان توجّه است كه چنانچه كسى زمينه‌هاى نامساعد اخلاقى يا محيطهاى خانوادگى يا اجتماعى داشته باشد ؛ ولى در مسير صحيح گام بردارد اجر و پاداش او از كسانى كه در محيطى مساعد پرورش يافته‌اند به يقين بيشتر است .\r\n* * *\r\n\r\n","description":"","footnote":"","page_name":" 546 ","page_number":546},
  {"content":"\r\n\r\n\r\n235 و من كلام له عليه السّلام قاله و هو يلي غسل رسول اللّه صلّى اللّه عليه و إله و تجهيزه :\r\nاز سخنان امام عليه السّلام است اين سخن را هنگامى ايراد فرمود كه مشغول غسل رسول خدا صلّى اللّه عليه و إله و آماده كردن او براى دفن بود . « 1 »\r\n\r\nخطبه در يك نگاه\r\nهمان‌گونه كه اشاره شد ، امام عليه السّلام اين سخن را هنگامى ايراد كرد كه مشغول غسل و تجهيز پيغمبر اكرم بود ؛ سخنانى سوزناك و حزن‌انگيز كه از نهايت اندوه\r\n\r\n\r\n","description":"","footnote":"\r\n( 1 ) . سند خطبه :\r\nاين كلام را گروهى كه قبل از سيّد رضى مىزيستند در كتابهاى خود آوردند از جمله :\r\nالف ) « محمد بن حبيب » ( متوفاى سال 245 ) يعنى 114 سال قبل از تولّد مرحوم سيّد رضى در كتاب « امالى » خود آورده است .\r\nب ) « ابو اسحاق ابراهيم » معروف به زجاج ( متوفاى سال 311 ) يعنى 48 سال قبل از تولّد سيّد رضى در كتاب امالى خود از محمد بن يزيد مبرد نقل كرده است .\r\nج ) شيخ مفيد نيز در كتاب امالى خود آن را با سند خويش از ابن عباس روايت كرده است . صاحب كتاب مصادر بعد از ذكر مطالب بالا مىگويد : شكى نيست كه اين كلام ، كلام على عليه السّلام است و اگر در كتاب « زهر الآداب » آن را به ديگرى نسبت دادند توهمى بيش نيست . ( مصادر نهج البلاغه ، ج 3 ، ص 182 - 183 )\r\n","page_name":" 547 ","page_number":547},
  {"content":"\r\n\r\nو غم مولا در آن هنگام خبر مىدهد . اين در حالى بود كه ديگران بدن پيغمبر را رها كرده بودند و در سقيفهء بنى ساعده مشغول توطئه براى به دست گرفتن خلافت پيغمبر بودند .\r\n* * *\r\n\r\n","description":"","footnote":"","page_name":" 548 ","page_number":548},
  {"content":"\r\n\r\nبأبي أنت و أمّي يا رسول اللّه لقد انقطع بموتك ما لم ينقطع بموت غيرك من النّبوّة و الإنباء و أخبار السّماء . خصّصت حتّى صرت مسلّيا عمّن سواك و عمّمت حتّى صار النّاس فيك سواء . و لو لا أنّك أمرت بالصّبر ، و نهيت عن الجزع ، لأنفدنا عليك ماء الشّؤون و لكان الدّاء مماطلا و الكمد محالفا ، و قلّا لك ! و لكنّه ما لايملك ردّه ، و لا يستطاع دفعه ! بأبي أنت و أمّي ! اذكرنا عند ربّك ، واجعلنا من بالك .\r\n\r\nترجمه\r\nپدر و مادرم فدايت باد اى رسول خدا ، با مرگ تو چيزى قطع شد كه با مرگ ديگرى قطع نگشت و آن نبوّت و پيام آوردن ( از سوى خدا ) و اخبار آسمان بود .\r\nولى مصيبت تو اين اثر را داشت كه تسلى دهنده در برابر مصائب غير توست ( و با توجّه به اين ، مصائب ديگر در نظرم كوچك و كم اهميّت است اضافه براين ) مصيبت تو آن قدر گسترده است كه عموم مردم در آن عزا دارند . اگر تو ما را به صبر و شكيبايى امر نفرموده بودى و از جزع و بىتابى نهى نمىكردى ، آن‌قدر بر تو گريه مىكرديم كه اشكهايمان تمام شود و اين درد جانكاه هميشه برايمان باقى بود و حزن و اندوهمان دائمى ، و همهء اينها در مصيبت تو كم بود ؛ امّا چه مىتوان كرد ، چون مرگ چيزى است كه نمىتوان آن را بازگرداند و قدرت بر دفع آن نيست . پدر و مادرم فدايت باد ما را در پيشگاه پروردگارت ياد كن و ما را هميشه به خاطر داشته باش .\r\n\r\n","description":"","footnote":"","page_name":" 549 ","page_number":549},
  {"content":"\r\n\r\n\r\nشرح و تفسير مصيبت عظيم و جانكاه رحلت پيامبر خدا\r\nامام عليه السّلام پيكر پاك پيغمبر اكرم صلّى اللّه عليه و إله را مخاطب ساخته و چنين مىگويد : « پدر و مادرم فدايت باد اى رسول خدا ، با مرگ تو چيزى قطع شد كه با مرگ ديگرى قطع نگشت و آن نبوّت و پيام آوردن ( از سوى خدا ) و اخبار آسمان بود » ؛ ( بأبي أنت و أمّي يا رسول اللّه لقد انقطع بموتك ما لم ينقطع بموت غيرك من النّبوّة و الإنباء و أخبار السّماء ) .\r\nجملهء « بأبي أنت و أمّي » كه از جمله‌هاى رائج در ميان عرب به هنگام اظهار علاقه به كسى است ، اشاره به اين است كه عزيزترين عزيزانم پدر و مادر من هستند كه آنها را فداى تو مىكنم . ممكن است به هنگام گفتن اين سخن ، پدر و مادر گوينده در حيات نباشند همان گونه كه در خطبهء مورد بحث چنين است ؛ ولى ضررى به مفهوم سخن نمىرساند ، زيرا اين جمله جنبهء كنايى دارد و اشاره به اين است كه مخاطب ، آن قدر عزيز است كه انسان عزيزترين بستگان خود را فداى او مىكند .\r\nدر بعضى از روايات آمده است : كه اگر پدر و مادر انسان زنده باشند و اهل ايمان ، گفتن اين سخن اهانتى به آنها مىگردد و سبب عقوق مىشود . « 1 »\r\nولى ظاهران اين حديث ناظر به مواردى است كه مخاطب مانند پيغمبر و امام نباشد ، زيرا چنين تعبيرى در برابر آن بزرگواران نه تنها اهانت نيست ، بلكه مايهء افتخار است .\r\nبه همين دليل اين تعبير در بسيارى از زيارت‌نامه‌ها ، ديده مىشود در حالى كه بسيارى از زيارت كنندگان ، پدران و مادرانشان زنده و اهل ايمانند .\r\nتعبير به « نبوت » و « انباء » و « اخبار السماء » ، سه مفهوم متفاوت دارد : « نبوّت »\r\n\r\n\r\n","description":"","footnote":"\r\n( 1 ) . وسائل الشيعه ، ج 2 ، ص 653 ، ح 1 .\r\n","page_name":" 550 ","page_number":550},
  {"content":"\r\n\r\nاشاره به مقام آن حضرت است و « انباء » برنامهء عملى پيغمبر را در ابلاغ وحى آسمانى بيان مىكند و « اخبار السّماء » ناظر به خبرهايى است كه مربوط به مسائل شريعت نبوده ، مانند خبرهاى غيبى و پيش‌بينىهاى حوادث آينده و ملاحم .\r\nبه هر حال جمله‌هاى بالا به صراحت خبر از خاتميّت پيغمبر اكرم صلّى اللّه عليه و إله مىدهد و دليل روشنى براين است كه بعد از آن حضرت ، فرشتهء وحى هرگز نازل نخواهد شد و اين موهبت عظيم كه در سايهء وجود پيغمبر ، نصيب جهانيان بود با رحلت او برداشته شد و ناراحتى شديد امير مؤمنان على عليه السّلام نيز به همين جهت است .\r\nسپس به دو نكتهء ديگر اشاره مىكند و مىفرمايد : « ولى مصيبت تو اين اثر را داشت كه تسلّى دهنده در برابر مصائب غير توست ( و با توجّه به اينكه مصائب ديگر كوچك و كم اهميّت است اضافه براين ) مصيبت تو آن‌قدر گسترده است كه عموم مردم در آن به طور يكسان عزا دارند » ؛ ( خصّصت حتّى صرت مسلّيا « 1 » عمّن سواك و عمّمت حتّى صار النّاس فيك سواء ) .\r\nچگونه ممكن است مصيبت پيغمبر عموميّت نداشته باشد در حالى كه او « رحمة للعالمين » بود و سبب نجات جامعهء بشرى از چنگال انواع انحرافات . او به همهء انسانها تعلّق داشت و همه را تحت توجّه و عنايت قرار مىداد ، بنابراين همه بايد بر مرگ آن حضرت اشك بريزند .\r\nاز سويى ديگر هرقدر عزيز از دست رفته بزرگ‌تر و آثارش گسترده‌تر باشد ، به همان نسبت مصيبت فقدانش عظيم‌تر است و چون پيغمبر اكرم برترين انسان ، با خدمتى گسترده و بىنظير بود ، مصيبت فقدانش از همهء مصائب برتر است و به بيان ديگر ، مصائب ديگر در برابر مصيبت فقدان او كوچك است .\r\n\r\n\r\n","description":"","footnote":"\r\n( 1 ) . « مسليا » به معناى تسليت دهنده است از ريشهء « سلو » بر وزن « سرو » به معناى آرامش بعد از ناراحتى گرفته شده .\r\n","page_name":" 551 ","page_number":551},
  {"content":"\r\n\r\nبه همين دليل امام عليه السّلام هنگامى كه گرفتار مصيبت جانكاه همسرش زهراى مرضيه عليها السّلام شد ، به همين مطلب اشاره فرمود و خطاب به پيغمبر اكرم صلّى اللّه عليه و إله عرضه داشت : « گرچه پيمانهء صبرم از فراق دختر برگزيده‌ات لبريز شده ؛ ولى مصيبت مرگ و رحلت تو به قدرى بزرگ بود كه ديگر مصيبتها را در برابر من كوچك مىكند » ؛ ( قلّ يا رسول اللّه عن صفيّتك صبرى و رقّ عنها تجلّدى إلّا أنّ فى التّأسّى لى بعظيم فرقتك و فادح مصيبتك موضع تعزّ ) . « 1 »\r\nدر حديثى از امام باقر عليه السّلام مىخوانيم كه به يكى از يارانش چنين فرمود : « إن أصبت بمصيبة في نفسك أو في مالك أو في ولدتك فاذكر مصابك برسول اللّه فإنّ الخلائق لم يصابوا بمثله قطّ ؛ هرگاه مصيبتى در جان يا مال يا فرزندت به تو برسد ، مصيبت رسول اللّه را ياد كن ، زيرا مردم هرگز به مصيبتى مانند مصيبت آن حضرت گرفتار نشدند » . « 2 »\r\nسپس امام عليه السّلام در ادامهء اين سخن به نكتهء ديگرى اشاره كرده عرضه مىدارد :\r\n« اگر تو ما را به شكيبايى امر نفرموده بودى و از جزع و بىتابى نهى نمىكردى ، آن قدر بر تو گريه مىكرديم كه اشكهايمان تمام شود و اين درد جانكاه هميشه برايمان باقى بود و حزن و اندوهمان دائمى ، و تازه همهء اينها در مصيبت تو كم بود » ؛ ( و لولا أنّك أمرت بالصّبر ، و نهيت عن الجزع ، لأنفدنا « 3 » عليك ماء الشّؤون ، و لكان الدّاء مماطلا و الكمد محالفا ، و قلّا لك ! ) .\r\nبا توجّه به اينكه ( شؤون ) جمع شأن در اينجا به معناى غده‌هاى اشك‌زاست ، منظور امام اين است كه اگر ما را از گريه و جزع نهى نكرده بودى چنان اشك مىريختيم كه منابع اشكى ما تمام شود ؛ ولى صبر و شكيبايى را ما از تو آموختيم .\r\n\r\n\r\n","description":"","footnote":"\r\n( 1 ) . نهج البلاغه ، خطبهء 202 .\r\n( 2 ) . كافى ، ج 3 ، ص 220 ، ح 2 .\r\n( 3 ) . « انفدنا » از ريشهء « نفاد » به معناى تمام شدن چيزى است و « انفاد » مصدر باب افعال به معناى تمام كردن است .\r\n","page_name":" 552 ","page_number":552},
  {"content":"\r\n\r\nآن روز كه فرزندت ابراهيم از دنيا چشم پوشيد ، اشك مىريختى ولى بىتابى و جزع نداشتى ، در مصيبت عظيم عمويت حمزه نيز همين گونه رفتار كردى ، پس ما شكيبايى را از تو آموختيم .\r\nواژهء ( مماطل ) به معناى بدهكارى است كه اداى دين خود را به تأخير مىاندازد و « داء المماطل » به بيمارى لاعلاج گفته مىشود و شباهت به چنان بدهكارى دارد .\r\n( كمد ) به معناى اندوه درونى است و ( محالف ) كسى است كه با انسان پيمان بسته و بر سر پيمان خويش است ، بنابراين « كمد محالف » اشاره به اندوه درونى پايدار است .\r\nضمير تثنيه در ( قلّا لك ) اشاره به همان داء و كمد است ؛ يعنى درد مصيبت تو و اندوه پايدار آن باز هم در برابر عظمت اين مصيبت ناچيز است .\r\nامام در ادامه مىافزايد : « امّا چه مىتوان كرد ، چون مرگ چيزى است كه نمىتوان آن را باز گرداند و قدرت بر دفع آن نيست » ( و لكنّه ما لا يملك ردّه ، ولا يستطاع دفعه ! ) .\r\nبنابراين گريستن و بىتابى مشكلى را حل نمىكند ، بايد صبر داشت و به رضاى خدا راضى بود .\r\nو به گفته سعدى :\r\n خبر دارى اى استخوانى قفس * كه جان تو مرغى است نامش نفس\r\nچو مرغ از قفس رفت و بگسست قيد * دگر ره ، نگردد به دام تو صيد \r\nدر پايان بار ديگر در مقام ابراز عشق و علاقه به پيغمبر اكرم صلّى اللّه عليه و إله بر آمده عرضه مىدارد : « پدر و مادرم فدايت باد ! ما را در پيشگاه پروردگارت ياد كن و هميشه ما را به خاطر داشته باش » ؛ ( بأبي أنت و أمّي ! اذكرنا عند ربّك ، و اجعلنا من بالك ) . « 1 »\r\n\r\n\r\n","description":"","footnote":"\r\n( 1 ) . « بال » به معناى خاطر و قلب و حال است .\r\n","page_name":" 553 ","page_number":553},
  {"content":"\r\n\r\nمفهوم اين تعبير آن است كه روح پاك تو به ملكوت اعلى مىرود و در جوار قرب خدا قرار مىگيرد . در آنجا براى ما دعا كن و حل مشكلات ما را از خدايت بخواه بگونه‌اى كه هميشه در خاطر عاطر تو باشيم .\r\n\r\nنكته‌ها\r\n\r\n1 . گريه در مصيبت عزيزان\r\nاز كلام بالا و روايات ديگر استفاده مىشود كه گريستن در مصائب عزيزان ممنوع نيست ، و ممنوع تنها جزع و بىتابى و ناشكرى است . قلب انسان كانون عواطف است و اين عواطف مخصوصا هنگامى كه شديد باشد ، در همهء وجود انسان اثر مىگذارد . هنگامى كه عزيزى از دست رود ، قلب متلاطم مىگردد و اشك جارى مىشود ، بغض گلوى انسان را مىگيرد و زبان به اظهار اشتياق به عزيز از دست رفته مىپردازد . اينها هيچ‌كدام ممنوع نيست ، بلكه ممدوح است به شرط اينكه آميخته با شكيبايى و صبر باشد . ممنوع است كه انسان بىتابى كند ، سر به ديوار بكوبد ، لطمه بر صورت زند ، سخنان ناروا بگويد .\r\nدر حديثى مىخوانيم : « هنگامى كه خبر وفات جعفر بن ابى طالب و زيد بن حارثه ( در جنگ موته ) به پيغمبر رسيد ، هنگامى كه وارد خانه مىشد شديدا براى آنها گريه مىكرد و مىگفت : آنها براى من سخن مىگفتند و با آنها انس مىگرفتم ، هردو باهم رفتند » . « 1 »\r\nنيز در داستان جنگ احد مىخوانيم : « هنگامى كه پيغمبر به مدينه بازگشت از هر خانه‌اى صداى گريه و زارى براى شهيدى به گوش آن حضرت رسيد كه بازماندگان بر شهيدانشان مىگريستند جز خانهء عمويش حمزه ، پيغمبر بسيار ناراحت شد و گفت : ولى حمزه گريه كنندگانى ندارد . اهل مدينه كه از اين سخن\r\n\r\n\r\n","description":"","footnote":"\r\n( 1 ) . من لا يحضره الفقيه ، ج 1 ، ص 177 ، ح 527 .\r\n","page_name":" 554 ","page_number":554},
  {"content":"\r\n\r\nباخبر شدند قسم ياد كردند كه هرگز بر عزيز از دست رفته‌اى گريه نكنند مگر اينكه نخست براى حمزه نوحه‌گرى كنند و بگريند » و اين سنّت همچنان تا امروز ( زمانى كه امام باقر عليه السّلام اين حديث را بيان مىفرمود ادامه دارد ) . « 1 »\r\nروايات بسيارى نيز دربارهء نهى از جزع و بىتابى از معصومان عليهم السّلام نقل شده است از جمله امير مؤمنان على عليه السّلام مىفرمايد : « إنّك إن صبرت جرت عليك المقادير و أنت مأجور و إن جزعت جرت عليك المقادير و أنت معذور ؛ اگر صبر و شكيبايى ( در مصائب ) پيشه كنى آنچه مقدّر است به هر حال واقع مىشود و تو ( در پيشگاه خدا ) مأمور هستى و اگر جزع و بىتابى كنى مقدّرات به هر حال صورت مىگيرد ؛ ولى تو گنهكار خواهى بود » . « 2 »\r\nنبايد فراموش كرد جزع و بىتابى افزون بر اينكه نوعى ناسپاسى در پيشگاه خداست ، آثار بسيار مخرّبى روى اعصاب انسان دارد و گاه او را تا سرحدّ جنون پيش مىبرد .\r\n\r\n2 . تجهيز پيامبر صلى اللّه عليه و إله\r\nدر اينكه پيغمبر اكرم صلّى اللّه عليه و إله در چه روزى چشم از جهان بربست ، اختلافى نيست . همه اتفاق نظر دارند كه روز دوشنبه بود و مشهور ميان پيروان اهل بيت عليهم السّلام اين است كه دفن آن حضرت سه روز بعد انجام يافت .\r\nگرچه از روايات استفاده مىشود كه تعجيل در دفن ميّت مستحب است ؛ ولى هنگامى كه شخص از دست رفته كسى مانند پيغمبر اكرم صلّى اللّه عليه و إله باشد و مردم بخواهند گروه گروه بر او نماز بخوانند و اداى احترام نسبت به او بنمايند ، مسئله شكل ديگرى به خود مىگيرد .\r\n\r\n\r\n","description":"","footnote":"\r\n( 1 ) . من لا يحضره الفقيه ، ج 1 ، ص 183 ، ح 553 .\r\n( 2 ) . مستدرك ، ج 2 ، ص 431 ، ح 40 .\r\n","page_name":" 555 ","page_number":555},
  {"content":"\r\n\r\nاز روايات نيز استفاده مىشود مردم ده‌نفر ده‌نفر وارد حجرهء پيامبر شدند و بر آن حضرت نماز گذاردند و سپس در همانجا بدن پيغمبر اكرم صلّى اللّه عليه و إله به خاك سپرده شد ، زيرا بعد از آنكه هركسى دربارهء محل دفن پيامبر اظهار نظرى كرد ، بعضى مكه را پيشنهاد كردند و عده‌اى مدينه را ( در بقيع يا در صحن مسجد رسول اللّه ) امير مؤمنان على عليه السّلام فرمود : « إنّ اللّه لم يقبض نبيّا إلّا في أطهر البقاع فينبغي أن يدفن في البقعة الّتي قبض فيها فاتّفقت الجماعة على قوله عليه السّلام و دفن في حجرته ؛ خداوند هيچ پيغمبرى را قبض روح نمىكند مگر در پاك‌ترين نقاط روى زمين ؛ بنابراين سزاوار است در همان محلى كه حضرت قبض روح او شده دفن شود . هنگامى كه مردم اين سخن را شنيدند متفقا رأى آن حضرت را پذيرفتند و بدن پاك پيامبر در همانجا به خاك سپرده شد » . « 1 »\r\nدر اينكه قبل از پوشاندن قبر چه كسى وارد قبر شد ، همچنين نقل شده است :\r\nعلى عليه السّلام و فضل بن عباس و دو نفر ديگر وارد شدند . « 2 »\r\nبه هر حال شك نيست كه تجهيز پيغمبر اكرم صلّى اللّه عليه و إله اعم از غسل و تكفين و نماز و تدفين عمدتا به وسيلهء على عليه السّلام صورت گرفت در حالى كه ديگران در سقيفهء بنى ساعده مشغول گفت و گو و چانه‌زدن در امر خلافت بودند و حتى مطابق بعضى از نقلها تعزيه گردانهاى سقيفه موفق به نماز بر پيامبر هم نشدند .\r\nبراى آگاهى بيشتر در مسائل بالا به كتاب بحار الانوار جلد 22 صفحه 504 به بعد مراجعه كنيد .\r\n* * *\r\n\r\n\r\n","description":"","footnote":"\r\n( 1 ) . تهذيب الاحكام ، ج 6 ، ص 2 - 3 .\r\n( 2 ) . بحار الانوار ، ج 22 ، ص 525 .\r\n","page_name":" 556 ","page_number":556},
  {"content":"\r\n\r\n\r\n236 و من كلام له عليه السّلام اقتصّ فيه ذكر ما كان منه بعد هجرة النّبي صلّى اللّه عليه و إله ثمّ لحاقه به :\r\nاز سخنان امام عليه السّلام است كه پيرامون حوادث بعد از هجرت پيامبر صلّى اللّه عليه و إله و ملحق شدن به آن حضرت بحث مىكند . « 1 »\r\n\r\nخطبه در يك نگاه\r\nبا توجّه به اينكه گفتار امام عليه السّلام در اينجا به صورت بسيار موجز و كوتاه ذكر شده ، نيازى به شرح خطبه در يك نگاه نمىبينيم .\r\n* * *\r\n\r\n\r\n","description":"","footnote":"\r\n( 1 ) . سند خطبه :\r\nاز كسانى كه اين سخن را از امام نقل كرده‌اند ، ابن اثير در كتاب « النهايه » است كه آن را در مادهء « وطأ » ذكر كرده است . ( مصادر نهج البلاغه ، ج 3 ، ص 234 . )\r\n","page_name":" 557 ","page_number":557},
  {"content":"\r\n . \r\n","description":"","footnote":"","page_name":" 558 ","page_number":558},
  {"content":"\r\n\r\nفجعلت أتّبع مأخذ رسول اللّه صلّى اللّه عليه و إله فأطأ ذكره ، حتّى انتهيت إلى العرج .\r\n\r\nترجمه\r\nمن خود را در همان راهى قرار دادم كه پيامبر صلّى اللّه عليه و إله از آن راه رفته بود . همه جا به سراغ او بودم و در گذرگاه يادش قدم مىزدم تا اينكه به منزلگاه عرج ( منزلگاهى نزديك مدينه ) رسيدم ( و در اين هنگام احساس آرامش كردم كه به زودى پيشواى محبوبم را خواهم ديد ) .\r\n\r\nشرح و تفسير گذرگاه ياد محبوب !\r\nاين سخن همان گونه كه مرحوم سيّد رضى گفته است ، بخش كوتاهى از خطبهء مفصّلى است كه امام آن را بيان فرموده و مرحوم سيّد رضى اين چند جمله را به موجب لطافتى كه در تعبيرات آن از نظر فصاحت و بلاغت يافته جدا ساخته است .\r\nاز كتاب تمام نهج البلاغه چنين برمىآيد كه اين كلام بخشى از خطبه‌اى بوده كه ضمن آن امام عليه السّلام موقعيّت خود را نسبت به رسول خدا بيان مىكند و در جاى جاى آن رابطهء نزديك خود را با آن حضرت و عنايت و توجّه آن حضرت را نسبت به خودش شرح مىدهد و در ضمن همان خطبه موقعيّت اهل بيت عليهم السّلام را كاملا روشن مىسازد . « 1 »\r\nاين سخن - همان‌گونه كه در بالا اشاره شد - ناظر به زمانى است كه پيغمبر اكرم صلّى اللّه عليه و إله بعد از داستان « ليلة المبيت » با شتاب به سوى مدينه مىرفت و امام در\r\n\r\n\r\n","description":"","footnote":"\r\n( 1 ) . كتاب تمام نهج البلاغه ، ص 246 ، خطبهء 19 ( اين جمله در ادامهء خطبه در صفحهء 249 آمده است ) .\r\n","page_name":" 559 ","page_number":559},
  {"content":"\r\n\r\nمكّه مانده بود تا امانتهاى مردم را كه نزد پيغمبر وجود داشت به آنها برساند ، سپس در موقعى مناسب دور از چشم دشمن به سوى مدينه حركت كند .\r\nامام عليه السّلام در اين فاصله كه گرفتار فراق پيشوا و استاد عزيز خود بود ، سخت ناراحت بود و ايّام فراق بر او سنگينى مىكرد . گفتار مورد بحث به خوبى از اين امر حكايت مىكند كه مىفرمايد : « من خود را در همان راهى قرار دادم كه پيامبر صلّى اللّه عليه و إله از آن راه رفته بود . همه‌جا به سراغ او بودم و در گذرگاه يادش قدم مىزدم تا اينكه به منزلگاه عرج ( منزلگاهى نزديك مدينه ) رسيدم ( و در اين هنگام احساس آرامش كردم كه به زودى پيشواى محبوبم را خواهم ديد ) ؛ ( فجعلت أتّبع مأخذ رسول اللّه صلّى اللّه عليه و إله فأطأ ذكره ، حتّى انتهيت إلى العرج ) .\r\nاين سخن نشان مىدهد كه امام عليه السّلام در همين چند روز فراق پيغمبر چه ناراحتى عجيبى داشت ، دائما به ياد آن حضرت بود و با ياد او خاطر خود را مشغول مىداشت و همچون كسى كه عزيزترين عزيزانش را از او گرفته باشند بىتابى مىكرد ؛ ولى چاره‌اى نبود ، بايد بماند و ودايع مردم را كه براساس اعتماد به رسول اللّه به آن حضرت سپرده بودند ، به آنها برساند . سپس دور از چشم دشمن آمادهء حركت به سوى مدينه شود . از تواريخ اسلامى استفاده مىشود كه بدن امام به سبب سنگهاى فراوانى كه در شب هجرت پيغمبر به سوى او انداخته بودند ، در آن حال كه در بستر پيغمبر خوابيده بود ، سخت مجروح بود ؛ ولى تمام اين جراحتها را به فراموشى سپرده و پيوسته در فكر محبوبش رسول اللّه صلّى اللّه عليه و إله بود .\r\nدر پايان اين سخن ، مرحوم سيّد رضى سخنى دارد به اين شرح :\r\nاينكه امام مىفرمايد : « فأطأ ذكره ؛ در گذرگاههاى يادش قدم مىزدم » از سخنانى است كه در نهايت اختصار و فصاحت ، حقيقت مهمّى را بيان كرده است و منظور امام اين است كه اخبار مربوط به پيامبر از ابتداى حركت تا پايان مسير به من مىرسيد ( و پيوسته به ياد او بودم و در فضاى وجود او سير مىكردم ) . امام\r\n\r\n","description":"","footnote":"","page_name":" 560 ","page_number":560},
  {"content":"\r\n\r\nاين معنا را با آن كنايهء عجيب بيان فرموده است : ( قوله عليه السّلام : ( فأطأ ذكره ) من الكلام الّذي رمى به إلى غايتي الإيجاز و الفصاحة . أراد أنّي كنت أعطي خبره صلّى اللّه عليه و إله من بدء خروجي إلى أن انتهيت إلى هذا الموضع ، فكنّى عن ذلك بهذه الكناية العجيبة ) .\r\nنكتهء ظريف و دقيقى كه در جملهء ( فأطأ ذكره ) است و مرحوم سيّد رضى به دنبال آن است ، اين است كه امام ياد پيغمبر را همچون گذرگاه زيبا و دل‌انگيزى تصوّر كرده كه فضايى عطرآگين داشت و امام روزوشب در آن گذرگاه در حركت بود . مثل اين است كه كسى به ديگرى بگويد كه ياد تو خانه و زندگى من است ، ياد تو كوچه‌هاى شهر من است .\r\n اى صبا نكهتى از خاك ره يار بيار * ببر اندوه دل و مژدهء دلدار بيار\r\nنكتهء روح‌فزا از دهن دوست بگو * نامهء خوش خبر از عالم اسرار بيار\r\nتا معطر كنم از لطف نسيم تو مشام * شمّه‌اى از نفحات نفس يار بيار \r\n\r\nنكته داستان هجرت\r\nداستان هجرت پيغمبر داستان عجيبى است . همان‌گونه كه همه مىدانيم ، سران قريش از وجود پيغمبر احساس خطر شديدى كردند كه اگر برنامهء آن حضرت به همان صورت ادامه يابد به زودى همهء قدرت خويش را از دست خواهند داد و شهر مكّه به صورت زندانى درخواهد آمد ، بنابراين تصميم گرفتند يكى از سه برنامه را در برابر آن حضرت اجرا كنند : يا حضرت را به قتل برسانند و يا براى هميشه زندانى كنند و يا از مكّه تبعيد نمايند كه در آيهء شريفهء 30 سورهء انفال به هرسه اشاره شده است .\r\nاكثريت آنها كشتن حضرت را ترجيح دادند ؛ ولى با مشكلى روبه‌رو بودند و آن اينكه طايفهء بنى عبد المطلب به خونخواهى برمىخيزند و نزاع بزرگى در\r\n\r\n","description":"","footnote":"","page_name":" 561 ","page_number":561},
  {"content":"\r\n\r\nمكّه پيدا خواهد شد . صلاح در اين ديدند كه از همهء قبائل اطراف دعوت كنند كه مشتركا اين قتل را انجام دهند و بنى عبد المطلب از درگير شدن با همهء آنها خود را ناتوان ببينند و حدّاكثر به ديه راضى شوند و به همين دليل شمشيرزنانى از قبائل مختلف خانهء پيامبر را محاصره كردند و منتظر شدند صبح شود و به خانه بريزند و كار را تمام كنند .\r\nپيغمبر اكرم صلّى اللّه عليه و إله به فرمان پروردگار تصميم گرفت از دايرهء محاصره به طرز اعجازآميزى خارج شود و شبانه راه مدينه را پيش گيرد ( البتّه از بيراهه رود كه نيروى دشمن نتواند به او دسترسى پيدا كند ) . حضرت ، على عليه السّلام را در بستر خود خوابانيد ، زيرا دشمن از بيرون منزل مراقب بستر بود . در اين هنگام بود كه جمعى از آنان سنگهايى به سوى بستر پرتاب كردند ، على عليه السّلام به خود مىپيچيد و آهسته ناله مىكرد ، مبادا دشمن متوجّه شود .\r\nصبحگاهان همگى به داخل خانه هجوم آوردند و پيش از آنكه شمشير خود را بر آن‌كس كه در بستر خوابيده وارد كنند ، على عليه السّلام برخاست و بر آنها بانگ زد :\r\nچه مىخواهيد ؟ گفتند : محمد را مىخواهيم او كجاست ؟ فرمود : مگر او را به من سپرده بوديد تا از من تحويل بگيريد ، او در خانه نيست . شمشيرداران از شدت غضب برافروخته شده بودند و از اينكه تا صبح صبر كرده بودند پشيمان بودند و تقصير را به گردن ابو لهب مىانداختند كه مانع حملهء شبانه شده بود ( گويا به اين دليل كه شبيخون زدن آن هم در خانه‌اى كه زن و فرزند در آن است عيب و ننگ بزرگى محسوب مىشد ) .\r\nپيغمبر اكرم صلّى اللّه عليه و إله به جاى اينكه از طرف شمال به سوى مدينه برود به طرف جنوب حركت كرد و در غار ثور پنهان شد تا كسى بر آن حضرت دست نيابد .\r\nمأموران قريش بيابانهاى اطراف مكّه را تا مقدار زيادى جستجو كردند ؛ ولى ناكام به مكّه برگشتند و از اينكه مرغ از قفس پريده بود سخت ناراحت بودند . « 1 »\r\n\r\n\r\n","description":"","footnote":"\r\n( 1 ) . براى اطلاع بيشتر به شرح نهج البلاغهء ابن ابى الحديد ( ذيل همين خطبه ) و تفسير امام حسن عسكرى و كتاب فروغ ابديّت مراجعه كنيد .\r\n","page_name":" 562 ","page_number":562},
  {"content":"\r\n\r\n\r\n237 و من كلام له عليه السّلام في المسارعة إلى العمل\r\nاز سخنان امام عليه السّلام است دربارهء لزوم سرعت در اعمال خير . « 1 »\r\n\r\nخطبه در يك نگاه\r\nاز كتاب تمام نهج البلاغه استفاده مىشود كه اين خطبه بخشى از خطبهء غرّاء است كه از خطبه‌هاى عجيب و پرمحتواى امام محسوب مىشود و آن را در زمانى بيان فرمود كه جنازه‌اى را تشييع مىكرد ، هنگامى كه ميّت را در لحد گذاردند ، كسان او فرياد برداشتند و گريه كردند . امام عليه السّلام اين خطبه را براى حاضران ايراد فرمود . « 2 »\r\n\r\n\r\n","description":"","footnote":"\r\n( 1 ) . سند خطبه :\r\nتنها چيزى كه در كتاب مصادر نهج البلاغه اضافه بر نهج البلاغه در مورد سند خطبه نقل شده اين است كه :\r\n( آمدى در كتاب غرر الحكم جملهء اوّل اين خطبه را با تفاوتى نقل كرده كه نشان مىدهد منبع ديگرى در اختيار داشته است و اگر منبع او فقط نهج البلاغه بود ، اين تفاوت معنا نداشت ) . ( مصادر نهج البلاغه ، ج 3 ، ص 185 ) .\r\n( 2 ) . شرح خطبهء غرّاء مطابق نقل سيّد رضى ذيل خطبهء شمارهء 83 گذشت .\r\n","page_name":" 563 ","page_number":563},
  {"content":"\r\n\r\nاين خطبه در واقع از دو بخش تشكيل يافته .\r\nدر بخش اوّل سخن از سرعت در عمل و استفاده از فرصتهاست ، چرا كه ممكن است مرگ انسان نابهنگام فرارسد و فرصتها از دست برود و باب توبه بسته شود .\r\nدر بخش دوم دستوراتى براى مبارزه با هواى نفس و چگونگى استفاده از اين فرصت زندگى دنيا مىدهد و اين خطبه در مجموع نسخهء بسيار مفيدى براى رهروان راه سعادت است .\r\n* * *\r\n\r\n","description":"","footnote":"","page_name":" 564 ","page_number":564},
  {"content":"\r\n\r\n\r\nبخش اوّل\r\nفاعملوا و أنتم في نفس البقاء ، و الصّحف منشورة ، و التّوبة مبسوطة ، و المدبّر يدعى و المسيء يرجى ، قبل أن يخمد العمل ، و ينقطع المهل ، و ينقضي الأجل ، و يسدّ باب التّوبة ، و تصعّد الملائكة .\r\n\r\nترجمه\r\nاكنون كه در متن زندگى و حيات هستيد ، عمل كنيد ، ( زيرا مهم‌ترين نتيجهء عمر ، عمل صالح است ) اين در حالى است كه نامه‌هاى عمل گشوده و بساط توبه گسترده است فراريان از طاعات خدا به سوى او فراخوانده مىشوند و به بدكاران و گنهكاران اميد عفو داده مىشود . پيش از آنكه چراغ عمل خاموش گردد ، مهلت قطع شود و اجل پايان گيرد و پيش از آنكه درهاى توبه بسته شود و فرشتگان ( كه مأمور ثبت اعمال نيك و بدند ) به آسمان صعود كنند ( سخت بكوشيد و فرصت را غنيمت بشماريد ) .\r\n\r\nشرح و تفسير فرصت را غنيمت شمريد\r\nامام عليه السّلام در اين بخش از خطبه در عباراتى كوتاه و پرمعنا همهء مخاطبان خود را به استفاده از فرصتها تشويق مىكند و به همگان هشدار مىدهد كه اين فرصت دائمى نيست و دير يا زود از دست خواهد رفت . بكوشيد تا جامهء حسرت و يأس نپوشيد .\r\nدر مورد چگونگى فرصتها به پنج نكته اشاره مىكند :\r\n\r\n","description":"","footnote":"","page_name":" 565 ","page_number":565},
  {"content":"\r\n\r\nنخست مىفرمايد : « اكنون كه در متن زندگى و حيات هستيد ، عمل كنيد . ( زيرا مهم‌ترين نتيجهء عمر ، عمل است » ؛ ( فاعملوا و أنتم في نفس البقاء ) .\r\nتعبير به « نفس البقاء » اشارهء لطيفى به اين معناست كه گويى بقاى در دنيا را به موجود زنده‌اى تشبيه كرده كه دارد نفس مىكشد و پيش از آنكه از نفس بيفتد بايد از آن استفاده كرد .\r\nدر جملهء دوم مىفرمايد : « نامه‌هاى عمل گشوده است » ؛ ( و الصّحف منشورة « 1 » ) .\r\nاشاره به اينكه با گشوده بودن پرونده‌ها هرگونه اضافه و اصلاح و كم‌كردن نقطه‌هاى ضعف امكان‌پذير است .\r\nدر جملهء سوم مىفرمايد : « بساط توبه گسترده است » ؛ ( و التّوبة مبسوطة ) .\r\nروشن است كه تا درهاى توبه باز و سفرهء توبه گسترده است ، راه بازگشت باز است و با آب توبه مىتوان آتشهاى برافروخته و سوزان گناه را خاموش كرد . در چنين حالتى انسان به درگاه خدا مىرود ، اظهار ندامت مىكند و قطرهء اشكى كه حاصل توبه‌اى نصوح و خالص است مىريزد و دريايى از آتش را خاموش مىكند .\r\nدر كتاب كافى در حديثى از امام باقر يا امام صادق عليهما السّلام مىخوانيم : « آدم به خداوند عرضه داشت : پروردگارا شيطان را بر من مسلّط كردى و او را همچون خون در رگهاى من جارى ساختى ، در برابر آن چيزى براى من قرار ده ( كه آن را جبران كند ) فرمود : اى آدم اين فضيلت را براى تو قرار دادم كه هركس از فرزندان تو تصميم بر گناهى بگيرد چيزى بر او نوشته نمىشود و اگر آن را عمل كند تنها يك گناه براى او مىنويسند و اگر تصميم بر حسنه‌اى بگيرد ، حتى اگر عمل نكرده باشد يك حسنه براى او مىنويسند و اگر عمل كند ده حسنه نوشته خواهد\r\n\r\n\r\n","description":"","footnote":"\r\n( 1 ) . « منشورة » به معناى گسترده و گشوده است از ريشهء « نشر » به معناى گستردن و گشودن گرفته شده .\r\n","page_name":" 566 ","page_number":566},
  {"content":"\r\n\r\nشد . آدم عرض كرد پروردگارا لطف بيشترى كن فرمود : اين فرصت را براى تو قرار دادم كه هركس گناهى كند سپس استغفار نمايد او را مىبخشم آدم عرض كرد : پروردگارا لطف بيشترى كن فرمود : درهاى توبه را به روى آنها گشوده‌ام تا زمانى كه جان آنها به گلوگاه برسد ( و آخرين لحظهء جدايى از دنيا فرارسد ) آدم عرضه داشت : كافى است » . « 1 »\r\nدر جملهء چهارم و پنجم مىفرمايد : « در حالى كه فراريان از طاعات خدا به سوى او فراخوانده مىشوند و به بدكاران و گنهكاران اميد عفو داده مىشود » ؛ ( و المدبّر يدعى و المسيء يرجى ) .\r\nدر جاىجاى آيات قرآن آثار اين « دعوت » و « اميد » ديده مىشود خداوند مىفرمايد : «  « قُلْ يا عِبادِيَ الَّذِينَ أَسْرَفُوا عَلى أَنْفُسِهِمْ لا تَقْنَطُوا مِنْ رَحْمَةِ اللَّهِ إِنَّ اللَّهَ يَغْفِرُ الذُّنُوبَ جَمِيعاً إِنَّهُ هُوَ الْغَفُورُ الرَّحِيمُ »  ؛ بگو اى بندگان من كه بر خويشتن ظلم و اسراف كرديد از رحمت خدا مأيوس نشويد خداوند همهء گناهان را مىبخشد ، زيرا او بسيار آمرزنده و مهربان است » . « 2 »\r\nباز مىفرمايد : «  « وَ أَنِيبُوا إِلى رَبِّكُمْ وَ أَسْلِمُوا لَهُ مِنْ قَبْلِ أَنْ يَأْتِيَكُمُ الْعَذابُ ثُمَّ لا تُنْصَرُونَ »  ؛ به درگاه پروردگارتان بازگرديد و در برابر او تسليم شويم پيش از آنكه عذاب به سراغ شما بيايد سپس از سوى هيچ كس يارى نشويد » . « 3 »\r\nدر ششمين ، هفتمين و هشتمين جمله مىفرمايد : « پيش از آنكه چراغ عمل خاموش گردد ، مهلت قطع شود و اجل پايان گيرد » ؛ ( قبل أن يخمد « 4 » العمل ، و ينقطع المهل « 5 » ، و ينقضي الأجل ) .\r\n\r\n\r\n","description":"","footnote":"\r\n( 1 ) . كافى ، ج 2 ، ص 440 ، ح 1 .\r\n( 2 ) . زمر ، آيهء 53 .\r\n( 3 ) . زمر ، آيهء 54 .\r\n( 4 ) . « يخمد » از ريشهء « خمود » بر وزن « عبور » در اصل به معناى خاموش شدن آتش است . سپس به پايان گرفتن هرچيزى و از جمله پايان زندگى اطلاق شده است .\r\n( 5 ) . « مهل » به معناى مهلت است و معمولا در امور خير به كار مىرود .\r\n","page_name":" 567 ","page_number":567},
  {"content":"\r\n\r\nآرى ! تا عمر باقى است ، تنور عمل داغ و برافروخته و مهلت باقى است و فرصت برقرار و در آن لحظه كه انسان چشم از اين جهان بربندد ، همهء اينها پايان مىگيرد .\r\nدر نهمين و دهمين جمله مىفرمايد : « پيش از آنكه در توبه بسته شود و فرشتگان ( كه مأمور ثبت اعمال نيك و بدند ) به آسمان صعود كنند ( سخت بكوشيد و فرصت را غنيمت بشماريد ) ؛ ( و يسدّ باب التّوبة ، و تصعد الملائكة ) .\r\n* * *\r\n\r\n","description":"","footnote":"","page_name":" 568 ","page_number":568},
  {"content":"\r\n\r\n\r\nبخش دوم\r\nفأخذ امرؤ من نفسه لنفسه ، و أخذ من حيّ لميّت ، و من فان لباق ، و من ذاهب لدائم . امرؤ خاف اللّه و هو معمّر إلى أجله ، و منظور إلى عمله . امرؤ ألجم نفسه بلجامها ، و زمّها بزمامها ، فأمسكها بلجامها عن معاصي اللّه ، و قادها بزمامها إلى طاعة اللّه .\r\n\r\nترجمه\r\nهر انسانى بايد از خويش براى خويشتن و از حياتش براى زندگى پس از مرگ و از جهان فانى براى جهان باقى و از جايگاه موقت براى اقامتگاه دائم خود ، بهره گيرد و نيز بايد در همهء طول عمر تا فرارسيدن اجل ، از خدا بترسد و از مهلتى كه براى عمل به او داده شده استفاده كند . انسان بايد نفس سركش را با لگام ( تقوا ) مهار كند و افسار آن را در اختيار گيرد و به وسيلهء اين لگام او را از معصيت خدا باز دارد و با اين زمام به سوى اطاعت فرمان حق رهبرى كند .\r\n\r\nشرح و تفسير چگونه از اين فرصت استفاده كنيم ؟\r\nامام عليه السّلام در بخش پيشين اين خطبه با ده جملهء كوتاه و پرمعنا به همهء مخاطبان خود هشدار داد ، هشدارى در جهت استفادهء از فرصتها قبل از آنكه از دست بروند .\r\nدر اين بخش از خطبه ، دستور العملهايى در جهت چگونگى استفادهء از اين فرصت در ده جملهء كوتاه ديگر مىدهد . در واقع بخش نخست هشدار است و\r\n\r\n","description":"","footnote":"","page_name":" 569 ","page_number":569},
  {"content":"\r\n\r\nبخش دوم برنامهء عمل .\r\nمىفرمايد : « هر انسانى بايد از خويش براى خويشتن و از حياتش براى زندگى پس از مرگ و از جهان فانى براى جهان باقى و از جايگاه رفتنى براى اقامتگاه دائم خود ، بهره گيرد » ؛ ( فأخذ امرؤ من نفسه لنفسه ، و أخذ من حيّ لميّت ، و من فإن لباق ، و من ذاهب لدائم ) .\r\nدر اين چهار جمله دوبار جملهء « اخذ » كه فعل ماضى است تكرار شده ؛ ولى به معناى امر است . در جملهء اوّل امام دستور مىدهد هر انسانى بايد از سرمايهء وجود خود براى اندوختن حسنات استفاده كند ، زيرا خداوند استعدادها و امكاناتى به انسان بخشيده كه اگر در مسير صحيح به كار گرفته شود اسباب سعادت انسان را فراهم مىسازد .\r\nدر كلام ديگرى از آن حضرت كه در غرر الحكم نقل شده است مىخوانيم :\r\n« إنّ اللّيل و النّهار يعملان فيك فاعمل فيهما و يأخذان منك فخذ منهما ؛ شب و روز در تو اثر مىگذارند تو هم در آنها تأثير بگذار و پيوسته از تو چيزى مىگيرند تو هم از آنها چيزى بگير » .\r\nدر جملهء دوم همين معنا به صورت ديگرى آمده كه مىفرمايد : « زندگان براى حال ممات بايد از حيات خويش بهره گيرند » .\r\nدر جملهء سوم و چهارم اشاره به اين دارد كه از اين دار فانى مىتوان براى دار باقى توشه گرفت و از اين زندگى زوال‌پذير براى زندگى جاودان توشه برداشت .\r\nآنگاه امام عليه السّلام در ادامهء اين سخن مىافزايد : « و نيز انسان بايد در همهء طول عمر تا فرارسيدن اجل ، از خدا بترسد و از مهلتى كه براى عمل به او داده شده است استفاده كند » ؛ ( امرؤ خاف اللّه و هو معمّر إلى أجله ، و منظور « 1 » إلى عمله ) .\r\n\r\n\r\n","description":"","footnote":"\r\n( 1 ) . « منظور » به معناى مهلت داده شده از ريشهء « نظر » گرفته شده كه دو معنا دارد : نخست توجّه كردن به چيزى است و دوم مهلت دادن .\r\n","page_name":" 570 ","page_number":570},
  {"content":"\r\n\r\nامام عليه السّلام در اين دو جمله همان مطلب جمله‌هاى پيشين را در لباس جديد بيان فرموده و به همگان هشدار مىدهد كه از اين مهلتى كه خدا به آنها داده است بهره گيرند و از خدا بترسند و كوتاهى نكنند .\r\nسپس مىافزايد : « انسان بايد نفس سركش را با لگام ( تقوا ) مهار كند و افسار آن را در اختيار گيرد و به وسيلهء اين لگام او را از معصيت خدا باز دارد و با اين زمام به سوى اطاعت فرمان حق رهبرى كند » ؛ ( امرؤ ألجم نفسه بلجامها ، و زمّها بزمامها ، فأمسكها بلجامها عن معاصي اللّه ، و قادها بزمامها إلى طاعة اللّه ) .\r\nامام عليه السّلام در چهار جملهء اخير ، نفس انسانى را به مركب سركشى تشبيه كرده كه اگر لجام مناسبى نداشته باشد انسان را به پرتگاه‌هاى گناه مىكشاند و از مسير طاعت منحرف مىكند .\r\nمعمولا براى مهار كردن مركبهاى سركش از دو وسيله استفاده مىشود : يكى ( لجام ) كه طناب يا فلزى است كه در دهان حيوان گذارده مىشود و با طنابى بسته شده و در دست كسى كه سوار مركب است قرار مىگيرد و ( زمام ) آن ريسمانى است كه از سوراخى كه در بينى حيوان است مىگذرانند و به وسيلهء طنابى به دست سواركار مىدهند و از آنجايى كه هم دهان حيوان و هم بينى حيوان جاى حسّاسى است ، با كشيدن اين مهار مىتوان حيوان را از حركت باز داشت و با كشيدن به يك‌سو مىتوان آن را به همان سو هدايت كرد .\r\nتعبير به « لجامها » و « زمامها » اشاره به اين است كه بايد لجام و زمام مناسبى در خور نفس سركش تهيه شود كه هم بتوان به وسيلهء آن او را از گناهان باز داشت و هم به سوى طاعت پروردگار هدايت نمود . بسيارند كسانى كه نفس خود را به لجام و زمام نامناسب و سستى مهار مىكنند و به هنگام هيجان شهوات اين مهار از دست مىرود و آلودهء انواع گناهان مىشوند .\r\nامّا با چه وسيله‌اى مىتوان نفس را مهار زد ؟ در سخنان ديگرى كه از امام عليه السّلام\r\n\r\n","description":"","footnote":"","page_name":" 571 ","page_number":571},
  {"content":"\r\n\r\nدر غرر الحكم و بحار الانوار نقل شده ، پاسخ اين سخن را مىتوان يافت .\r\nدر حديثى ، امام « قناعت » را عامل اصلاح نفس مىشمرد و مىفرمايد : « اعون شىء على صلاح النّفس القناعة » . « 1 »\r\nدر جاى ديگر سخت گرفتن بر نفس را وسيلهء مهار او مىشمرد و مىفرمايد :\r\n« إذا صعبت عليك نفسك فاصعب لها تذلّ لك ؛ هنگامى كه نفس بر تو سخت گيرد تو هم ( در طعام و استراحت و . . . ) بر او سخت بگير تا رام تو شود » . « 2 »\r\n* * *\r\n\r\n\r\n","description":"","footnote":"\r\n( 1 ) . غرر الحكم ، ح 8984 .\r\n( 2 ) . همان مدرك ، ح 4820 .\r\n","page_name":" 572 ","page_number":572},
  {"content":"\r\n\r\n\r\n238 و من كلام له عليه السّلام في شأن الحكمين و ذمّ أهل الشّام\r\nاز سخنان امام عليه السّلام است كه دربارهء حكمين و نكوهش شاميان ( پيروان معاويه ) بيان فرمود . « 1 »\r\n\r\nخطبه در يك نگاه\r\nاين خطبه در واقع از دو بخش تشكيل يافته است ، در بخش اوّل امام شاميان را نكوهش مىكند و آنها افرادى سنگدل و بىريشه معرفى مىنمايد كه بايد\r\n\r\n\r\n","description":"","footnote":"\r\n( 1 ) . سند خطبه :\r\nنويسندهء كتاب مصادر نهج البلاغه در اينجا چنين مىگويد : « ما منابع اين خطبه را در ذيل خطبهء 26 آورده‌ايم و در واقع اين خطبه فصلى است از نامه‌اى كه امام آن را نوشت و دستور داد براى مردم ( در مناطق مختلف ) بخوانند » و هنگامى كه به گفتار مصادر در ذيل خطبهء 26 باز مىگرديم ، مىبينيم كه در آنجا مىگويد :\r\n« اين خطبه ( خطبهء 26 ) از خطبه‌هاى طولانى است كه مرحوم سيّد رضى تنها بخشى از آن را آورده است و جماعتى از پيشينيان بر سيّد رضى آن را به صورتى كه با نقل سيّد رضى تفاوتهايى دارد ، ذكر كرده‌اند از جمله « ابراهيم بن هلال الثقفى » در كتاب الغارات ، « ابن قتيبه » در كتاب الامامة و السياسة ، « طبرى » در كتاب المسترشد و « كلينى » در كتاب الرسائل و در ذيل همان مبحث مىگويد : « خطبهء 236 كه همان خطبهء 238 ماست نيز بخشى از اين خطبه بوده است و انگيزهء نوشتن اين نامه اين بوده كه گروهى از آن حضرت درخواست كردند رأى خود را دربارهء خلفاى پيشين بيان كند . امام ضمن اينكه به آنها تأكيد كرد در فكر وضع كنونى خود باشيد كه مشكلات مهمّى جهان اسلام را تهديد مىكند ، اين نامه را براى آنها نوشت و در اختيارشان قرار داد » . ( مصادر نهج البلاغه ، ج 1 ، ص 390 ) .\r\n","page_name":" 573 ","page_number":573},
  {"content":"\r\n\r\nتربيت شوند و همچون افراد قاصر تحت ولايت و قيمومت شخص آگاهى قرار گيرند . آنها نه از مهاجرانند و نه از انصار ( كه به اصول اسلام آشنا باشند و براى بقاى آن دل بسوزانند ) .\r\nدر بخش دوم به مسئلهء حكمين اشاره مىكند و مىفرمايد : شاميان براى اين مسئله عمرو عاص را انتخاب كردند كه بهترين كسى بود براى حفظ منافع نامشروعشان و شما ابو موسى اشعرى را براى حكميّت انتخاب كرديد كه دورترين افراد از اهداف شما بود . شما مىبايست سينهء عمرو عاص را با مشت گره كرده عبد اللّه بن عباس مىشكستيد ؛ نه به وسيلهء فرد ناتوانى همچون ابوموسى .\r\n* * *\r\n\r\n","description":"","footnote":"","page_name":" 574 ","page_number":574},
  {"content":"\r\n\r\n\r\nبخش اوّل\r\nجفاة طغام ، و عبيد أقزام ، جمعوا من كلّ أوب ، و تلقّطوا من كلّ شوب ، ممّن ينبغي أن يفقّه و يؤدّب ، و يعلّم و يدرّب ، و يولّى عليه ، و يؤخذ على يديه . ليسوا من المهاجرين و الأنصار ، و لا من الذّين تبوّؤا الدّار و الإيمان .\r\n\r\nترجمه\r\nآنها افرادى سنگدل ، اوباش و بردگانى فرومايه‌اند كه از هرسو گردآورى شده و از گروههاى مختلف و ناهمگون برگرفته شده‌اند . آنها كسانى هستند كه سزاوار است آنان را دين و ادب بياموزند و تعليم و تربيت شوند و ولى و قيّمى براى سرپرستى آنها تعيين گردد دستشان را بگيرند آنها نه از مهاجرانند ، نه از انصار ، نه از كسانى كه خانه و زندگى خود را در اختيار مهاجران قرار دادند و نه از جان و دل ايمان را پذيرفته‌اند .\r\n\r\nشرح و تفسير پيروان معاويه\r\nهمان‌گونه در بالا گفتيم امام عليه السّلام در بخش اوّل اين خطبه به معرفى لشكر شام و نكوهش آنها مىپردازد و براى آنها اوصافى ذكر مىكند كه خبر از نهايت نادانى و بىخبرى و فرومايگى آنها مىدهد .\r\nدر آغاز با ذكر پنج وصف براى آنان مىفرمايد : « آنها افرادى سنگدل ، اوباش و بردگانى فرومايه‌اند كه از هرسو گردآورى شده و از گروههاى مختلف و\r\n\r\n","description":"","footnote":"","page_name":" 575 ","page_number":575},
  {"content":"\r\n\r\nناهمگون برگرفته شده‌اند » ؛ ( جفاة « 1 » طغام « 2 » ، و عبيد أقزام « 3 » ، جمعوا من كلّ أوب « 4 » ، و تلقّطوا « 5 » من كلّ شوب « 6 » ) .\r\nسپس مىافزايد : « آنها از كسانى هستند كه سزاوار است آنان را دين و ادب بياموزند و تعليم و تربيت شوند و ولى و قيّمى براى سرپرستى آنها تعيين گردد و دستشان را بگيرند ( و از تصرف در اموالشان ممنوع كنند ) » ؛ ( ممّن ينبغي أن يفقّه و يؤدّب ، و يعلّم و يدرّب « 7 » ، و يولّى عليه ، و يؤخذ على يديه ) .\r\nدر پايان مىافزايد : « آنها نه از مهاجرانند و نه از انصار ، نه از كسانى كه خانه و زندگى خود را در اختيار مهاجران قرار دادند و از جان و دل ايمان را پذيرفتند » ؛ ( ليسوا من المهاجرين و الأنصار ، و لا من الّذين تبوّؤا « 8 » الدّار و الإيمان ) .\r\nهمان‌گونه كه قبلا هم اشاره شد ، اين كلام بخشى از نامه‌اى است كه امام عليه السّلام براى آگاهى مسلمانان از همهء حوادثى كه در عصر او و قبل از آن گذشته ، مكتوب داشته است تا به صورت بخشنامه‌اى به مناطق مختلف فرستاده شود و دربارهء معرفى شاميان و طرفداران معاويه كه در برابر خليفهء مسلمانان ، سر به طغيان برداشته بودند و آتش جنگ صفين را برافروختند ، ايراد شده است و نيّات پليد آنها و چگونگى شكل‌گيرى جمع ايشان را واضح مىسازد .\r\n\r\n\r\n","description":"","footnote":"\r\n( 1 ) . « جفاة » جمع « جافى » به معناى انسان نادان و خشن است .\r\n( 2 ) . « طغام » جمع « طغامة » به معناى اراذل و اوباش و افراد شرور و بىسروپاست . واژه « طغام » گاه به معناى مفرد نيز به كار مىرود .\r\n( 3 ) . « اقزام » جمع « قزم » بر وزن « خشن » به معناى افراد فرومايه و پست است .\r\n( 4 ) . « أوب » به معناى بخش و ناحيه است .\r\n( 5 ) . « تلقطوا » از ريشهء « تلقّط » به معناى گردآورى چيزى از اينجا و آنجاست .\r\n( 6 ) . « شوب » به معناى مخلوط كردن چيزى با چيز ديگر است . اين واژه معناى اسمى هم دارد ؛ يعنى اشياى مخلوط شده و در كلام بالا معناى اسمى آن مراد است .\r\n( 7 ) . « يدرّب » از ريشهء « تدريب » به معناى عادت دادن و تمرين نمودن براى فراگرفتن چيزى است .\r\n( 8 ) . « تبوّؤا » از ريشهء « تبوّأ » به معناى سكنى گرفتن در جايى به قصد بقا و دوام از ريشهء « بواء » به معناى تساوى اجزاى مكان آمده است و از آنجا كه هركس بخواهد در مكانى ساكن شود ، آن مكان را صاف و هموار مىسازد اين واژه به معناى مزبور به كار رفته است .\r\n","page_name":" 576 ","page_number":576},
  {"content":"\r\n\r\n\r\nنكته ناآگاهى شاميان\r\nآنچه امام عليه السّلام دربارهء ناآگاهى و بىخبرى لشكر معاويه بيان فرموده ( علىرغم اينكه در ميان مردم شام افراد باهوش فراوان بودند ) از مسائلى است كه تاريخ زندگى معاويه نيز آن را تأييد مىكند و از جمله دو داستان معروف زير است كه مسعودى در مروج الذهب آورده است :\r\nنخست اينكه مردى از اهل كوفه سوار بر شترى بود و در حال بازگشت لشگر معاويه از صفين وارد دمشق شد ، مردى از دمشقيان دامان او را گرفت و گفت اين شتر ماده از من است كه در صفين به غارت رفته ( در حالى كه شتر نر بود ) .\r\nاختلاف آنها بالا گرفت و به نزد معاويه رفتند . مرد دمشقى پنجاه مرد به عنوان شاهد نزد معاويه آورد كه شهادت دادند آن شتر ماده از آن اوست . معاويه برضد مرد كوفى رأى داد و دستور داد شتر را به مرد شامى دهند ، مرد كوفى گفت :\r\nمعاويه اينها همه شهادت دادند كه شتر ماده از آن اوست و شتر من اساسا ماده نيست ، نر است . معاويه گفت : اين حكمى است كه من صادر كرده‌ام و گذشته است .\r\nهنگامى كه جمعيّت متفرق شدند معاويه به سراغ مرد كوفى فرستاد و او را احضار كرد و پرسيد كه قيمت شتر تو چقدر است . او عددى را بيان كرد . معاويه دو برابر آن را به او داد و به او نيكى و محبّت كرد و گفت : پيام من را به على برسان و بگو من با صد هزار نفر لشگر به مقابلهء تو مىآيم از كسانى كه فرق ميان شتر نر و ماده نمىگذارند .\r\nداستان دوم اينكه : مردم شام به قدرى در برابر معاويه تسليم بودند كه هنگامى كه مىخواست روز جمعه آنها را به سوى ميدان صفين ببرد ، اعلام كرد كه نماز جمعه را روز چهارشنبه خواهيم خواند ( مردم پذيرفتند و روز چهارشنبه نماز با\r\n\r\n","description":"","footnote":"","page_name":" 577 ","page_number":577},
  {"content":"\r\n\r\nشكوهى به عنوان نماز جمعه بجا آوردند ) . « 1 »\r\nاين نكته نيز قابل توجّه است كه حديث معروفى از پيغمبر اكرم صلّى اللّه عليه و إله نقل شده كه به عمار فرموده بود : « تقتلك الفئة الباغية ؛ گروه ستمكار تو را شهيد خواهند كرد » . عمّار در لشگر على عليه السّلام بود و در صفين به دست جنايتكاران لشگر معاويه شربت شهادت نوشيد . هنگامى كه گروهى فرياد برآورند كه اين سند زنده‌اى است بر ستمكارى لشگر معاويه ، عمرو و عاص به توجيه حديث پرداخت گفت :\r\nقاتل عمار در حقيقت على است ، چرا كه او را با خود آورد و در برابر شمشيرها و تيرهاى لشگر ما قرار داد . « 2 » شگفت اينكه گروهى اين توجيه را پذيرفتند .\r\n* * *\r\n\r\n\r\n","description":"","footnote":"\r\n( 1 ) . مروج الذهب ، ج 2 ، ص 72 مطابق نقل مرحوم علّامهء امينى در الغدير ، ج 10 ، ص 195 .\r\n( 2 ) . الغدير ، ج 10 ، ص 196 .\r\n","page_name":" 578 ","page_number":578},
  {"content":"\r\n\r\n\r\nبخش دوم\r\nألا و إنّ القوم اختاروا لأنفسهم أقرب القوم ممّا تحبّون ، و إنّكم اخترتم لأنفسكم أقرب القوم ممّا تكرهون . و إنّما عهدكم بعبد اللّه بن قيس بالأمس يقول : « إنّها فتنة ، فقطّعوا أوتاركم ، و شيموا سيوفكم » . فإن كان صادقا فقد أخطأ بمسيره ، غير مستكره ، و إن كان كاذبا فقد لزمته التّهمة . فادفعوا في صدر عمرو بن العاص بعبد اللّه بن العبّاس ، و خذوا مهل الأيّام ، و حوطوا قواصي الإسلام . ألا ترون إلى بلادكم تغزى ، و إلى صفاتكم ترمى ؟\r\n\r\nترجمه\r\nآگاه باشيد شاميان ( در امر حكميت ) براى خويش نزديك‌ترين افراد به مقصود و مطلوبشان را انتخاب كرده‌اند و شما نزديك‌ترين افراد را به آنچه از آن ناخشنود هستيد براى حكميّت انتخاب نموديد ، شما كار عبد اللّه بن قيس ( ابو موسى اشعرى ) را ديروز ( در جنگ جمل ) به ياد داريد كه مىگفت : اين واقعه فتنه است بند كمانها را ببريد و شمشيرها را در نيام كنيد ( و هرگز به سوى اين ميدان حركت ننماييد ولى خودش در جنگ صفين شركت كرده ! ) اگر او راست مىگويد ( كه اين جنگها فتنه است ) پس شركتش بدون اجبار و با ميل خود در اين ميدان نبرد خطا بود و اگر دروغ مىگويد ، پس متهم است ( و شخص متهم و دروغگو نبايد براى چنين امر مهمى ؛ يعنى حكميت برگزيده شود . اكنون كه بالا بردن قرآن بر نيزه‌ها شما را فريب داده و كار به مسئلهء حكميّت كشيده شده و شما آمادهء نبرد تا پيروزى با لشگر شام نيستيد براى حكميّت ) سينهء عمرو عاص را با مشت گره كردهء عبد اللّه بن عباس بكوبيد و از فرصت روزگار استفاده نماييد و\r\n\r\n","description":"","footnote":"","page_name":" 579 ","page_number":579},
  {"content":"\r\n\r\nمرزهاى دوردست اسلام را در اختيار بگيريد . مگر نمىبينيد شهرهاى شما مورد هجوم دشمن قرار گرفته و نيروهاى قدرتمند شما هدف تير دشمن واقع شده است .\r\n\r\nشرح و تفسير بهترين و بدترين انتخاب\r\nدر بخش گذشته امام عليه السّلام به معرفى شاميانى كه اطراف معاويه را گرفته بودند ، پرداخت و آنها را گروهى جاهل و شرور و اوباش معرفى فرمود و در اين بخش از خطبه مىفرمايد : « با آنكه آنها افرادى نادان و فرومايه هستند در مسائل سياسى بر شما پيشى گرفته‌اند . براى مسئلهء حكمين فردى را انتخاب كرده‌اند ( عمرو عاص ) كه كاملا حامى منافع نامشروعشان است و شما فردى را برگزيده‌ايد ( ابو موسى اشعرى ) كه به طور كامل برضدّ مقاصد و منافع شما و مسلمانان گام بر مىدارد . بياييد و اين اشتباه بزرگ خود را اصلاح كنيد .\r\nمىفرمايد : « آگاه باشيد شاميان براى خويش نزديك‌ترين افراد به مقصود و مطلوبشان را انتخاب كرده‌اند و شما نزديك‌ترين افراد را به آنچه از آن ناخشنود هستيد براى حكميّت انتخاب كرده‌ايد » ؛ ( ألا و إنّ القوم اختاروا لأنفسهم أقرب القوم ممّا تحبّون ، و إنّكم اخترتم لأنفسكم أقرب القوم ممّا تكرهون ) .\r\nسپس به معرفى ابو موسى اشعرى پرداخته و بىآنكه اشاره به سوابق شوم او كند انگشت روى آخرين فتنه‌انگيزى او مىگذارد و مىفرمايد : « شما كار عبد اللّه بن قيس ( ابو موسى اشعرى ) را ديروز ( جنگ جمل ) به ياد داريد كه مىگفت : اين واقعه فتنه است بند كمانها را ببريد و شمشيرها را در نيام كنيد ( و هرگز به سوى اين ميدان حركت ننماييد در حالى كه خودش در جنگ صفين شركت كرد ) » ؛ ( و\r\n\r\n","description":"","footnote":"","page_name":" 580 ","page_number":580},
  {"content":"\r\n\r\nإنّما عهدكم بعبد اللّه بن قيس بالأمس يقول : « إنّها فتنة ، فقطّعوا أوتاركم « 1 » ، و شيموا « 2 » سيوفكم » ) .\r\nآنگاه در ادامه مىافزايد : « اگر او راست مىگويد ( كه اين جنگها فتنه است ) پس شركتش بدون اجبار و با ميل خود در اين ميدان نبرد خطا بود و اگر دروغ مىگويد ، پس متهم است ( و شخص متهم و دروغگو نبايد براى چنين امر مهمى ؛ يعنى حكميّت برگزيده شود ) » ؛ ( فإن كان صادقا فقد أخطأ بمسيره غير مستكره ، و إن كان كاذبا فقد لزمته التّهمة ) .\r\nجالب اينكه طبق روايتى كه مرحوم ابن ميثم در شرح نهج البلاغهء خود آورده از ( سويد بن غفله ) نقل مىكند كه من با ابو موسى اشعرى در كنار فرات در زمان خلافت عثمان بودم ، ابو موسى روايتى براى من نقل كرد و گفت : من از رسول خدا شنيدم كه مىفرمود : « بنى اسرائيل اختلاف كردند و اختلاف همچنان در ميان آنها ادامه يافت تا زمانى كه دو نفر حكم گمراه ( براى حل اختلاف ) برگزيدند آنها گمراه شدند و پيروان خود را نيز گمراه كردند و اين امر در امت من نيز واقع خواهد شد . در ميان آنها اختلافى پيدا مىشود و دو نفر حكم ، گمراه و گمراه كننده براى حل اختلاف خود انتخاب خواهند كرد . سويد مىگويد : من به ابو موسى گفتم : بترس از اينكه يكى از آن‌دو تو باشى ، او پيراهنش را از تن بيرون آورد و گفت از اين كار برائت مىجويم اين‌گونه كه پيراهنم را از خود دور كرده‌ام . ( اشاره به اينكه چنين مأموريتى را نخواهم پذيرفت ؛ ولى همان‌گونه كه مىدانيم پذيرفت و پيش‌بينى معجزه‌آساى پيامبر اكرم صلّى اللّه عليه و إله به وقوع پيوست ) . « 3 »\r\n\r\n\r\n","description":"","footnote":"\r\n( 1 ) . « اوتار » جمع « وتر » بر وزن « سفر » به معناى زه كمان است كه دو سر كمان را با آن مىبندند و حالت قوسى به آن مىدهد و هنگامى كه زه را مىكشند حالت قوسى بيشتر مىشود سپس وقتى زه را رها كردند ، چوبهء تير را كه به آن تكيه دارد به جلو پرتاب مىكند . و قطع اوتار در عبارت بالا كنايه از اين است كه اقدام به تيراندازى نشود .\r\n( 2 ) . « شيموا » از ريشهء « شيم » بر وزن « عيب » به معناى شمشير را كشيدن و در غلاف كردن گرفته شده است .\r\n( 3 ) . اين روايت را نخست ابن ابى الحديد در جلد 13 ، صفحهء 215 در شرح خطبه مورد بحث آورده و سپس مرحوم ابن ميثم و علّامه شوشترى در شروح خود نيز همين خطبه را آورده‌اند .\r\n","page_name":" 581 ","page_number":581},
  {"content":"\r\n\r\nسرانجام امام بعد از اين تجزيه و تحليل حساب شده ، پيشنهاد مفيد و سازنده‌اى به اصحاب خود مىكند و مىفرمايد : « ( اكنون كه بالا بردن قرآن بر نيزه‌ها شما را فريب داده و كار به مسئلهء حكميّت كشيده شده و شما آمادهء نبرد تا پيروزى با لشگر شام نيستيد ، براى حكميّت ) سينهء عمرو عاص را با مشت گره كردهء عبد اللّه بن عباس بكوبيد و از فرصت روزگار استفاده نماييد و مرزهاى دوردست اسلام را در اختيار بگيريد » ؛ ( فادفعوا في صدر عمرو بن العاص بعبد اللّه بن العبّاس ، و خذوا مهل الأيّام ، و حوطوا قواصي « 1 » الإسلام ) .\r\nدر پايان اين سخن براى ايجاد انگيزه و تحريك غيرت دينى و انسانى آنها مىفرمايد : « مگر نمىبينيد شهرهاى شما مورد هجوم دشمن قرار گرفته ، نيروهاى قدرتمند شما هدف تير دشمن واقع شده است » ؛ ( ألا ترون إلى بلادكم تغزّى و إلى صفاتكم « 2 » ترمى ؟ ) .\r\nبه يقين ابو موسى اشعرى ابله ، كسى نبود كه بتواند در برابر عمرو بن عاص مكار بايستد و بهترين شخص براى مقابله با او مرد نيرومند و هوشمندى چون ابن عباس بود ؛ ولى توطئه‌هاى مشترك معاويه و بعضى از اطرافيان خائن امام اجازه اين كار را نداد .\r\nنويسندهء مصرى ( عبد الكريم خطيب ) در كتابش به نام ( على بن ابى طالب ) مىنويسد : امام عليه السّلام ابن عباس را براى مقابله با عمرو بن عاص آماده كرده بود ؛ ولى اصحاب امام اختلاف كردند ؛ و اشعث بن قيس ( منافق ) در رأس گروهى بود كه با انتخاب ابن عباس مخالف بود و اشعث همان كسى بود كه به اتفاق قومش مسئلهء تحكيم را بر على تحميل كرد و شكى نيست كه او رابطهء محكمى با معاويه\r\n\r\n\r\n","description":"","footnote":"\r\n( 1 ) . « قواصى » جمع « قاصيه » به معناى طرف و ناحيه است و « قواصى الاسلام » اشاره به اطراف عراق و حجاز و مناطق ديگرى است كه زير پوشش حكومت امير مؤمنان على عليه السّلام قرار داشت .\r\n( 2 ) . « صفات » مفرد و در اصل به معناى سنگ صاف است و به صورت كنايه از قوت و قدرت استعمال مىشود و گاه آن را به سرزمين حيات و زندگى تفسير كرده‌اند كه انسان آن را صاف و منظم مىكند .\r\n","page_name":" 582 ","page_number":582},
  {"content":"\r\n\r\nداشت ( و اين توطئه به اتفاق طرفين صورت مىگرفت ) .\r\nمرحوم مغنيه در شرح نهج البلاغهء خود بعد از نقل مطلب بالا از كتاب على بن ابى طالب مىنويسند : « آنچه را خطيب در اينجا آورده به طور كامل هماهنگ با چيزى است كه طه حسين در كتاب على و بنوه در شرح خطبه 19 نهج البلاغه آورده و مىگويد : « اشعث و عمرو بن عاص توطئه بالا بردن قرآنها بر سر نيزه‌ها و انتخاب حكمين را از پيش طراحى كرده بودند » . « 1 »\r\nمرحوم مغنيه در ادامهء اين سخن از كتاب خطيب چنين نقل مىكند : « عمرو بن عاص در تمام منافعى كه به معاويه از ناحيهء مسئله حكمين مىرسيد شريك بود ، زيرا فرمان حكومت مصر را در دست داشت در حالى كه ابن عباس خالصانه در خدمت حكومت اسلامى بود . آيا كسى كه براى مطامع مادى كار مىكند با كسى كه براى خدا عمل مىكند يكسان است ؟ چرا آن گروه از ابن عباس مىترسيدند ؟\r\nآنها از اين بيم داشتند كه عمرو عاص را از توطئه‌اى كه از پيش آماده شده بود و جز انسان هوشمندى چون ابن عباس متوجّه آن نمىشد باز دارند . « 2 »\r\nپايان جنگ صفين از طريق توطئهء برافراشتن قرآنها بر سر نيزه‌ها در آستانهء شكست لشكر معاويه و سپس داستان حكمين ، يكى از دردناك‌ترين فرازهاى تاريخ اسلام است و رنج و مصيبتى كه امام امير مؤمنان عليه السّلام از اين ماجرا كشيد بىنظير بود ؛ كارى كه توسط گروهى بىايمان و دنياپرست و فرومايه انجام گرفت .\r\nما دربارهء داستان حكمين و حوادث مربوط به آن ذيل خطبه‌هاى 125 و 127 و 177 به قدر كافى بحث كرده‌ايم .\r\n\r\n\r\n","description":"","footnote":"\r\n( 1 ) . شرح نهج البلاغهء مرحوم مغنيه ، ج 3 ، ص 362 .\r\n( 2 ) . همان مدرك ، ص 363 .\r\n","page_name":" 583 ","page_number":583},
  {"content":"\r\n . \r\n","description":"","footnote":"","page_name":" 584 ","page_number":584},
  {"content":"\r\n\r\n\r\n239 و من خطبة له عليه السّلام يذكر فيها آل محمّد صلّى اللّه عليه و إله\r\nاز خطبه‌هاى امام عليه السّلام است كه در آن دربارهء ( فضائل ) خاندان پيغمبر صلّى اللّه عليه و إله سخن به ميان آورده است . « 1 »\r\n\r\nخطبه در يك نگاه\r\nاين خطبه در واقع از يك بخش تشكيل مىشود و به طور كامل از فضائل اهل بيت و جايگاه پرارزش آنها در ميان امّت اسلامى و درك صحيح آنها از دين و در نتيجه مخالفت نكردن با آنان سخن مىگويد .\r\n* * *\r\n\r\n\r\n","description":"","footnote":"\r\n( 1 ) . سند خطبه :\r\nدر كتاب مصادر نهج البلاغه آمده است كه اين خطبه قسمتى از خطبهء 145 است ( طبق شمارهء ما 147 ) كه با جملهء ( فبعث اللّه محمّدا صلّى اللّه عليه و آله و سلّم ) شروع مىشود تا آنجا كه مىفرمايد : ( فالتمسوا ذلك من عند اهله فانهم عيش العلم و موت الجهل ) و سيّد رضى رحمة اللّه اين قسمت را به صورت جداگانه بيان كرده است .\r\nمرحوم كلينى نيز در كتاب كافى اين خطبه را به صورتى مفصل‌تر و با كمى اختلاف در بعضى از كلمات آورده است . در كتاب محاضرات الادباء راغب اصفهانى نيز جمله‌هاى ذيل اين خطبه ذكر شده است . ( مصادر نهج البلاغه ، ج 3 ، ص 176 - 177 ) .\r\n","page_name":" 585 ","page_number":585},
  {"content":"\r\n . \r\n","description":"","footnote":"","page_name":" 586 ","page_number":586},
  {"content":"\r\n\r\nهم عيش العلم ، و موت الجهل . يخبركم حلمهم عن علمهم ، و ظاهرهم عن باطنهم ، و صمتهم عن حكم منطقهم ، لايخالفون الحقّ و لايختلفون فيه . و هم دعائم الإسلام ، و ولائج الاعتصام . بهم عاد الحقّ إلى نصابه ، و انزاح الباطل عن مقامه ، و انقطع لسانه عن منبته . عقلوا الدّين عقل وعاية و رعاية ، لا عقل سماع و رواية . فإنّ رواة العلم كثير ، و رعاته قليل .\r\n\r\nترجمه\r\nآنها ( آل محمّد ) مايهء حيات علم و دانش و مرگ جهل و نادانى هستند . حلم آنها شما را از علمشان آگاه مىسازد و ظاهرشان از باطنشان و سكوتشان از منطق حكيمانهء آنها شما را مطلع مىكند . هرگز با حق مخالفت نمىكنند و در آن اختلاف ندارند آنها اركان اسلامند ( و ستون‌هاى دين ) و پناهگاههاى مردم . به وسيلهء آنان ( آل محمّد ) حق به اصل و جايگاه مناسب رسيد و باطل از جايگاهش كنار رفت و زبان باطل از بن كنده شد . آنها دين را درك كرده‌اند ، دركى توأم با نگهدارى كامل و عمل ، نه تنها با شنيدن و روايت كردن ، چرا كه راويان علم فراوانند و عمل كنندگان آن كم !\r\n\r\nشرح و تفسير آل محمّد عليهم السّلام اركان دين‌اند\r\nامام عليه السّلام دوازده فضيلت در اين خطبهء كوتاه ، براى اهل بيت برشمرده كه عظمت مقام آنها را به خوبى ثابت مىكند و مخاطبان خويش را به پيروى از آنان وامىدارد . اوصافى كه مجموعهء فضائل انسانى را در بردارد و شرايط رهبرى را\r\n\r\n","description":"","footnote":"","page_name":" 587 ","page_number":587},
  {"content":"\r\n\r\nدر خود گنجانيده است .\r\nدر اوّلين و دومين وصف مىفرمايد : « آنها ( آل محمد ) مايهء حيات علم و دانش و مرگ جهل و نادانى هستند » ؛ ( هم عيش العلم ، و موت الجهل ) .\r\nامام عليه السّلام در اين تعبير علم و جهل را به صورت دو موجود زنده تشبيه كرده است كه آل محمّد حيات به علم مىبخشند و جهل را مىميرانند و يا به تعبيرى ديگر روح علم‌اند و سبب مرگ جهل .\r\nاين همان چيزى است كه در حديث معروف پيغمبر اكرم آمده است كه مىفرمايد : « أهل بيتي كالنّجوم بأيّهم إقتديتم إهتديتم ؛ اهل بيت من همچون ستارگان آسمانند ( در شبهاى تاريك راهنماى مسافران صحرا و دريا هستند ) به هركدام اقتدا كنيد هدايت مىيابيد » . « 1 »\r\nدر حديث ديگرى از ابن عباس آمده است كه پيغمبر اكرم فرمود : « النّجوم أمان لأهل الأرض من الغرق و أهل بيتي أمان لأمّتي من الإختلاف فإذا خالفتها قبيلة من العرب اختلفوا فصاروا حزب إبليس ؛ ستارگان امان براى اهل زمين هستند از غرق شدن ( در دريا در شبهاى تاريك ، زيرا به كمك آنها راه خود را پيدا مىكنند ) و اهل بيت من امان امّت من از اختلافاتند ، هرگاه قبيله‌اى از عرب با آنها مخالفت كند اختلاف در ميان مردم ظاهر مىشود و حزب شيطان خواهند شد » . « 2 »\r\nسپس در ادامهء سخن امام به سه وصف ديگر اشاره كرده مىفرمايد : « حلم آنها شما را از علمشان آگاه مىسازد و ظاهرشان از باطنشان و سكوتشان از منطق حكيمانهء آنها شما را مطلع مىكند » ؛ ( يخبركم حلمهم عن علمهم ، و ظاهرهم عن باطنهم ، و صمتهم عن حكم منطقهم ) .\r\n\r\n\r\n","description":"","footnote":"\r\n( 1 ) . اين حديث در منابع شيعه و اهل سنّت آمده از جمله ذهبى در ميزان الاعتدال ، ج 1 ، ص 82 و ابن حجر در لسان الميزان ، ج 1 ، ص 136 .\r\n( 2 ) . مستدرك حاكم ، ج 3 ، ص 149 .\r\n","page_name":" 588 ","page_number":588},
  {"content":"\r\n\r\nجملهء « يخبركم حلمهم عن علمهم » نشان مىدهد كه ميان اين دو صفت « حلم » و « علم » رابطهء نزديكى برقرار است ، زيرا افراد جاهل بردبار نيستند و در برابر حوادث مختلف و سؤالاتى كه از آنها مىشود به زودى خشمگين و ناراحت مىشوند ؛ ولى عالمان عميق در برابر اين‌گونه موضوعات خونسرد و بردبارند . و همچنين رابطهء ميان ظاهر و باطن را كه در غالب موارد كه حسن ظاهر و رفتار و كردار دليل بر حسن باطن است و نيز رابطهء سكوت را با منطق حكيمانه روشن مىسازد و تجربه نشان داده آنها كه كمتر سخن مىگويند گزيده‌تر و حساب شده‌تر حرف مىزنند ، چنان‌كه در حديث آمده است : « قال رسول اللّه : إذا رأيتم المؤمن صموتا فادنوا منه فإنّه يلقى الحكمة ؛ هنگامى كه فرد با ايمان را خاموش و كم‌حرف ببينيد به او نزديك شويد كه سخنان حكمت‌آميز مىگويد » . « 1 »\r\nآنگاه در ششمين و هفتمين اوصاف آنها مىفرمايد : « هرگز با حق مخالفت نمىكنند و در آن اختلاف ندارند » ؛ ( لا يخالفون الحقّ و لا يختلفون فيه ) .\r\nدليل آن هم روشن است . آنها از يك‌سو داراى مقام عصمت و از سوى ديگر احاطهء كامل به احكام خدا و وحى الهى و سنّت پيامبر دارند و كسى كه چنين باشد نه گامى بر خلاف حق برمىدارد و نه اختلافى در آن پيدا مىكند .\r\nحديث معروف نبوى كه مىفرمايد : « علىّ مع الحقّ معه و الحقّ معه و على لسانه و الحقّ يدور حيث ما دار علىّ ؛ على با حق و حق با اوست و بر زبان او جارى مىشود و هرگونه على بگردد حق با او مىگردد » .\r\nدر تعبير ديگرى از همان حضرت مىخوانيم : « علىّ مع الحقّ و القرآن ، و الحقّ و القرآن مع علىّ و لن يفترقا حتّى يردا علىّ الحوض ؛ على همراه حق و همراه قرآن است و حق و قرآن همراه على است و هرگز اين دو از يكديگر جدا نمىشوند . » « 2 »\r\n\r\n\r\n","description":"","footnote":"\r\n( 1 ) . بحار الانوار ، ج 1 ، ص 154 .\r\n( 2 ) . مرحوم علّامهء امينى اين دو حديث را با عبارات متفاوت ؛ امّا قريب المعنى از منابع مختلف اهل سنّت مانند : مناقب خوارزمى ، فرائد السمطين حموينى ، و ربيع الابرار زمخشرى ، و الامامة و السياسة ابن قتيبه و جز آنها نقل كرده است . ( الغدير ، ج 3 ، ص 178 به بعد ) .\r\n","page_name":" 589 ","page_number":589},
  {"content":"\r\n\r\nمىدانيم امامان معصوم از فرزندان على عليه السّلام نيز وارثان علم او بودند و به همين دليل هرگز با حق مخالفت نمىكردند .\r\nدر حديث ديگرى از امام صادق عليه السّلام مىخوانيم : « كتاب اللّه فيه نبأ ما قبلكم و خبر ما بعدكم و فضل ما بينكم و نحن نعلمه ؛ در كتاب خدا اخبار پيشينيان و خبرهاى آينده و آنچه سبب مىشود كه اختلاف را ميان شما حل كند ، وجود دارد و ما همهء آنها را مىدانيم » . « 1 »\r\nبا اين حال چگونه ممكن است آنها در حق اختلاف كنند ، اختلاف نشانهء جهل است و كسانى كه به همهء اين امور آگاه‌اند ممكن نيست اختلافى داشته باشند .\r\nآنگاه به سراغ هشتمين و نهمين اوصاف آنها مىرود و مىفرمايد : « آنها اركان اسلام‌اند ( و ستون‌هاى دين ) و پناهگاههاى مردم » ؛ ( و هم دعائم الإسلام ، و و لائج « 2 » الاعتصام ) .\r\nبه اين ترتيب دين همانند خانه يا خيمه‌اى است كه ستون آن آل محمّدند و همان‌گونه كه اگر ستون خانه و خيمه برداشته شود ، همه‌چيز فرومىريزد ، اگر آل محمّد را از اسلام كنار بزنيم و اسلام را بدون آنها قرائت كنيم ، اصول و فروع آن فرو خواهد ريخت .\r\nدر ادامهء سخن به بيان سه وصف ديگر ( اوصاف دهم تا دوازدهم ) پرداخته مىفرمايد : « به وسيلهء آنان ( آل محمّد ) حق به اصل و جايگاه مناسب رسيد و باطل از جايگاهش كنار رفت و زبان باطل از بن كنده شد » ؛ ( بهم عاد الحقّ إلى\r\n\r\n\r\n","description":"","footnote":"\r\n( 1 ) . كافى ، ج 1 ، ص 61 ، ح 9 .\r\n( 2 ) . « ولائج » جمع « وليجه » از ريشهء « ولوج » به معناى دخول است و به كسى گفته مىشود كه محرم اسرار يا گردانندهء كارهاى انسان باشد ( ولى از خانوادهء او نباشد ) به طور كلى به هركسى كه از خارج وارد قومى شود و محرم اسرار او شود به او وليجه مىگويند و با واژهء « بطانه » قريب المعنى است .\r\n","page_name":" 590 ","page_number":590},
  {"content":"\r\n\r\nنصابه « 1 » ، و انزاح « 2 » الباطل عن مقامه ، و انقطع لسانه عن منبته ) .\r\nاين تعبير اشاره به انحرافاتى است كه بعد از رسول اللّه مخصوصا در عصر خليفهء سوم روى داد ؛ بيت المال اسلام بازيچهء دست گروهى دنياپرست شد و بنى اميّه كه بازماندگان دشمن شمارهء يك اسلام ؛ يعنى ابو سفيان بودند ، مقامات مهم را در حكومت اسلامى در اختيار گرفتند و هر كارى از دستشان ساخته بود كردند و نتيجهء آن شورشى بود كه بر ضد خليفه بر پا شد و منجر به كشته شدن خليفه و دستياران او « 3 » در برابر چشم مهاجران و انصار شد بىآنكه از وى دفاع كنند .\r\nولى هنگامى كه امام امير مؤمنان على عليه السّلام زمام حكومت را به دست گرفت حق به جايگاه اصلىاش بازگشت و طرفداران باطل كنار زده شدند و ديگر كسى قدرت نداشت كه از وضعيت سابق دفاع كند و حقوق توده‌هاى مستضعف مسلمين را در كام دنياپرستان جاه‌طلب و زياده‌خواه بريزد .\r\nنه‌تنها امير مؤمنان ، بلكه همهء امامان اهل‌بيت عليهم‌السّلام به حكم داشتن مقام عصمت كه با دلايل مختلف ازجمله حديث ثقلين ، قابل اثبات است هرگاه قدرت حكومت را به دست مىگرفتند به يقين همين امور رخ مىداد .\r\nدر پايان به بيان آخرين وصف مىفرمايد : « آنها دين را درك كردند ؛ دركى توأم با نگهدارى كامل و عمل ، نه تنها با شنيدن و روايت كردن ، چرا كه راويان علم فراوانند و عمل‌كنندگان آن كم » ؛ ( عملوا الدّين عقل وعاية « 4 » و رعاية ، لا عقل سماع\r\n\r\n\r\n","description":"","footnote":"\r\n( 1 ) . « نصاب » در اصل به معناى محل بازگشت و جايگاه مناسب و ريشه و ابتداى هر چيزى است . سپس به اندازه و مقدار در باب زكات و مانند آن اطلاق شده است .\r\n( 2 ) . « انزاح » از ريشهء « زوح » بر وزن « زوج » در اصل به معناى كوچ كردن از مكان است . سپس در مورد هر چيزى كه از جايگاهش كنار برود اطلاق شده است .\r\n( 3 ) . رجوع كنيد به : تاريخ طبرى ، ج 3 ، ص 440 - 441 .\r\n( 4 ) . اين واژه در منابع لغت به اين صورت ديده نشد و صحيح آن « وعاء » است كه به معناى ظرف براى چيزى است و به نظر مىرسد كه نسخهء اصلى وعاء بوده كه هماهنگ با سماع در جملهء بعد است .\r\n","page_name":" 591 ","page_number":591},
  {"content":"\r\n\r\nو رواية . فإنّ رواة العلم كثير ، و رعاته « 1 » قليل ) .\r\nبه يقين آگاهى از دين ؛ مانند آگاهى از هر امر ديگر مراتبى دارد : مرحلهء اوّل شنيدن و نقل الفاظ است مرحلهء دوم فهم معنا و درك محتواست و مرحلهء سوم ايمان و يقين عميقى است كه در همهء وجود انسان نفوذ كند و او را به عمل وا دارد . اهل بيت پيامبر در اوج مرحلهء سوم قرار داشتند و به همين دليل رسول خدا به همهء امّت تأكيد فرمود كه بعد از رحلت او در كنار قرآن دست به دامن اهل بيت زنند تا از ضلالت و گمراهى در امان باشند .\r\n* * *\r\n\r\n\r\n","description":"","footnote":"\r\n( 1 ) . « رعات » جمع « راعى » به معناى مراعات كننده است .\r\n","page_name":" 592 ","page_number":592},
  {"content":"\r\n\r\n\r\n240 و من كلام له عليه السّلام قاله لعبد اللّه بن العبّاس ؛ و قد جاءه برسالة من عثمان ، و هو محصور يسأله فيها الخروج إلى ماله بينبع ، ليقلّ هتف « 1 » النّاس باسمه خلافة بعد أن كان سأله مثل ذلك من قبل ، فقال عليه السّلام :\r\nاز سخنان امام عليه السّلام است كه به ابن عباس هنگامى كه عثمان در محاصره بود و از ناحيهء او نامه‌اى براى امام آورد كه در آن پيشنهاد شده بود كه امام از مدينه خارج شود و به ملك خود در ينبع برود تا مردم شعار خلافت به نام او ندهند و اين بار دوم بود كه عثمان از آن حضرت چنين درخواستى مىكرد امام در پاسخ ، اين سخن را ايراد فرمود : « 2 »\r\n\r\n\r\n","description":"","footnote":"\r\n( 1 ) . « هتف » به معناى صدا زدن و فرياد كشيدن است و منظور در اينجا اين است كه مردم شعار به عنوان خلافت على عليه السّلام مىدادند بعضى نيز گفته‌اند : « هتف » به معناى صدايى است كه شنيده مىشود و گوينده‌اش مشخص نيست .\r\n( 2 ) . سند خطبه :\r\nدر كتاب مصادر نهج البلاغه آمده است كه ابن عبد ربّه در عقد الفريد قسمتى از سخن را آورده و پس از آن نوشته است كه على عليه السّلام به دنبال اين پيغام عثمان از مدينه خارج شد و به ينبع رفت ( ينبع محلى است در نزديكى مدينه در كنار درياى احمر كه در آن زمان بخشى از آن تعلق به حضرت داشت و آن را وقف نموده بود ) ولى پس از مدت كوتاهى عثمان نامهء ديگرى به آن حضرت نوشت و مجددا تقاضا كرد به مدينه باز گردد ( و از وى دفاع كند ) نويسندهء كتاب مصادر نهج البلاغه سپس مىافزايد : همين مطلب را مبرّد در كتاب كامل و ابن قنيبه در كتاب الامامة و السياسة آورده‌اند . ( مصادر نهج البلاغه ، ج 3 ، ص 189 )\r\n","page_name":" 593 ","page_number":593},
  {"content":"\r\n\r\n\r\nخطبه در يك نگاه\r\nمحتواى اين خطبه روشن است ؛ در سال 35 هجرى هنگامى كه مردم عثمان را در خانه‌اش محاصره كرده بودند و تقاضاى عزل او را از خلافت داشتند ، جمعيّت شعار مىدادند كه خلافت حق على بن ابى طالب است . عثمان براى اينكه جلوى اين شعار را بگيرد مصلحت در اين دانست كه على عليه السّلام از چشم مردم مدينه دور شود ، لذا چنين پيشنهادى به آن حضرت كرد . و اين در حالى بود كه قبلا همين پيشنهاد را كرده بود و امام به آن عمل كرد . سپس نامهء ديگرى نوشت كه امام به مدينه برگردد و از او دفاع كند . امام برگشت باز عثمان پيشنهاد رفتن به ينبع را به آن حضرت داد كه امام در اين كلام مىفرمايد : عثمان مىخواهد من همچون شتر آب‌كش باشم ، هر زمان مصلحتش در آمدن من باشد بيايم و هر زمان در رفتن من باشد بروم .\r\n* * *\r\n\r\n","description":"","footnote":"","page_name":" 594 ","page_number":594},
  {"content":"\r\n\r\nيا ابن عبّاس ، ما يريد عثمان إلّا أن يجعلني جملا ناضحا بالغرب : أقبل و أدبر ! بعث إليّ أن أخرج ، ثمّ بعث إليّ أن أقدم ، ثمّ هو الآن يبعث إليّ أن أخرج ! و اللّه لقد دفعت عنه حتّى خشيت أن أكون آثما .\r\n\r\nترجمه\r\nاى ابن عباس ، عثمان ( با اين پيام‌هاى ضد و نقيض و دور از منطق ) مقصودى جز اين ندارد كه مرا همچون شتر آبكش قرار دهد ؛ گاهى بگويد بيا و گاهى بگويد بازگرد ، يك بار عثمان كسى را نزد من فرستاد كه از مدينه خارج شوم باز شخصى را نزد من فرستاد كه برگردم و هم‌اكنون فرستاده است كه بيرون روم به خدا سوگند من آن‌قدر از عثمان دفاع كردم كه ترسيدم گنهكار باشم !\r\n\r\nشرح و تفسير يكى ديگر از اشتباهات عثمان\r\nداستان شورش توده‌هاى مردم برضدّ عثمان ، يكى از داستانهاى اسف‌انگيز صدر اسلام است . اين شورش بر خلاف آنچه متعصّبان مىپندارند ، امرى كاملا طبيعى بود ، زيرا عثمان از يك سو بنى اميّه و خويشاوندان خود را كه افراد صالحى نبودند بر پستهاى حساس كشور اسلام گماشت و از سوى ديگر بيت المال مسلمانان را همانند اموال شخصى خود به اطرافيانش به هر تعداد مىخواست مىبخشيد درحالى كه توده‌هاى مردم در محروميت به سر مىبردند .\r\nسر و صداى اين دو كار ناشايست همه‌جا پيچيد و سبب شورشى شديد بر ضدّ عثمان شد ، گرچه پرچمدار اين شورش گروهى از مصريان و مردم كوفه\r\n\r\n","description":"","footnote":"","page_name":" 595 ","page_number":595},
  {"content":"\r\n\r\nبودند ؛ ولى مردم مدينه نيز با آنها هم‌صدا شده و مهاجران و انصار در برابر آن سكوت كردند و هيچ‌كس جز على عليه السّلام به دفاع از عثمان برنخاست ، زيرا آن حضرت گرچه از معترضان شديد بر اعمال عثمان بود ؛ ولى كشتن او را به مصلحت جامعهء اسلامى نمىدانست .\r\nبه هرحال ، در اين ماجرا عثمان چند نامه يا چند پيام ضد و نقيض براى امام فرستاد ؛ نخست از او خواست كه از مدينه به سوى سرزمين « ينبع » خارج شود .\r\nبار ديگر نامه نوشت كه حضرت باز گردد ، دفعهء سوم نامه نوشت كه مجددا از مدينه خارج شود .\r\nدليل اين دستورهاى ضد و نقيض اين بود كه در آغاز گمان مىكرد ماندن على عليه السّلام در مدينه سبب تشويق مردم به عزل او و بيعت با آن حضرت به عنوان خلافت خواهد شد . سپس هنگامى كه حضرت از مدينه بيرون رفت ، عثمان احساس كرد كسى جز على عليه السّلام نمىتواند از او دفاع كند و سبب نجات او از دست شورشيان شود ، لذا از آن حضرت تقاضاى بازگشت به مدينه را كرد . باز هنگامى كه خبرهايى به او رسيد كه مردم شعار بيعت با امام را سر داده‌اند ، وحشت بر او مستولى شد و بار ديگر تقاضاى خروج آن حضرت را از مدينه كرد و از آنجا كه آورندهء نامهء اخير ، ابن عباس بود امام او را مخاطب ساخته و چنين فرمود : « اى ابن عباس عثمان ( با اين پيام‌هاى ضدّ و نقيض ) مقصودى جز اين ندارد كه مرا همچون شتر آبكش قرار دهد ؛ گاهى بگويد بيا و گاهى بگويد باز گرد » ؛ ( يا ابن عبّاس ، ما يريد عثمان إلّا أن يجعلني جملا ناضحا « 1 » بالغرب « 2 » : أقبل و أدبر ! ) .\r\nسپس افزود : « يك بار عثمان كسى را نزد من فرستاد كه از مدينه خارج شوم باز شخصى را نزد من فرستاد كه برگردم و هم اكنون فرستاده است كه بيرون روم » ؛\r\n\r\n\r\n","description":"","footnote":"\r\n( 1 ) . « ناضح » به معناى شتر آب‌كش است و در اصل از ريشهء « نضح » بر وزن « نظم » گرفته شده كه به معناى آب پاشى كردن است .\r\n( 2 ) . « غرب » به معناى دلو بزرگ است .\r\n","page_name":" 596 ","page_number":596},
  {"content":"\r\n\r\n( بعث إليّ أن أخرج ، ثمّ بعث إليّ أن أقدم ، ثمّ هم الآن يبعث إليّ أن أخرج ! ) .\r\nاين امر نشان مىدهد كه فشار مردم به قدرى شديد بود كه عثمان كاملا دستپاچه شده بود و هر ساعت تصميم تازه‌اى مىگرفت . غافل از اينكه كار از كار گذشته و دوران حكومتش پايان يافته و مردم هيچ عذرى را از او نمىپذيرند و در اين ميان با شخصيتى همچون على عليه السّلام كه مقام و الانش در پيشگاه خالق و خلق بر كسى پوشيده نيست معاملهء يك مأمور حلقه به گوش و بىاختيار مىكرد .\r\nجالب اينكه عثمان دربارهء كس ديگرى چنين دستورهاى ضدّ و نقيضى را صادر نكرد ، زيرا ديگران چنان نقشى را در جامعهء اسلامى نداشتند كه حضور و غيابشان تأثيرگذار باشد .\r\nسرانجام امام عليه السّلام در پايان اين سخن به نكتهء مهمى اشاره مىكند و آن اينكه نهايت كوشش را براى دفاع از عثمان به خرج داده است . كارى كه هيچ كس جز آن حضرت انجام نداد و نمىتوانست انجام دهد ، مىفرمايد : « به خدا سوگند من آن قدر از عثمان دفاع كردم كه ترسيدم گنهكار باشم » ؛ ( و اللّه لقد دفعت عنه حتّى خشيت أن أكون آثما ) .\r\nاين تعبير ممكن است اشاره به اين باشد كه دفاع بيش از حد از كسى كه مرتكب آن كارهاى خلاف شده نوعى حمايت از ظلم و خطاست و اين كار جايز نيست .\r\nاين بهترين تفسيرى است كه براى عبارت فوق مىتوان گفت ، هر چند ابن ابى الحديد و ابن ميثم در شرح نهج البلاغهء خود دو احتمال ديگر نيز ذكر كرده‌اند :\r\nنخست اينكه امام مىگويد : به اندازه‌اى از عثمان دفاع كردم كه بر جان خود بيمناكم ، زيرا ايستادن در مقابل اين همه جمعيّت كه بر ضد او قيام كرده‌اند اين گمان را به وجود مىآورد كه آنان به من حمله كنند و آسيبى به من برسانند و اين خود گناهى است .\r\n\r\n","description":"","footnote":"","page_name":" 597 ","page_number":597},
  {"content":"\r\n\r\nديگر اينكه مىترسم زياده‌روى در دفاع از وى باعث ايجاد اختلاف و كشمكش شود و من ناچار از شدت عمل گردم و كسانى از دست من آزرده شوند و اين خود نيز گناه است ؛ ولى روشن است كه هيچ يك از اين دو احتمال متناسب با تعبير بالا نيست .\r\nدر كتاب العقد الفريد آمده است كه ابن عباس مىگويد : عثمان به سراغ من فرستاد و گفت : مشكل پسر عمويت را با من حل كن ( منظورش امام امير المؤمنين بود ) من به او گفتم : پسر عموى من كسى نيست كه بتوانم براى او تعيين تكليف كنم او خودش دربارهء خود تصميم مىگيرد حالا بگو چه دوست دارى من به او بگويم ؟ عثمان گفت : به او بگو از مدينه بيرون رود و در « ينبع » در كنار ملك خودش باشد : نه او سبب اندوه من شود و نه من سبب اندوه او . ابن عباس مىگويد : من خدمت على عليه السّلام رسيدم و پيام عثمان را عرض كردم فرمود : عثمان مىخواهد من شتر آبكش او باشم ( گاه مىگويد از مدينه بيرون رو و گاه مىگويد باز گرد ) سپس اين شعر را انشاد كرد :\r\n فكيف به أنّي أداوي جراحه * فيدوى فلا ملّ الدّواء و لا الدّاء \r\nاو را چه مىشود من مىخواهم بر زخمهاى او دوا بگذارم تا درمان شود ولى نه دواء فايده‌اى دارد و نه درد او .\r\nعلى عليه السّلام به دنبال اين ماجرا ( براى پرهيز از هر گونه اتهام ) به روستاى ينبع رفت ؛ ولى هنگامى كه كار بر عثمان مشكل شد عثمان نامه به حضرت نوشت و تقاضا كرد كه به مدينه باز گردد . « 1 »\r\nاين سخن تأييدى است بر آنچه سيّد رضى در كلام بالا آورده است كه عثمان بر اثر دست‌پاچگى در برابر شورش عظيم مردم دستورات ضدّ و نقيضى دربارهء آن حضرت صادر كرد .\r\n\r\n\r\n","description":"","footnote":"\r\n( 1 ) . شرح نهج البلاغهء مرحوم شوشترى ، ج 9 ، ص 254 ( با كمى تلخيص ) .\r\n","page_name":" 598 ","page_number":598},
  {"content":"\r\n\r\n\r\n241 و من خطبة له عليه السّلام يحثّ به أصحابه على الجهاد\r\nاز سخنان امام عليه السّلام است كه در آن يارانش را به جهاد تشويق مىكند . « 1 »\r\n\r\nخطبه در يك نگاه\r\nهمان‌گونه كه از عنوان خطبه روشن شد ، هدف امام عليه السّلام در ذكر اين سخن تشويق يارانش به جهاد است ؛ ولى نكات دقيقى را درعبارات كوتاهى بيان فرموده كه از عمق تدبير امام در مسائل مربوط به حكومت و جهاد خبر مىدهد .\r\n* * *\r\n\r\n\r\n","description":"","footnote":"\r\n( 1 ) . سند خطبه :\r\nآمدى در غرر الحكم بعضى از جمله‌هاى كلام فوق را به صورت كلمات قصار آورده است . ( مصادر نهج البلاغه ، ج 3 ، ص 190 ) .\r\n","page_name":" 599 ","page_number":599},
  {"content":"\r\n . \r\n","description":"","footnote":"","page_name":" 600 ","page_number":600},
  {"content":"\r\n\r\nو اللّه مستأديكم شكره و مورّثكم أمره ، و ممهلكم في مضمار محدود ، لتتنازعوا سبقه ، فشدّوا عقد المآزر ، و اطووا فضول الخواصر ، و لا تجتمع عزيمة و وليمة . ما أنقض النّوم لعزائم اليوم ، و أمحى الظّلم لتذاكير الهمم !\r\n\r\nترجمه\r\nخداوند از شما اداى شكر خويش را مىخواهد ، و فرمان ( حكومت ) را به شما سپرده و در اين سراى آزمايش و آمادگى ، در زمانى محدود به شما فرصت داده ، تا براى به دست آوردن جايزهء او ( بهشت و قرب ذات پاكش ) از يكديگر پيشى بگيرند . حال كه چنين است كمربندها را محكم ببنديد و دامنها را به كمر زنيد ( و آمادهء جهاد با دشمن و حفظ حكومت الهى شويد ) و ( بدانيد ) گرفتن تصميمهاى محكم ( براى رسيدن به اهداف بزرگ ) با خوش گذرانى و سفره‌هاى رنگين سازگار نيست و چه بسيار كه خواب شبانه تصميمهاى محكم روز را از ميان برده و تاريكيها ، و خاطرهء همّتهاى بلند را از خاطره‌ها محو كرده است .\r\n\r\nشرح و تفسير كمربندها را محكم ببنديد و آمادهء جهاد شويد !\r\nدر كتاب تمام نهج البلاغه كه به منظور گردآورى تتمّهء و تكميل خطبه‌هايى كه مرحوم سيّد رضى در نهج البلاغه آورده ، تأليف يافته است تصريح مىكند كه امام خطبهء مورد بحث را در ايّام صفين بيان فرمود . « 1 » محتواى خطبه نيز تناسب با اين معنا دارد .\r\n\r\n\r\n","description":"","footnote":"\r\n( 1 ) . تمام نهج البلاغه ، ص 465 .\r\n","page_name":" 601 ","page_number":601},
  {"content":"\r\n\r\nبه هرحال امام عليه السّلام نخست با سه جملهء كوتاه مخاطبان خود را براى شنيدن پيام جهاد آماده مىسازد و مىفرمايد : « خداوند از شما اداى شكر خويش را مىخواهد و فرمان ( حكومت ) را به شما سپرده و در اين سراى آزمايش و آمادگى در زمانى محدود به شما فرصت داده تا براى به دست آوردن جايزهء او ( بهشت و قرب ذات پاك او ) از يكدگر پيشى بگيريد » ؛ ( واللّه مستأديكم « 1 » شكره و مورّثكم أمره ، و ممهلكم « 2 » في مضمار « 3 » محدود ، لتتنازعوا سبقه « 4 » ) .\r\nگرچه شكر در اين عبارت به صورت مطلق ذكر شده ، و هماهنگ با اطلاقات شكر در قرآن مجيد است ؛ مانند  « وَ اشْكُرُوا لِي وَ لا تَكْفُرُونِ »  « 5 » ولى به نظر مىرسد هدف مولا امير مؤمنان عليه السّلام بيشتر بيان شكر نعمت حكومتى است كه خدا در عصر آن حضرت به صالحان سپرده بود و جملهء دوم ( و مورّثكم امره ) نيز تأكيد بر همين معناست ، چرا كه امر در اينجا نيز به معناى فرمان حكومت است .\r\nاز اينجا روشن مىشود كه مسئلهء شكر چگونه تناسب با تشويق به جهاد دارد ، زيرا جهاد خالصانه و شجاعانه است كه حكومت صالحان را حفظ مىكند و حفظ نعمت و استفاده از آن مساوى با شكر آن است .\r\nجملهء « و ممهلكم في مضمار محدود . . . » اشاره به همان چيزى است كه در ساير خطبه‌هاى نهج البلاغه آمده است كه مىفرمايد : « ألا و إنّ اليوم المضمار و غدا السّباق و السّبقة الجنّة و الغاية النّار ؛ بدانيد امروز روز آزمايش و آمادگى است و فرداى قيامت ميدان مسابقه است و جايزهء برندگان اين مسابقه بهشت\r\n\r\n\r\n","description":"","footnote":"\r\n( 1 ) . « مستأدى » به معناى طلب كننده است و از مادهء « استأداء » و از ريشهء « ادا » به معناى طلب اداى چيزى كردن آمده .\r\n( 2 ) . « ممهل » به معناى مهلت دهنده است .\r\n( 3 ) . « مضمار » ميدان و محلى است كه اسبها را براى مسابقه ، با تمرينهاى مختلف آماده و لاغر مىكنند . اين واژه به معناى اسم زمان نيز آمده است .\r\n( 4 ) . « سبق » به معناى مالى است كه براى برندگان مسابقه تعيين مىشود .\r\n( 5 ) . بقره ، آيهء 152 .\r\n","page_name":" 602 ","page_number":602},
  {"content":"\r\n\r\nاست و سرانجام بازندگان دوزخ » . « 1 »\r\nسپس امام به سراغ ذى المقدمه و نتيجه مىرود و مىفرمايد : « حال كه چنين است كمربندها را محكم ببنديد و دامنها را به كمر زنيد ( و آمادهء جهاد با دشمن و حفظ حكومت الهى شويد ) » ؛ ( فشدّوا عقد « 2 » المآزر « 3 » ، و اطووا « 4 » فضول الخواصر « 5 » ) .\r\nاين دو تعبير ( كمربند را محكم بستن و دامن به كمر زدن ) كنايه از آمادگى كامل براى انجام كار است ، زيرا شخصى كه كمربند خود را محكم ببندد ستون فقراتش براى انجام كارهاى سنگين قوىتر مىشود و هنگامى كه دامنهاى بلند معمول آن زمان را بر چيند و زير كمربند قرار دهد ، راه رفتن و حركت براى او آسان‌تر مىشود . حتى امروز كه دامان بلندى براى مردان وجود ندارد ، اين كنايه همچنان رايج و معمول است مىگويند : فلان كس دامن همّت به كمر بسته تا اين كار را انجام دهد .\r\nجمعى از شارحان اين احتمال را نيز بعيد ندانسته‌اند كه منظور از جملهء ( و اطووا فضول الخواصر ) ترك پرخورى و تن‌پرورى است ؛ ولى تفسير اوّل بسيار مناسب‌تر است .\r\nآنگاه امام با سه جملهء بسيار پرمعنا و فصيح و بليغ به مخاطبان خود هشدار مىدهد و راه پيروزى را براى آنها روشن مىسازد .\r\nنخست مىفرمايد : « و ( بدانيد ) گرفتن تصميمهاى محكم ( براى رسيدن به اهداف بزرگ ) با خوش‌گذرانى و سفره‌هاى رنگين سازگار نيست » ؛ ( و لا تجتمع عزيمة و وليمة « 6 » ) .\r\n\r\n\r\n","description":"","footnote":"\r\n( 1 ) . نهج البلاغه ، خطبهء 28 .\r\n( 2 ) . « عقد » جمع « عقده » به معناى گره يا وسائلى كه چيزى را با آن محكم مىبندند .\r\n( 3 ) . « مآزر » جمع « مأزر » بر وزن « منبر » به معناى لنگ و روپوش است .\r\n( 4 ) . « اطووا » يعنى بپيچيد از ريشهء « طى » به معناى پيچيدن گرفته شده است .\r\n( 5 ) . « خواصر » جمع « خاصره » به معنى پهلو و تهيگاه است .\r\n( 6 ) . « وليمة » طعامى است كه براى عروسى تهيه مىشود . سپس به هر گونه طعام كه براى دعوت از ميهمانان تهيه مىگردد اطلاق شده است و در جملهء بالا كنايه از بساط خوشگذرانى است .\r\n","page_name":" 603 ","page_number":603},
  {"content":"\r\n\r\n« و چه بسيار كه خواب شبانه تصميمهاى محكم روز را از ميان برده » ؛ ( ما أنقض النّوم لعزائم اليوم ) .\r\n« و تاريكيها خاطرهء همتهاى بلند را از خاطره‌ها محو كرده است » ؛ ( و أمحى الظّلم « 1 » لتذاكير « 2 » الهمم ! ) .\r\nامام عليه السّلام در اين بيان كوتاه و فشرده و پرمحتوا به چند نكتهء مهم براى پيروزى و موفقيت در زندگى و در مديريتها اشاره فرموده است .\r\n1 . حفظ آمادگيها در هرحال و در هر شرايط يا به تعبيرى كه امام فرموده :\r\nكمربندها را محكم بستن و دامن به كمر زدن .\r\n2 . ترك تن‌پرورى و خوش‌گذرانى كه نتيجه‌اى جز سستى و تنبلى ندارد .\r\n3 . مبارزه با عوامل فراموشكارى كه سبب مىشود انسان گرفتار بىبرنامگى و ضعف و زبونى شود .\r\n4 . بالا بردن افق همّتها و مبارزه با هر چيزى كه همّت را سست و ضعيف مىكند و پايين مىآورد .\r\nهرگاه اين اصول چهارگانه مورد توجّه مديران جوامع اسلامى قرار گيرد ، به يقين مىتوانند بر همهء مشكلات پيروز شوند .\r\n\r\nنكته زيانهاى خوشگذرانى و پرخورى\r\nآنچه در خطبهء بالا در اين زمينه آمد ، به صورت گسترده در روايات اسلامى از آن ياد شده است .\r\nدر حديثى از رسول خدا مىخوانيم كه فرمود : « لا تميتوا القلوب بكثرة الطّعام\r\n\r\n\r\n","description":"","footnote":"\r\n( 1 ) . « ظلم » جمع « ظلمت » به معناى تاريكى است .\r\n( 2 ) . « تذاكير » جمع « تذكار » بر وزن « منقار » به معناى يادآورى است .\r\n","page_name":" 604 ","page_number":604},
  {"content":"\r\n\r\nو الشّراب فإنّ القلوب تموت كالزّروع إذا كثر عليها الماء ؛ دلهاى خود را با فزونى طعام و آب نميرانيد ( و پرخورى نكنيد ) زيرا دل مىميرد همچون زراعتها كه آب زياد بر آن بفرستند » . « 1 »\r\nدر حديث ديگرى از همان حضرت مىخوانيم : « القلب يمجّ الحكمة عند امتلاء البطن ؛ دل علم و دانش را از خود بيرون مىكند هنگامى كه شكم پر از غذا شود » . « 2 »\r\nنيز در حديثى از همان حضرت مىخوانيم : « من قلّ أكله صفا فكره ؛ كسى كه كمتر غذا بخورد فكرش صاف و نورانى مىشود » . « 3 »\r\nسرانجام در حديث چهارم از آن حضرت مىخوانيم : « إيّاكم و فضول المطعم فإنّه يسم القلب بالقسوة و يبطىء بالجوارح للطّاعة و يصم الهمم عن سماع الموعظة ؛ از پرخورى بپرهيزيد كه بر قلب علامت قساوت مىنهد و اعضا را از اطاعت حق باز مىدارد و عقول را از شنيدن موعظه كر مىكند » . « 4 »\r\nامير مؤمنان على عليه السّلام نيز در نامهء معروف « عثمان بن حنيف » در پاسخ كسانى كه مىگفتند : على با اين غذاى كم و ساده چگونه مىتواند در مقابل قهرمانان در ميدان جنگ بايستد مىفرمايد : « ألا و إنّ الشّجرة البريّة أصلب عودا و الرّواتع الخضرة أرقّ جلودا و النّباتات الغذية أقوى و قودا ؛ بدانيد درختان بيابانى چوبشان محكم‌تر و درختان سرسبز ( كه در كنار نهرها مىرويند ) پوستشان نازك‌تر و گياهان صحرايى آتششان قوىتر و خاموشى آنها ديرتر است » . « 5 »\r\nتعبير به وليمه در كلام امام كنايه از هرگونه لذّت و خوشگذرانى است و تنها به خوردن و خوراك محدود نمىشود .\r\n\r\n\r\n","description":"","footnote":"\r\n( 1 ) . بحار الانوار ، 63 ، ص 331 ، ح 7 .\r\n( 2 ) . مجموعهء ورام ، ج 2 ، ص 119 .\r\n( 3 ) . غرر الحكم ، ح 7402 .\r\n( 4 ) . بحار الانوار ، ج 100 ، ص 27 ، ح 40 .\r\n( 5 ) نهج البلاغه ، نامهء 45 .\r\n","page_name":" 605 ","page_number":605},
  {"content":"\r\n\r\nشاعر معروف عرب « متنبى » نيز در اين زمينه مىگويد :\r\n به قدر الكدّ تكتسب المعالي * و من طلب العلى سهر اللّيالي\r\nتروم العزّ ثمّ تنام ليلا * يغوث البحر من طلب اللّئالي \r\nبه اندازهء كوشش و زحمت افتخارات به دست مىآيد و كسى كه طالب افتخار و برترى است ، بايد شب بيدار بماند .\r\nتو عزّت مىخواهى سپس تمام شب را تا به صبح مىخوابى در حالىكه آنها كه طالب لؤلؤ و گوهرند بايد در دريا فروروند .\r\nتاريخ زندگى اقوام مختلف نيز آنچه را در اين روايات و خطبهء بالا آمده است ، تصديق و تأييد مىكند . اقوامى در دنيا به اوج قدرت رسيدند كه سخت‌كوش و پرتوان بودند ؛ ولى اقوام و افراد خوش‌گذران و تن‌پرور همواره عقب افتاده و سر افكنده بودند .\r\n* * * مرحوم سيّد رضى در پايان اين خطبه كه در واقع پايان مجموع خطب نهج البلاغه است ، درود بر پيغمبر اكرم و آلش مىفرستد و بخش خطبه‌ها را پايان مىدهد و چنين مىگويد :\r\nو صلّى اللّه على سيّدنا محمّد النّبىّ الأمّي و على آله مصابيح الدّجى و العروة الوثقى و سلّم تسليما كثيرا .\r\nدرود خدا بر سيّد و سرور ما محمّد پيامبر امى و بر خاندانش چراغهاى روشنى بخش تاريكيها و رشته‌هاى محكم الهى و سلام فراوان خداوند بر آنها باد .\r\n* * * خدا را شكر مىگوييم كه توفيق داد پس از چهارده سال كار مداوم ، شرح خطبه‌هاى نهج البلاغه را كه مهم‌ترين بخش آن و در حدود دو سوم مجموع كتاب شريف نهج البلاغه را تشكيل مىدهد ، به پايان آوريم .\r\nپايان خطبه‌هاى نهج البلاغه\r\n\r\n","description":"","footnote":"","page_name":" 606 ","page_number":606},
  {"content":"\r\n\r\nويژگىهاى اين شرح 1 . شرح و تفسير همهء فصول و جمله‌هاى هر خطبه بر خلاف آنچه در بسيارى از شروح نهج البلاغه آمده كه تنها بخشهاى مورد نظر را تفسير مىكنند .\r\n2 . پيوند جمله‌ها و بخشهاى يك خطبه و ارتباط دقيق منطقى آنها با يكديگر كه در بسيارى از شروح از آن چشم‌پوشى شده و هر بخشى از خطبه را به طور مستقل و بدون توجّه با پيوندهايى كه به قبل و بعد دارد ، تفسير كرده‌اند .\r\n3 . توجّه به روح حاكم بر مجموع خطبه و همهء بحثها را در محدودهء آن قرار دادن و صرف نظر كردن از مطالب حاشيه‌اى كه چندان ارتباط با خطبه ندارد ، هر چند چشم‌گير و وسوسه‌انگيز باشد .\r\n4 . اصل را در تفسير جمله‌ها ، بر تأسيسى گذاشتن ؛ يعنى از هر جمله مفهوم مستقلى استفاده نمودن بر خلاف آنچه در بعضى از شروح ديده مىشود كه جمله‌هاى مشابه را فورا به عنوان تأكيد قلمداد مىكنند و تفاوت آنها را از نظر دور مىدارند .\r\n5 . اضافه كردن مطالب تكميلى مربوط به خطبه به صورت جداگانه ، تحت عنوان « نكته‌ها » اعم از مسائل تاريخى ، اخلاقى ، اجتماعى ، عقيدتى و جز آن .\r\n6 . ذكر اسناد خطبه با استفاده از كتابهايى كه دربارهء اسناد نهج البلاغه بحث كرده‌اند .\r\n\r\n","description":"","footnote":"","page_name":" 607 ","page_number":607},
  {"content":"\r\n\r\n7 . ذكر دورنما و خلاصه‌اى از هر خطبه در آغاز بحث به عنوان « خطبه در يك نگاه » .\r\n8 . ترجمهء لغات مشكل و پيچيده در پاورقى با ذكر ريشه‌ها و معناى اصلى و فرعى آن .\r\n9 . روان بودن عبارات در ترجمه و به طور كلى تمام آنچه در شرح و نكات آمده و در عين‌حال رسا بودن و پرهيز از كلمات نامأنوس و پيچيده كه تنها در محافل علمى مورد توجّه قرار مىگيرد ، بىآنكه سطح مطالب پايين بيايد .\r\n10 . توجّه به مطالبى كه در شروح مهم آمده است كه گاه پذيرش آنها و گاه نقد آنها و گاه تكميل آنها مورد نظر قرار گرفته است .\r\n11 . هدف اصلى از نگارش اين شرح اين بوده كه براى خاص و عام ، دانشمندان و افراد عادى ، قابل استفاده باشد و هركس به فراخور استعداد خود بتواند از آن بهره‌مند گردد .\r\n12 . توجّه به مسائل و مخاطبان روز .\r\nاين نكته نيز قابل توجّه است كه اين كتاب به سبب مزاياى مختلفى كه دارد به عنوان كتاب برگزيدهء سال 82 شناخته شد و از آن تقدير به عمل آمد .\r\nدر پايان ، ذكر اين نكته را لازم مىدانيم كه به مفهوم « أللّهمّ ما بنا من نعمة فمنك » هر كارى كه مجموعهء ما در اين زمينه انجام دادند از ما نبود و به لطف خدا بود و اميدواريم مورد رضايت پروردگار و اوليايش و امير مؤمنان عليه السّلام و فرزندش حضرت مهدى صاحب الزمان ( عجل اللّه تعالى فرجه الشريف ) قرار گرفته باشد و به شكرانهء اين نعمت كه تا اينجا نصيب ما شد همگى پس از فراق از شرح خطبه‌ها به سجده افتاديم و خدا را بر اين نعمت شكر گفتيم .\r\n\r\n\r\n","description":"","footnote":"","page_name":" 608 ","page_number":608}
  ]