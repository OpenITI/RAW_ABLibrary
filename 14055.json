[
  {"content":"\r\n\r\nداراب نامه\r\nجلد دوم\r\n\r\n","description":"","footnote":"","page_name":" شناسنامه 1 ","page_number":1},
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" شناسنامه 2 ","page_number":2},
  {"content":"\r\n\r\nمحمد بن احمد بيغمى\r\nداراب نامه\r\nجلد دوم\r\nبا مقدمه وتصحيح وتعليقات\r\nذبيح الله صفا\r\nتهران 1381\r\n\r\n","description":"","footnote":"","page_name":" شناسنامه 3 ","page_number":3},
  {"content":"\r\n\r\nبيغمى ، محمد بن احمد ، قرن 9 ق .\r\nداراب نامه / نويسنده محمد بن احمد بيغمى ، با مقدمه وتصحيح وتعليقات ذبيح الله صفا . - تهران : شركت انتشارات علمى وفرهنگى ، 1381 .\r\n2 ج . ( ج . 1 ) 6 - 381 - 445 - 964 ISBN - . ( دوره ) 2 - 383 - 445 - 964 ISBN\r\nفهرستنويسى براساس اطلاعات فيپا .\r\nچاپ دوم : 1381 .\r\n1 . نثر فارسى - - قرن 9 ق . 2 . ايران - - تاريخ - - كيانيان - - داستان . 3 . داستانهاى فارسى - - قرن 9 ق . الف .\r\nصفا ، ذبيح الله ، 1290 - 1378 . مصحح . ب . عنوان .\r\n2 د / 5688 pir 833 / 8 فا 8\r\n1381\r\nكتابخانه ملى ايران\r\n39919 - 81 م\r\nداراب نامه ( جلد اول )\r\nنويسنده : محمد بن احمد بيغمى\r\nبا مقدمه وتصحيح وتعليقات : دكتر ذبيح الله صفا\r\nچاپ نخست : 1339\r\nچاپ دوم : 1381 ، شمارگان : 1500 نسخه\r\nحروفچينى وآماده سازى : شركت انتشارات علمى وفرهنگى\r\nليتوگرافى : موج ، چاپ : سهند ، صحافى : مهرآئين\r\nحق چاپ محفوظ است .\r\nشركت انتشارات علمى وفرهنگى\r\nاداره مركزى : خيابان آفريقا ، چهارراه حفانى ( جهان كودك ) ، كوچهء كمان ، پلاك 4 ، كدپستى 15178 ،\r\nصندوق پستى 366 - 15175 ، تلفن : 71 - 8774569 ، فاكس : 8774572\r\nپخش : شركت بازرگانى كتاب گستر ، خيابان افريقا ، بين بلوار ناهيد وگلشهر ، كوچه گلفام ، پلاك 1 ، كدپستى 19156 ، تلفن : 19795 20 ، تلفكس : 2050326\r\nفروشگاه يك : خيابان انقلاب - روبروى دراصلى دانشگاه تهران ، تلفن : 6400786\r\nفروشگاه دو : خيابان انقلاب - نبش خيابان 16 آذر ، تلفن : 6498467\r\n\r\n","description":"","footnote":"","page_name":" شناسنامه 4 ","page_number":4},
  {"content":"\r\n\r\n\r\n[ جلد دوم 
  ]\r\n\r\nفهرست مطالب جلد دوم\r\n21 - فتح دمشق 1\r\n22 - نبرد ملاطيه 35\r\n23 - فتح انطاكيه 91\r\n24 - فتح ملاطيه 159\r\n25 - داستان عياران ايران 207\r\n26 - جنگ داراب و قيصر 257\r\n27 - شكست قيصر 304\r\n28 - آشوب عيار در خدمت مظفر شاه و توراندخت 372\r\n29 - تسخير اسطنبول 420\r\n30 - گشودن دژ لؤلؤ 470\r\n31 - آشفتگى كار 493\r\n32 - قصهء جهان‌افروز 553\r\n33 - بهزاد و رعدآواز 610\r\n34 - بهزاد و صندلوس 680\r\n35 - فيروز شاه در ميان پريزادان و جنيان 722\r\n36 - پايان سخن 759\r\n37 - يادداشتها و ملاحظات 765\r\nلغت‌نامه 779\r\n\r\n","description":"","footnote":"","page_name":" شناسنامه 5 ","page_number":5},
  {"content":"\r\n . \r\n","description":"","footnote":"","page_name":" شناسنامه 6 ","page_number":6},
  {"content":"\r\n\r\n\r\n21 فتح دمشق\r\nاما مؤلف اخبار گويد كه شاه‌زاده مظفر شاه با ياران گفت كه ما را عجب حالتى دست داده است ! از پهلوانان و عياران ما هركه درين شهر ميروند يكى بازپس نمىآيند ! سه روز است كه به‌روز عيار و آشوب عيار درين شهر رفته‌اند تا خبرى بيارند از پهلوان بهزاد ، و نمىآيند . هيچ نمىدانيم كه حال چيست ؟ زرين‌قلم گفت كه دير آمدن ايشان دليل بر آنست كه بهزاد زنده است و دربندست . عياران ميخواهند كه او را از بند خلاص كنند ، هم فردا باشد كه برسند . مظفر شاه گفت كه فردا مقدمهء سپاه ايران خواهد رسيدن ، كه به‌روز چنين گفت كه روز پنجم ملك داراب ميرسد ، فردا روز چهارم است . پس آن روز نيز صبر كردند ، روز چهارم بود كه مقدمهء سپاه ايران رسيد . مظفر شاه را خبر كردند كه سپاه رسيد .\r\nشاه مظفر شاه گفت استقبال بايد كردن اما هيچ مگوييد تا دشمن آگاه نشوند ، تا ما جمعى باستقبال رويم ايشان حركتى نكنند . شاه مظفر شاه با جهر و فهر و مهر و زرين‌قلم و رستم اردستانى و از مبارزان جمعى به استقبال سپاه ايران رفتند . روز ديگر بدان سپاه رسيدند ، از برابر گرد برآمد ، از دل گرد خورشيد شاه و\r\n\r\n","description":"","footnote":"","page_name":" 1 ","page_number":7},
  {"content":"\r\n\r\nجمشيد شاه و سيامك سيه‌قبا و شهمرد نهروانى و شيرين‌سوار طالقانى و عبد الخالق ايرانى و فرخان همدانى و فريحان بابلى و طهماس « 1 » و طهمور « 2 » و قهار و قهرمه و جهانگير و جهانسوز ، مبارزان و جوانان ايرانى ، مىرسيدند و در پيش شاه‌زاده مظفر شاه خدمت ميكردند و از پشت مركب پياده مىشدند و ركاب شاه‌زاده را بوسه ميدادند . شاه‌زاده ايشانرا مىنواخت ، تا وقتى كه خبر ملك داراب رسيد .\r\nفيروز شاه و فرخ‌زاد و طيطوس حكيم و روشن‌راى وزير و شب‌گرد عيار و بادرفتار عيار در ركابش مىدويدند . مظفر شاه پياده شد و ركاب ملك داراب را ببوسيد . فيروز شاه پياده شد با فرخ‌زاد و ديگران ، و يكديگر را در كنار گرفتند .\r\nفرخ‌زاد بهزاد را نديد . سؤال كرد كه برادرم كجاست ؟ مظفر شاه حكايت كرد كه حال بهزاد بچه رسيد . فرخ‌زاد عظيم ملول شد و بگريست . ملك داراب و جمله از آن حكايت ملول شدند . رو به شهر دمشق نهادند . اهل دمشق جمله بر سر برج و باره شدند ، گرد سپاه ايران ديدند كه جهان تا جهان گرفته بود . خلق بر هم رفتند . آوازه در شهر افتاد كه اينك سپاه ايران رسيدند ! غوغا در ميان سپاه دمشق افتاد .\r\nاين خبر بملك مسروق كردند كه ملك داراب و سپاه عظيم از طرف مصر رسيدند . رنگ از روى ملك مسروق برفت و از ترس لرزه بر اندامش افتاد . نصر بن عدل را گفت اكنون چه چاره كنيم و چون كنيم ، كه به هيچ نوع كار ما راست نمىآيد ؟ بهزاد در شهر دمشق است ، نمىدانيم كه بكجاست . پهلوانانرا بردند .\r\nكاشكى بهزاد پيدا شدى تا با او سوگند ميخورديم و پيش ملك داراب ميرفتيم ، شايد كه بر ما رحم ميكرد و ما را مىبخشيد . نصر بن عدل گفت ممكن نيست .\r\nدر حال بگيرند و در بند كنند يا بكشند . گفت پس چون كنيم ؟ نصر گفت كه ملك داراب امروز رسيد ، شايد كه تا سه روز ديگر جنگ نكنند . حاليا ما بطلب\r\n\r\n\r\n","description":"","footnote":"\r\n( 1 ) - بجاى طهماسب .\r\n( 2 ) - بجاى طهمورث .\r\n","page_name":" 2 ","page_number":8},
  {"content":"\r\n\r\nبهزاد باشيم ، باشد كه او را بدست آوريم و او را دست‌آويزى كنيم و از طرفى بدر رويم و رو بقيصريه كنيم . ملك مسروق گفت تا چند توان طلب كردن ؟ بسيارى طلب كرديم ! نصر عدل گفت هيچ در شهر منادى كرديد ؟ گفت چند نوبت . نصر گفت چگونه منادى كرديد ؟ گفتند كه چنين منادى كرديم كه هرجا كه بهزاد بوده باشد ، چون بديوان ملك نيارند آن خانه و محله را خراب كنند و آن جمع را به آتش بسوزانند . نصر گفت چنين نيست . برويد و در شهر منادى كنيد كه هركه از بهزاد و جواندوست قصاب خبرى بيارد ده هزار دينار انعام كنيم و مركب و دستى خلعت شاهانه بدهيم . باشد كه كسى داند ، بطمع زر و مركب و جامه خبرى بيارد . شما مىترسانيد . از ترس نيز اگر دانند نمىگويند . ملك مسروق گفت چنين كنند . برفتند و در شهر دمشق بدين معنى منادى كردند . بر سر چهارسوى بازار دمشق ميگشتند و بدين نوع منادى ميكردند . هيچ اثرى و خبرى پيدا نبود . ليلى چون معلوم كرد كه ملك داراب رسيد ، برفت و اين خبر را بدان عياران برد . به‌روز گفت اكنون ما را نبايد رفت تا از حال بهزاد ندانيم ، كه بهزاد چون معلوم كند كه ملك داراب رسيد ، بهركجا كه باشد پيدا شود . اى ليلى بيرون رو و خبرى بياور . ليلى بيرون رفت .\r\nمؤلف اخبار روايت مىكند كه نصر بن عدل گفت يك كار ديگر بكن . حاليا از براى مصلحت چنين مىبايد كردن . حكم كن در شهركه خلق شهر از خرد و بزرگ و پير و جوان امشب نخفتند و بر سر برج و باره روند و چراغها بركنند و پاس دارند . تا سپاه ايران غلبگى شهر ببينند ، بدانند كه ما را ازيشان باكى نيست ، تا ما به تدبير كار ديگر مشغول شويم . ملك مسروق حكم كرد كه خلق دمشق از پير و جوان بر سر برج روند و كارسازى حرب كنند . در شهر اين منادى كردند . خلق فغان برآوردند كه ما مردم رعيتيم ، ما را با جنگ كردن چه كارست و با كار ملوك چه فهم است ؟ شما دانيد و جنگ كردن . ما رعيتيم ، بر ما جنگ\r\n\r\n","description":"","footnote":"","page_name":" 3 ","page_number":9},
  {"content":"\r\n\r\nكردن نيست . اين خبر را بملك مسروق بن عتبه كردند كه رعيت سر درنمىآرند و چنين ميگويند . ملك مسروق گفت مگر بخت از من برگشته است كه هيچ‌كس سخن مرا نمىشنود ! نصر بن عدل گفت اى شهريار ، رعيت را چه زهرهء آن باشد كه چنين توانند گفتن . اگر فرمان نمىبرند بضرب چوب ايشان را در كار بايد بستن .\r\nملك مسروق حكم كرد تا جمعى را بر سر بازار برهنه كردند و چوب بسيار زدند و چند خانه را غارت كردند . رعيت بترسيدند و بناچار مطيع شدند . نصر بن عدل گفت اى ملك دمشق عظيم بزرگست . اگر رعيت جنگ كنند به سالها اين شهر را نتوان گرفتن . اين قوم را در كار مىبايد بستن . چون از براى ما نخواهند بودن ، از براى ديگران نيز نباشند . ملك مسروق گفت چنين كنم . ايشان درين كارها ، رعيت سنگ و آلت جنگى بر حصار مىكشيدند و بعضى در طلب بهزاد و عياران و مبارزان مشغول شده بودند . بهزاد در خانهء گلبوى و جواندوست « 1 » با ديگران در خانهء ليلى .\r\nمؤلف اخبار روايت كند كه چون ملك داراب برسيد و شهر دمشق را بديد سپاه فرود آمدند . شب قريب بود كه ملك داراب رسيد ، فرود آمد و در حرم شد .\r\nامرا پراگنده شدند . فرخ‌زاد در غم بهزاد .\r\nاما راوى داستان روايت مىكند كه گلبوى را خادمى بود هندو ، او را كافور نام بود . مگر از بهزاد آگاهى يافته بود . هرچند كه بهزاد را نديده بود ، اما بقرينهء عقل ، اندك چيزى دانسته بود . او را گلبوى ببازار فرستاد كه خبرى باز داند . كافور در بازار بود كه منادى ميكردند كه هركه از بهزاد خبرى بياورد ده هزار دينار خلعت و مركب بدهيم . هندو بشنيد ، طمع كرد . گفت بهتر از آن نيست كه پيش ملك مسروق خود را بر كار كنم و ده هزار دينار بستانم ؛ و نيز از گلبوى قهرى در دل داشت ، مگر او را روزى سر اشكسته بود ، و هندو را آن كينه در دل\r\n\r\n\r\n","description":"","footnote":"\r\n( 1 ) - در اصل : جاندوست .\r\n","page_name":" 4 ","page_number":10},
  {"content":"\r\n\r\nبود كه بزرگان گفته‌اند كه هندوان كينه‌دار مىباشند . كافور اين انديشه كرد و گفت اول بروم پيش گلبوى و كارى كه به من امر كرده است تمام كنم . بعد از آن كه فارغ شوم پيش ملك روم و آنچه دانم بگويم . حرام‌زادهء نابكار اين انديشه كرد و در پيش گلبوى آمد و خدمت كرد . گلبوى گفت اى كافور چه خبر است ؟\r\nكافور گفت خبر آنست كه ملك داراب با لشكر گران بر در شهر دمشق فرود آمدند .\r\nملك مسروق بهزاد را طلب مىكند و حكم كرده است كه مردم شهر سنگ بر برج و بارو كشند . البته فردا جنگ خواهد بودن و حكم ملك چنانست كه فردا مردم شهر از پير و جوان جمله بر سر حصار آيند و با ايرانيان حرب كنند . گلبوى چون اين بشنيد دايه را طلب كرد و گفت اى سيمين برو در پيش بهزاد و اين خبر را به بهزاد بگوى كه فردا جنگ است . البته سپاه ايران خروج خواهند كردن . اگر تو بيرون خواهى رفتن مصلحت است ، تو از درون شهر و ايشان از بيرون شهر .\r\nزود توان گرفتن شهر دمشق را ؛ اما به شرطى كه ما را فراموش نكنى . دايه پيش بهزاد آمد و گفت . بهزاد گفت حاجت به اسپارش نيست ، انشاء اللّه اگر يزدان مهلت دهد كارها به نيكوترين وجهى كرده شود .\r\nمؤلف داستان روايت كند كه آنچه بهزاد طلب كرد از اسباب جنگى جمله را حاضر كرد . بهزاد انتظار آن ميكرد كه چون شب درآيد بيرون رود ، باشد كه جواندوست قصاب را ببيند .\r\nاما راوى داستان گويد كه كافور چون ديد كه شب نزديك شد ، رو بر در ايوان ملك مسروق نهاد . ملك تنها در ايوان نشسته بود ، در انديشهء آنكه چون كنم و تدبير كار من چه خواهد بودن ، نميدانم كه بهزاد كجا رفت . درين دم كافور درآمد و در پيش ملك مسروق خدمت كرد . ملك مسروق گفت اى كافور گلبوى در چه كارست ؟ برو او را بگوى كه غافل مباش كه سپاه ايران غلبه شده‌اند . مبادا كه ما را ببايد رفتن ، تو نيز آمادهء كار باش تا از ما بازنمانى . كافور گفت اى\r\n\r\n","description":"","footnote":"","page_name":" 5 ","page_number":11},
  {"content":"\r\n\r\nملك تو چه غم گلبوى خورى كه او از طرف ايرانيان ايمن است . ملك مسروق گفت چگونه ؟ بگو تا معلوم كنم ! كافور گفت بجان زينهار ! بدان آمده‌ام كه بگويم . ملك گفت كه بگو . كافور پيش‌رفت و سر در پيش ملك مسروق برد و گفت وقتى بگويم كه ملك مرا خلعت بدهد و آن ده هزار دينار كه در شهر منادى ميكنند بدهى ، من بگويم . مسروق گفت بدهم بگو . كافور گفت بهزاد در خانهء گلبوى است . ملك مسروق چون اين سخن بشنيد رنگش بگرديد و زرد برآمد و از غيرت بلرزيد . گفت اى كافور چند وقتست ؟ گفت آن سوار كه بهزاد را از ميدان ببرد گلبوى بود ، از آن‌وقت كه بهزاد ناپديد شده است در پيش گلبوى بوده است .\r\nملك مسروق گفت ترا خبر بود ؟ گفت بلى هم در روز اول من آگاه شدم . ملك مسروق گفت اى كراى حرام‌زاده ! من ترا در آن خانه بازداشته‌ام كه امين گلبوى باشى ؛ از قبل من نگهبانى او كنى ، چون ديدى و دانستى چرا زودتر نيامدى و خبر نكردى ؟ امروز بطمع ده هزار دينار آمدى و ايناغى كردى ؟ اگر آن منادى نميكردند خود نمىآمدى و نمىگفتى ! در حال امر كرد كه هم در برابر ملك مسروق كافور را سر از تن جدا كردند و آن حرام‌زاده را به عذاب تمام بكشتند . روزگارش هم در حال جزا داد . ملك مسروق چون كافور را بكشت در حال سوار شد . يكى را از خدمتكاران گفت كه نصر بن عدل را بگو كه از عقب من بباغ گلبوى بيايد كه من آنجا مىروم . اين بگفت و بسوى باغ روان شد .\r\nاما مؤلف اخبار چنين روايت مىكند كه چون ملك مسروق بن عتبه بباغ گلبو رفت آنكس آمد و نصر بن عدل را خبر كرد كه ملك بباغ گلبوى رفت و شما را گفت كه آنجا بياييد . نصر بن عدل گمان برد كه ملك مسروق به شراب خوردن بباغ رفت . گفت چه وقت شراب خوردنست ؟ ما را در تدبير گريختن مىبايد بودن .\r\nگفتند او نيز به شراب خوردن نرفت . كافور آمد و سخنى در گوش ملك گفت . ملك او را بكشت و در حال سوار شد . نصر بن عدل دانست كه حالتى دست داده است .\r\n\r\n","description":"","footnote":"","page_name":" 6 ","page_number":12},
  {"content":"\r\n\r\nسؤال كرد كه با ملك چند كس بودند ؟ گفتند سه كس بودند . نصر بن عدل نيز با سه كس سوار شد و رو بر در باغ نهاد . خلق « 1 » شهر از خرد و بزرگ و پير و جوان و غريب و شهرى جمله در كار بودند و سنگ بر برج و بارو مىكشيدند و كار جنگ مهيا ميكردند و بازارها از خلق پر بودند . ليلى اين خبر را بجوانمردان برده بود . به‌روز عيار گفت ما را بيرون بايد رفت . به‌روز عيار و طارق عيار و آشوب عيار و جواندوست قصاب صورت مبدل كرده بودند و از خانه بيرون آمده بودند و در ميان خلق مىگشتند . بشنيدند كه نصر بن عدل بشتاب تمام رو بر در باغ نهاده و رفته و ملك مسروق كافور را كه خواجه‌سراى گلبوى بود كشته . آن عياران چون اين سخنها بشنيدند ، گفتند اينجا حالتى هست . ايشان نيز رو بر در باغ نهادند .\r\nچون بر در باغ رسيدند ، از دور ايستادند و نگران شدند .\r\nاما مؤلف اين داستان گويد كه چون ملك مسروق بن عتبه كافور را بكشت در حال و در ساعت رو بر در باغ گلبو نهاد . چون بر در باغ رسيد ، پياده شد . حكم كرد كه در باغ را بگشايند . در زدند كه ملك آمده است ، در را برگشايند .\r\nغلامان چون معلوم كردند كه ملك رسيد بدويدند . در حال اين خبر را به گلبوى رسانيدند كه ملك بىاختيار شمشير بسته آمد . گلبوى بترسيد . گفت پدرم هرگز چنين نيامده است . اى دايه نوعى كن كه بهزاد را بگريزانى ، كه من استقبال پدر كنم و او را در ميان باغ دريابم . اين بگفت و باستقبال پدر در باغ روان شد .\r\nبرابر پدر بر كنار حوض رسيد . چون بنزديك پدر رسيد خدمت كرد . ملك را چون چشم بر دختر افتاد لرزه بر اندامش افتاد . غيرت چنان بر وى مستولى شد كه زبانش يارى نميكرد در سخن گفتن . بر كنار حوض صفه‌چه‌يى بود ، بر آن صفه‌چه بنشست .\r\nگلبوى برابر پدر دست برهم نهاد و بايستاد . هنوز ملك مسروق با گلبوى هيچ سخن نگفته بود كه نصر بن عدل رسيد . اين گلبوى دختر صاحب جمال بود . نصر بن\r\n\r\n\r\n","description":"","footnote":"\r\n( 1 ) - در اصل : جمله خلق .\r\n","page_name":" 7 ","page_number":13},
  {"content":"\r\n\r\nعدل آوازهء حسن او بسيار شنيده بود . چون برسيد خدمت كرد . ملك مسروق اشارت كرد كه بنشين . نصر بن عدل در پيش ملك مسروق بنشست . چشمش بر گلبوى افتاد ، دخترى ديد همچون بدرمنير كه ماه شب چهارده در پيش جمال او سها نمودى ، و خورشيد كه عالم‌تاب جهان است در پيش آفتاب روى او چون ذره سرگردان بودى ، و گل سورى كه نوعروس بوستانست از رشك رنگ رخسارهء او هر شام و سحر در عرق غرق بودى ؛ بدين حسن و جمال در برابر پدر دست ادب برهم نهاده و سر در پيش انداخته . نصر بن عدل را چون چشم بر آن جمال و كمال افتاد دل از دست بداد . بيك نظر چون موى او آشفته شد و عاشق و بىقرار گرديد .\r\nبه زبان حال اين ابيات تقرير كرد ، بيت :\r\n باز دادم دل بدست دلبر عياره‌يى * دلبرى زيبارخى شكّرلبى مه‌پاره‌يى\r\nارغوان‌رويى سمن‌بويى بنفشه‌گيسويى * زهره‌طبعى مه‌جبينى مشترى رخساره‌يى \r\nبا خود گفت اين‌جانانه دختر ملك مسروق است ! آوازهء حسن اين دختر بسيار شنيده بوده‌ام . نيك بود كه او را بديدم . اگر فرصت يابم او را از ملك مسروق درخواست كنم . باشد كه به من دهد كه بيك ديدار آشفته گشتم . نصر بن عدل در تحير و در تفكر بود كه ملك مسروق سر برآورد و رو به نصر بن عدل كرد و گفت چه مىگويى در حق آن فرزندى كه با پدر خود بىوفايى كند و دشمنان پدر خود را در خانه راه دهد و نگاه‌داشتى كند ؟ جزاى آن فرزند چه باشد ؟\r\nنصر بن عدل گفت كه هر آن خدمتكارى كه حق خداوندگار خود نگاه ندارد و هر آن فرزندى كه حق پدر خود نگاه ندارد ، آنكس را ببايد كشتن تا عبرت ديگران باشد . ملك مسروق گفت اى ملك نصر اين رعنا دختر منست و من به غير از او فرزند ندارم . جملهء ملك و مملكت و خزينه و گنج و آنچه دارم جمله را در فرمان او كرده‌ام ؛ او در عوض با من دشمنى كرده است و حق نعمت مرا فراموش كرده است و دشمنان مرا در خانه راه داده است و نگاه‌داشتى كرده است . جزاى او\r\n\r\n","description":"","footnote":"","page_name":" 8 ","page_number":14},
  {"content":"\r\n\r\nچه باشد ؟ ملك نصر بن عدل گفت پادشاه عادل است و بر هيچ كس ظلم نميكند .\r\nهرگاهى كه گناه او تحقيق شده باشد ، و او داند ، و بر گناه خود معترف باشد ، آنگاه آنچه دولت شاه اقتضا كند آن باشد . گلبوى دانست كه اين سخن با اوست و بسبب بهزاد است ، كه كسى غمز كرده است . درماند ، وقت آن بود كه از پاى درآيد و از خوف پدر هلاك شود . نصر بن عدل گفت چون ملك مرا محرم گردانيد بگويد كه ملكه چه كرده است تا ما خدمتكارانرا معلوم شود . گفت اى نصر ازين بدتر چه كند كه بهزاد ايرانى را در خانهء خود آورده است و درين مدت كه او را طلب ميكنيم خود در پيش اين رعنا بوده است !\r\nنصر بن عدل گفت كه ميگويد ؟ ملك مسروق گفت خواجه‌سرايى كه برو موكل كرده بودم ، كافور نام . آه از جان گلبوى برآمد . گفت پدرم راست ميگويد كه آن حرام‌زاده ميدانست كه بهزاد در پيش منست . اين غمازى او كرده است و گوهر بد خود را پيدا كرده . او رفت و مرا در عذاب انداخت . نصر بن عدل گفت كجاست آنكس كه اين سخن را گفت ؟ شايد كه دروغ گويد . چون نصر بن عدل محبتى با گلبوى پيدا كرده بود ، سخن بر طرف او ميگفت . عشق نصر بن عدل در آن دم خيلى يارى كرد . ملك مسروق گفت او را از غيرت كشتم كه چرا زودتر نيامد و نگفت . نصر بن عدل گفت بد كردى كه او را كشتى . اگر گلبوى انكار كند ، كه بر وى اثبات مىتواند كردن ؟ گلبوى چون معلوم كرد كه كافور هلاك شده است ، ايمن شد و در سخن درآمد و گفت اى پدر اين سخن در حق من دروغ است . من بهزاد را نديده‌ام و او مرا نديده است . با او چه آشنايى دارم ؟ اگر اين سخن در حق من راست باشد مرا ببايد كشتن . ملك مسروق گفت اى رعنا ، مرا معلوم است كه اين سخن دروغ نيست ، بهزاد [ را 
  ] هم تو خبردار كردى كه ازين طعام مخور كه درو مدهوشانه است ، و تو رفتى و از ميان ميدان او را بيرون آوردى و در خانه او را رعايت كردى . اكنون مىگويى كه خبر ندارم ! گلبوى\r\n\r\n","description":"","footnote":"","page_name":" 9 ","page_number":15},
  {"content":"\r\n\r\nگفت اى پدر اگر آرزوى آن دارى كه مرا هلاك گردانى ، تو دانى كه پادشاهى و هم پدر و مخدومى « 1 » ، بهر طريقى كه باشد مرا مىتوانى كشتن . اما چه لازم مىشود كه از براى من بدناميى پيدا كنى . اينك من در پيش تو ايستاده‌ام ، خانه خانهء تست ، در خانهء خود درآى . اگر بهزاد را در خانهء من ببينى پس بر من اين سخن راست باشد ، هرچه خاطرت خواهد با من بكن ؛ و اگر دروغ باشد پس چرا بندهء خود را بدنام ميكنى ؟ اما حاكم تويى ، هرچه ميخواهى بكن !\r\n ما سر فداى خنجر تسليم كرده‌ايم * خواهى بدار ، خواه بكش ، راى راى تست \r\nاين بگفت و تن به قضا داد . مسروق گفت اى نصر بن عدل اين رعنا راست نخواهد گفتن و مرا تحقيق است كه بهزاد در خانهء وى « 2 » بوده و هنوز اينجاست .\r\nبرو او را بگير و بياور ! نصر گفت اى ملك ، گيرم كه بهزاد اينجا باشد ، كه حريف اوست و او را كه مىتواند گرفتن ؟ او خود را بر ده هزار آدمى مىزند و نمىترسد . به تنهاى تن در دمشق آمد و نترسيد ، و از ميان صد هزار آدمى بدر رفت .\r\nمن كى حريف او باشم و همچون من هزارى ؟ اين كار كار من نيست ! ملك مسروق گفت پس چون كنيم . ايشان درين انديشه بودند .\r\nاما مؤلف اخبار و گزارندهء داستان كهن چنين روايت مىكند كه در آن دم دايه پيش بهزاد آمد . رنگ‌ريخته و لبها خشك شده . بهزاد گفت اى دايه آخر چرا پريشانى ؟ دايه گفت اى پهلوان مگر خبر ندارى كه كسى غمز كرده است كه تو در خانهء گلبويى و گلبو ترا رعايت مىكند ؟ ملك مسروق در باغ آمده است ، گلبوى پيش پدر رفت ، بنده را پيش تو فرستاد كه همين دم ازين باغ بيرون روى و سر خود گيرى كه بدنامى بما نرسد . بهزاد گفت من اين فرصت را از يزدان مىطلبيدم . هم‌اكنون در باغ شوم و ملك مسروق را بگيرم و هلاك گردانم و شهر دمشق را بگيرم كه اصل مملكت اوست . دايه گفت اى پهلوان\r\n\r\n\r\n","description":"","footnote":"\r\n( 1 ) - در اصل : مختومى .\r\n( 2 ) - در اصل : بهزاد .\r\n","page_name":" 10 ","page_number":16},
  {"content":"\r\n\r\nگلبوى چنين نفرموده است . گلبوى گفته كه از خانهء ما پهلوان بدر رود . اگر تو اين كار بكنى گلبوى بدنام گردد و جملهء عالم بدانند كه بهزاد در خانهء گلبوى بوده است . گلبوى مىگويد كه از براى خاطر من بيرون رو كه كسى ترا نبيند .\r\nبيرون رو و هرچه ميخواهى بكن . بهزاد گفت براى خاطر گلبوى چنين كنم . در حال غرق سلاح شد ، اسباب خود را به تمامى برداشت . دايه در پيش افتاد و بهزاد در قفاى او روان شد . از كنار باغ و قفاى درخت گل بهزاد را بياورد تا در باغ رسيد . گفت بسلامت برو !\r\nبهزاد سر از باغ بيرون كرد جمعى را ديد كه بر در باغ ايستاده بودند و عنان مركبان در دست داشتند . بهزاد از براى مركب پريشان‌خاطر بود . چون آن مركبان را ديد خرم شد . تمام بيرون آمد . خدمتكارى از آن نصر بن عدل ايستاده بود و عنان مركب نصر بن عدل را گرفته بود . بهزاد سرچنگ دراز كرد كه مركب از دست آن‌كس بستاند ، او نداد و گفت تو چه كسى كه بر مركب ملك نصر نشينى كه او پادشاه حلب است . بهزاد در غضب رفت و مشت را گرد كرد ، چنان بر گردن آن ركيب‌دار زد چنانك گردنش خرد شده و مهرهء گردنش بشكست .\r\nركيب‌دار درگشت و هلاك شد . پهلوان بهزاد سوار شد . آن باقى چون چنان ديدند بر بهزاد حمله كردند كه تو چه كسى كه از باغ بيرون آمدى و ركيب‌دار ملك نصر بن عدل را كشتى و بر مركب او نشستى ؟ بهزاد هيچ نگفت و آن مركب را دريشان جهانيد و دست بتيغ كرد . ايشان آن مركبان ديگر را گذاشتند و فرار كردند . بهزاد عنان مركب را بكشيد و روان شد . اما خاطرش از جانب گلبوى نگران بود كه گويا كار گلبوى با پدرش بكجا رسد ؟ نگذاشت كه من ملك مسروق را با نصر بن عدل ، كارشان تمام ميكردم ، او درين انديشه بود .\r\nاما مؤلف اخبار و گزارندهء داستان كهن چنين روايت مىكند كه به‌روز عيار و طارق عيار و آشوب عيار و جواندوست قصاب از دور ايستاده بودند و آن حال را\r\n\r\n","description":"","footnote":"","page_name":" 11 ","page_number":17},
  {"content":"\r\n\r\nبديدند كه جوانى از باغ بيرون آمد و يك ركيب‌دارى را بكشت . آن ديگران برو حمله كردند ، او دست بتيغ كرد ، آن باقى گريختند . گفتند عجب كسيست . كه از اين باغ بيرون آمد ! به‌روز عيار گفت به خدا كه نيست الا بهزاد . گفتند بهزاد در خانهء گلبوى چه كند ؟ به‌روز گفت به يزدان پاك كه اين شخص بهزادست بياييد ، تا در پيش او رويم . قدم پيش نهادند و سر راه بر بهزاد گرفتند . بهزاد دست بشمشير كرد . به‌روز گفت اى پهلوان بر دوستان نيز تيغ ميكشى ؟ منم به‌روز عيار ! بهزاد كه نام به‌روز بشنيد خواست كه پياده شود . به‌روز بدويد و ركاب بهزاد را ببوسيد . گفت اى پهلوان وقت اين تكلف نيست كه يكى را كشتى و هم‌اكنون از عقب بيرون آيند . بهزاد گفت كاشكى مىآمدند تا كار همه را تمام مىكردم .\r\nآن ديگران كيستند ؟ گفت طارق عيار و آشوب و جواندوست قصاب . ايشان نيز بدويدند و دست پهلوان را ببوسيدند . بهزاد ايشانرا بنواخت و پرسش كرد .\r\nجواندوست گفت بخانهء ليلى رويم ، و در پيش افتاد تا در ميان بازار رسيدند . ميرفتند تا بر در رباطى رسيدند . در بزدند مرد رباطى بيرون آمد . به‌روز گفت مردم غريبيم و مركبى داريم ، ما را حجره‌يى بده كه از نظر خلق دور باشد ، تا بنگريم كه فردا حال اين مملكت بكجا ميرسد ؟ قراضه‌يى برباطى دادند و آن مركب را در حجره‌يى كشيدند و در آن حجره را بربستند و روان شدند .\r\nخلق شهر جمله در كار بودند و درآمدن و رفتن بودند و هريك سخنى ميگفتند .\r\nجواندوست قصاب در پيش ميرفت تا بهزاد را با ياران بخانهء ليلى آورد . ليلى گفت اى فرزند اين جوان ماه‌رو كيست كه با خود آورده‌اى ؟ جواندوست قصاب گفت اى مادر بهزاد است كه درين شهر ناپيدا شده بود . ليلى گفت كجا بود ؟ گفت بخانهء گلبوى دختر ملك مسروق بن عتبه . در حال پهلوان بهمن زرين‌قبا و پهلوان بهمن زرين‌كلاه آگاه شدند كه پهلوان بهزاد آمد . او را استقبال كردند و بهزاد را در كنار گرفتند و پرسش كردند كه اى پهلوان درين مدت كجا بودى كه ما عظيم\r\n\r\n","description":"","footnote":"","page_name":" 12 ","page_number":18},
  {"content":"\r\n\r\nنگران بوديم . بهزاد [ گفت 
  ] من بخانهء پهلوان بهمن زرين‌قبا بودم . بهمن زرين‌قبا گفت خانه كجا دارم ! اگر مرا درين شهر خانه‌يى مىبود در زندان چه ميكردم ؟\r\nبهزاد گفت بلى خانهء خوبى دارى كه هيچ كس را از آن خانه نيست . بهمن زرين‌قبا گفت اگر خداوند خانه منم ، من خبر ندارم . بهزاد گفت من خبر دارم ، بگويم .\r\nپس بنشستند . جواندوست در حال مجلس شراب بياراست . بهزاد جواندوست قصاب را عذرخواهى كرد و از جوانمردى و غريب‌نوازى او بگفت . ياران جمله او را بستودند و ليلى را ثنا گفتند .\r\nراوى اين داستان كهن چنين روايت مىكند كه چون گردان در خانهء ليلى نشستند به‌روز از آمدن فيروز شاه و قصهء قبروس و خوك‌سران و گرفتن قبروس جمله را حكايت كرد تا باز سخن به بهزاد رسيد . بهزاد در سخن درآمد ، از حكايت گلبوى و آگاه كردن كه از اين طعام مخور كه بيهوشانه است ، در ميان ميدان آمد و مرا به خانه برد و دايهء خود را پيش من فرستاد ، و از محبت و شفقت و رعايت او با پهلوان بهمن زرين‌قبا و آنچه رفته بود از اول تا آخر جمله را حكايت كرد . بهمن زرين‌قبا چون دانست كه گلبوى او را دوست ميدارد عظيم خرم شد .\r\nسؤال كرد كه اى پهلوان تو گلبوى را ديدى ؟ گفت نديدم اما شنيده‌ام كه دختر صاحب‌جمال است و دانا و زيرك . اما ندانم كه حال او امشب [ با 
  ] مسروق بن عتبه بكجا رسيده باشد كه ملك مسروق دانسته بود كه من در خانهء گلبوىام ؛ بدان آمده بود كه مرا بگيرد . من ميخواستم كه بيرون روم و كار مسروق بن عتبه و آن حرام‌زاده نصر بن عدل بسازم . باز از بدنامى گلبوى انديشه كردم . فردا خروج كنيم و به اتفاق شهر دمشق را بگيريم و بعد از آن پيش ملك داراب برويم .\r\nگفتند چنين است كه پهلوان گفت . اما بهمن زرين‌قبا در فكر گلبوى افتاد كه كى باشد كه گلبوى را ببينم . ايشان در شراب خوردن .\r\nاما مؤلف اخبار روايت مىكند كه چون خدمتكار نصر بن عدل هلاك شد ،\r\n\r\n","description":"","footnote":"","page_name":" 13 ","page_number":19},
  {"content":"\r\n\r\nآن خدمتكاران ديگر در باغ دويدند كه اين خبر را به نصر بن عدل بگويند و اين در آن‌وقت بود كه ملك مسروق با گلبوى در عتاب بود و گلبوى انكار ميكرد كه اين سخن در حق من دروغ و بهتانست ، كه خدمتكاران آمدند و خدمت كردند . گفتند همين دم شخصى ازين باغ بيرون آمد . سلاح تمام پوشيده بود ، يك مشت بر گردن ركيب‌دار زد و او را بيك مشت بكشت و آن مركب را سوار شد .\r\nما حمله كرديم ، بر ما تيغ كشيد ، ما از پيش بجستيم و او برفت . چند پياده پيش او بازآمدند و او را دست‌بوس كردند و آن سوار با آن پيادگان برفتند .\r\nنصر بن عدل چون بشنيد كه ركيب‌دارش را بكشت و مركبش را ببرد ، دست بر دست زد و گفت اى دريغ كه آن مركب را به پنجاه هزار دينار خريده بودم . گفت شاها يقين شد كه او بهزاد بوده است كه بيك مشت ركيب‌دار مرا هلاك كرد .\r\nملك مسروق حكم كرد كه اين رعنا را بگيريد ! نه تو گفتى كه من از بهزاد خبر ندارم ؟ پس اين‌كه بود كه از باغ بيرون رفت ؟ گلبوى گفت چه لازمست كه او بهزاد بوده باشد ؟ شايد كه كسى ديگر بوده باشد ، من چه دانم كه او كه باشد ؟\r\nمسروق بن عتبه گفت جزاى تو كشتن است . پس رو به نصر بن عدل كرد و گفت اى ملك بگير اين رعنا را و عذاب كن . گفت مرا حد آن نباشد كه فرزند ترا بگيرم .\r\nملك مسروق اشارت به عنبر خادم كرد كه بگير اين رعنا را ! عنبر به حكم ملك مسروق پيش‌آمد و گفت اى ملكه دست به بند ده تا ترا بربندم كه حكم ملك چنين است .\r\nگلبوى بناچار دست به بند داد تا عنبر او را بربست . ملك مسروق گفت اى عنبر اين رعنا را نيكو نگاه‌دار كه من بغور كار او نيك برسم . حاليا اول بطلب اين ايرانى برويم . اين بگفت و از باغ بيرون آمد . نصر بن عدل دو چاكر خود را آنجا بگذاشت و خود با ملك مسروق بيرون آمدند در طلب بهزاد . اما به دو نرسيدند .\r\nگفتند حاليا تا فردا ، كه امشب هيچ كس پيدا نيست .\r\nراوى اين داستان روايت مىكند كه خبر در شهر دمشق افتاد كه بهزاد در خانهء\r\n\r\n","description":"","footnote":"","page_name":" 14 ","page_number":20},
  {"content":"\r\n\r\nگلبوى بوده است . خلق شهر گفتند كه ملك ما را گناه‌كار مىكند كه بهزاد را شما پنهان كرده‌ايد ، خود در خانهء خودش بوده است . ملك مسروق بن عتبه عظيم پريشان بود از كار و كردار گلبوى كه اين رعنا عظيم بدنامى بر من آورد . چه كنم ؟\r\nاو را هلاك گردانم بهتر باشد . بهزاد را باز كجا طلب كنم ؟ فردا جواب ملك داراب چه گويم ؟ مسروق بن عتبه درين انديشه و نصر بن عدل در عشق گلبوى در انديشه كه فردا از پدرش درخواست كنم به من بدهد يا ندهد .\r\nاز آن طرف پهلوان بهزاد دم‌بدم از گلبوى به ياد مىآورد كه هيچ نميدانم كه حال گلبوى بدست پدرش بچه رسيده باشد . به‌روز عيار گفت اگر پهلوانرا ازين جانب نگرانى هست بنده بروم و از گلبوى خبرى بيارم . بهزاد گفت عظيم منت باشد . بهمن زرين‌قبا نيز خرم شد . به‌روز برجست و كمر بربست . طارق عيار و آشوب عيار گفتند كه ما نيز بياييم . به‌روز گفت شما در خدمت پهلوانان باشيد تا مرا آمدن ، جواندوست قصاب گفت من نيز با به‌روز عيار بروم . گفت روا باشد . پس آن دو عيار برجستند و اسباب عيارى بر خود راست كردند و از آن خانه بيرون آمدند و در آن شب راه باغ در پيش گرفتند و ميرفتند . گدار ايشان در ميان بازار افتاد . غوغايى به گوش ايشان آمد . بايستادند و نيك نگاه كردند . جمعى را ديدند از حاميان شهر دمشق كه دو كس را در ميان گرفته بودند و قصد گرفتن ايشان داشتند و آن‌دو كس جهد ميكردند كه خود را از ميان ايشان برهانند و نمىتوانستند . به‌روز عيار گفت اى جواندوست اول اين دو وجود را از دست اين ظالمان برهانيم . آنگاه بمهم خود رويم . جواندوست قصاب و به‌روز عيار هردو دست بخنجر كردند و بر آن قوم حمله كردند و دو تن را شكم بدريدند و آن باقى بگريختند . به‌روز عيار پيش‌آمد و نيك نگاه كرد . سياهى را ديد با دخترى ماه‌پيكر كه در آن مقام حرب ميكردند . به‌روز سؤال كرد كه شما چه كسانيد و درين شب كجا ميرويد .\r\nمؤلف اخبار و گزارندهء داستان چنين روايت مىكند كه آن سياه خواجه عنبر\r\n\r\n","description":"","footnote":"","page_name":" 15 ","page_number":21},
  {"content":"\r\n\r\nبود و آن دختر گلبوى . در آن دم كه ملك مسروق بن عتبه گلبوى را بگرفت و بعنبر سپرد و خود بيرون آمد كه بهزاد را طلب كند ، گلبوى پيش عنبر شفاعت كرد و گفت اى عنبر مرا از بند آزاد كن و با من بيا كه بگريزيم كه البته فردا نيم‌روزى شهر دمشق را گرفته باشند و مرا در پيش ايشان خيلى قرب هست كه من خيلى نيكى در حق بهزاد كرده‌ام و مرا حرمتى خواهد بودن . ترا از جملهء مقربان خود سازم . و اين عنبر خادمى قديم بود و گلبوى خيلى نيكى با او كرده بود .\r\nبر گلبوى شفقت كرد و گلبوى را از بند برهانيد و هم در آن شب از آن باغ بيرون آمدند . گلبوى گفت دايه‌ام كجا باشد كه او را نيز با خود ببريم . عنبر گفت از اول كه ترا گرفتند دايه بگريخت . گلبوى و عنبر مىگريختند كه اين جمع رسيدند و ايشانرا در ميان گرفتند . وقت بود كه ايشانرا بگيرند كه به‌روز عيار و جواندوست قصاب رسيدند و از آن حاميان دو كس را بكشتند و آن باقى بگريختند . به‌روز پيش ايشان آمد و سؤال كرد كه شما چه كسانيد ؟ گلبوى نگاه كرد ، دو پيادهء جلد ديد . گمانى در دلش افتاد . گفت اول شما بگوييد كه شما كيستيد تا من نيز راست بگويم . به‌روز گفت من به‌روز عيارم و اين ديگر جوان‌دوست قصاب است . گلبوى گفت كه پهلوان بهزاد كجاست ؟ به‌روز گفت مگر تو گلبويى ؟ گفت بلى من گلبويم .\r\nبه‌روز گفت ما بطلب تو آمده‌ايم كه ترا از بند آزاد كنيم . گلبوى گفت خواجه عنبر تقصيرى نكرد . به‌روز گفت كار بر ما آسان شد .\r\nجواندوست در پيش افتاد و گلبوى و عنبر را بدر خانهء ليلى آورد . ليلى بر در خانه به انتظار بود . ايشان را ديد ، خرم شد و در برگشود . جواندوست قصاب درآمد و در پيش بهزاد خدمت كرد . بهزاد گفت اى جواندوست عظيم زود آمديد ! مگر بر در باغ نرفتيد ؟ جواندوست گفت هنوز نرسيده بوديم كه گلبوى را در راه بازار ديديم . اينك آمدند . تا گفتن به‌روز و گلبوى و عنبر درآمدند . بهزاد برپاى خاست . بهمن زرين‌قبا را چون چشم بر گلبوى افتاد\r\n\r\n","description":"","footnote":"","page_name":" 16 ","page_number":22},
  {"content":"\r\n\r\nبه صد هزار دل و جان بر گلبوى عاشق شد و دل از دست بداد . همچنان‌كه گلبوى عاشق و نگران بود او نيز عاشق و نگران شد . بهزاد گلبوى را بنواخت و آفرين بر جان گلبوى كرد و از حال سؤال كرد . گلبوى آنچه رفته بود جمله را بگفت .\r\nجمله آفرين بر عنبر كردند . گلبوى بر طرف بهمن زرين‌قبا نظر كرد ، سرخ برآمد .\r\nبهزاد گفت انشاء اللّه كه عذرها خواسته شود . اما اين منت از طرف بهمن زرين‌قباست .\r\nبهمن زرين‌قبا گفت اين لطف شاه‌زاده گلبوى است كه سايهء دولت بر سر غريبان انداخته است . گلبوى گفت اين حكم خداوند جهانست كه در روز ازل ميان ما دوستى و آشنايى بوده است . اين آشنايى از آن روز است . بيت :\r\n روزى كه غبار عشق انگيخته‌اند * ذرات مرا بمهرت آهيخته‌اند\r\nامروز مكن تصور آميزش ما * كز روز ازل بهم برآميخته‌اند \r\nجمله آفرين كردند و گفتند كه چنين است . بعد از آن آن جوانمردان بمى خوردن نشستند . گلبوى در پيش ليلى آمد . انتظار كه فردا چه شود ؟\r\nاما مؤلف اخبار و گزارندهء داستان چنين روايت مىكند كه از آن طرف ملك مسروق از طرف گلبوى عظيم پريشان بود . گفت برويد و آن رعنا را بياريد كه هم ازو سؤال كنيم كه بهزاد كجاست كه او داند كه آن ايرانى كجا رفته است ؟ جمعى بر در باغ رفتند . چندانك طلب كردند ، كسى را نديدند . آن خدمتكاران كه در آن باغ و ايوان بودند ، ايشانرا پيش ملك مسروق آوردند . ملك سؤال كرد ، گفتند ما نمىدانيم كه ايشان كجا رفته‌اند . ملك گفت چون ندانيد برويد عنبر را بياريد . گفتند كه عنبر نيز با او رفته است . ملك مسروق وقت بود كه ديوانه شود .\r\nگفت كجا رفته باشند ؟ طلب كنيد !\r\nاول روز شد ، ملك نصر بن عدل سوار شد و رو بر در ايوان ملك مسروق كرد . در ميان بازار دو كس را شكم دريده بودند و خلق بسيار جمع آمده بودند .\r\nملك نصر سؤال كرد كه چه بوده است ؟ جمعى از حاميان خدمت كردند و گفتند\r\n\r\n","description":"","footnote":"","page_name":" 17 ","page_number":23},
  {"content":"\r\n\r\nكه نيم‌شب بود كه خواجه‌سرايى و دخترى ماه‌روى در ميان بازار آمدند . ما جهد بسيار كرديم كه ايشانرا بگيريم . وقت آن بود كه ايشان را مقيد كنيم ، ناگاه دو كس رسيدند و [ با 
  ] خنجرهاى كشيده بر ما حمله كردند و اين دو كس را شكم دريدند و باهم اتفاق كردند و برفتند ، ندانيم كه كجا رفتند . ملك نصر بن عدل گفت اين سخن را پيش ملك بگوييد . ايشانرا در پيش انداخت تا پيش ملك مسروق آورد و آنچه رفته بود جمله را بگفت . ملك مسروق دست بر دست زد و گفت آن رعنا با عنبر امشب گريخته‌اند ! گويا آن‌دو كس چه كسان بوده باشند ؟ نصر بن عدل گفت عياران ايران بوده باشند . ملك مسروق عظيم پريشان شد . حكم كرد تا در شهر منادى كردند . هيچ كس در بازار ننشسته بودند ، و خلق بعضى بر برج و بارو بودند ، كه ببينند كه ايرانيان چه خواهند كردن و ملك مسروق در طلب گلبوى .\r\nاز آن طرف به‌روز عيار ليلى را گفت اى خواهر كرمى كن و ببازار رو و خبرى بياور كه ملك مسروق در چه كارست و از سپاه ايران چه مىگويند . بهزاد گفت اگر معلوم كنيم كه ايرانيان طبل جنگ بكوبند ما نيز خروج كنيم كه گرفتن اين شهر آسانست . ليلى بيرون آمد و در بازار ميگشت . غوغاى عظيم بود و گلبوى را طلب ميكردند و هريك سخنى ميگفتند .\r\nمؤلف داستان چنين روايت مىكند كه چون آن شب روز شد ، فرخ‌زاد با جملهء پهلوانان ايران بر در بارگاه ملك داراب جمع آمدند و هريكى برجاى خود قرار گرفتند . فرخ‌زاد از براى بهزاد عظيم ملول بود . ملك داراب رو بطيطوس حكيم كرد و گفت اى حكيم با شهر دمشق چون كنيم ؟ و از حال بهزاد خبرى نداريم و عياران سپاه ما در عقب او رفتند و هيچ كس بازنيامدند . اگر جنگ دراندازيم و بضرب دست شهر دمشق را بگيريم چون باشد ؟ بگو ! طيطوس حكيم گفت من مصلحت در آن مىبينم كه يكى ديگر را در شهر فرستيم ، به اسم پيغام بردن و ما سواره شويم و برابر شهر صف برآراييم . اگر بخوشى سر درآرند و در شهر\r\n\r\n","description":"","footnote":"","page_name":" 18 ","page_number":24},
  {"content":"\r\n\r\nبرگشايند نيكو ، و اگرنه حرب كنيم . فرخ‌زاد گفت من ميروم اگر برادرم زنده است نيك ، و اگرنه بضرب عمود دمار از جان ملك مسروق برآرم و شهر دمشق را بگيرم . ملك داراب گفت اگر شهر دمشق [ را 
  ] بىجنگ بگيريم بهتر باشد ، كه اگرنه چنين باشد خيلى جوانان بهلاك آيند كه گرفتن اين شهر عظيم دشوارست ، كه شهرى محكمست و عظيم دشوار است گرفتن او . فيروز شاه گفت چنين اولىترست .\r\nبعضى از امرا گفتند كه مبادا كه پهلوان فرخ‌زاد را خطايى واقع شود . ملك داراب گفت هيچ باكى نباشد . پس مكتوبى چنانك ملك داراب فرمود بنوشتند و بدست سيامك سيه‌قبا دادند . سيامك سوار شد و از سپاه بيرون آمد و آن مكتوب را در تير بست و در شهر دمشق انداخت . آن مكتوب را پيش ملك مسروق آوردند .\r\nنصر بن عدل آنجا بود ، مطالعه كردند . نبشته بود كه :\r\nاين مكتوب از حضرت ملك داراب پيش تو كه مسروق بن عتبه‌اى . معلوم دان كه چند وقتست كه در يمن و طايف و مصر تيغ مىزنيم . پادشاه مصر وليد بن خالد با نهصد هزار مرد با ما برنيامد و عاقبت شنيدى و ديدى كه حال دشمنان چون شد . عاقبت حال تو نيز چنان شود كه حال ايشان شد . تو ازيشان بهتر و بزرگتر نيستى . مصلحت تو در آنست كه از سر كين و عداوت درگذرى . فرستادى و بهزاد را طلب كردى كه عهد كنى و سوگند خورى و از شهر بيرون آيى . پهلوان بهزاد بر شما اعتماد كرد ، يا بر شما يا بر خود ؛ در شهر درآمد ، هيچ نميدانيم كه حال بهزاد بچه رسيد ؟ چند عيار نيز در عقب او آمدند ، هيچ كدام بازنيامدند .\r\nسپاه غلبه دارم . همه مرد و پهلوان ؛ اگر حكم كنم زود شهرت را بگيرند و ترا بىخان‌ومان گردانند و خيلى خانها خراب شود . بر تو حجت گرفتم . اگر قبول كنى ترا فايده و بهتر ، و اگر قبول نكنى ترا زيان دارد . اگر بهزاد را در بند دارى با پهلوان بهمن زرين‌قبا و [ بهمن 
  ] زرين‌كلاه با عياران همه را از بند برگشاى و با بهزاد عهد بكن تا بهزاد نيز از قبل ما عهد بكند و سوگند خورد ؛ بىترس از\r\n\r\n","description":"","footnote":"","page_name":" 19 ","page_number":25},
  {"content":"\r\n\r\nشهر بيرون آى و عذر گذشته را بخواه تا ما نيز از گناهت درگذريم ؛ و اگر قبول نكنى حكم كنم كه سپاهم سوار شوند تا نيم‌روز شهرت را خراب كرده باشند ، و السلام .\r\nملك مسروق را رنگ از روى برفت و لرزه بر اندام افتاد . گفت اى نصر بن عدل چون كنم ؟ نصر بن عدل گفت مصلحت در آنست كه راست بگوييم كه حال بهزاد چه شد . از غايت خوفى كه داريم بيرون نمىتوانيم آمدن . اگر ملك بر ما شفقت كند فرخ‌زاد را كه پهلوان سپاهست در شهر دمشق بفرستد تا با ما عهد كند تا ما ايمن شويم و بيرون آييم . هركجا كه بهزاد نيز باشد ، چون معلوم كند كه حال چيست او نيز بيرون آيد . باشد كه فرخ‌زاد نيز در شهر درآيد . چون فرخ‌زاد را در شهر درآريم ، اگر مصلحت باشد عهد كنيم و اگر مصلحت نباشد او را قصد گرفتن كنيم . به تحقيق چون بهزاد و بهمن زرين‌قبا و [ بهمن 
  ] زرين‌كلاه بشنوند كه فرخ‌زاد در شهر درآمده است ، ايشان نيز بيرون آيند و جملهء خلق شهر مسلح‌اند ، با سپاه در ميانشان گيريم ؛ يا بگيريم يا هلاك كنيم . چون شب درآيد خود را بيرون اندازيم و رو به قيصريه نهيم ، اين انديشه كردند . بعد از آن جواب مكتوب بنوشتند و در سپاه ايران انداختند . آن مكتوب را پيش ملك داراب آوردند .\r\nمؤلف اخبار و گزارندهء داستان چنين روايت مىكند كه چون مكتوب را پيش ملك داراب آوردند ، بدست طيطوس حكيم داد . نوشته بود كه :\r\nراى عالى ملك را معلوم باشد كه ما بهزاد را از آن‌جهت طلب كرديم كه با او عهد كنيم و از شهر بيرون آييم . بهزاد در پاىتخت من عدنان بن قيس را كشت .\r\nراستى را ما نيز قصد او كرديم كه او را هلاك كنيم . در ميان شهريك شبانه‌روز جنگ كرد و عاقبت ناپديد شد . ما نميدانيم كه بكجاست . عياران سپاه شما ، به‌روز عيار و طارق عيار ، درين شهر دمشق آمدند . آشوب عيار را گرفتيم و بزندان كرديم . به‌روز در شب درآمد و آشوب را با پهلوانان برد . گمان ما آنست كه همه بيكجااند . ما نميدانيم كه كجااند . و از ترس پيش شما نمىتوانيم آمدن . اگر\r\n\r\n","description":"","footnote":"","page_name":" 20 ","page_number":26},
  {"content":"\r\n\r\nملك داراب بر ما شفقت مىكند يكى را از مبارزان خود بفرستد تا ما با او سوگند خوريم و بعد از آن به خدمت بياييم ، و اگرنه چنين باشد لابد از بيم جان خود چندانك جان داريم بكوشيم تا عاقبت چه شود .\r\nملك داراب چون بر مضمون نامه واقف شد گفت اى طيطوس حكيم ، تو چه مصلحت مىبينى ؟ اگر كسى را بفرستم مىترسم ، كه بر قول و فعل ايشان اعتماد ندارم ، و اگر نفرستم شايد كه راست گويند ، از بيم جان و خوفى كه دارند ، بيرون نتوانند آمدن . ناچار جنگ كنند . هركه بهلاك آيد خون ايشان در گردن من است . پس البته كسى را ببايد فرستادن كه اگر راست گويند خود نيك ، و اگر نوعى ديگر باشد لابد بهزاد هركجا باشد در آن جنگ‌گاه « 1 » پيدا شود و ما نيز از بيرون جنگ دراندازيم و شهر دمشق را بگيريم . آنچه بديشان رسد سزاى ايشان باشد . فرخ‌زاد برخاست و خدمت كرد و گفت بتاج و تخت ملك كه قرار نگيرم و آرام نيابم كه تا من در شهر دمشق نروم و از حال بهزاد معلوم نكنم . ملك داراب گفت چون ميروى كسى را با خود ببر كه تنها نباشى . فرخ‌زاد گفت هركه مىآيد بيايد . هفت جوان برخاستند كه هر هفت نامدار عالم بودند .\r\nراوى اين داستان كهن روايت مىكند كه ازين هفت تن يكى رستم اردستانى بود . برخاست كه من بروم ؛ و ديگر جهر دلاور بود و يكى فهر دلاور بود و ديگر سيامك سيه‌قبا بود و ديگر شيرين‌سوار طالقانى بود و ديگر شهمرد نهروانى بود و ديگر قاهر شاه بود . اين هفت مبارز بودند كه هريكى در روز جنگ هريك خود را بر ده هزار مرد زدندى . غرق سلاح شدند . فرخ‌زاد پولادپوش شد و از ملك داراب اجازت طلب كردند و رو بر كنار خندق نهادند .\r\nخلق شهر دمشق از پير و جوان جمله بر كنار بارو بودند . ديدند كه هشت جوان سوار از سپاه ايران جدا شدند و رو بر كنار خندق نهادند تا قريب خندق\r\n\r\n\r\n","description":"","footnote":"\r\n( 1 ) - در اصل : جنگاه .\r\n","page_name":" 21 ","page_number":27},
  {"content":"\r\n\r\nرسيدند . گفتند اينك فرخ‌زادست كه از قبل ملك داراب به شهر دمشق مىآيد كه اگر خلق دمشق را از ايرانيان خوفى هست [ و 
  ] از آن‌جهت در حصار نمىگشايند ، پهلوان فرخ‌زاد آمده است كه سوگند خورد كه ما را با شما هيچ كار نيست ، در حصار را بگشاييد كه پهلوان در شهر درآيد و سوگند خورد . در حال برفتند و اين خبر بملك مسروق بن عتبه كردند . ملك گفت كه چند سوار با اوست ؟ گفتند كه هفت سوار با اوست . ملك مسروق گفت صد هزار مرد لشكرى در شهر هستند ، به غير از رعيت . ما را از ايشان چه باكست ؟ ايشان را در شهر درآريد تا بنگرم كه بچه كار آمده‌اند . خلق شهر در ميان بازار آمدند و سر راه بر فرخ‌زاد بگرفتند .\r\nخلق شهر تفرج فرخ‌زاد مىكردند . اما هيچ‌كس در دمشق نبود . هركسى سلاح برداشته بودند . هركس به قدر خود سلاحى داشتند .\r\nليلى در ميان بازار بود ، بدانست كه فرخ‌زاد را در شهر درمىآرند . در حال اين خبر بياران كرد ، كه فرخ‌زاد را در شهر دمشق مىآرند . بهزاد گفت اكنون ما را ببايد بيرون رفتن . اگر جنگ بايد كردن ، جنگ كنيم و اگر صلح بايد كردن صلح كنيم . پهلوان بهزاد مسلح شد . عياران خود را برآراستند . بهمن زرين‌قبا گفت سوداى جنگ كردن ندارم كه مدتهاست كه در بند بوده‌ام و اندامم بيمارست .\r\nبهزاد بخنديد و دانست كه مقصود او چيست كه گلبوى آنجا بود . بهزاد گفت روا باشد . پهلوان بهمن زرين‌كلاه بيايد ، تو اينجا باش و ما را بهمت يارى ده . پس آن جوانان سلاح‌پوش به چند نوبت از خانهء ليلى بيرون آمدند .\r\nجملهء خلق دمشق مسلح بودند و درآمدن و رفتن بودند . دكانها بسته بودند ، صد هزار خلق سر راه‌ها گرفته بودند و هريك در سخنى بودند . آن عياران با جواندوست قصاب و بهزاد و پهلوان بهمن زرين‌كلاه در ميان ايشان مىآمدند تا بر در آن رباط رسيدند و آن مرد رباطى را بديدند ، و آن مركب را كه به دو سپرده بودند بستدند و زين و لجام بر آن مركب راست كردند . جواندوست قصاب گفت\r\n\r\n","description":"","footnote":"","page_name":" 22 ","page_number":28},
  {"content":"\r\n\r\nاين مركب از آن نصر بن عدل است . مبادا كه بشناسد . بهزاد گفت اگر نيز بشناسد ، ما كه هم‌اكنون خود را آشكار خواهيم كردن ! از براى پهلوان بهمن زرين‌كلاه هم مركبى حاصل مىبايد كردن كه او نيز سوار شود . آن جوانان همچنان بر در آن رباط ايستاده بودند ، انتظار فرخ‌زاد مىكردند كه گدار فرخ‌زاد بر در آن رباط بود . ايشان در انتظار . اما به حكم ملك مسروق بن عتبه در شهر دمشق را برگشودند و فرخ‌زاد را با آن هفت پهلوان در شهر درآوردند و باز در شهر را بربستند .\r\nمؤلف اخبار و گزارندهء داستان چنين روايت مىكند كه چون فرخ‌زاد در شهر دمشق درآمد و خلق شهر جمله با سلاح بودند ، فرخ‌زاد را در ميان گرفتند و آن هفت مبارز در قفاى فرخ‌زاد مىآمدند تا بر در آن رباط رسيدند كه بهزاد با آن مبارزان آنجا بودند . به‌روز عيار گفت اينك فرخ‌زاد رسيد و آن جوانانى كه در عقب فرخ‌زاد مىآمدند ، جمله را بشناختند . به‌روز گفت حاليا آشنايى مدهيد تا بر در ايوان رويم . ايشان نيز در عقب روان شدند . خلق از هر طرف مىدويدند . فرخ‌زاد عمود گران بر دوش نهاده بود و چون رستم زال ميرفت . خلق شهر از مبارزى فرخ‌زاد ميگفتند . بهزاد و آن عياران نرم نرم از عقب ايشان مىآمدند . سوار و پيادهء بسيار بودند . هيچ‌كس را پرواى بهزاد نبود . آن عياران با بهمن زرين‌كلاه و جواندوست قصاب در ركاب بهزاد ميرفتند تا در ايوان ملك كى رسند .\r\nاما مؤلف اخبار گويد كه پهلوان بهزاد با آن عياران از خانهء ليلى بيرون آمدند . و بهمن زرين‌قبا را با گلبوى در آن خانه تنها بگذاشتند . بهمن زرين‌قبا بليلى گفت ؛ اى مادر تو نيز بيرون رو و از بهزاد خبرى بياور . ليلى نيز بيرون آمد . گلبوى و بهمن زرين‌قبا يك جا ماندند . بهمن زرين‌قبا گفت اى ملكه ، خيلى زحمتها از بهر ما كشيدى ، رحمت يزدان بر تو باد . من نيز چندانك زنده‌ام هرگز وفاى ترا فراموش نكنم و كسى ديگر بر تو نگزينم . گلبوى گفت اى پهلوان تقدير خداى تعالى چنين بود كه من به بلاى عشق تو گرفتار شوم و بسبب عشق تو\r\n\r\n","description":"","footnote":"","page_name":" 23 ","page_number":29},
  {"content":"\r\n\r\nترك ناموس پدر بكنم . اكنون به تو توقع آن دارم كه با من عهد كنى و سوگند خورى كه تا من وفاى ترا معلوم كنم ، من نيز سوگند بخورم و عهد بكنم كه تا زنده باشم دست غير بدامن خود نگذارم و دايم در وفاى تو باشم . بهمن زرين‌قبا و گلبوى هردو باهم عهد كردند و سوگند خوردند . چون آن هردو يار گرامى باهم عهد بستند بهمن زرين‌قبا دست در گردن گلبوى كرد و آن خرمن گل را در كنار درآورد و به مهر دلش در آغوش گرفت و ببوسيد . گفت همين لحظه شهر دمشق را بگيرند ، پدرت بدست ايرانيان گرفتار شود . لابد كه از براى خاطر تو او را ببخشند و اگر بگريزد هركجا كه باشد او را بدست آوريم و هم از براى خاطر تو او را بدست دشمن ندهيم و آزاد كنيم و همان ملك دمشق را به دو دهيم كه اگر اول به قوت خود پادشاهى كرد ، بعد ازين برعايت تو پادشاهى كند .\r\nاما ترا چندان صبر بايد كردن كه شاه‌زاده فيروز شاه عين الحيات را در ملاطيه بدست آورد و عروسى او بكند . چند كس ديگر در سپاه ما هستند كه ايشان مثل من محبوبان دارند ، جمله موقوف كار فيروز شاهند . چنانك دانسته باشى ؛ توران‌دخت دختر وليد بن خالد محبوب مظفر شاه است ، شفاء الملك دختر نعمان طايفى و گل‌اندام « 1 » دختر اسكندر شاه اسكندرانى محبوب جمشيد شاه و كريمه از آن خورشيد شاه .\r\nاين جمله كه گفتم همه شاه‌زادگانند و همه در سپاه ملك دارابند . ترا نيز در صف ايشان برم . دلدارى بسيار با گلبوى كرد و او را مىبوسيد و وعدها ميداد . بعد از آن به شراب خوردن مشغول شدند . آن‌دو يار گرامى و آن‌دو دوست جانى در خانهء خالى به شراب خوردن مشغول شدند .\r\nاما مؤلف اخبار و گزارندهء داستان كهن چنين روايت مىكند كه در جنب خانهء ليلى خانه‌يى بود از آن جوانى ، و اين جوان در آن دم بر بام خانه آمده بود . آواز غوغا مىآمد كه فرخ‌زاد مىگذشت . جملهء خلق دمشق بر بام و ديوارها\r\n\r\n\r\n","description":"","footnote":"\r\n( 1 ) - در اصل : گلبوى .\r\n","page_name":" 24 ","page_number":30},
  {"content":"\r\n\r\nبودند . اين جوان ناگاه بىاختيار در خانهء ليلى نگاه كرد ، بهمن زرين‌قبا را ديد كه با گلبوى بيك‌جا نشسته بود و شراب ميخوردند . آن حرام‌زاده هردو را بشناخت .\r\nگفت اين بهمن زرين‌قباست كه مدتى است از زندان گريخته است و اين ديگر گلبوى است ، دختر ملك مسروق بن عتبه كه از باغ گريخته است ، در خانهء ليلى چه ميكنند ؟ ايام فرصت است ، هم‌اكنون بديوان ملك مسروق روم و بگويم و خلعت بستانم ؛ از خانه بيرون آمد و مىدويد تا پيش از آنكه فرخ‌زاد بر در ايوان ملك مسروق برسد [ او بار يابد . چون بدانجا رسيد 
  ] خلق بسيار آنجا جمع آمده بودند ، و ملك مسروق بن عتبه بعظمت تمام بر تخت نشسته بود ، كه فرخ‌زاد خواهد آمدن .\r\nمؤلف اخبار گويد كه آن شخص بسيار جهدى كرد كه خود را در ايوان ملك مسروق اندازد ، نتوانست . درماند . مگر ملك نصر بن عدل بكارى بيرون رفته بود ، ميخواست كه در ايوان شود ، اين غماز حرام‌زاده پيش نصر بن عدل را بگرفت و سر در گوش ملك نصر كرد و گفت اى ملك بدان و آگاه باش كه در جنب خانهء من خانهء پيرزنى ليلى نام هست . من امروز بر بام خانه شدم ، در آن خانه نگاه كردم ، بهمن زرين‌قبا را با گلبوى در آن خانه ديدم كه باهم شراب ميخوردند .\r\nاكنون آمد [ م 
  ] و ترا خبر كردم . اين زمان مژدگانى ميخواهم . نصر بن عدل عظيم خرم شد . گفت نيكو خبرى آوردى . بهزاد نيز آنجا باشد . آن حرام‌زاده گفت به غير اين دو كس كسى ديگر نديدم . نصر در ايوان نرفت . گفت اى شيرمرد خانه‌ات بكجاست برو تا برويم . نصر بن عدل از عشق گلبوى بىقرار و بىآرام بود ، چون اين سخن بشنيد شاد شد . خدمتكارانش جمله در سلاح بودند و نصر نيز مسلح بود . در عقب آن غماز روان شدند تا بدان خانه رسيدند . غماز گفت من نرم در خانه شوم ، از راه بام در خانه بگشايم تا شما درآييد . اين بگفت و در خانهء خود شد و بر بام برآمد و از آنجا بر بام خانهء ليلى شد و نگاه كرد . بهمن\r\n\r\n","description":"","footnote":"","page_name":" 25 ","page_number":31},
  {"content":"\r\n\r\nزرين‌قبا را ديد كه با گلبو بهم دست در گردن هم آورده بودند و خوش در خواب رفته .\r\nمؤلف اين داستان چنين روايت مىكند كه غماز در خانهء ليلى شد و نرم نرم بشيب درآمد و در خانهء ليلى را برگشود و آن جمع را در خانه درآورد . غماز در پيش مىآمد و آن جمع در عقب غماز مىآمدند .\r\nراوى داستان گويد كه عنبر در خانهء ديگرى بود ، بيرون جست و نعره زد كه شما چه كسانيد . بهمن زرين‌قبا از خواب برجست . نگاه كرد ، يكى را ديد در پيش و جمعى در عقب سلاح‌پوش ، تيغها كشيده درآمدند . بهمن گفت چه كسانيد ؟ گفتند آرى نمىشناسى كه چه كسانيم ! از زندان بگريز و دختر ملك را بفريب ! هم‌اكنون دمار از جانت برآريم ! اين بگفتند و حمله كردند . بهمن زرين‌قبا برهنه بود و هيچ سلاح هم نداشت . اما در آن حوالى شمعدانى بود ، از شبانه مانده بود . بهمن زرين‌قبا آن شمعدان را برداشت و گرد سر بگردانيد و بزد .\r\nاز قضاى آسمانى بر سينهء آن غماز آمد و صندوق سينه‌اش درهم خرد شد . آه از جان آن حرام‌زادهء غماز برآمد و در حال بيفتاد و جان بجهنم سپرد . آن باقى چون چنان ديدند بيكبار حمله كردند . نصر بن عدل خود فرود آمد و در خانه شد .\r\nگفتند كه اگر دست به بند ندهى البته ترا هلاك كنيم . اين بگفتند و تيرها در كمان نهادند و شمشيرها كشيدند . بهمن زرين‌قبا ديد كه كشته خواهد شدن ، هيچ چاره نداشت بناچار دست به بند داد تا او را با گلبوى و عنبر بگرفتند .\r\nنصر بن عدل گفت اى رعنا ! آنت بس نبود كه بهزاد را در خانه آوردى و نگاه - داشت كردى ؟ ترا ملك مسروق ميكشت ، من شفاعت كردم ، بمنت بخشيد . عنبر را فريب دادى و گريختى . بارى بگوى كه بهزاد و ديگرانرا چه كردى ؟ ايشان بكجااند ؟ گلبوى گفت من از ايشان خبر ندارم . خدمت‌كاران نصر بن عدل خانهء ليلى را غارت كردند و بدان سردابه رفتند . آن اسباب و شراب و جاى آن مبارزانرا بديدند ، دانستند كه ايشان نيز اينجا بوده‌اند ، اكنون اينجا نيستند تا كجا رفته\r\n\r\n","description":"","footnote":"","page_name":" 26 ","page_number":32},
  {"content":"\r\n\r\nباشند . نصر بن عدل گفت بهمن زرين‌قبا را با گلبو بسته به خانهء نصر بن عدل برند و خود رو بر در ايوان مسروق نهاد .\r\nراوى داستان چنين روايت مىكند كه چون بهزاد در عقب فرخ‌زاد مىآمد تا در ايوان ملك مسروق رسيدند ، صد هزار آدمى آنجا جمع آمده بودند . خبر به ملك مسروق كردند كه فرخ‌زاد رسيد . حكم ملك چيست ؟ مسروق بن عتبه گفت ملك نصر بن عدل كجاست ؟ فرخ‌زاد را باز داريد ، چندانك نصر بن عدل برسد .\r\nگفتند چنين كنيم . اما چون فرخ‌زاد برسيد در حال از پشت مركب پياده شد .\r\nاز آن جوانانى كه با فرخ‌زاد آمده بودند سه جوان مبارز بودند مثل سيامك سيه قبا و جهر دلاور و شهمرد نهروانى ، با فرخ‌زاد پياده شدند . شيرين‌سوار طالقانى و فهر و قاهر شاه بيرون بازماندند . فرخ‌زاد عمود گران بر دوش ؛ آن جوانان ديگر قبضهاى « 1 » تيغها در دست گرفته در ايوان ملك مسروق آمدند . هيچ‌كس را ياراى آن نبود كه سر راه بريشان بگيرند . جمله از پيش دور ميشدند . تا آن مبارزان از راه آهنگ ايوان كردند ، تا درآيند . ايشان درين رفتن بودند كه يكى از برابر فرخ‌زاد آمد و گفت اى پهلوان حكم ملك مسروق چنانست كه يك لحظه توقف كنيد ، تا ملك شما را بار دهد . فرخ‌زاد گفت [ حكم 
  ] ملك داراب چنانست كه هيچ توقف نكنم و روان در مجلس روم و سخنى كه دارم بگزارم « 2 » .\r\nآن‌كس گفت اين شهر دمشق است . بملك داراب چه تعلق دارد ؟ فرخ‌زاد در عقب رفت . آن عمودى كه در دست داشت بزد بر كلهء آن‌كس كه مغزش در خاك انداخت . سيامك گفت سفتيح « 3 » بخير باد ! يكى را كشتى !\r\nفرخ‌زاد از آنجا بگذشت و رو بتخت نهاد . يكى در حال با ملك مسروق گفت كه فرخ‌زاد كه در راه مىآمد ، فلان سرهنگ را كشت . ملك مسروق گفت چرا ؟\r\n\r\n\r\n","description":"","footnote":"\r\n( 1 ) - در اصل : قبضهاى ديگر .\r\n( 2 ) - در اصل : بگذارم .\r\n( 3 ) - معنى اين كلمه را درنيافته‌ام .\r\nممكن است « تفتيح » بوده باشد ( ؟ ) .\r\n","page_name":" 27 ","page_number":33},
  {"content":"\r\n\r\nگفت از آن‌كه بفرخ‌زاد گفت كه اندكى توقف كن . فرخ‌زاد در قهر رفت و عمودى بر سرش زد و او را بكشت . اينك آمد ! ملك مسروق گفت كه نصر بن عدل بكجاست ؟\r\nگفتند كه هيچ‌جا پيدا نيست . ايشان درين گفتن بودند كه پيش از آنكه فرخ زاد بيايد ؛ عمودى خاره‌سنگى درآمد ، در عقب عمود پهلوان فرخ‌زاد سرتاپاى غرق پولاد و آهن درآمد ، و در عقب او سه جوان ديگر همه مسلح ، قبضه‌هاى تيغ در دست گرفته درآمدند . چون فرخ‌زاد درآمد ، هيچ سلام نكرد و اكرام ننمود . يك نعره بر مسروق زد كه اى مسروق هيچ ميدانى كه در دمشق بچه كار آمده‌ام ؟ بطلب برادرم بهزاد آمده‌ام . اكنون راست بگو كه بكجاست ، بهزاد كه درين شهر آمد با او چه كردى و عياران سپاه ايران بكجااند ؟ ملك مسروق گفت تا بگويم . فرخ‌زاد گفت كه بداراى كردگار كه ننشينم و قرار و آرام نگيرم ، تا از حال بهزاد تحقيق ندانم . ملك مسروق گفت ملك نصر بن عدل را طلب كنيد تا احوال بهزاد را بگويد . فرخ‌زاد گفت پادشاه مملكت تويى ، نصر بن عدل از حلب است ، به دو چه تعلق دارد ؟ ملك مسروق گفت بهزاد درين شهر گم شد ، من نيز نميدانم كه بكجاست . فرخ‌زاد گفت تو پادشاه مملكتى و دمشق از آن تست ، پس تو نميدانى ، كه داند ؟ ملك مسروق گفت بسيار طلب كردم و نيافتم . فرخ‌زاد گفت من بدان آمده‌ام كه ترا به خدمت ملك داراب ببرم تا ملك چه حكم كند .\r\nمسروق گفت كه ما نيز ترا از آن جهت طلب كرديم كه تو از قبل ملك داراب سوگند خورى تا ما ايمن توانيم بيرون آمدن . فرخ‌زاد گفت حاجت بسوگند خوردن نيست . اگر بيايى برضا و رغبت خود ، ترا بهتر ، و اگر نيايى من ترا ببرم . ملك مسروق گفت اگرم ارادت نباشد چونم ببرى ؟ فرخ‌زاد گفت بضرب عمودت ببرم .\r\nملك مسروق گفت اى حرام‌زادگان ، مىبينيد و مىشنويد كه اين ايرانى بىوجود بر روى من چگونه سخن ميگويد ! شما چرا تحمل ميكنيد ؟ گردش درآييد و هلاكش كنيد . خدمتكاران حضرت چون اين سخن بشنيدند ، دست بتيغ و عمودها كردند كه جمله مسلح بودند . فرخ‌زاد نيز دست بعمود گران كرد .\r\n\r\n","description":"","footnote":"","page_name":" 28 ","page_number":34},
  {"content":"\r\n\r\nاما مؤلف اخبار و مورخ اين تاريخ چنين روايت مىكند كه از خدمتكاران نصر بن عدل يكى آنجا بود ، ناگاه نظرش بر بهزاد افتاد كه مركب خاص نصر بن عدل را [ كه 
  ] آن روز از در باغ برده بود ، امروز برنشسته بود ؛ از سراجل گرفتگى درآمد و عنان مركب بهزاد را گرفت كه تو دزدى يا مگر بهزادى ، كه اين مركب كه تو برنشسته‌اى مركب خاص نصر بن عدل است . چندانك بهزاد ميخواست كه او را دفع كند كه زود آشكارا نگردد ، تا بنگرد كه حال برادرش در ايوان ملك مسروق بچه ميرسد ، فايده نكرد . خلق آگاه شدند . جمعى ديگر گفتند بلى اين مركب از آن نصر بن عدل است كه بر در باغ ببردند و ركاب‌دارش را بكشتند . مگر اين شخص بهزاد است . ايشان درين غوغا بودند كه فغان از درون ايوان برآمد كه فرخ‌زاد در حرب است . بهزاد نيز دست بتيغ كرد و آن‌كس را كه عنان مركب او گرفته بود ، او را تيغى بنواخت و سرش در خاك انداخت و آواز برآورد كه منم بهزاد بن پيل‌زور . بهمن زرين‌كلاه يكى را از اسب بشيب كشيد و بر مركبش سوار شد و دست بتيغ كرد . عياران با جواندوست قصاب دست بخنجر كردند . قاهر شاه و شيرين‌سوار و فهر دلاور و رستم اردستانى چون آواز بهزاد شنيدند خرم شدند و ايشان نيز دست بتيغ كردند و آن خلق را از پيش دور كردند و در حال پيش بهزاد آمدند و خدمت كردند و گفتند ما در طلب تو بدين شهر آمديم .\r\nبهزاد گفت من خيلى وقتست كه با شماام . اكنون مردانه باشيد كه وقت كوشش و مرديست . آن قوم دست بتيغ كردند ، بر در ايوان جنگ پيوسته شد .\r\nاما مؤلف اخبار و گزارندهء اخبار چنين روايت مىكند كه چون فرخ‌زاد و سيامك و جهر دلاور و شهمرد نهروانى در ميان بارگاه مسروق بن عتبه دست بتيغ كردند و هم در حضور ملك مسروق گرد فرخ‌زاد و آن قوم برآمدند ، و جنگ پيوسته شد ، بهروز عيار در ميان دست‌وپاى خلق ، خود را در بارگاه ملك مسروق انداخت تا پيش فرخ‌زاد آمد و خدمت كرد و گفت اى پهلوان بهزاد\r\n\r\n","description":"","footnote":"","page_name":" 29 ","page_number":35},
  {"content":"\r\n\r\nدر بيرون ايوان جنگ مىكند ، نوعى كنيد كه شما نيز خود را بيرون اندازيد تا به اتفاق حرب كنيد . فرخ‌زاد چون بشنيد كه بهزاد زنده است خرم شد . پس بضرب تيغ خلق را دور ميكرد و عزم در بارگاه كردند . ملك مسروق در حرم جست و گفت هيچ نميدانم كه نصر بن عدل كجا رفت كه عظيم فتنه‌يى برخاست ! اين بگفت و سوار شد و بفرمود تا كوس فرو كوفتند و ناى در دميدند و خلق شهر بر در ايوان جمع آمدند . فرخ‌زاد و سيامك و آن جوانان كه از در بارگاه مسروق بن عتبه بيرون آمدند ، صد هزار آدمى از لشكرى و غيره آنجا جمع آمده بودند ، و بهزاد و بهمن زرين‌كلاه و رستم اردستانى و شيرين‌سوار طالقانى و آن ديگر مبارزان جولانى در حرب بودند كه فرخ‌زاد با سيامك نيز با آن مبارزان بيرون آمدند و نعرها زدند و بر پشت مركبان سوار شدند و بنام ملك داراب تيغ در اهل دمشق نهادند .\r\nراوى داستان روايت مىكند كه ملك داراب در بيرون شهر انتظار فرخ‌زاد و آن مبارزان مىكرد . رو بطيطوس حكيم كرد و گفت اى خردمند ، يك بار در علم آسمانى از اختر بلند سؤال كن كه حال فرخ‌زاد چيست ؟ طيطوس حكيم اسطرلاب زرين برابر آفتاب بداشت و ارتفاع بگرفت و نيكو تأمل كرد . گفت كوس حربى فرو كوبيد كه فرخ‌زاد در ميان درياى خونست و حرب مىكند و هم‌اكنون شهر دمشق را خواهيم گرفتن . ملك داراب حكم كرد تا گورگهء جنگ فرو كوفتند . سپاه آگاه شدند كه جنگ مىبايد كردن . جمله سوار شدند و رو بكنار خندق نهادند .\r\nاهل شهر آگاه شدند كه سپاه ايران قصد كنار حصار كردند . اين خبر بملك مسروق بن عتبه كردند . گفت برويد و مگذاريد كه ايرانيان در شهر درآيند . باشد كه ما اين قوم را بدست آريم . يكى گفت اى خداوند ، بهزاد نيز بر در بارگاه پيدا شد ، با فرخ‌زاد اتفاق كرد ، اينك در حربند . ملك مسروق گفت هيچ نميدانم كه نصر بن عدل بكجا رفت كه هيچ پيدا نيست . جواندوست قصاب نيز حرب ميكرد . نعره بر اهل دمشق زد كه اى خلق شهر منم جواندوست قصاب . شما را نصيحت ميكنم\r\n\r\n","description":"","footnote":"","page_name":" 30 ","page_number":36},
  {"content":"\r\n\r\nكه با ايرانيان جنگ كردن هيچ فايده نيست . دست از جنگ كردن باز داريد و درين كار با ما اتفاق كنيد تا امان يابيد . در شهر دمشق دوستاران و هواداران جواندوست بسيار بودند . چون جواندوست را بديدند و سخن او را بشنيدند جمله مسلح شدند و با جواندوست اتفاق كردند و بيك لحظه بقرب هزار كس هم از مردم شهر با ايشان يكى شدند و حرب ميكردند .\r\nاز آن طرف ملك داراب با سپاه بسيار رو بر كنار خندق نهادند . شاه فيروز شاه خود پياده شده بود بقرب پنجاه هزار آدمى پياده شدند و سپرهاى پولاد در سر كشيدند . رو بر كنار خندق نهادند . چون كار بر سپاه دمشق تنگ شد ، رعيت دست برآوردند و با بهزاد و فرخ‌زاد يكى شدند . ملك مسروق بن عتبه بچارهء كار مشغول شد . لشكريان راه گريختن مىجستند . القصه جنگ بر در دروازه رسيد .\r\nجواندوست قصاب با جمعى از جوانمردان بر در دروازه آمدند و بضرب تيغ و ساطور آن نگهبانانرا دور كردند و دروازه را برگشودند تا ايرانيان در شهر درآمدند و شهر دمشق را بگرفتند . ملك داراب گفت زودترى در شهر دمشق رويم تا رعيت را المى نرسد . ملك داراب در شهر درآمد و حكم كرد كه كسى را با رعيت دمشق كارى نباشد « 1 » . دست از رعيت بداريد اما از دشمنان هركه را ببينيد ، بگيريد و بياريد تا بگويم كه چه مىبايد كردن .\r\nمؤلف اخبار و گزارندهء داستان روايت مىكند كه چون لشكر ايران در شهر دمشق ريختند سپاه دمشق از هر طرف مىگريختند و چارهء جان طلب ميكردند ، تا عاقبت در ميان ، دست‌وپاى ملك مسروق را بگرفتند و در پيش ملك داراب آوردند . ملك داراب نشسته بود . حكم كرد تا او را باز دارند . ملك مسروق را بازداشتند . ملك داراب حكم كرد كه در شهر منادى كردند كه اى خلق شهر ايمن و آسوده باشيد كه به حكم ملك داراب هيچ‌كس را با رعيت كارى نيست .\r\n\r\n\r\n","description":"","footnote":"\r\n( 1 ) - در اصل : ندارد .\r\n","page_name":" 31 ","page_number":37},
  {"content":"\r\n\r\nواى بر جان كسى كه بر رعيت دمشق جور كند يا يكى را زيانى و المى برساند .\r\nرعيت بشنيدند . ايمن شدند و دعا بر جان ملك داراب كردند . چون خلق پراكنده شدند ، بعضى را بگرفتند و بعضى پراكنده شدند و بعضى هلاك شدند و بعضى زينهار خواستند . فيروز شاه و مظفر شاه و فرخ‌زاد و بهزاد و پهلوانان پيش ملك داراب جمع شدند . ملك داراب بهزاد را بنواخت و از حال او سؤال كرد . بهزاد آنچه بر سر او گذشته بود ، جمله را بگفت . از محبت و شفقت جواندوست قصاب و جوانمردى او كه كرده بود ، جمله را حكايت كرد . ملك داراب آفرين بر جان جواندوست قصاب كرد و او را بنواخت و سپهسالارى دمشق را به دو داد و حكم كرد كه برويد و بهمن زرين‌قبا را بياريد و گلبوى وفادار را بياريد كه خيلى كرم و مروت در حق ياران ما كرده است .\r\nجواندوست قصاب و به‌روز عيار هردو دويدند بخانهء ليلى ، چون برسيدند ليلى را ديدند ، جامه دريده و در ميان خاك نشسته . جواندوست قصاب گفت اى مادر چه جاى عزاست كه يزدان كار ما را راست آورد و مراد ما برآورد .\r\nملك داراب شهر دمشق را گرفت و ما را انعام كرد و سپهسالارى دمشق را به من داد . اينك بطلب پهلوان بهمن زرين‌قبا آمده‌ام كه او را پيش ملك داراب ببرم . تو در ماتم چرايى ؟ ليلى گفت اى فرزند من آمده بودم كه خبرى بازدانم ، همسايه‌ام رفته و غمازى كرده است و نصر بن عدل را آورده است و بهمن زرين قبا را با گلبوى و عنبر گرفته‌اند و برده‌اند و خانه‌ام را غارت كرده‌اند . هرچند كه آن حرام‌زادهء غماز كه اين غمازى كرده بود ، در ميان بهلاك آمده است ، اما خانهء من خراب شد « 1 » . جواندوست قصاب و به‌روز عيار چون اين حكايت بشنيدند عظيم ملول شدند . گفتند اى مادر هيچ انديشه مكن كه خانه‌ات به جهت ما خراب شد ، ما از ملك داراب و فيروز شاه از براى تو انعام بستانيم ، اما « 2 » زودتر اين خبر را\r\n\r\n\r\n","description":"","footnote":"\r\n( 1 ) - در اصل : اما بايد .\r\n( 2 ) - در اصل : اما بايد .\r\n","page_name":" 32 ","page_number":38},
  {"content":"\r\n\r\nبملك داراب بايد رسانيدن . [ پس 
  ] ليلى را برداشتند و به خدمت ملك داراب آوردند و او را بملك داراب نمودند و آنچه رفته بود بملك داراب بگفتند . جمله بر ليلى آفرين كردند . ملك داراب خيلى انعام بليلى كرد . گفت نصر بن عدل را طلب كنيد . هرچند كه طلب كردند نيافتند . از ملك مسروق سؤال كردند ، گفت من نمىدانم . در آن دم كه آواز جنگ برخاست من او را نديدم . چون نيكو معلوم كردند كه در آن‌وقت جنگ كردن او را خبر شده است ، از حال گلبوى و بهمن زرين‌قبا ، او بر سر ايشان تاختن كرده و ايشانرا گرفته و از آن دروازه‌يى كه به دو تعلق داشته ، كه چاكران او بدان دروازه بودند ، از آن دروازه با چاكران خود بدررفته و ايشانرا برده است . ملك داراب فرمود كه از چهار طرف بطلب او برويد و او را بگيريد و بياريد . لشكر بطلب او بيرون رفتند به دو نرسيدند و ندانستند كه از كدام راه رفته‌اند . آمدند و ملك داراب را خبر كردند . ملك داراب گفت كه عاقبت پيدا شوند ، حاليا شما در كار ديگر باشيد . هرچند كه بهمن زرين‌كلاه از براى برادر عظيم ملول بود ، اما هيچ فايده نبود كه بسيار طلب كرده بودند و هيچ‌كس هيچ خبر از ايشان نمىداد .\r\nملك داراب مال و گنجى كه در شهر دمشق بود ، بيرون آورد . پيش‌انديش وزير را كه مسروق بن عتبه در بند كرده بود - از براى آنكه او را در جنگ كردن ايرانيان منع كرده بود ، و مدتى بود كه او در بند بود - ملك داراب او را از زندان بيرون آورد و انعام كرد و خلعت داد . از مال و گنج ملك مسروق او آگاهى داشت ، جمله را بدست ملك داراب داد و ملك داراب بر لشكريان بخش كرد . بعد از آن ملك داراب گفت كه ما را زودترى بملاطيه بايد رفتن كه شنيده‌ام كه سپاه عظيم از دياربكر و سيواس و ارزنجان بدوستى قيصر روم و دشمنى ما بر طرف ملاطيه آمده‌اند ، كه تا شاه خوبان عين الحيات را از شاه سيف الدوله بستانند و وليد بن خالد را از بند بدر آرند و بر طرف قيصريه ببرند ، كه سرور يمنى آنجاست . دانم كه هنوز فتنه\r\n\r\n","description":"","footnote":"","page_name":" 33 ","page_number":39},
  {"content":"\r\n\r\nباقى مانده است . شما ضبط ملك دمشق بكنيد و در طلب پهلوان بهمن زرين‌قبا باشيد كه حال او با گلبو بكجا رسيد ، در دست آن حرام‌زاده نصر بن عدل . كه تا از حال پهلوان بهمن زرين‌قبا معلوم نمىكنيم ، رفتن ما بر طرف ملاطيه نيك نيست . فيروز شاه گفت به‌روز عيار بملاطيه برود و از آمدن ما شاه سيف الدوله را آگاه كند . به‌روز عيار گفت بنده باشم . به‌روز متوجه ملاطيه شد تا كى آيد .\r\n\r\n","description":"","footnote":"","page_name":" 34 ","page_number":40},
  {"content":"\r\n\r\n\r\n22 نبرد ملاطيه\r\nاما مؤلف اخبار و گزارندهء داستان چنين روايت مىكند از حكايت شاه سيف الدوله و شهر ملاطيه ، كه حكايت ايشان بكجا رسيد . راوى داستان گويد كه چون قيصر روم ، ربيعاى قيصر ، مكتوب فرستاد بر طرم‌تاش برادر تيمورتاش و سالار و زرين‌تيغ ، كه « به حكم من كه قيصرم سپاهى برداريد و ملك ملاطيه را حصار كنيد . وليد بن خالد را از بند رهانيد و عين الحيات را از براى پسرم شاه‌نوش برين طرف بفرستيد و آنچه از گنج و مال ملاطيه است جمله از آن شما باشد . » طرم‌تاش چون حكم قيصر را بخواند ، گفت خود مرا آرزوى آن بود كه سپاهى بردارم و بجنگ ايرانيان بروم كه خون برادرم پهلوان گيتى تيمورتاش بر گردن ايرانيانست . اما حاليا اين كار نيز نيكوست كه سيف الدوله پادشاه ملاطيه دوست ايرانيانست . در حال از پى سپاه فرستاد و سپاه طلب كرد . هشتاد هزار مرد برو جمع شدند . با سالار كه امير سيواس بود با زرين‌تيغ كه امير ارزنجان ، و خواهر زرين‌تيغ ، زرين‌تاج كه معشوقهء طرم‌تاش بود و طرم‌تاش عاشق زرين‌تاج بود ، آن قصهء ايشان نيز به خدمت گفته خواهد شدن .\r\n\r\n","description":"","footnote":"","page_name":" 35 ","page_number":41},
  {"content":"\r\n\r\nالقصه سپاهى چنين عزم ملاطيه كردند ، تا نزديك ملك ملاطيه رسيدند .\r\nاول مكتوبى چنانك لايق حال بود ، بر سيف الدوله نبشتند . طرم‌تاش را عيارى بود عظيم دونده ، او را جلدك نام بود . طرم‌تاش مكتوب به دو داد تا جلدك آن مكتوب بملاطيه آورد . خبر بشاه سيف الدوله كردند كه پياده‌يى آمده است از پيش طرم‌تاش و بار ميطلبد . سيف الدوله را معلوم بود كه طرم‌تاش با هشتاد هزار مرد ، با سالار و زرين‌تيغ بجنگ او مىآيند . سيف الدوله با وزير خود مشورت كرده بود . وزيرش گفته بود كه حرب كنيم . اگر از عهدهء جنگ برنياييم در حصار رويم و از درون حصار جنگ كنيم كه ملك داراب هم درين نزديكى برسد .\r\nو ديگر ملك داراب در آن نزديكى فرموده بود كه مكتوبى به سيف الدوله فرستاده بودند كه عين الحيات امانتست بر تو ، او را نيكو نگاه‌دار كه من نيز در عقب‌نامه رسيدم . چند مكتوب ملك داراب بدين نوع فرستاده بود . شاه سيف الدوله گفت مرا بهرحال امانت از دست دادن نيك نيست . اهل ملاطيه بجوانمردى مشهورند .\r\nوزيرش گفت حاليا قاصد طرم‌تاش را بارده تا بنگريم كه پيش تو چه فرستاده است .\r\nحكم كرد كه بار دهيد . جلدك را بار دادند . درآمد و پيش سيف الدوله خدمت كرد و آن مكتوب كه داشت بيرون كرد و بداد . مكتوب را بدست شاه سيف الدوله دادند . مهر برگرفت و بدست وزير داد . وزيرش مطالعه كرد ، نبشته بود كه :\r\nاين مكتوب از بر من كه طرم تاشم به بر تو كه سيف الدوله‌اى . بدانك ما به حكم عسطور « 1 » روم با سپاه گران آمديم ، كه عين الحيات را بستانيم و وليد خالد را از بند تو برهانيم . مال و ملك تو از آن ما باشد . اكنون ما بدين كار آمده‌ايم . اما اين قدر هست كه تو همسايهء مايى و هرگز از تو بما هيچ آزارى نرسيده است .\r\nاول ترا آگاه كرديم كه تا بدانى كه نمىخواهيم كه دوستى بدشمنى مبدل شود .\r\n\r\n\r\n","description":"","footnote":"\r\n( 1 ) - در اصل همچنين است . شايد عسطوس باشد كه در لغت بمعنى مهتر ترسايان و اصل آن  Assatus  است ( فرهنگ ناظم الاطبا ) . ولى چون اين كلمه بعدها نيز مكرر آمده و غالبا صورت اسم دارد به همين نحو در متن نگاه داشته شده است .\r\n","page_name":" 36 ","page_number":42},
  {"content":"\r\n\r\nسخن مرا بشنو ، چون مكتوب را بخوانى زود وليد خالد را از بند بيرون آور و عين الحيات را در بند آور و برخيز و پيش ما بيا تا ترا پيش قيصر برم و خونت را از قيصر بخواهم . و اگر فرمان نبرى لابد كه حرب خواهيم كردن و چون دست بيابم از تو و از مملكتت هيچ نخواهم گذاشتن تا معلوم باشد و السلام .\r\nراوى اين داستان چنين روايت مىكند كه شاه سيف الدوله چون مكتوب را تمام بشنيد برآشفت و گفت طرم‌تاش كيست كه بر من چنين مكتوب نويسد ؟\r\nاگر من وليد خالد را گرفتم به حكم خود نگرفتم ، من به حكم ملك داراب گرفتم كه من بنده و خدمتكار اويم ، و ديگر ملك داراب بر من مكتوب فرستيد و در مكتوب چنين نوشته بود كه عين الحيات بر تو امانتست . طرم‌تاش را معلوم است كه اهل ملاطيه مردم جوانمردند و طريق جوانمردان آنست كه سر بدهند و امانت را از دست ندهند . ما حاليا سروجان و خان‌ومان و ملك و مال فداى امانت ملك داراب كرديم . فردا باشد كه ملك داراب برسد و هركس را جزا بدهد و اگرت آرزوى جنگ ماست شما دانيد . ما را با شما هيچ جنگ نيست . و اگر شما را آرزوى جنگ ما هست بياييد كه ما نيز ايستاده‌ايم كه جواب كار شما بگوييم . جلدك را جوابهاى دشوار دادند و او را گسيل كردند و در حال سيف الدوله امر كرد تا سپاه بر در شهر جمع آمدند ، شصت هزار مرد گرد آمدند .\r\nشاه سيف الدوله پيش عين الحيات آمد . خبر كردند عين الحيات را كه اينك شاه سيف الدوله بديدن شما مىآيد . شاه خوبان شنيده بود كه سپاه عظيم رو بملاطيه دارند ، بدين كار آمده‌اند كه او را بستانند . عين الحيات عظيم پريشان بود كه مبادا حريف نباشند و او را بقيصريه فرستند . چون بشنيد كه شاه سيف الدوله آمد بار داد تا درآمد و در پيش شاه سيف الدوله برخاست و اكرام كرد . شاه سيف الدوله گفت اى شاه‌زاده ، مرا چه حد آنست كه تو در پيش من قيام كنى ؟\r\nعين الحيات گفت رحمت يزدان بر تو باد كه با من بسيار كرم كردى و لطف\r\n\r\n","description":"","footnote":"","page_name":" 37 ","page_number":43},
  {"content":"\r\n\r\nنمودى . اگرم يزدان امان دهد عذرت بخواهم . شاه سيف الدوله گفت اى شاه خوبان ، معلوم دان كه طرم‌تاش با سالار و زرين‌تيغ و سپاه هشتاد هزار مرد رو بما آورده‌اند ، به حكم قيصر روم بطلب تو آمده‌اند كه ترا بستانند ، كه پدرت شاه سرور ترا بشاه‌نوش پسر عسطور داده است . طرم‌تاش آمده است كه ترا بستاند و وليد خالد را با نيك‌انديش وزير از بند بيرون آورد . عين الحيات گفت اى شاه سيف الدوله ، معلوم دان كه من با فيروز شاه سوگند خورده‌ام كه غير را بر خود نگذارم . من تا زنده‌ام از عهد و قول خود برنگردم . اما اگر تو مرا نگاه دارى البته منت اين معنى را فيروز شاه و ملك داراب از تو خواهند قبول كردن و نامت تا قيامت بنيكى بماند ، و اگر تو مرا از دست بدهى البته من وفاى فيروز شاه را نگذارم و نيز ميدانم كه چندان‌كه فيروز شاه زنده است كس در من نگاه نمىتواند كردن . بدنامى تو در عالم پراكنده شود . شاه سيف الدوله گفت اى شاه خوبان اين چه سخن است كه تو مىگويى ؟ ما مردم جوانمرديم و امانت‌دار . ملك داراب ترا به من به امانت سپرده است ؛ من سروجان و خان‌ومان فداى تو بكنم . و هرگز ترا از دست ندهم و اگر ترا خود آرزوى آن باشد كه پيش پدر روى من نگذارم ، على الخصوص كه تو راضى نيستى . تو از آن معنى فارغ باش . من بدان آمده‌ام كه درين كار با تو مشورت كنم كه تو دخترى عاقلى ، نه از براى آن آمده‌ام كه تو ازين سخنها گويى . عين الحيات آفرين بر جان شاه سيف الدوله كرد و گفت هزار آفرين بر جان تو باد و بر همهء جوانمردان عالم ، اكنون چه انديشه كرده‌اى ؟ بگوى !\r\nمؤلف اخبار چنين روايت مىكند كه چون عين الحيات اين سخنها بگفت ، شاه سيف الدوله گفت اى شاه خوبان مرا نيز شصت هزار مرد هست و جوانمردان ملاطيه مبارزان عالم‌اند . مرا عار آيد كه با طرم‌تاش حرب ناكرده در حصار روم و حصارى شوم ، نعوذ بالله « 1 » اگر ما را شكستى آيد آن زمان در حصار آيم كه بهزار سال ملاطيه را نتوانند گرفتن . از ايام ماضى تا اين عصر هرگز اين شهر را\r\n\r\n\r\n","description":"","footnote":"\r\n( 1 ) - در اصل : نعوذا باللّه\r\n","page_name":" 38 ","page_number":44},
  {"content":"\r\n\r\nكسى بجنگ نگرفته است . من ازين گرفتن اين شهر عظيم ايمنم كه ممكن نيست گرفتن اين شهر بحرب . عين الحيات گفت چنين است كه ملك گفت . شاه سيف الدوله لحظه‌يى بنشست و بعد از آن بيرون آمد . امراى پاىتخت خود را جمع كرد .\r\nسه برادر در پاىتخت او صاحب اختيار بودند ، شماس و شماط و شموط . اين سه برادر امراى پاىتخت او بودند . هرچند كه ديگران نيز بودند ، اما ايشان صاحب اختيار بودند . اما شماس و شماط بدان كار كه شاه سيف الدوله ميكرد راضى نبودند ، از آن جهت كه بهمن زرين‌كلاه را ايشان آورده بودند . از آن جهت پيش ايرانيان نمىتوانستند رفتن . ايشانرا واجب بود طرف دشمن را رعايت كردن .\r\nشاه سيف الدوله جمله را طلب كرد و گفت اى جوانمردان ، طرم‌تاش آمد با سپاه هشتاد هزار مرد و عين الحيات را طلب ميكنند و [ خواهند كه 
  ] وليد خالد را برهانند ، و ملك داراب بر من مكتوب فرستاده است كه عين الحيات را به تو امانت گذاشته‌ام كه من نيز خواهم آمدن . انتظار آنند كه فيروز شاه سكندريه را آبادان مىكند ، دانم اكنون رو بدين طرف دارند . شما را ايستادگى بايد كردن كه جواب اين قوم بگوييم كه فردا باشد كه سپاه ايران برسند كه مظفر شاه دمشق را حصار كرده است و جملهء شام و مصر را گرفتند و ملك ما دايم تابع ملك شام بوده است .\r\nجمله گفتند ملك حاكم است ، ما ايستاده‌ايم كه سر و جانرا فداى ملك كنيم ، بدانچه رضاى ملك باشد . به غير از شماس و شماط كه سر در پيش انداخته بودند و هيچ نمىگفتند . شاه سيف الدوله در خزينه را برگشود و سپاه را انعام كرد . از مال و سلاح و مركبان آنچه مناسب بود ايشان كارسازى كردند .\r\nاما مؤلف اخبار چنين روايت مىكند كه چون جلدك عيار جواب از شاه سيف الدوله بشنيد ، به خدمت طرم‌تاش آمد و آنچه شنيده بود و ديده بود ، جمله را تقرير كرد .\r\nطرم‌تاش گفت كه ما نيز بحرب كردن راضى بوديم كه سپاه ما را فتح بيشترست .\r\nآن مقدار كه كرديم از براى آن كرديم كه برو حجتى گيريم « 1 » . پس ايشان نيز عزم\r\n\r\n\r\n","description":"","footnote":"\r\n( 1 ) - در اصل : گرفتيم .\r\n","page_name":" 39 ","page_number":45},
  {"content":"\r\n\r\nرفتن كردند . جاسوسان از هردو طرف بر كار كردند . خبر آوردند مر شاه سيف الدوله را كه فردا كه آفتاب طلوع كند ، سپاه طرم‌تاش خواهند رسيدن . آن شب طلايه بيرون كردند و تا هنگام صبح پاس داشتند . چون روز شد از سر قلهء كوهها سرهاى علم پيدا شد . هشتاد علم نشان هشتاد هزار سوار در رسيدند و در برابر سپاه شاه سيف الدوله فرود آمدند و بكارسازى حرب مشغول شدند . آن روز و آن شب كار جنگ تمام كردند .\r\nچون صبح برآمد آواز طبل جنگ از هردو طرف برآمد . آن‌دو لشكر از جاى برجستند و غرق پولاد شدند و پا در ركاب حرب درآوردند و در برابر هم صف بركشيدند . چون ميمنه و ميسره و قلب و جناح برآراستند ؛ اول كسى كه عزم ميدان كرد سوارى بود از طرف سپاه طرم‌تاش كه در ميدان درآمد . خود را بساز و سلب برآراسته بود و بر مركبى رومى سوار گشته بود . نعره زد و مبارز خواست . طرم‌تاش سؤال كرد كه اين كيست كه در ميدان رفت ؟ نقيب لشكر گفت اى خداوند اين سوارتاس نام دارد و مرد دلاور و بهادرست . طرم‌تاش گفت پيداست . اما از سپاه ملاطيه جوانى عزم ميدان كرد او را زاد نام بود . مرد نامدار بود . چون در مقابل تاس رسيد يك نعره بر تاس زد و حمله كرد . چون چند حمله در ميان تاس و زاد برفت ، ارناگاه تاس درآمد و يك حمله بر زاد كرد . زاد سپر در سر كشيد تا آن ضرب را بگيرد . تاس تيغى بزد و سر مركب‌زاد را در خاك انداخت . زاد از پيش مركب سرنگون شد . تاس تيغ ديگر براند و زاد را بكشت . آه از جان شاه سيف الدوله برآمد . بمرگ زاد دريغ خورد . زاد را برادرى بود عاد نام . چون برادر خود را كشته ديد . مركب در ميان ميدان جهانيد و سر راه بر تاس گرفت و حمله‌يى چند بكرد و عاقبت بدست تاس هلاك شد . طرم‌تاش آفرين كرد .\r\nيكى ديگر در ميدان آمد و هلاك شد ، تا هفت سوار از جوانان ملاطيه بدست تاس بقتل آمدند . كوس بشارت در سپاه طرم‌تاش زدند . شاه سيف الدوله بغايت\r\n\r\n","description":"","footnote":"","page_name":" 40 ","page_number":46},
  {"content":"\r\n\r\nملول شد . گفت اى جوانمردان ملاطيه امروز روز مردانگى است . مرد مردانه در ميدان رويد و اين حرام‌زاده را مگذاريد كه زنده از ميدان بدر رود كه خيلى جوانان نامدار بدست او بهلاك آمدند . هنوز تمام نگفته كه از طرف راست سپاه ملاطيه [ يكى 
  ] عزم ميدان كرد . بر زرده خنگى سوار گشته بود و بر گستوان نارنجى بر پشت مركب انداخته و پيش‌بندى از آئينهء چينى از پيشانى مركب آويخته و غژغاوى سبز از گردن مركب درآويخته . خداوند آن مركب جوانى آراسته ، از سر تا ناخن پاى در غرق سلاح فرورفته « 1 » آنچه مردان مرد را در روز مردى به كار آيد زراندود بر خود راست كرده . شاه سيف الدوله سوارى تمام ديد .\r\nسؤال كرد كه اين كيست ؟ نقيب سپاه گفت شاه را بقا باد . اين سوار كه در ميدان رفت ، شموط دلاورست . شاه سيف الدوله شاد شد كه شموط مرد مبارز بود ، كه چون در ميان ميدان رسيد يك نعره بر تاس زد كه اى حرام‌زاده ! جهان بدست تو داده‌اند كه هرچه خواهى كنى و هيچ‌كس نباشد كه جواب كار تو بگويد ! هم‌اكنون دمار از جان تو برآرم . منم شموط دلاور ! تاس گفت اى پهلوان با تو نيز چنان خواهد شد كه با ديگران شد . شموط در غضب رفت و نيزهء پولاد بر سينهء تاس حواله كرد . تاس نيز حمله كرد . چون چند حمله در ميان ايشان خطا شد از ناگاه تاس درآمد و بر شموط حمله كرد . شموط حملهء او را رد كرد و نيزه بر سينهء تاس زد كه از پشتش گداره كرد . تاس را بسر نيزه برداشت و گرد سر بگردانيد و بر زمين زد كه وجود او را درهم خرد كرد . مركب بر سينهء تاس جهانيد . تاس را برادرى بود پاس نام . چون برادر خود را كشته ديد آه از جان برآورد و نعره‌زنان در ميان ميدان آمد و سر راه بر شموط گرفت و گفت تو كيستى كه تاس دلاور را كشتى ؟\r\nشموط دلاور گفت اى حرام‌زاده مرا نمىشناسى ؟ منم شموط دلاور ! پاس حمله كرد\r\n\r\n\r\n","description":"","footnote":"\r\n( 1 ) - در غرق سلاح فرورفته : تعبير خاص گويندهء اين داستان است . پيش ازين نظاير اين تعبير را داشته و گاه اصلاح كرده‌ايم .\r\n","page_name":" 41 ","page_number":47},
  {"content":"\r\n\r\nتا خون برادر بخواهد . نتوانست ، كه او را نيز اجل رسيده بود ، هلاك شد . مؤلف اخبار و گزارندهء اسرار چنين روايت مىكند كه تا فرو رفتن آفتاب شموط هفت مبارز را بر زمين زد . شاه سيف الدوله عظيم خرم شد و بسيار آفرين بر شموط كرد .\r\nچون شب قريب شد آواز طبل آسايش برآمد . سپاه از هم بازگشتند . شموط به خدمت شاه سيف الدوله آمد . سيف الدوله بسيارى انعام شموط كرد و او را بنواخت .\r\nبسپاه فرود آمدند و بكارسازى حرب مشغول شدند . آن شب همه شب پاس هم بداشتند تا چون آفتاب برآمد باز آن‌دو سپاه از جاى برجستند و غرق آهن و پولاد شدند و مركبان جنگى را در زير برگستوان كشيدند و علمهاى كينه برافراشتند ، و كوس جنگ فرو كوفتند ، و نقيبان صفها از هردو طرف بياراستند . اول كسى كه عزم ميدان كرد پهلوان شموط بود . در ميان ميدان درآمد ، طريد كرد و جولان نمود و مبارز خواست . گفت منم شموط دلاور بنده و چاكر شاه سيف الدوله . طرم‌تاش گفت كه مرد و مردانه در ميدان او رويد كه از مبارزان ملاطيه است . جوانى « 1 » نامى كه در آن سپاه بود ، كه او را جلد نام بود ، مرد نامدار بود ، مركب در ميدان جهانيد و سر راه بر شموط گرفت و از گرد راه به نيزه حمله كردند . چون به نيزه كام نيافتند بناچار دست بتيغ كردند و لحظه‌يى بكوشيدند تا عاقبت شموط درآمد و يك تيغى براند و جلد رومى را بر زمين زد . جلد را برادرى بود لازم نام ، در ميان ميدان درآمد و عظيم مىگريست و شموط را دشنام ميداد . شموط گفت اين كس كه كشته شد از آن تو چه بود كه عظيم مىگريى ؟ گفت برادر من بود كه هلاك شد . شموط گفت راست گفتى تو در فراق برادر نتوانى بودن . اما برادرت را پيش تو نتوان آوردن ، اما ترا پيش برادر توان فرستادن كه برادرت بر در دوزخ انتظار تو ميكشد .\r\nلازم در غضب رفت ، گفت من بدان آمده‌ام كه خون برادر از تو طلب كنم ! شموط گفت بارى نامت چيست ؟ بگو ! گفت مرا نام لازم است . شموط گفت پس بر ما لازم\r\n\r\n\r\n","description":"","footnote":"\r\n( 1 ) - در اصل : جوان .\r\n","page_name":" 42 ","page_number":48},
  {"content":"\r\n\r\nشد كه ترا پيش برادر فرستيم . اين بگفت و برو حمله كرد . روى داستان روايت مىكند كه شموط از بهادران ملاطيه بود . در چند حمله لازم را در عقب برادر فرستاد .\r\nاز سپاه ملاطيه آواز طبل بشارت برآمد . سپاه ملاطيه خرميها كردند . طرم‌تاش گفت كار از آن نيست كه حقير گيرند . مرا در ميدان بايد رفتن . تيمورتاش را پسرى بود بغايت زبردست و پهلوان . او را طام نام بود . در پيش عم آمد و خدمت كرد و گفت اى عم بزرگوار مرا اجازت بده كه در ميدان بروم و با شموط حرب كنم و خون پدرم پهلوان تيمورتاش از او بخواهم . طرم‌تاش گفت حاضر باش كه از مبارزان ملاطيه يكى اينست ! طام گفت بدولت عم هم‌اكنون دمار از جانش برآرم . اين بگفت و نعره‌زنان در ميدان آمد و طريت كرد و جولان نمود و سر راه بر شموط گرفت . شموط دانست كه مرد پهلوانست كه در ميدان آمد .\r\nشموط نيز سر راه بر طام گرفت . طام از گرد راه كه رسيد يك نعره بر شموط زد كه خون پدرم طلب ميكنم . شموط گفت پدرت كه بود ؟ گفت پهلوان گيتى پهلوان تيمورتاش . شموط گفت او را كجا كشتند و كه كشت او را ؟ گفت در جنگ مصر به هلاكت آمد . شموط گفت اى نادان پدرت را در مصر ايرانيان كشتند ، خون او را از من طلب ميكنى ؟ طام گفت تو نيز از آن سپاهى ! شموط گفت بچه معنى من از آن سپاهم كه من هرگز ايشانرا نديده‌ام . طام گفت پس چرا جنگ ميكنى ؟\r\nشموط گفت ملك داراب پيش ما مكتوبى فرستاد كه عين الحيات بر شما امانت است .\r\nشما آمده‌ايد كه امانت از ما بستانيد . ما مردم امانت داريم سروجان فداى امانت كرده‌ايم تا آن زمان كه بخداوندش برسانيم . شما بجنگ ما آمديد ، بر ما واجب است دفع شما كردن . [ طام گفت 
  ] شما را دولت گرديده است كه از براى ملك داراب با ربيعاى قيصر بيرون آمده‌ايد و وليد بن خالد را در بند كرده‌ايد . شموط گفت تو بسخن گفتن آمده‌اى يا بجنگ كردن ؟ بگرد تا بگرديم ! طام گفت عظيم در مردن شتاب ميكنى . هم‌اكنون دمار از جانت برآرم . شموط گفت هم‌اكنون پيدا شود .\r\n\r\n","description":"","footnote":"","page_name":" 43 ","page_number":49},
  {"content":"\r\n\r\nاين بگفتند و تيغ درهم نهادند و بسيارى بتيغ و نيزه و عمود بكوشيدند ، چنانك آن‌دو سپاه از آن جنگ كردن عجب ماندند . اما برهم هيچ ظفر نيافتند . شب قريب شد ، طام گفت حاليا اجلت نرسيده بود ، فردا اگر مردى در ميدان درآيى تا باهم حرب كنيم . شموط گفت روا باشد .\r\nآواز طبل آسايش [ برآمد . دو 
  ] سپاه از هم بازگشتند . شموط به خدمت شاه سيف الدوله آمد و خدمت كرد . شاه سيف الدوله آفرين بر جان شموط كرد و او را بنواخت . [ چون دو 
  ] سپاه از هم بازگشتند ، آن شب كارسازى تمام كردند . روز ديگر كه آفتاب گل‌رنگ از گوشهء مشرق چون گل سورى از مهد غنچه شكفته شد ، و مهتاب چون دختر بكر در قفاى پردهء مغرب چون پرد گيان « 1 » نهفته شد ، شعر :\r\n چون فلك مشعلهء صبح ز سر درگيرد * كاروان حبشى « 2 » راه عدم برگيرد\r\nخازن كوه دگر باره بسعى خورشيد * كمر خويش سراسر همه در زر گيرد \r\nچون خورشيد انور طالع شد از آن هردو سپاه آواز طبل جنگ برآمد . آن دو سپاه سوار شدند و در مقابل هم صف بركشيدند . اول كسى كه عزم ميدان كرد شموط دلاور بود ، نعره‌زنان در ميدان درآمد . طريت كرد و جولان نمود و آواز برآورد كه اى پهلوان طام گفته بودى اگر مردى فردا در ميدان درآيى تا باهم حرب كنيم كه عاقبت كار چه شود . طام چون سخن شموط بشنيد در ميدان درآمد و سر راه بر شموط بگرفت و گفت اى ملاطيه‌يى بىوجود ! هيچ‌كس نماند كه مرا ميطلبى ؟ هم‌اكنون دمار از جانت برآرم ! شموط گفت مرد ميدانم تويى . بگرد تا بگرديم ! اول به نيزه بكوشيدند و برهم ظفر نيافتند . دست بعمود گران كردند و بر فرق و درق هم مىكوفتند تا چند حمله بگرز گران كردند ، پس گرزها از دست بينداختند و قبضهاى تيغ بدست گرفتند و بسيارى بكوشيدند . از ناگاه شموط دلاور درآمد و يك زخم تيغى بر ران طام زد كه چون دهان ماهى از هم بشكافت و خون\r\n\r\n\r\n","description":"","footnote":"\r\n( 1 ) - در اصل : پرده كيان .\r\n( 2 ) - در اصل : حبشه .\r\n","page_name":" 44 ","page_number":50},
  {"content":"\r\n\r\nبر جوشيد . آه از جان طام برآمد . شموط بباد مركب بگذشت . سريلمان تيغ خود را خون‌آلود ديد . عنان مركب بگردانيد كه تا ضرب ديگر براند و كار طام را تمام گرداند . طرم‌تاش نعره زد كه اى نامردان ! بچه ايستاده‌ايد ؟ مىبينيد كه پهلوان‌زاده طام از اين ملاطيه‌يى بىوجود زخم خورده ، حمله كنيد و او را دريابيد ! سپاه طرم‌تاش بيكبار حمله كردند و شموط را در ميان گرفتند . شاه سيف الدوله گفت دريابيد پهلوان شموط را كه تنهاست . سپاه ملاطيه نيز حمله كردند . جنگ پيوسته شد .\r\nطرم‌تاش بنفس خود حمله كرد و تيغ در سپاه ملاطيه نهاد . چون آن‌دو سپاه درهم افتادند جنگ محكم شد .\r\nمؤلف اخبار روايت كند كه شماس رو بشماط كرد و گفت اى برادر چه مصلحت دانى ؟ هم‌اكنون شكست بر سپاه شاه سيف الدوله خواهد آمدن ، و شاه سيف الدوله بناچار خواهد در شهر گريختن ، و گرفتن ملاطيه عظيم دشوارست . سيف الدوله « 1 » در پيش ملك داراب بدين حركت خود را بر كار كرد . ما را خود هيچ عزتى در پيش ايرانيان نخواهد بودن كه بهمن زرين‌قبا را ما آورديم . اگر امروز نيز ما جنگ كنيم هم دشمن قيصر روم باشيم و هم پيش ايرانيان بىحرمت باشيم . شماط گفت پس مصلحت چيست و ما را چه بايد كردن ؟ شماس گفت مصلحت آنست كه تيغ برنكشيم و جنگ نكنيم ، حاليا كنار گيريم . چون شكست بر سپاه ملاطيه آيد ما نيز در شهر درآييم و چارهء عيالان خود كنيم . اگر توانيم كارى كردن ملك ملاطيه را بگيريم و به طرم‌تاش سپاريم . اگر نتوانيم ، خود را در پيش طرم‌تاش اندازيم و سوگند خوريم كه ما تيغ بر روى شما نكشيده‌ايم . چون ازينجا برآمديم بارى در پيش قيصر با حرمت باشيم . گفت چنين است ، چنين بايد كردن . پس آن دو برادر گوشه‌يى گرفتند و آن روز جنگ نكردند . چون لحظه‌يى برآمد شموط زخمى خورد ، از دست زرين‌تيغ و از ميان سپاه بيرون آمد . شاه سيف الدوله حكم كرد تا\r\n\r\n\r\n","description":"","footnote":"\r\n( 1 ) - در اصل : سيف الدوله خود را .\r\n","page_name":" 45 ","page_number":51},
  {"content":"\r\n\r\nشموط را بملاطيه بردند كه زخم داشت . طرم‌تاش مبارز عالم بود و دعوى مىكرد كه من از برادرم تيمورتاش مبارزترم . آن روز خود حرب مىكرد و در سپاه ملاطيه مرد كار اين سه برادر بودند . يكى زخم خورده بود و دوى ديگر جنگ نميكردند .\r\nلحظه‌يى لشكريان جنگ كردند . عاقبت شكست بر سپاه ملاطيه آمد . شاه سيف الدوله گفت اى نيك‌اختر وزير چه چاره كنم ؟ وزيرش گفت در شهر درآييم و از قفاى حصار جنگ كنيم كه ما آنچه وظيفه بود بجاى آورديم و شهر ملاطيه از آن شهرى نيست كه بسالها توان گرفتن . هم درين دو روزه سپاه ايران برسند . شاه سيف الدوله بناچار عنان مركب بگردانيد و رو به شهر ملاطيه كرد . سپاه آگاه شدند و در عقب ملك در شهر ملاطيه درآمدند و درهاى دروازه را بربستند . سپاه طرم‌تاش در عقب برفتند و غارت و غنيمت بگرفتند و از آب ملاطيه بگذشتند و شهر را حصار كردند .\r\nاما مؤلف اخبار و گزارندهء داستان چنين روايت مىكند كه هفت هزار مرد از سپاه ملاطيه كشته شده بودند و از سپاه طرم‌تاش ده هزار آدمى بقتل آمده بودند . هيچ خانه‌يى نبود در ملاطيه كه در آن خانه عزايى نبود . لشكر ملاطيه بعضى در شهر درآمده و بعضى پراگنده شده بودند . مؤلف اخبار گويد كه چند روز حرب نشد كه در شهر بعزا مشغول بودند . سپاه بيرون كشتگانرا دفن ميكردند .\r\nراوى گويد كه روز هفتم جنگ درانداختند . شاه سيف الدوله بر سر برج برآمد و جنگى عظيم بكردند . خيلى خلق از سپاه طرم‌تاش بهلاك آمدند كه ملاطيه شهر عظيم محكم بود و هرگز هيچ پادشاهى ملاطيه را بجنگ نگرفته بود . طرم‌تاش نيز ميدانست كه گرفتن ملاطيه مشكل است . حكم كرد تا شهر ملاطيه را حصار كردند .\r\nشاه سيف الدوله دروازه‌هاى ملاطيه را بر لشكريان بخش كرد . بعد از آن پيش عين الحيات آمد و آنچه رفته بود از اول تا آخر جمله را باز [ گفت 
  ] . عين الحيات گفت مردانگى كن كه هم درين دو سه روز سپاه ايران برسند كه چون فيروز شاه بمصر برسد و از حال من معلوم كند كه من در ملاطيه‌ام بيقين كه قرار و آرام\r\n\r\n","description":"","footnote":"","page_name":" 46 ","page_number":52},
  {"content":"\r\n\r\nنگيرد و در عقب بيايد و هر شمشيرى كه فيروز شاه در عالم زد مقصود من بوده‌ام .\r\nسيف الدوله گفت اى شاه خوبان تو فارغ باش كه ملاطيه از آن شهرى نيست كه آسان توانند اين شهر را گرفتن . من از آن نوع ايمنم اما سخنى شنيده‌ام ، دلم نگران آن سخن شده است . عين الحيات گفت آن سخن كدام است ؟ گفت چنين شنيده‌ام كه در روز جنگ كردن شماس و شماط هيچ جنگ نكردند و تيغ نكشيدند . عين الحيات گفت از آن جهت كه بهمن زرين‌قبا را ايشان آوردند ، تو از بند برهانيدى . البته ايشانرا ناخوش آمده باشد . زينهار كه از مكر ايشان غافل مباش ! نيك‌اختر وزير گفت راستست آنچه شاه خوبان گفت ، من نيز درين انديشه مىباشم . شاه سيف الدوله از پيش عين الحيات بيرون آمد و روز ديگر بر تخت برآمد و حكم كرد تا امراى دولت جمله جمع آمدند . شموط نيز بيامد و در پيش تخت خدمت كرد . ملك شموط را خيلى دلدارى كرد و گفت اى پهلوان تقصيرى نكردى ، درين جنگ مردانه رفتى و آنچه وظيفهء خدمت بود بجاى آوردى ، من نيز آنچه وظيفهء حق خدمت تو باشد بجاى آورم . چون گردان نشستند و از هر باب سخن درپيوستند ، شاه سيف الدوله گفت اى بزرگان طرم‌تاش ما را در حصار كرد و ما حصارى شديم . اكنون چه خواهيم كردن ؟ شماس گفت لابد با قيصر روم ستيزه كردن مالش چنين باشد . ملك قيصريه نزديكست . فردا باشد كه چندان سپاه از قيصريه بيايد كه حدّش نباشد . ما را تدبيرى ديگر مىبايد كردن كه جواب پهلوانان روم گفتن دشوار است . شاه سيف الدوله را سخن شماس خوش نيامد . او را توقع آن بود كه ايشان بگويند كه بجان ايستادگى كنيم و جواب دشمن بگوييم . چون ايشان بدان نوع سخن گفتند ، شاه سيف الدوله را عظيم سخت آمد . گفت اى شماس و اى شماط شما بندگان منيد و پروردهء نعمت منيد ، شما را واجب آنست كه هركه را من دوست باشم شما نيز دوست باشيد و هركه را من دشمن باشم شما نيز دشمن باشيد . چند نوبتست كه سخن به ميل مىگوييد و در روز جنگ كردن شمشير نمىكشيد و با دشمنانم جنگ نمىكنيد و\r\n\r\n","description":"","footnote":"","page_name":" 47 ","page_number":53},
  {"content":"\r\n\r\nتصور آن داريد كه كارها پوشيده بماند . حق نان و نمك خداوندگار خود را فراموش كردن نه طريق مردانست و نه شيوهء جوانمردانست ، كه هركس كه نان و نمك خداوندگار خود را حق نشناسد زود پشيمان شود . از اين نوع سخنى چند بگفت . شماس و شماط سر در پيش انداخته بودند و هيچ نمىگفتند ، تا شاه سيف الدوله در حرم شد و نيك‌اختر وزير را طلب كرد و گفت بيا اى وزير .\r\nاما مؤلف اين داستان چنين روايت مىكند كه چون شماس و شماط بخانهء خود آمدند باهم گفتند كه ملك را معلوم شده است كه در روز جنگ ما تيغ نكشيديم و هيچ جنگ نكرديم . اكنون از غضب او غافل نمىبايد شدن . امروز تصور كرديم كه مگر ما را حكم گرفتن خواهد كردن . حاليا جستيم اما غافل نبايد بودن . [ شماط 
  ] گفت چون كنيم ؟ شماس كه برادر بزرگتر بود گفت مصلحت درآنست كه چون ما را در پيش ايرانيان هيچ حرمتى نخواهد بودن در پيش قيصر حرمتى از براى خود پيدا كنيم . بدانك شهر ملاطيه شهرى بزرگست و عظيم ، ما نيز ميدانيم كه اگر قيصر بنفس خود بيايد ، اين شهر را بسالها گرفتن نتواند .\r\nپس مصلحت در آنست كه اتفاق كنيم و شاه سيف الدوله را بگيريم و وليد خالد را از زندان بيرون آوريم و عين الحيات را بدست آوريم و ملاطيه را بطرم‌تاش بسپاريم تا هم در پيش طرم‌تاش و هم در پيش سرور يمنى و هم در پيش وليد بن خالد و قيصر روم خود را معزز كنيم . شماط گفت نيكو انديشه‌يى كرده‌اى ، اگر برآيد .\r\nما دو كس اين كار نتوانيم بسر بردن . اول اين قصه را با برادر كوچكتر شموط بگوييم ، او را درين كار محرم گردانيم و سوگند دهيم . بعد از آن از امراى ملاطيه جمعى [ را 
  ] كه بريشان اعتماد توان كردن ، هم سوگند دهيم و اين كار را پيش بريم . [ شماس 
  ] گفت اين انديشه نيكوست . در حال كسى را بطلب شموط فرستادند .\r\nشموط هرچند زخم داشت اما نتوانست كه نيايد . او را بياوردند . چون درآمد سلام كرد . شماس و شماط هردو برپاخاستند و عظيم اعزاز شموط كردند چنانك\r\n\r\n","description":"","footnote":"","page_name":" 48 ","page_number":54},
  {"content":"\r\n\r\nهرگز چنان نكرده بودند . شموط گفت گويا سبب چيست كه برادران بزرگ من با من اين همه اعزاز ميكنند ؟ البته بىچيزى نيست . چون بنشستند :\r\nاما مؤلف اخبار و گزارندهء داستان چنين روايت مىكند كه شماس در سخن درآمد و گفت اى شموط ، ديدى كه امروز شاه سيف الدوله ما را چون بىحرمت كرد و « 1 » ما را در پيش امراى ملاطيه بىآب‌روى كرد ؟ شماط گفت ما چرا خدمت كسى كنيم كه قدر مبارزى ما را نداند و ما را در ميان مجلس بر زند و خراب كند ؟\r\nشموط با خود گفت اين قوم انديشه‌يى كرده‌اند و مرا از آن‌جهت طلب كرده‌اند .\r\nحاليا مصلحت در آنست كه لحظه‌يى خود را بديشان دهم تا « 2 » از حال ايشان تمام بدانم و بنگرم كه چه انديشه كرده‌اند . شموط گفت اختيار شما داريد . هركجا كه شما باشيد لابد مرا نيز آنجا بايد بودن . اگر من در جنگ دستى برآوردم از دولت شما بود و از براى ناموس شما بود ، كه من بنده و خدمتكار شماام . شماس چون سخن شموط را قوى نزديك شنيد ، خرم شد و گفت اى برادر ما چند وقتست كه در خدمت شاه سيف الدوله‌ايم و هر كار كه از آن مشكل‌تر نيست بما فرموده است .\r\nما رفته‌ايم و آن كار را تمام كرده‌ايم . اگرچه جان ما در آن كار در خطر بوده است . بجنگ ملك داراب رفتيم و مثل بهمن زرين‌قبا « 3 » كسى را در بند آورديم .\r\nبه ضد ما بقول نيك‌اختر وزير او را از بند رها كردند و خود را در پيش ملك داراب بر كار كردند و ما خود دشمنى كرديم . ممكن نيست كه ما در پيش ايرانيان توانيم رفتن يا با طرم‌تاش جنگ كردن . گفتيم اين جنگ كردن با پهلوان طرم‌تاش نيكو نيست . قبول نكرد تا كار بدينجا رسيد . اكنون بر ما غضب خواهد كردن و من بيقين ميدانم كه ما را قصد گرفتن خواهد كردن . پيش از آن‌كه او قصد ما كند ما را واجب آنست كه بتدبير كار خود مشغول شويم و چارهء خود ببريم « 4 » . شموط گفت نيكو انديشه‌يى كرده‌ايد . اكنون بگوييد كه چه خواهيد كردن تا مرا نيز\r\n\r\n\r\n","description":"","footnote":"\r\n( 1 ) - در اصل : و آب‌روى .\r\n( 2 ) - در اصل : تا تمام .\r\n( 3 ) - در اصل : زرين‌كلاه .\r\n( 4 ) - يعنى چارهء خود بكنيم .\r\n","page_name":" 49 ","page_number":55},
  {"content":"\r\n\r\nمعلوم شود . شماس گفت راستى آنست كه امروز ترا از بهر آن طلب كرديم كه رازى كه داريم با تو در ميان نهيم كه تو برادر مايى ما را با تو مهر برادرى هست و هيچ كار بىمشورت تو نخواهيم كردن . اما با تو توقع آن داريم كه با ما سوگند بخورى تا ما ايمن شويم . شموط گفت من بنده و خدمتكار شماام . آخر بيگانه نيستم كه مرا سوگند ميدهيد . حاجت بسوگند نيست . شما اين دو برادر كه هستيد باهم درين حكايت كه انديشه كرده‌ايد هيچ سوگند خورديد ؟ گفتند نه . گفت پس چرا مرا سوگند مىدهيد ، مگر مرا بيگانهء خود ميدانيد ؟ شما آنچه در دل داريد با من در ميان نهيد تا به اتفاق شما ديگرانرا سوگند دهيم كه گمان من آنست كه اين انديشه كه شما كرده‌ايد بىيار نمىشود . گفتند راست گفتى . شماس گفت اى برادر از تو چه پنهان كنيم كه بىتو هيچ كار نمىكنيم . بدانك ما انديشهء آن كرده‌ايم كه سيف الدوله را بگيريم و وليد خالد را از بند و زندان خلاص گردانيم و شهر ملاطيه را بگيريم و پيش قيصر روم رويم و عين الحيات را ببريم تا ربيعاى قيصر به پسرش شاه‌نوش بدهد . دانم كه قيصر همان ملك ملاطيه را بما ارزانى دارد . [ اكنون 
  ] در شهر ملاطيه خدمت‌كارى ميكنيم بعد ازين پادشاهى كنيم . ترا از اين جهت طلب كرديم كه با تو مشورت كنيم . رضاى تو چيست ؟\r\nبگوى تا بدانيم ! شموط چون اين سخن بشنيد گفت اين حرام‌زادگانرا بنگريد كه چه انديشه كرده‌اند ! حق نان و نمك شاه سيف الدوله را بر خاك خواهند انداختن ! نيكو بود كه من دانستم تا بملك بگويم . سر برآورد و گفت اى برادران چون شما اين كار كرده باشيد ، و شاه سيف الدوله را بگيريد ، و وليد خالد را از بند بيرون آريد ، و عين الحيات را بقيصر روم دهيد ، قيصر ملاطيه را بشما ارزانى دارد ، به من چه منصب ميدهيد ؟ بگوييد تا مرا معلوم شود . شماس گفت پادشاهى ملك ملاطيه به تو دهيم همچنانك در پاىتخت شاه سيف الدوله تيغ مىزنيم در پاىتخت تو شمشير زنيم . شموط گفت بنده نيز ايستاده‌ام . هر حكمى كه بكنيد و هر كارى كه\r\n\r\n","description":"","footnote":"","page_name":" 50 ","page_number":56},
  {"content":"\r\n\r\nفرماييد چنان كنم . سيف الدوله را بر من اعتمادى تمام هست . او را بگيريم و اين كار پيش بريم . شماس و شماط گمان بردند كه مگر راست ميگويد ، خرم شدند و او را در كنار گرفتند و گفتند فردا بدين كار مشغول شويم و از بزرگان ملاطيه چندى را كه مصلحت باشد باهم يكى كنيم . برين سخن مقرر كردند . شموط لحظه‌يى ديگر بنشست و اجازت طلب كرد و بيرون آمد و در حال رو بسراى شاه سيف الدوله كرد . سيف الدوله با نيك‌اختر وزير بيكجاى بودند و همين سخن ميگفتند كه با اين دو برادر چه كنيم ، كه شخصى درآمد و گفت شموط بر در ايستاده است و بار ميخواهد و ميگويد كه ميخواهم كه ملك را ببينم . شاه سيف الدوله گفت كه آمدن شموط بىحكمتى نيست ، او را بار دهيد . بار دادند كه تا شموط درآمد و در پيش شاه سيف الدوله خدمت كرد و شرايط ادب بجاى آورد . شاه اشارت كرد كه بنشين .\r\nشموط بنشست . نيك‌اختر وزير گفت اى پهلوان ، كجا بوده‌اى ؟ گفت پيش شماس و شماط . گفتند براى چه ؟ شموط گفت به خدمت بگويم ؛ شماس و شماط حق نان و نمك ملك را در خاك خواهند انداختن . مرا نيز طلب كردند و آنچه در دل داشتند با من گفتند . چون بنده از جملهء خدمتكاران ملكم تحمل « 1 » نكردم ، آمدم تا به خدمت بگويم تا حكم ملك چيست . شاه سيف الدوله گفت بگو تا بدانم . شموط دلاور در سخن درآمد و آنچه شنيده بود و گفته بود از اول تا آخر جمله را بگفت . شاه سيف الدوله چون بشنيد هزار آفرين بر جان شموط كرد و گفت رحمت يزدان بر تو باد و بر وفادارى تو باد ! نيك‌اختر وزير گفت مصلحت در آنست كه فردا چون تو بر تخت برآيى و امراى دولت درآيند و شماس و شماط چون درآيند ايشانرا بنوازى و خلعت دهى و انعام كنى تا تمام غافل شوند . چون لحظه‌يى برآيد برخيز و در حرم شو .\r\nاز خدمتكاران جمعى درآيند و به حكم تو آن‌دو برادر را بگيرند . چون ايشانرا بگير [ ى 
  ] آنگاه ايمن شوى . شاه سيف الدوله گفت چنين كنم [ و 
  ] جمعى را برين كار باز داريم .\r\n\r\n\r\n","description":"","footnote":"\r\n( 1 ) - گويا باز هم تحمل را به معنى تأمل آورده است .\r\n","page_name":" 51 ","page_number":57},
  {"content":"\r\n\r\nاما مؤلف اخبار و گزارندهء اين داستان كهن چنين روايت مىكند كه از آن طرف شماس و شماط گفتند كه فردا چون از پيش شاه سيف الدوله بيرون آييم بدين كار مشغول شويم . آن روز و شب بگذشت . روز ديگر شاه سيف الدوله بر تخت برآمد و حكم كرد تا امراى حضرت شاه درآمدند و شماط و شماس نيز درآمدند . شاه سيف الدوله ايشانرا بنواخت و گفت خاطر پهلوانان از آن سخن شايد كه رنجيده باشد . مرا به شما توقع آنست كه با دشمنان مردانه بكوشيد و ما آنچه ميكنيم در دوستى ايرانيان و دشمنى روميان ، نه ار بهر تعصب است ، بلك از براى ناموس امانت‌دارى است ، كه ملك داراب پيش من فرستاده است كه عين الحيات پيش تو امانت است .\r\nما مردم جوانمرديم و جوانمردان بايد كه امانت را نيكو نگاه دارند . خلعت بياريد و در تن پهلوانان كنيد . در حال خلعت آوردند و در تن پهلوانان كردند و شاه سيف الدوله ايشانرا بنواخت چنانك شماس و شماط عظيم از كار و كردار شاه سيف الدوله غافل شدند . چون لحظه‌يى برآمد از هر بابى سخن چند بگفتند . از ناگاه شاه سيف الدوله برخاست و در حرم شد . امرا خواستند كه پراگنده شوند ، ناگاه جمعى با تيغهاى كشيده با شموط پهلوان درآمدند . گرد شماس و شماط برآمدند و نعره زدند كه به حكم شاه دست به بند دهيد و اگرنه شما را پاره پاره كنيم . شماط و شماس هردو مست بودند و هيچ سلاحى نداشتند . [ چون 
  ] شموط را بديدند بدانستند كه اين كار شموط است . بناچار دست به بند دادند . ايشانرا بربستند . در حال ملك و نيك‌اختر از حرم بيرون آمدند . امراى ملاطيه جمله بترسيدند كه ملك اين دم اين پهلوانانرا خلعت داد ، همين دم بند فرمود ، يا رب سبب چيست ! شاه سيف الدوله گفت اى بزرگان و اى پهلوانان شما را خوفى و بيمى نيست . من ايشانرا بگناه ايشان گرفته‌ام . پس هرچه رفته بود جمله را با آن بزرگان بگفت كه حكايت چون بود .\r\nجمله گفتند كه ايشانرا ببايد هلاك كردن ، كه هركه نان و نمك شاهانرا حق نشناسد لابد كه جزاى او « 1 » اين باشد . شاه سيف الدوله زن و بچه و مال و گنج\r\n\r\n\r\n","description":"","footnote":"\r\n( 1 ) - در اصل : ايشان .\r\n","page_name":" 52 ","page_number":58},
  {"content":"\r\n\r\nايشانرا به شموط داد و دست او را قوى كرد و پهلوانى پاى تخت خود را برابر آن‌دو برادر غدار بشموط ارزانى داشت . حكم كرد كه حاليا ايشانرا در برج املاق در بند كنيد .\r\nراوى اين داستان چنين روايت مىكند كه دروازه‌بانى بود ملك را كه يك طرف از ملاطيه و يك دروازه به دو تعلق داشت كه او را املاق نام بود . شاه شماس و شماط را به املاق سپرد و دست‌وپاى ايشانرا در بند گران كردند .\r\nشماس گفت اى برادر ديدى كه بر ما چه آمد ؟ شماط گفت جمله شومى شموط بود . اكنون گرفتار شديم و خان‌ومان و آنچه داشتيم از ما بستدند و بشموط دادند اما ما بد كرديم كه سوگند نداده راز خود را با او در ميان نهاديم . اما اكنون فايده‌يى نيست تا ديگرچه پيش آيد ؟ ايشان در بند و چاه و شموط و شاه سيف الدوله در انتظار ايرانيان . خبر چنين آمده بود كه ملك داراب رو بدمشق نهاده است . فردا باشد كه مقدم سپاه ايران برسد . بدين معنى شاه سيف الدوله خرم بود .\r\nاما مؤلف اخبار روايت كند كه طرم‌تاش ميدانست كه گرفتن ملاطيه دشوارست .\r\nسپاه هشتاد هزار مرد ملاطيه را چون نگين انگشترى در ميان گرفته بودند . اما سپاه طرم‌تاش شب و روز به شراب خوردن مشغول بودند . شاه سيف الدوله را جاسوسى بود كه از راه دز [ د 
  ] يده گاه‌گاهى مىآمد و احوالها را تفحص ميكرد . چون از گرفتن شماس و شموط چند روزى بگذشت ، جاسوس سيف الدوله [ كه 
  ] رفته بود ، باز آمد و گفت ملك را بقا باد . در سپاه دشمن رفتم جمله را مست خراب ديدم چنانك در آن سپاه بسيارى بگشتم ، يكى را هشيار نديدم . جمله پراگنده بر كنار آب شراب ميخورند . از طرم‌تاش و زرين‌تيغ و غيره چنان غافلند كه اگر يك شبيخون بر آن قوم بريد اولى باشد . شاه سيف الدوله گفت مرا نيز در خاطر چنين بود . با نيك‌اختر گفتند ، گفت نيكو باشد . دشمن غافل نشايد گذاشتن . شاه سيف الدوله\r\n\r\n","description":"","footnote":"","page_name":" 53 ","page_number":59},
  {"content":"\r\n\r\nگفت فردا شب با سپاهى سى هزار مرد بريشان شبيخون بريم . گفت پس چون چنين است بكارسازى مشغول شويد . سپاه بكارسازى مشغول شدند . آوازه در شهر ملاطيه افتاد كه شاه سيف الدوله به شبيخون خواهد رفتن . اين خبر فاش شد شماس و شماط نيز در زندان بشنيدند كه شاه سيف الدوله عزم شبيخون دارد . شماس گفت اى برادر عظيم بد بود اگر اهل ملاطيه شبيخون بر طرم‌تاش برند بيقين كه خيلى خرابى در آن سپاه واقع شود و اين از براى ما بدست . كاشكى املاق زندان‌بان با ما يكى مىشد تا اين خبر را بطرم‌تاش مىفرستاديم تا طرم‌تاش آگاه مىشد .\r\nاز براى ما عظيم نيكو مىبود . شماط گفت بر هيچ‌كس اعتماد نيست . بر برادر اعتماد كرديم اين همه بلا بسبب او مىكشيم . املاق از آن ما بيگانه است ، برو چه اعتماد توان كردن ؟ شماس گفت بدان تعلق ندارد كه گاه مىباشد كه بر بيگانه بهتر اعتماد مىتوان كردن و بر خويشاوند نه . املاق را طلب كنيم .\r\nاول او را بسوگند بربنديم . بعد از آن با او در ميان نهيم . شايد كه كارى برآيد و اگر در سخن گفتن بد آيد با او نگوييم . پس آنكس را كه طعام براى ايشان مىآورد گفتند كه پهلوان املاق را پيش ما بفرست كه با او كار داريم . ميخواهيم كه پيغامى بشاه بفرستيم . آنكس آمد و با املاق گفت اى پهلوان شما را شماس و شماط طلب ميدارند . گفت ببايد رفتن ، شايد روزى رهايى يابند . در حال در پيش ايشان آمد و خدمت كرد .\r\nشماس گفت اى پهلوان املاق ، هيچ بر طرف ما عنايتى ندارى و پيش ما نمىآيى و در پيش شاه از براى ما بحثى نمىكنى . آخر ما درين بند و بلا دايم نخواهيم ماندن . آخر روزى بيايد كه ما از اين بند و بلا برهيم .\r\nاملاق گفت اى مبارزان مرا در كار ملوك چه اختيار است . كاشكى كارى از دست من برمىآمد تا در حق شما بجاى مىآوردم . تا شما از اين بند و بلا رهايى مىيافتيد . شماس چون اين سخن بشنيد خرم شد . گفت ما را شفقت تو\r\n\r\n","description":"","footnote":"","page_name":" 54 ","page_number":60},
  {"content":"\r\n\r\nمعلوم است اما حاليا روزگار چنين دست داد و هر بلايى كه بر جان ما آمد از آن بود كه اعتماد بر برادر كرديم . ما از پدر شنيده بوديم كه شموط حرام‌زاده است ، باور نمىكرديم . اكنون معلوم كرديم كه آن سخن كه پدر ما گفت راست بوده است كه ما بسبب آن حرام‌زاده در بند و بلا افتاديم . اكنون اى املاق ترا بدان طلب كرده‌ايم كه با تو رازى در ميان نهيم . اما وقتى خواهيم گفتن كه با ما سوگند بخورى تا بر تو اعتماد كنيم و آنچه در دل داريم بگوييم . املاق گفت روا باشد . سوگند ياد كرد كه با شما متفق باشم و هرچه شما بگوييد از سخن شما بدر نروم .\r\nشماس گفت اى املاق چون سوگند خوردى بشنو تا بگويم . گفت بگوييد .\r\nگفت هيچ ميدانى كه سيف الدوله چه كرده است ؟ وليد خالد را در بند كرده است و با پهلوان طرم‌تاش كه بفرمان عسطور روم آمده است حرب مىكند و اعتماد بر ايرانيان كرده است . عسطور شاه و سرور يمنى درانگيز سپاه‌اند كه جواب كار ايرانيان بگويند .\r\nاين عين الحيات دختر شاه سرور يمنى است ، به پدرش نمىدهد . فردا كه سپاه يمن و سپاه شام و سپاه مصر و حلب و روم و فرنگ همه جمع شوند ، ملك داراب كى حريف ايشان خواهد بودن ؟ البته ايرانيانرا تار و مار خواهند كردن و آنگاه كارى با سيف الدوله كنند كه تا عالم باشد از آن باز گويند . ما او را نصيحت كرديم قبول نكرد . ما را بند فرمود . فردا باشد كه از بند رهايى يابيم دانيم كه با دشمنان چه بايد كردن و كسانى كه با ما نيكى كرده باشند عذر ايشان دانيم كه چون بايد خواستن . اى املاق اگر تو فرمان ما مىبرى زود براحتها مىرسى . هم در پيش وليد خالد و هم در پيش سرور يمنى و هم در پيش ربيعاى قيصر و هم در پيش پهلوان طرم‌تاش نيكونام گردى . املاق گفت آن كدام است ؟ شماس گفت آن كدام است ، آنست كه امشب سيف الدوله بر سر طرم‌تاش شبيخون خواهد بردن . اگر تو با [ ما 
  ] يكى مىشوى ، ما امشب پهلوان طرم‌تاش را خبر كنيم و بعد از آن\r\n\r\n","description":"","footnote":"","page_name":" 55 ","page_number":61},
  {"content":"\r\n\r\nكه سيف الدوله بيرون برود تو بيايى و ما را از بند بيرون آورى تا در ميان شهر خروج كنيم و وليد خالد را از بند بيرون آوريم و عين الحيات را بگيريم و در شهر بر سيف الدوله ببنديم . سيف الدوله كشته شود يا گرفتار گردد . وليد خالد را در ملاطيه بر تخت [ نشانيم 
  ] . بدين يك كار نام برآريم و حرمت و عزت خود را بيفزاييم .\r\nاملاق گفت نيكو تدبيرى كرده‌ايد ، اگر برآيد . شماس گفت آسانست . اول دوات و قلم و كاغذ بياريد تا من مكتوبى چنانك دانم بنويسم و يك تير و كمانى بياور كه هم از اينجا كه هستم در سپاه طرم‌تاش اندازم كه ايشان از شبيخون آگاه شوند .\r\nبعد از آن بچارهء ديگر مشغول شويم .\r\nدر حال املاق حرام‌زاده برفت و دوات و قلم و كاغذ بياورد و كمان و يك چوبه تير ، و [ شماس 
  ] هرچه ميخواست بنوشت در مكتوب ، و آن مكتوب را سر به مهر كرد و هم از آنجا كه بود راست آن برج برابر بارگاه طرم‌تاش بود ، و شماس از جملهء بهادران آن مملكت بود ، آن مكتوب را [ به 
  ] تيربست و در آن سپاه انداخت .\r\nآن تير در پيش بارگاه طرم‌تاش بر زمين آمد ، در حال پيش طرم‌تاش آوردند ، مهر شماس بود ، مطالعه كردند ، نبشته بود كه :\r\nپهلوان طرم‌تاش را معلوم باشد كه بنده شماس و شماط هردو از خدمتكاران حضرت ملك عسطوريم . شاه سيف الدوله ما را بند كرده است كه در روز جنگ در روى شما تيغ نكشيديم و با سپاه پهلوان حرب نكرديم و جاه و منصب ما را و گنج و مال ما را به برادر كوچك ما داده است . امشب شاه سيف الدوله با سپاه سى هزار مرد به شبيخون خواهند آمدن كه ايشانرا چنين خبر داده‌اند كه سپاه شما همه مست‌اند و غافل . زينهار كه حاضر باشيد كه املاق دروازه‌بان با ما يكى شده است و شرط چنين كرده‌ايم كه چون سپاه ملاطيه بيرون آيند املاق ما را از بند بگشايد و ما در دروازه را بر روى سيف الدوله خواهيم بستن و وليد خالد را از بند خواهيم رهانيدن . شما بايد كه نوعى كنيد كه يكى جان بدر نبرند كه در شهر بر روى ايشان نخواهيم گشودن .\r\n\r\n","description":"","footnote":"","page_name":" 56 ","page_number":62},
  {"content":"\r\n\r\nطرم‌تاش چون بر مضمون نامه واقف شد آفرين بر شماس و شماط كرد و با زرين [ تيغ 
  ] و سالار گفت كه عظيم ما غافل بوديم ! اگر اين مكتوب نمىانداختند ، بيقين كه عظيم شكستى بر ما مىآمد كه سپاه ما عظيم غافل بودند ! سپاه را آگاه كردند كه زينهار حاضر باشيد كه امشب سپاه ملاطيه بر شما شبيخون خواهند آوردن . لشكريان بكارسازى مشغول شدند . آن چنانك طرم‌تاش فرموده بود .\r\nاما مؤلف اخبار چنين روايت مىكند كه شاه سيف الدوله ازين كار عظيم غافل بود . چون شب نزديك شد پيش عين الحيات آمد و گفت اى ملكه ، امشب به شبيخون طرم‌تاش خواهم رفتن ، باشد كه كارى برآيد كه از بهر ناموس اهل ملاطيه عيب است كه ما در حصاريم ، كه دايم ما بر دشمنان غالب بوده‌ايم . عين الحيات گفت هرچند كه من راضى نيستم كه شما از حصار بيرون رويد ، اما چنين شنيده‌ام كه طرم‌تاش عظيم غافل است . برويد ، باشد كه كارى برآيد . شاه سيف الدوله بيرون آمد . سپاه ملاطيه مسلح شدند . مؤلف داستان گويد كه چون از شب دو پاس بگذشت ، شاه سيف الدوله با نيك‌اختر وزير و پهلوان شموط با سى هزار جوان ملاطيه سوار شد . شاه سيف الدوله حكم كرده بود كه جملهء دروازه‌هاى ملاطيه را برآورده بودند به غير از دروازهء املاق . شاه سيف الدوله رو بدان دروازه نهاد ، املاق را گفت اى املاق بيدار و هشيار باش . املاق گفت بنده باشم . شاه سيف الدوله با سى هزار مرد از شهر بيرون آمدند و رو بسپاه طرم‌تاش نهادند . طرم‌تاش حكم كرده بود كه سپاه از ميان بدر رفته بودند و جملهء خيمها تهى مانده بود و هيچ طلايه نبود . سپاه ملاطيه عظيم خرم شدند و از گرد راه خود را بر آن سپاه زدند و در ميان آن سپاه درآمدند .\r\nهيچ‌كس پيدا نبود كه از ناگاه چون قضاى آسمانى آن لشكر از چهار طرف درآمدند و بدولت عسطور نعره زدند و تيغها كشيدند و سپاه ملاطيه را در ميان گرفتند و تيغ در آن قوم نهادند و كشتن گرفتند . هاياهوى گردان برآمد .\r\nاين خبر را بشاه سيف الدوله كردند كه اى شاه ، دشمنان از حال ما آگاهى\r\n\r\n","description":"","footnote":"","page_name":" 57 ","page_number":63},
  {"content":"\r\n\r\nداشته‌اند . ايشان بر ما كمين گشودند . شاه سيف الدوله دريغ خورد . گفت اكنون فايده‌يى ندارد كه سپاه دشمنان هشتاد هزار مرد بودند ، همه مردان كار ؛ همچون طرم‌تاش و سالار و زرين‌تيغ و كام‌يار ، مثل اين مبارزان در آن سپاه بودند . چون جنگ گرم شد ، غوغا برخاست . املاق دانست كه كار جوانان ملاطيه بدست .\r\nدر حال بيامد و شماس را و شماط را خبر كرد و ايشانرا از بند بيرون آورد و سلاح آورد تا درپوشيدند و از زندان خانه بيرون آمدند . خدمتكاران شماط و شماس در ملاطيه بسيار بودند . چون واقف شدند كه مخدوم ايشان از بند رهيد ، در آن شب هزار كس بريشان جمع آمدند و املاق نيز خدمت‌كاران داشت . رو بر در زندان خانهء شاه وليد خالد نهادند و در آن خانه را بر گشودند . وليد خالد با نيك‌انديش وزير بيك‌جا در بند بودند ، اول بترسيدند كه آن غوغا بشنيدند در آن شب ، شماس گفت اى شاه مترس كه ما بندگان به خلاص تو آمده‌ايم . پس ايشانرا از بند بيرون آوردند و در آن شب سوار كردند و رو بر در دروازه نهادند . خلايق شهر بيدار شدند و بر آن حال واقف گشتند و هريك سخنى ميگفتند . اما هيچ اختيارى نداشتند .\r\nشماس گفت بر در دروازه رويد و حاضر وقت باشيد تا من بروم و آن يمنى بچه را بدست آرم كه اصل اوست . شماس رو بر در ايوان شاه سيف الدوله نهاد ، با مردى چند بيامد . خبر در ايوان ملك افتاد كه شماس و شماط از بند جستند و وليد خالد را از بند بيرون آوردند . اينك آمدند بر در ايوان زنان . خاتونان و خدمتكاران چون اين خبر بشنيدند پراگنده شدند .\r\nمؤلف اخبار و گزارندهء داستان چنين روايت مىكند كه عين الحيات آن شب پيش زن شاه سيف الدوله بود . باهم نشسته بودند ، چون ازين معنى آگاه شدند متحير شدند . عين الحيات دست در دامن زن شاه سيف الدوله زد كه از بهر خداى تعالى نوعى كن كه من بدست آن قوم نيفتم . آن زن گفت اى ملكه چه چاره كنم كه من نيز در كار خود درمانده‌ام ؟ از آن طرف شماس بر در ايوان درآمد .\r\n\r\n","description":"","footnote":"","page_name":" 58 ","page_number":64},
  {"content":"\r\n\r\nخادمان و خدمتكاران را گفت كه شاه خوبان بكجاست ؟ مورخ « 1 » اين تاريخ چنين گويد كه درين ايوان نقمى بود كهنه كه راست در ميان كوهستان ملاطيه بيرون ميرفت . و آن زن شاه سيف الدوله آن راه نقم مىدانست . در آن حال كه شماس در ايوان درآمد و عين الحيات را مىجست ، عين الحيات در پيش عين الصفا شفاعت كرد ، عين الصفا كه زن شاه سيف الدوله بود ، گفت اى ملكه هيچ مترس و غم مخور كه من ترا بجايى برم كه هيچ كس بر ما ظفر نيابد . اين بگفت و در پيش افتاد .\r\nچند خانه درهم برفت ، سردابه‌يى بود ، در آن سردابه چاهى بود ، گفت درين چاه بايد رفتن كه راه نقم است ، بميان كوهستان ملاطيه بيرون ميرود . عين الحيات از بيم جان خود را در آن چاه انداخت . عين الصفا نيز از عقب عين الحيات در چاه رفت و راه آن نقم در پيش گرفتند و برفتند . شماس حرام‌زاده در آن ايوان خانه به خانه بسيارى بجست عين الحيات را ، و نيافت . هيچ كس ديگر از آن نقم آگاهى نداشت .\r\nچون از طلب عاجز شد ، گفت آخر از شهر بيرون نمىتواند رفتن . بناچار از آن ايوان بيرون آمد و راه دروازه در پيش‌گرفت .\r\nراوى اخبار چنين روايت مىكند كه از آن طرف شاه سيف الدوله از جنگ كردن طرم‌تاش عاجز شد و جهد كرد كه خود را در شهر اندازد . پس‌وپيش او را گرفته بودند . به زحمت بسيار از آن ميان بيرون جست . چون بر كنار خندق رسيد شمع و مشعلهء بسيار ديد كه بر كنار برج بر كرده بودند و طبل مىكوفتند و بنام وليد بن خالد نعره مىزدند . شاه سيف الدوله آواز داد كه اى پهلوان املاق دروازه بر گشاى و پل بينداز كه بخت يارى نكرد ، تا در شهر درآيم . املاق گفت اى شهريار معذوردار كه اختيار اكنون در دست من نيست . شاه سيف الدوله گفت پس اختيار بدست كيست ؟ املاق گفت بدست وليد خالد . گفت او در بند بود ، چگونه خلاص يافت ؟ گفت پهلوان شماس و شماط او را رهانيدند . اكنون\r\n\r\n\r\n","description":"","footnote":"\r\n( 1 ) - در اصل : مؤارخ .\r\n","page_name":" 59 ","page_number":65},
  {"content":"\r\n\r\nچارهء خود كن كه كار بنوع ديگرست . شاه سيف الدوله چون اين سخن بشنيد ، آه از جانش برآمد و بسيار دريغ خورد . نيك‌اختر وزير گفت از اول گفتم كه ايشانرا ببايد كشتن ، باور نكردى تا كار بدينجا رسيد . صبح نزديك بود ، سپاه ملاطيه بر كنار برج ريختند ، باز جنگ از سر گرفتند .\r\nمؤلف اخبار و گزارندهء داستان چنين روايت مىكند كه در آن شب از سپاه ملاطيه تا بقرب ده هزار مرد بقتل آمدند . در طلوع آفتاب بود كه شاه سيف الدوله با پهلوان شموط زخم خوردند و نيك‌اختر وزير را گرفتند و سپاه را غارت كردند و ديگران پراگنده شدند و بعضى بهلاك آمدند و بعضى را بگرفتند ، چنانك يكى نماند . چون آفتاب برآمد در دروازهء ملاطيه را بگشودند . وليد خالد و شماس و شماط و املاق و آنكسانى كه در آن كار با ايشان يكى شده بودند بيرون آمدند .\r\nطرم‌تاش از پشت مركب پياده شد و ركاب وليد خالد را ببوسيد و شماس و شماط و املاق را در كنار گرفت . همه بيك‌جا فرود آمدند . شاه وليد خالد بر تخت برآمد . امرا در پاى تخت قرار گرفتند . طرم‌تاش از شماس و شماط عذر خواهى كردن گرفت و گفت پهلوانان كرم كردند و اين فتح از دولت شما بود .\r\nاگر شما آن مكتوب نمىفرستاديد ، كار سپاه ما بد مىبود كه ما عظيم غافل بوديم . شماس گفت اين از موافقت پهلوان املاق بود كه با ما يكى شد و اگر نه ما در بند بوديم ، از دست ما چه برمىآمد ؟ اما عين الحيات را بدست نياورديم .\r\nندانيم كه حال او بچه رسيد كه در آن دم كه شاه را از زندان بيرون آورديم ، من بطلب او رفتم هيچ به دو نرسيدم . ندانم چه شد و هيچ‌كس نشان او نداد . طرم‌تاش گفت كه اصل اوست كه شاه‌زاده شاه‌نوش نگران اوست . اگر او را بدست نياريم يقين كه از براى قيصر هيچ كار نكرده باشيم . وليد خالد گفت آرى كه فتنهء عالم اوست كه هر جنگى و فتنه‌يى كه در عالم شد همه [ را 
  ] سبب او بود ، و چندين هزار سر بسبب اين دختر بر باد رفت و چند وقت من بند و زندان بسبب او كشيدم .\r\nزينهار كه او را طلب كنيد كه بىاو هيچ كار برنمىآيد .\r\n\r\n","description":"","footnote":"","page_name":" 60 ","page_number":66},
  {"content":"\r\n\r\nشماس گفت در آن حالت كه شما را از زندان بيرون آورديم ، من با دويست كس به ايوان شاه سيف الدوله رفتم و ايوان او را در ميان گرفتم ، جملهء خدمت - كاران آن ايوانرا گرفتم ، به غير از عين الحيات و عين الصفا كه زن سيف الدوله است .\r\nبسيار طلب كرديم و هيچ‌كس نشان او نمىدهد كه آن‌دو وجود كجا رفتند .\r\nوليد خالد گفت شايد كه سيف الدوله داند . او را بياريد كه تا ازو سؤال كنيم .\r\nدر حال برفتند . شاه ملاطيه را با وزيرش و با شموط پهلوان بياوردند و در برابر شاه وليد خالد و طرم‌تاش بداشتند . ايشان سر در پيش انداختند و بايستادند .\r\nوليد خالد گفت بنگريد كه شاه سيف الدوله با من چه كرد ؟ من كه وليد خالدم [ و 
  ] مثل او هزار غلام بر درگاه داشتم ، مرا مدتى مديد در بند كرد . عاقبت دولت من كار خود كرد و اكنون بنگريد كه چون اسير و عاجز ايستاده است ! اميد چنان دارم كه فيروز شاه را و ملك داراب را در پيش خود همچون سيف الدوله ببينم .\r\nطرم‌تاش در سخن درآمد و گفت اى سيف الدوله بر تو مكتوب نبشتم و ترا پند دادم ، چرا با من جنگ كردى ؟ ترا چه حد آن بود كه شاه مصر را در بند كنى ؟ اكنون خود را چون مىبينى و جزاى تو چيست ؟ شاه سيف الدوله سر بر آورد و گفت اى طرم‌تاش من پادشاهم و پدران من پادشاه بوده‌اند و ملك ما دايم به امانت‌دارى مشهور بوده است و آنچه من كردم نه به حكم خود كردم ، بلك به حكم ملك داراب كردم كه ملك داراب مرا چنين فرموده . يزدان پاك را حكم چنين بود ، مرا بدان چه طعنه ميكنى كه من اسير بند و بلاى شما شده‌ام .\r\nآخر بجوانمردى گرفتار شده‌ام . مردان عالم را از بند و بلا هيچ عارى نيست .\r\nالبته آنچه شما با من كرديد عاقبت آن را بازخواستى خواهد بودن . وليد خالد از شاه سيف الدوله در دل داشت كه او را مدتى بند فرموده بود . گفت اى حرام‌زاده ترا آن بس نبود كه مرا مدتى بند فرمودى ؟ اكنون مرا بجان مىترسانى ! دهيد ! اين حرام‌زاده را سر از تن برداريد ! طرم‌تاش گفت اى شهريار كشتن او آسانست .\r\n\r\n","description":"","footnote":"","page_name":" 61 ","page_number":67},
  {"content":"\r\n\r\nلحظه‌يى توقف كن تا ازو سؤالى ديگر بكنيم . طرم‌تاش گفت اين همه جنگ و فتنه [ را 
  ] سبب عين الحياتست . او بدست نيامد . راست بگو كه او بكجاست كه با زنت عين الصفا هردو ناپديد شدند ؟ شاه سيف الدوله چون بشنيد كه عين الحيات و عين الصفا ناپديد شده‌اند و بدست نيفتاده‌اند ، عظيم خرم شد . گفت چه دانم كه كجا رفته‌اند من ايشانرا در شهر گذاشتم و بيرون آمدم . حرام‌زادهء ناحق‌شناس ، املاق حرام‌زاده ، اين دو حرام‌زاده را از بند بيرون آورد و با ايشان يكى شد و مرا در بلاى شما انداخت . شماس گفت اى سيف الدوله دشنام مده . هركه با ملك خود چنان كند كه تو كردى لابد چنين بيند كه تو ديدى . طرم‌تاش گفت اى سيف الدوله ما از تو سؤال ميكنيم كه عين الحيات بكجاست ، تو چه جواب ميگويى ؟\r\nشاه [ سيف الدوله 
  ] گفت من چه دانم كه بكجاست و اگر نيز دانم به يزدان پاك سوگند كه اگر نيز بدانم هرگز نگويم ، تا امانت [ را 
  ] تمام گوش داشته باشم .\r\nطرم‌تاش گفت اگر نگويى سرت از تن بردارم . شاه سيف الدوله گفت آخر در وفادارى و مردى هلاك شوم ، بهتر . اگر من در دست نامردان هلاك شوم دوستر دارم ، از آنكه بنامردى زنده باشم . طرم‌تاش بغايت تند شد و گفت يعنى من نامردم ! من به تو بنمايم كه مردم يا نامردم . ترا حالى نمىكشيم . اول جواب سپاه ايران بگويم اما مرا كارى ديگر هست . دست كرد و حكمى بيرون آورد و گفت اين حكم و يرليغ قيصرست كه بر من فرستاده است كه چون سيف الدوله را بگيرى و عين الحيات را بدست آرى ، ملك ملاطيه از آن تو باشد . اگر خواهى نگاه دار و اگرنه خراب كن . مرا اين ملك نمىبايد . به حكم قيصر من اين ملك را خراب ميكنم و غارت ميكنم و عين الحيات را در ميان شهر طلب ميكنم . وليد خالد گفت تو ميدانى . هرچه خاطرت ميخواهد چنان كن . من نيز ترا اجازت دادم . گفت ببريد اين قوم را در بند كنيد كه اول من از كار شهر ملاطيه باز رهم . آنگاه بگويم كه چه مىبايد كردن . اين بگفت و در حال با آن هشتاد هزار مرد سوار\r\n\r\n","description":"","footnote":"","page_name":" 62 ","page_number":68},
  {"content":"\r\n\r\nشدند و رو بملاطيه كردند . شاه سيف الدوله گفت اى دريغ كه ملك ملاطيه را غارت خواهند كردن ، به شومى من . اى دريغا كه ملك ملاطيه را بر باد داديم ! شموط و نيك‌اختر وزير عظيم پريشان شدند . سيف الدوله گفت پاره‌يى دلم بدان خوش است كه عين الحيات بدست نيفتاده است . گويا كجا رفته باشند ؟ حاليا تا ملك داراب را رسيدن ، ما خود را و مملكت خود را بدست اين سگان داديم ، و خان و مان بندگان خداى را خراب كرديم ، تا ديگرچه شود !\r\nاما مؤلف اخبار و گزارندهء اين داستان چنين روايت مىكند كه آن ظالم بىباك ، طرم‌تاش ناپاك غدار ملعون ، با سالار و زرين‌تيغ كافر در ملك ملاطيه افتادند و دست بغارت اموال مردمان بردند و شهر ملاطيه را خراب كردند و غارت و غنيمت گرفتند . سه روز شهر ملاطيه را غارت كردند و آنچه از ظلم و تعدى خواستند با مردم ملاطيه بجاى آوردند . چندانك عين الحيات را طلب كردند نيافتند و از جستن عاجز شدند . وليد خالد را گفتند كه چندانك عين الحيات را طلب كرديم نيافتيم . وليد خالد گفت اين عظيم حاليست ، كه در چنين حالتى آنچه مقصودست از ميان بدر رفت و هيچ كس آگاهى ندارد . سپاه در غارت و بعضى در جست‌وجوى عين الحيات .\r\nدر چنين دمى سر عياران عالم به‌روز عيار از ملك دمشق رسيد كه فيروز شاه او را فرستاده بود كه براى ما خبرى بياور كه شاه خوبان در چه كارست و از فتح دمشق او را خبر كن ، كه ما چند روز ديگر اينجا خواهيم بودن كه از حال بهمن زرين‌قبا باز دانيم و زود در عقب بياييم كه شنيده‌ام كه ملك ملاطيه در حصارست .\r\nچون به‌روز عيار برسيد و آن حال را بديد ، عظيم ملول شد . در شهر ملاطيه درآمد .\r\nاهل ملاطيه را ديد كه در دست آن ظالمان گرفتار بودند و عظيم جورى از آن طايفه بر اهل ملاطيه مىآمد . گفت ما را چنين معلوم كرده بودند كه شهر ملاطيه را هرگز كسى بجنگ نگرفته است . آيا چون بوده است كه اين قوم چنين مسلط شده‌اند ؟\r\nدريغ از جوانمردان اين مملكت ! چون نيكو معلوم كرد ، دانست كه جمله از شومى\r\n\r\n","description":"","footnote":"","page_name":" 63 ","page_number":69},
  {"content":"\r\n\r\nاملاق بوده است كه با شماس و شماط حرام‌زاده اتفاق كرده‌اند و اين همه از مكر ايشان بوده است . به‌روز گفت بهرحال اگر من زودتر مىرسيدم البته كارى مىكردم و نمىگذاشتم كه اين همه جفا بر اين مسكينان مىآمد . اكنون اختيار از دست رفته است . شهر را غارت كرده‌اند . اما بعضى از سپاه در شهر بودند و بعضى بيرون شهر بودند و عين الحيات را طلب ميكردند . به‌روز گفت كه شاه خوبان بدست نيامده است .\r\nاين يك كار عظيم نيكو بوده است . اما آيا كجا رفته باشد ؟ البته شاه سيف الدوله از حال او بداند . حاليا « 1 » مصلحت در آنست كه امشب نوعى كنم كه شاه ملاطيه را و نيك‌اختر وزير را و شموط را برهانم . بعد از آن‌كه ايشانرا از بند رهانيده باشم « 2 » ، در تدبير كار ديگر باشم . بروز بيامد كه تا زندان خانهء ايشانرا معلوم كند ، گذارش بر در بارگاه وليد خالد افتاد . وليد خالد را ديد بر تخت نشسته بود و طرم‌تاش در پاى تخت بر بالاى كرسى زرين نشسته ، شماس و شماط و املاق بر روى كرسيهاى زرين نشسته . بر طرف ديگر نگاه كرد ، نيك انديش وزير را ديد كه نشسته بود و مكتوبى مىنوشت كه تا بسرور يمنى و ربيعاى قيصر فرستند كه ملك ملاطيه را گرفتيم و شاه سيف الدوله و نيك‌اختر وزير و شموط [ گرفتار 
  ] شدند . اما عين الحيات در ميانه ناپديد گرديد . ايشان در آن كار بودند ، طرم‌تاش گفت عيب تمام باشد كه عين الحيات [ را 
  ] ما بدست نياورده مكتوب بفرستيم . گفتند پس چه كنيم ؟\r\nچندان طلب كرديم . هيچ خانه‌يى نماند در ملاطيه كه در آن خانه او را طلب نكرديم . چون نيافتيم ملاطيه را غارت كرديم . طرم‌تاش گفت يك امروز ديگر طلب كنيم و اگر نيابيم آنگاه مكتوب بفرستيم . به‌روز همه را مىشنيد و دريغ مىخورد از خرابى شهر ملاطيه و در انديشهء آن بود كه گويا شاه خوبان كجاست كه اين جمله او را طلب مىكنند و نمىيابند ؟ حاليا مرا مصلحت در آنست كه امشب نوعى كنم كه شاه سيف الدوله را با نيك‌اختر وزير و شموط از بند برهانم . شايد كه ايشان\r\n\r\n\r\n","description":"","footnote":"\r\n( 1 ) - در اصل : حاليا امشب .\r\n( 2 ) - در اصل : رهانيده باشم ، بعد از آن .\r\n","page_name":" 64 ","page_number":70},
  {"content":"\r\n\r\nدانند كه شاه خوبان كجاست . آن عيار مىآمد كه بندخانهء ايشانرا معلوم كرده بود .\r\nاما مؤلف اخبار و گزارندهء داستان چنين روايت مىكند كه هر شب چندكس بريشان موكل بودند كه شب و روز ايشانرا نگاه مىداشتند . به‌روز عيار چندان صبر كرد كه از شب دو پاس بگدشت و لشكريان به شراب خوردن مشغول بودند .\r\nچنانك در آن سپاه يك كس هشيار نبود و آنكس كه بريشان موكل بود سرهنگى بود از آن طرم‌تاش . چون از شب نيمى بگدشت همه در خواب رفتند .\r\nبهروز عيار خنجر آبدار بركشيد و بر سرين آن خفتگان آمد و هر ده سرهنگ [ را 
  ] سر از تن جدا كرد . بعد از آن در زندان خانه درآمد و آن بنديان از خواب بيدار شدند . يكى را ديدند كه با خنجر خون‌آلود از در خيمه درآمد . ايشان بترسيدند ، گفتند كه كيستى ؟ به‌روز عيار گفت مترسيد كه منم به‌روز عيار . خدمت‌كار فيروز شاهم ، بطلب كار شما آمده‌ام . پس پيش‌آمد و آن خنجر بنهاد و آن بند دست ايشانرا ببريد كه به كمند بسته بودند . به‌روز عيار آن سه وجود را از بند برهانيد و گفت در عقب من بياييد كه تا شما را ازين سپاه بيرون برم . اين بگفت و در پيش افتاد و از آن خيمه بيرون آمدند و راه در پيش گرفتند . بهروز عيار پيش پيش ميرفت و خنجر آبدار در دست گرفته داشت و در عقب او ايشان مىرفتند تا بكنار سپاه رسيدند .\r\nمؤلف اين داستان كهن چنين روايت مىكند كه تقدير خداى تعالى چنان بود كه در آن نيم شب مستى از خيمه بيرون آمد كه طهارت كند . چهار وجود را ديد كه مىدوند و مىروند . آن اجل گرفته از سر مستى سر راه بريشان گرفت و نعره زد كه هى شما كيستيد ؟ بهروز هيچ نگفت اما آن خنجر كه در دست داشت ، در دويد و چنان بر سينه‌اش زد كه سر كارد از پشتش بيرون كرد . آنكس آه از جان برآورد و درافتاد . آواز آه او به گوش حريفانش رسيد كه در خيمه بودند و شراب ميخوردند . چون آن آواز بشنيدند ، پنج وجود بودند ، از جاى برجستند و از خيمه بيرون آمدند . آن چهار وجود را بديدند كه مىدويدند . بر سرين اين كس آمدند .\r\n\r\n","description":"","footnote":"","page_name":" 65 ","page_number":71},
  {"content":"\r\n\r\nاو را كشته ديدند فغان برآوردند كه بگيريد اين جمع را كه يكى را كشتند ! ايشان نيز مىدويدند و نعره مىزدند كه بگيريد ! كه يكى را از ما كشتند ! هركس كه بشنيدند از خواب برجستند و سر از خيمه‌ها بيرون كردند كه چه بوده است ؟ چون هيچ كس از صورت حال تحقيق نمىدانستند هريك سخنى ميگفتند . جمعى سوار شدند و در عقب بدوانيدند . آواز بگير و بدار و طراقاى سم اسب برآمد . جاسوسان طرم‌تاش آمده بودند و خبر آورده بودند كه فيروز شاه شهر دمشق را بگرفت و عزم اين طرف دارد ، و لشكر طرم‌تاش پراگنده فرود آمده بودند . تصور شبيخون كردند .\r\nگمان بردند كه مگر بر كنار سپاه شبيخون كردند ، جنگ درافتاد ، لشكر سلاح در بر كردند و بر مركبان سوار شدند و مىتاختند .\r\nاين خبر فاش شد كه شبيخون دشمن رسيد . سپاه در جوش و خروش درآمدند .\r\nطرم‌تاش از خواب مستى بيدار شد و سؤال كرد كه چه بوده است ؟ سرهنگان گفتند كه عظيم غوغايى از كنار سپاه برآمده است ! طرم‌تاش گفت شبيخون ايرانيانست ، كه جاسوسان من آمده‌اند و خبر آورده‌اند كه ايرانيان شهر دمشق را گرفتند و عزم اينجانب دارند . شايد كه ايشان شبيخون كرده باشند . ما را چندان از شراب خوردن افتاده است كه پرواى هيچ‌چيز نداريم . هين زود باشيد و كوس حربى فرو كوبيد و ناى رزمى دردميد كه تا سپاه تمام آگاه شوند و حاضر خود باشند .\r\nبيكبار آواز طبل جنگ برآمد . آنكسانى كه درين شبيخون به گمان بودند ، چون طبل شنيدند تحقيق كردند . از جاى برجستند و تيغها بركشيدند و باهم بحرب درآمدند .\r\nقضاى خداى تعالى چنان بود كه چون آواز طبل جنگ برآمد ، آن ده هزار مرد كه در ملاطيه بودند و جمله به شراب خوردن مشغول بودند . آواز كوس و هاياهوى برآمد ، گفتند آيا چه حالست ؟ يكى از برج فرود آمد و از حال معلوم كرد . باز آمد و گفت ايرانيان شبيخون آورده‌اند . ايشان چون بشنيدند برجستند و سوار شدند و از شهر بيرون آمدند و از قفاى سپاه درآمدند و تيغها بركشيدند و جنگ درانداختند .\r\n\r\n","description":"","footnote":"","page_name":" 66 ","page_number":72},
  {"content":"\r\n\r\nسپاه طرم‌تاش تصور كردند كه ايشان سپاه ايرانند . پيش ايشان باز آمدند و تيغ در هم نهادند و بىمحابا از هم مىكشتند و هيچ برهم رحم نمىكردند . قضاى خداى تعالى آن بود كه آن حال در آن سپاه واقع شد ، شبى بود بغايت سياه و ابرى سياه بر سر آن سپاه برآمده بود ، و باران نرم نرم مىباريد . آن ابر اجل بود كه بر سر آن قوم برآمده بود ، و آن باران ، باران محنت بود كه بر سر آن قوم مىباريد . چون آن حرام‌زادگان بر اهل ملاطيه رحم نكردند ، خداى تعالى بريشان بلايى فرستاد كه بدست خود يكديگر را هلاك مىكردند و جمله « 1 » در چشم يكديگر بيگانه مىنمودند . عظيم با هيبت شبى بود آن شب ، بيت :\r\n شب آمد قمر خامه بر دوده « 2 » بست * عطارد دوات مركب شكست\r\nز دريا به دريا سياهى گرفت * كه شب بر زمين پادشاهى گرفت\r\nنه آواى مرغ و نه هراى دد * زمانه زبان بسته از نيك و بد\r\nزمين را دل از خويشتن در هراس * جرس بركشيده نگهبان پاس\r\nفرومانده گردون گردان بجاى * شده سست خورشيد را دست‌وپاى « 3 » \r\nدر چنان شبى شبه رنگ ، پردلان در جنگ ، و شاه زنگ بر تخت اورنگ ؛ آن لشكرگاه بر مثال دريا در جوش و مردان در خروش ؛ و مركبان بر مثال كشتى و مردان بر مثال نهنگ در آن جنگ ؛ تيغها بر مثال اجل بجان ربايى درآمده ، و گردوغبار برآمده و روى انجم گرفته ؛ ها [ يا 
  ] هوى گردان و نعرهء پردلان و شيههء مركبان و طراقا طراق گرز گران و جفا جاف تيغ بران و جراجر گوشهاى كمان و فرافر تيرهاى پران ؛ خون آن لشكريان چون جويهاى روان و سرگردان چو گوى غلطان . بيت :\r\n از پس خون كه خون خدايش مرد * جوى خون رفت و گوى سر مىبرد \r\nتا هنگام صبح جنگ كردند و از هم كشتند و هيچ فرق نمىكردند . به‌روز عيار\r\n\r\n\r\n","description":"","footnote":"\r\n( 1 ) - در اصل : جمله را .\r\n( 2 ) - در اصل : توده .\r\n( 3 ) - سه بيت اخير از فردوسى است .\r\n","page_name":" 67 ","page_number":73},
  {"content":"\r\n\r\nچون چنان ديد با شاه سيف الدوله گفت كه ما را برين كوه بايد رفتن كه اين قوم تا روز جنگ خواهند كردن و از يكديگر تا روز خواهند كشتن . چون روز شود در طلب كار ما خواهند بودن . شما را تا چند روز درين كوه پنهان بايد بودن تا اين قوم از طلب بازمانند . بعد از آن شما را بجاى ديگر برم . اين بگفت و روان شد . تا اول روز بود بميان كوه رسيدند مىطلبيدند جايى كه ايمن توان بودن . بسيارى طلب كردند و درين طلب بودند .\r\nمؤلف اخبار گويد كه شاه خوبان عين الحيات با زن شاه سيف الدوله عين الصفا چون در ملاطيه ناپديد شدند ، و سبب ناپديد شدن ايشان آن بود كه چون شماس در طلب ايشان مىكوشيد ، عين الحيات دست در دامن عين الصفا زد كه اى خواهر از براى رضاى خداى تعالى نوعى كن كه من در دست اين قوم نيفتم كه از براى ناموس فيروز شاه عظيم بد باشد . عين الصفا گفت در اين ايوان نقمى هست كه سر آن نقم از كوهستان ملاطيه بدر ميرود ، بيا كه به راه آن نقم بگريزيم . بدان راه نقم مىدويدند كه تا از آن طرف نقم بيرون آمدند و از خوفى كه داشتند بر قلهء آن كوه رفته بودند و در بن سنگى نشسته بودند و در آن دره نگاه مىكردند . ناگاه نظر ايشان بر آن كسان افتاد كه بر بلندى كوه مىآمدند . از اول بترسيدند كه تصور كردند كه مگر بطلب ايشان مىآيند . چون نيك نگاه كردند بشناختند . عين الصفا گفت بارى ازين چهار وجود كه مىآيند يكى شاه سيف الدوله است و يكى نيك‌اختر وزير است و يكى ديگر شموط پهلوان است . اما آن يكى ديگر را نميدانم . عين الحيات گفت آن يكى ديگر به‌روز عيارست . بغايت خرم شدند عين الصفا برخاست و خود را بديشان نمود . به‌روز عيار گفت اين كيست كه بر سر اين كوه خود را بما مىنمايد ؟\r\nچون نيك نگاه كردند ، دو زن ديدند . شاه سيف الدوله نگاه كرد ، عين الصفا را بشناخت . گفت اين يكى خود « 1 » زن منست ، عين الصفاست ، شايد كه عين الحيات نيز با او باشد . بشتاب تمام دوان شدند تا برسيدند . عين الحيات را نيز بديدند ،\r\n\r\n\r\n","description":"","footnote":"\r\n( 1 ) - در اصل : اين خود يكى .\r\n","page_name":" 68 ","page_number":74},
  {"content":"\r\n\r\nدر بن سنگى نشسته بود . به‌روز عيار پيش‌رفت و سلام كرد . عين الحيات جواب داد گفت اى عيار احسنت احسنت ! عظيم زود آمدى و ما را زود به ياد آوردى ! ولى ترا چه گناه شاه‌زاده ما را فراموش كرده است كه ترا پيش من نمىفرستد و نمىگويد كه حال ايشان درين حصار چگونه باشد . راست گفته‌اند بزرگان روزگار ، مصراع :\r\n از دل برود هر آنكه « 1 » از ديده برفت . \r\nصد هزار رحمت يزدان پاك بر جان اهل ملاطيه باد و بر جان شاه سيف الدوله كه خان‌ومان و گنج و مال فداى من كرد .\r\nشاه سيف الدوله گفت اى شاه‌زاده ، بيزدان پاك كه نگرانى هيچ‌چيزم نبود الا نگرانى تو . بارى چون رهايى يافتيد ؟ چنانك رفته بود بازگفتند . بعد از آن به‌روز عيار زبان برگشود و آنچه از حال فيروز شاه ميدانست بگفت و از حال شبيخون نيز بگفت و از بند رهانيدن شاه سيف الدوله . عين الحيات گفت سه روزست كه ما از راه نقم بيرون آمده‌ايم . در بن اين سنگ نشسته‌ايم و بغايت گرسنه‌ايم و هيچ نخورده‌ايم . وقتست كه از گرسنگى هلاك شويم . پيش از آنك ديگر سخنها بگوييم اول آنچه داريد بياريد كه بخوريم . به‌روز عيار گفت بجان شما كه هيچ نداريم كه بخوريم اما من به سپاه روم و خبرى نيز باز دانم كه دانم اين زمان از شبيخون باز رهيده باشند و بنگرم كه چه مقدار از هم هلاك كرده‌اند و باشد كه طعامى پيدا كنم و بيارم . اين بگفت و ايشانرا بگداشت و رو بسپاه كرد و روان شد .\r\nاما مؤلف اخبار و گزارندهء داستان چنين روايت مىكند كه چون صبح برآمد آن قوم هرچند كه نگاه كردند بيگانه كسى نديدند . نيك‌انديش وزير گفت اى شهريار ، اين قوم امشب از هم كشته‌اند . من هيچ بيگانه‌يى نمىبينم . وليد بن خالد گفت اى نيك‌انديش ، تو چها مىگويى اين همه غوغا و قيامت كه امشب بود ، من از ترس وقت بود كه هلاك شوم . تو مىگويى كه هيچ‌كس نيست . گفت بسر شاه كه راست ميگويم كه هيچ بيگانه نيست . ايشان درين گفتن بودند ، كه\r\n\r\n\r\n","description":"","footnote":"\r\n( 1 ) - در اصل : هر آنچه .\r\n","page_name":" 69 ","page_number":75},
  {"content":"\r\n\r\nنقيبان سپاه آمدند و در پيش شاه خدمت كردند و گفتند اى ملك هيچ بيگانه در سپاه ما نيست . چندانك احتياط كرديم هيچ بيگانه نديديم . نمىدانيم كه چه حالتست . وليد خالد گفت طبل آسايش بزنيد . سپاه دست از قتل هم باز داشتند .\r\nهنوز تمام روز نشده بود ، اين خبر در سپاه افتاد كه دست از جنگ كردن باز داريد كه هيچ بيگانه در ميان شما نيست . امشب همه شب از هم كشته‌ايد و خبر نداريد . درين گفتن بودند كه پهلوان طرم‌تاش و سالار و زرين‌تيغ و شماس و شماط آمدند . جنگ كرده و تيغهاى خون‌آلود . نيك انديش گفت اى پهلوان اين چه حالتست كه هيچ بيگانه درين ميانه نيست . طرم‌تاش بسيار دريغ خورد و گفت اى شاه بتاج و تخت تو سوگند كه امشب هزار كس را بيشتر كشته‌ام .\r\nزرين‌تيغ گفت من نيز دويست كس را كشته باشم . طرم‌تاش دست بر دست زد و بسيار دريغ خورد و گفت بنگريد كه چون بوده است .\r\nايشان درين سخن كه جمعى آمدند و گفتند اى خداوند ، امشب شاه سيف الدوله و نيك‌اختر وزير و شموط را از زندان برده‌اند و آن ده كس را كه بريشان موكل بودند ، ايشانرا سر بريده‌اند . طرم‌تاش گفت اين كار كه كرده باشد ؟ بطلبيد ! نيك انديش گفت كجا طلب كنند كه اين كار عيارانست كه آمدند و ايشانرا از بند بدر بردند و اين فتنه ايشان انگيخته‌اند . طرم‌تاش گفت طلب كنيد كه بيگانهء كشته درين ميان هست يا نه . بسيارى طلبيدند هيچ بيگانه نيافتند . پيش وليد خالد و طرم‌تاش آمدند و گفتند امشب تا ده هزار كس بهلاك آمده‌اند . زخم داران بىشمارند . يك بيگانه درين ميانه نيست الا جمله يكديگر را كشته‌اند .\r\nفغان از آن قوم برآمد . پدر بدست خود پسر را كشته بود و پسر پدر خود را هلاك كرده بود . بدين طريق آن سپاه در عزاى دوستان و فرزندان و برادران كه بدست هم هلاك شده بودند ، جامها چاك كردند و گريه و زارى برآوردند . اهل ملاطيه تصور كرده بودند كه سپاه ايران بريشان شبيخون آورده‌اند كه سپاه ايران را\r\n\r\n","description":"","footnote":"","page_name":" 70 ","page_number":76},
  {"content":"\r\n\r\nدر دمشق نشان ميدادند . چون معلوم كردند كه سپاه ايران نبوده‌اند و بىاختيار تيغ درهم نهاده‌اند و از هم كشته‌اند ، عجب ماندند و گفتند كه صنع خداى تعالى بوده است كه اين حرام‌زادگان بر ما رحم نكردند ، خداى تعالى چنان حكم كرد كه جمله بدست هم يكديگر را بكشتند . اما سببى بوده باشد .\r\nآن سپاه در گريه و زارى و اهل ملاطيه بر سر برج به تفرج ، به‌روز عيار صورت مبدل كرده در ميان سپاه طرم‌تاش آمد كه خبرى باز داند و از براى ياران طعامى بدست آورد . گرد آن سپاه مىگشت و تفرج مىكرد كه كشتگانرا بدوش ميكشيدند و كشتگان خود را طلب مىكردند . به‌روز گفت اين قوم را اجل گرفته بود كه تيغ درهم نهادند .\r\nما را هيچ اختيارى درين نبود . خداى تعالى را حكم چنين بود كه اين كافران بدست خود هم ديگر را هلاك كنند . بر در بارگاه وليد خالد آمد ، خلقى غلبه آنجا جمع آمده بودند و بسيارى زخم‌دار بودند . بهروز گوش و هوش نهاده بود تا چه بشنود .\r\nاما مؤلف اخبار و گزارندهء داستان چنين روايت مىكند كه شاه سيف الدوله و نيك‌اختر وزير و شموط و عين الحيات و عين الصفا بر سر كوه انتظار مىكشيدند كه به‌روز عيار كى بيايد كه عين الحيات عظيم گرسنه بود كه سه روز بود كه هيچ نخورده بود و آدمى را از خوردن ناگزيرست . از « 1 » آن وقتى كه به‌روز عيار بطلب طعام رفت اندك زمانى برآمد . عين الحيات گفت من وقتست كه از گرسنگى هلاك شوم كه سه روز است كه هيچ نخورده‌ام . عين الصفا گفت مرا خود هيچ طاقت نمانده است .\r\nشاه سيف الدوله گفت كه به‌روز هم‌اكنون بيايد و طعام بيارد . ايشان درين سخن بودند كه ناگاه درويشى خرقه‌پوشى در آن اول صباح پيش از طلوع آفتاب در آن دره بشتاب تمام ميرفت . عين الحيات را نظر بر آن درويش افتاد ، با شاه سيف الدوله گفت اى شهريار درويشى از پايان دره مىگذرد ، بنگريد كيست ؟ اگر طعامى با خود دارد بهر نوعى كه باشد ازو قدرى بستانيد كه مرد مسافرست بىزواده\r\n\r\n\r\n","description":"","footnote":"\r\n( 1 ) - در اصل : در .\r\n","page_name":" 71 ","page_number":77},
  {"content":"\r\n\r\nنباشد كه وقتست كه من هلاك شوم . شاه سيف الدوله شموط را گفت كه درويشى ميگذرد ، بنگر كه كيست و آنچه از خوردنى دارد بستان كه شاه خوبان عظيم گرسنه است . شموط برخاست و از آنجا كه بود قدرى پيشتر آمد و نعره زد كه اى درويش از كجا مىآيى و بكجا ميروى ؟\r\nمؤلف اخبار و گزارندهء داستان چنين روايت مىكند كه آن درويش درويش نبود كه نادرويش بود . راوى گويد كه او هلال عيار بود كه به حكم عسطور رومى و سرور يمنى بملاطيه ميرفت . صورت مبدل كرده بود و از عيارى و حرام‌زادى و طرارى كه داشت به راه بيراهه ميرفت كه خبرى بازداند كه حال طرم‌تاش چيست با اهل ملاطيه كه جاسوسان قيصر آمده بودند و خبر آورده بودند كه فيروز شاه از قبروس آمد و سكندريه را آبادان كرد و از آنجا بمصر آمد و با ملك داراب عزم دمشق دارد . هلال ميرفت كه طرم‌تاش را بگويد كه در گرفتن ملاطيه شتاب كند كه ايرانيان برسيدند . هلال بدان كار ميرفت كه آوازى شنيد كه اى درويش كجا ميروى ؟ هلال عيار بالا نگاه كرد . شموط را بديد ، گفت اين چه كسى است كه در اول روز درين كوهستان مرا طلب مىكند . چون نيك نگاه كرد شموط را بشناخت گفت اين شموط است ، اينجا چه مىكند ؟ هلال گفت مرد درويشم و راه‌گذرى و از قيصريه مىآيم و عزم ملاطيه دارم كه ميخواهم كه بدمشق بروم .\r\nشاه سيف الدوله گفت اى پهلوان اين درويش را بالا خوان تا خبرى بازدانيم .\r\nشموط گفت اى درويش بيا بالا كه با تو كار داريم . هلال عيار گفت بىحكمتى نيست . آن حرام‌زادهء دغل و آن ملعون جعل بالا آمد . در بن سنگى نگاه كرد ، جمعى را ديد نشسته ، بر آن طرف دو زن ديگر نشسته . هلال مردك حرام‌زاده بود و عيار پيشه ، چون نيك نگاه كرد همه را بشناخت . گفت اين خود شموط است و آن ديگرى سيف الدوله است پادشاه ملاطيه ، و آن خود عين الحيات و آن ديگر را نمىشناسم و آن ديگر نيك‌اختر وزير است . اين قوم در ملاطيه بودند .\r\n\r\n","description":"","footnote":"","page_name":" 72 ","page_number":78},
  {"content":"\r\n\r\nاكنون درين كوه چه ميكنند . نيكو باز دانم . چون پيش‌آمد نه چنان‌كه او را بشناسند ، اندكى دور تر بايستاد .\r\nشاه سيف الدوله گفت اى درويش از كجا مىآيى ؟ هلال گفت از قيصريه مىآيم . شاه سيف الدوله گفت ربيعاى قيصر در چه كارست ؟ هلال گفت سپاه عظيم گرد كرده است و در طلب ديگر سپاه فرستاده است . شاه سيف الدوله گفت چرا ؟\r\nهلال گفت من چه دانم . من سه روز در قيصريه بيشتر نبودم . من نمىدانم كه چرا لشكر گرد ميكنند . شاه سيف الدوله گفت اكنون عزم كجا دارى ؟ گفت عزم دمشق دارم . عين الحيات گفت اى شهريار اين سخنها بچه وجه ما مىنشيند ! خوردنى طلب داريد كه ما گرسنه‌ايم . شموط گفت اى درويش اگر نعمتى دارى قدرى بما بده كه قوى درخوردست ، ازين زواده‌يى كه درين راه ميخورى . هلال عيار گفت ملاطيه نزديكست و شاه سيف الدوله پادشاه عادل است ، شما چه كسانيد كه سر راه اين درويش غريب را گرفته‌ايد و ازو چيزى توقع داريد ؟ مگر شما دزدانيد و راه‌زنانيد ؟ شموط گفت اى درويشك ، ما را بدزدان و حراميان چه مىماند كه ما را دزد و راه‌زن ميخوانى ؟ هلال گفت اگر دزد نيستيد پس چه كسانيد ؟ شموط گفت ترا با آن چه كارست كه ما چه كسانيم ! هركس كه هستيم هستيم . اگر طعامى دارى بده تا بخوريم و اگر ندارى بسلامت بگذر . هلال گفت هيچ پيش من داريد كه نمىتوانيد استدن ؟ و اگر نيز چيزى دارم نمىدهم . از من به زور مىطلبيد ؟\r\nنمىدهم كه مرا از شما فراغتى است ! شموط عظيم تند شد و گفت اى درويشك بىمعنى ، چرا بىادبانه سخن ميگويى ؟ ما از تو چه برديم و چه خورديم كه ما را دزد و حرامى ميخوانى ؟ ما از تو طعامى ميخواهيم ، اگر دارى بده و اگر ندارى برو ! هلال گفت عجب حاليست ! من هرگز نديده‌ام گدايى بدبوس ! شما ميخواهيد كه گدايى كنيد و چيزى از من بستانيد و هيچ منتش نباشد . من خود نمىدهم .\r\nعين الحيات عظيم گرسنه بود ، گفت اى شاه ، شموط با اين درويش بد سخن\r\n\r\n","description":"","footnote":"","page_name":" 73 ","page_number":79},
  {"content":"\r\n\r\nمىكند . اين درويش چيزى به ارادت خود نخواهد دادن . تو سخن گوى و طعامى براى ما بستان . وقتست كه از گرسنگى هلاك شوم . شاه سيف الدوله گفت اى درويش تو ما را نمىشناسى ، سخن بد مىگويى ما از تو به زور چيزى نمىخواهيم . ما از تو درخواست ميكنيم . كرم كن و از آن طعامى كه تو از براى خوددارى اندكى بما بده كه اين دختران كه با مااند سه روزست كه چيزى نخورده‌اند . وقتست كه از گرسنگى هلاك شوند . هلال گفت بارى بگوييد كه چه كسانيد كه چنين عاجز و گرسنه مانده‌ايد و بدين نوع طعام ميخواهيد ؟ سيف الدوله گفت ترا با آن چه كارست كه ما چه كسانيم كه نام ما گفتنى نيست . هلال با خود گفت كه يقين است كه اينها كيستند ، اما نميدانم كه اينجا چه ميكنند . دست در بغل كرد و يك گردهء نان بيرون آورد و بدست شموط داد و گفت نخواهيد شنيدن . من درويش مسكين را گرفته‌ايد و به زور از من نان مىستانيد كه توشهء راه منست . شموط آن نان بستد و در پيش شاه سيف الدوله برآورد . او از شموط بستد و بدست عين الحيات داد . شاه خوبان عظيم خرم شد اما چندانك زور كرد پاره نشد كه بغايت خشك بود ؛ و از غايت خشكى نمىتوانست خوردن . گفت اى درويش مگر اين نان از توشهء نوح نبى عليه السلام مانده است كه به هيچ نوع نمىتوان خوردن ؟ هلال گفت از آنجهت كه شما راست نمىگوييد كه شما كيستيد ، اگر شما راست ميگفتيد من نيز راست در ميان مىآمدم . سيف الدوله گفت كه نام ما گفتنى نيست . هلال گفت چرا گفتنى نيست ؟ آخر شاه سيف الدوله نيستى ، پادشاه ملاطيه ، كه من بحجت آن پادشاه مىرفتم كه به بلاى شما گرفتار شدم . اى دريغ شاه ملاطيه كه پادشاه عادل است ! چه حاصل كه از حال من هيچ خبر ندارد كه درين دره بر من درويش چه ميرود !\r\nشاه سيف الدوله بخنديد و گفت اى درويش آخر چرا چنين ميگويى ؟ بما چه دادى ؟ در عالم ارزانيست و نان كم نيست . پنج من نان بيك دانگست . پيدا باشد كه اين يك گرده نان خشك تو بچه ارزد ، كه اين همه منت بر ما مىنهى .\r\n\r\n","description":"","footnote":"","page_name":" 74 ","page_number":80},
  {"content":"\r\n\r\nهلال گفت بشما مىبايد گفتن كه سر راه بندگان خدا گرفته‌ايد كه درويشانرا درين دره محروم كنيد . ميدانم كه از دست شما جان نخواهم بردن البته مرا هلاك خواهيد كردن و آنچه دارم بخواهيد استادن . شموط گفت اى شهريار اين مردك بد است و ابله است . اجازت بده كه يك سنگ بر سرش بزنم و كارش را آخر كنم كه مردك خسيس است . شاه سيف الدوله گفت هيچ مگوى كه مرد درويش است و در پيش او يك نان خيلى است . او را از خود ايمن كنيم . شايد كه زرش باشد و از ما بترسد . پس رو بهلال عيار غدار مكار كرد و گفت اى درويش از ما ايمن باش كه ما را با تو هيچ كارى نيست . من پادشاه ملاطيه‌ام و اين پهلوان سپاه منست و شموط نام دارد و آن ديگر نيك‌اختر وزيرست ، وزير منست . ما را روز بد بدين حال انداخته است كه درين موضع محتاج يك نان تو شده‌ايم و نمى دهى و در حق ما گمان دزدى مىبرى و سخنهاى درشت مىگويى . هلال گفت من مسافر عالمم و گرد جهان گشته‌ام و دروغ را مىشناسم . اما هرگز چنين دروغى نشنيده‌ام . شاه سيف الدوله پادشاه ملاطيه در چنين جاى بيك نان چرا محتاج باشد ؟\r\nشما ميخواهيد كه بدروغ چنين چيزى از من بستانيد . اما باكى نيست . چون خود را بر چنان پادشاهى بستيد ، شاه سيف الدوله را بر من حقى عظيم هست كه يك نوبت در بازار ملاطيه گذشتم ، او را ديدم ، دعا كردم ، مرا صد دينار بداد . من آن حق را فراموش نكرده‌ام . شما را صدقهء سر او نعمتى بدهم ، اما به شرطى كه ديگر چنين دروغها نگوييد و چنان پادشاهى را بدنام نكنيد « 1 » كه او را احتياج بنان درويشان نيست .\r\nشاه سيف الدوله گفت اى درويش به يزدان پاك كه شاه سيف الدوله‌ام كه از دست طرم‌تاش گريخته‌ايم ، و عيارى رفته است تا از سپاه دشمن طعامى بياورد كه اين دختران سه روزست كه هيچ نخورده‌اند . از آن جهت از تو طعام ميخواهيم اگر دارى بده و تقصيرى مكن كه اين دختر اين گردهء خشك شده را نمىتواند خوردن .\r\n\r\n\r\n","description":"","footnote":"\r\n( 1 ) - در اصل : نكنى .\r\n","page_name":" 75 ","page_number":81},
  {"content":"\r\n\r\nهلال حرام‌زاده چون از صورت حال آگاه شد . با خود گفت عظيم فتحى خواهى كردن ! اينان از دست طرم‌تاش جسته‌اند ، تو خواهى گرفتن . رو بشاه سيف الدوله كرد و گفت معذور داريد كه ندانستم و شما را نشناختم و بر روى شما بىادبى كردم . اكنون بدان بىادبى كه كردم و سخن را زيادت گفتم ، اندكى حلواى قند دارم بزعفران ساز داده‌ام كه مردم مسافر را نعمت چرب و شيرين مىبايد كه در راه بخورند تا پياده توانند رفتن ، پاره‌يى بشما بدهم . آن‌قدر كه ميخواهيد بخوريد و باقى از براى من بگذاريد . سيف الدوله خرم شد و گفت بياور كه چون ما از اين محنت برهيم ، عذرت بخواهيم . هلال حرام‌زاده دست در انبان حيل كرد و حلواى بيهوشانه بيرون كرد و بدست شموط داد . شموط گفت ترا ازين نعمتى بوده است ، بما نان خشك دادى ، مروت بود ؟ هلال گفت از رفته نبايد گفتن كه اول شما را نشناختم . آن حلوا را در پيش عين الحيات نهادند .\r\nمؤلف اخبار و گزارندهء داستان چنين روايت مىكند كه چون شاه خوبان آن نان و حلوا بديد چنان شادمانه شد كه تصور كرد كه ملك جهان را بوى دادند .\r\nاندكى از آن حلوا در دهان نهاد ، بغايت لذيذ بود ، گفت مروت نباشد تنها خوردن .\r\nهريكى را از آن نان و حلوا بداد ، جمله گرسنه بودند ، به ارادت تمام بخوردند .\r\nهم در حال مدهوشانه كارگر شد ، دماغ ايشان بنياد خشكى كرد . عين الحيات گفت چه كرده بود درين حلوا كه وقتست من مدهوش شوم ! شموط يك نعره بر هلال زد كه اى درويشك درين حلوا چه كرده‌اى كه دماغ ما خشكى مىكند ؟\r\nهلال گفت از آن جهت كه چشم من در پى آن حلوا بود ، لابد كه خشكى كند .\r\nبسيار خورديد . آب بر بالاى آن بخوريد تا دفع آن بكند كه حلوا گرم مىباشد .\r\nمقصود او آن بود كه حركت كنند تا بيهوش گردند . ايشان از بيم جان برخاستند كه عالم در چشم ايشان در گردش آمده بود ، و خيالها مىكردند ؛ و هركه از جاى حركت كرد درافتاد و مدهوش شد . هلال عيار خرم شد ، بر سرين ايشان آمد و آن\r\n\r\n","description":"","footnote":"","page_name":" 76 ","page_number":82},
  {"content":"\r\n\r\nپنج وجود را بربست و در آن حوالى غارى پيدا كرد و ايشانرا در آن غار كرد و دهان غار را برآورد بسنگهاى بزرگ و در حال راه سپاه طرم‌تاش در پيش‌گرفت .\r\nچون به سپاه طرم‌تاش رسيد ، سپاه طرم‌تاش در گريه و زارى بودند ، كه تا روز از هم كشته بودند ، تا مقدار ده هزار آدمى بهلاك آمده بودند و زخم‌دارانرا عدد نبود ، و خلق بسيار بر در بارگاه وليد خالد جمع آمده بودند و هريك از آن حكايت شبانه مىگفتند كه امشب بدست خود همديگر را كشته‌ايم و هيچ كس نمىداند كه اين كار كه كرده است ؟ و بنديانرا برده‌اند .\r\nايشان درين حكايت بودند كه هلال عيار برسيد و آن حال را بديد . گفت اين كار آن عيارست كه شاه سيف الدوله را از بند رهانيده است . عاقبت اين فتح بدست من شد . مىآمد تا بر در بارگاه وليد خالد رسيد . سرهنگى را گفت برو ، شاه را بگو كه هلال عيار از طرف قيصريه آمده است و بار طلب مىكند . در حال برفتند و اين خبر را بشاه وليد بن خالد كردند كه هلال عيار بر در بارگاه ايستاده است و بار ميخواهد . وليد خالد خرم شد . گفت او را در آريد كه مرد دانا و پهلوانست . هم‌اكنون او بگويد كه اين كار با ما كه كرده است كه مرا او از بند ايرانيان رهانيد . در حال او را بار دادند . درآمد و خدمت كرد . وليد خالد هلال را پيش طلب كرد و در كنار گرفت و پرسش كرد و گفت اى هلال از كجا مىآيى ؟ گفت از قيصريه مىآيم . مرا ربيعاى قيصر و شاه سرور فرستاده‌اند « 1 » كه خبرى باز دانم كه جاسوسان ما از دمشق آمدند و خبر آوردند كه ايرانيان ملك دمشق را گرفتند و رو برين طرف دارند . مرا ملك عسطور پيش پهلوان طرم‌تاش فرستاده است كه در گرفتن ملاطيه تعجيل كند . شما خود بسلامت از بند خلاص شده‌ايد . اما سپاه را در گريه و زارى مىبينم ، و جوانانرا زخم خورده مىبينم ، و در ميان سپاه كشته بسيار بر زبر هم افتاده ، چه حالتست ؟ بگوييد تا بدانم . مگر بر شما شبيخون كرده‌اند ؟ نيك انديش وزير در سخن درآمد و هرچه رفته بود\r\n\r\n\r\n","description":"","footnote":"\r\n( 1 ) - در اصل : است .\r\n","page_name":" 77 ","page_number":83},
  {"content":"\r\n\r\nاز اول تا آخر جمله را بگفت كه ما از بند چون رهيديم و امشب با ما چه شد و بنديانرا چون بردند و عين الحيات خود بدست نيامد و امشب بىاختيار ما تيغ در هم نهاديم و ده هزار مرد از هم بكشتيم . هلال گفت عظيم غافل بوده‌ايد كه از هم كشته‌ايد . اكنون آن رفت . وليد خالد گفت كاشكى ميدانستيم كه اين كار كه كرد ؟ اى دريغ ! خيلى زحمت كشيديم و هيچ كارى نكرديم ! شاه سيف الدوله چندين وقت در بند « 1 » گرفتار شد و از بند جست ، و عين الحيات كه اين همه فتنه از بهر اوست ، او بدست نيامد .\r\nهلال گفت آنچه شما به صد هزار مرد از دست داديد ، من بدولت شاه وليد خالد و شاه سرور يمنى و ملك عسطور شاه بدست آوردم . وليد خالد گفت مرا از پهلوانى و مردى و مبارزى تو خبر است كه من به چشم خود ديدم كه مرا از زندان مصر چگونه بيرون آوردى . اما بجان شاه سرور يمنى كه راست بگو كه اين چه گفتى راست است يا نه ؟ گفت دروغ در حضرت چون تو پادشاهى خطا باشد . عين - الحيات با زن ديگر كه او را نمىدانم كه كيست ، با شاه سيف الدوله و شموط و نيك‌اختر وزير ، درين كوه ديدم ، و ايشانرا بداروى هوش برگرفتم و در غارى [ كردم 
  ] . محفه‌يى با چند خادمه و چند مرد بده تا عين الحيات را در محفه بيارم و باقى را دست و گردن بسته بيارم . وليد خالد بغايت خرم شد . جمله آفرين بر هلال كردند و خلعت و انعام بسيار به دو بدادند و بقرب هزار سوار با محفه برفتند . هلال حرام‌زاده چون سر فتنه در پيش روان شد و رفتند تا ايشانرا بيارند .\r\nبه‌روز عيار در آن سپاه بود ، آمده بود كه خبرى باز داند و طعامى از براى ايشان حاصل كند ، و چون شب شود ايشانرا به طرف دمشق ببرد . چون از آمدن هلال عيار آگاه شد كه چه كرده است ، عظيم پريشان و ملول گرديد و بسيار دريغ خورد و در عقب ايشان ميرفت تا بدان مقام رسيدند . هنوز ايشان بيهوش بودند .\r\n\r\n\r\n","description":"","footnote":"\r\n( 1 ) - در اصل : در بند كرد .\r\n","page_name":" 78 ","page_number":84},
  {"content":"\r\n\r\nايشانرا از غار بيرون آوردند . عين الحيات را با عين الصفا كنيزكان در محفه درآوردند و باقى را دست و گردن بسته بر پشت مركبان انداختند و بر طرف لشكر روان شدند . به‌روز عيار دست بر دست ميزد و دريغ مىخورد كه يعنى چنين حرام‌زاده‌يى چنين كارى بكند و چنين كسانرا از دست من بدر برد ! مرا نمىبايست ازيشان جدا شدن . اكنون هيچ فايده‌يى نيست جهدى بكنم ، باشد كه كارى بكنم . اين ميگفت و در عقب ايشان ميرفت تا بسپاه رسيدند . وليد خالد حكم كرد تا عين الحيات را با عين الصفا در حرم بردند و شاه سيف الدوله را با شموط و نيك‌اختر وزير را بياوردند ، در برابر وليد خالد و طرم‌تاش انداختند . وليد خالد گفت اى عيار اين قوم را به خود آر تا ازيشان سؤال كنيم كه امشب كه درين سپاه ما آمده است و اين فتنه را كه انگيخته است . هلال حرام‌زاده گفت بنده باشم . در حال آب گرم طلب كرد و در حلق ايشان ريخت تا قى كردند . بعد از زمانى ديده را برگشودند و خود را بسته ديدند .\r\nدر برابر نگاه كردند ، هلال عيار را ديدند ايستاده ، گفتند ما را « 1 » اينجا كه آورده است ؟ هلال عيار گفت من آورده‌ام . شاه سيف الدوله گفت تو كيستى ؟ هلال گفت زودم فراموش كردى ! من آنكسم كه حلوا بشما دادم ، گفتم كه حلواى مرا مخوريد كه ظلم باشد ، قبول نكرديد . اكنون خود را گرفتار ديديد ؟ وليد خالد گفت بياريد اين قوم را ! در حال ايشانرا پيش آوردند و برابر شاه وليد خالد به زانو درآوردند .\r\nوليد خالد گفت اى سيف الدوله تو مىدانى كه از بدى چها كردى . آنت بس نبود كه مرا مدتى در بند كشيدى و در زندان كردى ؟ اكنون كه گرفتار شدى ، امشب اين فتنه برانگيختى و سپاه ما را در هلاك انداختى ؟ هلال گفت اى شهريار در كار شبانه اين قوم را هيچ گناهى نيست . اما بگويند كه اين كس چه كسى بود كه ايشانرا از بند بدر آورد و اين فتنه او برانگيخت ؟ اگر راست نگويند ايشانرا هلاك كنيم . سيف الدوله [ گفت 
  ] ما چه دانيم كه كه بود ؟ نامش نمىدانيم . هلال گفت\r\n\r\n\r\n","description":"","footnote":"\r\n( 1 ) - در اصل : ما را كه .\r\n","page_name":" 79 ","page_number":85},
  {"content":"\r\n\r\nدروغ مىگوييد ، راست بگو ! قبول نكرد . گفتند اين قوم را چوب مىبايد زدن تا راست بگويند . در حال ايشانرا برهنه كردند و بر در بارگاه وليد بن خالد چوب مىزدند كه راست بگوييد كه آن‌كه بود كه شما را برهانيد ؟ ايشان نمىگفتند تا جملهء اندام ايشان مجروح شد .\r\nبه‌روز آنجا بود و آن حال را مىديد و دريغ مىخورد . تا نيك‌اختر گفت اى شاه ما چوب از باد چرا ميخوريم ؟ به‌روز عيار بدست ايشان نيست و به گفتن ما ايشان او را « 1 » نمىتوانند گرفتن . بگوييم و از چوب خوردن ايمن شويم . گفتند چنين است .\r\nشاه سيف الدوله گفت بگوييم ، ما را ديگر مزنيد . برگشودند و پيش وليد خالد آمدند .\r\nوليد گفت هان بگوى كه شما را كه از بند بيرون آورد ؟ گفتند كه ما را به‌روز عيار « 2 » كه از دمشق آمده است ، و خبر ميدهد كه ايرانيان شهر دمشق را گرفتند ، و مسروق بن عتبه گرفتار شد ؛ اينك سپاه ايران در عقب مىآيند . هلال گفت راستست كه جاسوسان قيصر نيز همين خبر ميدهند . از حكايت شبيخون سؤال كردند ، كه چون بود ؟ آنچنان‌كه بود حكايت كردند . وليد خالد گفت چه شوم قومىاند اين ايرانيان ! يك عيار ايشان آمده است و در يك شب اين همه فتنه برانگيخت و ده هزار مرد از سپاه ما بهلاك آمد ! نيك انديش وزير گفت مصلحت ما در آنست كه ما بقيصريه رويم و عسطور شاه را ببينيم تا راى ايشان چيست ؟ طرم‌تاش گفت من از ملاطيه نمىروم و پشت بر ايرانيان نمىكنم . [ اگر 
  ] شما ميرويد مرا بسپاه مدد كنيد ، تا من جواب سپاه ايران بگويم . وليد خالد و نيك‌انديش وزير و شماس و شماط و املاق با دو هزار مرد ، سيف الدوله را با نيك‌اختر و شموط بسته و عين الحيات را با عين الصفا با خود ببرند . برين مقرر شد . هلال عيار گفت چون دانستيد كه بهروز عيار در سپاه است . حاضر باشيد كه عين الحيات را با بنديان نبرد . گفتند شب و روز پاس داريم و حاضر باشيم . عين الحيات به خود آمد و خود را بسته ديد . آه از جانش برآمد و بسيار دريغ خورد . اما فايده‌يى نبود .\r\n\r\n\r\n","description":"","footnote":"\r\n( 1 ) - در اصل : ايشانرا .\r\n( 2 ) - در اينجا فعل بقرينهء معنوى حذف شده است .\r\n","page_name":" 80 ","page_number":86},
  {"content":"\r\n\r\nراوى اين داستان چنين روايت مىكند كه آن روز كارسازى كردند و آن شب همهء شب به‌روز عيار بسيار جهد كرد كه باشد كارى تواند كردن ، ميسرش نشد و نتوانست كه عظيم بيدار و هشيار بودند . اول روز بود كه وليد خالد سوار شد و طرم‌تاش را وداع كرد و راه قيصريه در پيش‌گرفت . به‌روز عيار با ايشان برفت و هيچ نتوانست كارى كردن كه عظيم پاس مىداشتند . دانست كه كارى نمىتواند كردن . گفت حاليا بازگردم و اين خبر بد را بفيروز شاه برسانم كه هلال عيار ، آن حرام‌زادهء غدار ، با ما چه كرد . بناچار بازگشت و راه دمشق در پيش‌گرفت .\r\nهنوز ملك داراب در دمشق بود و ضبط دمشق مىكردند و مال دمشق جمع مىكردند و بهمن زرين‌قبا با گلبوى هردو ناپديد شده بودند و هيچ كس نمىدانستند كه ايشان كجااند . جاسوسان بطلب فرستاده بودند و انتظار ايشان مىبودند .\r\nبه‌روز عيار رو بدمشق نهاد تا كى رسد .\r\nاما مؤلف اخبار چنين روايت مىكند كه چون شاه وليد خالد و شماس و شماط آن محفهء عين الحيات را برداشتند و شاه سيف الدوله با نيك‌اختر وزير و شموط بقيصريه رسيدند ، هلال عيار پيشتر برفت و شاه سرور يمنى را با شاه عسطور و شاه‌نوش پسر قيصر ، از آمدن وليد بن خالد و آنچه خود كرده بود ، جمله را بگفت و از آمدن بهروز عيار و حكايت شبيخون و ده هزار مرد بقتل آمدن بازگفت . شاه سرور يمنى و ربيعاى قيصر و طم‌طام وزير و امراى پاى تخت از قرطوس و خورطوس و قاقوس جمله عجب ماندند و بر آن ده هزار مرد دريغ خوردند و بر هلال حرام‌زاده آفرين كردند . شاه‌نوش خيلى انعام بهلال عيار كرد كه محبوبش را او آورده بود .\r\nطم‌طام وزير گفت استقبال بايد كردن كه وليد خالد پادشاهى بود كه در آن عصر هيچ پادشاهى به شوكت او و استقلال او و گنج و خزينهء او نبود . طيفور وزير گفت كه برود ؟ اول ما برويم . شاه‌نوش آرزوى ديدن عين الحيات داشت . چون بشنيد كه محفهء او را با وليد خالد مىآورند بر جست و گفت اى شاه من به استقبال\r\n\r\n","description":"","footnote":"","page_name":" 81 ","page_number":87},
  {"content":"\r\n\r\nشاه وليد خالد بروم و سلام شاه را برسانم ، تا شما را آمدن . عسطور گفت روا باشد .\r\nشاه سرور يمنى شاه شجاع را گفت اى جان پدر ، تو نيز برو و خواهرت را ببين و به ايوان ماش فرود آور . شاه شجاع و شاه اسد و شاه‌نوش و جمعى از بزرگان يمن و روم استقبال شاه وليد خالد كردند .\r\nراوى داستان روايت كند كه در ميان راه بهم رسيدند . اول محفهء عين الحيات مىآوردند ، بقرب سيصد كس آن محفه را در ميان گرفته بودند و مىآوردند . شاه شجاع چون محفهء خواهر را بديد ، مدتى بود كه از عين الحيات جدا شده بود ، عظيم شاه خوبانرا دوست داشتى ، كه در عالم بحسن و جمال مثل نداشت . شاه شجاع مركب را جهانيد و در پيش محفه آمد و سر دست دراز كرد و دامن محفه را برداشت و در محفه نگاه كرد . شاه خوبانرا ديد چون خورشيد تابان نشسته ، و جامه‌يى از قصب سياه در بر كرده ، و قصبى ديگر بر سر افگنده ، و رنگ روى متغير گرديده ، و چشم نرگسان پر آب حسرت كرده و بر رخسارگان انور ريزان كرده ، و چون ماتم‌زدگان سر بر زانوى فرقت نهاده . طعنهء دشمنان شنيده ، و فراق دوستان ديده ، و ساقهاى سيمين را در بند سلاسل كشيده ، بدين نوع در آن محفه نشسته و سر در پيش انداخته . شاه شجاع درو نگاه كرد . عين الحيات برادر را بديد اما از غايت انفعال سر برنياورد . شاه شجاع خواهر را هرگز بدان نوع نديده بود . آتش در جانش افتاد .\r\nگفت اى شاه خوبان منم برادرت شاه شجاع ، سر برآور و در برادرت نظر كن و خاطرت را فارغ دار كه ما ميدانيم كه ترا هيچ گناهى نيست كه اسير دست ايرانيان بودى . پدرم بر تو هيچ گناهى نمىگيرد .\r\nعين الحيات چون از شاه شجاع اين سخن بشنيد اندكى ايمن شد كه عظيم در خوف بود . بعد از زمانى سر برآورد و گفت اى برادر ، من چه كرده‌ام كه مرا چون گناهكاران پاى در زنجير كرده‌اند و چون اسيرانم مىآرند ؟ شاه شجاع گفت باكى نيست ، چون بقيصريه رسيم بند از تو بردارند . ايشان باهم سخن ميگفتند و\r\n\r\n","description":"","footnote":"","page_name":" 82 ","page_number":88},
  {"content":"\r\n\r\nشاه‌نوش از دور ايستاده بود و نگران آن محفه شده بود كه خيلى وقت بود كه عاشق عين الحيات بود . اگرچه هرگز او را نديده بود ، اما آوازهء حسن او را بسيار شنيده بود و عظيم اشتياق ديدار او داشت و طمع بسته بود و با خود يقين كرده بود كه عين الحيات را به من خواهند دادن ، تا پدرم با ايرانيان حرب كند .\r\nاو درين انديشهء ملاقات كه علم زرين ملك داراب رسيد ، كه در شهر ملاطيه بود كه چون ملاطيه را بگرفتند آن علم را با خود آورده بودند ؛ از شصت من زر سرخ بود ، اژدها پيكر . در پاى آن علم وليد بن خالد با نيك انديش وزير و شماس و شماط مىآمدند . شاه‌نوش مركب پيش راند و از پشت مركب پياده شد . شاه وليد را گفتند كه اين شاه‌نوش است ، پسر ربيعاى قيصر . شاه‌نوش بدويد و ران وليد خالد را ببوسيد . وليد خالد شاه‌نوش را در كنار گرفت و بپرسيد .\r\nشاه‌نوش گفت ملك را بقا باد . پدرم با شاه سرور از عقب مىآيند . نيك انديش وزير با شماس و شماط پياده شدند و در پيش شاه‌نوش خدمت كردند . شاه شجاع و شاه اسد نيز رسيدند ، پياده شدند و ركاب شاه وليد را ببوسيدند و روان شدند تا رسيدند بمرغزارى خرم . گفتند اينجا فرود آييم كه يك منزل به قيصريه مانده است .\r\nدر آن مرغزار فرود آمدند و در بارگاه درآمدند و از آن نعمتى كه از قيصريه آورده بودند ، در پيش آوردند و تا دو دانگ از شب در پيش وليد خالد بودند و از هر باب سخنى ميگفتند .\r\nشاه شجاع پيش خواهر آمد كه او را ببيند . باقى پراگنده شدند . شاه‌نوش بخيمهء خود آمد اما عظيم آرزوى آن داشت كه يك بار ديدار عين الحيات را ببيند .\r\nچندان صبر كرد كه از شب اندكى ديگر بگذشت . بر در بارگاه سرهنگان و خواجه‌سرايان بودند ، از قفاى خيمه ، پيراهن پوشيده و يك توطاقيه بر سر ، بيرون آمد و رو بخيمهء عين الحيات نهاد كه ميدانست راه آن خيمه را . روان شد تا در خيمهء عين الحيات رسيد . روشنى شمع پيدا بود و بدان طرف چند تن در خواب\r\n\r\n","description":"","footnote":"","page_name":" 83 ","page_number":89},
  {"content":"\r\n\r\nبودند شاه‌نوش پسر پادشاه روم ، ربيعاى قيصر ، پادشاه‌زادهء جملهء روم كه پدرش چهار هزار قلعه در فرمان داشت ، از درد عشق بىقرار شده بود و اختيارش به هيچ نوع نبود ، بيت :\r\n عشق داغيست كه گر بر جگر كوه نهند * سنگ بر سينه زنان آيد و فريادكنان \r\nبر در آن خيمه آمد و پشت را دو تو [ كرد 
  ] و گوشهء پرده برداشت و بيك چشم نگران شد . چون چشمش بر جمال [ ب 
  ] كمال شاه خوبان افتاد ، آن حسن بغايت و آن لطف بىنهايت ، و آن چشم نرگسين و آن سه خال مشكين ، و آن حلقهء ياقوتين و آن سيب سيمين و آن بانوى مهين را بديد . وقت آن بود كه هزار نعره زند و در آن خيمه دود و خاك پايش را توتياى چشمان خود كند و هزار بوسه بر پشت پايش دهد ، كه حسنش ماه را در ششدر محاق انداخته بود ، و گرمى پرتو جمالش آفتاب را در بوتهء مغرب گداخته بود ؛ دو كمند عنبرين را بقيد دل عشاق در پيش سينه گذاشته بود ، بيت :\r\n اى شده پاىبند جان طرهء مشكبار تو * برده مرا قرار دل سنبل بىقرار تو\r\nاز پى آنكه تا كند هر سحرى صبوحيى * از مى لعل اشك من نرگس پرخمار تو\r\nروى مرا به خون دل كرد نگار و مىكند * ديدهء دردمند من بىرخ چون نگار تو \r\nشاه‌نوش چنان بىخبر شد كه خود را فراموش كرد . آتش عشق عين الحيات ديگ دماغش را در جوش آورد و بدان يك نظر كه بنگريد زهر فراقش نوش كرد .\r\nنصيبش غير از آن ديدار نبود ، كه آن در بىقيمت درخور آن خريدار نبود .\r\nمسكين دل داد و بدلبر نرسيد ، رويش ديد و بويش نشنيد ، در باغ درآمد و ميوه‌يى نچيد ، بر اسب طرب ميخواست كه سوار شود ، اسبش برميد ، ميخواست كه بگيرد از پيشش بجهيد ؛ از پى آن صيد تا بعدم بدويد ، بسيار بكوشيد بگردش نرسيد ؛ نرسيده بمراد از خنجر عياران ايران نرهيد . شعر :\r\n تا عالم است اميد كسى زو وفا نشد * تا خاك بود درد دلى را دوا نشد \r\n\r\n","description":"","footnote":"","page_name":" 84 ","page_number":90},
  {"content":"\r\n\r\n سيرى طلب مكن كه كس اندر نشيب خاك * جز تشنه لب نيامد و جز ناشتا نشد « 1 » \r\nشاه‌نوش نگران گشته ، بر آن طرف ديگر خدمتكاران چندى خفته بودند .\r\nتقدير خداى تعالى از آن خفتگان يكى بيدار شد . نيكو نگاه كرد . يكى را ديد قد خود را دو تو كرده و سر در آن خيمه كرده و گوش هوش نهاده و متحيروار ايستاده . آن شخص سرهنگى ديگر را بيدار كرد و حال با او گفت و هردو از قفاى شاه‌نوش آمدند و پس قفاى او را گرفتند و از آن سو كشيدند و او را در زير دست و پا گرفتند و سر و پاى او را خرد كردند و گفتند اى حرام‌زادهء دزد تو كه باشى كه در خيمهء زن شاه‌نوش نگاه كنى ! ما ترا پيش شاه‌نوش مىبريم تا جزاى تو بدهد . شاه‌نوش لت مىخورد و ميگفت خدا را مرا پيش شاه‌نوش مبريد كه مرد غريبم و راه غلط كردم ، بدين خيمه آمدم . بر من رحم كنيد ! بسيار تضرع و زارى كرد كه مرا بگذاريد ، بهزار شفاعت و زارى . هرچه پوشيده بود ازو بركندند . او را سر شكسته و رو كبود شده ، از بس كه مشت و لگد خورده بود « 2 » ، بگذاشتند . او از بيم جان مىدويد تا بدر خيمهء خود رسيد . خواست كه در خيمه رود ، خادمى خاص آنجا ايستاده بود و چوب زرين بر سر دست داشت .\r\nيكى را ديد برهنه كه مىدود . چون بر در خيمه رسيد ، قدم نهاد تا در خيمه رود ، خادم او را نشناخت كه از رفتن او آگاهى نداشت . مرد مجهول ديد ، برهنه بر مثالى غولى بيابانى ، ميخواهد كه در خيمهء شاه‌نوش رود . آن خادم برجست و آن چوب زرين را چنان بر ميان پشت شاه زد كه آه از جان او برآمد . خادم گفت اى حرام‌زاده تو مگر ديوانه شده‌اى ! اين خيمهء پسر قيصر روم است ، تو كجا ميروى ؟ شاه‌نوش گفت اى كراى حرام‌زاده ، مرا كشتى ! منم شاه‌نوش پسر قيصر ! خادم عجب ماند كه شاه‌نوش درين وقت كجا بوده است . بدين طريق لت خورده و برهنه و سر و پا شكسته . حيران شد . در پاى شاه‌نوش افتاد و گفت اى شاه‌زاده\r\n\r\n\r\n","description":"","footnote":"\r\n( 1 ) - در اصل : نرفت .\r\n( 2 ) - در اصل : خورده بود او را .\r\n","page_name":" 85 ","page_number":91},
  {"content":"\r\n\r\nزينهار ترا نشناختم . شاه‌نوش گفت بدين حال كه منم كه مرا بشناسد ؟ تا اين دم مشت و لگد خورده‌ام . گفت از كه ؟ بگو تا او را هلاك كنيم . شاه‌نوش گفت نمىتوان گفتن . اين بگفت و در خيمه رفت و جامهاى ديگر در بر كرد و بر سر بستر بيفتاد و مىناليد . خادم در وهم كه عظيم چوبى بر شاه‌نوش زده بود .\r\nچون روز شد وليد خالد سوار شد . شاه‌نوش نيز نالان ، كه شب لت بسيار خورده بود ، او نيز سوار شد . چون اندكى برفتند از برابر ايشان خلق بسيار پيدا شد ، تا وقتى كه چتر و علم عسطور رومى رسيد . شاه‌نوش مركب پيش راند تا در برابر پدر رسيد . عسطور نگاه كرد ، شاه‌نوش را ديد سر و رو كبود گشته . گفت اى جان پدر ، بچه حالى ؟ به كسى مىمانى كه لت خورده باشد . شاه‌نوش گفت دىروز مركب مىدوانيدم ، مركب سكندرخورد و من بر زمين افتادم ، بدين حال شدم . عسطور گفت عظيم بلايى از تو گذشته است . اين بگفتند و روان شدند .\r\nوليد خالد مىآمد ، شاه سرور مركب پيش جهانيد ، چون پيش وليد خالد رسيد ، پياده شد ؛ وليد نيز پياده شد ؛ طيفور نيز پياده شد و هم ديگر را در كنار گرفتند .\r\nوليد خالد گفت شاد باش اى شاه يمن . من بسبب تو در بند و زندان ، و مملكت از دست رفته و بدست هر نااهلى گرفتار گشته و تو شب و روز در شراب خوردن ! شاه سرور گفت بجان عزيز تو كه من از غم و غصهء تو نه شب خواب داشتم نه روز آرام . در آن حال كه بقيصريه مىآمدم ، هلال عيار را از راه بطلب تو فرستادم ، بملاطيه . راه نبود بقيصريه آمدم . آنچه كرد سيف الدوله كرد . طيفور گفت آن همه گذشت . اكنون كار نوعى ديگر خواهد بودن كه ربيعاى قيصر سوگند خورده است كه من كار سپاه ايرانرا تمام كنم .\r\nايشان درين گفتن بودند كه عسطور رسيد . چون چشمش بر وليد خالد افتاد ، با جملهء امراى روم در پيش او پياده شدند و يكديگر را در كنار گرفتند و پرسش كردند . عسطور وليد خالد را از بند ملاطيه پرسش كرد . وليد خالد از شماس و\r\n\r\n","description":"","footnote":"","page_name":" 86 ","page_number":92},
  {"content":"\r\n\r\nشماط آزادى كرد . ايشان بدويدند و دست قيصر را ببوسيدند . قيصر ايشانرا بنواخت و دلدارى كرد و از آنجا سوار شدند و در قيصريه آمدند . شاه وليد را قيصر اعزاز كرد و اسباب او را مهيا كرد .\r\nمؤلف اخبار و گزارندهء داستان چنين روايت مىكند كه شاه سيف الدوله را با نيك‌اختر وزير و شموط وفادار در زندان كردند ، دست و پا بربسته ؛ و محفهء عين الحيات را بر در ايوان شاه سرور فرود آوردند ؛ و جا از براى شاه مصر تعيين كرده بودند ، آن شب نعمت فراوان از براى او كشيدند . روز ديگر كه آفتاب برآمد شاه عسطور بر تخت برآمد . آن شب شاه‌نوش در پيش پدر و دوستان بسيار شفاعت كرده بود كه فردا اين دختر يمنى را البته از براى من بخواهيد . چون عسطور بر تخت قرار گرفت بار داد تا جملهء اركان دولت درآمدند و هريك برجاى خود قرار گرفتند . طم‌طام وزير « 1 » با طيفور وزير [ و 
  ] چندى از امراى روم و پسران شاه سرور يمنى برفتند و وليد خالد را بياوردند . شاه عسطور و شاه سرور يمنى برخاستند و وليد خالد را بر تخت بنشاندند . جلاب درآوردند ، چون جلاب بخوردند سفره دركشيدند ، طعام بخوردند . مجلس بزم بياراستند و به شراب خوردن مشغول شدند .\r\nعسطور در ميان شراب خوردن سؤال از وليد خالد كرد و گفت اى ملك در جملهء ايران و توران و مغرب و مشرق به استقلال تو پادشاهى نبود ، چرا در جنگ ايرانيان فروداشت « 2 » كردى تا حال بدينجا رسيد ؟ وليد خالد گفت گنج و مال فدا كردم ، نهصد هزار آدمى جمع كردم ، چهل و چهار مصاف كردم ، بختم يارى نداد . سپاه از من روى گردانيدند و مرا بايرانيان بگذاشتند و هريك به مملكت خود رفتند . من بناچار در مصر رفتم و مدتى مصر را حصار كردم « 3 » و چندانكه جد و جهد داشتم كوشيدم تا عاقبت ايرانيان از راه نقب در شهر درآمدند و مرا بگرفتند و مدتى در بند\r\n\r\n\r\n","description":"","footnote":"\r\n( 1 ) - در اصل : وزير را .\r\n( 2 ) - در اصل : فروداش .\r\n( 3 ) - حصار كردن يعنى محاصره كردن و در اينجا درست به كار نرفته است ، زيرا شاه وليد خالد محاصره شده بود و محاصره نكرده بود .\r\n","page_name":" 87 ","page_number":93},
  {"content":"\r\n\r\nكشيدند ؛ در زندان سليمان نبى عليه السلام بلاى زندان كشيدم تا هلال عيار بيامد و از آن بندم برهانيد . باز بدست سيف الدوله گرفتار شدم . مدتى ديگر بلاى اهل ملاطيه كشيدم . اكنون كه رهايى يافتم آن پسرى كه اين همه فتنه براى او بود و اين همه جور از براى مراد او كشيدم ، او خود با ايرانيان يكى شد .\r\nايرانيان مملكت مصر را به دو دادند و سكندر شاه را كه با من مدد « 1 » كرده بود ، در بند كشيدند و مسروق بن عتبه گرفتار شد . صورت حال اينست كه گفتم ، ديگر نمىدانم كه چه خواهد بودن .\r\nطيفور وزير گفت من در علم فلكى چنين ديده‌ام كه نكبت ايرانيان درين مملكت خواهد بودن . باهم اتفاق كنيد و مردانه‌وار ايستادگى كنيد و جواب آن قوم مجهول بگوييد و مملكت خود را از دست ايشان برهانيد . وليد خالد گفت چندانك من مملكت داشتم و گنج و مالم بود ، جهد بسيار كردم ؛ با ايشان بر نيامدم . اكنون مرا اختيارى نمانده است . اگر ملك عسطور يارى ميدهد به اتفاق سپاه روم اين كار پيش بريم و اگرنه من بقسطنطنيه ميروم بپاى تخت شاه طاطوس كه سپاه قسطنطنيه بيارم و با ايرانيان حرب كنم . عسطور گفت مرا مملكت آبادان و گنج و مال فراوان هست ، من از عهدهء ايرانيان برمىآيم و جنگ كردن ايشانرا اختيار ميكنم ، اگرچه هرگز مرا با ايشان حرب نبوده است ؛ و اگر ايشان در جنگ من بيايند مرا لابدست با ايشان حرب كردن . اما به شرطى كه اين دختر را كه اين همه فتنه از براى اوست به شاه‌نوش دهيد . طيفور گفت داديم . عين الحيات زن پسر تو است اما ما را چندان امان بدهيد كه اول اندكى از كار ايشان ايمن شويم ، بعد از آن بدين كار مبارك مشغول شويم .\r\nعسطور گفت جواب كار ايرانيان گفتن كار عظيم دشوارست كه ايشان هنوز در شام‌اند كه جاسوسان من آمدند و خبر چنين آورده‌اند كه نصر بن عدل گريخته است و\r\n\r\n\r\n","description":"","footnote":"\r\n( 1 ) - در اصل : بد .\r\n","page_name":" 88 ","page_number":94},
  {"content":"\r\n\r\nگلبوى را ، دختر مسروق بن عتبه ، و بهمن زرين‌قبا را با خود برده است . ملك داراب بجست‌وجوى ايشانست ؛ تا آمدن ايشان و جمع شدن سپاه من هنوز خيلى كارست ، و پسر من شاه‌نوش از عشق عين الحيات بىقرارست . پس مصلحت در آنست كه اول كار عروسى را تمام كنيد تا دل از طرف شاه‌نوش ايمن كنيم ؛ آنگاه به كار ديگر مشغول شويم . عسطور اين ميگفت و شاه سرور سر در پيش انداخته بود و از خجلت هيچ نمىگفت و با خود انديشه مىكرد كه اگرنه سبب مملكت مىبود ، من اين دختر را هلاك مىكردم و « 1 » از بدنامى و سر ننگى خود را مىرهانيدم . يا كاشكى اول او را بفيروز شاه داده مىبودم تا اين زحمت نمىبايست كشيدن . طيفور چون سخن كردن عسطور بشنيد كه در درخواستن عين الحيات مبالغه مىكند ، گفت ملك روم را بقا باد ، هرچند كه در كار خير تعلل نيك نيست اما شما را معلوم است كه اين دختر را طالبان بسيار بودند و از هر طرف بطلب او برخاستند و چندين هزار سر در خاك رفت و ملك سرور نمىخواست كه اين دختر را به كسى بدهد ، نه از سبب آنكه كس را به حساب نمىگيرد ، بلك از بهر آنكه خاطر كس ازو نماند كه چون البته بكس ديگر دهد ديگران ازو برنجند ؛ تا عاقبت فتنهء سپاه ايران برخاست و كار بدآنجا رسيد كه ما بمصر آمديم ، كه پسر شاه وليد خالد ، ملك صالح هم طالب بود ؛ گفتيم ما وقتى دختر بشما دهيم كه جواب كار ايرانيان بگوييد . چون نصيب او نبود كار بدينجا رسيد كه بملك تو آمديم و به يقين كه سپاه ايران از عقب ما بدين طرف خواهند آمدن كه آنچه ايشان طلب مىكنند اينجاست و حرب عظيم واقع خواهد شدن . پس ما را نه وقت زن دادنست . اول شما را جواب كار ايشان مىبايد گفتن . تا جواب كار ايشان نمىگوييد ، امكان نيست كه ما دختر بخانهء شما بفرستيم . ما عين الحيات را به كسى ميدهيم با ده ساله خراج يمن كه دفع ايرانيان كند .\r\n\r\n\r\n","description":"","footnote":"\r\n( 1 ) - در اصل : و خود را .\r\n","page_name":" 89 ","page_number":95},
  {"content":"\r\n\r\nطم‌طام وزير گفت اگر راست مىپرسى ، عين الحيات از آن ماست كه خدمتكاران ما او را بضرب شمشير از ملك ملاطيه استاده‌اند . پس ما دانيم و اختيار از آن ماست . هرچند كه عروسى زودتر كنيم بهترست . وليد خالد گفت بهرحال چندان صبر كنيد كه از پهلوان طرم‌تاش خبرى بيايد كه در وقت آمدن من گفت كه تا من جواب كار سپاه ايران نمىگويم از ملاطيه حركت نمىكنم . هرچند كه مرد مبارزست اما سپاه ايران خيلى بسيارند . من با نهصد هزار مرد حريف نبودم ، او با صد هزار مردكى حريف خواهد بودن . شما را نه وقت عروسى كردنست . اول جواب خصم بگوييد كه هم فردا باشد كه سپاه ايران متوجه اين‌جانب شوند . دانم كه چون فيروز شاه را معلوم شود كه ملك ملاطيه گرفتند و عين الحيات را بجانب قيصريه بردند ، ديگر به هيچ كار مشغول نمىشود . اما زود بدين طرف مىآيد . جمله گفتند كه چنين است كه ملك گفت . پس بدان معنى چند روزى موقوف داشتند و بطلب سپاه مشغول شدند و سيف الدوله را با شموط و نيك‌اختر در بند كشيدند .\r\nاما مؤلف اخبار و گزارندهء داستان گويد كه از آن طرف به‌روز عيار از ملاطيه بيرون آمد و در راه روان شد و شب و روز ميرفت تا كى بدمشق رسد و از آن حالها باز گويد و آن حال چون شود .\r\n\r\n","description":"","footnote":"","page_name":" 90 ","page_number":96},
  {"content":"\r\n\r\n\r\n23 فتح انطاكيه\r\nاما مؤلف اين داستان غريب چنين روايت كند از حكايت نصر بن عدل حلبى كه چون گلبوى را با بهمن زرين‌قبا برداشت ، از ترس سپاه ايران مىرفت ، روى به انطاكيه . در انطاقيه پادشاهى بود كه او را ملك عاصم نام بود ، مرد عادل بود و نصر حلبى را با او دوستى بود . بناچار رو بدان شهر نهاد . ميرفت تا سه شبانه‌روز برفت . چنانك هيچ‌جا آسايش نكرد . از خدمتكاران صد مرد همراه داشت ، بعد از سه شبانه‌روز در مرغزارى فرود آمد . يك خيمه بيش نداشت در خيمه درآمد . حكم كرد تا گلبوى را بياوردند و بهمن زرين‌قبا را بسته بر در خيمه انداختند . چون گلبوى را در خيمه درآوردند ، نصر بن عدل از عشق او بىقرار بود ، او را در پيش خود بنشاند و دلدارى كرد و گفت هيچ خاطرت را بد مكن . من ترا از دمشق بيرون آوردم و نگذاشتم كه بدست ايرانيان افتى . جاسوس از عقب دارم كه آنچه از حال پدرت بدانند بيايند و بگويند . من بر تو عظيم مشفق و مهربانم و ترا دوست ميدارم .\r\nاگرچه من نيز از ملك خود جدايم ؛ اما دلم به تو ساكن است . بايد كه مرا از جملهء خدمتكاران خود دانى كه من بعد روزگار باهم بگذرانيم و من آن كنم در عالم\r\n\r\n","description":"","footnote":"","page_name":" 91 ","page_number":97},
  {"content":"\r\n\r\nكه خاطر تو خواهد ، و سر از حكم تو بيرون نيارم و بر تو هيچ‌كس ديگر نگزينم .\r\nازين نوع سخن ميگفت .\r\nاما گلبوى در انديشهء آن بود كه اين حرام‌زاده دل در من بسته است و مرا زهره ازو ميرود ؛ اين حرام‌زاده ما را كجا خواهد بردن ؟ گويا كسى از سپاه در طلب ما بيايد يا نه ؟ پهلوان بهمن زرين‌قبا از بندگى برهد ؟ نصر بن عدل در خوف بود كه مبادا كسى در عقب ايشان بيايد ، اندكى استراحت كرد و نعمتى كه بود بخوردند و در حال راه انطاكيه در پيش گرفتند و برفتند و از خوف ايرانيان در هيچ موضع قرار و آرام نداشتند تا عن‌قريب ملك انطاكيه رسيدند . اول روز بود كه شهر انطاكيه پيدا شد . شهرى بود در پايان كوه واقع شده بود . چون اهل شهر از آمدن نصر بن عدل آگاه شدند ، اين خبر را به ملك عاصم كردند كه نصر بن عدل حلبى با صد سوار ، از سپاه ايران گريخته مىآيد . اينك بر در شهر رسيده است .\r\nراوى اين داستان چنين روايت مىكند كه ملك عاصم را وزيرى بود عاقل و خردمند و دانا و كارديده ، او را عايل نام بود ، و ملك عاصم پسرى داشت عظيم خيره و بىوجود و نااهل او را قطاع نام بود . ملك هردو را باستقبال نصر بن عدل فرستاد تا او را در شهر درآوردند ، و از زبان ملك عاصم پرسش كردند . ديدند كه نصر بن عدل محفه‌يى با خود دارد و بهمن زرين‌قبا را در زنجير مىكشيدند .\r\nعايل گفت كه اين جوان سرخ چهره به ايرانيان مىماند كه نصر بن عدل با خود درآورده است . حاليا جاى سؤال كردن نيست . چون نصر بن عدل را در شهر آوردند از براى ايشان ايوانى ساز داده بودند . ايشان را در آن ايوان فرود آوردند .\r\nدر آن وقتى كه گلبوى را از محفه بيرون مىآوردند كه در ايوان برند ، مگر قطاع آنجا بود ، بىاختيار چشمش بر جمال گلبوى افتاد ، بدلى و هزار دل عاشق جمال گلبوى شد . چنانك به كلى اختيار از وى برفت . با خود گفت اين حسن [ و 
  ] زيبا [ يى 
  ] از آن كيست ؟ اگر دختر ملك نصر باشد ، با پدرم بگويم تا او را از براى من\r\n\r\n","description":"","footnote":"","page_name":" 92 ","page_number":98},
  {"content":"\r\n\r\nبخواهد ، و اگر زن او باشد عظيم مشكل باشد . قطاع بىدل و بىقرار بازگرديد اما نعمت فراوان از شراب و آنچه دربايست بود ، بفرستادند . عايل وزير در پيش ملك عاصم آمد و خدمت كرد . عاصم گفت اى عايل هيچ دانستى كه ملك نصر بن عدل بچه كار آمده است ؟ عايل گفت ندانستم . اما جوانى سرخ چهره در بند با خود دارد و يك دختر صاحب جمال با خود در محفه آورده است و معلوم است كه گريخته مىآيد ، و خبر چنين ميدهد كه ايرانيان ملك دمشق را گرفتند . ديگر هيچ سؤال نكرديم كه محلش نبود ، كه از راه آمده است و عظيم خسته و مانده است . ملك عاصم گفت او را طلب كنيم و از همه حالى بازدانيم . عايل گفت چنين باشد . تا آن شب بگذشت .\r\nروز ديگر ملك عاصم بر تخت برآمد . بزرگان حضرتش بيامدند و هريك برجاى خود قرار گرفتند . ملك عاصم عايل را با جمعى از بزرگان گفت كه بروند و ملك نصر بن عدل را بيارند تا بنگريم كه بچه كار آمده است . در حال عايل برخاست و رو بر در ايوان نصر بن عدل كرد . چون برسيد بار خواست . نصر را از آمدن عايل خبر كردند . گفت در آريد . عايل درآمد و خدمت كرد و گفت ملك عاصم در انتظار شماست . ميخواهد كه شما را ببيند . ملك نصر قبول كرد . گفت لحظه‌يى توقف كنيد ، تابنده را آمدن . اين بگفت و برخاست و در حرم شد و در پيش گلبوى آمد و خدمت كرد و گفت اى ماه‌روى و اى سلسله موى ، مرا ملك عاصم طلب كرده است ، به اجازت تو خواهم رفتن كه من بىاجازت تو هيچ كارى نخواهم كردن .\r\nگلبوى هيچ التفاتى به دو نكرد . ملك نصر بيرون آمد و با عايل سوار شدند و راه ايوان ملك عاصم در پيش گرفتند تا در ايوان رسيدند . بار خواستند و قدم در ايوان نهادند . پرده‌داران پرده برداشتند ، تا نصر بن عدل درآمد . ملك عاصم به زير آمد و بغل برگشود و نصر را در كنار گرفت و پرسش كرد و در پيش خودش بنشاند و از حال گذشته سؤال كرد كه حالت چون بود و كارت بكجا رسيد ؟\r\n\r\n","description":"","footnote":"","page_name":" 93 ","page_number":99},
  {"content":"\r\n\r\nنصر بن عدل در سخن درآمد . از اول تا آخر آنچه رفته بود ، جمله را بگفت .\r\nمگر حكايت گلبوى كه نهان داشت ؛ تا سخن را بدانجا رسانيد كه چون شهر دمشق را ايرانيان بگرفتند اميرى از امراى ملك داراب ، بهمن زرين‌قبا آنجا در بند بود ، من او را برداشتم و از ميان آن غوغا بيرون آمدم . من هنوز در شهر بودم كه شنيدم كه ملك مسروق را ايرانيان گرفتند . من بناچار رو به تو آوردم تا چاره‌يى كنيم كه عظيم بلاييست كه در شام آمده است . عاصم چون اين سخن بشنيد عظيم متفكر شد ، با خود گفت اين حرام‌زاده بلايى بملك من آورد ! ملك عاصم درين انديشه بود كه جلاب درآوردند ، چاشنىگيران چاشنى گرفتند ، جلاب بگردانيدند ، بعد از آن سفره كشيدند . چون از طعام خوردن بپرداختند ، مجلس بزم فروچيدند و به شراب خوردن مشغول شدند . آواز خوش‌باد و نوش‌باد برآمد .\r\nسوداى عشق گلبوى در دماغ نصر بن عدل زد و همگى شب در آن انديشه بود . و قطاع از خود خبر نداشت ، در انديشهء آن حسن و جمال بود كه ديده بود . تا جمله مستان شدند . ملك عاصم رو بشاه حلب كرد و گفت اى ملك نصر از راه آمده‌اى ، ترا بيش ازين زحمت نتوان دادن ، دانم كه آسايشى خواهى ، امشب آسايش كن تا فردا ببينم كه مصلحت چيست . نصر نيز آرزوى رفتن داشت كه ميخواست پيش گلبو رود ، كه باشد قد سروش را در آغوش كشد و از گلستان جمالش گلى چيند .\r\nدر حال ملك عاصم امر كرد تا خلعت خاص درآوردند ، تا ملك نصر درپوشيد و مركب خاص سوار شد و جمعى در ركابش مىدويدند تا در ايوان رسيدند .\r\nنصر بن عدل در ايوان رفت ، ايشان بازگرديدند اما نصر بن عدل يكسر روى بدر حجرهء گلبوى نهاد .\r\nاما كاردانان حكايت ، چنين كنند روايت كه گلبوى را خادمى بود سنبل « 1 »\r\n\r\n\r\n","description":"","footnote":"\r\n( 1 ) - آنجا كه نصر بن عدل گلبوى را اسير كرده بود ، صاحب داستان نام خواجه عنبر را آورده بود و معلوم نيست كه نام اين خواجه عنبر چگونه در اينجا به « سنبل » تغيير يافته است !\r\n","page_name":" 94 ","page_number":100},
  {"content":"\r\n\r\nنام كه او را بزرگ كرده بود . او را نيز با گلبوى گرفته بودند و آن قصه را گفته‌ايم . آن خادم آنجا بود . چون معلوم كرد كه نصر بن عدل مست مىآيد و عزم حرم گلبوى دارد ، و او را از حال گلبوى آگاهى بود كه پهلوان بهمن زرين‌قبا را دوست مىدارد ، و بيقين مىدانست كه هرگز دست به دو نخواهد دادن ، كه او زن بهمن زرين‌قبا بود ؛ سنبل در آن حجره درآمد . گلبوى را ديد تنها نشسته و سر بر زانوى حسرت نهاده . در انديشه كه حالم بچه خواهد رسيدن و كى از « 1 » دست اين ظالم بىباك خلاصى خواهم يافتن ، كه سنبل درآمد و گفت اى ملكه حاضر وقت باش كه نصر بن عدل از پيش ملك عاصم خلعت پوشيده مست مىآيد و رو به تو دارد . ندانم تا در سر چه سودا دارد . هنوز تمام نگفته بود كه نصر بن عدل مست خراب درآمد و در پيش گلبوى خدمت كرد و شرايط ادب بجاى آورد . اما هر نوبت كه آمدى برابر گلبوى بنشستى و بغايت سخن به ادب گفتى . اما اين نوبت كه آمد روان درآمد و در پيش گلبوى بنشست و دست فراز كرد تا در گردن گلبوى اندازد و او را پيش خود كشد . گلبوى عظيم تند شد و از سر تندى به زانو درآمد و سر دست فراز كرد و بند دست او را بگرفت و پيش خودش كشيد . دختر عظيم مست غرور بود و شجاع و دلاور بود ، مشت را گرد كرد و چنانش مشتى بر سينه زد كه آنگه [ كه 
  ] دست از او بازداشت نصر بن عدل بقفا بازافتاد و دستار از سرش بدور افتاد و سرش بر زمين افتاد و بشكست . دختر از پيش او برخاست و بر گوشه‌يى رفت و بنشست . نصر بن عدل از آن حركت منفعل شد و عظيم شرمسار و خجل گرديد .\r\nخود را بمستى نهاد يعنى عظيم مستم . سنبل گفت ملك مستست ، او را برداريد و بخوابانيد . خادمى چند بيامدند و نصر بن عدل را برداشتند و از آن خانه بيرون آوردند و در حجرهء ديگر بردند و بر بستر بينداختند .\r\nنصر بن عدل از آن حركت عظيم كين‌دار شده بود . آن شب بگذشت ، روز\r\n\r\n\r\n","description":"","footnote":"\r\n( 1 ) - در اصل : ازين .\r\n","page_name":" 95 ","page_number":101},
  {"content":"\r\n\r\nديگر ملك عاصم بر تخت برآمد . عايل را طلب كرد و گفت اى عايل چه مىگويى درآمدن نصر بن عدل ؟ عايل گفت اى شاه چه گويم ! ملك نصر بن عدل از مملكت خود برآمده است ، انديشهء مملكت ديگرانش نخواهد بودن . وليد خالد با نهصد هزار مرد حريف ايرانيان نبود ، ما نيز حريف ايشان نخواهيم بودن . بقول من كار كردى و لشكر بمصر نفرستادى ، چون عداوت با ايرانيان نكردى هيچ سپاه برين طرف نيامد ، مثل [ آنكه 
  ] بر سكندريه و بر ديار سعيد و حلب و دمشق رفت ، هيچ‌كس برين طرف نيامد . از آنجهت كه ملك داراب پادشاه عادل است و بجهان‌گيرى گرد عالم نمىگردد .\r\nمقصود او عين الحياتست ، و اين نصر بن عدل يكى را از جوانان ايران [ با خود آورده است 
  ] كه پهلوان پاىتخت ملك دارابست ، كه در شهر دمشق دربند بود ، كه سبب آمدن مظفر شاه و بهزاد بدمشق او بوده ؛ و [ بسبب او 
  ] پهلوان عدنان قيس بدست بهزاد كشته شد و مسروق بن عتبه دمشق را درباخت . فردا كه ملك داراب معلوم كند كه پهلوان بهمن زرين‌قبا را اينجا آورده‌اند ، بىشك سپاه ايران بطلب پهلوان بيايند . ملك ما نيز در سر اين كار برود . آنگاه ما طاقت حرب ايرانيان نداريم . درين كار نيكو انديشه بايد كردن كه درين كار خطرست . ملك عاصم گفت نيكو گفتى ، من نيز درين انديشه‌ام . امشب خواب نكرده‌ام . اكنون تو وزير منى ، بگو تا مصلحت چيست و چه بايد كردن ؟ عايل گفت حاليا مصلحت در آنست كه به نقد اين پهلوان بهمن زرين‌قبا را از نصر بن عدل بستانيم تا پيش ما باشد . آنگاه انديشهء صواب بكنيم و جاسوسان بر طرف سپاه ايران بفرستيم چنانك مصلحت باشد ، چنان كنيم . ازين نوع سخن ميگفتند و قطاع پسر ملك عاصم در انديشهء گلبوى بود كه چون كنم و چه دانم كه آن صاحب جمال كه من ديدم چه كس بود . با من سر درآرد يا نه ؟ بچه نوع بوصل او توانم رسيدن ؟\r\nاما مؤلف اخبار و گزارندهء اسرار چنين روايت مىكند كه چون نصر بن عدل از خواب بيدار شد ، سرى پركين و دلى در آتش عشق سوزان ، برخاست و بر خود\r\n\r\n","description":"","footnote":"","page_name":" 96 ","page_number":102},
  {"content":"\r\n\r\nمىجوشيد و گره در ابرو درآورده ، رو به حرم كرد . خواجه سنبل بر در حرم ايستاده بود . نصر بن عدل يك نعره بر سنبل زد كه اى سنبل چونست كه در حرم بسته‌اى ؟\r\nمگر گلبوى از خواب بيدار نشده است ؟ سنبل خدمت كرد و گفت ملك را بقا باد از دوش باز كه شما با او آن حركت كردى ، از آن متغير شده است و بغايت ملول است و هيچ‌كس را بر خود بار نمىدهد . مرا چنين فرموده كه در حرم نگاه دارم .\r\nنصر بن عدل گفت من چه كرده‌ام كه من مست بودم و از هيچ خبر ندارم تو بگو تا بدانم . سنبل گفت اى ملك مرا حد گفتن آن نيست ، مگر هم گلبوى بگويد . گفت در را برگشا تا بروم و ازو سؤال كنم كه چه كرده‌ام . گفت اى ملك چندان توقف كن كه بروم و گلبوى را از آمدن ملك آگاه كنم كه شما آمده‌ايد . ملك نصر ظالم ازين سخن در غضب رفت و گفت كار من بجايى رسيده است كه بىاجازهء گلبوى پيش گلبوى نتوانم رفتن ؟ و از سر غضب درآمد و دست بر در نهاد و در حرم درآمد ، بغضبى تمام . گلبوى چون خورشيد تابان قرار گرفته بود . نصر بن عدل رو به گلبوى كرد و گفت اى گلبوى ترا چه حد آن باشد كه امشب من از سر مستى درآيم تا از تو سخنى پرسم و در پيش تو بنشينم ، تو مشت بر سينهء من زنى و مرا بقفا اندازى و سرم بشكنى ؟ بايد كه من برنجم ، تو مىرنجى ؟ گلبوى گفت از آن جهت كه تو پادشاهى ، قدر پادشاه‌زادگان تو بهتر دانى . نمىدانى كه من دختر ملك مسروق بن عتبه‌ام . پدر من پادشاه جملهء شام و شاماتست ، صاحب دويست هزار مرد . آخر نه دختر كوى خراباتم كه پيش من چنان آيى كه من با تو درآيم . چون من از تو چيزى ديدم كه نه لايق بزرگان و نه لايق پادشاهان بود ، از آن جهت آن مشت بر سينهء تو زدم . ملك نصر بن عدل گفت تو از آن منى كه پدرت به من داده . ملك نصر بن عدل گفت چون تو از آن منى بهر طريقى كه پيش تو آيم ، خود دانم . گلبوى گفت مردان دروغ نگويند . پدر مرا به تو كى داد ؟\r\nيا بامانت به تو سپرد . مردان امانت چنين نگه دارند كه تو نگه داشتى ؟\r\n\r\n","description":"","footnote":"","page_name":" 97 ","page_number":103},
  {"content":"\r\n\r\nنصر گفت اى دختر اگر راست ميخواهى تو اسير منى از آن جهت كه پدر ترا ميكشت ، من در تو نگاه كردم ، ترا دوست داشتم ، از پدرت درخواست كردم ، پدرت به من بخشيد تا زن من باشى . گلبوى گفت دروغ مىگويى . من هرگز دست به تو ندهم و پدر مرا به تو نداده است . اگرت آرزوى وصل من هست برو و مرا از پدر درخواست كن تا پدر مرا به تو دهد ، تا من زن تو باشم . نصر بن عدل گفت پدرت بدست ايرانيان گرفتار شد . گلبوى گفت اگر مرا ميخواهى برو و پدر مرا از دست ايرانيان برهان و او را خلاص ده تا دل با تو خوش كنم و دست به تو دهم .\r\nملك نصر گفت تو چها مىگويى ؟ شاه سرور يمنى با سيصد هزار مرد حريف ايرانيان نبود و وليد خالد با نهصد هزار مرد با ايرانيان برنيامد ، من بىسپاه با آن قوم چون برآيم ؟ تو بر من حجت مىگيرى كه دلت بر طرف من هيچ ميلى ندارد . دل تو بر طرف ايرانيانست كه بهزاد در سراى تو بود و ترا با بهمن زرين‌قبا به يك‌جا گرفتم .\r\nدل به من نخواهى دادن كه سبب خرابى ملك دمشق تو بودى و بهزاد را تو خبر دادى كه در طعامت بيهوشانه كرده‌اند تا از آن طعام نخورد ، تو آمدى و بهزاد را از ميان ميدان بدر بردى ، از باغ گريختى و پيش بهمن زرين‌قبا رفتى كه منت گرفتم ، اكنون با من سر درنمىآرى . من نيز دانم كه با تو چه بايد كردن ! از سر غضب برخاست و بيرون آمد . سنبل رو به گلبوى كرد و گفت اى شاه‌زاده خيلى جوابهاى سخت دادى .\r\nبدين غايت نيز نيكو نيست كه ما در دست اين حرام‌زادگان اسيريم . گلبوى گفت اگر اين نوبت سخن زيادت كند ، بضرب خنجر شكمش بدرم . مرا از او چه باكست ! پدر مرا همچون او هزار غلام بر در ايوان بوده است . من هرگز با او سر درنيارم .\r\nتو برو و در حجره نگاه‌دار كه من حريف نصر هستم . سنبل بيرون آمد و بر در بنشست .\r\nاما مؤلف اين داستان چنين روايت مىكند كه چون نصر بن عدل از پيش گلبوى بيرون آمد ، در حال سوار شد و رو بر در بارگاه ملك عاصم نهاد . چون برسيد پرده‌داران پرده برداشتند تا درآمد و خدمت كرد . جملهء بزرگان برپاى خاستند\r\n\r\n","description":"","footnote":"","page_name":" 98 ","page_number":104},
  {"content":"\r\n\r\nتا ملك نصر بن عدل در پهلوى ملك عاصم قرار گرفت . چون يك زمان برآمد جلاب درآوردند و بخوردند . بعد از آن سفره كشيدند . چون از طعام خوردن فارغ شدند مجلس شراب فروچيدند . چون دورى چند بگدشت هريك از هر باب سخنى ميگفتند ، تا ملك عاصم رو به عايل وزير كرد و گفت اى وزير ! [ و 
  ] اشارت بر طرف نصر بن عدل كرد . عايل مرد خردمند بود دانست كه مقصود ملك عاصم چيست . عايل گفت بنده باشم . پس زبان برگشود و گفت اى ملك نصر ديگر هيچ از حال سپاه ايران خبرى دارى كه در عقب اين بندى كه تو آورده‌اى خواهند آمدن يا نه ؟ نصر گفت گمان من آنست كه ايرانيان نمىدانند كه من بر كدام طرف رفته‌ام . چون بدانند لابد كه در عقب بيايند . عايل گفت لابد كه بدانند كه من چنين شنيده‌ام كه جاسوسان كار و عياران بسيار در سپاه ايران هستند . شايد كه اكنون خبر برده باشند . چون سپاه ايران بيايد جواب كار ايشان كه خواهد گفتن و با آن قوم چون حرب خواهيم كردن ؟ نصر بن عدل گفت اگر ملك داراب بنفس خود بيايد ما را ايستادن هيچ از عقل نباشد ؛ وگر اندكى از سپاه خود فرستد و خود عزم ملاطيه كند ، كه شهر ملاطيه در حصارست ، كه پهلوان طرم‌تاش برادر تيمورتاش به حكم عسطور شاه ، ملاطيه را حصار كرده است ، و عسطور و شاه سرور يمنى درانگيز سپاهند ، اين فتنه درين دوروزه از ملك شام بدر خواهد رفتن و جنگ در ملاطيه خواهد افتادن ؛ ما نيز خود را پيش ايشان اندازيم كه در روز جنگ كردن با ايرانيان ما آنجا باشيم تا در محل بازخواست نباشيم . عايل گفت نيكو گفتى ، ما نيز چنين انديشه داريم كه تو گفتى اما حاليا به نقد اين جوان ايرانى بهمن زرين‌قبا نام را بياريد تا شاه عاصم او را ببيند . نصر بن عدل گفت روا باشد . در حال اشارت كرد كه برويد آن ايرانى را دست و گردن بسته بياريد . سرهنگى چند بدويدند ، هم از خدمتكاران نصر و هم از خدمتكاران ملك عاصم ، برفتند .\r\nاين خبر در انطاكيه افتاد كه اين جوان ايرانى را بديوان ملك عاصم مىبرند ؛\r\n\r\n","description":"","footnote":"","page_name":" 99 ","page_number":105},
  {"content":"\r\n\r\nتا در ايوان نصر رسيدند ، در ايوان شدند . بهمن زرين‌قبا را دست و گردن بسته درآوردند . از آن طرف سنبل پيش گلبوى آمد و گفت پهلوانرا بديوان ملك عاصم بردند . گلبوى گفت اين حرام‌زاده نصر بن عدل از محبت من با پهلوان آگاهى دارد .\r\nمبادا كه در كشتن او سعى كند . سنبل گفت ملك عاصم مرد عاقل است ، نتواند با وجود فيروز شاه و بهزاد و برادرش بهمن زرين‌كلاه ، او را كشتن . ازين معنى ايمن باش . گلبوى عظيم نگران شد و بگريست . اما چون بهمن زرين‌قبا را دست بسته در بازار انطاكيه مىكشيدند ، خلق شهر در عقب مىرفتند و هركسى سخنى ميگفتند ؛ تا بر در ايوان ملك عاصم رسيدند . خبر بملك عاصم كردند كه اين جوان ايرانى را آوردند . حكم ملك چيست ؟ گفت درآيد . سرهنگان بيرون آمدند و بهمن زرين‌قبا را آوردند و برابر ملك عاصم بازداشتند . بهمن زرين‌قبا در پيش ملك عاصم خدمت كرد . عاصم نگاه كرد ، جوانى را ديد عظيم با هيبت و با صلابت ، سرخ چهره و محاسن سرخ تا بر ناف كشيده ، سطبر گردن و بزرگ شكم ، پهن سينه . اما برهنه و دستها از عقب بسته و سروپاى برهنه و زنجير در گردن و بازو انداخته . مثل شير نر كه در بند باشد . جمله را از آن شكوه او عجب آمد كه بفر او هرگز نديده بودند .\r\nعاصم رو بنصر بن عدل كرد و گفت اى ملك نصر اين جوان با هيبت چه كس است ؟\r\nدر سپاه ايران اين جوان را بچه خوانند ؟ ملك نصر گفت پهلوان پاىتخت ملك دارابست .\r\nصاحب چهل هزار سوارست . برادرش را بهمن زرين‌كلاه گويند . از تخم‌دان اشك زرينه كفش است ، و مقدم سپاه ايران اينست . ملك عاصم گفت كسى را كه اين همه تمكين باشد ، او را نشايد چنين خوار داشتن . او را در قلعهء طبريه بريد و جاى نيك بازداريد و جامهاى خوبش در بر كنيد و شراب و كباب از او بازمداريد و نيكو رعايتش كنيد كه من در عاقبت اين كار نيكو انديشه كنم . اما بند از پايش برمداريد .\r\nدر حال سرهنگان بهمن زرين‌قبا را بيرون آوردند و اين قلعه در ميان شهر بود . او را در برجى جاى خوب بازداشتند و آنچه ملك عاصم گفته بود بجاى آوردند . بهمن\r\n\r\n","description":"","footnote":"","page_name":" 100 ","page_number":106},
  {"content":"\r\n\r\nزرين‌قبا با خود گفت هرچند كه از جور اين حرام‌زادهء ظالم رهيدم اما از گلبوى عظيم دور افتادم . ندانم كه حال گلبوى با نصر بن عدل بكجا خواهد رسيدن كه آن حرام‌زاده گلبوى را عظيم دوست ميدارد . پهلوان در بند اما در انديشهء گلبوى بود .\r\nاما مؤلف اخبار و گزارندهء « 1 » داستان كهن روايت مىكند كه چون ملك عاصم چنين حكمى كرد ، نصر بن عدل نتوانست چيزى گفتن كه اختيارى در آن مملكت نداشت ، و از عشق گلبوى چنان بىقرار بود كه بدان راضى بود كه گلبوى با او سر در آرد ، او در گوشه‌يى بنشيند و ديگر نام مملكت نبرد . حاليا به شراب خوردن مشغول شدند ، قطاع نيز عظيم عاشق بود . چند نوبت بر آن كرد « 2 » كه برخيزد و از نصر بن عدل [ سؤال كند 
  ] كه آن دختر ماه‌رو كه با تو ديدم چه كس است ؟ اگر دختر تست به من ده تا زن من باشد . باز انديشه كرد كه اول تمام معلوم كنم كه كيست ؟\r\nآنگاه چارهء آن ببرم . تحمل « 3 » كرد تا شب درآمد . ملك عاصم در حرم شد ، ملك نصر سوداى گلبوى در دماغ داشت ، برخاست و بيرون آمد و سوار شد و در راه انديشه مىكرد كه من در كار خود چرا درمانده‌ام ؟ اين دختر در دست منست و با من سر بخوشى درنخواهد آوردن . البته او را ببايد ترسانيدن . باشد كه با من سر درآرد و با شمشير با او ببايد گفتن . اين انديشه مىكرد تا بر در ايوان رسيد .\r\nدر حال خبر در ايوان افتاد كه ملك نصر از پيش ملك عاصم رسيد . خواجه سنبل در حال پيش گلبوى آمد و گفت اى ملكه نصر بن عدل مست خراب رو به تو دارد . زينهار كه سخن به ادب گويى و زيادت مگوى . باشد كه « 4 » او را بسخن خوش توانى منع كردن . گلبوى گفت اى سنبل تو بر در حرم باش و كس را مگذار كه پيش من آيد . سنبل گفت اى ملكه مرا چه طاقت آنست كه ملك نصر بن عدل را باز دارم ؟ گلبوى گفت اى هندوى نابكار ! من به تو ميگويم كه هيچ‌كس را پيش من\r\n\r\n\r\n","description":"","footnote":"\r\n( 1 ) - در اصل : گذارنده .\r\n( 2 ) - « بر آن كرد » در اينجا بجاى « بر آن شد » يعنى « مصمم گشت » به كار رفته است .\r\n( 3 ) - اينجا نيز تحمل بمعنى تأمل به كار رفته است .\r\n( 4 ) - در اصل : كه توانى .\r\n","page_name":" 101 ","page_number":107},
  {"content":"\r\n\r\nمگذار ، اگر خود پدرم ملك مسروق است ! سنبل گفت من نگذارم ، اگر نصر بشنود .\r\nگلبوى گفت او را چه زهرهء آن باشد كه بىاجازت من پيش من آيد . سنبل بيرون آمد و پرده فرو گذاشت و چوگان زرين در دست گرفته بايستاد . ملك نصر بن عدل مست خراب رسيد . تيغ در دست . از غضب يك نعره بر سنبل زد كه اى كرا ! گلبوى در چه كارست ؟ سنبل گفت گلبوى در حجره است و مرا اينجا بازداشته است و حكم كرده است كه هيچ‌كس را در حرم بار ندهم . نصر گفت مرا نيز بار نيست ؟ سنبل گفت ملكه مرا چنين گفته است كه اگر خود ملك مسروق بيايد كه او را بار نيست .\r\nاى ملك شاه‌زاده گلبوى از تو ملول شده است و عظيم پريشان خاطرست از جانب تو ، و امروز هيچ نخورده است و گريان و نالانست . امشب هيچ مصلحت نيست ترا پيش او رفتن و شما نيز عظيم مستيد ، حاليا بازگرديد [ تا 
  ] زمانى كه هشيار شده باشيد و شايد كه خاطر او نيز تسلى يافته باشد . او را فردا توان ديدن . ملك نصر گفت اى حرام‌زاده ، تو مرا نصيحت ميكنى و مرا در خانهء خود راه نمىدهى ؟ گلبوى كنيزك منست ، پدرش به من بخشيده است . سنبل دانست كه نخواهد شنيدن . گفت اى ملك مرا چه حد آن باشد كه ترا نصيحت كنم يا راه بر تو بگيرم . من سخنى از براى مصلحت با تو گفتم . چون قبول نمىكنى تو دانى . بارى مرا چندان امان بده كه از آمدن تو گلبوى را آگاه كنم كه ملك نصر آمده است ، تا حكم گلبوى چيست .\r\nنصر بن عدل ميخواست كه تندى كند و گلبوى را از خود بترساند كه باشد كه با او سر درآرد . نعره بر سنبل زد كه اى حرام‌زاده يعنى كار من بجايى رسيده است كه مرا به اجازت تو كار مىبايد كردن ! اين بگفت و تيغ بركشيد و بر رگ گردن سنبل زد كه سر سنبل را در خاك انداخت و هم‌چنان با تيغ كشيدهء خون‌آلوده قدم در حرم گلبوى نهاد .\r\nگلبوى از آمدن نصر بن عدل آگاه بود و آنچه ايشان مىگفتند جمله را مىشنيد تا عاقبت آواز جف تيغ بشنيد . دانست كه سنبل را بكشت . آه از جانش برآمد . از\r\n\r\n","description":"","footnote":"","page_name":" 102 ","page_number":108},
  {"content":"\r\n\r\nترس خود برخاست ، در كنج آن حجره خنجرى از ديوار آويخته بود ، بركشيد و دست از قفا گرفت و راست بايستاد . نصر بن عدل با تيغ كشيده بيامد . چون چشمش بر گلبوى افتاد و آن قد و بالا و آن شكل و شمايل را بديد ، از غايت محبتى كه داشت دستش بلرزيد و تيغ از دستش بيفتاد . بدويد و در پاى گلبوى افتاد و سر در پاى گلبوى نهاد تا پاى او را ببوسد . گلبوى عظيم از نصر بن عدل در دل داشت . يكى آنكه از دمشق بزورش آورده بود ، و محبوبش بهمن زرين‌قبا را در قلعهء طبريه در بند فرموده بود كردن ، و سنبل را كه اوش پرورده بود هلاك كرده بود ، و نصر بن عدل را نيز اجل رسيده بود كه بىمراد بدست گلبوى بهلاك آيد . القصه در آن دم كه سر در پاى گلبوى نهاد ، گلبوى خنجر آبدار از قفا داشته بود ، چنان بر پشت نصر عدل زد كه سر خنجر از سينه‌اش بيرون آمد . نصر بن عدل آه كرد و بر خود بپيچيد و مىطپيد تا وقتى كه بمرد . از خدمتكاران يكى اين حال را بديد ، كه از قفاى ملك آمده بود . گفت اى رعنا دستت بريده باد ! شاه حلب را كشتى ؟ گلبوى در دويد ، او خواست كه بيرون جهد ، او را نيز خنجرى بزد و هلاك كرد . او آه كرد و بر جايى بيفتاد ، دو وجود ديگر بر در آن حجره بودند . چون آن آه بشنيدند يكى سر در آن حجره كرد تا ببيند كه آن‌چه آه بود . نگاه كرد نصر را كشته ديد و يكى در جان كندن و گلبوى خنجرى چون الماس در دست ، بالاى سر ايشان ايستاده . فغان برآورد ، خدمتكاران خبردار شدند و بر در آن خانه آمدند و دشنام مىدادند كه اى رعناى نابكار اين چه بود كه كردى ؟ ملك حلب را هلاك گردانيدى ! هم‌اكنون ترا پاره پاره كنيم . هركه سر در آن حجره كردى گلبوى با آن خنجر حمله كردى .\r\nآنكس از ترس بگريختى و هيچ‌كس را زهرهء آن نبود كه در آن حجره [ رود 
  ] الا از دور دشنام ميدادند . تا يكى گفت اى ياران شما را معلوم است كه اين گلبوى دختر پادشاه دمشق است . حاليا كارى عظيم كرد . ما را حد آن نيست كه او را دشنام دهيم و نيز نمىتوانيم او را كشتن ، هرچند كه خونى ماست . بىاجازهء ملك عاصم\r\n\r\n","description":"","footnote":"","page_name":" 103 ","page_number":109},
  {"content":"\r\n\r\nاين كار نمىتوانيم كردن . مصلحت در آنست كه هم امشب اين خبر را بملك عاصم برسانيم تا حكم ملك چيست . گفتند چنين بايد كردن .\r\nدر حال آن در را مقفل كردند و چند تن بر آن در موكل كردند و چند تن جامه دزديده و خاك بر سر كرده رو بر در ايوان ملك عاصم كردند . هنوز اول شب بود ، خلق شهر بشنيدند ، در عقب ايشان روان شدند . درين راه كه مىآمدند عايل وزير را ديدند كه با قطاع از پيش ملك عاصم مىآمدند . در راه بدان قوم رسيدند سر راه بر قطاع و عايل گرفتند و آواز داد برآوردند . عايل گفت چه كسانيد و داد از كه مىخواهيد و فرياد چرا مىزنيد ؟ ايشان گفتند كه ما خدمتكاران نصر بن عدليم . عايل گفت داد چرا مىزنيد ؟ ايشان گفتند چون داد نزنيم كه ملك نصر بن عدل را كشتند . آه از جان عايل برآمد و گفت كه كشت او را ؟ گفتند گلبوى . گفت گلبوى چه كس است ؟ گفتند دختر مسروق بن عتبه . گفت او اينجا چه مىكند ؟\r\nگفتند نصر بن عدل با خود آورده بود ؛ آن دختر صاحب جمال كه در محفه بود ، او گلبوى بود . قطاع آرزوى وصال او داشت ، تصور آن داشت كه او مگر زن نصر بن عدل باشد . چون اكنون معلوم كرد كه گلبوى بوده است ، دختر ملك مسروق بن عتبه ، و نصر بن عدل را كشته است ، عظيم خرم شد . عايل گفت چرا او را كشت و او دختر ملك مسروق را چرا با خود آورده بود ؟ يكى از حالها آگاهى داشت ، پيش‌رفت و گفت از آنجهت كه او گلبوى را دوست ميداشت ، از غايت دوستى پيش او ميرفت ، او دست نمىداد . امشب عظيم مست بود ، از سر مستى آمده و خادم [ او را 
  ] سنبل نام بكشت و با تيغ كشيده اندرون رفت تا او را نيز بكشد . او برو فرصت يافت و او را بكشت ، با يك خدمتكار ديگر . قطاع گفت دستش مريزاد ! گلبوى دختر ملك مسروق پادشاه شام و شامات ، او را چه لايق نصر بن عدل بود ؟ هركس كه چيزى جويد كه لايق او نبود ، لابد جزاى او اين باشد . آن خدمتكاران بدان نيت آمده بودند كه اجازت طلب كنند و گلبوى را به خون نصر بن عدل\r\n\r\n","description":"","footnote":"","page_name":" 104 ","page_number":110},
  {"content":"\r\n\r\nبكشند . چون آن سخن از زبان قطاع بشنيدند جمله فروماندند . عايل گفت اين خبر را بملك عاصم ببايد رسانيد . در حال هردو بازگشتند تا در ايوان ملك عاصم رسيدند . ملك عاصم در حرم رفته بود كه آمدند و خبر كردند كه عايل با ملك‌زاده هردو بشتاب تمام بازگرديدند و بار طلب مىكنند . ملك عاصم گفت نه اكنون از پيش من رفتند ؟ چرا بازگشتند ؟ گفتند نمىدانيم . عاصم بترسيد ، گفت مگر سپاه ايران در عقب بهمن زرين‌قبا آمده‌اند . از حرم بيرون آمد . عايل و قطاع خدمت كردند . عاصم گفت زود بگوييد كه چرا آمديد ، و چه خبر است كه بازگشتيد ؟ ايشان گفتند اى ملك ترا بقا باد كه نصر بن عدل را كشتند ! عاصم گفت چگونه ؟ ايشان آنچه ميدانستند جمله را حكايت كردند . عاصم لحظه‌يى انديشه‌ناك شد . گفت اى عايل ، نصر بد كرد و هركس كه با بزرگان غدر كند ، لابد جزاى او اين باشد .\r\nاكنون گلبوى را به خون نصر نتوان هلاك كردن كه پدر او را مثل نصر هزار غلام بوده ، و نصر نيز از جملهء خدمتكاران ملك مسروق بود . گلبوى را امشب آنجا نتوان گذاشتن . برويد و گلبوى را بياريد و هيچ ميازاريد ، و در حرم ما او را فرود آريد ، كه فردا كه بر تخت برآييم بگوييم كه چه بايد كردن .\r\nعايل و قطاع بيرون آمدند و سوار شدند و رو بمقام گلبوى نهادند ، تا رسيدند .\r\nپياده شدند و قدم بر در آن حجره نهادند . آن جمعى كه آنجا بودند فغان و داد برآوردند .\r\nقطاع حكم كرد تا آن مردم را دور كردند و در آن حجره را برگشودند . تاريك بود ، قطاع گفت اى عايل در حجره رو و او را تسلى كن تا نترسد . شايد كه او تصور كرده باشد كه ما بگرفتن او آمده‌ايم . عايل خواست كه برود ، يكى گفت اى خداوند درين خانه بىسپر مرويد كه هركه سر درين خانه مىكند او خنجر مىزند و هلاك مىكند . نميدانيم كه اين رعنا ديوانه شده است و چشمش تاريك گشته است . قطاع حكم كرد تا آن‌كس را كه آن سخن در حق گلبوى گفته بود كه ديوانه شده است ، مشتى چند از گردن « 1 » زدند كه چرا آن دختر را ديوانه گفت ، كه آن كار بر مراد دل\r\n\r\n\r\n","description":"","footnote":"\r\n( 1 ) - در اصل : از گردن آنكس « از » در اينجا بمعنى « بر » به كار رفته و استعمالى خاص و استثنائى است .\r\n","page_name":" 105 ","page_number":111},
  {"content":"\r\n\r\nقطاع بود . عايل گفت سپر بياريد كه در روى كشم كه اعتماد نتوان كردن . سپر در روى كشيد و قدم در آن خانه نهاد كه تاريك بود . گفت اى گلبوى ، سلام عليك .\r\nمن عايلم وزير ملك عاصم . بطلب تو آمده‌ام و ملك‌زاده قطاع با منست . هيچ انديشه مكن و خاطرت را پريشان مكن كه ما خون نصر عدل را از تو نمىخواهيم كه او خدمتكار پدر تو بود . اگر تو او را كشتى گناه او را بود كه ترا به زور آورده بود . هرچند كه ازين نوع سخن بگفت هيچ‌كس جواب نداد .\r\nاما مؤلف اخبار و گزارندهء داستان چنين روايت مىكند كه هرچند عايل بگفت كس جواب نداد . سبب آن بود كه در آن دمى كه گلبوى نصر را بكشت ، آن خدمتكاران در آن خانه را بر روى او بستند و او را تنها در آن خانه گذاشتند ، گلبوى بترسيد ، گفت عظيم كارى كردى ! پادشاه حلب را كشتى ! هرچند كه كشتن او نيكو بود . اما مبادا كه مرا به خون نصر بن عدل بكشند كه پدرم ملك مسروق گرفتار ايرانيانست و بهمن زرين‌قبا در بندست . مرا چارهء ديگر بايد كردن كه بدست اين قوم گرفتار نيايم . از بيم جان از هر طرف نگاه مىكرد ، راه گريز مىجست . دريچه‌يى ديد ، صندوق چند بود آنجا نهاده ، بر زبر هم نهاد ، تا بدان دريچه رسيد و بر آن دريچه بالا رفت . از آن طرف باغ بود و علف فراوان . خود را از آن طرف بشيب انداخت . گفت اگر بميرم آن اولىتر باشد ، از آن‌كه بدست اين قوم گرفتار شوم .\r\nچون از بالا به زير افتاد ، اگرچه خيلى زحمت ديد ، اما بجانش المى نرسيد . از ترس برجست و مىدويد تا به ديوار باغ رسيد و جهد بسيار كرد و بر آن طرف ديوار باغ شد ، و بسلامت برفت تا قصه‌اش چه شود .\r\nاما ازين طرف عايل چندان [ كه 
  ] بگفت هيچ آواز نيامد . گفت چه حالتست كه هيچ‌كس جواب نمىگويد ؟ در عقب او چراغى آوردند . هرچند كه بجستند ، گلبوى را نديدند . اما نصر بن عدل را ديدند افتاده و جان داده و آن ديگرى هلاك افتاده . اين خبر را به قطاع كردند كه گلبوى از راه دريچه گريخته است و صندوق\r\n\r\n","description":"","footnote":"","page_name":" 106 ","page_number":112},
  {"content":"\r\n\r\nچند برهم نهاده است . قطاع عظيم پريشان شد . خدمتكاران گفتند كه هم‌اكنون اينجا بود ، هم در حال گريخته است . بسيار طلب كردند و نيافتند . قطاع پريشان حال بازگشت . نصر عدل را برداشتند .\r\nاز آن طرف راوى اين داستان چنين روايت مىكند كه ملك عاصم نشسته بود و انتظار آن ميكرد كه گلبوى را كى آرند ، كه آوازهء حسنش بسيار شنيده بود ، كه عايل بيامد و از گريختن گلبوى بگفت . عاصم گفت از خوف خود گريخته است .\r\nدروازه‌ها بسته است ، البته درين شهر خواهد بودن ، فردا طلب كنيم و بدانيم كه كجاست . صبر كردند تا روز شد « 1 » ، اول روز بود كه خلق شهر بر در ايوان ملك عاصم جمع شدند و هريك سخنى ميگفتند . ملك عاصم حكم كرد كه اول ملك نصر را در خاك كردند . بعد از آن بطلب گلبوى مشغول شدند . چندانك طلب كردند نيافتند .\r\nدر شهر منادى كردند كه گلبوى دختر ملك مسروق بن عتبه گريخته است ، هركجا كه باشد بديوان اعلى خبر كنند . خلق در جست‌وجوى بودند .\r\nاما مؤلف اخبار گويد كه چون گلبوى از باغ بدرآمد و راه در پيش گرفت .\r\nاز بيم جان مىدويد و هيچ نمىدانست كه كجا ميرود . دختر غريب و چنان خونى كرده و هيچ دوستى و آشنايى نه ، در كار خود درماند . مصراع :\r\n نه راه گريز و نه روى ستيز . \r\nاز شب دو دانگ گذشته بود ، قدم در آن كوى نهاد و ميرفت تا بر در خانه‌يى رسيد . آواز چرخى از آن خانه مىآمد چشم داشت ، پيرزنى را ديد كه در خانه‌يى كوچك نشسته بود و چراغ نفطى در پيش خود نهاده و آن چرخ را مىگردانيد . گلبوى دست بر آن در نهاد ، در گشاده شد ، درآمد و بر آن پيرزن سلام كرد . آن پيرزن نگاه كرد ، دخترى ديد چون اخترى ، مثل خرمن گل آراسته و پيراسته ، جامهاى فاخر در بر كرده بود ، اما عظيم متغير و غمناك . بىاختيار درآمد ، دو عنبر چه از دو طرف حمايل كرده ، و مرواريد گرد رو بر رو بسته ، طوق در گردن و خلخال در پاى .\r\n\r\n\r\n","description":"","footnote":"\r\n( 1 ) - در اصل : روز شد خلق شهر .\r\n","page_name":" 107 ","page_number":113},
  {"content":"\r\n\r\nدر پيش آن عجوزه نشست و متحيروار از هر طرف نگاه مىكرد . آن عجوزه گفت اى ماه‌روى سلسله موى ، تو چه كسى كه چنين شكرستان بىمگسى ، كه درين شب بىاختيار درين خانه آمدى ؟ گلبوى گفت اى مادر بجان زينهار ! من كنيزك خواجه‌يى هستم ، گناهى كردم ، خواجه قصد هلاك من كرد ، ازو بگريختم . اكنون مرا سه روز در خانهء خود جاى بده تا كار خود تمام كنم و از پيش تو جاى ديگر بروم . اين عنبرچه بشكرانه از من بستان و مرا سه روز قبول كن و نگاه‌دار . پيرزن نگاه كرد ، عنبرچه‌يى ديد مرصع كه خراجى مملكتى « 1 » بها داشت . عظيم خرم شد و گفت خوش - آمدى و خانهء ما را بقدم خود مشرف كردى ، هزار جان من فداى تو باد ! گلبوى گفت اى مادر تو كسى دارى يا نه ؟ عجوزه گفت اى جان مادر هيچ‌كس ندارم ايمن و سيكن باش كه هيچكس را اينجا گمان نباشد .\r\nگلبوى ايمن شد ، بعد از زمانى گفت اى مادر هيچ خانهء ديگر دارى كه آنجا ايمن‌تر باشيم ؟ مرا سه روز در خانهء خود « 2 » جاى بده كه من هرچه خواهى بدهم .\r\nپيرزن چراغ برداشت و روان شد ، گلبوى در عقب . پيرزن خانه‌يى داشت بغايت كوچك و آگنده و بوريايى كهنه انداخته . گلبوى بنشست و گفت اى مادر تو بيرون رو كه من لحظه‌يى آسايش بكنم . پيرزن بيرون رفت و سر در خواب نهاد .\r\nگلبوى در انديشه كه چون كنم . درين انديشه در خواب رفت .\r\nاما مؤلف اخبار روايت مىكند كه پيرزن را پسرى بود حرام‌زاده و بعد فعال و بدكردار و دعوى رندى و اوباشى كردى . مگر امشب بخانهء دوستى بمهمانى رفته بود ، از آنجهت در خانه نبود . نيم‌شب چون مست شد ، عزم خانه كرد . بر در خانه آمد و در بزد ، پيرزن در را برگشود تا فرزندش درآمد . گفت اى جان مادر امشب خوابم نبرد ، كجا بودى ؟ گفت بخانهء فلان دوست بودم ، شراب ميخوردم ، آرزوى\r\n\r\n\r\n","description":"","footnote":"\r\n( 1 ) - بخوانيد : خراج مملكتى . و به حواشى مراجعه كنيد .\r\n( 2 ) - در اصل : سه روز در خانهء خود خود سه روز .\r\n","page_name":" 108 ","page_number":114},
  {"content":"\r\n\r\nتو كردم ، آمدم تا ترا ببينم . برخيز و چراغى بياور كه يك زمانى بنشينيم كه خوابم نمىبرد . مادرش گفت نيم‌شب گذشته است ، بخفت . پسر مست بود و نمىشنيد .\r\nپيرزن ديد كه قبول نخواهد كردن ، نمىخواست كه برابر او در آن خانه رود كه گلبوى آنجا بود ، كه با گلبوى گفته بود كه هيچ‌كس ندارم . از براى تسلى پسر بيرون رفت كه چراغ بيارد ، هرچند كه هيچ چراغ نبود . پسر پيرزن نشسته بود ، ناگاه نظرش بر كنج خانه افتاد ، روشنى چراغ ديد ، گفت عجب حاليست ! مادرم بطلب چراغ رفت ، اين‌روشنى چيست كه از آن خانه مىتابد ؟ بىچيزى نيست . در حال برخاست و دست بر آن در نهاد و سر در آن خانه كرد . دخترى ديد نشسته همچون سروى آزاد . مثل خرمن گل در خواب رفته بود . عقل از سرش بدر رفت ، از غايت حسن و ملاحت او متحير شد . گفت مگر حورست كه از جنت‌آباد بدين خانهء ما فرود آمده است ! شعر :\r\n كه مىگويد كه هست اين صورت از گل * همه روحى ، همه جانى ، همه دل\r\nنه انسان گر ملك رويت ببيند * شود واله درين شكل و شمايل ! \r\nچون نيك نگاه كرد عظيم صاحب جمال و صاحب كمال ديد . متحير شد و از حيرت سر از پاى گم كرد و دانست كه بزرگ‌زاده است و بشاه‌زادگان مىماند .\r\nاو درين انديشه بود كه مادرش درآمد . پسرش گفت اى مادر اين كيست بدين حسن و ملاحت كه من هرگز مثل اين دختر نديده‌ام . مادرش گفت اى جان مادر دختر غريبست ، مگر گناهى كرده است و از صاحب خود گريخته است ، اما بغايت صاحب جمال و صاحب كمال است ، و بغايت صاحب كرم است ، چنانك بيك دم كه درين خانهء ما آمد اين عنبرچه را به من بخشيد . گفت مرا سه روز درين خانه نگه داريد ، و آن عنبرچه به دو نمود . پسر گفت اى مادر اين به شاه‌زادگان مىماند .\r\nدرين معنى نيك‌انديشه‌يى بايد كردن . ايشان درين سخن بودند كه گلبوى از خواب بيدار شد . ديده را برگشود ، پسر آن پيرزن را بديد . اول بترسيد چون بشنيد كه او\r\n\r\n","description":"","footnote":"","page_name":" 109 ","page_number":115},
  {"content":"\r\n\r\nمىگفت اى مادر ، دانست كه پسر اوست . گفت اين حرام‌زاده مرا گفته بود كه من هيچ‌كس ندارم . بناچار نيكو بنشست . آن جوان خدمت كرد و گفت خوش‌آمدى و خانهء ما را بقدم مبارك خود مشرف كردى . گلبوى گفت غريب و مهمان شماام .\r\nاگرم قبول مىكنيد تا ايمن و آسوده بنشينم و اگرم قبول نمىكنيد اجازت بدهيد كه هم‌اكنون بروم . گلبوى سخن ميگفت . پسر پيرزن در آن لطف كلمات نگاه كرد بدلى و هزار دل عاشق شده بود . با خود گفت اين عظيم دولتيست كه بپاى خود آمده است ! در عالم هيچ‌كس بدين حسن و ملاحت نباشد . اما ندانم چه كس است و بچه سبب گريخته است . لابد كه درين حكمتى باشد . حاليا نصيب ماست .\r\nپيش گلبوى خدمت كرد . گفت بجان قبولى . ما خود را فداى تو كنيم .\r\nپس نعره بر مادر زد كه اى مادر ، ترا مهمان چنين عزيز رسيده است ، چرا شرط خدمت بجاى نمىآرى و طعامى از بهر او ساز نمىدهى ؟ اين بگفت و بيرون آمد .\r\nگلبوى گفت اى مادر ، اين جوان از آن تو چه مىشود ؟ گفت اى جان مادر ، پسر منست . خواستم كه از تو پنهان كنم و ترا ازو ، اما نشد . اما هيچ باكى نيست .\r\nگلبوى را هيچ اختيارى نبود ، توكل بر خداى تعالى كرد ، بناچار قرار گرفت .\r\nبعد از لحظه‌يى آن جوان نعمتى چند پخته و پرداخته پيش گلبوى آورد و خود دست ادب برهم نهاد و از دور بايستاد . گلبوى دست بطعام كرد . پسر آن پيرزن را نام عاجل بود ، متحيروار درو نگاه مىكرد . گلبوى از زير چشم بديد كه اين جوان بعجب نوعى درو نگاه مىكند . گفت اى مادر پسرت كرم كرد بگوى تا بنشيند كه اين طعام باهم بخوريم . با خود گفت اين جوان در من تيز تيز نگاه مىكند ، مرا از اين خانه زود ببايد رفتن . عاجل تفرج مىكرد تا روز شد . عاجل بيرون رفت كه ديگر ترتيب طعامى كند . بر سر بازار رسيد ، منادى گران منادى مىكردند كه گلبوى دختر ملك مسروق گريخته است و نصر بن عدل را كشته است . هركه نشان او بدهد هزار دينار بستاند و هركه پوشيده و پنهان دارد سرش از تن جدا كنيم . عاجل\r\n\r\n","description":"","footnote":"","page_name":" 110 ","page_number":116},
  {"content":"\r\n\r\nگفت عجب دانم اگر اين دختر كه در خانهء ماست گلبوى نباشد ، كه آن شكل و شمايل كه او دارد به كنيزكان نمىماند . در حال عزم خانه كرد و در پيش گلبوى آمد و گفت اى ماه‌روى با من راست بگوى كه تو چه كسى و درين خانه بچه علت « 1 » آمدى ؟ گلبوى گفت كنيزك خواجه‌يىام ، گناهى كردم و ترسيدم ، گريختم ، بخانهء شما آمدم . عاجل گفت تو هيچ به كنيزكان نمىمانى . [ با 
  ] اين شكل و شمايل كه تو دارى تو به شاه‌زادگان مىمانى . اين دم در بازار بودم ، منادى مىكردند كه گلبوى دختر ملك مسروق عتبه گريخته است ، و نصر عدل حلبى را كشته است ، او را طلب ميكنند . گمان من آنست كه گلبو تو باشى . اكنون تو بگو راستى را كه كيستى ، و هيچ انديشه مكن كه كارت از راستى به شود .\r\nگلبوى گفت اى دريغ از آنچه مىترسيدم ديدم ! اكنون جز راستى هيچ تدبيرى نيست كه هرچه بگويم باور نكنند ، مصلحت در آنست كه راست بگويم و آنچه دارم بدهم ، باشد كه مرا نگاه دارند . گلبوى گفت اگر راست بگويم تو چه كنى ؟ عاجل گفت چون راست گفته باشى ، من نيز عهد كنم كه رازت فاش نكنم و در همه كارى يار تو باشم و از فرمانت سرنگردانم . گلبوى گفت اول تو سوگند بخور تا من ايمن شوم . عاجل سوگندى بدروغ بخورد ، اگر [ چه 
  ] به زبان سوگند بخورد اما در دل بدقولى و بدفعلى داشت . گلبوى باور كرد . بعد از آن گفت اى عاجل معلوم دان كه من گلبويم دختر ملك مسروق بن عتبه پادشاه شام و شامات . عاجل برخاست و خدمت كرد . گفت اى ملكهء آفاق ، معلوم دان كه بنده از جملهء خدمتكاران حضرت توام .\r\nهيچ خاطر مباركت را از من انديشه‌ناك مگردان و برين ضعيف اعتماد تمام كن ، و رازت تمام بگوى . گلبوى گفت اى عاجل ، معلوم دان كه مرا نصر بن عدل آورد .\r\nآن روز كه روز جنگ بود ، پدرم بدست ايرانيان گرفتار شد . پهلوانى بود اسير پدرم ، بهمن زرين‌قبا نام ، چون شهر بهم برآمد او فرصت يافت . مرا با آن پهلوان بدينجا\r\n\r\n\r\n","description":"","footnote":"\r\n( 1 ) - در اصل : درين خانه بچه علت درين خانه .\r\n","page_name":" 111 ","page_number":117},
  {"content":"\r\n\r\nآورد و قصد من كرد و بر من طمع كرد ، من او را بكشتم و از راه دريچه بگريختم تا بدين خانه رسيدم . گلبوى گفت اى عاجل مرا البته طلب خواهند كردن ، اگر مرا نگاه دارى من به تو نعمتى فراوان بدهم ، چنانك از مال غنى گردى . عاجل گفت اى گلبوى تو شاه‌زادهء ملك شامى و پدر تو پادشاهى بود كه چون نصر بن عدل و عاصم و چندى ديگر همه در فرمان او بودند . اين ملك عاصم ترا به خون نصر بن عدل نخواهد كشتن ، تو چرا مىترسى ؟ گمان من آنست كه ترا غير از اين حكايت ديگر هست .\r\nچون من سوگند خوردم از من ايمن باش و هر رازى كه دارى با من بگو ، تا من در كار تو فكرى بكنم . ببينم كه مرادت چيست ، تا من در طلب آن كار باشم . گلبوى گفت اى عاجل راستى آنست كه من با اين بهمن زرين‌قبا كه در قلعهء طبريه در بندست ، با او سوگند خورده‌ام بوفادارى ، و خود را به دو داده‌ام بزنى ، و زن اويم . از آن مىترسم كه پيش هركسى كه بروم بر من طمع كنند - چون نصر بن عدل كه بر من طمع كرد ، و از آن خود ديد - و از من آن نخواهد آمدن ، لابد بهلاك آيم . از آنجهت گريخته‌ام و اگرنه به خون نصر بن عدل نگريخته‌ام .\r\nچون عاجل اين سخن بشنيد چون ديگ برجوشيد و گفت معلوم شد كه اين رعنا در محبت ايرانيانست و نصر بن عدل را بوفاى بهمن زرين‌قبا كشته است و از ملك عاصم و قطاع گريخته است كه مبادا كه بر من طمع كنند . پس معلوم شد كه هرگز دست به من نخواهد دادن . پس نگاه داشتن اين هيچ واجب نيست كه اگر معلوم كنند مرا هلاك كنند . پس مصلحت در آنست كه بروم و هزار دينار بستانم و ملك‌زاده قطاع را خبردار كنم ، تا خلعت و هزار دينار بستانم . اين انديشه كرد . بعد از آن گفت اى گلبوى اكنون هيچ انديشه مكن كه خانهء من خانهء تست . اگر صد سال اينجا باشى كه ترا بجان نگاه دارم . خيلى دلدارى كرد . گلبوى دست كرد آنچه از زر و زرينه و عنبرچه و گوشواره و طوق و خلخال ، آنچه داشت جمله را بركند ، به مقدار صد هزار دينار ، جمله را در پيش عاجل نهاد و گفت اين جمله از آن تو باشد . چون\r\n\r\n","description":"","footnote":"","page_name":" 112 ","page_number":118},
  {"content":"\r\n\r\nدست ما باشد ديگرت عذرخواهى بكنم . عاجل عظيم خرم شد . آن جمله را برداشت و به مادر سپرد و بيرون آمد .\r\nمؤلف اخبار و گزارندهء اسرار چنين روايت مىكند كه چون عاجل بيرون آمد ، خرم و شادمان گفت آنچه مرا دست داد كه را دست دهد ؟ خيلى نعمت نصيب من شد ، بروم و قطاع را نيز خبردار كنم و هزار دينار بستانم . آن حرام‌زادهء دروغ‌گوى مكار آن همه نعمت و زر بستد و بىوفايى آغاز كرد و رو بر در ايوان ملك عاصم نهاد . چون بر در ايوان ملك عاصم رسيد ، خلق شهر جمله آنجا بودند و همه در حكايت گلبوى بودند ، كه دختر ملك مسروق بن عتبه در شهر انطاكيه گريخته است و هيچ‌كس نمىداند كه كجا رفته است . عاجل لحظه‌يى توقف كرد ، با خود گفت از آن مىترسم كه مبادا چون او را بدست دهم و بىوفايى كنم ، گلبوى آنچه به من و مادرم داده است با ملك عاصم بگويد ، لابد كه از ما بستانند . ميخواست كه بازگردد كه ملك قطاع از ايوان بيرون آمد كه عظيم پريشان‌خاطر بود ، كه خيلى گلبوى را دوست ميداشت و دل خود را بوصل او شاد كرده بود ، كه البته من او را در كنار خواهم گرفتن . اكنون چندان‌كه طلب مىكرد نمىيافت ، عظيم ملول بود . بر در ايوان سوار شد و رو بميان بازار نهاد و بر سر چهار سوى بازار بايستاد . حكم كرد تا بر سر بازار منادى كردند كه اى خلق شهر ، حكم ملك عاصم آنست كه هركه گلبوى را ديده باشد بيارد پنجاه هزار دينار به مژدگانى بستاند و آنچه از ما طلب كند مرادش را برآريم و رضاى دلش حاصل كنيم و اگر پوشيده و پنهان دارد ، حكم ملك عاصم چنانست كه در دروازه‌ها را بسته دارند و در خانها طلب كنند ، در هر خانه‌يى كه بيابند آن خانه و آن محله را تمام بسوزانند و آن مردم را تمام بكشند . چون چنين ندا در دادند ، خلق بترسيدند . عاجل گفت اكنون ديگر جاى سخن و انديشه كردن نماند .\r\nميگويند كه اين قطاع گلبوى را دوست ميدارد ، البته بدين مژدگانى پنجاه\r\n\r\n","description":"","footnote":"","page_name":" 113 ","page_number":119},
  {"content":"\r\n\r\nهزار دينار بستانم و از جملهء خدمتكاران قطاع شوم . كار من نيك شود . در حال آن حرام‌زادهء بىوفاى غدار پيش قطاع آمد و خدمت كرد و گفت ملك‌زاده را بقاباد ، من در خانه نبودم ، امشب نيم‌شبى به خانه مىآمدم ، در راه دخترى ديدم صاحب جمال و صاحب كمال و جامهاى نيكو پوشيده . به من بازخورد ، عظيم متغير و متفكر و دوان . من سر راه برو گرفتم . گفتم چه كسى ؟ گفت كنيزك خواجه‌يىام .\r\nاندك گناهى كرده‌ام و خواجه قصد هلاك من داشت ، ازو گريخته‌ام ، جايى طلب ميكنم كه آنجا باشم . گفتم بخانهء ما مىآيى ؟ گفت بلى مىآيم . او را به خانه آوردم .\r\nمادرى پيرى « 1 » دارم . او را پيش مادر نشاندم ، عظيم ترسان و اندوه‌ناكست .\r\nاين دم ببازار آمدم تا خواجهء او را پيدا كنم ، اين ندا شنيدم ، نمىدانم كه اين دختر گلبويست يا خود كسى ديگر ؟ قطاع گفت نامت چيست ؟ گفت بنده را نام عاجل است . گفت اى عاجل اگر اين دختر كه تو مىگويى گلبوى باشد پس بيقين بدان‌كه كارت در شهر انطاكيه بجايى برسانم كه جملهء شهر را بر تو حسد آيد .\r\nهر مرادى كه از من بخواهى برآرم . عاجل گفت بلى ، بدولت ملك اوست و پيش منست . قطاع عظيم خرم شد و از آن كسان كه با گلبوى بودند كه با نصر بن عدل از شام آمده بودند ، سه زن را با عاجل همراه كردند تا بنگرند كه اوست . عاجل حرام‌زاده در پيش افتاد و ايشان در عقب مىرفتند تا در خانه رسيدند . عاجل گفت من در خانه روم ، شما بىاختيار از عقب من درآييد و بنگريد كه اين گلبويست يا نه . گفتند چنين كنيم . عاجل در خانه شد ، گلبوى عظيم در خوف بود كه عاجل دير مىآمد ، و شبانه‌اش گلبوى خواب آشفته ديده بود . چون عاجل درآمد ، گلبوى گفت اى عاجل چرا دير آمدى ؟ دلش بدان خوش بود كه عاجل سوگند خورده بود كه راز ترا در پيش كسى نگويم . گفت اى عاجل چرا دير آمدى ؟ گفت اى ملكه ، از آن جهت كه در شهر منادى ميكنند و خلق اين شهر در جست‌وجوى تواند .\r\n\r\n\r\n","description":"","footnote":"\r\n( 1 ) - مادرى پيرى - مادر پيرى .\r\n","page_name":" 114 ","page_number":120},
  {"content":"\r\n\r\nهنوز قصه تمام نگفته بود كه آن سه زن درآمدند و گلبوى را بديدند ، بشناختند و نعره بر گلبوى زدند كه رعناى بريده‌گيس ! ملك نصر بن عدل را كشتى و گريختى ! تصور چه دارى كه ترا بگذارند ؟ نخواهند گذاشتن و خون ملك نصر بن عدل را به تو نخواهند گذاشتن ! گلبوى چون ايشانرا بديد ، در حال دانست كه عاجل حرام‌زاده او را ايناغى كرده است . فروماند و سر در پيش انداخت . از آن زنان يكى بدويد و قطاع را خبر كرد كه اى ملك ، بلى گلبويست . قطاع عظيم خرم شد و رو بر در ايوان پدر نهاد . چون « 1 » برسيد ، در پيش تخت پدر خدمت كرد . گفت به اقبال ملك گلبوى را يافتم . پس آنچنان‌كه بود بگفت . ملك عاصم گفت محفهء زرين ببريد و خادمى چند ، و گلبوى را در محفه در ايوان ما فرود آوريد تا بنگريم كه چه بايد كردن . قطاع در حال برخاست و بيرون آمد و خادمى چند چوبهاى زرين بر سر دست گرفته و خلق شهر در عقب ايشان ميرفتند تا در خانهء عاجل رسيدند .\r\nملك قطاع حكم كرد تا آن خادمان در اندرون روند و گلبوى را بيرون آورند . خادمان در آن خانه رفتند . در آن دم آن زنان هنوز دشنام به گلبوى ميدادند و گلبوى سر در پيش انداخته بود و هيچ نمىگفت . تصور آن داشت كه مگر او را به خون نصر بن عدل خواهند كشتن . از آن جهت هيچ نمىيارست گفتن . چون خادمان درآمدند سلام كردند و در پيش گلبوى خدمت كردند . گلبوى را گفتند كه ملك عاصم حكم كرده است كه شما را در محفهء زرين درآريم و به ايوان ملك عاصم فرود آريم .\r\nگلبوى گفت كه با من چه خواهيد كردن ؟ آن خواجه‌سرايان گفتند چه كنيم ؟ ملك عاصم مىگويد كه من از خدمتكاران ملك مسروقم ، مرا معلوم نبود كه نصر بن عدل ترا آورده بود و اگرنه منش جزا ميدادم . تو جزاش دادى . خدمتكارى از خدمتكاران پدرت هلاك كردى ، ما ترا نگاه داريم تا آن روز كه ملك مسروق از بند ايرانيان خلاص يابد « 2 » ، ترا پيش او بريم . او حاكم است ، آنچه خواهد كند ،\r\n\r\n\r\n","description":"","footnote":"\r\n( 1 ) - در اصل : چون بر در ايوان پدر نهاد چون .\r\n( 2 ) - در اصل : يابند .\r\n","page_name":" 115 ","page_number":121},
  {"content":"\r\n\r\nبما هيچ تعلق ندارد . اين سخنها را ملك عاصم گفته بود . گلبوى خرم شد ، با خود گفت حاليا ايمن شدم تا ديگر يزدان چه كند . برخاست و در آن محفه نشست . آن زنان كه از خدمتكاران نصر بن عدل بودند ، چون حرمت او را بديدند ايشان بگريختند .\r\nاما چون محفهء گلبوى را بيرون آوردند و بر پشت استران بار كردند قطاع آنجا حاضر بود . مركب پيش راند و دامن محفه را برگرفت و در آن محفه نگاه كرد . گلبوى را ديد همچون خرمن گل نشسته . گفت اى ملكه منم قطاع پسر ملك عاصم . نگذارم كه هيچ‌كس به بدى در تو نگاه كند . ايمن باش و آسوده . گلبوى نگاه كرد و قطاع را ديد ، سر در پيش انداخت و هيچ جواب نگفت . قطاع دامن محفه را فرو گذاشت . محفه را مىكشيدند و خلق شهر هريك سخنى ميگفتند و گلبوى را مىآوردند تا در ايوان ملك عاصم فرود آوردند . كنيزكان و مادر قطاع پيش گلبوى آمدند و او را تسلى كردند و به ايمنى بشارت دادند . گلبوى خوش‌خاطر شد ، از آن خوف كه داشت ايمن شد . قطاع در پيش پدرآمد و آنچه كرده بود بازگفت . ميخواست كه از پدر گلبوى را درخواست كند ، بازگفت فردا بدين كار مشغول شوم و شفيعى چند در پيش اندازم و با پدر بگويم . چنان كنم كه هم درين هفته بمراد برسم . ملك عاصم در حرم شد ، تا پيش گلبوى رسد . يكى گفت كه ملك مىآيد ، كه ملك عاصم درآمد و در پيش گلبوى خدمت كرد . گلبوى برپاى خاست « 1 » .\r\nملك عاصم را چون چشم بر آن قد و بالاى افتاد و آن شكل و شمايل بديد ، حيران ماند و با خود گفت عظيم صاحب جمال بوده است اين دختر ملك مسروق ! لحظه‌يى تفرج گلبوى كرد ، آنگاه در سخن درآمد و گفت اى ملكهء شام و شامات ، هيچ خاطرت را پريشان مگردان . اگر نصر بن عدل بهلاك آمد ، آن نه نيكو بود ، كسى را پيش منت مىبايست فرستادن تا من ترا ازو مىستادم . آن نكردى و شنيده‌ام كه « 2 » خرابى دمشق بيشتر از سبب تو بوده است . اما حاليا ايمن باش كه هيچ‌كس را\r\n\r\n\r\n","description":"","footnote":"\r\n( 1 ) - در اصل : برپاى خواست .\r\n( 2 ) - در اصل : كه سبب .\r\n","page_name":" 116 ","page_number":122},
  {"content":"\r\n\r\nبا تو كارى نيست ، كه جاسوسان فرستاده‌ام بر طرف دمشق تا چه خبر آرند ، كه پدرت ملك مسروق را حال چيست . اين خانه خانهء تست ، هيچ بيگانگى مدان . سخنى چند بگفت و دلدارى چند بنمود و از آنجا بيرون آمد ، اما از عشق مست بود . با خود گفت اين گلبوى لايق منست كه با وى عشرتى چند بكنم و از نوجوان شوم .\r\nراوى اين داستان چنين روايت مىكند ازين قصهء عجيب و غريب ، كه ملك عاصم در تمناى وصل گلبوى ، اما از آن طرف قطاع در انديشهء آنك « 1 » فردا گلبوى را از پدرم درخواست كنم و آن خرمن گل را در آغوش كشم . بهمن زرين‌قبا در قلعهء طبريه در بند در تمناى آن‌كه كى از بند خلاص يابم و بوصل گلبوى رسم ، و گلبوى در انديشهء آن‌كه آيا حالم چه شود . اما تو بشنو حكم خداى تعالى را تا بدانى كه بدست بنده هيچ نيست .\r\nاما راوى گويد كه چون آن شب بروز مبدل شد ، ملك عاصم بر تخت برآمد و قرار گرفت . بار داد تا جملهء امراى دولت و وزراى حضرت درآمدند و هريك برجاى خود قرار گرفتند . چون مجلس گرم شد هريك از هر باب سخن ميگفتند ، از ناگاه قطاع ديوانه برپاى خاست و پيش جام مراد رفت و جام مراد را برداشت و دركشيد . ملك عاصم گفت اى جان پدر چه مراد دارى ؟ گفت گلبوى را به من ده . ملك عاصم را عظيم ناخوش آمد . گفت گلبوى دختر ملك مسروق است و ملك مسروق در بند ايرانيان ، من دختر او را بىاجازت او به تو چون دهم ؟ نه وقت اين سخن است ، بر جاى خود قرار گير . قطاع عظيم انفعال خورد كه پدر مرادش را برنياورد .\r\nبر جاى خود قرار گرفت . لحظه‌يى ببودند ، بعد از آن پراگنده شدند . قطاع را غلام بچه‌يى بود كه اياغ‌دار او بود ، او را بازداشت كه بنگر كه در عقب من چه ميگويند و خود برفت . چون مجلس خالى شد ملك عاصم رو بعايل وزير كرد و گفت اى وزير ، ديدى كه قطاع چه گفت ؟ گلبوى را از من طلب كرد . من بىاجازهء ملك مسروق\r\n\r\n\r\n","description":"","footnote":"\r\n( 1 ) - در اصل : در انديشه آنك در انديشه آنكه\r\n","page_name":" 117 ","page_number":123},
  {"content":"\r\n\r\nتوانم دختر او را به شوهر دادن ؟ و اگر نيز بدهم چندانك مرا بايد بقطاع كى رسد ؟\r\nعايل گفت نه تو و نه قطاع هيچ‌كس [ را 
  ] درو طمع نمىبايد كردن ، كه جاسوسان ما رفته‌اند تا چه خبر آرند ، كه گمان من آنست كه هم درين دو روزه در عقب بهمن زرين‌قبا سپاه ايران ميآيند . گفت راست مىگويى ، اين ايرانى را از بند بيرون مىبايد آوردن و او را بر طرف دمشق روانه مىبايد كردن . عايل گفت چندان صبر كنيم كه جاسوسان ما بيايند تا چه خبر آرند . لحظه‌يى صحبت داشتند و آنگاه پراگنده شدند .\r\nهنوز روز بود ، آن غلام كه اياغ‌دار بود و نامش اياغ بود ، پيش قطاع آمد و آنچه از پدرش شنيده بود جمله را بازگفت . قطاع چون بشنيد در غضب رفت .\r\nايام جوانى و وسوسهء شيطانى و خيال كامرانى و قضاى آسمانى و بلاى ناگهانى قطاع را آتش در جان زد . بدانست كه پدرش ملك عاصم طمع در گلبوى كرده است .\r\nدر حال در طلب چندى از خدمتكاران نزديك خود فرستاد و چند تن از ايشان جمع كرد و ايشانرا بسوگند بربست و با ايشان عهد كرد و سوگند خورد و از براى هريك منصبى معين كرد . بعد از آن صورت حال را با ايشان در ميان نهاد كه من گلبوى را دوست ميدارم و پدرم عاصم از من دريغ ميدارد و شنيدم كه خود طمع كرده است .\r\nبا من متفق شويد كه عاصم را بكشم و تخت انطاكيه بگيرم و آنچه مرا حاصل آيد جمله از آن شما باشد . آن جوانان با او بدين معنى همداستان شدند و چندان صبر كردند كه از شب دو دانگ بگذشت . اما حكماى روزگار گفته‌اند ، بيت :\r\n كه فرزند بد گر بود نره شير * به خون پدر هم نباشد دلير\r\nمگر در نهانى سخن ديگرست * پژوهنده را راز با مادرست « 1 » \r\nراوى داستان روايت كند كه چون از شب دو دانگ بگذشت قطاع حرام‌زاده شمشير بربست و از جوانانى كه با او متفق بودند هر ده را بر در خانهء امراى پدر فرستاد كه بگويند كه ملك عاصم شما را طلب مىكند ؛ در فلان جاى در خلوت نشسته\r\n\r\n\r\n","description":"","footnote":"\r\n( 1 ) - شعر از فردوسى است .\r\n","page_name":" 118 ","page_number":124},
  {"content":"\r\n\r\nاست . بدين طريق ايشانرا همه در بند كشيد و خود نيز با مرد بيستى در آن شب رو بر در ايوان نهاد . بر در اول شخصى را ديد نشسته . گفت عاصم در چه كارست ؟\r\nگفت اين دم در خلوت شد ، پيش مادرت رفت . قطاع او را بكشت و بگذشت .\r\nبهركس كه ميرسيد ميكشت و مىگذشت تا در حرم رسيد . در آن دم ملك عاصم پاى در بستر كرده بود و مادر قطاع آن شب در پيش ملك عاصم بود كه قطاع حرام‌زاده بر در آن حجره رسيد . خادمى در پس پرده ايستاده بود ، قطاع رسيد و نعره بر آن خادم زد كه پدرم كجاست ؟ آن خادم گفت در حجره است ، پيش مادرت .\r\nقطاع قدم نهاد تا در اندرون برود . خادم گفت بىاجازت ملك نشايد در حجرهء او رفتن كه در خلوتست . قطاع التفات بدان سخن نكرد و قدم پيش نهاد . آن خادم سر راه برو گرفت كه چندان صبر كن كه از آمدن تو ملك را خبر كنم . قطاع تيغى براند و او را نيز بكشت و قدم در آن حجره نهاد . ملك عاصم آن سخن بشنيد و جفى « 1 » تيغ بشنيد و آواز نالهء خادم به گوش ملك عاصم رسيد . سر از بالش برداشت تا بنگرد كه چيست ، كه قطاع حرام‌زاده درآمد . شمشير خون‌آلود در دست داشت . ملك عاصم چون چنان ديد ، عظيم بترسيد . گفت اى جان پدر بدين وقت كجا بودى و بچه كار آمده‌اى ؟ قطاع گفت آرى نمىدانى ؟ من گلبوى را دوست ميدارم ، به من نمىدهى و از براى خود نگاه مىدارى ؟ جزاى تو اينست و آن تيغ كه در دست [ داشت 
  ] بر ملك عاصم حواله كرد . ملك عاصم از بيم جان دست و ساعد را پيش آورد . آن حرام‌زاده بزد و « 2 » ساعد پدر را بر خاك انداخت . ملك عاصم گفت اى نابكار بر من تيغ مىزنى ! تيغى ديگر بزد و سر پدر را در بستر انداخت . مادرش گفت اى قطاع ، لعنت يزدان بر تو باد ! اى ملعون ، پدر را كشتى ! قطاع تيغى ديگر بزد و مادر را بكشت . چون مادر و پدر را بكشت در حال بيرون آمد . هركه را در آن ايوان بديد بكشت .\r\n\r\n\r\n","description":"","footnote":"\r\n( 1 ) - جفى تيغ - جف تيغ .\r\n( 2 ) - در اصل : بر .\r\n","page_name":" 119 ","page_number":125},
  {"content":"\r\n\r\nاما مؤلف اخبار و گزارندهء اسرار چنين روايت مىكند كه آن شب قطاع بيست كس را بكشت . بر در ايوان آمد ، آن كسانى كه با او اتفاق كرده بودند ، ايشانرا وعده داده بود كه بر در ايوان ملك عاصم جمع آييد ، جمله جمع آمدند و آن چندى را كه حكم كرده بود ، همه را گرفته بودند . عايل وزير را دست بسته بودند ، او را بياوردند .\r\nچون روز شد قطاع بر تخت ملك بنشست و در گنج پدر برگشود و بر جوانان بخش كرد . حكم كرد تا بنام او در انطاكيه منادى كردند كه من بعد پادشاه قطاع خواهد بودن . خلق شهر چون از حال آگاه شدند ، قطاع را نفرين بد مىكردند كه خلايق از ملك عاصم راضى بودند كه پادشاه رعيت‌پرور بود . اما اختيار از دست رفته بود كه ملك عاصم بهلاك آمده بود و صاحب اختيار آن مملكت را گرفته بودند . تا سه روز ضبط مملكت كرد و مملكت برو قرار گرفت . چون ازين كارها بپرداخت غلامى را كه محرمش بود پيش گلبوى فرستاد و دستى جامهء مرصع كه لايق ملوك باشد ، و پيغامى چند بدان غلام گفت كه با گلبوى بگويد كه امشب ملك قطاع خواهد آمدن كه شرف دست‌بوس ملكه را دريابد . آن غلام را اياغ نام بود ، آن بوقچهء رخت را برداشت و به خدمت گلبوى آمد . گلبوى را از مرگ ملك عاصم عظيم ملالت بود ، و ديگر انديشهء آن مىكرد كه مبادا كه قطاع قصد او كند . چون اياغ درآمد خدمت كرد ، و شرط خدمت بجاى آورد ، و آنچه آورده بود در پيش گلبوى بنهاد ، بعد از آن زبان برگشاد و گفت ملك قطاع ترا سلام مىرساند و ميگويد اى ملكه ، معذور دار كه دير به خدمت مشغول شدن ما از آنجهت بود تا مملكت انطاكيه بر من قرار گيرد ، قرار گرفت . اكنون بنده از جملهء خدمتكاران آن حضرتم و اين كار كه كردم و پدر و مادر كه كشتم بمحبت تو كردم . از آنجهت كردم كه طالب تو بودم . پدرم ترا از من دريغ داشت ، طاقت تحمل كردن نداشتم .\r\nپدر و مادر كشتم ، مقصودم همه تو بودى . اكنون خوش‌خاطر باش كه من و ملك و مال و آنچه دارم جمله از آن تست . مرا از آن خود دانى . امشب به خدمت خواهم آمدن تا شرف دست‌بوس ملكه دريابم .\r\n\r\n","description":"","footnote":"","page_name":" 120 ","page_number":126},
  {"content":"\r\n\r\nگلبوى چون اين سخنها بشنيد در غضب رفت و گفت قطاع بد كرد و عذاب آخرت و بدنامى دنيا به گردن گرفت . من او را كى اجازت داده‌ام كه ملك عاصم را بكش . بد كردى و نيكو نكردى ، نامت تا قيامت بزشتى پراگنده شد . اين خود ممكن نيست كه پيش من بيايى و اگر بيايى بيقين كه نامراد بازگردى . در پيش من هيچ كارى ندارى ، من پيش تو نخواهم بودن . اياغ از قطاع شنيده بود كه اگر تو خبر بشارت به يارى ، كه گلبوى به من خبرى نيكو بفرستد ، من ترا هزار دينار بدهم و در پيش من از تو بهتر كس نباشد . اياغ بدان اميد آمده بود . چون سخنان گلبوى را بشنيد دانست كه هرگز با او سر در نخواهد آوردن . برخاست و بيرون آمد . چندانك گلبوى گفت اى ترك حرام‌زاده ، اين چه آوردى با خود ببر ، نشنيد . بگذاشت و بيرون آمد . با خود گفت حاليا مصلحت در آنست كه آنچه دل قطاع خرم كند با او بگويم و به نقد من هزار دينار بستانم . چون قطاع پيش گلبوى رود اگر گلبوى تواند بر روى قطاع گفتن ، قطاع خود ازو بشنود . چه لازم است و چه گفتار كه من بگويم ؟ اين انديشه كرد و پيش قطاع آمد . قطاع گفت هان اى اياغ زود بگوى كه تو چه گفتى و گلبوى چه جواب گفت ؟ اياغ گفت آنچه تو گفتى گفتم . گلبوى گفت من نيز عاشق اويم و ملك قطاع را دوست ميدارم و اگر درست مىپرسى ملك نصر بن عدل را بدوستى او كشتم كه در روز استقبال او را ديده بودم . اما توقع داشتم كه به حال من بهتر ازين نگاه مىكرد كه من درين شهر به غير ازو ديگر كسى ندارم . قطاع گفت اى حرام‌زاده ، تو مگر نگفتى كه ملك قطاع به ضبط مملكت مشغول بود ، امشب به خدمت خواهد آمدن ، كه عذرخواهى كند ؟ اياغ گفت بلى گفتم .\r\nقطاع عظيم خرم شد و با خود گفت كه باشد كه ترا بيند و دوست ندارد ؟\r\nعلى الخصوص كه امروز پادشاهى و ملك و مال دارى . با خود گفت چون شب آيد در حرم شوم و آن سرو ناز را در آغوش كشم ، و آن خرمن « 1 » گل تازه را در\r\n\r\n\r\n","description":"","footnote":"\r\n( 1 ) - در اصل : حرم .\r\n","page_name":" 121 ","page_number":127},
  {"content":"\r\n\r\nبغل درآرم ، و آن زلف مشكين را در دست پيچم ، و روى بر آن روى گل رنگش نهم ، و بر آن سينهء سيمين خفتم ، و [ آن 
  ] ساق بلورين را در دست گيرم و بكام دل برسم و تا بامدادان عيش و عشرت كنم . آنگاه بكام دل رسم و بكام دل بر تخت نشينم و اين پهلوان ايرانى را خلعت بدهم و آزاد بكنم ، و از براى ملك داراب مال چند بفرستم تا تمام ايمن و آسوده باشم . سوداى گلبوى در دماغ داشت و به ياد گلبوى شراب مىخورد و انتظار آن بود كه شب كى درآيد .\r\nاما مؤلف اخبار و گزارندهء « 1 » اسرار چنين روايت مىكند كه گلبوى با خود گفت كه غلام ترك آن سخنها كه من گفتم بگويد ، آن حرام‌زاده نيايد . راوى گويد كه چون شب درآمد ، قطاع خود را برآراست و جامهاى ملون درپوشيد و مشك و عنبر به كار برد . نيم‌شب نيمه مست تاج مرصع بر كلهء سر نهاد . مثل دامادان كه در پيش عروسان روند « 2 » و يا مثل عاشقان كه در پيش معشوقه روند « 3 » ، قطاع رو بحجرهء گلبوى نهاد تا بر در حجره رسيد . خادمى را پيش فرستاد كه گلبوى را از آمدن قطاع خبر كند . گلبوى دانست كه آن سخنها كه او گفته بود به دو نرسانيده‌اند . با خود گفت به يزدان پاك كه اگر قطاع بىادبى كند همچنان‌كه نصر بن عدل را كشتم ، اين را نيز مثل او بكشم . گفت قطاع پيش من چه كار دارد ؟ او در سخن كه قطاع درآمد و در پيش گلبوى زمين خدمت ببوسيد و سر بر زمين نهاد و دعا و ثناى گلبوى گفت . گلبوى هيچ بر طرف قطاع التفاتى نكرد و سلامش را جواب نداد .\r\nقطاع در برابر گلبوى بنشست . چون لحظه‌يى برآمد ، قطاع ديد كه بر طرف او هيچ التفاتى نمىكند . قطاع خود در سخن درآمد و گفت اى ملكهء شام ، بدل و جان آرزومند ديدارت بودم . قطاع تصور آن مىكرد كه مگر ازو رنجيده است كه بر طرف او از آن جهت التفات نمىكند . گفت اى ملكهء آفاق و اى به خوبى طاق ، مىدانم\r\n\r\n\r\n","description":"","footnote":"\r\n( 1 ) - در اصل : گذارنده .\r\n( 2 ) - در اصل : رود .\r\n( 3 ) - در اصل : رود .\r\n","page_name":" 122 ","page_number":128},
  {"content":"\r\n\r\nكه خاطر عاطرت از من رنجيده است كه دير به خدمت رسيدم و طريق خدمت‌كارى بجاى نياوردم . سبب آن بود كه به ضبط مملكت مشغول بودم . چون از كار ولايت ايمن شدم به خدمت شتافتم تا امشب در خدمت ملكه باشم و آنچه از وظيفهء خدمت كارى باشد بجاى آرم . گلبوى گفت تو چه كسى ؟ من ترا نديده‌ام و نمىشناسم .\r\nبچه كار اينجا آمده‌اى ؟ گفت بنده قطاع نام دارم . گلبوى گفت تويى كه پدر و مادر را كشتى ؟ چرا چنين كردى ؟ در عالم هرگز شنيده‌يى كه هيچ فرزند پدر را كشته است ، و مادر خود را بكشد از براى مملكت دنيا و زر دنيا كه بهيچ‌كس وفا نكرده است بدنامى دنيا و آخرت پيدا كند ؟ عاقل كسى است كه كارى كند كه بعد از او نام او را بنيكى ببريد نه بزشتى ، مثل تو كه پدر و مادر را از براى مملكت هلاك كردى و بدنامى دنيا و آخرت پيدا كردى . عظيم بد كردى ! اكنون تا قيامت ازين كار تو بازگويند .\r\nقطاع حرام‌زاده گفت اى ملكه من از براى دنيا اين كار نكردم بلك از براى تو كردم كه ترا دوست داشتم و از پدر درخواست كردم ، به من نداد و از آن روزى كه ترا ملك نصر بن عدل درين شهر آورد و من ترا بديدم بدلى و هزار دل بر تو عاشق و نگران شدم و دايم در انديشهء وصل تو بودم تا تو ملك نصر را كشتى و ناپديد شدى ، ده هزار دينار دادم و به زحمت تمام ترا بدست آوردم و از پدرم ترا درخواست كردم ، ترا به من نداد . در عقب شنيدم كه ترا از آنجهت به من نداد كه ترا دوست ميدارد و از براى خود بازداشته . طاقت درد عشق تو نداشتم و از سر عشق و ديوانگى اين كار كردم . پدر و مادر را كشتم و گنج و مال انطاكيه در تصرف خود آوردم و جمله را بر لشكريان بخش كردم . اكنون مقصود من از عالم تويى . من مال و مملكت انطاكيه فداى تو خواهم كردن و بكام دل با تو خواهم نشستن . گلبوى گفت بد كردى . لعنت يزدان بر تو باد ! پدرى كه ترا پرورد و مادرى كه ترا شير داد ، با ايشان چه كردى كه با من كنى ؟ و خود\r\n\r\n","description":"","footnote":"","page_name":" 123 ","page_number":129},
  {"content":"\r\n\r\nآن روز مباد كه دست غيرى بدامن [ من 
  ] برسد و با من كسى چنين سخنى تواند گفتن . اين خيال از سر بدر كن و ازين فكر فاسد درگذر كه من هوس ملك پدر دارم . قطاع چون اين سخن بشنيد گفت بجان عزيزت كه ازين نوع سخن نگويى كه من بدنامى بسبب تو بر خود آوردم ، پدر و مادر از بهر تو كشتم . پدرت بدست ايرانيان گرفتار است و مرا آرزو شده است كه اين جوان ايرانى كه در پيش من در بند است او را از بند بيرون آرم و خلعت بدهم و بسوى ملك داراب بفرستم ، كه چنين شنيده‌ام كه ملك داراب عزم ملاطيه دارد كه طرم‌تاش ملاطيه را خراب كرده است و عين الحيات باز بدست ايشان افتاده است و سيف الدوله را گرفته‌اند .\r\nهيچ‌كس را با ما هيچ كارى نيست . در شهر بربنديم و بكام دل باهم عيش و عشرت كنيم . گلبوى گفت اين همه سخن است . من پيش پدر ميروم ، اگر پدرم در بندست من بچارهء آن مشغول شوم كه پدرم را از دست ايرانيان بدر آرم . وقت عيش و عشرت نيست . برخيز و برو و اين خيال را از سر بدر كن كه هرگز بجايى نخواهد رسيدن .\r\nقطاع بسيار بگفت . هيچ فايده‌يى نكرد . قطاع عظيم پريشان حال بيرون آمد و آن شب همه شب در آن خيال مىبود . چون روز شد قطاع بدبخت بىخواب و بىقرار و بىآرام برخاست و پيش گلبوى آمد و سر بر زمين نهاد و گفت اى ماه‌روى سلسله‌موى ، بر حال من نظر كن كه من از محبت تو عظيم بىقرار شده‌ام و بغايت از دست رفته‌ام . وقتست كه خود را هلاك كنم . گلبوى گفت اى قطاع ، بسيار گفتن بار خرست . ترا اين سخن هيچ فايده نميكند . اگر ميخواهى كه من با تو سر درآرم اول برو و پدرم را مسروق بن عتبه از دست ايرانيان برهان تا من زن تو شوم . قطاع گفت اى ملكه من حريف دست ايرانيان نيستم . گلبوى گفت پس گرد عشق من مگرد و نام محبت ما بر زبان مياور كه هيچت فايده نخواهد بودن . قطاع بسيارى بگفت ، سودى نداشت و جوابهاى عظيم دشوار بشنيد . بناچار بيرون آمد ، با چشم گريان و دل بريان و خاطر پريشان و رخسارهء چون زعفران بر تخت برآمد . امراى\r\n\r\n","description":"","footnote":"","page_name":" 124 ","page_number":130},
  {"content":"\r\n\r\nدولتش [ هر 
  ] كه بودند جمله جمع آمدند و مبارك‌باد ميگفتند كه امشب ملك در پيش گلبوى بوده است و از بس‌كه عيش كرده است رنگش متغير شده است .\r\nخدمت مىكردند و زمين مىبوسيدند . اما قطاع را عظيم ملول و پريشان‌حال مىديدند .\r\nاما هيچ نمىدانستند كه سبب اين پريشانى چيست . تا جلاب بياوردند . چون جلاب بخوردند بعد از آن سفرهء شاهى كشيدند . نعمت خوردند و سفره برداشتند و بعضى از امراى دولت مهماتى كه داشتند عرض كردند . آنچنان‌كه مصلحت بود بفرمود .\r\nبعضى پراگنده شدند و بعضى ديگر كه از جملهء نزديكان بودند ، نشستند و از قطاع سؤال كردند كه سبب پريشانى خاطر از چيست ؟ چون ما از خدمتكاران اين حضرتيم مىبايد كه ما را از همه حالى خبر باشد كه ما نيز در همه كارى با ملك شريك باشيم .\r\nقطاع گفت ازين بدتر چه باشد كه من كردم ؟ پدر و مادر را كشتم و بدنامى دنيا و آخرت حاصل كردم . شما مىدانيد كه مقصود من ازين فعل نه آن بود كه مملكت بگيرم كه مال و گنج و مملكت همه از آن من بود . مقصود من اين گلبوى بود كه بوصل او برسم . او خود با من سر درنمىآرد و مرا نمىخواهد و جوابهاى دشوار ميدهد ، من او را عظيم دوست ميدارم . پس زبان برگشود و آنچه گفته بود و شنيده بود جمله را حكايت كرد ، كه صورت حال من اينست و سبب ملالت من اينست كه به خدمت شما گفتم . يكى از خاصان او گفت اى ملك ، تو چها مىگويى ؟ اين دخترى بيش نيست ، آخر مبارزى نيست كه با او نتوان گفتن يا حاجت بميدان دارى باشد ، دخترى بيش نيست . پيدا باشد كه از دست او چه برآيد و ديگر كسى ندارد كه از براى خاطر او نتوانى كار كردن . او دختريست بىكس و تو پدر و مادر از بهر او كشته‌اى ، و او در شهر تو ، و تو پادشاه مملكت ، و اگر با تو بخوشى سر درنمىآرد بناخوشى بگير و بند كن و آنچه رضاى تست چنان كن . كيست كه ترا ازين كار منع كند ؟ قطاع گفت لابد كه چنين كنم . من بعد با او بخوشى نخواهم گفت . قطاع اين بگفت و بعد از آن برخاست و در حرم رفت . جوانان همه پراگنده شدند .\r\n\r\n","description":"","footnote":"","page_name":" 125 ","page_number":131},
  {"content":"\r\n\r\nقطاع در حرم شد و از خواجه‌سرايان جمعى را گفت برخيزيد و در پيش گلبوى رويد و بگوييد كه ملك قطاع ترا طلب مىكند ، اگر بيايد او را بياريد و اگر نيايد دست در گيسوى او زنيد و او را كشان‌كشان پيش تخت من بياريد .\r\nآن چهار خادم به حكم قطاع رو بحجرهء گلبوى نهادند . در آن ساعت گلبوى در انديشهء آن بود كه مرا ببايد گريختن و خود را بسپاه ايران ببايد انداختن و سپاهى بدين طرف ببايد فرستادن تا پهلوان بهمن زرين‌قبا را از بند بيرون آورند ؛ و اگر نروم اين حرام‌زاده بر من طمع كرده است ، از آن مىترسم كه پهلوان بدست او هلاك شود و آنگاه كار بر نوعى ديگر شود . گلبوى در انديشهء گريختن كه آن چهار خادم درآمدند و در پيش گلبوى خدمت كردند و گفتند اى ملكه برخيز كه ملك ترا طلب مىكند . گلبوى گفت مرا با قطاع هيچ كارى نيست ، نه در پيش او مىآيم و نه او را پيش خود مى - گذارم . آن خادمان گفتند اى ملكه ، ملك قطاع گفته است كه البته ترا پيش او خواهيم بردن . ترا آن بهتر باشد كه بخوشى بيايى تا برويم . گلبوى تند شد و گفت اى نابكاران شما كيستيد كه مرا توانيد بردن يا قطاع كدام حرام‌زاده است كه من پيش او آيم ؟ خادمى دردويد و بند گيسوى گلبوى را بگرفت و كشان كرد و آن سه خادم ديگر در گلبوى چسبيدند و گلبوى را بزارى هرچه تمام‌تر مىكشيدند و مىآوردند تا پيش قطاع آوردند ، و به قطاع گفتند كه اى ملك اول پيغام ترا رسانيديم كه ملك قطاع ترا طلب مىكند ، فرمان نبرد و ترا دشنام داد تا او را كشيديم و اينك آورديم .\r\nقطاع بغايت تند شد و از جاى برجست با تيغ كشيده بر گلبوى حمله كرد و گفت اى رعنا ، من مادر و پدر را بعشق تو كشتم و خود را بدنام كردم تا تو از آن من باشى ؛ اكنون با من سر درنمىآرى و مرا به حساب نمىگيرى ؟ هم اكنون سزا و جزاى ترا بدهم . اين بگفت و حمله كرد . خادمان و كنيزكان كه آنجا حاضر بودند دست قطاع را بگرفتند و شفاعت كردند كه بد كرد ، من بعد رضاى\r\n\r\n","description":"","footnote":"","page_name":" 126 ","page_number":132},
  {"content":"\r\n\r\nملك بجويد و به خدمت ملك سر درآرد . آنگاه گلبوى را نصيحت كردند كه اى گلبوى بد ميكنى ، تراضى خاطر ملك نمىكنى ، ترا دوست ميدارد ، با او سر در آور تا بانوى ايوان گردى . گلبو دشنام داد كه اى حرام‌زاده ، هرگز از من وصل نيابى و مرادت از من برنيايد . تو كيستى كه بر من طمع كنى . پدر من ملك مسروق را همچون تو هزار غلام بر در بارگاه بودند . اگر تو مرا هلاك كنى مرا آن خوشتر آيد كه روى ترا ببينم . بيت :\r\n ملك الموتم از لقاى تو به * عقربم گو بزن تو دست منه \r\nتو خود بجزاى خود خواهى رسيدن . قطاع بغايت گلبوى را دوست ميداشت و هيچش دل نميداد كه او را برنجاند . هرچند كه خادمان و كنيزكان گلبوى را نصيحت كردند هيچ فايده نكرد . قطاع پريشان‌خاطر در حرم شد و حكم كرد تا گلبوى را در بند كشيدند . شب درآمد ، گلبوى آن شب در بند بسيار بگريست كه ميل دلش با پهلوان بهمن زرين‌قبا بود و بهمن زرين‌قبا در قلعهء طبريه در بند بود و او در دست چنان حرام‌زاده‌يى اسير بود . در انديشه كه كارم با اين پدر و مادركش بكجا خواهد رسيدن ؟ وقتى كه او بر مادرى كه او را زاد و شير داد ، و پدرى كه او را پرورد ، هيچ رحمت نكرد ، بر من نيز نخواهد كردن . اما مرا آن اولىترست كه رضاى او برنيارم . اگر در دست او هلاك گردم بنام نيك بميرم بهتر باشد . گلبوى دل بر مرگ نهاد .\r\nاما مؤلف اخبار و گزارندهء اسرار چنين روايت مىكند كه روز ديگر كه آفتاب جهانتاب برآمد ، قطاع بر تخت برآمد . امراى پاىتختش جمع آمدند . قطاع عظيم پريشان بود كه از وصل گل‌بوى عظيم نوميد شده بود . بدنامى عالم به گردن گرفته بود ، و پدر و مادر را به جهت او كشته بود ، و گلبوى با او سر درنمىآورد .\r\nنمىدانست كه چه كند . امراى پاىتختش سؤال كردند كه موجب تفكر چيست ؟\r\nقطاع گفت ازين بدتر چه باشد كه اين دختر با من سر درنمىآرد و مرا نمىخواهد .\r\n\r\n","description":"","footnote":"","page_name":" 127 ","page_number":133},
  {"content":"\r\n\r\nچندانك شفاعت كردم هيچ سود نداشت . به تندى گفتم هم سود نداشت . درين كار عظيم عاجز مانده‌ام . هيچ دواى اين معنى نميدانم . آن ايناغ كه گلبوى در خانهء او بود ، آن ملعون حرام‌زاده گفت اى ملك ، اگر گلبوى را پاره‌پاره كنند « 1 » هرگز با ملك سر درنيارد و هيچ آفريده را به خود راه ندهد . قطاع گفت ترا از كجا معلوم است ؟ گفت بنده را از آنجا معلوم است كه گلبوى با من گفته است كه من بهمن زرين‌قبا را دوست ميدارم . هر بلايى كه بر من آمد از محبت او آمد . به غير از او هيچ‌كس را نمىخواهم . قطاع گفت راست گفتى . آن رعنا دل با ايرانيان داده است ، نصر بن عدل را از براى آن كشت ، با من نيز سر درنخواهد آوردن . برخاست و در حرم درآمد و گفت اين رعنا را بياريد . در حال گلبوى را پيش قطاع آوردند . قطاع نعره بر گلبوى زد و گفت اى رعنا ، مرا معلوم شد كه نصر بن عدل را چرا كشتى و با من چرا سر درنمىآرى . تو خود بهمن زرين‌قبا را دوست داشته‌اى و دل بمحبت آن ايرانى داده‌اى . مرا كى به حساب خواهى گرفتن . اما با تو و بهمن زرين‌قبا كارى كنم [ كه 
  ] تا عالم باشد از آن بازگويند . گلبوى گفت دروغ مىگويى . من بهمن زرين‌قبا را كجا ديده‌ام . اين سخن در حق من دروغ است . و ديگر تو حاكم من نيستى و من كنيزك تو نيستم ، پدر من ملك مسروق را چون تو هزار غلام بوده است ، من هرگز با تو سر درنخواهم آوردن . تو كه باشى كه بر من جفا توانى كردن ؟ اما از بدى هرچه گويند از تو بيايد . اما تو بر مادر و پدر خود رحم نكردى ، مادر و پدر خود را كشتى ، بر من نيز رحم نخواهى كردن . من نيز دل بر صبر نهم . عاقبت يزدانم از دست تو خلاص بدهد ، و اگر هلاك شوم آن را دوستر دارم كه با تو حرام‌زاده سر درآرم . قطاع كه اين سخن بشنيد از جاى برجست و چندان مشت و لگد بر گلبوى زد كه گلبوى در زير لگد او بيهوش شد . خادمان دويدند و بهزار زحمت گلبوى را از دست او بستدند و گفتند اى ملك مبادا كه اين دختر هلاك گردد . بارى\r\n\r\n\r\n","description":"","footnote":"\r\n( 1 ) - در اصل : كنند كه .\r\n","page_name":" 128 ","page_number":134},
  {"content":"\r\n\r\nبس پشيمان شوى و آن پشيمانى فايده‌ات نكند . گلبوى را در خانهء ديگر آوردند .\r\nبعد از لحظه‌يى گلبوى به خود آمد ، جملهء اعضايش شكسته و در كوفت و سياه شده و جامها به خون آلوده . از غايت درد بناليد . خادمان گردش برآمدند و بسيارى نصيحت كردند كه اى گلبوى ، ملك قطاع ترا دوست ميدارد ، بمحبت [ تو 
  ] مادر و پدر را بكشت ، تو با او سر درنمىآرى ؟ مبادا كه ترا نيز هلاك كند . گلبوى گفت من بمرگ خود راضىام كه با چنين حرام‌زاده سر بر بالين نهم . اين سخن به من مگوييد . چون ديدند كه با او درنمىگيرد ، با قطاع گفتند كه اين دختر ترا نمى خواهد و با تو سر درنمىآرد . قطاع گفت دانم ، چندانك بهمن زرين‌قبا زنده است او به من التفات نخواهد كردن . فردا كه بر تخت برآيم بفرمايم كه آن ايرانى را از بام قلعه بشيب اندازند و سرش از تن جدا كنم و تنش در پيش سگان اندازم كه در برابر گلبوى بخورند . گلبوى نيز اگر فرمان برد نيك و اگرنه با او نيز علامتى كنم كه تا جهان باشد از آن بازگويند .\r\nاين خبر بگلبوى رسانيدند كه قطاع گفت كه فردا بهمن زرين‌قبا را هلاك خواهد كردن . گلبوى گفت اگر يزدان نخواسته باشد نتواند . من هرگز با او سر درنيارم . چون شب درآمد ، آن شب قطاع را هيچ خواب نمىآمد و از غور گلبوى بر خود مىپيچيد تا روز شد . تتق زرين جناح مشاطهء گردون از جيب مشرق بر آمد و زاغ شبه رنگ شب در درياى مغرب غوطه خورد و مشعبد گردون رنگ منير صبح را بر دوش افق انداخت و حقه‌باز فلك حقهاى سيمين كواكب را در صندوق سيماب‌گون آسمان پنهان كرد . گلبوى محنت‌ديدهء بخت‌رميده ، ديده بر در گماشت كه امروز لعبت بازگردون از پس پردهء غيب چه بلعجبى پيدا خواهد كردن . قطاع حرام‌زادهء ظالم ناپاك بىباك همچون ضحاك به قصد هلاك پهلوان ايران ، بهمن زرين‌قبا بر تخت برآمد و بار داد تا جملهء اركان دولتش درآمدند و زمين خدمت ببوسيدند و هريك بر جاى خود قرار گرفتند . قطاع را عظيم در\r\n\r\n","description":"","footnote":"","page_name":" 129 ","page_number":135},
  {"content":"\r\n\r\nغضب ديدند . هيچ‌كس را ياراى سخن گفتن نبود تا بعد از لحظه‌يى قطاع سر برآورد و از سر غضب گفت برويد و آن ايرانى را كه در قلعهء طبريه در بندست [ بياريد 
  ] تا بكشتن او داغى بر جان اين رعنا نهم . سرهنگان قطاع بيرون دويدند و پهلوان بهمن زرين‌قبا را دست و گردن بسته و سر و پاى برهنه كرده در ميان شهر و بازار كشان كردند . خلق شهر از آن فعل قطاع عظيم متغير شده بودند . چون معلوم كردند كه قطاع بهمن زرين‌قبا را از بهر سياست مىبرد ، كه باشد كه گلبوى با او سر درآرد ، غوغا از خلق برآمد كه قطاع از براى مراد نفس خود ملك عاصم را كه پادشاه عادل بود هلاك كرد و مادر را بكشت و مال و گنج پدر را در تحت تصرف درآورد ؛ اكنون بهمن زرين‌قبا چه گناه دارد كه او را هلاك مىكند ؟ فردا كه ملك داراب ازين حال خبردار گردد و سپاه گران برين طرف بفرستد ، قطاع حريف ايرانيان نخواهد بودن ، لابد كه بگريزد و ما را در دست ايرانيان بگذارد كه خان‌ومان ما جمله بر باد رود . ما خود امروز نگذاريم كه قطاع بهمن زرين‌قبا را هلاك كند تا ما ايمن باشيم .\r\nخلق غلبه در عقب بهمن زرين‌قبا روان گشتند و هريك سخنى ميگفتند تا در ايوان قطاع رسيدند . قطاع را آگاه كردند كه خلق شهر از براى بهمن زرين‌قبا فغان برآورده‌اند و از قفاى بهمن زرين‌قبا بر در ايوان جمع شده‌اند . قطاع گفت من ميخواستم كه آن ايرانى را سر از تن جدا كنم و گلبوى را بمرگ او بنشانم كه مرا معلوم كرده‌اند كه گلبوى او را دوست ميدارد . چندانك اين ايرانى زنده است آن رعنا بر من التفات نخواهد كردن . امراى دولتش گفتند كشتن بهمن زرين‌قبا هيچ مصلحت نيست كه ملك داراب و سپاه ايران بر در شهر دمشق‌اند و نميدانيم كه كجا خواهند رفتن . جاسوسان فرستاده‌ايم تا چه خبر آرند . قطاع گفت مرا با بهمن زرين‌قبا و با ملك داراب هيچ دشمنى نيست . من از بهر آن او را حكم سياست فرمودم كه گلبوى دل ازو فارغ كند . امرا گفتند اگر گلبوى با تو سر درنيارد او را\r\n\r\n","description":"","footnote":"","page_name":" 130 ","page_number":136},
  {"content":"\r\n\r\nبند فرما و در حبس كن تا با تو سر درآرد . بهمن زرين‌قبا را درين هيچ گناهى نيست . جملهء بزرگان يك زبان شدند و گفتند كه كشتن پهلوان بهمن مصلحت نيست .\r\nقطاع گفت حاليا او را در بند كنيد . من خود دانم كه با گلبوى چه بايد كردن .\r\nبهمن زرين‌قبا را باز در قلعهء طبريه دربند كردند . و موكل برگماشتند .\r\nاما مؤلف اخبار و گزارندهء داستان چنين روايت مىكند كه از آن طرف قطاع پيش گلبوى آمد و يك نعره بر گلبوى زد و گفت اى گلبوى ، ميخواستم كه بهمن زرين‌قبا را به جهت تو هلاك كنم كه تو او را دوست ميدارى . امرايم نگذاشتند ، باز او را در بند كردم . بيقين بدان كه چون من بر مادر و پدر خود رحم نكردم بر تو نيز هيچ رحم نخواهم كردن . گيرم كه ايرانيان خون بهمن زرين‌قبا را از من بخواهند ، خون ترا از من كه خواهد خواستن ؟ اگر با من سر درنيارى ترا بزارى هلاك كنم كه مرغان هوا را بر تو گريه آيد . گلبوى گفت اى قطاع اگر من با تو سر درآرم مردم گويند كه قطاع ملك عاصم را بمشورت گلبوى كشت . من نيز به مثل تو بلعنت شوم . اگرم بهزار پاره كنى كه هرگز به تو دست ندهم و از من كام نيابى . قطاع گفت من لايق تو نيستم كه با من سر در نمى آرى ؟ گلبوى گفت نه . تو چه لايق منى ؟ من دختر ملك مسروق بن عتبه‌ام ، پادشاه شام و شامات ، پدر مرا چون تو هزار غلام زرخريده بوده است ، تو كيستى كه لايق وصل چون منى باشى ؟ قطاع چون اين سخن بشنيد عظيم برآشفت .\r\nحكم كرد تا گلبوى را بربستند و بسيارى بزدند . هيچ فايده‌يى نكرد . در آن ايوان چاهى بود ، حكم كرد تا گلبوى را در آن چاه كردند . و هر روز يكبارش از آن چاه بيرون مىآوردند . قطاع بدست خود چند تازيانه بر اندام گلبوى مىزد و بازش در چاه در بند مىكرد . گلبوى آن جور و جفا مىكشيد و دست از دامن وفا نمى داشت و محبت پهلوان بهمن زرين‌قبا را كم نمىكرد و در وفاى آن پهلوان مىبود ؛ و بهمن زرين‌قبا در بند بود و از حال گلبوى ميدانست و شب و روز\r\n\r\n","description":"","footnote":"","page_name":" 131 ","page_number":137},
  {"content":"\r\n\r\nگريان و نالان مىبود و چشم در راه ميداشت كه از طرف سپاه ايران چه خبر آيد .\r\nاما مؤلف اخبار و گزارندهء داستان چنين روايت مىكند كه وزير ملك عاصم عايل نام داشت و در زندان بود . قطاع او را بند فرموده بود و اين عايل را غلامى بود مقبل نام داشت . گاه‌گاه بزندان رفتى و عايل را بديدى و آنچه از اخوال بودى بگفتى . عايل گفت اى مقبل اگر توانى مكتوبى پيش ملك داراب ببرى زود سپاهى به يارى تا من از بند خلاص شوم ، و هم بهمن زرين‌قبا و گلبوى ، و هم اين حرام‌زادهء پدر و مادركش بجزاى خود برسد . مقبل گفت بنده باشم .\r\nعايل مكتوبى بنوشت و بدست مقبل داد . مقبل از شهر انطاكيه بيرون آمد و راه شهر دمشق در پيش گرفت و شب و روز مىرفت تا بدمشق رسيد . ملك داراب با سپاه گران در گرد دمشق فرود آمده بودند و خيمه و بارگاه زده بودند و هنوز بهروز عيار از ملاطيه نيامده بود و فيروز شاه انتظار بهروز مىكرد كه از حال عين الحيات چه خبر آرد . اما جاسوسان آمده بودند و خبر آورده بودند كه نصر بن عدل بر طرف انطاكيه رفته است و بهمن زرين‌قبا را بر آن طرف برده‌اند .\r\nايشان درين سخن بودند كه مقبل بر در بارگاه ملك داراب آمد و گفت مرا پيش ملك داراب بريد كه خبرى آورده‌ام و مكتوبى دارم . عياران بر در بارگاه بودند ، ازين حال ملك داراب را آگاه كردند ، گفت درآريد . مقبل درآمد و خدمت كرد و شرايط ادب بجاى آورد . ملك داراب سؤال كرد كه چه كسى و از كجا مىآيى ؟ مقبل گفت از انطاكيه مىآيم و مكتوبى كه آورده بود بداد . بدست طيطوس دادند ، نوشته بود كه :\r\nاين مكتوب از پيش عايل وزير ملك عاصم به حضرت شاه ايران و توران ملك داراب . راى عالى شهريارى را معلوم باشد كه نصر بن عدل به انطاكيه آمد و گلبوى و بهمن زرين‌قبا را آورد و ملك عاصم را هيچ آگاهى نبود . پهلوان بهمن را از نصر بن عدل بستاد . عاقبت نصر بن عدل بر دست گلبوى كشته شد و\r\n\r\n","description":"","footnote":"","page_name":" 132 ","page_number":138},
  {"content":"\r\n\r\nقطاع حرام‌زاده بمحبت گلبوى پدر و مادر را بكشت و مرا كه عايلم در بند كرد و قصد پهلوان بهمن مىكند . مردم شهر نمىگذارند و ما را معلوم است كه تا اين غايت شاه ايرانرا از حال ما خبر نبود . اكنون بغور حال اين ضعيفان برسيد و اين حرام‌زادهء پدركش را جزا بدهيد و بفرياد اين فقيران برسيد .\r\nچون مكتوب را تمام بخواندند هركس كه آنجا بودند از صغار و كبار جمله بر قطاع لعنت كردند و بر وفادارى گلبوى آفرين كردند . هنوز ملك داراب هيچ جواب نداده بود كه به‌روز عيار ، [ كه او 
  ] را بر طرف ملاطيه فرستاده بودند تا خبرى بيارد ، در آن دم رسيد و در پيش ملك داراب و فيروز شاه خدمت كرد . فيروز شاه چون به‌روز را ديد خرم شد . گفت اى عيار عظيم دير آمدى . بارى بگوى كه از شاه خوبان چه خبرست ؟ به‌روز خدمت كرد و گفت چون بنده بملاطيه رسيدم طرم تاش شهر ملاطيه را گرفته بود . پس به زانو درآمد و آنچه رفته بود ، جمله را تقرير كرد . آنچه خود كرده بود و آنچه هلال كرده بود جمله را بگفت . جمله سر انگشت بدندان گرفتند و دريغ بسيار خوردند . فيروز شاه گفت اكنون حال عين الحيات چيست ؟ گفت وليد بن خالد و هلال عيار عين الحيات را با سيف الدوله و شموط بر طرف قيصريه بردند . من يك منزل با ايشان رفتم . عين الحيات را زنجير برپا در محفه بردند و هلال عيار شب و روز پاس ميداد ، بناچار بازگشتم .\r\nفيروز شاه بسيار دريغ خورد و گفت باز كارها مشكل شد . ديگر آن دختركى بدست آيد ؟ اما اى بهروز عيار در كار من تقصير كردى كه آن دختر را بدست آوردى اما رايگان از دست دادى و غافل شدى ، كه آن حرام‌زاده هلال آن دختر را از دست تو بيرون برد . بهروز عيار گفت اى شاه‌زاده بجان و سر تو سوگند كه مرا در آن هيچ گناهى نيست . تو ايمن باش كه هيچ‌كس در عين الحيات نتواند نگاه كردن . اما شرط كردم كه سپاه ما بملاطيه برسد من بروم و عين الحيات را بيارم . هم‌چنان‌كه هلال عيار از دست من بدر برد من نيز او را بيارم . اما سپاه\r\n\r\n","description":"","footnote":"","page_name":" 133 ","page_number":139},
  {"content":"\r\n\r\nزود بملاطيه مىبايد كشيدن كه اهل ملاطيه از دست طرم‌تاش عظيم بزحمت‌اند و هر بلايى كه بر جان اهل ملاطيه رسيده است به جهت ما رسيده و طرم‌تاش گفته است كه من از ملاطيه نروم تا جواب سپاه ايران نگويم و خون برادرم تيمورتاش از ايرانيان نخواهم .\r\nفيروز شاه گفت فردا كوس رحيل بكوبيم . طيطوس حكيم [ گفت 
  ] سپاهى بر طرف انطاكيه مىبايد فرستادن تا پهلوان بهمن را از بند خلاصى دهند . بهمن زرين‌كلاه برپاى خاست ، گفت بنده را اجازت فرماييد كه بنده بروم بدولت شاه ايران ملك انطاكيه را بگيرم و برادرم را برهانم و آن حرام‌زاده را بسزاى خود برسانم . ملك داراب گفت كيست كه با پهلوان بهمن زرين‌كلاه درين كار يار باشد ؟\r\nسيامك سيه‌قبا و شهمرد نهروانى و رستم اردستانى گفتند كه ما نيز با پهلوان برويم . ملك داراب همه را خلعت داد . حكم شد كه چهل هزار مرد با ايشان بروند . حكم شد تا سپاه كارسازى راه ملاطيه كنند كه زود متوجه شهر ملاطيه خواهيم شد . يكى را از بزرگان شهر دمشق را به دو سپردند و دست جوان دوست قصاب را قوى داشتند و او را صاحب اختيار كردند . بعد از آن ملك داراب عزم ملاطيه كرد و مسروق بن عتبه را با سكندر شاه سكندرانى و رواح « 1 » بن خلود در بند كشيدند و راه ملاطيه در پيش گرفتند . از آن طرف چهل هزار مرد با بهمن زرين كلاه و سيامك سيه‌قبا و شهمرد نهروانى و رستم اردستانى و از عياران سپاه شب‌رنگ عيار رو به انطاكيه نهادند و شب و روز مىرفتند تا كى رسند و حال ايشان چه شود .\r\nاما مؤلف اخبار و گزارندهء اين داستان كهن چنين روايت مىكند كه چون ملك داراب عزم ملاطيه كرد ، از ولايت دمشق و شام ، امراى عرب مىآمدند و سر و جان و مال پيش ملك داراب مىآوردند . ملك داراب ايشانرا مىنواخت و خلعت مىداد و مىگذشت . فيروز شاه بىقرار بود و شتاب مىكرد كه كى به ملاطيه\r\n\r\n\r\n","description":"","footnote":"\r\n( 1 ) - در اصل : روايح .\r\n","page_name":" 134 ","page_number":140},
  {"content":"\r\n\r\nبرسد ، و طرم‌تاش را جواب گويد . تا نزديك ملك ملاطيه رسيدند . راهها تنگ بود و سپاه ايران غلبه بودند ، گردوغبار پيچيده بود . فيروز شاه با بهزاد و فرخ‌زاد و جمعى از مبارزان بيرون از راه در ميان كوه و دره و صحرا ميرفتند و صيد مىانداختند . بر كنار چشمه‌يى فرود آمدند و كباب مىكردند و مىخوردند . در برابر ايشان پشته‌يى بود و شخصى بر آن بلندى رفته بود و در آن سپاه نگاه مىكرد . به‌روز عيار و آشوب عيار و طارق عيار و بادرفتار عيار در آن مرغزار در پيش شاه‌زاده فيروز شاه بودند . بهروز را چشم بر آن پشته افتاد . با عياران گفت كه آنكس كه بر آن پشته ايستاده است بجاسوسان مىماند . نوعى كنيم كه او را بگيريم . پس عياران به چند قسم شدند و رو بر آن پشته نهادند . آنكس را معلوم شد كه عياران بگرفتن او مىآيند . خواست كه بيرون جهد ، نتوانست . بعد از زحمتى بسيار او را بگرفتند و در پيش فيروز شاه آوردند و از وى سؤال كردند كه چكسى « 1 » ؟\r\nراست بگو ! گفت مرد درويشم و از ملاطيه و قيصريه مىآيم . به‌روز گفت او را بجوييد . بجستند از زير جامه‌اش خنجر و كمند بيرون آوردند . بدانستند كه مرد عيار پيشه است . هرچند كه گفتند راست بگو كه كيستى و از كجا مىآيى نگفت .\r\nتا كار از حد بگذشت . گفت مرا پيش فيروز شاه بريد كه راست بگويم كه كيستم .\r\nاو را پيش فيروز شاه آوردند و حال بازگفتند . شاه‌زاده او را بنواخت و گفت اى جوانمرد راست بگو كه نامت چيست و از كجا مىآيى ؟ آن مرد خدمت كرد و گفت اى شاه‌زاده مرا جلدك عيار نام است . خدمتكار پهلوان طرم‌تاشم كه با سپاه شصت هزار مرد بر در شهر ملاطيه فرود آمده است و دعوى كرده است كه من جواب سپاه ايران بگويم . بنده را فرستاده است كه از حال سپاه شما خبرى بازدانم كه ميخواهد كه شبيخونى بر سپاه شما آرد ، كه چنين معلوم كرده است كه سپاه ايران متفرق فرود مىآيند كه راه تنگ است و سپاه غلبه . بنده بدين كار آمده بودم ، خود گرفتار شما شدم .\r\n\r\n\r\n","description":"","footnote":"\r\n( 1 ) - چكسى - چه كسى .\r\n","page_name":" 135 ","page_number":141},
  {"content":"\r\n\r\nبه‌روز عيار گفت اى شاه‌زاده راست ميگويد . او را انعام كن و سوگند بده تا با ما يكى شود كه جوان جلد است و در سپاه ما چنين جوانى دربايست است .\r\nفيروز شاه گفت اى جوانمرد توانى كه با ما عهد كنى تا ترا انعام كنم و خلعت دهم تا با عياران سپاهم برادر باشى و هر سال سى هزار دينارت بدهم ؟ جلدك گفت بنده خود را از جملهء خدمتكاران حضرت ميدانم . اگرم به نظر عنايت و شفقت نگاه كنى تا جان دارم كمر خدمت بر ميان جان بندم . فيروز شاه گفت سوگند بخور .\r\nبه‌روز عيار بدان نوع كه ميخواست جلدك عيار را سوگند داد . عيارانش در كنار گرفتند ، دست شاه‌زاده ببوسيد . به‌روز گفت اى جلدك اكنون يك كار بكن كه در آمدن تو در سپاه ايران جواب طرم‌تاش حرام‌زاده بگوييم . جلدك گفت بنده باشم ، چه بايد كردن ؟ بگوييد كه چنان كنم . بهروز گفت يك منزل ديگر پيشتر در فلان موضع خيمهء چند تهى خواهيم زدن و ما در كمين خواهيم بودن . تو برو و طرم‌تاش را بگو كه ملك داراب و فيروز شاه با لشكر پنج هزار و كوچ و بنه و مال و گنج ، از سپاه عظيم دور فرود مىآيند و سپاه خيلى از ملك داراب دورند . بريشان شبيخونى مىتوان بردن . باشد كه طرم‌تاش را توانى آوردن تا ما از كمين‌گاه بيرون آييم و داد دل شاه سيف الدوله و خلق ملاطيه ازو بخواهيم . جلدك گفت او را بر من عظيم اعتمادى تمام هست ، بروم و او را بيارم . به‌روز عيار گفت مردانه باش . وعده كردند و جلدك را از آنجا به راه كردند . چون جلدك برفت ، فيروز شاه چندان صبر كرد كه ملك داراب رسيد . آنچه رفته بود با ملك داراب بگفت . ملك داراب خرم شد . رو بدان منزل‌گاه كردند كه وعده كرده بودند . در دره‌يى پانصد خيمهء كهنهء تهى بزدند . بهروز گفت درهاى خيمه‌ها را چاه مىبايد كندن و سر چاهها بخاشاك مىبايد پوشانيدن تا كشتن ايشان آسان‌تر باشد . چنان كردند كه به‌روز فرمود . گرداگرد آن دره و قفاى كوه سپاه ايران در كمين نشستند و انتظار دشمن بودند كه در دام كى آيد .\r\n\r\n","description":"","footnote":"","page_name":" 136 ","page_number":142},
  {"content":"\r\n\r\nاما مؤلف اخبار و گزارندهء داستان روايت مىكند كه چون جلدك عيار بملاطيه رسيد ، به شتاب تمام پيش طرم‌تاش آمد و خدمت كرد . سالار و زرين تيغ و طام به شراب خوردن مشغول بودند . جلدك خدمت كرد . جلدك دويد ، دست طرم‌تاش را ببوسيد . طرم‌تاش گفت اى جلدك چه خبر دارى از سپاه ايران و كجا رسيده‌اند ؟ جلدك گفت اى ملك ، سپاه ايران عظيم غافل و پراگنده مىآيند و سپاه ما را هيچ اعتبارى نمىكنند . ملك داراب با طيطوس حكيم و بارو بنه و خزينه‌خانه و خاتونان با پنج هزار مرد پنج فرسنگ دور از سپاه فرود مىآيند و باقى سپاه پراگنده مىآيند . من در ميان سپاه بودم . ملك داراب در فلان موضع سه روز خواهد بودن كه تا سپاه آنجا جمع آيند . مرا چنين معلوم شده است كه تا سه روز ملك داراب آنجا خواهد بودن كه تا سپاه آنجا جمع آيند و برابر ايشان با اين مقدار سپاه « 1 » كه ما داريم ايستادن از عقل نيست . اكنون ايام فرصت و وقت نصرتست . بريشان يك شبيخون ببايد بردن و ملك داراب را با آن مال مىتوان آوردن و « 2 » ناموس خود را قايم كردن . طرم‌تاش چون اين سخن بشنيد بغايت شاد شد و گفت اى جلدك نيكو خبرى آوردى . توانى مرا بر سر ايشان ببرى ؟ جلدك گفت كار منست . شما را چنان بسر وقت ايشان ببرم كه جمله را در خواب بگيريد اما زود بايد رفتن كه تا سپاه ايشان گرد نگردند . طرم‌تاش در حال امر كرد تا سپاه سوار شوند . خبر در سپاه طرم‌تاش افتاد كه طرم‌تاش به شبيخون ملك داراب ميرود . به غير از خدمتكاران و زنان باقى همه سوار شدند .\r\nزرين‌تيغ را خواهرى بود زرين‌تاج نام ، و طرم‌تاش با او نظرى داشت ، كه او را دوست ميداشت . اين زرين‌تاج دخترى بود طرار و مكار و عيار . طرم‌تاش زنانرا و لشكرگاه را به دو سپرد و جلدك عيار را در پيش انداختند و برفتند .\r\nاما مؤلف اخبار و گزارندهء اسرار چنين روايت مىكند كه از اين طرف بهروز\r\n\r\n\r\n","description":"","footnote":"\r\n( 1 ) - در اصل : شاه .\r\n( 2 ) - در اصل : وز .\r\n","page_name":" 137 ","page_number":143},
  {"content":"\r\n\r\nعيار گفت مصلحت در آنست كه طرم‌تاش كه بر ما آيد شكسته بازگردد و بنه‌گاه بردارد و بقيصريه رود . سپاهى را ببايد فرستادن كه بفلان موضع كه قفاى ملاطيه است ، بيرون روند . چون ما سپاه طرم‌تاش را بشكنيم آن سپاه بنه‌گاه طرم‌تاش را فروگيرد . باشد كه در ميانه طرم‌تاش حرام‌زاده گرفتار آيد . حكم شد كه پهلوان طهماس و طهمور « 1 » با دوانزده هزار مرد دو اسبه بروند . مردان كار و جوانمردان نامدار با پهلوان طهماسب و طهمور بروند . از عياران طارق عيار برود . چون ازين كارها بپرداختند ، در كمين نشستند و عياران سپاه به‌روز عيار و آشوب عيار و بادرفتار عيار را بر سر راه فرستاده بودند ، كه از روى بيابان از راه بيراه جلدك عيار رسيده و سپاه شصت هزار مرد از چند طرف از عقب او مىآمدند . جاسوسان خبر به پهلوانان كردند كه چون نيمه از شب بگذرد آن سپاه خواهند رسيدن . جوانان ايرانى غرق سلاح شدند و مهيا ايستادند . چون از شب تيره يك نيمه بگذشت آن سپاه در رسيدند و آن خيمهاى تهى را در ميان گرفتند . هيچ چراغ و پاسبان نديدند مگر در خيمها كه فيروز شاه فرموده بود كه در هر خيمه يك چراغ بنهند .\r\nاما هيچ‌كس در آن خيمها نبود . جلدك گفت اكنون دريابيد كه وقت كارست ! آن قوم اجل گرفتهء پيمانه پر شده خود را بر آن خيمهاى تهى زدند و نعره بر كشيدند و تيغها برآوردند و خود را بر آن خيمها زدند . چون بر در خيمه مركبان مىراندند در آن كندها مىافتادند .\r\nشبى بود عظيم تاريك و ابر سياه عالم را تاريك كرده و مركبان ايشان در آن كندها افتاده كه از قفاى ايشان سپاه ايران چون قضاى مبرم درآمدند و طبلهاى باز را فروكوفتند و نعره‌ها زدند كه اى حرام‌زادگان ، جان كجا بريد ! امراى ايران هريك نام و نسب خود بگفتند و در آن قوم افتادند و كشتن گرفتند .\r\nطرم‌تاش چون چنان ديد دانست كه ايرانيان حيل كردند . دريغ خورد و نعره بر\r\n\r\n\r\n","description":"","footnote":"\r\n( 1 ) - بجاى طهماسب و طهمورث .\r\n","page_name":" 138 ","page_number":144},
  {"content":"\r\n\r\nآن سپاه زد كه اى قوم بجان بكوشيد كه جمله هلاك خواهيد شدن ! ايشان نيز بجان كوشيدن گرفتند . طرم‌تاش با عمود سيصد منى جنگ مىكرد . بهركه مىرسيد مىكشت . مؤلف اخبار گويد تا وقت صبح جنگ كردند ، از آن سپاه شصت هزار مرد بسيارى بكشتند كه دم بدم ايرانيان زيادت ميشدند . طرم‌تاش در ميان جنگ كردن در آن شب به بهزاد رسيد و از دست بهزاد زخمى عظيم يافت . از ناگاه فغان برخاست كه سالار ارزنجانى را بكشتند و زرين‌تيغ را گرفتند . طرم‌تاش دانست كه البته مىبايد گريختن . جهدى بسيار كرد تا به اندك مايه مردم جان بدر برد و رو بملاطيه نهاد و سپاه ايران در عقب مىرفتند . فيروز شاه حكم كرد كه در عقب طرم‌تاش تا ملاطيه برويد . طرم‌تاش بخت برگشته و زخم خورده مىگريخت و جلدك را دشنام ميداد كه سبب خرابى من او بود . نوعى كنم كه خود را بملاطيه اندازم ، هرچند كه ميدانم كه من ديگر برابر ايرانيان نتوانم ايستادن كه سپاهم عظيم ترسيده‌اند . اما بنه‌گاه را با زرين‌تاج بردارم و عزم قيصريه كنم و از ملك عسطور سپاه بستانم . آنگاه برابر ايرانيان بيايم و آنگاه داد دل خود را از ايرانيان بستانم . اين انديشه ميكرد و ميرفت .\r\nاما مؤلف اخبار چنين روايت مىكند كه پهلوان طهماسب و طهمور با سپاه دوانزده هزار مرد بر بنه‌گاه طرم‌تاش زدند و بنه‌گاه را غارت كردند و ببردند . از شب يك نيم گذشته بود كه ايشان بر آن سپاه زدند ، غوغا برآمد ، خلق ملاطيه بر برج و بارو برآمده بودند . تا وقت صبح آن غوغا بود ، چون روز روشن شد جملهء مال طرم‌تاش را گرفته بودند . خلق ملاطيه ديدند كه سپاه ايران رسيدند و بنه‌گاه آن حرام‌زاده را غارت كردند . دانستند كه ملك داراب رسيد . مردم ملاطيه نيز بيرون آمدند و غارت و غنيمت مىگرفتند و جمعى از سپاه گريخته استقبال طرم تاش كردند كه او را خبر كنند كه با سپاهت چه رفت ، تا او بيايد و جواب كار ايرانيان بگويد . طهمور پهلوان با هزار مرد در عقب ايشان رفته بود . طرم‌تاش\r\n\r\n","description":"","footnote":"","page_name":" 139 ","page_number":145},
  {"content":"\r\n\r\nرسيد به حال دشمنان بخت برگشته و سعادت رميده و زخم‌خورده ؛ كه آن جمع از برابر رسيدند و اين خبر را به دو رسانيدند كه امشب سپاه ايران بر ما شبيخون آوردند و بنه‌گاه را به كلى ببردند . طرم‌تاش دست بر دست زد و دريغ بسيار خورد كه ما گمان آن داشتيم كه بر سپاه ايران شبيخون مىبريم ، بنگر كه بر من و سپاه من چها شد . اما اگر زنده مانم كارى با سپاه ايران كنم كه تا عالم باشد از آن بازگويند .\r\nحاليا برويد كه دشمن در عقب است .\r\nايشان درين بودند كه از برابر ايشان گرد عظيم برآمد و از ميان گرد هزار سوار پديد آمدند . طرم‌تاش سؤال كرد كه اين چه سپاهست كه در چنين دمى رسيدند كه ما را دشمن از عقب نزديكست . گفتند كه طهمور ايرانيست كه با هزار سوار رسيدند . طرم‌تاش مركب پيش راند و سر راه بر آن سپاه گرفت و نعره بر آن قوم زد كه اى ايرانيان آنچه بود برديد و آنچه مرادتان بود كرديد . نمىگذاريد كه من بروم ؟ اين بگفت و عمود در آن قوم نهاد و بيك لحظه خيلى از آن جوانان بكشت كه عظيم مبارز بود . پهلوان طهمور را خبر كردند كه طرم‌تاش در جنگ است . طهمور گفت باشد كه كارى كنم و طرم‌تاش را بدست آرم . سر راه بر طرم تاش گرفت و يك نعره بر طرم‌تاش زد كه اى حرام‌زاده جان كجا برى ؟ منم پهلوان ايران طهمور مبارز ! اين بگفت و بضرب تيغ حمله آورد . طرم‌تاش آن ضرب تيغ از دست طهمور بگرفت و يك عمودى بر قبهء سپر طهمور زد چنانك طهمور را از پشت مركب بر خاك تيره انداخت . حكم كرد تا جمعى بشيب آمدند و طهمور را دست از عقب بر بستند و سر و پا برهنه كشان كردند ، كه از عقب گرد سپاه ايران برآمد . طرم‌تاش گفت اى دريغ خواستم كه بملاطيه روم و بنه‌گاه خود را از ايرانيان بستانم ، مجال آن نشد . ايرانيان از عقب رسيدند . خاطرم از براى زرين‌تاج بغايت ملولست . حاليا اين ايرانى را در پيش اندازيد و بضرب تيغ پيش كنيد كه بعوض زرين‌تيغ بقيصريه بريم . طهمور را پياده در پيش كردند و برفتند . چون لحظه‌يى\r\n\r\n","description":"","footnote":"","page_name":" 140 ","page_number":146},
  {"content":"\r\n\r\nبرآمد فيروز شاه رسيد كه پيش لشكر او بود . با فرخ‌زاد و بهزاد . چون بدان مقام رسيدند از خدمتكاران طهمور بعضى « 1 » آنجا بودند ، كه بر سركشتگان خود ايستاده بودند ، كه ايشانرا دفن كنند ، و بعضى رفته بودند كه طهماس « 2 » را خبر كنند . در پيش فيروز شاه خدمت كردند ، شاه‌زاده از حال سؤال كرد ، گفتند پهلوان طهمور بدست طرم‌تاش گرفتار شد . فيروز شاه گفت قصه چون بود ؟ گفتند كه بيك ضرب گرزش در خاك انداخت . جمله از آن ضرب حيران ماندند . گفتند عظيم كسى باشد كه چنان پهلوانى را بيك ضرب گرزش نگونسار گرداند . فيروز شاه گفت آرى من مبارزى او را شنيده‌ام كه از برادرش مبارزترست . ما را يزدان فضل كرد كه اين حرام‌زاده را شكستيم . اما دريغ بود كه پهلوان گرفتار شد . اما باكى نيست كه ما نيز گرو داريم .\r\nاكنون در عقب او رفتن مصلحت نيست كه ملك قيصريه است ، رفتن و بازگرديدن نيكو نباشد . ما را چند روزى در ملاطيه بايد بودن و ملاطيه را آبادان كردن .\r\nپس عزم ملاطيه كردند . سپاه در عقب روانه شدند اين خبر بملك داراب رسيد كه طهمور گرفتار شد . ملك داراب بغايت پريشان خاطر شد . سپاه ايران رو بملاطيه كردند . خلق ملاطيه استقبال ملك داراب كردند و در پيش او آواز داد برآوردند .\r\nملك داراب گفت هيچ انديشه مكنيد كه من ملك شما را آبادان كنم و شاه سيف الدوله را از دست قيصر بيرون آرم و عذر شما من بخواهم كه مرا معلوم است كه شما زن و بچه و مال و خان‌ومان فداى ما كرده‌ايد . سپاه ايران سيصد هزار مرد گرداگرد ملاطيه فرود آمدند . آنچه از طرم‌تاش گرفته بودند بيشتر مال ملاطيه بود ، ملك هم بمردم ملاطيه داد . مگر كه زرين‌تاج را كه خواهر زرين‌تيغ بود كه در پيش توران دخت فرستاد . ملاطيه را آبادان ميكردند .\r\nاما مؤلف اخبار چنين روايت مىكند كه طرم‌تاش با سپاه شكسته و بخت برگشته و سعادت رميده رو بقيصريه نهاد ، و پهلوان طهمور را بسته با خود مىبرد تا نزديك\r\n\r\n\r\n","description":"","footnote":"\r\n( 1 ) - در اصل : بعضى كه .\r\n( 2 ) - در اصل : طمهاز .\r\n","page_name":" 141 ","page_number":147},
  {"content":"\r\n\r\nقيصريه رسيد . اين خبر در قيصريه افتاد كه طرم‌تاش از ايرانيان گريخته مىآيد .\r\nربيعاى قيصر بشنيد . از مبارزان قيصريه پهلوان قرطوس را با جمعى [ به 
  ] استقبال فرستاد تا طرم‌تاش را در شهر درآوردند . چون به خدمت قيصر رسيد ، خدمت كرد و شرايط ادب بجاى آورد . چون زمانى قرار گرفت و لحظه‌يى برآمد ، شاه سرور يمنى و ربيعاى قيصر سؤال كردند كه اى پهلوان حال چون بود ؟ بازگوى ! طرم‌تاش گفت اى شاه هر شكستى كه بر ما آمد همه سبب آن حرام‌زاده جلدك عيار بود كه من بر قول او اعتماد كردم و بشبيخون ايرانيان رفتم . خود جلدك با ايشان يكى شده و سپاهم را بر باد داد . پس زبان برگشود و آنچه رفته بود از اول تا آخر جمله را بازگفت .\r\nهركسى كه آنجا بودند از كار و فعل جلدك عجب ماندند . طرم‌تاش گفت يكى را از ايرانيان طهمور نام گرفته با خود آورده‌ام . بيك ضرب گرزش در خاك انداختم .\r\nاما زرين‌تيغ در بند ايشانست او را بعوض زرين‌تيغ ببايد نگاه داشتن كه من بدان آمده‌ام كه ملك قيصر به من سپاه بدهد كه من باز بملاطيه روم و داد دل خود را از آن قوم بخواهم كه مرا به مردى هزيمت نكرده‌اند . جواب كار ايشان بر منست . قيصر روم گفت اى پهلوان ، بطلب لشكر فرستاده‌ام ، فردا باشد كه چندان سپاه بيايد كه زمين و زمان از آن عاجز آيد . طرم‌تاش گفت من صبر نكنم كه سپاه ملك جمع آيند .\r\nدعوى ميكنم در حضور ملك كه به من اندك سپاهى بدهد ، من بروم بملاطيه و جواب سپاه ايران بگويم ، كه ايرانيان حريف دست من نيستند كه پهلوان سپاه ايشانرا بيك ضرب انداختم . هيچ حاجت بدان نيست كه ملك ركاب همايون خود را رنجه فرمايد . من آن قوم را بسم .\r\nطيفور گفت پهلوان طرم‌تاش راست ميگويد كه من در علم فلكى چنين ديده‌ام كه سبب زوال سپاه ايران پهلوان طرم‌تاش خواهد بودن . آنچه او بگويد چنانست .\r\nقيصر گفت چه مقدار سپاه جمع آمده‌اند ؟ نقيبان سپاه را طلب كردند ، درآمدند و خدمت كردند . گفتند ملك را بقا باد ، سيصد هزار مرد جنگى جمع آمده‌اند . قيصر گفت\r\n\r\n","description":"","footnote":"","page_name":" 142 ","page_number":148},
  {"content":"\r\n\r\nپس سپاهم تمام جمع نشده‌اند . مرا سپاه بسيارست . طرم‌تاش گفت حاجت به اين همه نيست ، كه من طرم‌تاشم ، به عهده گرفتم كه با سپاه دويست هزار مرد بروم و جواب سپاه ايران بگويم . شاه‌نوش گفت من نيز با پهلوان طرم‌تاش بخواهم رفتن كه شاه‌نوش را معلوم بود كه تا فيروز شاه زنده است او بوصل عين الحيات نخواهد رسيدن . از آن جهت شتاب عظيم مىكرد . بمبالغه گفت كه من با طرم‌تاش بخواهم رفتن ، اما به شرطى كه عين الحيات را بقلعهء ازمير فرستيد كه من چنين شنيده‌ام كه عياران سپاه ايران دعوى كرده‌اند كه ما عين الحيات را بىجنگ از روم بيرون آوريم . طيفور گفت كه شاه‌زاده راست ميگويد . چنين بايد كردن . سرور يمنى چون بشنيد كه سرو روان عين الحيات را بقلعهء ازمير خواهند بردن بغايت ملول شد ، اما هيچ نگفت . عسطور روم حكم كرد تا عين الحيات را به قلعهء ازمير ببرند .\r\nراوى گويد كه اين قلعهء ازمير قلعه‌يى بود محكم و در ميان دريا واقع شده بود . جاى سخت و جملهء مال قيصر در آن قلعه بود و در آن قلعه كوتوالى بود او را هام نام بود ، و در آن قلعه چهل مرد بيش نبودند . از ايام ماضى هرگز هيچ كس آن قلعه را نگرفته بود . حكم شد كه بنديان را با عين الحيات بدان قلعه برند و در آن قلعه نگاه دارند و هيچ‌كس را در پيش او راه ندهند ، مگر كسى را كه گاه‌گاهى پيش او چيزى ببرد . ازين طرف شاه‌نوش پسر عسطور رومى با دويست هزار مرد با طرم‌تاش و علطور رومى و بعضى از سپاه يمن استقبال سپاه ايران كنند و در ملاطيه حرب كنند . اگر ديگر احتياج سپاه باشد بفرستند و اگر احتياج باشد خبر كنند . عسطور رومى و وليد خالد و سرور يمنى با سپاه در عقب بروند . بدين معين كردند ، و جاسوسان بر كار كردند ، و بطلب سپاه فرستادند ، و بلشكر جمع كردن مشغول شدند .\r\nاما راويان اخبار و ناقلان اسرار چنين روايت ميكنند كه سپاهى كه با سيامك سيه‌قبا و بهمن زرين‌كلاه و رستم اردستانى و شه‌مرد نهروانى و شب‌رنگ عيار از\r\n\r\n","description":"","footnote":"","page_name":" 143 ","page_number":149},
  {"content":"\r\n\r\nملك دمشق عزم انطاكيه كردند ، كه آن ملك را بگيرند ، و پهلوان بهمن زرين‌قبا را از بند برهانند ، و قطاع حرام‌زاده را جزا بدهند ، شب و روز مىرفتند . اين خبر به انطاكيه رسيد كه اينك چهل هزار مرد جرار خون‌خوار بعزم خراب كردن انطاكيه « 1 » رسيدند . قطاع حرام‌زاده امراى خود را طلب كرد و گفت كه سپاه ايران رسيدند و ملك داراب با سپاه گران بملاطيه رفته‌اند . قيصريه نزديك است و سپاه بسيار بر ربيعاى قيصر گرد آمده‌اند . سرور يمنى و وليد خالد جمله آنجااند . مصلحت ما در آنست كه در شهر بربنديم كه شهر انطاكيه جاى محكم است و گرفتن اين شهر عظيم دشوار است ، و جواب آن چهل هزار مرد بگوييم ، و ديگر سپاه جمع كنيم و جملهء شام و مصر بگيريم . امروز كه مىتوانيم بكوشيم تا نام خود زيادت كنيم .\r\nامراى او جواب دادند كه تو پادشاه مايى ، ما بجان و دل ايستاده‌ايم تا بكوشيم .\r\nقطاع حكم كرد تا در دروازهء انطاكيه را بربستند و بكارسازى حرب مشغول شدند . اين خبر در شهر افتاد كه قطاع با سپاه ايران حرب خواهد كردن . خلق بترسيدند و گفتند كه وليد بن خالد با نهصد هزار مرد حريف ايرانيان نبود . قطاع حرام‌زاده كى حريف ايشان خواهد بودن ؟ مملكت ما را بخواهند به تاراج دادن ! جملهء خلق نفرينش مىكردند و هريكى سخنى ميگفتند ، اما اختيارى نداشتند كه جملهء سرداران ملك انطاكيه را بند كرده بودند ، و مال و خزينهء بسيار داشت ، و عاشق گلبوى بود و گلبوى با او سر درنمىآورد و او را نيز بند و چاه فرموده بود « 2 » .\r\nبكارسازى حرب مشغول شدند . روز ديگر شب‌رنگ عيار با مكتوبى در دست بر در شهر انطاكيه رسيد . شهرى ديد عظيم محكم در ميان كوه نهاده ، و در ميان شهر پشتهء عظيم بلند و قلعه‌يى بر سر آن ساخته ، و طرفى ديگر كه آمد شدن مردم بود برج و بارو از سنگ ، عظيم بلند ساخته و درى از پولاد پرداخته . شب‌رنگ را عجب آمد ، از دور بايستاد و آواز برآورد كه قاصدم از سپاه ايران به پيش ملك قطاع . در\r\n\r\n\r\n","description":"","footnote":"\r\n( 1 ) - در اصل : انطاكيه كه اينك .\r\n( 2 ) - در اصل : است .\r\n","page_name":" 144 ","page_number":150},
  {"content":"\r\n\r\nحال اين خبر را بقطاع بردند كه عيارى از سپاه ايران آمده است . حكم چيست ؟\r\nقطاع گفت او را در شهر مياريد . مكتوبش بستانيد تا جوابش بدهيم . بيامدند و در دروازه بگشودند و مكتوب از شب‌رنگ بستادند و شب‌رنگ را در شهر نگذاشتند .\r\nچون مكتوب پيش قطاع آوردند حكم كرد تا بخوانند . نبشته بود كه :\r\nاين مكتوب از پيش امراى ايران بهمن زرين‌كلاه و پهلوان سيامك سيه‌قبا و رستم اردستانى و شهمرد نهروانى به پيش تو كه قطاعى ، پسر ملك عاصم . بدان و آگاه باش كه چون ما ملك دمشق را گرفتيم ، مگر حرام‌زاده نصر بن عدل ، جهان پهلوان بهمن زرين‌قبا را با گلبوى دختر ملك مسروق بن عتبه به شهر انطاكيه آورده است . ملك عاصم پهلوان را نوازش كرده است ، و نصر بن عدل قصد وصال گلبوى كرده است ، گلبوى او را كشته است و گريخته است . جهد كرده‌ايد و او را بدست آورده‌ايد . تو كه قطاعى گلبوى را دوست داشته‌اى و از پدر درخواست كرده‌اى و پدرت گفته كه اين گلبوى دختر ملك مسروق است ، و در بند ايرانيانست . نشايد دختر او را به تو دادن . تو پدر و مادر را كشته‌اى و قصد هلاك پهلوان كرده‌اى و گلبوى را در چاه سياه كرده‌اى و نام نيك از براى خود در عالم پيدا كرده‌اى كه تا قيامت نامت بلعنت شد ! ملك داراب پادشاه عادل است . ازين حال آگاه شده است . مرا كه پهلوان بهمن زرين‌كلاهم ، و پهلوان سيامك و رستم اردستانى و شه‌مرد نهروانى و چهل هزار مرد ، فرستاده است كه ترا بگيريم و دست و گردن بسته به خدمت ملك داراب و شاه‌زاده فيروز شاه بريم . ترا آن بهتر باشد كه پهلوان بهمن زرين‌قبا را بگذارى و كفن در گردن بيرون آيى تا بموجب حكم ملك داراب ترا بملاطيه بريم تا راى عالى ملك چه فرمايد ؛ و اگر فرمان نبرى ، و سخن نشنوى ، و بملك و مال غره شوى ، زود باشد كه سزاى خود در كنار خود بينى .\r\nقطاع عظيم جاهل بود ، و مال فراوان داشت ، و بغايت متكبر بود . از سر جاهليت هيچ التفاتى بدان مكتوب نكرد . حكم كرد كه جواب مكتوب بنوشتند و\r\n\r\n","description":"","footnote":"","page_name":" 145 ","page_number":151},
  {"content":"\r\n\r\nاز شهر بيرون آوردند و بدست شبرنگ دادند . شبرنگ بستاد و هم در حال رو بسپاه ايران نهاد . بهمن زرين‌كلاه در آن حوالى رسيده بود . شبرنگ بيامد و مكتوب بداد تا مطالعه كردند . نبشته بود كه :\r\nاز بر من كه ملك قطاعم به بر تو كه بهمن زرين‌كلاهى . آنچه بر من نبشته بودى جمله را ديدم و خواندم . مرا بكشتن پدر منع كرده‌ايد . شما را با آن چكارست ؟\r\nپدرم مرد پير بود و روزگار گذرانيده ؛ و مرا آرزوى مملكت در سر بود و او دير مىمرد ؛ او را كشتم تا بر جاى او بنشينم . تا عالم بوده است چنين بوده است . كه جاى پدر به پسر ميرسد . و اگر گلبوى را در چاه كردم ، از آن كردم كه او را دوست داشتم ، با من سر درنمىآرد ، لابد كه در چاهش كنم ، من دانم . شما چه تعلق داريد ؟ و بهمن زرين‌قبا را نصر بن عدل گرفته درين مملكت آورد . ميخواستم كه درين چند روز او را بر طرف شما بفرستم . چون شما سپاه بر من آورديد ، نمىفرستم و از شما هيچ نمىترسم . اينك كمر جنگ بسته‌ام . اگر مردى داريد بياييد كه باهم حرب كنيم ، و السلام .\r\nبهمن زرين [ كلاه 
  ] دانست كه قطاع عظيم جاهل است كه بد جوابها داده بود .\r\nآن مكتوب را بدر [ يد و 
  ] بدور انداخت . از شب‌رنگ سؤال كرد كه انطاكيه را چون ديدى ؟ شبرنگ گفت مرا در شهر نگذاشتند ، اما بيرون شهر را عظيم محكم ديدم . دشوار توان گرفتن . قطاع بر محكمى شهر اعتماد دارد . بهمن زرين‌كلاه گفت يزدان راست آرد . ايشان رو به شهر نهادند كه سه روز ديگر راه مانده بود .\r\nاما مؤلف اخبار و گزارندهء داستان چنين روايت مىكند كه چون قطاع مكتوب فرستاد ، در حال در حرم شد . حكم كرد تا گلبوى را از چاه برآوردند . عظيم زرد و زار گشته بود كه بسيار جور و جفايى كشيده بود . قطاع رو در گلبوى كرد و گفت اى گلبوى ، هر بلايى كه بر جان تو آمد از بىفرمانى تو بود ، و اگرنه جملهء عالم ميدانند كه من پدر و مادر را از بهر تو كشتم و مملكت از بهر تو گرفتم . تو با من\r\n\r\n","description":"","footnote":"","page_name":" 146 ","page_number":152},
  {"content":"\r\n\r\nسر درنمىآرى . اينك عظيم فتنه‌يى برانگيخته شد . سپاه ايران چهل هزار مرد عزم ولايت من دارند و ملك داراب پدرت را بسته بر طرف ملاطيه برده است ، و او را با قيصر عظيم جنگها خواهد شد . دانم كه ملك داراب حريف آن قوم نخواهد بودن و ديگر در ملك شام نمىتوانند آمدن و من حريف اين قوم كه بجنگ من مىآيند هستم . اما دلم از طرف تو عظيم پريشانست با من سر درآور دلم بوصل خود شاد گردان كه تا كمر در ميان جان بندم و اين سپاه را بشكنم و ملك شام را بگيرم و از عقب ملك داراب درآيم و با ربيعاى قيصر يكى شوم و پدرت را از دست ايرانيان برهانم ؛ و اگر فرمان نمىبرى چون مرا اين همه محنت و زحمت و بدنامى از بهر تو مىبايد كشيدن ، و از طرف تو هيچ اميد بحصول نمىپيوندد ، لابد ترا خواهم كشتن تا دلم از طرف تو ايمن شود . بعد از آن بجواب خصمان مشغول شوم .\r\nگلبوى گفت اى حرام‌زاده ، در عالم ترا هيچ كارى راست نخواهد شدن كه تو بلعنت زمين و آسمانى ، و يزدان پاك دشمن تست ، و تو هرگز بوصل من نخواهى رسيدن كه كمتر غلامى بر در ايوان پدرم همچون تو بوده است . قطاع چون ديگ در جوش آمد . گفت بنگريد اين رعنا را كه با من چون سخن ميگويد ! آن حرام‌زاده از جاى برجست و تازيانه بركشيد و چندان بر تن نازك گلبوى زد كه جملهء اندام او را مجروح كرد . وقت بود كه او را هلاك كند . جمعى از خادمان پيش‌آمدند و دست قطاع را گرفتند ، كه قطاع چنين گفته بود كه اين رعنا سخنهاى بد مىگويد .\r\nچون من قصد هلاك او كنم شما مگذاريد كه من او را بكشم كه از قهر جان او را مىزنم . اما عظيم او را دوست ميدارم . خادمان گلبوى را از پيش قطاع بيرون آوردند و باز در آن چاه بردند . گلبوى بناليد و قطاع را نفرين كرد . روز ديگر قطاع بر تخت برآمد و مال بسيار بر سپاه بخش كرد و برج و بارو را بياراستند و كارسازى حرب ميكردند .\r\n\r\n","description":"","footnote":"","page_name":" 147 ","page_number":153},
  {"content":"\r\n\r\nروز سيوم ، اول روز بود كه از روى بيابان گرد برآمد و چهل هزار مرد ايرانى رسيدند . شعاع تيغ بران و شعاع تيغ سنان و سر شقهء علمها پيدا شد . خلق شهر از خرد و بزرگ بر سر حصار آمده بودند و در آن بيابان نگاه مىكردند . قطاع بر سر برج برآمد ، حكم كرد تا كوس حربى فروكوفتند . خلق شهر نقرها مىزدند . چون سپاه ايران تمام رسيدند ، بهمن زرين‌كلاه حكم كرد كه از گرد راه كه رسيدند ، جنگ درانداختند . جوانان ايرانى عزم كنار خندق كردند ، از بالا تير پران بود ؛ شهر انطاكيه جاى عظيم محكم بود ؛ از بالا تير پران بود ، جوانان ايرانى مىكوشيدند .\r\nآن روز بسيار جوانان ايرانى هلاك شدند . چون شب درآمد سپاه از هم بازگشتند .\r\nقطاع عظيم خرم بود كه ايرانيان هيچ فتحى نكردند . بهمن زرين‌كلاه فرود آمد و شهر انطاكيه را حصار كردند . يك‌طرف خود هيچ‌جاى حصار نبود كه آن طرف كوه بود . بهمن زرين‌كلاه گفت راستى را انطاكيه جاى محكم است ! جهد بايد كردن ، باشد كه اين شهر گرفته شود .\r\nاما مؤلف اخبار و گزارندهء داستان چنين روايت مىكند كه از آن طرف قطاع حكم كرد تا صد هزار چراغ و فانوس بركردند و جملهء خلق انطاكيه را بپاسبانى بازداشتند . آن شب فزع و جزع ايشان بر فلك برميشد ، تا آن شب تار بگذشت و عالم از دست ظلمت شب باز رهيد و غزالهء گردون از خم كمند ظلمت شب بجهيد و خورشيد جمشيد از دم گلوى نهنگ شب ، چون يونس علم « 1 » از شكم ماهى ، برهيد . يلان كار ديده و مبارزان كار آزموده سلاحها در بر كردند و علمهاى الوان برافراشتند . به نيت فتح ، پايها در ركاب كردند و سپرهاى پولاد در سر كشيدند و رو بپاى حصار نهادند . از بالاى حصار در قفاى برج كمانداران تيرها در كمان پيوستند . از زير و بالا جنگ پيوسته شد . از بسيارى تير خدنگ روى چشمهء خورشيد بپوشانيدند . حرب عظيم دست داد . بسيار خلقى از هردو طرف بقتل آمدند . بيشتر از سپاه ايران بود . عاقبت شب در دست درآمد ، از هردو طرف باز\r\n\r\n\r\n","description":"","footnote":"\r\n( 1 ) - علم : نشانهء اختصارى از « عليه السلام » است .\r\n","page_name":" 148 ","page_number":154},
  {"content":"\r\n\r\nگشتند و فرود آمدند . آن شب نيز بگذشت . روز ديگر باز سوار شدند و جنگ درپيوستند . هيچ فايده‌يى نكرد .\r\nراوى اخبار گويد كه ده مصاف بكردند و بسيار تدبيرها كردند . هيچ سود نداشت ، جمله عاجز شدند . هيچ‌كس نبود در سپاه ايران كه زخم نداشت . بهمن زرين‌كلاه گفت اى جوانمردان كار ما عظيم دشوار شد و گرفتن اين شهر عظيم دشوار است كه از ايام ماضى هيچ‌كس در هيچ عصرى اين شهر را بجنگ نگرفته است . اگر ما يكسال اين شهر را حصار كنيم كه گرد اين شهر نياريم گرديدن ؛ و ملك داراب در ملاطيه است نه از ايشان سپاه مىتوان طلب كردن و نه مىتوانيم بازگرديدن ، چون كنيم و چه چاره سازيم ؟ سيامك سيه‌قبا گفت راست است كه من در ميان جنگ خود را بر كنار خندق انداختم ، اين طرف كه جاى جنگ است خندق ژرف ديدم ، پرآب . ما را به غير از جنگ كردن چاره‌يى ديگر بايد كردن . هريك سخنى ميگفتند و تدبيرى مىكردند تا شب‌رنگ عيار گفت آنكس كه نامهء عايل وزير آورد او را طلب بايد كردن كه ازو سؤال كنيم . در حال او را طلب كردند .\r\nدرآمد و خدمت كرد . او را نوازش نمودند . شب‌رنگ عيار گفت اى جوانمرد بنامه‌يى كه تو آوردى ما عازم اين شهر شديم و اكنون مدت چند روز شد كه اينجاييم .\r\nهيچ فتحى نشد و خيلى از جوانان ما بهلاك آمدند . ما را به غير از جنگ كردن چارهء ديگر بايد كردن . تو درين مملكت بزرگ شده‌اى . در گرفتن اين حصار هيچ چاره‌يى ميدانى ؟ مقبل گفت اين شهر بغايت محكم است . گرد اين حصار بجنگ نمىتوان گرديد ، و از ايام ماضى هيچ‌كس اين شهر را بجنگ نگرفته است ، و هر پادشاهى كه درين شهر بوده است با هيچ پادشاهى سر فرود نياورده است ، از غايت محكمى اين حصار . اگر عايل وزير اينجا بودى او چارهء اين كار كردى كه به غير از او هيچ‌كس تدبير اين كار نداند كه بارها اين سخن از زبان او شنيده‌ام . شب‌رنگ عيار گفت كه عايل به كجاست ؟ گفت در شهر دربندست . پيش او مىبايد رفتن تا او\r\n\r\n","description":"","footnote":"","page_name":" 149 ","page_number":155},
  {"content":"\r\n\r\nچه مصلحت داند . شب‌رنگ گفت كه تواند درين شهر رفتن كه يك‌طرف كوه است و يك‌طرف پاس‌داران ، و شب و روز بيدارند . بهمن زرين‌كلاه گفت اى شب‌رنگ در سپاه ما عيار تويى . لابد ترا بايد رفتن و از حال ما با عايل ببايد گفتن تا آن پير چه مصلحت داند و زود بازگرديدن و خبر آوردن كه ما ديگر حرب نمىكنيم تا تو نيايى . شب‌رنگ گفت رفتن من درين شهر عظيم مشكل است ، اما بدولت ملك داراب و فيروز شاه بروم و زود بازگردم . امرا به روى آفرين كردند .\r\nشب‌رنگ صبر كرد چندانك عالم را چون روى زنگيان سياه ديد . آلت شب رويى بر خود راست كرد و از سپاه بيرون آمد . گرد انطاكيه ميگشت و راه طلب ميكرد .\r\nهيچ راه نبود كه در قفاى هر كنگره‌يى شخصى نشسته بود و چراغى ميسوخت و پاس ميداشت . هيچ مجال فرصت نيافت تا عاقبت بگوشه‌يى رسيد كه آنجا محل جنگ كردن نبود . پاسبانى آنجا بود ، اما در خواب رفته بود . شبرنگ مجال فرصت آنجا يافت ، برهنه شد و آنچه از جامه داشت بر سر بست و كمند چين‌چين كرد و در بازو انداخت و سر كمند بر دست گرفت و خنجر بدندان گرفت و توكل بر خداى تعالى كرد و نرم‌نرم قدم در آب نهاد و شنا مىكرد تا بپاى برج رسيد . جاى ايستادن بود كه جامه در پوشيد . يك دست در خاربنى زد و پاى خود را در درز ديوار محكم كرد و بدان دست ديگر كه كمند گرفته بود ، برانداخت . تقدير خداى تعالى چنان بود كه كمند از دست شبرنگ جدا شد ، قلاب كمند در كنگره محكم شد . كشيد ، محكم ديد . شكر يزدان كرد و هردو دست در كمند زد و همچون مرغ بر كمند رفتن گرفت ، تا بيك لحظه بر بالا رفت . پاسبانى پير در خواب بود . به دو هيچ التفاتى نكرد و از آن بالا بشيب آمد . جامها در پوشيد و آلت عيارى در زير جامه پنهان كرد و در گوشه‌يى صبر كرد تا عالم روشن شد و خلق بر سر پاى آمدند .\r\nقطاع گفت بنگريد كه ايرانيان امروز آرزوى جنگ كردن دارند يا نه ؟ از سر برج آمدند و گفتند كه ايرانيان سر جنگ كردن ندارند . قطاع گفت ما نيز امروز شراب\r\n\r\n","description":"","footnote":"","page_name":" 150 ","page_number":156},
  {"content":"\r\n\r\nبخوريم . مجلس بزم را بياراييد كه امروز عيش كنيم . قطاع در مجلس بنشست و جملهء مطربان شهر را طلب كردند و بطرب مشغول شدند . شبرنگ عيار در ميان شهر ميگشت . با خود گفت زندانرا چون طلب كنم و از كسى نتوان پرسيدن كه زندان عايل وزير كجاست كه در حق من گمان بد برند ، كه من غريبم . او درين انديشه بود كه « 1 » از قفاى شب‌رنگ يكى درآمد و دست در گريبان شبرنگ زد و بكشيد . شبرنگ عظيم بترسيد كه آه مگر مرا شناختند ! از قفا نگاه كرد ، سرهنگى را ديد كه او را مىكشد . شبرنگ گفت كه از من چه ميطلبى ؟ آن سرهنگ گفت كه بيا با من و طعام بردار و با من بيا تا در زندان خانه . اين بگفت و شبرنگ را بر در باورچىخانه آورد و طعامى چند از هر باب بر سر شبرنگ نهاد و خود در پيش افتاد تا در زندان‌خانه رسيد . زندان‌بان در زندان برگشود و شب‌رنگ را گفت كه در زندان رو و اين طعام را بدان زندانيان ده و چندان صبر كن كه ايشان طعام بخورند و آنگاه صحن و كاسه را بردار و بدانجا بر كه آوردى .\r\nشبرنگ عظيم خرم شد . گفت يزدان كار بر من آسان كرد . چون در زندان درآمد پنج وجود را ديد در يك‌جا دربند كرده بودند و جمله را بند و زنجير بر دست و گردن نهاده بودند . اما پيرى در برابر ، محاسنى سفيد ، بندى گران بر دست و پاى داشت . شبرنگ درآمد و گفت اين طعام در پيش كه بنهم ؟ گفتند در پيش عايل وزير . گفت من مردى غريبم و عايل را نمىشناسم . اشارت پيش آن پير كردند . شبرنگ پيش‌رفت و سلام كرد . آن طعام در پيش او نهاد . عايل تيز تيز در شبرنگ نگاه كرد و گفت اى جوانمرد ، كى درين شهر آمده‌اى كه مرا نمىشناسى ؟ شب‌رنگ گفت نمىدانم ، اما من امشب درين شهر آمده‌ام . عايل گفت از كجا آمدى كه در دروازه‌ها همه بسته‌اند . عايل گفت راست بگو كه از كدام جانب آمدى شبرنگ گفت از راه برج‌وبارو آمدم . عايل گفت مگر مرد عيار\r\n\r\n\r\n","description":"","footnote":"\r\n( 1 ) - در اصل : كه يكى .\r\n","page_name":" 151 ","page_number":157},
  {"content":"\r\n\r\nپيشه‌اى ؟ شبرنگ گفت بلى ، راست بشنو . مرا شبرنگ عيار مىگويند . خدمت - كار ملك دارابم . اكنون در سپاه بهمن زرين‌كلاه مىباشم كه با سپاه چهل هزار مرد ، ملك داراب فرستاده است كه تا شهر انطاكيه را بگيريم ، و گرفتن اين شهر عظيم مشكل است و سپاه ما عاجز شده است ، در گرفتن اين حصار . آنكس كه مكتوب به دو داده بودى در سپاه ماست . ازو سؤال كرديم . گفت به غير عايل وزير كسى تدبير اين حصار نمىداند . من خيلى زحمت كشيدم تا درين شهر آمدم . اكنون بگو كه گرفتن اين حصار را تدبير چيست كه من سربازى كرده‌ام و خاص از براى اين كار آمده‌ام . عايل گفت مردانه رفتى كه پيش من آمدى كه دواى اين را به غير از من كسى نمىداند . قطاع حرام‌زاده نيز نمىداند . ملك عاصم مىدانست و من . اما حاصل كردن آن مشكل است . و اين شهر را نتوان گرفتن مگر بدان راه كه من مىدانم .\r\nشبرنگ گفت يزدان راست آرد . بگوى ! عايل وزير گفت اى عيار بدانك اين شهر نقمى دارد كه در ايام ماضى كنده‌اند و هيچ‌كس بر آن نقم عالم نبوده است ، مگر پادشاهانى كه درين مملكت بوده‌اند . از فرزندان خود پنهان داشته‌اند كه در وقت مردن بفرزندان خود وصيت كرده‌اند . قطاع حرام‌زاده كه پدر خود را بكشت ازين نقم نمىداند . به غير از من كسى نميداند . شب‌رنگ گفت نقم بكجاست ؟ عايل گفت در قفاى تخت قطاع درى كوچك است ، در گنبد خانه گشاده مىشود . چون در آن گنبدخانه درآيى در ميان آن گنبدخانه فرشى مربع انداخته‌اند . سر آن فرش بردارند .\r\nدر سردابه‌يى پيدا شود ، درست از پولاد . آن در برگشايند و در آن سردابه روند .\r\nاز طرف آفتاب برآمدن در نقم است ، بدان نقم در روند . در ميان كوهستان در غارى سر بيرون مىكند . گرفتن شهر از آن نقم است . از بيرون شهر نتوان يافتن . مگر از درون شهر بروند و سپاه از آن راه نقم در انطاكيه درآيند . شب‌رنگ گفت اى عايل من در خانهء قطاع چون روم و اين راه را چون بدست آرم ؟ عايل گفت از من راه نشان دادن بود و از طرف تو جهد كردن بود و از خداى تعالى فضل نمودن . عايل چيزى بخورد و باقى را بدان بنديان داد .\r\n\r\n","description":"","footnote":"","page_name":" 152 ","page_number":158},
  {"content":"\r\n\r\nشب‌رنگ همت خواست و آن صحن و سفره برداشت و از آن زندان‌خانه بيرون آمد و راه باورچىخانه در پيش‌گرفت تا در آن مطبخ رسيد . نگاه كرد شخصى را ديد نشسته و دست بر ماليده و آتش عظيم بركرده بود و سيخى چند در پيش خود نهاده بود و گوشت كباب مىكرد . شب‌رنگ درآمد و آن صحن و كاسه را در آورد و پيش آن مطبخى نهاد و درو تيز تيز نگاه مىكرد . گفت اى جوانمرد عظيم كارت بشتابست ، اما چونست كه هيچ‌كس پيش خود ندارى كه ترا يارى دهد .\r\nگفت هركسى بكارى مشغولند ، امروز ملك قطاع شراب مىخورد و كباب طلب كرده است . شبرنگ گفت كباب را آتش تيز نمىبايد كه بيرونش بسوزد و اندرونش خام بماند . آنكس گفت مگر درين قسم شروعى دارى ؟ شب‌رنگ گفت بلى من از جملهء خدمتكاران ملك نصر بن عدلم و مطبخ او در شهر حلب در دست من بود .\r\nاز آن روزى كه او در دست اين رعنا گلبوى كشته شد من درين شهر مىباشم و گاه‌گاه بر سر قبر او ميروم . آن مطبخى گفت اى جوانمرد ، چه باشد اگر كرم كنى و مرا يك لحظه يارى دهى كه عظيم عاجزم از تنهايى كه هركس به كارى مشغولند و اين كار دست گيرست و به تنهايى برنمىآيد . شبرنگ گفت روا باشد . پس بنشست و دست برماليد و آن مطبخى را يارى مىداد . مطبخى چون آن چستى و چابكى او را بديد گفت اى جوانمرد ، عظيم چست و چالاكى ! اگر پيش من بسر برى من خيلى كار بر گردن دارم ، خيلى چيز به من ميرسد ، ترا نيكو رعايت كنم . شبرنگ گفت اگرم قبول كنى من نيز وظيفهء خدمت بجاى آورم . گفت قبولت كردم . پس شبرنگ به كار و مهمات مطبخ مشغول شد . چون لحظه‌يى برآمد گفت اى برادر اين كباب رسيده است ، اين را به خدمت قطاع بايد بردن كه او كباب بر سر شراب بغايت دوست ميدارد . او درين بود كه خادمى آمد و گفت ملك كباب ميخواهد . مطبخى با شبرنگ گفت برخيز و اين كبابها را بر طبقى بنه و پيش ملك بنه و چندان آنجا باش كه طبقها از طبخها تهى شود . بردارى و به يارى كه من ديگرها را برسانم .\r\n\r\n","description":"","footnote":"","page_name":" 153 ","page_number":159},
  {"content":"\r\n\r\nشبرنگ برجست و آن كبابها را بر طبق نهاد و در عقب آن خادم روان شد و مىآمد تا بدان مقام رسيد كه قطاع شراب مىخورد . مجلس آراسته و شراب در گردش آورده بودند ، قطاع در پاىتخت بر روى مسند قرار گرفته بود . شبرنگ دليروار درآمد و آن طبق كباب را در پيش قطاع نهاد و در برابر قطاع بايستاد و گوش و هوش برگماشت كه قطاع چه مىگويد . از ناگاه قطاع در سخن آمد و گفت هيچ از حال سپاه ايران خبرى داريد كه چرا حرب نكردند ؟ يكى گفت از آن جهت كه جمله مجروحند . در سپاه ايران هيچ‌كس نيست كه زخم ندارند . قطاع بخنديد و گفت چه ابله قومىاند اين ايرانيان كه طمع در ملك انطاكيه كرده‌اند .\r\nنمىدانند كه از ايام ماضى هيچ‌كس اين شهر را بجنگ نگرفته است و هيچ‌كس هم نگيرد . اما من سه روز ديگر صبر خواهم كردن . آنگاه يك شبيخون بر آن سپاه خواهم بردن و بيك شبيخون « 1 » آن سپاه را تارومار خواهم كردن و از قفاى ايشان سپاه بدمشق خواهم كشيدن و ملك دمشق را بخواهم گرفتن و سپاه از دمشق خواهم برداشتن و عزم مصر خواهم كردن . صالح بن وليد را كه با ايرانيان يكى شده است از شهر مصر بدر خواهم كردن و ملك مصر و سكندريه مسخر خواهم كردن . بعد از آن از قفاى سپاه ايران خواهم درآمدن و آن سپاه را تارومار خواهم كردن .\r\nقطاع حرام‌زاده مست بود و لافها مىزد و هيچ نمىدانست كه چه ميگويد .\r\nشب‌رنگ عيار در برابر ايستاده بود . ميگفت كه منت خواهم كشتن كه برابرت ايستاده‌ام . اما حاليا از عمرت يك لحظهء ديگر بيش نمانده است . شبرنگ از هر طرف نگاه مىكرد و قفاى تخت را به بنه ( ؟ ) مىكرد كه عايل وزير به دو آن نشان داده بود . چون طبق از نان و كباب خالى شد ، برداشت و بيرون آمد و در پيش مطبخى بر زمين نهاد . چون پخته شدى برداشتى و پيش قطاع بردى تا روز به آخر رسيد . جملهء اين مجلسيان مست شدند . شب‌رنگ بازآمده بود و در ميان\r\n\r\n\r\n","description":"","footnote":"\r\n( 1 ) - در اصل : شبيخون كار .\r\n","page_name":" 154 ","page_number":160},
  {"content":"\r\n\r\nايشان ميگشت . از غلام و خادم و سرهنگ و مطرب و امير و وزير جمله را مست ديد . با خود گفت وقت فرصت است و هنگام فرصت و نصرت . جملهء اين خلق مست‌اند و هيچ خبر از خود ندارند اگر كارى خواهى كردن وقتست .\r\nاين انديشه كرد و نرم‌نرم پيش ميرفت . از قفاى سرهنگان از هر طرفى ميگشت ، يعنى باورچىام و بطلب صحن و كاسه آمده‌ام . خود هيچ‌كس را پرواى او نبود .\r\nتا از ناگاه در قفاى تخت درآمد و گرد بنشست . درى كوچك ديد مقفل ، دانست كه آنچه عايل وزير گفته بود و نشان داده آنست . در حال دست در بغل كرد و سوهان الماس بيرون آورد و چند نوبت بر آن قفل بماليد . قفل ببريد . نرم‌نرم در را برگشود . اندرون رفت . دهليزى ديد ، آن در را از قفا بربست و بدان دهليز روان شد . تا به گنبدى رسيد بغايت سفيد كرده و فرشى چند انداخته . آن فرشها را از آن گنبد برگرفت فرشى ديگر پيدا شد ، از رنگى ديگر . بدانست كه آنچه عايل گفته بود راست گفته بود . خنجر بركشيد و گرداگرد آن فرش را ببريد و برداشت . درى از پولاد در زير آن فرش پيدا شد ، هم بقفل بسته . باز سوهان در كار نهاد ، ببريد و برگشود . نردبانى پيدا شد . بدان نردبان فرو رفت . سردابه‌يى پيدا شد بغايت تاريك ، آن عيارپيشهء روزگار سنگ و آهن برهم زد و فند عيارى بركرد . آن سردابه خيلى بزرگ بود از هر طرفى نگاه مىكرد . بر طرف آفتاب برآمدن درى ديگر ديد ، بقفل .\r\nآن در را نيز برگشود . راهى پيچاپيچ پيش‌آمد ، بدان راه دوان شد . در آن وقتى كه شب‌رنگ درين كار قدم نهاد آخر روز بود . چون از آن نقم چراغ در دست بيرون آمد ، دو دانگ از شب گذشته بود . از سر نقم در ميان غارى بيرون آمد و آن غار در ميان كوه بود . شب‌رنگ در غار را به نشان كرد ، قدم بر سر كوه نهاد ، سپاه ايرانرا ديد گرد شهر انطاكيه حصار كرده و چراغها برافروخته و پاس ميداشتند .\r\nشبرنگ رو بسپاه ايران نهاد . بيك لحظه بميان سپاه رسيد تا بر در خيمهء پهلوان بهمن زرين‌كلاه رسيد . بهمن زرين‌كلاه با گردان نشسته بود و در سخن شبرنگ بودند كه\r\n\r\n","description":"","footnote":"","page_name":" 155 ","page_number":161},
  {"content":"\r\n\r\nدير مىآيد . گويا كار ما با اين شهر بكجا خواهد رسيدن و حال شب‌رنگ چيست ؟\r\nمبادا كه او را بگيرند . ايشان درين سخن بودند كه شبرنگ درآمد و خدمت كرد .\r\nپهلوان بهمن گفت اى عيار هم‌اكنون در سخن تو بوديم . اكنون بيا و بگو كه احوال چيست . كجا بودى و چه كردى ؟ شب‌رنگ گفت بتوفيق خداى تعالى و بدولت ملك داراب و فيروز شاه در شهر رفتم و عايل را بديدم و احوالها را ازو پرسيدم .\r\nعايل نشان داد ، رفتم و بدست آوردم و سر نقم گشودم . اكنون بطلب شما آمده‌ام .\r\nبرخيزيد كه چون صبح بدمد شهر را گرفته باشيد . پس آنچه رفته بود از اول تا آخر جمله را بازگفت . جمله به روى آفرين كردند .\r\nبهمن زرين‌كلاه غرق سلاح شد و از جوانان ايرانى و آذربايجانى صد مرد كارديده كه هريك با هزار سوار برابر بودند ، مغرق پولاد شدند . سيامك سياه‌قبا را گفتند كه هنگام صبح كوس بكوبى ؛ و در عقب شبرنگ عيار روان شدند ، و شمع چند بىچراغ برداشتند . شبرنگ در پيش افتاد و آن مبارزان در قفاى او مىرفتند تا در آن غار درآمدند . شبرنگ آن شمعها را برافروخت و قدم در آن نقم نهادند و آن راه نقم را مىبريدند و ميرفتند ، عجب ماندند از آن نقم . گفتند كه اين كار جنى است كه چنين در سنگ خاره كنده‌اند .\r\nمؤلف اخبار چنين روايت مىكند كه از شب چهار دانگ گذشته بود . آن مبارزان در آن سردابه درآمدند و بدان چند پايه نردبان بالا آمدند و در ميان آن گنبد آمدند .\r\nشب‌رنگ گفت يك لحظه‌يى توقف كنيد كه من پيش بروم و خبرى بيارم . نرم‌نرم روان شد ، در گنبد را ديد بسته ، گفت چنانست كه من گذاشته‌ام ، برگشود و از آن قفاى تخت بيرون آمد . قطاع [ را 
  ] ديد بر سر تخت در خواب مستى رفته و از خدمتكارانش در پاى تخت بعضى در خواب رفته . شب‌رنگ گفت كار من كردم و زحمت من كشيدم چه لازم است كه قطاع بدست ديگرى كشته شود كه نام آنكس را باشد . شبرنگ قدم بر تخت نهاد خنجر آبدار بركشيد و سر قطاع را از تن جدا كرد و از تخت بشيب\r\n\r\n","description":"","footnote":"","page_name":" 156 ","page_number":162},
  {"content":"\r\n\r\nآمد و آن سر را در آن گنبد درآورد . بهمن زرين‌كلاه در انديشه كه شبرنگ باز كجا رفت و چه محل دير آمدنست كه شبرنگ درآمد « 1 » سرى در دست گرفته ؛ بهمن گفت اى عيار اين چه سرست ؟ شبرنگ گفت سر قطاع حرام‌زاده است ! بهمن گفت كه كار ما را نيز تو كردى ! شبرنگ گفت بياييد كه كار شما هنوز مانده است . بهمن زرين‌كلاه با آن مبارزان از آن قفاى تخت بيرون آمدند و آن خفتگانرا بديدند .\r\nتيغ در آن خفتگان نهادند و جمله را بكشتند و از راه ايوان بدر رفتند . در راه بهركه مىرسيدند ميكشتند . خفتگان از خواب برجستند و از صورت حال معلوم كردند كه ايرانيان از كنج خانه بيرون آمدند . هيچ‌كس را از آن نقم آگاهى نبود . غوغا در آن شب در شهر افتاد . خلقان از خواب برجستند و هريك سخنى ميگفتند . متعلقان عايل وزير بر در زندان رفتند و در زندانرا بشكستند و عايل را بيرون آوردند .\r\nآواز طبل جنگ در سپاه ايران برآمد . سيامك سيه‌قبا با چهل هزار مرد رو بر در شهر انطاكيه نهاد . خلق شهر چون از كشته شدن قطاع خبردار شدند ، عظيم شادمانه شدند و دست برآوردند و بهمن زرين‌كلاه را يارى مىدادند و در دروازه‌ها را برگشودند و ايرانيان را در شهر درآوردند . چون بهمن زرين‌كلاه شهر انطاكيه را بگرفت ، در ميان شهر قلعه‌يى بود عظيم محكم و بهمن زرين‌قبا آنجا در بند بود و گرفتن آن قلعه هيچ امكان نداشت ؛ و گلبوى را در چاهى در بند كرده بودند .\r\nاو را از آن چاه بيرون آوردند . بهمن زرين‌كلاه گفت رحمت يزدان بر تو باد و بر وفاى تو باد كه اين همه جور و جفا كه بر تو آمد ، تو ترك وفاى ما نكردى . گلبوى گفت درين چاه كه من بودم نقمى هست . ندانم كه بكجا سر بدر مىكند . عايل وزير گفت اين نقمى كه گلبوى نشان ميدهد ، نقم قلعهء طبريه است . شبرنگ گفت من بروم و احتياط آن بكنم . صبر كرد تا شب نزديك شد ، شب‌رنگ در چاه درآمد و چراغ بركرد و قدم در آن چاه نهاد و بدان نقم فرو رفت . چون اندكى راه برفت نردبانى پيدا شد از سنگ ساخته ، بر آن نردبان بالا رفت . بدرى رسيد از پولاد ، آواز\r\n\r\n\r\n","description":"","footnote":"\r\n( 1 ) - در اصل : درآمد و .\r\n","page_name":" 157 ","page_number":163},
  {"content":"\r\n\r\nناله‌يى از قفاى آن درمىآمد . گوش كرد ، آواز نالهء بهمن زرين‌قبا بود كه از سختى بند مىناليد . شب‌رنگ عيار خنجر بركشيد و گرداگرد آن در را بشكافت و آن در را برگشود و در آن خانه درآمد و در پيش بهمن زرين‌قبا خدمت كرد . گفت بشارت باد ترا كه شهر انطاكيه را گرفتيم و قطاع حرام‌زاده را كشتيم و گلبوى را از بند بيرون آورديم . اكنون من بطلب تو آمده‌ام . بهمن زرين‌قبا بغايه خرم شد . شب‌رنگ عيار دست بر ماليد و در حال پهلوانرا از بند برگشود و از آن چاه بيرون آمدند و بر سر برج آمدند . كوتوال قلعه را در خواب ديدند . شبرنگ عيار سر كوتوال را ببريد و از بالاى برج درآويخت و بدان نقم بشيب رفتند .\r\nشبرنگ بخم كمند بالا رفت . جملهء مبارزان بر كنار آن چاه ايستاده بودند و شراب ميخوردند كه شب‌رنگ عيار بالا رفت و از خلاص يافتن پهلوان بهمن زرين‌قبا خبر داد كه اينك پهلوان درين چاهست . كمند انداختند تا پهلوان بالا آمد . برادران يكديگر را در كنار گرفتند . سيامك و مبارزان همه پهلوانرا در كنار گرفتند و از رنج روزگار بپرسيدند . گلبوى پيش‌آمد و خدمت كرد . بهمن زرين‌قبا بديدار گلبوى شاديها كرد و شكر يزدان پاك بجاى آورد . هم در آن شب بعضى از جوانان ايرانى در آن چاه رفتند و بدان راه نقم در قلعهء طبريه رفتند . چون اول روز شد قلعهء طبريه را گرفتند و مال بسيار در آن قلعه بود ، جمله را بيرون آوردند .\r\nچند روز ديگر در آن شهر بودند و ملك انطاكيه را بعايل دادند . عايل گفت ملك عاصم را عم‌زاده‌يى هست اورنگ نام ، او بدين كار اولىترست . اورنگ را طلب كردند و ملك انطاكيه را به دو دادند و عاجل ايناغ را بر سر چهار سوى انطاكيه بر دار كردند .\r\n\r\n","description":"","footnote":"","page_name":" 158 ","page_number":164},
  {"content":"\r\n\r\n\r\n24 فتح ملاطيه\r\nبعد از آن مال و گنجى كه در انطاكيه بود برداشتند و از آن شهر بيرون آمدند و راه ملاطيه در پيش گرفتند . سه منزل برفتند ، بمرغزارى رسيدند بغايت خوب و آب و هواى خوب و آبهاى روان ؛ بوى گل و آواز بلبل . بهمن زرين‌قبا گفت سه روز درين نزهت‌گاه خواهيم بودن . عيش كنيم و شراب خوريم . حكم كرد تا خيمه و بارگاه زدند و در ميان آن مرغزار به شراب خوردن مشغول شدند .\r\nگلبوى با جمعى از كنيزان در عيش بودند و در فرو رفتن آفتاب ، گلبوى با جمعى از خادمان از خيمه بيرون آمدند تا در آن مرغزار طوفى كنند . قضاى آسمانى و بلاى ناگهانى و حكم يزدانى چنان بود كه در آن ميان مرغزار چاهى بود عظيم نغل « 1 » و سر آن چاه عظيم فراخ بود .\r\nمؤلف اخبار و گزارندهء داستان چنين روايت مىكند كه چون گلبوى بدان چاه رسيد از سر غفلت سنگى در آن چاه انداخت تا بداند كه عمق آن چاه چه مقدارست .\r\nاز ناگاه دودى سياه از آن چاه برآمد ، عظيم تند ، و بفرمان خداى تعالى دستى از\r\n\r\n\r\n","description":"","footnote":"\r\n( 1 ) - نغل و نقل : گودالى كه در صحرا يا دامنهء كوه جهت گوسپندان كنند . غار گرگ ، سوراخ روباه . در اينجا بمعنى گود و عميق استعمال شده است .\r\n","page_name":" 159 ","page_number":165},
  {"content":"\r\n\r\nآن ميان دود پيدا شد و گريبان گلبوى را بگرفت و زور كرد و گلبوى را در ربود و در ميان آن دود ناپيدا شد و اوج هوا گرفت . فغان از آن خادمان برآمد ، بدويدند و اين خبر را به بهمن زرين‌قبا بردند . آه از جان پهلوان برآمد و با جملهء سپاه سوار شدند ، چندانك در آن بيابان بگرديدند هيچ اثرى نديدند . نوميد باز گرديدند . بهمن زرين‌قبا جامه بر تن چاك كرد و بسيارى در وفاى گلبوى بگريست اما آن گريه هيچ سودى نمىكرد ؛ و شب‌رنگ را فرستاده بودند كه خبر فتح انطاكيه با ملك داراب بگويد ؛ و يك هفته در آن مرغزار بودند ، چندانك بيشتر طلب كردند كمتر يافتند . چون از گلبوى نوميد شدند ، بهمن زرين‌كلاه گفت اين نشان كه خادمان مىگويند ، گلبوى را ديو برده است ، با ديو چه توان كردن و ديو را كجا طلب توان كردن ؟ بهمن زرين‌قبا گفت اى دريغا گلبوى كه بسيار جور و جفاى به سبب من كشيد و عاقبت بمراد نرسيد و بدست ديوان گرفتار گرديد . بناچار ناكام از آنجا نقل كردند ، پهلوان شب و روز گريان و نالان بود تا قريب ملك ملاطيه رسيدند . ملك داراب را از آمدن سپاه و فتح انطاكيه خبر بود كه شبرنگ عيار آمده بود و خبر آورده بود . ملك داراب حكم كرد تا جمعى از مبارزان استقبال سپاه برفتند . لشكريان چون بهم رسيدند يكديگر را در كنار گرفتند و بهمن زرين‌قبا را از بند و بلاى زندان پرسش كردند . بهمن زرين‌قبا بگريست و « 1 » حكايت گلبوى و بردن او را بگفت . هركه بشنيد عجب ماند . گفتند عجب صورتى بوده است ! تا بسپاه رسيدند . فيروز شاه و مظفر شاه نيز استقبال كردند . ايشان نيز بشنيدند ، عجب ماندند .\r\nتا در بارگاه ملك داراب رسيدند . پياده شدند در بارگاه درآمدند و خدمت كردند و شرايط ادب بجاى آوردند و پاىتخت ملك داراب را ببوسيدند .\r\nملك داراب پهلوانانرا پرسش كرد و از حال گذشته سؤال كرد . آنچه رفته بود جمله را شرح دادند . بر هنر شب‌رنگ « 2 » آفرين كردند تا سخن بدينجا رسانيدند\r\n\r\n\r\n","description":"","footnote":"\r\n( 1 ) - در اصل : و از .\r\n( 2 ) - در اصل : شب‌رو .\r\n","page_name":" 160 ","page_number":166},
  {"content":"\r\n\r\nكه گلبوى از سر چاه ناپديد شد . گلبوى را ديو ربود . ملك داراب دريغ خورد و گفت شنيده‌ام كه خيلى كرم و مروت و مردمى با ياران ما كرده . پهلوان بهزاد گفت در آن‌وقت كه من در شهر دمشق بودم ، خيلى بزرگى و مردمى در حق من بجاى آورده بود . ملك داراب گفت اى حكيم يك‌بار بطالع گلبوى رملى بكش و از حال آن دختر خبرى بگوى . طيطوس حكيم تختهء رمل پيش نهاد و رملى بركشيد و لحظه‌يى تأمل كرد . بعد از آن سر برآورد و گفت ملك را بقا باد .\r\nگلبوى زنده است ، اما در دست ديوى در بندست . عاقبت بدست پهلوان بيايد اما نه به قوت پهلوان باشد ، بلك به قوت كسى ديگر باشد و آنكس هنوز از مادر در وجود نيامده است . اما آنكس صاحب‌قران شرق و غرب عالم باشد كه در هيچ عصرى مثل او مبارزى نباشد . ملك داراب گفت اى حكيم ، آنكس كه از مادر هنوز در وجود نيامده است و گلبوى را از دست ديو خلاص كند ، او از نسل كه باشد ؟ گفت از شاه‌زادگان ايران باشد و از مادر و پدر صاحب‌قران باشد . عجب اگر از فيروز شاه و عين الحيات نباشد . فيروز شاه بخنديد و گفت اى حكيم هنوز عين الحيات بدست ما نيامده است ، تو حكم فرزندم ميكنى ؟ حكيم گفت بلى نزديك رسيده است .\r\nايشان درين سخن بودند كه جاسوسان آمدند و خبر آوردند « 1 » كه سپاه دويست هزار مرد با طرم‌تاش و شاه‌نوش پسر ربيعاى قيصر ، مقدم سپاه عسطوراند و درين چند روز خواهند رسيدن ، كه طرم‌تاش دعوى كرده است كه من جواب سپاه ايران بگويم . ملك داراب گفت غافل مباشيد كه در روم سپاه بسيارست . پس سپاه ايران در كارسازى حرب بودند .\r\nاما راوى اين داستان روايت مىكند كه خاتونان در شهر ملاطيه در قصر شاه سيف الدوله بودند . توران‌دخت دختر شاه وليد بن خالد يك روزى با دختران بر\r\n\r\n\r\n","description":"","footnote":"\r\n( 1 ) - در اصل : آمده‌اند و خبر آورده‌اند .\r\n","page_name":" 161 ","page_number":167},
  {"content":"\r\n\r\nبام ايوان برآمده بودند كه قصرى عظيم بلند بود . جملهء كوه و بيابان پيدا بودى .\r\nتوران‌دخت با دختران ديگر بر آن بام قصر تفرج آن صحرا مىكردند . حكم ربانى و قضاى آسمانى چنان بود كه از طرف آفتاب برآمدن ، از سر قلهء كوه ابرى سياه پيدا شد و از آن ابر بادى عظيم مىآمد . توران‌دخت گفت عظيم ابرى و بادى تند برخاست ! بياييد كه بشيب رويم . دختر عزم رفتن كرد ، هنوز ده قدم نرفته بود ، كه آن ابر بر سر قصر آمد و دستى از آن ابر بيرون آمد و گريبان توران‌دخت را بگرفت و از زمين درربود . توران‌دخت فغان برآورد كه مرا مدد كنيد كه مرا بردند ! تا گفتن ابر ناپديد شد . آن ابر توران‌دخت را با خود ببرد . دخترانى كه آنجا بودند از شفاء الملك و گل‌اندام و گل‌نوش و شريفه جمله بگريختند . خادمان در حال بدويدند ، ملك داراب بر تخت بود . فيروز شاه و مظفر شاه و فرخ‌زاد و بهزاد ، جملهء بزرگان و اركان دولت حاضر بودند كه كارسازى حرب مىكردند ، كه آوازهء سپاه بود ، كه خادمان جامه دريده درآمدند و فغان برآوردند كه دريابيد كه توران‌دخت را ببردند ! سؤال كردند كه چون ببردند ؟ آنچنان‌كه رفته بود باز گفتند . فغان از جان مظفر شاه برآمد . ملك داراب گفت چه حالتست ! از ابر چه دست پيدا شود ؟ طلب كنيد . جملهء سرهنگان و امرا سوار شدند و در آن دشت و بيابان بگشتند . هيچ اثرى نديدند و هيچ نشانى نيافتند . بناچار بازگشتند و به خدمت ملك داراب آمدند . مظفر شاه تضرع و زارى مىكرد و بعضى هنوز در جست‌وجوى بودند و لشكريان هريك سخنى ميگفتند تا شب درآمد . مظفر شاه زارزار ميگريست كه توران‌دخت را عظيم دوست ميداشت .\r\nشب درآمد . جملهء سپاه در گفت‌وگوى بودند . هيچ‌كس آگاهى نداشتند .\r\nچون از شب اندكى بگدشت ، مظفر شاه بىقرار بود ، با آشوب عيار گفت اى عيار ، برخيز كه پيش حكيم رويم تا در طالع توران‌دخت نظر كند و از اختر بلند سؤال كند كه حال آن دختر بچه رسيده است و ديگر او را خواهيم ديدن يا نه ؟ آشوب\r\n\r\n","description":"","footnote":"","page_name":" 162 ","page_number":168},
  {"content":"\r\n\r\nگفت روا باشد . پس هردو از بارگاه بيرون آمدند . خادمى شمع در دست ، تا بر در خيمهء طيطوس حكيم رسيدند . حكيم را خبر كردند كه شاه‌زاده مظفر شاه آمده است و مىخواهد كه حكيم را ببيند . حكيم دانست كه از بهرچه آمده است ، او را استقبال كرد و او را در خيمه درآورد . چون بنشستند ، مظفر شاه گفت اى حكيم ترا معلوم است كه من توران‌دخت را چه مقدار دوست ميدارم . بر وى بلايى چنين آمد و از ما غايب شد . در علم آسمانى از اختر بلند سؤال كن . كه دنيا را به دو هيچ احتياجى هست ، و ديگر او را خواهيم ديدن ، و او را حال چيست ؟ اكنون زنده است يا نه ؟\r\nحكيم گفت بنده باشم . طيطوس احتياط بليغ كرد و آنچه او را از علم آسمانى معلوم شد ، با مظفر شاه بگفت ؛ و گفت اى شاه‌زاده ، توران‌دخت زنده است اما در بند است در مقامى كه در دنيا بهتر از آن‌جاى نيست . اما بغايت دور است . ملاقات خواهد بودن و ترا با او صحبت خواهد بودن . اما تا در طلب نرويد بدست نيايد و آنكس كه در طلب او برود بسيار بند و بلا بكشد . آنكس را خدمتكارى باشد كه آنكس صاحب‌قران عالم باشد . اين كار بدست او برآيد و اين مهم را او تمام كند . مظفر شاه گفت اى حكيم اگر كسى بطلب توران‌دخت برود ، از كدام طرف برود و بر كدام جانب او را بجويد ؟ طيطوس اشارت كرد كه بدين جانب . مظفر شاه گفت اى حكيم به چند وقت برود و بيايد ؟ طيطوس حكيم گفت كه بسال نرسد كه با مراد بازگردد .\r\nمظفر شاه برخاست و بيرون آمد و ببارگاه خود آمد و بنشست و لحظه‌يى در فراق توران‌دخت بگريست و زارى كرد .\r\nچون از شب يك نيمه بگذشت و بارگاه خالى شد ، به غير از آشوب كسى ديگر در پيش مظفر شاه نماند . مظفر شاه رو به آشوب كرد و گفت اى عيار سخنى با تو در ميان خواهم نهادن . آشوب گفت بگو تا بدانم . گفت توران‌دخت خيلى بر گردن من حق دارد و من او را بغاية دوست ميدارم . چون زنده است البته در عقب مىبايد رفتن . هيچ‌كس را درد دل من نخواهد بودن . راستى آنست كه من امشب\r\n\r\n","description":"","footnote":"","page_name":" 163 ","page_number":169},
  {"content":"\r\n\r\nاز عقب او بخواهم رفتن ، باشد كه او را بدست آورم . تو با من مىآيى يا نه ؟ آشوب گفت بنده باشم ، من نيز بيايم . مظفر شاه خرم شد ، گفت بخيمهء خود رو ، كار بساز كه هم امشب خواهيم رفتن . آشوب عيار بيرون آمد و بخيمهء خود رفت و آنچه دربايست بود برداشت و پيش شاه‌زاده آمد و هردو در آن نيم شب از بارگاه بيرون آمدند . مظفر شاه مركبى داشت رونده كه در روزى بيست فرسنگ برفتى . مظفر شاه فرمود كه فلان مركب مرا زين كن . زين كردند . خدمتكاران گفتند كه ما نيز در خدمت ملك بياييم . مظفر شاه گفت من درين حوالى در طلب توران‌دخت ميروم . اگر مرا فردا طلب كنند بگوييد كه به اختيار خود در طلب توران‌دخت رفت ، كه باشد او را بدست آورد . از خدمتكاران هيچ‌كس را با خود نبردند . اما مظفر شاه زارزار مىگريست و ميگفت اى ياران مرا حلال كنيد كه در طلب يار مهربان ميروم .\r\nاگرش بدست آوردم خود نيك و اگرنه من نيز در طلب او هلاك خواهم شدن .\r\nكاشكى منزل و مقامش دانستمى و يا دانستمى كه او را كجا باز داشته‌اند . چنين ميگويند كه اين كار ديوست . من چه دانم كه ديو كجا باشد و اگر نيز برسم ، با ديو چه كنم . اى ياران مرا بهمت يارى دهيد كه هيچ كس را در عالم اين كار پيش نيامد كه مرا آمد . اين قسمت در ازل كرده بودند كه مرا چنين حالتى پيش آيد . اين ميگفت و زارزار ميگريست و مركب در دشت و كوه مىراند و ترك مال و ملك و يار و دوست و عم و عم‌زاده كرده بود و بىاختيار در پى دلدار ميرفت و اين چند بيت در فراق توران‌دخت و جدايى از دوستان ميخواند و آب از ديده مىباريد و مىگريست و زارى مىكرد و ميگفت ، بيت :\r\n تو گويى آتشى شد درد دورى * كه خود چيزى نجويد جز صبورى\r\nمبادا هرگز از دردم رهايى « 1 » * اگر من صبر دارم در جدايى\r\nبرفتى تا برفت از من همه كام * نه ديدارت همى بينم نه پيغام\r\nنيابم بىتو كام اين جهانى * همانا كم تو بودى زندگانى \r\n\r\n\r\n","description":"","footnote":"\r\n( 1 ) - در اصل : جدايى\r\n","page_name":" 164 ","page_number":170},
  {"content":"\r\n\r\n درخت پرگل و باغ بهارى * نگار خرم و ماه حصارى\r\nدل از دل دور گشت و يار از يار * غمم بر غم فزود و كار بر كار « 1 »\r\nبهشت جاودان آن روز بينم * كه آن رخسار جان‌افروز بينم \r\nاين بيتها ميخواند و مىرفت تا ديگر حال او چه شود و قصهء او را كجا بشنوى .\r\nاما چون آن شب بروز مبدل شد ، ملك داراب بر تخت برآمد و بار داد تا جملهء اركان دولتش درآمدند و هريك برجاى خود قرار گرفتند . مظفر شاه آنجا نبود . ملك داراب گفت خاطرم از براى مظفر شاه عظيم ملولست كه توران‌دخت را ديو برد و توران‌دخت خيلى مردمى و يارى كرده بود . بنگريد كه از غايت ملالت امروز بديوان نيامده است . اگر دانستمانى كه آن دختر بكجاست بطلب بفرستادمى . طيطوس حكيم گفت امشب پيش مظفر شاه بودم ، از من سؤال كرد كه حال توران‌دخت چيست ؟ من در علم آسمانى از اختر بلند سؤال كردم و با او گفتم كه توران‌دخت زنده است و بدست تو خواهد آمدن اما در طلبش بايد رفتن كه بدست آيد . ملك داراب گفت اى حكيم آنكس كيست كه در طلب توران دخت برود و او را بدست آرد ؟ طيطوس حكيم گفت اين كار در طالع دو كس مىنمايد ؛ يكى مظفر شاه و يكى ديگر عيارى باشد كه كارى چند از دست او برآيد كه او بدان كارها صاحب‌قران عالم شود و چند نره ديو در دست او كشته شود و نامش تا قيامت بماند . ملك داراب گفت پس مظفر شاه را طلب داريد كه درين باره انديشه‌يى كنيم ، اگرش در طلب بايد رفتن برويم . باشد كه توران‌دخت را بدست آريم . جمعى از مبارزان مثل بهزاد بطلب شاه‌زاده مظفر شاه رفتند . در حال بازگشتند و گفتند امشب نيم‌شب سوار شده است و با آشوب عيار رفته است .\r\nفيروز شاه چون اين سخن بشنيد آه از جان برآورد و گفت در طلب او برويد و ازين راهش بازگردانيد كه او تنها چه داند كه كجا مىبايد رفتن . با او لشكرى بفرستيم .\r\nاز مبارزان جمعى سوار شدند . فيروز شاه خود سوار شد . چندانك طلب كردند\r\n\r\n\r\n","description":"","footnote":"\r\n( 1 ) - در اصل : غمم از غم فزود و كار از كار .\r\n","page_name":" 165 ","page_number":171},
  {"content":"\r\n\r\nنيافتند . فيروز شاه گفت اگر دانستمى كه بر كدام طرف رفته است من ترك مراد دل خود ميكردم و در عقب او ميرفتم اما چه فايده كه نمىدانم . اكنون كجا روم و چه چاره كنم . او نيز از درد عشق عين الحيات بىقرار بود . بناچار بازگشت و پيش پدر آمد و بگريست و گفت كه ندانم كه مظفر شاه از كدام طرف رفته است . ملك داراب گفت اى حكيم چه چاره كنيم ؟ حكيم گفت هيچ اندوه به خود راه مدهيد كه زود خواهد آمدن ؛ اما در آن آمدن نيز قرانى عظيم در طالع دارد و بسبب او مملكتى مسخر خواهد شدن كه هيچ پادشاهى را از ايران حكم در آن مملكت نبوده باشد . آن روز ملك داراب و فيروز شاه شراب نخورده بودند ، چون شب درآمد هريكى ببارگاه خود رفتند . خبر در سپاه ايران آن بود كه سه روز ديگر سپاه دويست هزار مرد با طرم‌تاش و شاه‌نوش پسر پادشاه روم بجنگ كردن ميرسند و طرم‌تاش دعوى كرده است كه من سپاه ايرانرا جواب بگويم و با ايشان عوضى كه با من كرده‌اند بجاى آورم .\r\nفيروز شاه از عشق عين الحيات بيمار بود ، ببارگاه خود آمد ؛ به‌روز عيار و طارق عيار و شبرنگ عيار و بادرفتار عيار و سياوش عيار ، اين عياران با شاه فيروز شاه ببارگاه شاه‌زاده آمدند . شاه‌زاده چند پياله شراب نوش كرد . عشق عين الحيات و فراق مظفر شاه جمع شد . شاه‌زاده گريه آغاز كرد و زارزار بگريست و اين چند بيت در فراق يار خود بخواند ، بيت :\r\n صدف ديده پر از لولوى مكنون دارم * ز اشتياقى كه بدان طلعت ميمون دارم \r\nانورى راست :\r\n اى كرده درد عشق تو اشكم به خون بدل * وى ايزدم سرشته ز عشق تو در ازل\r\nاى بىبدل ، چو جان بدلى نيست بر توام * بر بىدل چگونه گزيند كسى « 1 » بدل\r\nترسم كه روز وصل تو ناديده ناگهان * سر برزند ز مشرق عمرم شبى « 2 » اجل \r\n\r\n\r\n","description":"","footnote":"\r\n( 1 ) - در اصل : بر بىبدل كسى چگونه گزنيد .\r\n( 2 ) - خوانده شود : شب اجل .\r\n","page_name":" 166 ","page_number":172},
  {"content":"\r\n\r\nاين بيتها را ميخواند و زارزار مىگريست . به‌روز خدمت كرد و گفت اى شاه‌زاده اين همه گريه از بهر چيست ؟ فردا باشد كه مظفر شاه بسلامت بيايد كه امروز حكيم چنين حكم كرد ؛ و ديگر عين الحيات در قيصريه است و در وفاى تست از پيش تو تا پيش او پنج روزه راه بيش نيست . اين همه در فراق بودى ، اين نيز هم بسر آيد . فيروز شاه گفت اى برادر ، چندين سال در عالم تيغ زدم و بسيار بند و جفا كشيدم تا او را بدست آوردم ، از دستم هلال حرام‌زاده بدر برد . به تو نيز اميدى داشتم كه باشد تواش بدست آورى ، بدست آوردى و از دست دادى . اكنون در دست دشمنانست . اكنون بسيار زحمتى بايد كشيدن تا ديگر كى بدست آيد . اى بسا سرها كه در خاك خواهد رفتن ! راستى آنست كه مرا بيشتر ازين صبر و قرار نمانده است . وقت آنست كه ديوانه شوم . وقتى كه توران‌دخت كه او را ديو برده است ، و هيچ‌كس نميداند كه مقام و مأواش كجاست ، [ و 
  ] مظفر شاه در عقب او سر در عالم نهاد ، [ و 
  ] يزدان داند كه حال او بچه رسد ، بتوران‌دخت برسد يا نرسد ؛ مرا محبوب معين است كه كجاست ، تا چند توانم صبر كردن ؟ هرچند كه فكر ميكنم بهتر ازين نمىدانم كه شما كه عياران سپاه منيد و خيلى مبارزى كرديد ، باهم اتفاق كنيد . همچنان‌كه اتفاق كرديد و بسياه غار رفتيد و مقنطرهء جادو را گرفتيد و ما را از بند خلاص كرديد ، آن كار بدست سپاه عالم برنمىآمد ، اين نوبت نيز كرمى كنيد ، و كمر در ميان بنديد . باشد كه شاه خوبانرا بدست آريد و اين فتنه را در عالم كم كنيد . من نيز شرط خدمت بجاى آرم ، كه آنچه عيارى در يك شب بكند سالها از دست سپاهى برنيايد .\r\nبه‌روز عيار رو بعياران كرد و گفت اى جوانمردان ، بنگريد كه شاه‌زاده چون نگرانست ؟ شما با من اتفاق مىكنيد كه درين كار قدم بنهيم و خاطر شاه‌زاده را شاد كنيم ؟ طارق عيار گفت ما همه بنده و خدمتكار حضرت شاه‌زاده‌ايم . بجان ايستادگى كنيم تا مراد شاه‌زاده برآريم . تو كه به‌روز عيارى سالار و سرور مايى ،\r\n\r\n","description":"","footnote":"","page_name":" 167 ","page_number":173},
  {"content":"\r\n\r\nبا تو بياييم و آنچه تو مصلحت دانى چنان كنيم ، و هر كار كه امر كنى بجاى آريم ، اگرچه سر ما در خطر باشد از آن نترسيم . به‌روز گفت رحمت يزدان بر شما باد .\r\nپس رو بفيروز شاه كرد و گفت اى شاه‌زاده هرچند كه اين كار عظيم مشكل است و سر در خطر ، اما هزار سر و جان ما فداى يك تار موى تو باد . رفتيم تا بپاى تخت ربيعاى قيصر جهدى تمام بجاى آوريم كه تا يزدانرا حكم چه باشد . فيروز شاه عظيم خرم شد و آن عيارانرا زر و خلعت داد و نوازش كرد و گفت اى جوانمردان مرا دلشاد كرديد . چون ازين كار بپردازيد من نيز چندان نعمت بشما بدهم كه مراد شما باشد . بهروز عيار گفت زينهار كه اين سخن با هيچكس مگوييد تا كس نداند ، كه دشمن از حال ما آگاه نشود . يك فرداى ديگر اينجا باشيم و كارسازى تمام بكنيم و توكل بر خداى تعالى برويم .\r\nآن شب بگدشت . روز ديگر ملك داراب بر تخت برآمد . خبر رسيدن طرم‌تاش و شاه‌نوش ميگفتند . ملك داراب حكم كرد تا سپاه كارسازى حرب ميكردند كه فردا سپاه دشمن خواهند رسيدن . آن عياران در كارسازى رفتن بودند . ملك داراب شبرنگ را مكتوبى داد و به طرف ايران گسيل كرد ، به پيش مادر فيروز شاه ، گهرتاج و خواهر فيروز شاه حورپيكر ؛ و خود بكارسازى حرب مشغول شدند .\r\nمؤلف اخبار و گزارندهء داستان چنين روايت مىكند كه چون شب درآمد ، آن عياران در پيش فيروز شاه آمدند و دست‌بوس شاه‌زاده كردند . به‌روز عيار بود و طارق عيار بود و سياوش نقاش بود و بادرفتار عيار . اين چهار عيار بودند كه در چهار ركن عالم مثل ايشان نبود ، رو بپاى تخت ربيعاى قيصر نهادند تا قصهء ايشان چون شود .\r\nاما مؤلف اخبار گويد كه چون آن شب بگدشت روز ديگر كه تتق زرين جناح روز سر از جيب مشرق برآورد ، و زاغ شبه‌رنگ شب در درياى مغرب غوطه خورد ، از سر قلهء كوهستان گرد لشكر پيدا شد . در پاى چتر شاه‌نوش طرم‌تاش و\r\n\r\n","description":"","footnote":"","page_name":" 168 ","page_number":174},
  {"content":"\r\n\r\nمبارزان و سالاران روم رسيدند . سپاه ايرانرا بديدند ، طبل فروكوفتند . ملك داراب حكم كرده بود كه سپاه ايران هيچ از جاى نجنبند و حركت نكنند . اما حاضر وقت باشند . شاه‌نوش را چشم بر سپاه ايران افتاد كه جملهء در و دشت و كوه و بيابان فرو گرفته بودند ؛ و خلق ملاطيه بر برج و بارو برآمده بودند و تفرج سپاه شاه‌نوش مىكردند ، و خلق هريك سخنى ميگفتند . شاه‌نوش حكم كرد تا سپاه برابر سپاه ايران فرود آمدند . ملك داراب در بارگاه درآمد ، جاسوس فرستاد تا از سپاه دشمن چه خبر آرند . اما چون سپاه روم فرود آمدند طرم‌تاش گفت تا سه روز ديگر جنگ نخواهيم كردن كه ديگر سپاه در عقب داريم ، تا ايشان نيز برسند . جاسوس ايرانيان آمد و خبر آورد كه تا سه روز ديگر سپاه دشمن جنگ نخواهند كردن .\r\nملك داراب گفت شما نيز بكارسازى مشغول باشيد كه تا ايشان عزم جنگ نكنند شما نيز كوس حرب مكوبيد .\r\nاما راوى داستان چنين روايت مىكند كه طرم‌تاش زرين‌تاج را دوست ميداشت و از عشق او بىقرار بود و زرين‌تاج در دست ايرانيان بود و برادرش زرين‌تيغ در دست ايشان بود و شتاب كردن طرم‌تاش بجنگ ايرانيان بيشتر عشق زرين‌تاج بود ؛ و اين زرين‌تاج را خواجه‌سرايى بود كه او را بزرگ كرده بود و از عشق طرم‌تاش و زرين‌تاج خواجه سنبل ميدانست ، كه چند نوبت پيغام طرم‌تاش را بزرين‌تاج برده بود و جواب آورده بود . طرم‌تاش سنبل را طلب كرد و در پيش خود بنشاند و گفت اى خواجه سنبل ، ترا از درد عشق من آگاهى هست كه چگونه زرين‌تاج را دوست ميدارم .\r\nاكنون مدتى شد كه در دست ايرانيان گرفتارست و نمىدانم كه حالش چيست . يك بار كرم كن و بدان سپاه برو ، به صورت جاسوسى ، باشد كه از حال او خبرى به يارى و اگر توانى خود را به دو نمايى و سلام مرا به دو رسانى و بگويى اگر مىتوانى خود را بما رسانى . من كه طرم‌تاشم بيشتر از بهر تو آمده‌ام نه از براى قيصر روم . سنبل گفت بندگى كنم . اين بگفت و بيرون آمد و با جامهء مجهول راه در پيش‌گرفت تا از قفاى\r\n\r\n","description":"","footnote":"","page_name":" 169 ","page_number":175},
  {"content":"\r\n\r\nسپاه ايران درآمد و گرد سپاه ميگشت و از هركسى كه مصلحت ميدانست سؤال ميكرد تا معلوم كرد كه زرين‌تاج و شفاء الملك و گل‌اندام و گل‌نوش و شريفه و اسماى دايه و جانانه و جملهء خاتونان در شهر ملاطيه‌اند « 1 » . سنبل نيز در شهر درآمد .\r\nدر تدبير آن‌كه چون كنم و زرين‌تاج را چون دريابم . درين فكر كه از ناگاه خواجه‌سرايى رسيد ، كلاه زرين بر تارك سر نهاده و كمر زرين بسته و چوب زرين در دست گرفته .\r\nيك نعره بر سنبل زد و گفت بيا كه با تو كارى دارم . سنبل روان شد ، يك طبق نعمت بر سر سنبل نهاد و در پيش افتاد تا در آن خانه رسيدند كه خاتونان بودند .\r\nسنبل در آن خانه شد ، شفاء الملك و گل‌اندام و گل‌نوش ، جملهء آن زنان آن روز آنجا جمع بودند . زرين‌تاج نيز آنجا بود در ميان آن زنان . ناگاه چشمش بر سنبل افتاد ، سنبل را بشناخت ، به دو غمزه‌يى كرد ، سنبل نيز اشارت كرد . شفاء الملك دختر نعمان ، آن حالت را بديد . با زرين‌تاج گفت مگر اين سياه را مىشناسى كه به دو اشارت كردى ؟ زرين‌تاج دخترى حرام‌زاده و پردان بود . گفت بلى مىشناسم ، از جملهء خواجه‌سرايان من بوده است . در آن وقتى كه بر ما تاختن كردند ، اين سياه از من غايب شد ، اكنونش ديدم . از دولت ملكه توقع دارم كه اجازت بدهيد كه در خدمت شما باشد . گفتند روا باشد ، كه زرين‌تاج آن دخترانرا فريب داده بود و همه را از راه برده بود و از براى ايشان گويندگى ميكرد و وقت ايشانرا خوش مىداشت .\r\nجمله را با او خوش بود و اعتمادى تمام برو داشتند . آن سخن را اجابت كردند و سنبل را گفتند كه تو در ملازمت زرين‌تاج مىباش . سنبل خدمت كرد و به خدمت بايستاد تا وقتى كه زرين‌تاج فرصت يافت و سنبل را در خلوت دريافت و گفت اى سنبل ، از كجا مىآيى ؟ سنبل گفت از پيش پهلوان طرم‌تاش مىآيم . اينك با دويست هزار مرد رسيد و ميگويد كه اين سپاه بمحبت تو كشيده‌ام كه از عشق تو بىقرارم . اگر مىتوانى بيا كه بيش ازين قرار ندارم . زرين‌تاج گفت آمدن من\r\n\r\n\r\n","description":"","footnote":"\r\n( 1 ) در اصل : بودند .\r\n","page_name":" 170 ","page_number":176},
  {"content":"\r\n\r\nحالى مصلحت نيست كه اگر من بيايم من مىتوانم ، اما كار برادرم زرين‌تيغ بد مىشود . من از براى مصلحتى حاليا اينجاام كه چون فرصت يابم كار خود پيش برم و آنگاه به خدمت بيايم . اى سنبل از حال ما غافل مباش كه فكر چند كرده‌ام ، باشد كه برآيد . سنبل گفت بروم و آنچه گفتى با پهلوان بگويم كه به انتظار منست ، آنگاه بيايم و در خدمت باشم . زرين‌تاج گفت برو و زود بيا . سنبل بيرون آمد و راه سپاه طرم‌تاش در پيش‌گرفت تا بدان سپاه رسيد . در پيش طرم‌تاش آمد ، آنچه ديده و شنيده بود ، جمله را عرضه كرد و بعد از آن بيامد و ملازمت زرين‌تاج مىكرد كه تا از دست ايشان چه برآيد .\r\nاما راوى داستان چنين روايت مىكند كه چون عياران سپاه ايران ، به‌روز عيار و طارق عيار و سياوش عيار و بادرفتار عيار از ملاطيه عزم قيصريه كردند ، كه عين الحيات را بدزدند و به خدمت فيروز شاه آورند ، چون بقيصريه رسيدند ، در آن وقت بود كه شاه خوبانرا بقلعهء ازمير برده بودند و سبب بردن او بقلعهء ازمير آن بود كه چون شاه‌نوش عزم ملاطيه كرد ، گفت دلم نگران آنست كه در سپاه ايران عياران محكم هستند ، مبادا كه شبى فرصت يابند و عين الحيات را بدزدند . زينهار كه او را جاى نيكو نگاه داريد كه از عياران ايران ايمن باشيم . قيصر را قلعهء محكم بسيار بود . اما قلعه‌يى در ميان آب دريا داشت كه جملهء مال و گنج و آنچه از پدر به دو رسيده بود ، جمله در آن قلعه بود ، و آن قلعه چنان محكم بود كه اگر ده زن در آن قلعه بودى هيچكس گرد آن قلعه نيارستى گرديدن . حكم شد كه عين الحيات را با اين بنديان كه در بند بودند ، مثل طهمور و شموط و شاه سيف الدوله بدان قلعه برند و در بند كنند و تا مهر ربيعاى قيصر نيارند در آن قلعه بر روى هيچكس نگشايند .\r\nراوى گويد كه چون عياران رسيدند ، عين الحيات را بدان قلعه برده بودند .\r\nآن عياران دريغ بسيار خوردند كه چرا دير آمديم . روى بر كنار دريا نهادند .\r\nملاحى رسيد ، در كشتى نشسته و دامى در دست گرفته ، در رودخانه ماهى مىگرفت .\r\n\r\n","description":"","footnote":"","page_name":" 171 ","page_number":177},
  {"content":"\r\n\r\nآن عياران رسيدند . از دور اكرامى كردند . آن [ ملاح 
  ] سؤال كرد كه چه كسانيد و اينجا چرا ايستاده‌ايد ؟ به‌روز عيار گفت مردم درويشيم و گرد جهان گرديده‌ايم و تفرج عالم كرده‌ايم . آرزوى آن داريم كه درين قلعه درآييم و تفرج اين قلعهء ازمير بكنيم . آن ملاح گفت شما مگر ديوانه‌ايد ! هيچ كس را از بيگانه درين قلعه راه نمىدهند و به غير از قيصر هيچ‌كس اين قلعه را نديده است . على الخصوص كه بنديان ايران درين قلعه‌اند و عروس عسطور شاه [ را 
  ] از ترس عياران سپاه ايران درين قلعه آوردند . مگر شما عياران سپاه ايرانيد كه ميخواهيد كه درين قلعه درآييد ؟\r\nبهروز گفت اى يار ملاح ، ما را چه بعياران مىماند ؟ مردم سياح پيشه‌ايم ، آرزوى تفرج اين قلعه داشتيم ، چون ما را نمىگذاريد « 1 » شما دانيد . اين بگفتند و بازگشتند و دانستند كه تا مهر عسطور نمىآورند ، ممكن نيست درين قلعه مدخل كردن .\r\nبه‌روز گفت بناچار بازگرديد كه تا اول مهر انگشترين قيصر بدست آوريم و آنگاه رو بدين كار آوريم . عياران بازگشتند و رو به قيصريه نهادند .\r\nاما مؤلف اخبار چنين روايت مىكند كه شاه‌نوش و طرم‌تاش سه روز حرب نكردند . طرم‌تاش فرمود كه اكنون منادى جنگ درافگنيد كه فردا جنگ كنيم .\r\nمنادى جنگ در هردو سپاه كردند كه اى جوانمردان فردا روز جنگ است ، كار را باشيد . منادى كردند و سپاه آگاه شدند و كار جنگ تمام كردند . چون آن شب بسر آمد روز ديگر كه عالم ظلمانى منور و نورانى شد و جهان از دست ظلمت شب برهيد و سپاه هند از پيش سپاه ترك بجهيد ، آواز طبل جنگ برآمد . لشكريان در جوش و خروش درآمدند ، اجل رسيدگان وداع جان كردند ، مبارزان غرق پولاد شدند و برگستوانها در مركبان كشيدند و علمهاى كينه برافراشتند . گردان ايران و مبارزان روم در مصافگاه آمدند . در و دشت و كوه و صحرا لشكر گرفته بود . اول كسى كه عزم ميدان كرد سوارى بود بر [ اسب 
  ] سياه قيطاسى برنشسته بود و\r\n\r\n\r\n","description":"","footnote":"\r\n( 1 ) - در اصل : نمىگزاريد .\r\n","page_name":" 172 ","page_number":178},
  {"content":"\r\n\r\nبرگستوان سياه بر پشت مركب انداخته و غژغاوى سياه از گردن مركب درآويخته ، پيش‌بندى از پولاد بر پيشانى مركب بسته ، ركاب سيمين آويخته ، خفتانى سياه در بر كرده و كمر زرين گرد كمر درآورده و صد و بيست تير خدنگ زرنگ از بند كمر درآويخته ، و كمان عاج قبضهء طيار گوشه در بازو انداخته ، سپرى جاموسى در چپ درآورده ، و تيغ هندى بربسته و نيزهء خطى بر گوش مركب راست كرده ، به آيين مبارزان در ميدان درآمد . طريت كرد و جولان نمود و گفت هركه مرا داند داند و هركه نداند بداند منم سيامك سيه‌قبا بنده و خدمت‌كار ملك داراب و فيروز شاه ، بيت :\r\n سيامك درآمد بميدان جنگ * به مردى چو شير و هزبر و پلنگ \r\nو بر مركبى سوار شده كه از باد سبق بردى . هردو لشكر از چستى و چابكى او عجب ماندند . شاه‌نوش گفت اين سوار چه كسى است ؟ يكى از دشمن‌شناسان گفت اين سوار سيامك سيه‌قبا نام دارد . مرد مبارز و دلاورست و خيلى كارها در عالم كرده است و در پيش ملك داراب و فيروز شاه خيلى معزز است . شاه‌نوش گفت يكى در ميدان رويد و اين ايرانى را سر از تن جدا كرده به خدمت ما بياوريد ، كه بقيصريه فرستيم كه پدرم در انتظار فتح ماست . هنوز تمام نگفته [ بود 
  ] كه سوارى غرق سلاح آهنگ ميدان كرد . هنوز در ميدان تمام نرسيده بود ، كه سيامك ميخواست كه هنر خود را بروميان بنمايد ، كمان خوارزمى بر سر چنگ آورد و تير خدنگى در بحر كمان نهاد و حوالهء او كرد . رومى سپر در سر كشيد . سيامك بزد بر قبهء سپرش كه چون سوزن از حرير بگدشت و بر سينه‌اش آمد ، و پران از پشتش بدر رفت و در زمين غرق شد . آن سوار درافتاد و جان بداد . آفرين از سپاه ايران برآمد . سپاه [ ايران 
  ] طبل بشارت زدند . شاه‌نوش گفت اين سوار را چه رسيد كه هنوز بميدان نرسيده درافتاد ؟ گفتند كه تيرى بر سينهء [ او 
  ] خورد و هلاك شد .\r\n\r\n","description":"","footnote":"","page_name":" 173 ","page_number":179},
  {"content":"\r\n\r\nشاه‌نوش در غضب رفت و گفت يكى ديگر در ميدان رود . يكى ديگر عزم ميدان كرد . مىآمد و دشنام ميداد كه سيامك تيرى ديگر در كمان پيوست و بر دهانش زد كه از قفايش بدر پريد . او نيز از پشت مركب درافتاد . سيامك مبارز خواست ، سوارى ديگر در ميدان آمد و هلاك شد تا هفت سوار بر زمين زد .\r\nغوغا از هردو سپاه برآمد . سوارى ديگر عزم ميدان كرد ، سيامك چندان صبر كرد تا نزديك رسيد . سيامك عنان مركب بگردانيد و رو به سپاه خود كرد و مركب را مىراند ، آن سوار تيغ بركشيد و در عقب سيامك مركب دوان كرد . شاه‌نوش دريغ خورد كه اين ايرانى زنده از ميدان بدر رفت . طرم‌تاش گفت اى شهريار مبارز ما هم‌اكنون درو برسد و او را هلاك گرداند . اين مبارز ما كيماس پهلوانست .\r\nاز آن طرف فيروز شاه و پهلوانان عجب ماندند از سيامك كه هرگز نديده بودند كه سيامك در ميدان از پيش كسى بازگرديده باشد و هزيمت كرده باشد . راوى گويد كه سيامك مركب را مىتاخت و كيماس از عقب سيامك تيغ كشيده مىراند . سيامك ناگاه در روى مركب بقفا باز خفت و تير در كمان نهاد و بكشيد ، چنان بر سينهء كيماس زد كه از صدر سينه‌اش پران بدر پريد و در زمين غرق شد . كيماس درافتاد . فغان از آن‌دو سپاه برآمد . فيروز شاه آفرين كرد .\r\nجملهء امرا بخنديدند . شاه‌نوش بغايت ملول شد . از غايت ملالت بفرمود تا كوس بازگشتن بزدند سپاه از هم بازگشتند . سيامك به خدمت ملك داراب آمد .\r\nملك داراب او را آفرين كرد و خلعت داد . امرا برو تحسين كردند . ملك داراب حكم كرد كه سپاه بكارسازى حرب مشغول شدند .\r\nاما از آن طرف شاه‌نوش بغايت پريشان فرود آمد . طرم‌تاش او را تسلى كرد و گفت شهريارا هيچ انديشه مكن كه در سپاه ما مبارزان كار بسيارند ، و ما را با ايرانيان حرب بسيار خواهد بودن . جايى كه جنگ باشد لابد كه بسيار بهلاك آيند ، و درين سپاه ايران هرچند كه سپاه بسيارند اما مبارزان كار اندك‌اند .\r\n\r\n","description":"","footnote":"","page_name":" 174 ","page_number":180},
  {"content":"\r\n\r\nاگر ده وجود از اين سپاه كم آيند جواب اين قوم گفتن آسان باشد . شاه‌نوش گفت اين سياه‌پوش كه امروز در ميدان آمد و چند كس از مبارزان ما بر زمين زد از آن ده كس‌اند كه پهلوان گفت ؟ طرم‌تاش گفت در سپاه ايران از آن مبارزان هستند كه چون سيامك در روز مردى هزار باشند . پسران پيل زور فرخ‌زاد و بهزاد ؛ و فيروز شاه بنفس خود مبارز جهانست اما در پيش من هيچ اعتبارى ندارد . پهلوان طهمور كه از جملهء پهلوانان ايرانست بيك ضرب گرزش در ميدان غلتانيدم . اين قوم كه امروز در ميدان رفتند و بهلاك آمدند بيقين كه اجل رسيدگان بودند و شاه‌زاده زود كوس آسايش فرمود و اگرنه در ميدان مىرفتم و وقتى بيرون مىآمدم كه كار اين سپاه را تمام مىكردم . اما باكى نيست ، فردا در ميدان روم ، اول فيروز شاه را طلب كنم و او را دست و گردن بسته به خدمت شهريار بيارم . شاه‌نوش باور كرد و خرم شد و گفت اى پهلوان اگر آن ايرانى را بگيرى و در پيش منش آورى [ نيك است 
  ] اما اگر سرش به يارى بهتر كه اين فتنه همه از بهر اوست . طرم‌تاش گفت بندگى كنم . شاه‌نوش بسيار انعامى با طرم‌تاش كرد . از جملهء مبارزان روم مبارزى بود ، مرد نامدار بود و صاحب ده هزار مرد بود ، او را علطور رومى نام بود . برخاست و در پيش شاه‌نوش خدمت و ثنا كرد و گفت از پهلوان طرم‌تاش درخواست ميكنم كه ميدان فردا را به بنده بخشد كه من در ميدان روم و از دشمنان شاه‌زاده چندى را به تيغ درآرم . طرم تاش گفت بخشيدم . منادى جنگ در آن هردو سپاه زدند كه اى گردان كار و اى مبارزان روزگار و اى پهلوانان نامدار و اى سروران سردار ، فردا روز جنگ است و روز مبارزت و ناموس . غافل مباشيد و كارسازى حرب تمام كنيد تا از ملك انعام يابيد . آن شب تا روز منادى كردند . آن‌دو لشكر كارها تمام كردند و اسباب حرب تمام ساختند تا آن شب بسر آمد . دست قدرت يزدانى در گنج آسمانرا برگشود و تخت ياقوت رمانى « 1 » را بمردم عالم بنمود و آفتاب نورانى بصيقل شعاع\r\n\r\n\r\n","description":"","footnote":"\r\n( 1 ) - در اصل : روحانى .\r\n","page_name":" 175 ","page_number":181},
  {"content":"\r\n\r\nروى جهانرا از زنگ سياهى شب بزدود و باد صبا در صباحان نقاب ظلمانى را از پيش روى جهان در ربود . بيت :\r\n چو خورشيد از چادر قيرگون * بدريد و آمد ز پرده برون\r\nچو خورشيد بر زد سر از كوهسار * بگسترد ياقوت بر دشت قار \r\nآن‌دو سپاه سوار شدند و آهنگ ميدان كردند . چون بميدان رسيدند صف بركشيدند . ميمنه و ميسره و قلب و جناح برآراستند . كوس حربى و ناى رزمى در دميدند . چون كار هردو سپاه تمام شد ، اول كسى كه عزم ميدان كرد سوارى بود آراسته بساز و سلب گردان ؛ پيراسته بسلاح مبارزان و بر مركب كوه‌تن سواره در ميدان درآمد . طريت كرد و جولان نمود . آواز داد كه اى مبارزان ايرانى منم علطور رومى . در ميدانم درآييد ، هركه از شما مبارزترست . فيروز شاه گفت كه مرد مبارزست و سوار جلدست . همه‌كس در ميدان او مرويد . هنوز سخن تمام نگفته بود كه از قلب سپاه ايران قاهر شاه ايرانى عزم ميدان كرد . فيروز شاه سؤال كرد كه اين سوار كه بود كه در ميدان رفت ؟ گفتند قاهر شاه است . فيروز شاه گفت بد كرد كه در ميدان رفت . قاهر شاه حريف علطور نيست . يزدان فضل كند كه از ميدان اين رومى زنده بيرون آيد . اما چون قاهر شاه برابر علطور رومى رسيد اشتلم كرد و به نيزه حمله كرد . چون چند حمله در ميان ايشان خطا شد ، از ناگاه علطور نيزه در قاهر شاه انداخت . قاهر شاه رد كرد و آن حمله را پذيرفت . علطور در قهر شد و نيزه از دست بينداخت و مركب در قاهر شاه جهانيد و سر دست دراز كرد و كمربند قاهر شاه را بگرفت و زور كرد و از پشت مركبش در ربود و بر زمين زد و از خدمتكاران علطور جمعى در ميدان تاختند و قاهر شاه را بسته از ميدان بدر بردند . روميان كوس بشارت زدند . فيروز شاه و ملك داراب و جملهء گردان ملول شدند . فيروز شاه گفت عظيم بد بود كه قاهر شاه گرفتار شد كه من او را عظيم دوست ميداشتم . مسكين قاهر شاه كه جان خود را فداى جان من كرد . يكى\r\n\r\n","description":"","footnote":"","page_name":" 176 ","page_number":182},
  {"content":"\r\n\r\nديگر در ميدان رويد و اين حرام‌زاده را بياريد كه بعوض قاهر شاه در بند كنيم .\r\nبرانگيخت سوارى ديگر . فيروز شاه گفت اين كيست كه بميدان رفت ؟ گفتند ملك خالد است پدرزن قاهر شاه كه عم اوست . فيروز شاه گفت بد كرد كه بميدان رفت كه علطور حرام‌زاده‌يى بد است . چون خالد به علطور رسيد نعره بر علطور زد كه اى حرام‌زاده جان كجا برى ! و به نيزه حمله كرد . چون چند حمله در ميان آن دو مرد مبارز خطا شد ، از ناگاه علطور كمين بر خالد برگشود و يك نيزه بر پهلوى خالد زد كه از ديگر پهلويش بيرون رفت . خالد درافتاد . آه از جان فيروز شاه برآمد . جملهء گردان دريغ خوردند . هم از قلعهء خالدآباد جوانى مبارز عزم ميدان كرد ، بسيار بكوشيد ، عاقبت بدست آن حرام‌زاده هلاك شد .\r\nمؤلف اخبار روايت مىكند كه سى مبارز از قلعهء خالدآباد و خرم‌آباد بدست علطور حرام‌زاده بهلاك آمدند . طبل بشارت در سپاه روم فرو كوفتند . شاه‌نوش تاج در كلهء سر بگردانيد و عظيم خرم شد . فيروز شاه گفت اى گردان آخر مىبينيد كه از اين كافر حرام‌زاده بر سپاه [ ما 
  ] چه آمد ؟ چرا تحمل مىكنيد ؟ فرخ‌زاد پيش فيروز شاه ايستاده بود . چون اين سخن بشنيد مركب برانگيخت و رو بميان ميدان كرد .\r\nمؤلف اين داستان روايت كند كه بهزاد در قلب لشكر ايستاده بود ، او نيز بىاختيار مركب برانگيخت . هريك از طرفى عزم ميدان كردند . شاه‌نوش گفت بنگريد كه ايرانيان چگونه عاجز شدند كه دو دو بميدان مىآيند . فيروز شاه نيز آن بديد . گفت هيچ پسنديده نيست كه دو مبارز در ميدان يك كس رود . به سيامك اشارت كرد كه در ميدان رو و ازين دو مبارز يكى را بيرون آور . سيامك نيز مركب در ميدان جهانيد . چون بهروز و فرخ‌زاد در ميان ميدان بهم رسيدند فرخ‌زاد رو به بهزاد كرد و گفت چون دانستى كه من در ميدان آمدم ، تو چرا آمدى ؟ بهزاد گفت اول من آمدم . فرخ‌زاد گفت اول من آمدم . ايشان درين گفت‌وگو بودند كه\r\n\r\n","description":"","footnote":"","page_name":" 177 ","page_number":183},
  {"content":"\r\n\r\nسيامك رسيد و گفت حكم شاه‌زاده چنين شده است كه ازين دو مبارز يكى در ميدان جنگ كنيد و يكى بازگرديد كه از براى ناموس ما بد باشد كه دو مبارز كه در سپاه ما از شما مبارزتر نيست در ميدان اين كافر آيند ، اين‌روا نباشد . بهزاد رو در فرخ‌زاد كرد كه تو از ميدان بدر رو و ميدان علطور را به من بگذار . فرخ‌زاد گفت برادر بزرگ منم . شرط نباشد كه من از ميدان بدر روم و تو كه از من كوچكترى در ميدان باشى . تو از ميدان بيرون رو و ميدان علطور را به من بگذار . بهزاد گفت ميدان‌دارى به بزرگى و كوچكى نيست . هركه مبارزتر ميدان به دو اولىتر . فرخ‌زاد را اين سخن ناپسند آمد ، زيرا كه در جنگ مصر فرخ‌زاد را بىاختيار از پشت مركب برگرفته بود و فرخ‌زاد آن انتقال داشت . تصور كرد كه بهزاد آن سخن را به دو مىگويد . در غضب رفت و گفت برو و كودكى مكن كه در روز جنگ هزار همچون تو بايد كه غاشيهء مرا بكشند ! ترا چه حد آن باشد كه در جايى كه من مبارزت كنم تو آيى و دعوى مبارزى كنى ؟ بهزاد مبارز عالم بود و سوارى بود كه در آن عصر مثل خود نداشت . برابر سيامك چون اين سخن بشنيد او نيز تند شد . گفت اى فرخ‌زاد لاف مزن و دعوى مكن . هرچند كه برادر بزرگتر منى ، اما در روز جنگ حريف من نيستى . امروز از تو خيلى تحمل كردم . سخنت را جواب نمىگويم .\r\nحد خود بدان و بخوشى از ميدان بدر رو و ميدان علطور را به من بگذار تا بىآب - روى نگردى . فرخ‌زاد چون ديد كه برادر او را بىآب‌روى كرد در غضب رفت و عمود بركشيد و بر بهزاد حمله كرد . بهزاد با خود گفت كه برادرم عظيم مغرور شده است بر دست و بازوى خود ، گمان آن دارد كه هيچ‌كس در عالم با او برنمىآيد .\r\nهنر خود او را بنمايم . اين انديشه كرد و سر دست برهنه پيش برد و گرز فرخ‌زاد را بدست برهنه بگرفت و زور كرد و از دست برادر بيرون كشيد و بدور انداخت . و عنان مركب را بر علطور راند . ملك داراب و فيروز شاه بر بهزاد آفرين كردند . اما چون بهزاد بگدشت ، فرخ‌زاد را قهرش عظيم‌تر شد . تيغ بركشيد و از عقب\r\n\r\n","description":"","footnote":"","page_name":" 178 ","page_number":184},
  {"content":"\r\n\r\nبهزاد درآمد و پشت شمشير بر كلاه‌خود بهزاد زد و كلاه‌خود بهزاد در سرش نشست و سر بهزاد بشكست و خون برجوشيد . چنين روايت كرده‌اند راويان اخبار كه در آن دم پهلوان بهزاد يك پاى از ركاب بيرون كرد . چنان بر پهلوى مركب فرخ‌زاد زد كه فرخ‌زاد را با مركب در خاك انداخت . غريو از هردو سپاه برآمد .\r\nملك داراب گفت فرخ‌زاد بد كرد اما بهزاد مبارز جهانست و يادگار رستم دستانست ! امروز پيلتن و پيل‌زور اوست . بهزاد چون بيك لگد برادر را انداخت همچنان با سر شكسته عزم جنگ علطور كرد . فرخ‌زاد عظيم انفعال [ خورد 
  ] . سيامك در ميدان بود . چون فرخ‌زاد سوار شد مركب را دشنام ميداد كه مركبم خطا كرد و نگداشت كه من اين بىادب را ادبى كنم . فيروز شاه حكم كرد تا جمعى در ميدان رفتند و فرخ‌زاد را از ميدان بيرون آوردند . فيروز شاه گفت اى پهلوان ترا چه شد كه با برادرت اين همه لجاج كردى و آب‌روى خود را ببردى ؟ عظيم بد كردى ! فرخ‌زاد كين برادر در دل گرفت . با خود گفت اگر زنده باشم ، كارى با بهزاد كنم كه تا عالم باشد از آن بازگويند .\r\nاما مؤلف اخبار گويد كه بهزاد پهلوان با سرشكسته رو بجنگ علطور كرد و گفت اى حرام‌زادهء كافر ، اين همه فتنه از براى حرب تو بود . بيار تا چه دارى ؟\r\nعلطور گفت شما باهم چرا جنگ كرديد ؟ بهزاد گفت از آن جهت كه من خواستم كه ترا هلاك كنم ، برادرم خواست كه او ترا هلاك كند . اين جنگ كردن ما بسبب مرگ تو بود . علطور گفت عظيم خيره مردمى بوده‌ايد ! آيا اجل تو پيشتر از برادر رسيده بود كه در پيش من بجنگ آمدى ! بهزاد گفت هم‌اكنون پيدا شود . علطور نيزه بر سر چنگ داشت . بر سينهء بهزاد حواله كرد . بهزاد سپر در سر كشيد . چون سر سنان نيزه بر روى سپر آمد ، بهزاد مبارز بچستى سر دست از زير سپر بيرون كرد و سر سنان علطور را بگرفت . و در گرفتن ، سپر در قفا انداخت و اندك زورى كرد و از كف علطور بيرون كرد و بر خاك انداخت . فيروز شاه با جملهء\r\n\r\n","description":"","footnote":"","page_name":" 179 ","page_number":185},
  {"content":"\r\n\r\nمبارزان تحسين كردند . فرخ‌زاد با خود گفت كه مرا ديگر درين سپاه نمىبايد بودن كه در پيش گردان ايران بىناموس شدم . اما چون بهزاد نيزه از دست علطور در خاك انداخت ، علطور در غضب رفت و گفت ، اى ايرانى مكار با تيغم چه كنى ؟ دست برآورد تا تيغى بر بهزاد راند . بهزاد مركب درو جهانيد و قبضهء تيغ در دست داشت . بكشيد و چنانش در زير بغل زد كه يك دست و سينه‌اش در خاك انداخت . رنگ از روى شاه‌نوش برفت . عظيم از آن ضرب بترسيد .\r\nاز آن طرف ملك داراب آفرين كرد . حكم كرد تا طبل آسايش زدند . گفت پهلوان بهزاد نيكو رفت كه خون ملك خالد را نگداشت . سپاه از هم بازگشتند .\r\nده هزار مرد كه خدمتكاران علطور بودند ، در خاك ريختند و جمعى در ميان ميدان آمدند و علطور را برداشتند . دم مركبان ببريدند . فغان از آن سپاه برآمد .\r\nشاه‌نوش گفت دريغ از پهلوان علطور كه برايگان هلاك شد . اگر ما آن ايرانى را به قيصريه نفرستاده مىبوديم ، بعوض پهلوان علطور مىكشتيم . اما پدرم در قيصريه او را بكشد . طرم‌تاش گفت اى شاه‌زاده ، هرچند علطور كار خود كرده بود اما اين دو سوار كه امروز بسبب علطور باهم جنگ كردند مبارزان سپاه ايران اين دو برادرند . اما اين‌كه غالب آمد برادر كهترين بود . نامش بهزاد است . اگر اين يك‌سوار نباشد جواب سپاه ايران آسان توان گفتن . اما فردا بدولت تو در ميدان روم و كشندهء علطور را در ميدان بخواهم و بزارى زارش هلاك گردانم . حاليا حكم كن كه علطور را بقيصريه برند كه ما را نه وقت تعزيت داشتن است . حكم كن تا منادى جنگ دراندازند . شاه‌نوش حكم كرد تا سپاه بكارسازى حرب مشغول شدند .\r\nاما راوى داستان چنين روايت مىكند كه از آن طرف ملك داراب بر تخت برآمد . حكم كرد تا جملهء گردان ايران حاضر شدند و هريك برجاى خود قرار گرفتند . فرخ‌زاد سر در پيش انداخته بود و از غايت انفعال سر بر نمىآورد .\r\n\r\n","description":"","footnote":"","page_name":" 180 ","page_number":186},
  {"content":"\r\n\r\nملك داراب رو بفرخ‌زاد كرد و گفت اى پهلوان ترا با برادرت چرا جنگ شد ؟\r\nفرخ‌زاد خدمت كرد و گفت ملك را بقا باد . من به حكم شاه‌زاده در ميدان رفتم كه با علطور جنگ كنم و خون ملك خالد را از آن حرام‌زاده بخواهم . بهزاد نيز در ميدان آمد . گفتم كه از ايام ما تقدّم رسم چنان بوده است كه اول هركه در ميدان رود ميدان‌دارى از آن او باشد . گفتم كه تو از ميدان بيرون رو كه تا من جنگ كنم ، قبول نكرد . خواستم كه او را ادبى كنم ، مركبم خطا كرد و از پشت مركب درافتادم . ملك داراب گفت ما مبارزى جمله را ميدانيم كه هريك در روز جنگ چه مقدارند . بهزاد يگانهء عصر است اما تو بجاى پدرى و يادگار پهلوان پيل‌زور و پيل‌تنى . اما با بهزاد كه برادر كهتر تست ، به چشم حقارت « 1 » ننگرى . اما بهزاد نيز حد خود نگاه دارد و از سخن تو بيرون نباشد . پس اشارت كرد تا گردان برخاستند و آن‌دو برادر در حضور ملك داراب يكديگر را در كنار گرفتند اما آن كين از دل ايشان بدر نرفت . ملك داراب گفت دريع از مرگ ملك خالد . اما نه وقت عزا داشتن است كه جاسوسان ما چنين خبر آورده‌اند كه فردا روميان جنگ خواهند كردن . شما نيز بكارسازى حرب مشغول باشيد . لحظه‌يى در پيش ملك داراب بودند بعد از آن پراگنده شدند و اسباب جنگ مىساختند .\r\nفرخ‌زاد در انديشهء آنكه ناموس خود بچه قايم كنم . منادى كنان منادى ميكردند تا وقتى كه دولت شاه‌زنگ بسرآمد و طناب سايه‌بان ليل را بدست خنجر آفتاب قطع كردند و عنقاى شب تار را پروبال بركندند و سلطان روز را تاج زرين بر تارك سر نهادند و پردهء ظلمت از پيش ديدها برداشتند . در رفتن شب و آمدن روز گويد ، بيت :\r\n چو آن شب خيمه در كوى عدم زد * بصدق از مهر در دم صبح دم زد\r\nشد از عنقاى زرين‌بال افلاك * بلعل و زر مكلل جبههء خاك \r\n\r\n\r\n","description":"","footnote":"\r\n( 1 ) - در اصل : حقارت درو .\r\n","page_name":" 181 ","page_number":187},
  {"content":"\r\n\r\n برين طاق مقوّس شكل خضرا * بچرخ افتاد مهر عالم‌آرا\r\nنقاب شب ز روى روز شد دور * گرفت از ماه تا ماهى جهان‌نور \r\nآواز كوس حربى از هردو لشكر برآمد . آن‌دو سپاه از هردو طرف صفوف برآراستند . ملك داراب در قلب لشكر بايستاد . طرم‌تاش گفت منادى كنيد كه هيچ‌كس عزم ميدان نكند كه امروز ميدان‌دارى مراست . منادى كردند . طرم‌تاش با قدى عظيم بلند و گردن ستبر و سينهء پهن و دستهاى دراز و سرپنجهء محكم ، و كلاه‌خود عظيم بر سر نهاده و خفتانى سرخ پوشيده و موزهء پولاد در پاى كرده و عمود سيصد من سلاح‌وار بر دوش نهاده و تيغى چون تختهء دكانى آويخته ، سپرى چون لكهء ابر در چپ انداخته و نيزه‌يى چون ستونى بر گوش مركب نهاده و خود را برآراسته ، در ميدان درآمد . طريت كرد و جولان نمود و گفت ، بيت :\r\n طرم‌تاش آن سرور روميان * بميدان درآمد چو شير ژيان\r\nيكى نعره از جان بلب بركشيد * غريوى در آن انجمن شد پديد\r\nبگفتا منم پهلوان جهان * طرم‌تاشم و سرور روميان « 1 » \r\nاين بگفت و با هيبت تمام در ميدان درآمد . عظيم باشكوه بود ، بيال و بال او در آن‌دو سپاه نبود . اشتلم كرد و نعره زد و گفت اى ايرانيان ، مرا طرم‌تاش گويند ، برادر پهلوان گيتى تيمورتاش . برادر مبارزم را در شهر مصر بحيل بكشتيد و مرا بحيل در دام كشيديد و شبيخون بر سپاهم كرديد . آنچه خواستيد از بدى با من كرديد . اكنون امروز روز ميدان‌داريست . از شما هركه مبارزترست در ميدانم آييد . هنوز تمام نگفته بود كه از قلب سپاه ايران سوار [ ى 
  ] نامدار [ كه 
  ] مبارزكار بود [ و 
  ] غرق سلاح ، آمادهء كار جنگ بود ، برانگيخت مركب بادپاى خود را و در ميدان آمد . فيروز شاه سؤال كرد كه اين سوار كيست كه در ميدان چنين اژدهايى رفت ؟ گفتند پهلوان بهمن زرين‌كلاهست كه در ميدان رفت . چون پهلوان در مقابل\r\n\r\n\r\n","description":"","footnote":"\r\n( 1 ) - اين ابيات از مؤلف داستان و يا از منظومه‌ييست كه گويا بنام داراب‌نامه وجود داشت .\r\n","page_name":" 182 ","page_number":188},
  {"content":"\r\n\r\nطرم‌تاش رفت ، يك نعرهء سهمناك برو زد كه تو كيستى كه در مقابل جوانان ايران لاف زدى ؟ اكنون بگرد تا بگرديم ! طرم‌تاش گفت اى ايرانى ، شما مغرور دست و بازوى خود گشته‌ايد كه مرد مبارز بشما نرسيده است . گمان مىبريد كه در عالم كسى جواب كار شما نمىتواند دادن . بارى نامت چيست ؟ بگوى تا بىنام كشته نشوى ! گفت مرا نام بهمن زرين‌كلاهست . طرم‌تاش گفت نيكت يافتم ! بهمن زرين‌كلاه به نيزه حمله كرد . طرم‌تاش آن حمله را از خود رد كرد . نوبت بطرم‌تاش رسيد بضرب گرز حمله كرد . بهمن زرين‌كلاه سپر در سر كشيد و هردو دست ستون آن كرد . طرم‌تاش بهر دو دست فرو كوفت . سر گرز بر دوش بهمن زرين‌كلاه آمد و كوفتى عظيم بر دوش پهلوان رسيد . آه از جان پهلوان برآمد . طرم‌تاش بباد مركب درگذشت و عنان مركب بگردانيد كه باز سر راه بر بهمن زرين‌كلاه بگيرد و كارش را تمام كند كه عظيم زخمى زده بود . برادرش پهلوان بهمن زرين‌قبا . مركب در ميدان جهانيد و سر راه بر طرم‌تاش گرفت و يك نعره بر طرمتاش زد كه مرد ميدانت منم ! طرمتاش گفت كه تو كيستى كه در ميدان آمدى و خود را سپر بلاى ديگرى كردى ؟ گفت كه من برادر اويم ، بهمن زرين‌قبا نام دارم . طرمتاش گفت او را اجل نرسيده بود ، تو بعوض او هلاك خواهى شدن . بهمن زرين‌قبا گفت دمار از جانت برآرم ! گفت هم‌اكنون پيدا شود . بگرد تا بگرديم ! بهمن زرين‌قبا بضرب [ تيغ 
  ] برو حمله كرد . بهمن زرين‌كلاه از ميدان بدر رفت . طرم‌تاش آن ضرب تيغ از بهمن زرين‌قبا بگرفت . او نيز بضرب گرز حمله كرد . بزد بر قبهء سپرش كه سر گرز بر ران پهلوان آمد . وقت آن بود كه سر زانوى پهلوان درهم خرد شود . طرمتاش بباد مركب درگذشت . تا بازگشتن قهار ايرانى سر راه بر طرم‌تاش بگرفت و بضرب گرز حمله كرد . طرم‌تاش با او مشغول شد . بهمن زرين‌قبا از ميدان بدر رفت . طرم‌تاش ضرب از دست قهار بگرفت . طرم‌تاش يك ضرب زد ، قهار ايرانى نتوانست گرفت . دستش خم شد . سر گرز بر كلهء مركب قهار آمد و مغزش در خاك افتاد . قهار از پشت\r\n\r\n","description":"","footnote":"","page_name":" 183 ","page_number":189},
  {"content":"\r\n\r\nمركب بر خاك افتاد . طرم‌تاش بباد مركب بگذشت ، تا عنان مركب بازگردانيدن ، قهرمهء ايرانى سر راه بر طرم‌تاش بگرفت . قهار بدر رفت . قهرمه زخم خورد .\r\nطهماسب در ميدان رفت و زخم خورد .\r\nراوى اين داستان چنين روايت مىكند كه از مبارزان ايران ده مبارز كه در ميدان رفتند ، از دست طرم‌تاش زخم خوردند . غوغا از سپاه ايران برآمد . دل در بر گردان ايران از آن هيبت بلرزيد . شاه‌نوش حكم كرد تا طبل شادى بزدند .\r\nروميان بيكبار نعرها زدند . شاه‌نوش گفت اين عظيم مشكل كاريست كه ايرانيان در پيش گرفته‌اند كه متعاقب يكديگر در ميدان مىآيند و چندان مجال نمىدهند كه كار يكى را تمام كند . طرم‌تاش چنان در غضب رفت كه بر خود مىجوشيد و نعره مىزد . چون آن ده مبارز چنان از دست او زخم خوردند ، ديگر هيچ كس عزم ميدان نكرد . طرمتاش به آواز بلند گفت كه اى مبارزان ايران ، طريق جنگ نه اينست كه شما در پيش گرفته‌ايد . در ميان شما يك وجود نيست كه دو ضرب تواند گرفتن ؟\r\nعالم را چنين گرفته‌ايد بمكر و حيله ! چرا پهلوان فرخ‌زاد و بهزاد كه از براى جنگ علطور باهم جنگ ميكردند ، اكنون « 1 » در ميدان من نمىآيند ؟ ميدان خاليست بيايند و اگر يك يك حريف نيستند دو دو بيايند . شنيده‌ام كه فيروز شاه به نفس خود شجاع عالم است ، چرا در ميدان من نمىآيد ؟ اگر حريف نيستيد امان خواهيد كه شاه‌زاده را ما شفاعت كنيم . تا شما را امان دهد كه ازين مملكت بدر رويد و اگرنه ممكن نيست كه شما جان بدر بريد ، از آن‌كه در عالم بيداد كرديد .\r\nازين نوع سخنى چند ميگفت و طعنها مىزد و مبارز ميخواست . فيروز شاه گفت اى جوانان ايران ، هر ناموسى كه در يمن و مصر قايم كرديم جمله اينجا بر باد خواهيم دادن . اگر شما در ميدان نمىرويد ، تا من در ميدان روم و جواب اين حرام‌زاده بگويم كه عظيم مغرور شده است . بهزاد گفت اى شاه‌زاده ، دىروز برادرم\r\n\r\n\r\n","description":"","footnote":"\r\n( 1 ) - در اصل : اكنون چرا چرا .\r\n","page_name":" 184 ","page_number":190},
  {"content":"\r\n\r\nپهلوان فرخ‌زاد سرم را بشكست كه چرا در ميدان علطور رفتى و با وجود من تو كيستى ؟ اكنون چرا در ميدان طرمتاش نمىرود و جواب او نمىگويد ؟ جواب علطور گفتن عظيم آسان بود . هركه دعوى مبارزت مىكند در ميدان رود و جواب طرم‌تاش بگويد [ تا 
  ] بدانم كه او پهلوانست . فرخ‌زاد چون اين سخن بشنيد عظيم تند شد و از سر تندى مركب در ميدان جهانيد و يك نعره بر طرم‌تاش زد و گفت اى حرام‌زادهء لافى ! چند لاف زنى و دعوى كنى و سخن بيرون از حد خود گويى ؟ هم‌اكنون دمار از جانت برآرم . [ طرمتاش گفت 
  ] بارى بگوى كه نامت چيست كه عظيم دليرى كردى و بپاى خود بگور آمدى ؛ و نمىدانى كه ازين ده مبارز كه در ميدان من آمدند همه زخم خوردند ، هركه را زخم زدم ديگرى بفرياد آن ديگر مىرسيد .\r\nبارى تو كه را بمدد خواهى خواندن ؟ فرخ‌زاد گفت اى حرام‌زاده ، من بديشان چه مانم كه من پسر پيل‌زورم ، نوادهء رستم دستانم . طرمتاش گفت شناختمت .\r\nفرخ‌زادى . اصل اين سپاه تويى و برادرت ، اما بهزاد از تو مبارزترست ، به شرطى با تو حرب ميكنم كه برادرت را بمدد نخوانى . فرخ‌زاد گفت اى كافر ، تو انديشهء جان خود كن . ترا با برادرم چه كارست ؟ طرم‌تاش گفت هم‌اكنون پيدا شود .\r\nاين بگفتند و مركبانرا در جولان درآوردند و تيغهاى آبدار بركشيدند و سپر پولاد در سر كشيدند و بضرب تيغ باهم بكارزار درآمدند و حمله‌يى چند برهم بكردند .\r\nچون چند حمله در ميان ايشان خطا شد ، طرمتاش بدانست كه اين سوار به ديگران نمىماند ، طرم‌تاش دست بعمود سيصد منى كرد و گفت اى فرخ‌زاد ، هرگز ياد ندارم كه در عالم كسى يك‌ضرب گرز مرا گرفته باشد . اگر اين ضرب از دستم بگيرى مبارز جهان باشى . فرخ‌زاد گفت بيار كه ايستاده‌ام و دل خود بر مرگ بنهاده‌ام .\r\nكافر گرز را حواله كرد . فرخ‌زاد سپر پولاد در سر كشيد و آن ضرب از دست طرمتاش بگرفت چنانك هيچ المى به دو نرسيد اما از سر تا قدم در عرق فرو رفت . وقت آن بود كه مركبش سينه بر زمين نهد . طرم‌تاش ضرب زد و بباد مركب درگدشت .\r\n\r\n","description":"","footnote":"","page_name":" 185 ","page_number":191},
  {"content":"\r\n\r\nفرخ‌زاد تصور آن كرد كه مگر كوه البرز بود كه بر كله‌اش آمد . با خود گفت عظيم كافر زبردستست ، يزدانم نصرت دهد كه از دست اين حرام‌زاده بسلامت بدر روم .\r\nفرخ‌زاد بضرب عمود حمله كرد . طرم‌تاش آن حمله را بگرفت . نوبت به دو رسيد او نيز بگرز حمله كرد . فرخ‌زاد آن حمله را نيز بگرفت اما جملهء اندامش از آن درد كرد و كوفته شد . آواز طراقاى گرز و سپر جملهء لشكر بشنيدند . فيروز شاه گفت اى بهزاد برادرت با اين حرام‌زاده در زحمت است ، در ميدان رو و او را مددى كن .\r\nبهزاد گفت بجان و سر شاه‌زاده كه نروم . مرا با او هيچ تعلق نيست ، خود را از من مبارزتر ميداند ، از براى علطور سر مرا بشكست . اكنون حريفش در ميدانست ، بكوشد تا وقتى كه فرصت يابد . شاه‌زاده فيروز شاه گفت اى بهزاد اگر او را مدد نكنى كارش مشكل باشد كه در مصر و يمن مثل طرم‌تاش مبارزى نيست . ايشان باهم درين سخن بودند . فرخ‌زاد بضرب گرز حمله كرد . طرم‌تاش سپر در سر كشيد و آن ضرب را بگرفت . چون نوبت به دو رسيد باز عمود سيصد منى را بركشيد و حمله كرد .\r\nراوى داستان چنين روايت مىكند كه شاه‌نوش نگران ميدان [ بود 
  ] ، ديد كه « 1 » از مبارزان ايران هركس كه در ميدان آمد بضرب اول ضرب خورد ، و اين سوار خيلى كوشيد . گفت چونست كه پهلوان طرم‌تاش با اين ايرانى خيلى كوشيد ؟ و اين را مثل ديگران زود ضرب نمىتواند زدن ؟ يكى گفت اى شاه‌زاده به دو علت ؛ يكى آنك اين مبارز سپاه ايرانست ، جهان پهلوان سپاه ايران يكى اينست ، فرخ‌زاد نام دارد ، نوادهء رستم دستانست ؛ و يكى ديگر آنك پهلوان طرم‌تاش خيلى كوشيده است ، با ده كس از مبارزان ايران حرب كرده است ، اگر كوفته و مانده باشد عجب نيست . شاه‌نوش گفت چه مىبايد كردن ؟ گفت شب قريبست ، طبل آسايش بزنند تا پهلوان از ميدان بدرآيد . شاه‌نوش حكم كرد تا طبل آسايش بزدند . فرخ‌زاد عظيم در زحمت بود ، با خود گفت اگر اين حرام‌زاده مرا نيز مثل ديگران زخم\r\n\r\n\r\n","description":"","footnote":"\r\n( 1 ) - در اصل : ديد كه طرم‌تاش .\r\n","page_name":" 186 ","page_number":192},
  {"content":"\r\n\r\nبزند عظيم بىناموسى تمام باشد . مرا خود در سپاه ايران هيچ ناموسى نماندست ، خداوندا ، توام نگه‌دار ! در گرفتن ضرب سيوم بود كه آواز طبل آسايش برآمد .\r\nطرمتاش را عجب سخت آمد كه آن طبل آسايش زود بود . با فرخ‌زاد گفت حاليا اجلت نرسيده بود كه زنده از ميدانم بدر رفتى . فرخ‌زاد گفت اى حرام‌زاده فردا در ميدانت درآيم و سرت از تن جدا كنم . اين بگفتند و از هم جدا شدند . فيروز شاه حكم كرد تا جمعى از مبارزان استقبال پهلوان كردند و او را در سپاه آوردند . ملك داراب بازگرديد .\r\nاما از آن طرف طرم‌تاش به خدمت شاه‌نوش آمد و گفت اى شاه‌زاده ، چون بود كه طبل آسايش زود زديد كه من كار فرخ‌زاد را تمام كرده بودم . ديگر در طبل آسايش زدن شتاب نكنى ! شاه‌نوش گفت من انديشه كردم كه تو مانده شده باشى كه از اول روز تا اين هنگام جنگ كردى . ندانستم ، من بعد چنين نكنم . « 1 » طرم‌تاش گفت فردا در ميدان روم ؛ وقتى بيرون آيم كه كار اين سپاه را تمام كرده باشم . شاه‌نوش خيلى انعام با طرمتاش كرد كه آن روز خيلى مبارزت كرده بود .\r\nاز مبارزان ايران ده پهلوان نامى را زخم زده بود « 2 » .\r\nاما از آن طرف ملك داراب فرود آمد ، در بارگاه درآمد . جملهء امراى پاىتخت ملك داراب جمع آمدند و هريك برجاى خود قرار گرفتند . ملك داراب بسيار تحسين فرخ‌زاد كرد و گفت امروز پهلوان فرخ‌زاد تقصيرى نكرد و دو ضرب از دست طرم‌تاش بگرفت . در سپاه ما كسى كه يك ضرب از دست او بگيرد كيست ؟\r\nاز مبارزان پاىتخت من ده كس را زخم‌دار كرد . در مصر و شام و يمن مثل طرم‌تاش نديديم كه عظيم مبارزست . بهزاد بخنديد ، چندانك ملك داراب آواز خندهء او را بشنيد . گفت اى پهلوان‌زاده چون بود كه بىموجبى خنديدى ؟ بهزاد گفت ملك را بقا باد ، هرچند كه طرم‌تاش مرد پهلوانست ، امروز با ده كس از سپاه ما\r\n\r\n\r\n","description":"","footnote":"\r\n( 1 ) - من بعد چنين نكنم . طرم‌تاش گفت ديگر چنين نكنم .\r\n( 2 ) - يك جملهء « منادى جنگ درانداختند » كه زائد به نظر ميرسيد ازينجا حذف شد .\r\n","page_name":" 187 ","page_number":193},
  {"content":"\r\n\r\nجنگ كرده بود و مانده شده ، اگر پهلوان فرخ‌زاد او را به خدمت ملك آورده مىبود ، كارى كرده مىبود و موجب تربيت بودى . فرخ‌زاد چون اين سخن بشنيد تند شد و گفت كس را رسد اين سخن كه كارى كه من نكردم از دست او برآيد . اينك طرم‌تاش زنده است . فردا در ميدان خواهد آمدن و همان ميدان‌دارى خواهد كردن . اگر تو كه بهزادى در ميدان او به روى و يك ضرب از دست او بگيرى ، راست گفته باشى و اگر نتوانى پس ترا نرسد كه در حضور شاه ايران سخن بى ادبانه بگويى . بهزاد گفت بدولت ملك داراب و شاه‌زاده فيروز شاه و مبارزان ايران فردا در ميدان روم و طرم‌تاش را بسته بيارم ، يا سرش را بيارم . فرخ‌زاد گفت بحضور ملك داراب و شاه‌زاده فيروز شاه ميگويم كه اگر بهزاد كه برادر كوچكتر منست ، اين چه « 1 » گفت بجاى آرد ، من كه فرخ‌زادم اقرار كنم كه او از من مبارزترست و در مجلس ملك داراب او را بالا دست خود بنشانم . بهزاد گفت اين چه گفتم اگر بجاى نيارم ديگر نام مردى و مبارزى نبرم . فيروز شاه گفت در آنك طرم‌تاش مرد مبارز و پهلوانست هيچ بحثى نيست . امروز ميخواستم كه من در ميدان روم و بفضل يزدانى و عناية سلطانى كار آن حرام‌زاده را تمام مىكردم كه امروز خيلى خرابى در سپاه ما كرد . بهزاد گفت اى شاه‌زاده ، فردا ميدان از آن منست . امرا هريك سخنى ميگفتند . سخن را بدين آخر كردند .\r\nملك داراب در حرم شد ، مبارزان پراگنده شدند و از مبارزت طرم‌تاش ميگفتند كه سپاه ايران ازو ترسيده بودند . آن شب در آن هردو سپاه منادى جنگ ميكردند و طلايه گرد سپاه ميگشتند تا وقتى كه نسيم سحرى كه پيك سلطان روز است ، بقدوم شاه انجم در عالم كون و فساد بر اشجار و احجار بوزيد كه اى خفتگان بيدار شويد و اى مستان هشيار شويد و اى مبارزان سوار شويد كه سپاه خسرو شرق برسيد . يد بيضاى آسمانى سفيد مهرهء صبح را در سفيده دم بدميد ، و شهسوار گردون\r\n\r\n\r\n","description":"","footnote":"\r\n( 1 ) - در اصل : اگر اين چه .\r\n","page_name":" 188 ","page_number":194},
  {"content":"\r\n\r\nيك اسبه در ميدان آسمان بدويد ، به قصد سلطان شب تيغ زرين از نيام بكشيد و بحملهء اول سپاه هند ازو برميد . بيت :\r\n صبح صادق اثر آغاز نهاد * جان نشاط دگر آغاز نهاد\r\nيا رب اين غاليه پاشيدن چيست * كه نسيم سحر آغاز نهاد \r\nآواز كوس حربى و ناى رزمى و دبدبهء كابلى و صنج رومى و دهل و كرناى از هر دو سپاه برآمد . لشكريان از هردو طرف جوشن‌پوش در خروش درآمدند و بر پشت مركبان برگستوانها انداختند و سواره شدند و علمهاى كينه برافراشتند . ملك داراب در قلب سپاه بايستاد « 1 » . از هردو طرف صف جنگ بياراستند . اول كسى كه عزم ميدان كرد طرمتاش بود . نعره‌زنان عزم ميدان كرد . طريت كرد و جولان نمود ، گفت منم طرمتاش ، بياييد هركه از شما مبارزترست . گردان ايرانرا همه سهمى از او در دل افتاده بود ، هيچ‌كس آهنگ ميدان او نكرد . جمله انتظار آن بودند كه بهزاد در ميدان او رود و بهزاد هيچ‌جا پيدا نبود . شاه فيروز شاه گفت كجاست بهزاد كه دوش دعوى كرد كه من در ميدان روم و جواب طرم‌تاش بگويم . نقيبان سپاه گفتند كه بهزاد هيچ‌جا پيدا نيست . فيروز شاه گفت طلب كنيد .\r\nچندانك طلب كردند هيچ‌جا پيدا نبود . فرخ‌زاد بخنديد و گفت اى شاه‌زاده بهزاد كودكست و سخن بىقاعده بسيار مىگويد و اگرنه من ميدانم كه بهزاد حريف طرمتاش نيست . دوش در حضور ملك داراب دعوى كرد . امروز كه روز كارست ، پيدا نيست . طرمتاش نعره مىزد كه [ اى 
  ] ايرانيان دعوى مبارزى ميكنيد ، چرا در ميدانم نمىآييد ؟ لاف ميزد و سخنهاى بيهوده ميگفت . شاه‌زاده فيروز شاه گفت مركب گلگون مرا بياريد كه در ميدان اين حرام‌زاده روم و جواب كار او بگويم .\r\nگفت‌وگوى در سپاه ايران افتاده بود كه بهزاد ناپديد شده است و هيچ كس نميداند كه كجاست . هريكى سخنى ميگفتند كه از ميان هردو سپاه از روى بيابان\r\n\r\n\r\n","description":"","footnote":"\r\n( 1 ) - در اصل : بايستادند .\r\n","page_name":" 189 ","page_number":195},
  {"content":"\r\n\r\nگردى برآمد و از ميان گرد يك سوارى پيدا شد كه تا ديدهء بيننده بود مثل او سوارى در آن عصر نديده بود . چون كوه پولاد و از سر تا ناخن پاى در « 1 » سلاح و جوشن فرورفته بود و بر مركبى كوه‌پيكر سوار گشته بود ، همچون كوه‌پاره‌يى .\r\nچنان كه استاد گويد ، بيت :\r\n يا رب آن مركب شاهيست بر آن دشت نبرد * يا بفرمان قضا كوه روان در محشر\r\nدر سر آيد ز سبك‌پايى او مردم چشم * هركه خواهد كه بگردش رسد از راه نظر\r\nهمچو فكرت ز جهانى بجهانيت برد * كه ترا از حركاتش نبود هيچ خبر \r\nهركه را چشم بر آن سوار افتاد عجب ماند كه گويا اين سوار چه كس است كه عظيم باهيبت و باصلابت و باشكوه است . تا چشم برهم‌زدن ، بميان ميدان رسيد . طرمتاش همان دعوى مىكرد و لاف ميزد و مبارز ميخواست كه آن سوار در مقابل او رسيد . يك نعره بر وى زد كه اى حرام‌زادهء نابكار دغل و اى ملعون جعل ! تا چند لاف زنى و دعوى كنى ؟ اينك آمدم تا جواب تو بگويم ! طرم‌تاش گفت اى اجل رسيده ، در مردن شتاب ميكنى و نمىدانى كه حريف ميدانت كيست ؟\r\nبارى نامت بگوى كه از روى بيابان پيدا شدى و عزم جنگ ما كردى . آن سوار گفت نامم بر سر سنان نيزه‌ام نبشته است . بگير و بخوان ! اين بگفت و چون آب و آتش حمله كرد . طرم‌تاش سوار جلد ديد . او نيز نيزه در نيزهء او درانداخت . چون روز و شب و سوز و تب درهم درافتادند و حلقه حلقهء زره از جوشن هم مىربودند .\r\nملك داراب و طيطوس حكيم و فيروز شاه با جملهء مبارزان ايران از چستى و چالاكى او عجب ماندند و گفتند جوان جلد پيداست . طيطوس حكيم گفت گويا كه\r\n\r\n\r\n","description":"","footnote":"\r\n( 1 ) - در اصل : در غرق .\r\n","page_name":" 190 ","page_number":196},
  {"content":"\r\n\r\nباشد كه از راه دور پيدا شد و روان با دشمنان در جنگ شد ؟ فيروز شاه گفت هيچ نميدانم كه بهزاد بكجا رفت . حاليا يزدان از غيب مرد فرستاد كه از براى ما جنگ مىكند . گردان و مبارزان ايران در نظاره بودند ، طرمتاش و آن سوار بسيار بكوشيدند تا عاقبت نيزه از دست بينداختند و قبضهاى تيغ بگرفتند و برهم حمله كردند .\r\nسپرهاى پولاد در سر كشيدند و بسيار بتيغ و سپر بكوشيدند . هم فايده نكرد ، جملهء جوانان ايران بر آن سوار آفرين كردند و گفتند عظيم مبارزيست كه با چنين ملعونى اين همه كوشيد . گويا چه‌كسى باشد ؟ طرم‌تاش در غضب رفت و دست بعمود سيصد منى كرد و يك نعره برو زد كه جانرا وداع كن كه از ضربت گرزم جان نخواهى بردن . آن سوار گفت لاف زدن نه طريق مبارزانست ! طرمتاش گفت لاف نيست كه درين سپاه ايران نيست كسى كه يك ضرب گرز مرا تواند گرفتن . پهلوان زادهء ايران كه فرخ‌زادست دو ضرب از دستم نتوانست گرفتن . بهزاد كه دعوى مىكند كه چون من سوارى در عالم نيست از سهم گريخته است كه جاسوس من خبر آورد كه دوش در حضور ملك داراب بميدان‌دارى من دعوى كرد ، امروز گريخته است . تو چون اين ضرب را بگيرى ؟ آن سوار گفت ترا چه حد آن باشد كه نام مبارزان ايران برى ؟ هم‌اكنون دمار از جانت برآرم . طرم‌تاش در غضب رفت و فرو كوفت آن عمود سيصد منى را بر قبهء سپر آن سوار كه اگر بر سنگ خاره زدى خرد كردى . آن سوار آسان بگرفت چنانك آسيبى به دو و مركبش نرسيد .\r\nملك داراب و فيروز شاه و جملهء گردان بر آن سوار آفرين كردند . از هم بباد مركب درگدشتند . آن سوار نيز عمود بركشيد و رو به طرم‌تاش كرد و گفت ترا گفتم كه لاف مزن ، قبول نكردى . گرز زدن نمىدانى ، به تو بياموزم . اين بگفت و آن عمود كه در دست داشت [ بركشيد . آن عمود 
  ] صد و بيست من بود ، و در نظر طرم تاش اندك مىنمود . بخنديد و گفت مرا از آن گرز تو چه باكست كه مرا بدان مىترسانى . بيار تا چه دارى ! تا گفتن فرو كوفت بر قبهء سپر طرم‌تاش كه بند بر\r\n\r\n","description":"","footnote":"","page_name":" 191 ","page_number":197},
  {"content":"\r\n\r\nبندش بلرزيد . از بن هر موييش چشمهء عرق بگشود . دل در بر طرم‌تاش بلرزيد .\r\nآن سوار بباد مركب بگدشت . طرمتاش گفت من غلط عظيم كردم . عظيم سواريست كه در مقابل من آمده است . تا عمر منست مثل اين سوار نديده‌ام . طرمتاش گرز ديگر ، به دويست من زور از اولين بيشتر ، فرو كوفت . آن سوار آسان‌تر از گرز اول گرفت . آن سوار گرز دوم چنان بزد كه وقت بود كه طرم‌تاش را با مركب درهم خرد كند . آه از جان طرمتاش برآمد . با خود گفت تا من بر پشت مركبم هرگز چنين حريفى در مقابل من نيامده است ! كاشكى شاه‌نوش طبل آسايش مىزد كه من زنده از ميدان اين مجهول بدر مىرفتم . طام كه پسر تيمورتاش بود ، با شاه [ نوش 
  ] بود ، گفت اى شاه‌زاده حكم كن تا طبل آسايش بزنند كه عمويم بسيارى به نيزه و تيغ و عمود با اين سوار بكوشيد . هرآينه خسته شده باشد كه اين سوار به ديگران نمىماند . شاه‌نوش گفت هنوز وقت طبل آسايش نيست كه دىروز پهلوان مرا گفت كه در طبل آسايش زدن شتاب مكنيد . من نصيحت او را قبول كرده‌ام . طام گفت اى شاه‌زاده ، اين عظيم سواريست كه با پهلوان در كارزارست . گمان من آنست كه طرم‌تاش در دست او عاجز شده است . بگوى تا طبل برگشتن بزنند . شاه‌نوش گفت اگر اين سخن را كه تو گفتى پهلوان طرم‌تاش بشنود ، ترا هلاك كند . طام بناچار دم دركشيد . اما ميدانست كه اين سوار از طرم‌تاش بيشتر است .\r\nازين طرف فيروز شاه با فرخ‌زاد و جملهء امراى ايران در ميدان نگران بودند و هر نوبت كه طرم‌تاش ضرب زدى و آن سوار بگرفتى ، جملهء امراى ايران تحسين كردندى و هر نوبت كه آن سوار ضرب زدى و طرم‌تاش بعاجزى بگرفتى ايرانيان بخنديدندى و نعره‌ها زدندى . ملك داراب گفت هيچ معلوم نيست كه اين سوار كيست كه عظيم جنگى مىكند . طيطوس حكيم گفت هم‌اكنون پيدا شود كه كيست . ملك داراب گفت بهزاد كجاست كه دوش دعوى كرد و ناپديد شد .\r\nيزدان از غيب كسى فرستاد كه از براى ما جنگ مىكند . ايشان درين سخن بودند ،\r\n\r\n","description":"","footnote":"","page_name":" 192 ","page_number":198},
  {"content":"\r\n\r\nايرانيان شادى ميكردند ، طام ريش مىكند كه اى شاه‌زاده حكم كن كه طبل آسايش بزنند كه وقتست كه پهلوان طرم‌تاش بدست اين مجهول هلاك شود ، شاه‌نوش قبول نمىكرد كه مرا پهلوان گفته است كه در طبل آسايش زدن شتاب مكنيد ، و طرمتاش تمام عاجز شده بود . هر نوبت كه آن ضرب از دست او گرفتى جملهء اندامش دركوفت رفتى و از هيبت آن ضربت چون بيد بلرزيدى . نه طاقت جنگ كردن داشت نه مجال گريختن . بناچار بجان بكوشيدى .\r\nاما مؤلف اخبار چنين روايت مىكند كه بيست و چهار ضرب در ميان ايشان باطل شد . كار بر طرمتاش خيلى مشكل شد . آن سوار درماندگى و عاجزى طرم - تاش را بديد ، مركب چون آب و آتش برانگيخت و حمله كرد و سردست فراز كرد و بند كمرگاه طرمتاش را بگرفت و زور كرد . طرمتاش بترسيد . سپر بقفا انداخت و سردست دراز كرد و كمربند آن سوار را بگرفت . طرم‌تاش بيست و هفت گز بالا داشت ، كافر زبردست بود ، در روم و شام و مصر و مغرب مثل او نبود . با آن سوار بكوشش درآمد . هرچند كه عظيم عاجز شده بود ، اما از بيم جان بجان مىكوشيد ، تا بسيارى برهم زور كردند تا در كشاكش زور مركبان هردو سينه بر زمين نهادند . ايشان دست در كمر هم پياده شدند و در ميان ميدان بكوشش درآمدند و بسيارى برهم زور كردند كه از ناگاه آن سوار كه پياده شده بود ، يك نعره زد و نام يزدان بر زبان آورد و زور كرد و آن قد و بالاى طرمتاش را از زمين در ربود و بالاى سر برآورد چنانك از دوست و دشمن جمله بديدند . غوغا از هردو سپاه برآمد ، ملك داراب بخنديد ، فيروز شاه آفرين كرد . زدش بر زمين كه زمين از گرانى او بلرزيد و خيز كرد و بر سينه‌اش نشست . طرم‌تاش خود از هيبت مدهوش شده بود . بيك لحظه دستش را بربست .\r\nشاه‌نوش چون آن بديد گفت اى نامردان ، پهلوانرا مدد كنيد كه بر زمينش زد ! سپاه طرمتاش بيكبار در ميدان لقام ريز شدند . ملك داراب گفت شما نيز حمله\r\n\r\n","description":"","footnote":"","page_name":" 193 ","page_number":199},
  {"content":"\r\n\r\nكنيد و آن جوان غريب را مدد كنيد كه عظيم كارى كرد . مبادا كه از دستش بستانند . طيطوس حكيم گفت اى ملك اگر طريق جنگ اينست كه اين جوان كرد هيچ‌كس طرمتاش را از دست اين جوان نمىتواند استادن . روايت كرده‌اند كه اول كسى كه حمله كرد پهلوان سيامك بود ، با سپاه ده هزار سياه‌پوش ، و در عقب او شهمرد نهروانى و در عقب او شيرين‌سوار طالقانى بود و در عقب او رستم اردستانى . ديگر مبارزان ايران متعاقب يكديگر رو بميدان نهادند .\r\nاما راوى داستان چنين روايت مىكند كه سپاه روم نيز حمله كردند . اما هركه از مبارزان كه در ميدان مىرفتند آن جوانرا مىديدند كه طرمتاش را دست و گردن بسته بپاى علم مىبرد . مبارزان ايران نگاه كردند كه اين كيست كه چنين مبارزى كرد و هنر نمود و طرم‌تاش را بگرفت كه آن جوان كلاه‌خود بقفا انداخته بود و روى چون خورشيد تابان عرق كرده بود . هركه او را ديد آفرين كرد و خدمت نمود . چون نيك نگاه كردند پهلوان‌زادهء ايران و توران بهزاد نوجوان بود .\r\nفغان از گردان ايران برآمد و دعا بر جانش كردند و اين خبر در سپاه افتاد كه اين جوان كه طرمتاش را گرفت پهلوان بهزاد بوده است . ملك داراب و فيروز شاه و جملهء گردان شادمان شدند . اما فرخ‌زاد بغايت پريشان شد . با خود گفت اكنون بودن من درين سپاه هيچ عقل نيست . برادر مرا بىآب‌روى كرد و حرمت مرا بشكست كه گفته‌اند :\r\n مرد مرده به زير سنگ اندر * به كه [ نا 
  ] مرده زير « 1 » ننگ اندر \r\nفرخ‌زاد درين انديشه بود كه بهزاد رسيد و طرم‌تاش را همچند كوهى مىكشيد و مىآورد . بدست سرهنگان ملك داراب داد . در دويد و ركاب ملك داراب را ببوسيد . ملك داراب برو آفرين كرد و رويش را ببوسيد و گفت بيقين يادگار رستم زال تويى . روح و روان مبارزان ايران‌زمين را بگرفتن اين\r\n\r\n\r\n","description":"","footnote":"\r\n( 1 ) - در اصل : به زير .\r\n","page_name":" 194 ","page_number":200},
  {"content":"\r\n\r\nحرام‌زاده شاد كردى . بهزاد گفت به اقبال ملك داراب و بدولت شاه فيروز شاه بود . فيروز شاه از پشت مركب پياده شد و بهزاد را در كنار گرفت كه آن عظيم كارى بود كه طرم‌تاش عظيم كافرى بود ، جبين بهزاد را ببوسيد . بهزاد فرخ‌زاد را بديد ، در دويد و دست برادر را ببوسيد . اما فرخ‌زاد چنان در غضب بود كه سر از پاى گم كرده بود . ملك داراب حكم كرد تا طبل بشارت فرو كوفتند . سپاه ايران بدان شادى خود را بر قلب لشكر روم زدند و برهم كوفتند .\r\nشاه‌نوش چون طرم‌تاش را گرفته ديد ، دانست كه ايستادن فايده‌يى ندارد ، گفت مرا ايستادن از بهر چيست ؟ آنچه اصل است بدست منست . ديگر مرا با ايرانيان جنگ از بهر چيست ؟ پدر مرا اگر بايد از براى خود جنگ كند . چون بقيصريه رسم قرار نگيرم تا عين الحيات را نخواهم . بناچار رو بهزيمت نهاد . لشكريان چون چنان ديدند آنچه داشتند ، گداشتند و در عقب شاه‌نوش گريزان شدند . ايرانيان در عقب برفتند و غارت بسيار گرفتند و بازگرديدند . ملك داراب حكم كرد كه طرم‌تاش را دربند كنند در پيش سكندر شاه اسكندرانى و مسروق بن عتبه و رواح « 1 » ابن خلود .\r\nراوى داستان چنين روايت مىكند كه زرين‌تاج خواهر زرين‌تيغ كه او نيز در بند ايرانيان بود ، چون معلوم كرد كه طرم‌تاش را گرفتند ، عظيم ملول شد .\r\nبا سنبل گفت كه كار بر ما مشكل‌تر شد كه پهلوان طرمتاش گرفتار شد . اما حاليا نيكست كه بهلاك نيامد . اكنون وقت حيلت منست . كار خود پيش برم كه طرم‌تاش را با برادرم زرين‌تيغ از بند برهانم . زرين‌تاج در بند حيل و مكر تا چه كند .\r\nاما مؤلف داستان گويد كه چون ملك داراب از كار طرم‌تاش بپرداخت و از طرف بهزاد چنان فتحى شد ، گفت بهزاد مبارز جهانست ، دست او را قوى بايد كردن و در حق او تربيت بسيار بايد كردن كه در سپاه ما چون او مبارزى\r\n\r\n\r\n","description":"","footnote":"\r\n( 1 ) - در اصل : روايح .\r\n","page_name":" 195 ","page_number":201},
  {"content":"\r\n\r\nدر كارست ، جاى پيل‌زور را به دو تسليم بايد كردن و فرخ‌زاد را كه برادر بزرگتر است با او مصالحت بايد كردن كه آن كدورت از ميان ايشان به كلى مرتفع شود .\r\nطيطوس حكيم را طلب كرد و گفت اى حكيم آرزو دارم كه سپاهم را عذرخواهى كنم و هركس را به قدر او انعامى فرمايم و ميان فرخ‌زاد و بهزاد صلحى كنم كه آن كدورت از هردو طرف به كلى قطع شود و جاه و مقام هركس پيدا كنم كه ديگر مبارزان پاىتختم را باهم هيچ منازعت نباشد . طيطوس حكيم خدمت كرد و گفت آنچه راى ملك است بدان قيام نمايم . ملك داراب حكم كرد تا كارسازى اين تمام كنند كه تا هفت روز تمامى اسبابها راست گردد . اين بگفت و در حرم شد . خبر در سپاه ايران افتاد كه ملك داراب سپاه خود را دعوت خواهد كردن .\r\nطيطوس حكم كرد تا خاتونان از شهر ملاطيه در سپاه آيند . زرين‌تاج ملعون با ايشان بود . طيطوس حكيم كارسازى مىكرد و حكم كرد تا فراشان خيمها و بارگاه و سراپردهء ملك داراب را بياراستند و آنچه اسباب عيش و عشرت بود مهيا مىساخت .\r\nاما شاه‌نوش شكسته و بسته و بخت برگشته و سعادت رميده بازگرديد .\r\nدر آن حوالى مرغزارى بود ، در آن مقام فرود آمد و يكى را بقيصريه پيش پدر فرستاد و از شكستن سپاه و گرفتار شدن طرمتاش و كشته شدن علطور ، آنچه بود ، پيش پدر ارسال كرد و انتظار آن خبر بود ، و در آن مرغزار مقام كرد .\r\nاما مؤلف اخبار روايت كند كه چون ملك داراب كارسازى تمام كرد ، خيمه‌يى به صد و بيست و چهار ستون زرين و سيمين بزدند و سراپردهء حشمت گرد آن خيمه دركشيدند و سايبان دولت بر زبر آن خيمه درآوردند و تخت ملك داراب از زر سرخ بنهادند و چهار بالش دولت بزدند و در گرداگرد تخت كرسيهاى زرين و سيمين بنهادند . ملك داراب بر تخت برآمد و بار داد تا طيطوس حكيم و روشن راى وزير بر هردو طرف ملك داراب بنشستند . حكم شد تا امراى پاىتخت\r\n\r\n","description":"","footnote":"","page_name":" 196 ","page_number":202},
  {"content":"\r\n\r\nملك داراب از فيروز شاه و فرخ‌زاد و بهزاد و خورشيد شاه و جمشيد شاه و بهمن زرين‌قبا و بهمن زرين‌كلاه و سيامك سيه‌قبا و شيرين‌سوار طالقانى و شهمرد نهروانى و طهمور ايرانى و رستم اردستانى و عبد الخالق ايرانى و قهار و قهرمهء ايرانى و فرخان بابلى و فريحان همدانى و خسرو اصفهانى و بهرام ايرانى و شيرگير و شيرافكن ايرانى و تور و هور و قهر و مهر و جهر طايفى و شهاب يمنى و جهانگير و جهانسوز و مردافگن ايرانى و گردمرد اردبيلى و گردان ايران و مبارزان خراسان و دلاوران آذربايجان در مجلس ملك داراب درآمدند و جمله در پيش ملك داراب خدمت كردند و هريك برجاى خود قرار گرفتند . چون لحظه‌يى برآمد ، ملك داراب در سخن درآمد و گفت :\r\nاى بندگان يزدان تعالى « 1 » و تقدس ، بدانيد كه اين خلقانرا كه خداى تعالى آفريده است ، جمله را دارنده و نگاه‌دارنده اوست ، و همه را خالق است كه آفريدگار ايشانست ، و نعمت بر خلقان ازوست ، و بر همگنان لازم و واجب است مر آفريدگار خويش را پرستيدن ، و بر نعمت او سپاس‌دارى كردن ، و خود را به قضاى او سپردن ، كه هرچه بودنيست چاره نيست كه نباشد ، و هيچ كس ضعيف‌تر از مخلوق نيست بر درگاه خالق ، اگر اين مخلوق به خود چيزى جويد نيابد ، و اگر ازو جويد بيابد ؛ و هيچ‌كس تواناتر و قوىتر از خالق نيست بر همه مخلوق ، اگر بنده خواهد كه در حضرت خالق مقبول باشد ، او را عمل صالح بايد كردن كه لايق حضرت خالق شود ، و اگر خواهد كه در پيش مخلوق صاحب حرمت باشد ، با دوستان بعزت و با دشمنان بشفقت باشد تا در پيش دوست و دشمن با آب‌روى باشد ، و اگر در پيش ملك مرتبت « 2 » خواهد بشجاعت و مبارزت مرتبهء خود را زيادت كند . پادشاه بر رعيت و اركان دولت حق دارد و خدمت‌كاران حضرت را بر پادشاه حق هست ؛ حق ملك بر سپاه آنست كه ملك سپاه را انعام كند و خواسته ازيشان بازندارد و در وقت گناه ايشانرا عفو كند و در گناه كه كرده\r\n\r\n\r\n","description":"","footnote":"\r\n( 1 ) - در اصل : تعلا .\r\n( 2 ) - در اصل : مراتبت .\r\n","page_name":" 197 ","page_number":203},
  {"content":"\r\n\r\nباشند عقوبت را ازيشان درگذراند و عقوبت را در توقف اندازد و انعام را در توقف نيندازد ؛ و حق سپاه بر ملك آنست كه ملك را مطيع باشند و با دشمن ملك حرب كنند و او را نصيحت كنند و فرمان ملك را ببرند و پادشاهى را به روى نگاه دارند ؛ و حق رعيت بر ملك آنست كه ملك را دعا گويند و خصمان ملك را نفرين كنند و در وقت پرستش آفريدگار پادشاه را دعا كنند ؛ و حق ملك بر رعيت آنست كه ملك رعيت را نگاه دارد از سپاه بيگانه و از براى رعيت شمشير زند و باج و خراج به نرمى ازيشان بستاند و اگر سالى ارتفاع كم آيد خراج آن سال ازيشان نستاند و رعيت را دوست دارد و ستم و جور ازيشان بردارد و رسم بد از ميان رعيت كم كند . هر گاهى كه چنين كند خداى تعالى مملكت برو بيفزايد . اين مثل آنست كه پادشاهى گلهء چند گوسپند داشته [ باشد 
  ] و چند گله‌بانرا تربيت مىكند و آن گوسفندانرا بدان چند گله‌بان ميدهد كه آن گوسفندان او را نگه دارند « 1 » . گله‌بان دانا آنست كه حق ملك را نگه ميدارد و گوسفندان ملك را شفقت مىكند و بيدار و هوشيار مىباشد و گوسفندان ملك را از گرگ و دزد نگاه ميدارد و جايهاى خوب و آبهاى روان از براى چراگاه آن گوسفندان پيدا مىكند تا آن گوسفندان فربه مىشوند و بسيار مىگردند ؛ و گله‌بان ديگر غافل مىباشد و شب و روز در خواب خفته ، گوسپندان گرسنه و گرگان مدخل ميكنند و بعضى از لاغرى مىميرند و بعضى را دزد و گرگ مىبرند . ملك در شكار بدان گله‌بانان ميرسد و آن حال را مىبيند و آن گله‌بانرا كه گوسفندان او را فربه كرده است ، تربيت مىكند و خلعت مىدهد . و آن ديگر را عقوبت مىكند . ازو مىستاند و بدين ديگر ميدهد . اين مثل چنانست كه خلق گوسفندند و پادشاهان گله‌بان و اين ملك يزدان پاك است . هر آن ملكى كه با خلق خداى تعالى شفقت مىكند ، كرامت بهشت مىيابد و مرتبت او در هردو جهان مىافزايد ؛ و هر آن ملكى كه\r\n\r\n\r\n","description":"","footnote":"\r\n( 1 ) - در اصل : دارد .\r\n","page_name":" 198 ","page_number":204},
  {"content":"\r\n\r\nبر بندگان خداى تعالى جفا مىكند زوال دنيا و آخرت مىيابد و نامش تا قيامت بلعنت مىشود . من كه ملك دارابم هرگز بر كسى ظلم نكرده‌ام و نيز نكنم ؛ شما نيز برهم ظلم مكنيد و انصاف از هم بدهيد و نوعى كنيد كه نيك‌نامى دنيا و آخرت پيدا كنيد . بهزاد مبارز جهانست ، هرچند كه برادر كوچكتر است اما در درگاه خداى تعالى بزرگى به عمل صالح است ، و در نزد ملوك بزرگى بشجاعت و مبارزتست ، هركس قدر خود بدانيد و خود را بشناسيد .\r\nازين نوع سخنى چند بگفت و امراى خود را نصيحت مىكرد . فرخ‌زاد سر در پيش انداخته بود و با خود ميگفت كه ديگر مرا درين سپاه بودن مصلحت نيست .\r\nچرا در سپاهى باشم كه برادر كوچكتر را بر من زياده گيرند . هرجا كه من باشم اين دولت و منصب كم نباشد . ملك داراب چون امراى خود را پند داد و نصيحت كرد ، بعد از آن حكم كرد تا جلاب درآوردند و جلاب بخوردند . بعد از آن سفرهء شاهى كشيدند ، بعد از آن به شراب خوردن مشغول شدند . ملك داراب حكم كرده بود كه در سپاه ملك داراب جملهء سپاه شراب و نعمت از مطبخ‌خانهء ملك داراب ببرند ، و جملهء سپاه ايران و جوانان ملاطيه شراب ميخوردند ، و در جملهء سپاه ايران هيچ كس نبود كه مست نبودند . عيش ميكردند و شراب ميخوردند . ملك داراب مال و گنج بسيار در آن مجلس به امرا داد و هركس را به قدر او انعامها كرد و مال بسيار به بهزاد داد و خيلى منصب بهزاد را در مجلس خود زياده كرد ، چنانك جملهء امراى پاىتخت بر بهزاد حسد بردند كه عظيم دست او را قوى كرد .\r\nاما مؤلف اخبار چنين روايت مىكند كه شفاء الملك و گل‌اندام و شريفه و جملهء كنيزكان و خاتونان با زرين‌تاج در شراب خوردن بودند و ساقى مجلس خاتونان زرين‌تاج بدفعل بود و سنبل در ملازمت زرين‌تاج بود . زرين‌تاج مر سنبل را گفت كه امشب شب فرصت است . حاضر من باش . باشد كه نوعى كنيم كه پهلوان طرم‌تاش را با زرين‌تيغ برهانيم .\r\n\r\n","description":"","footnote":"","page_name":" 199 ","page_number":205},
  {"content":"\r\n\r\nايشان در بند فرصت ، اما راوى داستان چنين روايت مىكند كه « 1 » آن روز عيش بسر آمد ، و شب اندوه و غم در رسيد ، و آن لباس نورانى را بجامهء ظلمانى مبدل كردند . حكما راست گفته‌اند كه در پى هر غمى شاديى است و در پى هر شاديى غمى مهياست . هر خندهء را صد گريه در پى است . بنگر كه بعوض آن خرمى ، ايرانيان مسكين چه غمها خوردند تا دل در غم و شادى دنيا نبندى كه هيچ كدام را اعتبارى نيست كه گفته‌اند ، بيت :\r\n مخور غم را كه دنيا غم نيرزد * مكن شادى كه شادى هم « 2 » نيرزد \r\nملك داراب در حرم شد . امرا پراگنده شدند كه جمله مست و خراب بودند .\r\nبهزاد دو مستى داشت : يكى مستى شراب و يكى مستى جوانى و دولت يار [ ى 
  ] كه « 3 » ملك داراب آن روز بسيار تربيت او را كرده بود . بهزاد بخيمه و بارگاه خود فرود آمد . فرخ‌زاد خود از قهر و حسد بىخواب و قرار بود ، در انتظار آن بود كه چون عالم تمام تاريك شود ، برخيزد و سر خود گيرد و چندان‌كه راه يابد برود ؛ و زرين‌تاج فرصت گوش ميداشت .\r\nاما از اين طرف پهلوان‌زادهء ايران فرخ‌زاد نوجوان آرزوى آن داشت كه از ايران برود كه منصب و قدر برادر را از خود زيادت ميديد ، كه چون بهزاد برادر كوچكتر بود ، اما بشجاعت از فرخ‌زاد زيادت بود ، و آن روز ملك داراب او را بسيار نواخته بود و گفته بود كه يادگار پيل‌زورى و نقد رستم زال زر با بهزادست . فرخ‌زاد را اين سخن بغايت رنجور خاطر كرده بود ، و دل از فيروز شاه و سپاه ايران برداشته بود ، و در غوغاى رفتن بود و ميخواست كه تنها برود و هيچ‌كس نداند . انتظار ميكرد تا نيم‌شب شود . در چنان شبى كه جملهء سپاه ايران در خواب بودند ، فرخ‌زاد غرق سلاح شد و از خيمه بيرون آمد . مركب جنيبت با زين و لجام زرين بر در خيمه ايستاده بود . فرخ‌زاد سوار شد ، دل\r\n\r\n\r\n","description":"","footnote":"\r\n( 1 ) - در اصل : كه چون .\r\n( 2 ) - در اصل : كه شادى را\r\n( 3 ) - در اصل : كه آن روز .\r\n","page_name":" 200 ","page_number":206},
  {"content":"\r\n\r\nاز برادر و فيروز شاه و مال و گنج و دوست و يار برداشت و از سپاه ايران بيرون آمد . در آن حوالى دره‌يى بود پر بيشه . فرخ‌زاد رو بدان بيشه كرد .\r\nقضاى « 1 » خداى تعالى چنان بود كه پيشتر از آن‌كه فرخ‌زاد برسد ، بهزاد مبارز از سرمستى خوابش نمىبرد ، از خيمه بيرون آمده بود و بر كنار اين دره سنگى بزرگ بود ، مثل تختهء عظيم ، بهزاد بر آن تخته سنگ نشسته بود و مركبش در پيش ايستاده كه فرخ‌زاد مسلح « 2 » رسيد . آواز سم مركب به گوش بهزاد رسيد ، نيكو نگاه كرد ، سوارى ديد غرق پولاد شده كه رسيد . بهزاد يك نعره زد كه كيستى و درين نيم‌شب كجا ميروى و از كجايى ؟ فرخ‌زاد آواز بهزاد را بشناخت كه بىسلاح بر آن بالاى تختهء سنگ قرار گرفته و پيراهنى حرير در بر كرده و نيم تركى بر سر نهاده و عظيم مست بود . فرخ‌زاد چون بهزاد را چنان مست و بى سلاح ديد ، فرصتى عظيم دانست . با خود گفت كه نيكش يافتم . آنچه در دل دارم امشب بجاى آرم و داد دل خود را ازو بستانم . فرخ‌زاد دل بر مرگ برادر نهاد و محبت برادرى بيكسو نهاد و عمود گران بركشيد و هيچ جواب بهزاد نداد و بدان عمود حمله كرد . تا بهزاد را بر خود جنبيدن ، يك عمود بر دوش بهزاد زد چنان‌كه آه از جان بهزاد برآمد ، فرخ‌زاد يكى ديگر فرود آورد . بهزاد گفت تو كيستى و اين عمود بر من چرا مىزنى ؟ فرخ‌زاد هيچ التفات نمىكرد و ضرب گرز فرود مىآورد . بهزاد عظيم مست بود . و اختيار هيچ نداشت . فرخ‌زاد چند ضرب برو زد ، بعضى برو آمد و سياه و كبود شد و بعضى برو نيامد . بهزاد از جاى برجست . مركبش رميده بود . بهزاد از آن بشيب جست و سر دست فراز كرد و عنان مركب فرخ‌زاد را بگرفت و از بيم جان سر دست ديگر فراز كرد .\r\nقضاى خداى تعالى آن بود كه بند كمر فرخ‌زاد بدست بهزاد آمد . زور كرد\r\n\r\n\r\n","description":"","footnote":"\r\n( 1 ) - در اصل : از قضاى .\r\n( 2 ) - در اصل : مصلح .\r\n","page_name":" 201 ","page_number":207},
  {"content":"\r\n\r\nكه فرخ‌زاد را از پشت مركب درربايد كه فرخ‌زاد عمود ديگر قصد كلهء بهزاد كرد . باد گرز بر كلهء بهزاد آمد و درهم بشكست و خون بر سر و روى بهزاد روان شد . با وجود آن زخم دست از كمر فرخ‌زاد برنداشت . فرخ‌زاد عمود از دست بينداخت . قبضهء تيغ بگرفت و بكشيد كه بر فرق بهزاد بزند و كارش را تمام بكند .\r\nدر آن حالت بهزاد زور كرد و فرخ‌زاد را از پشت مركب به زير كشيد . چون فرخ‌زاد از مركب پياده شد ، بناچار در بهزاد چسبيد . وقت آن بود كه بهزاد فرخ‌زاد را در شيب خود درآورد . فرخ‌زاد بسيار جهد كرد كه بهزاد بسيار زخمى از دست فرخ‌زاد خورده بود . فرخ‌زاد بجهد تمام و زحمت بسيار خود را از دست بهزاد برهانيد . دره‌يى عظيم پر بيشه بود ، در آن درهء عظيم بدويد . بهزاد در عقب او رفتن مصلحت نديد . آن عمود را برگرفت و بر مركب فرخ‌زاد سوار شد و نالان نالان رو بخيمهء خود كرد .\r\nاما مؤلف اخبار چنين روايت مىكند كه هم در آن شب زرين‌تاج بدفعل و آن ملعونهء خجل ، آن حرام‌زادهء غدار و آن رعناى مكار ، در مجلس دختران بود ، از بهر ايشان ساقىگرى مىكرد . چون از شب يك دو پاس بگذشت ، زرين‌تاج پاره‌يى داروى هوش برداشت ، در شراب كرد و بخورد آن دختران داد . جمله مدهوش شدند . از شب نيمى گذشته بود ، از خيمه بيرون آمد ، به غير از سنبل هيچكس بر در آن خيمه حاضر نبود . گفت اى سنبل هيچ ميدانى كه در زندان خانهء ملك داراب كجاست ؟ سنبل گفت ميدانم و در پيش افتاد تا در زندان‌خانه رسيد . جمعى بر در زندان مست در خواب بودند . خنجر بنهاد و سر ايشانرا از تن جدا كرد و قدم در آن زندان نهاد . طرم‌تاش و زرين‌تيغ و سكندر شاه و مسروق بن عتبه و رواح بن خلود در آن زندان‌خانه در بند بودند . درآمد و پيش طرمتاش نشست و دست به روى نهاد ، طرمتاش از خواب بيدار شد و گفت تو كيستى ؟ گفت منم زرين‌تاج ، بخلاص كردن تو آمده‌ام . طرم‌تاش آفرين كرد . زرين‌تيغ نيز بيدار شد . زرين‌تاج\r\n\r\n","description":"","footnote":"","page_name":" 202 ","page_number":208},
  {"content":"\r\n\r\nجهد بسيار كرد و بند از طرم‌تاش برگرفت و پيش برادر آمد ، تا او را از بند بگشايد طرم‌تاش سكندر شاه سكندرانى را از بند بگشاد كه بند ايشان سبك بود ، كه ملك داراب پادشاه عادل بود و بند سبك از براى ايشان فرموده بود . رواح بن خلود را نيز از بند بيرون آوردند و آن چند وجود از آن زندان‌خانه بيرون آمدند .\r\nزرين‌تاج گفت با من بياييد كه هنوز اندكى كار ديگر مانده است . جمله در عقب او ميرفتند تا در خيمهء خاتونان رسيدند . زرين‌تاج گفت درين خيمه شفاء الملك است ، دختر نعمان شاه « 1 » طايفى و گل‌نوش دختر شاه سليم و گل‌اندام دختر سكندر شاه و جمله بيهوش‌اند . سكندر شاه گفت اگر مىتوانيد گل‌اندام را به من دهيد كه سرش از تن جدا كنم كه سبب [ خرابى 
  ] ملك سكندريه او بود . ملك مسروق گفت سبب خرابى دمشق گل‌بوى بود اما او بدست ديوان گرفتار شد . زرين‌تاج گفت بردن اين دختران مصلحتست ، با من بياييد . آن ملعونه آن جمله را در آن خيمه درآورد ، بعضى بيهوش و بعضى مست بودند . در آن حوالى هيچ آفريده نبود .\r\nخدايرا تقدير چنان بود كه زرين‌تاج ، آن ملعونهء مكارهء غدارهء مختارهء « 2 » بدفعالهء بدكرداره « 3 » خنجر بركشيد . اول كسى را كه سر از تن جدا كرد شريفه بود ، دختر دايهء شاه خوبان عين الحيات بود . سر آن دختر را از تن جدا كرد ، بعد از آن مادرش را ، اسماء دايه را ، هلاك كرد . جانانه و سيمين تن و سوسن و نرگس و بنفشه ، از كنيزكان و مطربان ، بقرب بيست وجود را سر از تن جدا كرد و آن خيمه را لبالب خون كرد و سرهاى آن عورتانرا بر سينهء ايشان نهاد . بعد از آن گل‌اندام و گل‌نوش و شفاء الملك ، اين سه دختر را بربستند و از آن خيمه بيرون آوردند و هريكى از آن دخترانرا يكى برداشتند و راه قيصريه در پيش گرفتند . چون زرين‌تيغ و طرم‌تاش بلد آن ولايت بودند و آن راهها نيك ميدانستند ، از آن سپاه بيرون آمدند و راه در پيش گرفتند و برفتند .\r\n\r\n\r\n","description":"","footnote":"\r\n( 1 ) - در اصل ، منظر شاه . چون نام پدر شفاء الملك پيش ازين نعمان ( يا : نعام ) آمده است بدين نحو اصلاح شد .\r\n( 2 ) - گويا : محتالهء .\r\n( 3 ) - تطبيق صفات را با موصوف حتى در كلمات و تركيبات فارسى ملاحظه كنيد !\r\n","page_name":" 203 ","page_number":209},
  {"content":"\r\n\r\nاما راوى اين داستان چنين روايت مىكند كه چون آن شب بگذشت و روز روشن شد و عالم منور و نورانى شد ، مستان هشيار شدند و خفتگان بيدار شدند .\r\nخادمان و سرهنگان بر در آن خيمه آمدند و سر در آن خيمه كردند . آن دخترانرا سر بريده ديدند و سرها بر سينه نهاده . فغان برآورده و جامها بر تن چاك كردند . رو بر در بارگاه ملك داراب نهادند كه اين خبر بملك داراب برسانند . از طرف ديگر جمعى مىدويدند كه امشب بر در زندان بيست وجود را سر بريده‌اند و بنديانرا تمام برده‌اند . نمىدانيم كه اين كار كه كرده است . فغان از آن سپاه برآمد . تا اين خبر را بملك داراب و فيروز شاه كردند ، آه از جان فيروز شاه برآمد . از خيمه بيرون آمد و بدان خيمهء دختران آمد . چه ديد ؟ شريفه را ديد سر بريده ، اسما را شكم شكافته ، جانانه با سيمين تن با ديگر كنيزكان جمله را هلاك كرده ، و شفاء الملك و گل‌اندام و گل‌نوش را برده ! خورشيد شاه و جمشيد شاه چون از صورت حال معلوم كردند فغان و زارى برآوردند . فيروز شاه گفت فرخ‌زاد را طلب كنيد كه گل‌نوش به دو تعلق دارد . طلب كردند نيافتند . گفتند از ميان خيمه ناپديد شده است ، و مركب جنيبت بر در خيمه بسته بود ، اكنون نيست . فيروز شاه گفت امشب پيش اين دختران كه بود ؟ گفتند زرين‌تاج بود . طلب كردند نيافتند . دانستند كه اين كار كار او بوده است و اين كار او كرده است . فيروز شاه پيش پدر آمد و هرچه ديده بود جمله را بگفت .\r\nملك داراب عظيم پريشان شد . حكم كرد تا آن كشتگانرا در خاك كردند .\r\nيكى آمد و گفت كه بهزاد در خيمه رنجور است . امشب نيم‌شب آمد و اسبى با خود آورده است . ميگويند كه آن مركب از آن فرخ‌زاد است ، اما زخمى چند دارد و جملهء اندامش سياه و كبود شده است . ملك داراب گفت كه عجب حالها امشب در لشكرگاه ما واقع شده است ! يكى برويد و پهلوان بهزاد را بياريد تا بازدانيم كه مركب فرخ‌زاد پيش او چه مىكند ؟ سيامك سيه‌قبا برفت ، بعد از لحظه‌يى بهزاد را\r\n\r\n","description":"","footnote":"","page_name":" 204 ","page_number":210},
  {"content":"\r\n\r\nبياورد ، عظيم رنجور و زخم‌خورده ، در پيش ملك داراب خدمت كرد . ملك داراب گفت اين چه حالتست ؟ بهزاد گفت اى شاه ، نيم‌شب از سپاه بيرون رفته بودم ، در فلان موضع بر سر سنگى نشسته بودم ، كسب هوايى ميكردم . ناگاه يكى را ديدم غرق سلاح بر مركب سوار ، به من رسيد . سؤال كردم كه چه‌كسى ؟\r\nهيچ جواب نداد ، اما بضرب عمود حمله « 1 » كرد . من بىسلاح بودم ، سپر نيز با خود نداشتم و بغايت مست بودم ، زخمى چند بر من زد ، بناچار درو آويختم . خواستم كه از پشت مركبش در خاك آورم ، دست بتيغ كرد . او را بشيب كشيدم و بسيارى باهم بكوشيديم . خود را از من برهانيد و در دره جست . تاريك بود ، در عقبش نرفتم . مركب و گرزش در پيش من ماند . ندانم كه چه‌كسى بود . ملك داراب فرمود كه آن گرز را بياريد تا بنگريم كه از آن كيست . چون بياوردند از آن فرخ‌زاد بود . جمله بدانستند كه آنكس فرخ‌زاد بوده است كه از كينى كه او را با برادر بوده است ، قصد بهزاد كرده است . ديگر از شرمسارى نخواهد آمدن . فيروز شاه گفت در طلب او بايد رفتن . حكم كرد كه لشكريان و جوانان سوار شوند و در عقب فرخ‌زاد بروند ، باشد كه او را بدست توانند آوردن . بهزاد بخيمهء خود آمد . از درد مىناليد . فيروز شاه گفت بهزاد نيز سوار شود كه فرخ‌زاد به جهت او رنجيده‌خاطر شده است . شاه‌زاده را رفتن فرخ‌زاد « 2 » عظيم سخت آمده بود ، كه يار ديرينه‌اش بود ؛ بيك شب از مادر شده بودند ، و رفيق سفرش بود .\r\nاين خبر به بهزاد كردند كه شاه‌زاده چه گفت . بهزاد گفت آرى فيروز شاه هرگز طرف فرخ‌زاد نخواهد گداشتن و [ بد 
  ] ان حركتى كه فرخ‌زاد با من كرد دانم كه هرگز بدين سپاه نخواهد آمدن . پس رفتن فرخ‌زاد را سبب من بوده باشم و مرا بىبرادر درين سپاه بودن هيچ مصلحت نيست . همه بگويند كه بهزاد برادر را از خود رنجانيد تا مقام و منصب برادر او را باشد . من مرد سپاهيم هرجا كه باشم مرا\r\n\r\n\r\n","description":"","footnote":"\r\n( 1 ) - در اصل : حواله .\r\n( 2 ) - در اصل : بهزاد .\r\n","page_name":" 205 ","page_number":211},
  {"content":"\r\n\r\nاسبى و سلاحى كم نباشد . من نيز سر خود گيرم و در طلب برادر بگردم . تا او را بدست نيارم به خدمت ملك داراب نيايم . اين انديشه كرد و دستى سلاح ملوكانه داشت ، در پوشيد و حكم كرد تا مركب بحريش را زين كردند . سوار شد و در عقب برادر برفت و ديگر بازنيامد تا قصهء او كجا گفته شود .\r\nاما راوى داستان گويد كه شاه‌زاده فيروز شاه با جملهء سپاه در آن كوه و دره و بيشه بگشتند و هيچ از فرخ‌زاد نشانى نبود . شب را بناچار بازگشتند . فيروز شاه عظيم از براى ناپديد شدن فرخ‌زاد پريشان بود . چون به سپاه رسيد ، گردان و جوانان بازگشتند . هيچ از فرخ‌زاد خبرى نياوردند . گفتند كه بهزاد نيز نيامد .\r\nآن شب بگذشت و روز ديگر باز جملهء سپاه از عقب بهزاد برفتند . ازو نيز نشانى نبود . ملك داراب گفت عجب حالتى چند دست داد ! و خيلى شكست بر سپاه ما افتاد ! طيطوس حكيم گفت اول فرخ‌زاد پديد آيد . بعد ازو مظفر شاه ، اما بهزاد خيلى مبارزى در عالم بكند . عاقبت در اقليم ديگر بما برسد . ملك داراب دل ازيشان برگرفت و جاسوس فرستاد بر طرف قيصريه تا چه خبر آرند .\r\n\r\n","description":"","footnote":"","page_name":" 206 ","page_number":212},
  {"content":"\r\n\r\n\r\n25 داستان عياران ايران\r\nآمديم بر سر « داستان عياران ايران » ؛ به‌روز عيار و آشوب عيار و طارق عيار و بادرفتار عيار ، كه در عقب عين الحيات رفتند ، و حال ايشان بچه انجاميد ، و عين الحيات را چون بدست آوردند و باز چون از دست بدر رفت .\r\nاما مؤلف داستان روايت كند كه چون عياران از پيش قلعهء ازمير بازگشتند ، كه مهر و نشان قيصر بيارند و عين الحيات را بدست آورند ، چون بقيصريه رسيدند خبر در قيصريه آن بود كه شاه‌نوش شكست يافته است و طرمتاش را گرفته‌اند و علطور را كشته‌اند و قيصر روم عظيم پريشان‌خاطر شده است و پيش پسر فرستاده است كه من بطلب سپاه فرستاده‌ام ، تو نيز بيا كه كارسازى كنيم و باتفاق بجنگ برويم . به‌روز عيار گفت ما را چند روزى صبر بايد كردن كه تا شاه‌نوش برسد . شايد كه كار بر ما آسان گردد .\r\nبه‌روز با عياران در قيصريه مىبودند كه ناگاه روزى غوغا برآمد كه طرم‌تاش از بند جسته است ، با سكندر شاه اسكندرانى و مسروق بن عتبه از بند جسته‌اند .\r\nگل‌نوش و گل‌اندام و شفاء الملك ، اين دخترانرا با خود آورده‌اند . اينك رسيدند .\r\nربيعاى قيصر حكم كرد تا امراى روم و يمن و مصر استقبال كردند و ايشانرا در شهر\r\n\r\n","description":"","footnote":"","page_name":" 207 ","page_number":213},
  {"content":"\r\n\r\nقيصريه درآوردند . سپاه بر در شهر فرود آمد . طرم‌تاش و شاه‌نوش و سكندر شاه و مسروق بن عتبه در شهر درآمدند . به‌روز عيار و طارق عيار و سياوش نقاش و بادرفتار عيار در قيصريه بودند و از حالها بازميدانستند ، تا معلوم كردند كه اين كارها زرين‌تاج كرده است و اين بنديانرا او از بند رهانيده است و دخترانرا نيز او آورده است . به‌روز عيار گفت بسيار خرابى از اين ملعونه در سپاه ما واقع شده است ! چون شاه‌نوش به خدمت پدر رسيد ، طرم‌تاش با سكندر شاه و مسروق بن عتبه دست‌بوس ملك قيصر و وليد خالد و سرور يمنى كردند . قيصر روم ايشانرا بنواخت و از حال گذشته سؤال كرد . همچنان‌كه رفته بود تقرير كردند و از زرين‌تاج بسيار آزادى كردند كه او ما را از بند خلاصى داد . طرمتاش گفت كه در سپاه ايران هيچكس طاقت يك گرز من ندارد و در روز اول كه من در ميدان رفتم ده تن از مبارزان ايران مثل بهمن زرين‌قبا و بهمن زرين‌كلاه و قهار و قهرمه و عبد الخالق و رستم اردستانى پياپى در ميدانم درآمدند ، جمله از من ضرب خوردند ، هيچ كدام يك ضرب نتوانستند گرفتن . فرخ‌زاد در ميدانم آمد و دو ضرب نتوانست گرفتن .\r\nروز ديگر بهزاد به صورت مجهول در ميدان آمد ، من او را نشناختم با من حيل كرد و بمكر مرا بگرفت ، زرين‌تاجم از بند رهانيد . اين نوبت بدولت شهريار روم بروم و كار آن سپاه را تمام كنم . قيصر گفت بطلب سپاه فرستاده‌ام ، ششصد هزار مرد جمع خواهند شدن . به اتفاق بجنگ خواهيم رفتن . چند روزى صبر كنيد تا سپاهم تمام جمع شوند .\r\nقيصر روم را در سپاه ايران جاسوسان بودند . در آن روز آمدند و خبر آوردند كه آن شب كه زرين‌تاج پهلوان طرمتاش را از بند بيرون آورد ، هم در آن شب فرخ‌زاد از سپاه ايران بخشم مىرفت ، بر سر دره به برادرش بهزاد رسيد و عمودى چند برو زد . وقت آن بود كه بهزاد او را بگيرد . از دست برادر بجست . روز ديگر فيروز شاه سوار شد و در طلب فرخ‌زاد رفت و نيافت . بهزاد نيز رفت و باز نيامد . ملك داراب\r\n\r\n","description":"","footnote":"","page_name":" 208 ","page_number":214},
  {"content":"\r\n\r\nعظيم ملول شده است . يكى از آن سبب كه طرم‌تاش از بند جسته است و ديگر دو پهلوان چنان از آن سپاه كم شده‌اند . طرمتاش برخاست و خدمت كرد و گفت اين دولت ملك قيصر است ! بتاج و تخت تو سوگند كه ديگر كسى در آن سپاه نيست كه با من تواند برابر ايستادن . حكم كن تا سپاه جمع آيند كه من حريف ايشان هستم . طيفور وزير گفت كه فيروز شاه بنفس خود شجاع زمانست . به تنهاى تن جملهء ملك زنگبار را بگرفت ، ازو غافل نبايد بودن . امراى قيصر مثل قرطوس و خورطوس و قابوس و طقراطوس و مه‌ياروس و جالنطوس و طرمتاش و زرين‌تيغ و سالار و املاق و شماس و شماط جمله بر طيفور بانگ برزدند كه فيروز شاه كه باشد كه برابر گردان روم تواند ايستادگى كردن ! اتفاق كنيم و دمار از سپاه ايران برآريم . كارى با ايشان كنيم كه تا سنگ بر سنگ نهند از آن بازگويند . شاه‌نوش گفت من عهد كرده‌ام كه اگر بسلامت از دست ايرانيان برهم ديگر به هيچ كارى مشغول نشوم الا بوصل عين الحيات ؛ و او را در آن قلعه بودن هيچ مصلحت نيست ؛ و نيز شنيده‌ام كه عياران سپاه ايران دعوى كرده‌اند كه ما عين الحيات را بىجنگ از روم بدر آريم . اين كار خير را زود پيش مىبايد بردن ، كه باز پشيمان نشويم .\r\nراوى داستان چنين روايت مىكند كه طرم‌تاش و جملهء امراى روم از عشق شاه‌نوش معلوم داشتند و شاه‌نوش در پيش همه شفاعت كرده بود كه مرا درين سخن جمله يارى كنيد ، باشد كه پدرم با شاه سرور بگويد كه زودترى عين الحيات را به من دهند كه من از عشق او بىقرارم . وقتست كه ديوانه گردم . چون شاه‌نوش اين سخن بگفت جملهء امراى پاىتخت بيكبار زانو زدند و گفتند كه اين همه فتنه از بهر اين دخترست ، و ما سروجان خود را از بهر شاه‌نوش فدا كرده‌ايم و بجان ايستادگى خواهيم كردن . جنگ ايرانيان بر گردن ما فرود آمده است و اگر ما ترك جنگ ايشان بكنيم ايشان ترك نخواهند كردن . چه لازم است شاه‌زاده را در فراق گذاشتن ؟ تا سپاه را جمع آمدن اين كار را پيش مىبايد بردن و در كار خير\r\n\r\n","description":"","footnote":"","page_name":" 209 ","page_number":215},
  {"content":"\r\n\r\nهيچ توقف روا نيست . ملك عسطور چون از امراى خود اين سخن بشنيد رو بسرور يمنى كرد و گفت تو چه مصلحت مىبينى ؟ سرور در انديشه كه چه جواب گويد و اين عروسى را چون موقوف دارد ، كه ميدانست كه ايرانيان دست از اين كار نخواهند داشتن ، و نيز ميدانست كه عين الحيات دست بكس ندهد . تا فيروز شاه زنده است آن كار مصلحت نيست . ميخواست كه جواب گويد كه طيفور سر برآورد و گفت اى ملك ما دختر را به پسر شما داده‌ايم . گفتيم چندان صبر كنيد كه كار سپاه ايران تمام كنيم و آنگاه بمراد دل اين كار را پيش بريم . چون شما تحمل « 1 » نمىكنيد شما دانيد . جمله آفرين بر طيفور كردند . شاه‌نوش عظيم خرم شد . سرور يمنى را عظيم ناخوش آمد و گفت اين حرام‌زاده بد گفت ، بيشتر خرابى من اين حرام‌زاده بود . بدين سخن اين كار پيش برند . عظيم فتنه‌يى خواهد برخاستن ! اما هيچ نتوانست گفتن كه جملهء امراى روم بدين بودند . سر در پيش انداخته بود و هيچ نمىگفت . عسطور گفت من حكم كرده‌ام تا مهر انگشترين مرا نبرند در قلعهء ازمير را بر روى هيچ‌كس نگشايند ، اگر خود شاه‌نوش باشد . چون چنين است كه شاه سرور فرزند خود را به پسر من داد ، اكنون شخصى را كه امين باشد و برو اعتماد كلى باشد مىبايد فرستادن تا عين الحيات را بيارد . بدين كار كرا بفرستيم ؟ شاه‌نوش گفت من خود ميروم . از من امين‌تر كه باشد ؟ مهر انگشترى به من ده تا از دولت تو بروم و زن خود را بيارم . جمله از آن سخن بخنديدند و گفتند نيكو ميگويد . قيصر انگشترين به دو داد و شاه‌نوش پانصد مرد « 2 » برداشت با محفهء زرين و رو بقلعهء ازمير نهاد و از مطربان قيصريه جمعى را با خود ببرد . عياران نيز با او برفتند . بهرجا كه مىرسيد مردم استقبال مىكردند . شاه‌نوش بطرب ميرفت و آن عياران در كمين مىبودند .\r\nمؤلف اخبار روايت مىكند كه چون بسه منزلى قلعه رسيدند ، پاى كوهى بود ،\r\n\r\n\r\n","description":"","footnote":"\r\n( 1 ) - شايد : تأمل .\r\n( 2 ) - در اصل : و شاه‌نوش پانصد مرد .\r\n","page_name":" 210 ","page_number":216},
  {"content":"\r\n\r\nموضع بغايت دلگشاى بود . شاه‌نوش گفت در ولايت ما بهتر ازين موضع نيست .\r\nچون عروس را از قلعه بيرون آوريم ديگر جاى نتوانيم بردن . پس سه روز اينجا شراب خوريم و عيش كنيم و آنگاه برويم . خيمه و بارگاه زدند . شاه‌نوش در بارگاه رفت و به شراب خوردن قرار گرفت . به‌روز عيار و طارق عيار و بادرفتار عيار و سياوش نقاش در كوه رفتند و بر كنار چشمه‌يى قرار گرفتند . به‌روز گفت سه روز ديگر بقلعه خواهند رسيدن . شايد كه ما را در آن قلعه رفتن مشكل باشد . نگذارند كه ما در قلعه رويم . چون شاه‌نوش در قلعه رود و عين الحيات را ببيند ، شاه‌نوش عاشق است و چند سال در غم عشق بوده است . شايد كه عين الحيات را از قلعه بيرون نيارد و هم در قلعه قصد وصال او كند . هرچند كه عين الحيات از آن نوع نيست كه دست بشاه‌نوش دهد ، اما چه لازمست كه ما كار را بر خود دشوار كنيم و چه لازم است كه روى عين الحيات را ببيند . من مصلحت چنان مىدانم كه امشب بسر وقت شاه‌نوش رويم و سرش از تن جدا كنيم و آن انگشترين قيصر از دستش بيرون آوريم . البته چون روز شود ، اين سپاه چون امير خود را كشته بينند ، لابد كه در حال بازگردند ، تا خبر مرگ او را بقيصريه برند . تا ايشانرا رفتن و خبر بردن ، چون انگشترين قيصر در دست ماست در آن قلعه توانيم رفتن ، و اگر نيز نتوانيم رفتن ، چون شاه‌نوش كشته شده باشد ، همان عين الحيات سالم بماند تا آن روز كه بدست آيد . عياران گفتند كه به غير ازين چاره‌يى نيست . آن عياران دل بر مرگ شاه‌نوش نهادند كه البته او را بكشند هرچند كه آن كار كارى عظيم بود ، اما ايشانرا به غير از آن هيچ چاره نبود . شاه‌نوش را جزا آن بود كه هركه در كارى شروع كند كه نه لايق او باشد ، لابد به بلاى آن مبتلا گردد كه لايق او باشد .\r\nآن عياران چندان صبر كردند كه جهان جامهء قيرى در سر كشيد و از شب يك نيمه بگذشت . به‌روز عيار برخاست و خنجر آبدار در ميان بست . آن عيارانرا آنجا بگذاشت و قدم در آن سپاه نهاد . جملهء آن سپاه را خفته ديد ، كه از شب يك\r\n\r\n","description":"","footnote":"","page_name":" 211 ","page_number":217},
  {"content":"\r\n\r\nنيمه گذشته بود . به‌روز عيار مىرفت تا در خيمهء شاه‌نوش رسيد . جمعى از سرهنگان در خواب رفته بودند . به‌روز عيار از قفاى خيمه درآمد و در پيش دامن خيمه بنشست و دو ميخ بركند و قدم در آن خيمه نهاد . مسند شاهى انداخته بودند ، و شاه‌نوش بر روى آن مسند در خواب رفته . به‌روز عيار خنجر آبدار بركشيد ، چون قضاى مبرم بر سر شاه‌نوش بيچاره آمد و خنجر بر حلق او نهاد . تا او را بر خود جنبيدن كه سرش برداشت و بر سينه‌اش نهاد و آن انگشترين از انگشتش بدر آورد و آن مسند پرخون شد . هنوز خون ميرفت كه به‌روز آنچه نقدينه بود به مزد دست خود برداشت و از آن خيمه بيرون آمد و راه كوه در پيش « 1 » گرفت تا پيش ياران رسيد . آنچه كرده بود جمله را تقرير كرد . عياران گفتند كه اين عظيم كارى بود كه به‌روز كرد و عظيم فتنه‌يى انگيخته شد . به‌روز گفت به غير ازين هيچ چاره‌يى نبود و شاه‌نوش را نيز اجل رسيده بود و خدايرا حكم چنين بود . بودنى بود و آنچه باشد خود پيدا شود . ما را حاليا اينجا بايد بودن كه ازين موضع كه ماييم سپاه ايشانرا مىتوان ديدن . بنگريم كه فردا اين سپاه چه خواهند كردن ، بعد از آن كه ايشان راه قيصريه گيرند ما عزم قلعه كنيم . كارى عظيم كرديم ، باشد كه بفضل يزدان اين كار تمام شود ، كه شاه‌زادهء ايران نگرانست . صبر كردند تا روز شد .\r\nخدمتكاران بر در خيمهء شاه‌نوش گرد شدند و گفتند شاه‌نوش هنوز در خوابست .\r\nچون آفتاب طلوع كرد از خادمان يكى سر در آن خيمه كرد ، آن حالت را بديد .\r\nفغان برآورد كه واويلى « 2 » شاه‌نوش را سر بريده‌اند ! مردم در خيمه دويدند و آن حالت را بديدند . جامها چاك كردند و دم مركبان ببريدند و چنگ و چغانه بشكستند و سر علمها بينداختند و زارى درگرفتند و سرها برهنه كردند و خاك بر سر كردند و در خاك مىغلتيدند . بعد از آن سوار شدند و در آن حوالى بگشتند . هيچ‌كس را نديدند . آن عياران از سر كوه از در آن غارى كه بودند تفرج مىكردند ، چون\r\n\r\n\r\n","description":"","footnote":"\r\n( 1 ) - در اصل : دربر .\r\n( 2 ) - واويلا .\r\n","page_name":" 212 ","page_number":218},
  {"content":"\r\n\r\nكار از حد گذشت ، بناچار تن مردهء شاه‌نوش را برداشتند و عزم قيصريه كردند . بهر مقام كه مىرسيدند اين خبر را مىگفتند كه شاه‌نوش را بكشتند ، راه‌ها را حاضر باشيد . باشد كه كشندهء شاه‌نوش را بيابيد و بگيريد .\r\nچون ايشان برفتند ، به‌روز گفت اى ياران وقت كار است ، برخيزيد كه بتوكل خداى تعالى بقلعهء ازمير رويم . باشد كه يزدان كارى برآرد . آن عياران در زير جامه آلت عيارى داشتند ، بر خود راست كردند و آن خرقها و آلت درويشان و آنچه داشتند در آن غار گذاشتند و نخجهاى زرين بر دوش نهادند و راه قلعهء ازمير را در پيش گرفتند . هرچند كه سه منزل راه بود ، اما ايشان روندگان عالم بودند ، بيك منزل برفتند تا كنار دريا رسيدند . رودخانه‌يى بود كه آبش در دريا مىرفت . جوجاب ملاح آمده بود و ماهى ميگرفت تا از براى قلعه برد ، كه آن عياران رسيدند . يك نعره بر جوجاب ملاح زدند و گفتند جوجاب ملاح تو باشى ؟ گفت بلى من جوجاب ملاحم ، شما چه كسانيد كه نام مرا ميدانيد ؟ بهروز يك بار ديگر آمده بود و نام جوجاب ملاح را معلوم كرده بود . گفتند ما خدمتكاران ملك عسطور شاه روميم ، ما را فرستاده است كه پيش كوتوال قلعه پيغامى فرستاده است . زود باش و ما را از آب بگذران . جوجاب گفت بما حكم ملك چنانست كه هيچ‌كس را از آب نگذرانيم و در قلعه نبريم مگر كسى را كه مهر انگشترين ملك عسطور باشد .\r\nبهروز گفت اينك مهر انگشترين ملك عسطور ! اين بگفت و مهر بجوجاب نمود .\r\nجوجاب چون بديد باور كرد . گفت چندان تأمل « 1 » كنيد كه كوتوال قلعه را خبردار گردانم . به‌روز گفت زود باش كه ملك عسطور و وليد خالد و سرور يمنى منتظر مااند . اگر تعلل كنى خطاب آن بر شما خواهد بود .\r\nجوجاب بشتاب تمام بازگشت تا در قلعه رسيد . كوتوال بر سر برج شراب مىخورد . با كوتوال گفت كه چهار رونده آمده‌اند و مهر و نشان ملك آورده‌اند و ميگويند كه ملك ما را پيش امير قلعه بمهمى فرستاده است . اجازت هست كه\r\n\r\n\r\n","description":"","footnote":"\r\n( 1 ) - در اصل : تحمل .\r\n","page_name":" 213 ","page_number":219},
  {"content":"\r\n\r\nايشانرا بگذرانم يا نه ؟ كوتوال گفت كسى كه مهر و نشان ملك با او باشد البته ملك فرستاده باشد كه ملك عسطور مرا چنين فرموده بود كه تا مهر من نبينى در قلعه بر روى كس نگشايى . چون به حكم ملك آمده‌اند ايشانرا ببايد گذرانيدن .\r\nجوجاب ملاح در حال بازگشت . به‌روز را گفت كه كوتوال اجازت كرد در كشتى درآييد . به‌روز عيار و طارق عيار با ياران در كشتى درآمدند . به‌روز گفت كرم كردى و زينهار كه زود بازگردى . اين ده سكهء سرخ بستان . دست در بغل كرد و ده سكهء سرخ كه از خيمهء شاه‌نوش آورده بود ، بجوجاب داد . جوجاب عظيم خرم شد و آفرين بريشان كرد . به‌روز عيار گفت اى جوجاب ، ميگويند كه اين قلعهء ازمير عظيم قلعهء محكم است . گفت بلى ملك عسطور را چهار هزار و چهارصد و چهل و چهار قلعه در روم در فرمان است « 1 » . ازين محكمتر قلعه‌يى ندارد . از پدر و جدانش آنچه بميراث به دو رسيده است ، و آنچه در پادشاهى پيدا كرده است ، جمله درين قلعه است ؛ و از غايت محكمى بيست وجود درين قلعه بيش نيستند و اگر بعوض بيست وجود ده زن باشند توانند اين قلعه را نگاه داشتن . چون به‌روز معلوم كرد كه در قلعه بيست وجود بيش نيست خرم شد . گفت گرفتن اين قلعه بر ما آسان شد . جوجاب ايشانرا از آب بگذرانيد . آن عياران از آب دريا بگذشتند . جزيره‌يى ديدند و در ميان آن جزيره كوه گرد واقع شده و بر سر قلهء آن كوه قلعه‌يى بلند سر در ابر كشيده . بدانستند كه جاى محكم است و گرفتن اين هيچ ممكن نيست .\r\nجوجاب در پيش افتاد تا آن عيارانرا بر در قلعه آورد . كوتوال بر سر برج بود ، آن عيارانرا بديد ، گفت اى قوم بچه كار آمده‌ايد . به‌روز گفت پيغامى چند ملك گفته است كه در خلوت با پهلوان بگويم و مهر انگشترين بنمود . كوتوال قلعه گفت چون مهر انگشترين دارند ، ايشانرا در قلعه راه دهيد و بسراى من بياريد كه من رفتم . در قلعهء ازمير برگشودند و آن چهار عيار را در آن قلعه راه دادند .\r\n\r\n\r\n","description":"","footnote":"\r\n( 1 ) - در اصل : اوست .\r\n","page_name":" 214 ","page_number":220},
  {"content":"\r\n\r\nچون عياران در آن قلعه رفتند ، جوجاب ملاح بازگشت و رو برودخانه نهاد كه ماهى بگيرد .\r\nچون آن عياران در آن قلعه رفتند خانها ديدند از سنگ ، اما بيشتر مقفل بود .\r\nبهروز بدانست كه در آن خانها گنج و مال است و خزينه . مىرفتند و از هر طرفى نگاه مىكردند تا بر در خانهء كوتوال رسيدند و آن بيست وجود كه در آن قلعه بودند خانهاى ايشان در آن مقام بود و دايم باهم مىبودند . چون به‌روز عيار درآمد ، كوتوال قلعه برخاست و آن عياران را در كنار گرفت و در پيش خود بنشاند و گفت خوش‌آمديد . به‌روز انگشترين عسطور به كوتوال داد . كوتوال بستاد و ببوسيد و گفت ملك چه فرموده است ؟ به‌روز گفت ملك پيغامى داده است ، در خلوت بگويم . كوتوال با خود در انديشه شد كه آيا ملك چه پيغام فرستاده باشد كه در خلوت حكم شده است كه به من بگويند . حاليا صبر كنم . به‌روز گفت قيصر دايم در سخن تست و دايم ترا به ياد مىآرد و بسيار بسيار ترا مىپرسد و مرا گفته است كه يكشب بيشتر در آن قلعه نباشى و اين پيغام را در خلوت با او بگويى . كوتوال گفت چون امشب اينجا خواهيد بودن پيغام ملك را در شب بگوى . گفت بلى .\r\nكوتوال گفت مجلس بياراييد تا امشب با خدمتكاران ملك عسطور شراب چند بخوريم . در حال مجلس بياراستند و به شراب خوردن مشغول شدند و انواع طعامها كه در آن قلعه بود بياوردند . آن مردم كه در آن قلعه بودند ، جمله جمع شدند .\r\nزنان ايشان نيز بيكجا جمع آمدند . چون مستى در ايشان اثر كرد ، بهروز بسخن درآمد و از هر باب ميگفت ، كه « 1 » در مجلس فيروز شاه گويندگى كرده بود و طريق مجلس‌دارى و شراب خوردن ميدانست . كوتوال گفت من شما را تا ده روز نخواهم گداشتن . ده روز درين قلعه باهم شراب خوريم . به‌روز گفت حكم و يرلغ ملك چنانست كه ما يكشب بيشتر اينجا نباشيم و شب از براى آن فرموده است كه\r\n\r\n\r\n","description":"","footnote":"\r\n( 1 ) - در اصل : و .\r\n","page_name":" 215 ","page_number":221},
  {"content":"\r\n\r\nپيغام ملك را بشب به تو برسانيم و اگرنه اين حكم فرموده بودى ، هم اين زمان پيغام ملك مىرسانيديم و هم در حال مىرفتيم . اما حاليا تا شب مجلس ترا خوش داريم . اين بگفت و برخاست و جام از دست ساقى بستد و گفت ساقى مى - بايد گوينده و زننده باشد و خوش كلمات باشد كه شراب تلخ را به كلمات شيرين او بخورند . اين‌جام بدست من بده كه امروز مجلس از آن ماست . اين بگفت و بسخن گفتن درآمد . در ميان سخن گفتن ، و جام در دست ، از ميان انگشت پاره‌يى داروى بيهوشانه در قدح ريخت ، طارق بديد ، گفت به‌روز كار خود كرد .\r\nهم‌اكنون اين قوم مدهوش خواهند شدن . طاسى از زر سرخ بود ، بغايت بزرگ ، تا مقدار پنجاه من شراب گرفتى . به‌روز بيهوشانه درو تعبيه كرد و جام را درو زد و بركشيد ، يعنى احتياط شراب ميكنم .\r\nقضاى خداى تعالى چنان بود كه در آن دم كنيزكى بيامد و صراحى بياورد و شراب خواست از بهر خاتونان . به‌روز اول آن صراحى را پر كرد و در حرم فرستاد .\r\nگفت اكنون تمام ايمن شدم ، اول جام پر كرد و رو بكتوال كرد و گفت اى ملك هوهام اول وظيفه آنست كه اين‌جام به تو دهم كه كوتوال قلعه تويى . اما من با ياران خود شرطى كرده‌ام كه چون دولتى بيابم اول ايشانرا دريابم . حاليا اين دولتيست كه من يافته‌ام ، پس اول شراب بياران خود خواهم دادن . بايد كه تو نرنجى . كوتوال گفت ساقى مير مجلس است ، بر تو حكم نيست ، آنچه رضاى تست چنان كن . بهروز آن جام پيش طارق داشت . طارق ميدانست كه در آن بيهوشانه است . گفت اين چه حاليست كه به‌روز عيار اول بيهوشانه بما مىدهد ؟ درماند كه چه كند . بهروز اشارتى كرد كه بستان . طارق بستد . بر دم نهاد و بناچار دركشيد .\r\nيكى ديگر پر كرد و بدست سياوش داد . بعد از آن بدست بادرفتار داد . بعد از آن جام را در گردش آورد از كوتوال و غيره هريكى را بنوعى سه جام داد . ايمن شد .\r\nچون لحظه‌يى برآمد بيهوشانه دريشان اثر كرد . خيالها در پيش نظر ايشان درآمد .\r\n\r\n","description":"","footnote":"","page_name":" 216 ","page_number":222},
  {"content":"\r\n\r\nهريك سخنى ميگفتند . عاقبت همه مدهوش شدند . از عيار و غيره جمله سر در خواب نهادند . بهروز از جاى برجست و قدم در آن خانه نهاد كه آن زنان بودند . جمله بيهوش شده بودند .\r\nبه‌روز خنجر بركشيد و آن بيست وجود را سر از تن جدا كرد و گفت اى هوهام شتاب مىكردى كه پيغام قيصر زود برسان . اكنون در خوابى ، پيغام بكه برسانم ؟ پيغام اينست و سرش از تن جدا كرد . چون هر بيست را بكشت در سراى زنان آمد و جمله را بربست كه خون زنان ريختن نيكو نيست . چون از آن كارها بپرداخت از آن سراى بيرون آمد . گرد آن قلعه مىگرديد و عين الحيات را مىطلبيد .\r\nروايت كرده‌اند كه عين الحيات را در غرفه‌يى بلند دربند كرده بودند ، تنهاى تن و همه روز در فراق فيروز شاه مىگريست . هيچ يارى و مونسى و غم‌گسارى نداشت . در آن دم نظرش بر بهروز عيار افتاد كه مثل ديوانگان از هر طرف مى - دويد . عين الحيات گفت اين به‌روز عيارست . گويا از كجا درين قلعه آمده است و اينجا چه مىكند ؟ در منظره را برهم كشيد ، جرهء در برآمد . به‌روز بشنيد ، سر به بالا كرد تا بنگرد كه اين چه آوازست . نظرش بر عين الحيات افتاد كه از آن بالا مى نگريست . خرم شد و گفت اى شاه‌زاده من ترا طلب مىكنم . عين الحيات انگشت بر لب نهاد يعنى خموش كه كسى نشنود و ترا نبينند . به‌روز بخنديد و گفت اى شاه‌زاده تو ايمن باش كه من كار جمله را تمام كرده‌ام . كمند برانداخت و بالا برآمد و پيش عين الحيات آمد و خدمت كرد و گفت اى شاه خوبان من ترا طلب ميكنم . عين الحيات گفت اى سرور عياران عالم ، درين قلعهء بىفرياد چون آمدى ؟\r\nبه‌روز حكايت كرد آنچنان‌كه بود ، و گفت من شاه‌نوش را كشتم و مهر بستدم و قلعه گرفتم و هوهام كوتوال را با هركه درين قلعه بود جمله را بكشتم و زنان اين قلعه را بربستم . برخيز تا برويم . پس سوهان بنهاد و بند او را ببريد . گفت اى شاه‌زاده ، هيچ ميدانى كه طهمور و شاه سيف الدوله و شموط كجا دربندند ؟\r\nعين الحيات گفت بلى ميدانم . طعام كه از براى ايشان مىبردند من مىديدم .\r\n\r\n","description":"","footnote":"","page_name":" 217 ","page_number":223},
  {"content":"\r\n\r\nدرين نزديكى منند . اين بگفت و نشان داد . به‌روز برفت و ايشانرا نيز از بند خلاص كرد و آنچه رفته بود جمله را با ايشان بگفت .\r\nجمله به روى آفرين كردند و از آنجا فرود آمدند و بسر وقت آن عياران بيهوش آمدند و ايشانرا بطريق عيارى به هوش آورد . ايشان ديده برگشودند و آن حالها را بديدند . جمله در پاى به‌روز افتادند و آفرين بسيار بر جان به‌روز كردند و او را ثنا گفتند كه ختم عيارى جهان به تو شد . طارق عيار گفت بيهوشانه بما چرا دادى ؟\r\nبه‌روز گفت تا تمام ايشانرا غافل كنم ؛ چنين مىبايست ، تا اگر نيز گمانى برده باشند از آن گمان بيرون آيند . حاليا يزدان راست آورد ، كار عظيم از دست ما بر آمد . شاه‌نوش را كشتيم و قلعهء ازمير كه گنج‌خانهء قيصر روم است گرفتيم . اين كار كه از دست ما برآمد به صد هزار مرد برنيايد . اما زود بايد رفتن . باشد كه تا خبر مرگ شاه‌نوش را بعسطور رسانند و بطلب ما مشغول شوند ، ما از ميانه بدر رويم و شاه خوبانرا بملاطيه برسانيم . اما قلعهء ازمير را نتوان گذاشتن ، كه خزينهء قيصر جمله اينجاست . گفتند پس چون كنيم ؟ به‌روز عيار گفت گرفتن اين قلعه بجنگ ممكن نيست . اگر يك وجود درين قلعه باشد تواند مدتى اين قلعه را نگاه داشتن و خود چون قيصر خبر مرگ پسر بشنود ، جهان در چشم او سياه و تاريك گردد .\r\nاو را حاليا پرواى اين قلعه نخواهد بودن كه سپاه ايران در ملاطيه است و ملاطيه بقيصريه نزديكست . مصلحت در آنست كه پهلوان طهمور و شموط و بادرفتار درين قلعه باشند و ازين زنان چندى را از براى خدمت بازگيرند و باقى را بدر كنند و اين قلعه را نگاه دارند كه اين قلعه يك راه بيشتر ندارد ، راهى تنگ كه اگر يك كس بر سر راه بنشيند هزار كس را جواب تواند گفتن ، و شراب و نعمت درين قلعه بسيار هست ، درين قلعه باشند و عيش مىكنند تا آن روز كه ما ملك روم را بگيريم و شما را ازين قلعه بيرون آريم ، من كه بهروز عيارم و طارق عيار و سياوش نقاش ، شاه خوبانرا با شاه سيف الدوله ببريم « 1 » . گفتند چنين بايد كردن .\r\n\r\n\r\n","description":"","footnote":"\r\n( 1 ) - در اصل : برديم .\r\n","page_name":" 218 ","page_number":224},
  {"content":"\r\n\r\nبه‌روز هم در آن روز با ياران بهم بيرون آمد . به‌روز گفت شاه سيف الدوله را دستها بر عقب بايد بستن تا از دريا بر كنار توانيم رفتن . شاه سيف الدوله گفت رضاى شماست . هر چون « 1 » كه مصلحت ميدانيد چنان كنيد . شاه سيف الدوله را بربستند و نقاب در پيش روى شاه خوبان فروگذاشتند و رو بر لب دريا نهادند .\r\nشب هنگامى بود ، جوجاب ملاح بر كنار دريا بود ، ميخواست كه بقلعه رود كه او را نيز زن در قلعه بود . آن عياران به دو رسيدند و گفتند اى جوجاب زود باش و ما را از دريا بگذران . جوجاب گفت چون بود كه امشب در قلعه پيش كوتوال نمانديد ؟ به‌روز گفت حكم قيصر چنان بود كه ما شب در قلعه نباشيم . اين يكى سيف الدوله است و اين ديگر شاه‌زادهء يمن است كه به حكم عسطور بقيصريه مىبريم .\r\nجوجاب گفت شب نزديكست ، امشب بر كنار دريا باشيد تا فردا برويد . به‌روز گفت اى جوجاب ما پنداشتيم كه تو مرد عاقل باشى ، تو خود ابله مرد بوده‌اى .\r\nامير قلعه بمنت امشب ما را بازميداشت ، ما از براى حكم ملك نتوانستيم بودن ، از براى مصلحت تو نيز نتوانيم بودن . زود باش و ما را از آب بگذران . جوجاب « 2 » ناچار شد . ايشانرا در كشتى درآورد و كشتى مىراند تا از شب يك نيمه گذشته از آب بيرون آمدند . جوجاب ملاح را وداع كردند و روانه شدند . به‌روز گفت بر كوه رويم تا روز شود بنگريم تا چه بايد كردن . آن عياران رو بر كوه نهادند و برفتند .\r\nاما راوى اين داستان روايت كند كه چون روز شد جوجاب بازگرديد ، چون بر كنار دريا رسيد آن زنان قلعه را ديد ، جمله گريان و بريان بر كنار آب مىگشتند .\r\nجوجاب احوال سؤال كرد كه شما اينجا چه ميكنيد ؟ آن زنان گفتند كه عياران سپاه ايران در قلعه درآمدند و هوهام را كشتند و مردان ما را جمله هلاك كردند و قلعه را گرفتند و بنديانرا گشودند و قلعه را بديشان سپردند و عين الحيات را ببردند و ما را از قلعه بدر كردند و آنچه خوب‌تر بود از بهر خود بازگرفتند . جوجاب گفت\r\n\r\n\r\n","description":"","footnote":"\r\n( 1 ) - شايد در اصل هرچان بوده و ناسخ بدين صورت نوشته است .\r\n( 2 ) - در اصل : جوباب را .\r\n","page_name":" 219 ","page_number":225},
  {"content":"\r\n\r\nچون بود ؟ آنچنان‌كه بود با جوجاب بگفتند . جوجاب دريغ بسيار خورد ، اما فايده‌يى نبود . گفت مرا زود بايد پيش قيصر رفتن و اين خبر را به دو بايد رسانيدن كه عياران سپاه ايران چه كردند . اين كار از كه برآيد ! پس آن زنانرا در كشتى درآورد و از آن آب دريا بگذرانيد . در آن حوالى آبادانى بسيار بود . آن زنان آنجا برفتند اما جوجاب راه قيصريه در پيش‌گرفت . بهرجا كه مىرسيد اين خبر را ميگفت جمله از آن خبرها عجب مانده بودند . آوازهء مرگ شاه‌نوش خود شنيده بودند ، چون شنيدند كه قلعهء ازمير را گرفتند و كارى چنين كردند ، سدهاى راه را گرفته بودند و در جست‌وجوى بودند تا اين خبر بقيصر كى رسد .\r\nاما راوى داستان گويد كه چون عياران چنين كارى كردند و از آب گذشتند ، و روى بر كوه نهادند ، اول روز بود كه بر كنار چشمه‌يى رسيدند . آنجا اندكى قرار گرفتند . به‌روز گفت اى جوانمردان كارى كرديم عظيم ، اما كار بر ما مشكل شد .\r\nاول آنك خبر شاه‌نوش همهء روم گرفته است . البته در طلب ما خواهند بودن .\r\nبسربار قلعه نيز گرفتيم ؛ و عين الحيات از آفتاب مشهورترست ، و شاه سيف الدوله را نيز مىشناسند ، چون خواهيم رفتن ؟ طارق گفت اول صورتها را مبدل بايد كردن كه اگر كسى بما برسد ما را نشناسد ، و ديگر به راه راست نمىبايد رفتن ، تا جهد داريم بىراه رويم . هرچند كه غريب اين دياريم اما ناچارست . حاليا بجان بكوشيم باشد كه يزدان راست آرد . به‌روز گفت چنين كنيم . صورت عين الحيات را چون تغيير دهيم ؟ سياوش نقاش گفت صورت عين الحيات را بهر نوعى كه بگردانيم بشناسند ، مگر او را سياه كنيم و بگوييم كه غلام ماست . گفتند به غير از اين هيچ تدبيرى نيست . چون سياوش نقاش بود اين رنگها را نيك ميدانست . قدرى از آن رنگ سياهى به عين الحيات داد و گفت اى ملكه ترا بكنار آب بايد رفتن ، اين رنگ كه من به تو مىدهم در آب زدن و سر و گردن و روى و سينه و دست و ساعد بدين رنگ ماليدن و يك لحظه در آفتاب نشستن تا اعضاى تو رنگ سياه شود ، باشد كه توانيم ترا بشاه‌زاده فيروز شاه رسانيدن .\r\n\r\n","description":"","footnote":"","page_name":" 220 ","page_number":226},
  {"content":"\r\n\r\nعين الحيات بكنار چشمهء آب رفت و چنان‌كه سياوش نقاش گفته بود چنان كرد ، و در آفتاب بنشست تا سياه شد ، بعد از آن پيش عياران آمد . گفتند اكنون بغلامان مىمانى . قدرى چربى در آن رنگ ماليدند تا براق شد . بعد از آن موى او را در زير دستار كردند و جامه‌يى برسم غلامان در بر او كردند ، و عياران صورت بدل كردند و صورت شاه سيف الدوله را تغييرى عظيم دادند . گفتند اكنون به راه راست نمىبايد رفتن ، بلك بشب مىبايد رفتن و به راه كوه و دره مىبايد رفتن ، باشد كه جان خود را از اين ورطهء بلا بدر بريم . اين بگفتند و روانه شدند . هرچند كه عين الحيات هرگز پياده نرفته بود ، اما بناكام نرم نرم بپاى او مىرفتند و بيشتر اوقات بشب ميرفتند و از خلق و آبادانى احتراز مىكردند .\r\nاما مؤلف اخبار روايت مىكند كه از آن طرف آن جمع كه با شاه‌نوش بودند تن مردهء او را برداشتند و گريان و نالان رو به شهر قيصريه نهادند . بهرجا كه ميرسيدند همين خبر ميگفتند كه شاه‌نوش پسر قيصر روم را عياران ايران بكشتند . سر راهها را بگيريد ، باشد كه قاتلان شاه‌نوش را بدست آريد . غوغا در مملكت و ولايت روم افتاد ، تا عاقبت اين خبر بقيصريه رسيد . خلق قيصريه بشنيدند و غوغا و جوش و خروش برآوردند تا عاقبت اين خبر بقيصر رسيد كه پسرت را بكشتند .\r\nربيعاى قيصر چون خبر قتل فرزند بشنيد ، به غير از يك پسر نداشت ، تاج از سر بينداخت و خود را بر خاك انداخت . جملهء شاهان از وليد بن خالد و سرور يمنى و سكندر شاه و مسروق بن عتبه با جملهء امراى تخت بيكبار سرها برهنه كردند و كنيزكان مويها ببريدند و در ميان شال و پلاس رفتند . بازارها را برچيدند و خاك و خاكستر در پاىتخت ريختند و شال سياه از در ايوان قيصر درآويختند و بعزاى شاه‌نوش مشغول شدند . چون تن كشتهء شاه‌نوش را در شهر درآوردند جملهء امرا و خلق شهر با زن و مرد و شاه و گدا استقبال تن كشتهء شاه‌نوش كردند . چون قيصر رسيد ، پسر را ديد بزارى زار سر بريده ، و تن او در ميان خون غلطيده ؛ قيصر\r\n\r\n","description":"","footnote":"","page_name":" 221 ","page_number":227},
  {"content":"\r\n\r\nدر خاك بغلطيد و خاك بر سر كرد و بر سر و روى مىزد كه اى جان پدر اين چه خوارى « 1 » و زارى بود كه با تو كردند و ترا بزارى تمام از براى دختر سرور يمنى بكشتند . كاشكى قدم شوم يمنيان بملك و مملكت من نمىرسيد . اى واى بر جان و جوانى تو ! هيچ فايده نيست ، چكنم ؟ چه چاره سازم ؟ چه تدبير كنم ؟ چندان بر خود زد كه از خود برفت . چون به خود آمد امرا تسلى ميكردندش ، اما درد فرزند عظيم بر جان او اثر كرده بود ، مىگريست و مىناليد و مىزاريد و تضرع مىكرد ، زن و مرد و خلق شهر جمله در گريه و زارى بودند . چون فايده‌يى نكرد عاقبت شاه‌نوش را در خاك كردند و قيصر در جامهء سياه رفت . تا هفت شبانه‌روز قيصر با جملهء امراى پاىتخت با جملهء خلق در عزا بودند .\r\nبعد از هفت شبانه‌روز كه عزا داشتند ، قيصر گفت آنكسانى كه با فرزند من رفته بودند ، طلب كنيد كه بپرسم كه فرزند دلبند مرا كه كشته است و بر جان و جوانى او رحم نكرده است . ازيشان جمعى را بياوردند و احوال سؤال كردند .\r\nايشان گفتند كه ما تا بپاى فلان كوه رسيديم . شاه‌زاده در عيش و در نشاط بود . گفت تا سه روز اينجا عيش خواهيم كردن . روز دوم برخاستيم ، چه ديديم ؟ شاه‌زاده را ديديم سر از تن جدا كرده بودند ! چندانك طلب كرديم نيافتيم . قيصر گفت آيا اين كار كه كرده باشد ؟ طم‌طام وزير گفت اين كار كار عياران ايرانست كه به جهت عين الحيات اين كار كردند . تا اين عروسى باطل شود و اين همه بلا به جهت اين دختر است . اكنون حاضر باشيد كه عياران در قلعهء ازمير مدخل نكنند . قيصر گفت من انگشترين خود را بشاه‌نوش داده بودم كه او را در قلعه راه دهند .\r\nانگشترين خود را بشاه‌نوش ازين سبب داده بودم . انگشترين را نيز برده‌اند .\r\nزينهار كه كسى را بقلعهء ازمير بفرستيد تا كوتوال را بگويد كه حاضر باشد .\r\nقيصر درين سخن بود كه حاجبى از در بارگاه درآمد و خدمت كرد و گفت\r\n\r\n\r\n","description":"","footnote":"\r\n( 1 ) - در اصل : خارى .\r\n","page_name":" 222 ","page_number":228},
  {"content":"\r\n\r\nشهريارا ، كامكارا ، جوجاب ملاح آمده است و بار ميطلبد . گفت جوجاب ملاح كيست ؟ گفتند اى شاه ملاحيست كه خانه‌اش در قلعهء ازمير مىباشد . گفت درآريد تا ببينم . جوجاب درآمد و خدمت كرد و گفت اى ملك ، بدان و آگاه باش كه عياران سپاه ايران آمدند و انگشترين ملك را آوردند و گفتند كه ما را قيصر فرستاده است . كوتوال ايشانرا در قلعه درآورد . من در قلعه نبودم كه بيرون قلعه بودم ، بماهىگيرى مشغول بودم . چون بر كنار آب رسيدم ، آن عيارانرا ديدم كه عين الحيات را و شاه سيف الدوله را بسته از قلعه بيرون آوردند و گفتند كه عين الحيات را بقيصريه مىبريم كه شاه ميخواهد كه بشاه‌نوش بدهد . زود باش و ما را از اين آب بگذران .\r\nچون من ايشانرا از آب بگذرانيدم ، بازگشتم . زنانى كه در قلعه بودند ، جمله را ديدم كه از قلعه بيرون كرده بودند . احوال سؤال كردم . گفتند كه عياران ايران آمدند و كوتوال قلعه را كشتند و بنديان را گشودند و قلعه را بايشان سپردند و ما را از قلعه بدر كردند و عين الحيات را بردند . من آن زنان را از آب بگذرانيدم و بشتاب تمام آمدم تا شما را خبر كنم كه عياران چنين كارى كردند و قلعهء ازمير را گرفتند .\r\nقيصر چون اين سخن بشنيد مرگ پسر را فراموش كرد كه در آن قلعه گنج و مال پدرى داشت . آه از جان قيصر برآمد . طم‌طام وزير گفت جاسوسان ما از سپاه ايران آمدند و ميگويند كه ازين خبرها هيچ در سپاه ايران نيست . پس معلوم مىشود كه هنوز آن عياران بسپاه ايران نرسيده‌اند و هنوز در راهند . حكم كنيد كه جملهء راه‌ها را بگيرند و بر سر راه‌ها حاضر باشند . باشد كه آن عياران بدست آيند و نگذارند كه عين الحيات بسپاه ايران برسد . روايت كرده‌اند كه مملكت روم بيشتر كوه و دره و بيشه است . دشت و بيابان در آن مملكت كم است الا همه كوه و بيشه است . قيصر گفت هركه قاتلان پسر مرا بيارد ، من يك مملكت به دو بخشم . پس در ولايت دوانيدند و خبر در قريها و قلعها و حشمها رسانيدند كه عياران سپاه ايران چنين كارى كرده‌اند . شاه‌نوش پسر ربيعاى قيصر را كشته‌اند و قلعهء ازمير را\r\n\r\n","description":"","footnote":"","page_name":" 223 ","page_number":229},
  {"content":"\r\n\r\nگرفته‌اند و هنوز بسپاه خود نرسيده‌اند و نگدشته‌اند . سر راهها بگيريد و شب و روز بيدار و هوشيار باشيد كه قيصر حكم كرده است كه هركه عياران ايرانرا بيارد هرچه خواهد بدهم و ملكى از روم بدهم . هركجا كه راهى و عبورى بود بگرفتند و خلق مملكت شب و روز بر سر راهها مىبودند . قيصر در عزا بود .\r\nمؤلف اخبار چنين روايت مىكند كه از آن طرف به‌روز عيار و سياوش نقاش و طارق عيار و شاه سيف الدوله و عين الحيات در آن راههاى تنگ و كوه و بيشه بشب تاريك مىرفتند . گاه در بيشه و گاه در كوه . بروز در درها و غارها پنهان مىشدند و بشب ميرفتند . هرچند كه آن عياران جهد مىكردند ، اما بجد و جهد تقدير خداى تعالى را نتوان گردانيدن ، كه چون قضاى خداى تعالى رسيد ، هيچ كس تدبير آن نتواند كردن . تقدير خداى تعالى چنان بود كه شب تاريك بود و ميان بيشه و كوه ، و ابر سياه بالاى آن بيشه درآمده بود ، و آن عياران در آن شب بسيار زحمتى كشيده بودند ، وقت سحرى بود . از ناگاه بىاختيار بر سر راهى رسيدند كه در آن موضع خيلى خلق در كمين نشسته بودند كه آن پنج وجود رسيدند . از راه بىراهه بيرون آمدند . آن خلق از يمين و يسار بيرون جستند و ايشان را در ميان گرفتند . از هر طرفى نعره بريشان زدند كه هى چه كسانيد ؟ از كجا آمده‌ايد و بكجا ميرويد كه از راه بىراه بيرون آمديد ؟ آن عياران متحير شدند .\r\nمىتوانستند كه جان خود بدر برند ، اما به جهت عين الحيات و سيف الدوله نتوانستند رفتن . گفتند مردم غريبيم و تاجر . درين راه كه مىآمديم جمعى سواران بما رسيدند .\r\nمگر عياران سپاه ايران شاه‌نوش را كشته‌اند . تن مردهء او را بقيصريه مىبردند .\r\nاز آن جمع جمعى بما رسيدند و آنچه داشتيم از ما ببردند . اكنون بپاىتخت قيصر روم بداد ميرويم كه داد زنيم . چون مردم غريبيم راه نمىدانيم . بىاختيار درين بيشه گم شديم . امشب همه شب سرگردان بوديم . اين لحظه از بيشه بيرون آمديم . ايشان گفتند اگر شما نرويد ما شما را بقيصريه خواهيم بردن كه ما به حكم\r\n\r\n","description":"","footnote":"","page_name":" 224 ","page_number":230},
  {"content":"\r\n\r\nقيصر روم اين سر راه داريم كه هركه بدين راه بگذرد ، اگر نشناسيم بگيريم و بديوان ببريم . اگر شما عيارانيد جزاى شما را بدهند و اگر عياران ايران نباشيد بگذارند تا برويد . طارق گفت اى جوانمردان ما مردم غريبيم و قيصر در غضب است . فرزند او را عياران كشته‌اند . مبادا كه بر ما غضب كند و بظلم كشته شويم ، خون ما در گردن شما باشد . كرم كنيد و دست از ما بازداريد و ما را مبريد .\r\nدر ميان ايشان مردى بود عاقل . گفت اى ياران ، اين قوم را بگيريد كه در سخن ايشان حيل است ، كه ايشان ميگفتند كه ما بپاى تخت قيصر بداد مىرويم .\r\nاكنون كه شما مىگوييد كه شما را مىبريم ، شفاعت مىكنند كه ما را مبريد .\r\nمعلوم مىشود كه در سخن ايشان حيلى هست . گفتند راست گفتى . قصد آن كردند كه ايشانرا بگيرند . عياران دست نمىدادند . بناكام جنگ كردند . در ميان ايشان مرد غريبى بود ، بدست سياوش بقتل آمد . چون ايشان غلبه بودند و آبادانى نزديك بود ، خيلى خلق جمع شدند تا عاقبت ايشانرا بگرفتند و بربستند و هفت كس اختيار كردند . آن عيارانرا با سيف الدوله و عين الحيات را بسته رو به شهر قيصريه نهادند و روانه شدند .\r\nبه‌روز عيار گفت كه جانرا وداع كنيد كه بزارى زار كشته خواهيم شدن . ما خود مردانيم ، ما را از كشتن و بستن عيبى و عارى نيست . اما دريغ از عين الحيات كه عظيم رسوايى برو خواهد آمدن . عين الحيات گفت اى عياران من خون خود را بر شما حلال ميكنم . مرا اينجا بكشيد تا بدين رسوايى مرا به شهر قيصريه نبرند .\r\nبدان علامت ايشانرا مىبردند . هرچند كه آن عياران در آن راه تدبير كردند هيچ فايده نكرد . اما شهر نزديك بود . آن روز برفتند و شبانه‌اش در راه بازماندند .\r\nاول روز دوم بود ، بر در شهر رسيدند . شهر قيصريه پيدا شد . روايت كرده‌اند كه پلاس سياه از در دروازه آويخته بودند كه خلق شهر در عزا بودند .\r\nراوى گويد كه در آن صباحان هلال عيار از شهر بيرون آمده بود . در بيرون\r\n\r\n","description":"","footnote":"","page_name":" 225 ","page_number":231},
  {"content":"\r\n\r\nشهر قيصريه پولى بود كه رودخانهء آب از زير آن ميگذشت . هلال در اول روز بر سر آن پول ايستاده بود و در انديشهء آن بود كه عظيم كارى بود كه عياران ايران كردند . پسر قيصر را بكشتند و قلعهء ازمير را گرفتند . اگر عين الحيات بسپاه ايران ميرسد ، ديگر هيچ امكان ندارد كه توان او را از آنجا بيرون آوردن . چون كنم ؟ اگر من بطلب اين كار ميروم من يك وجودم و ايشان غلبه‌اند ، و من تنها حريف نخواهم بودن . درين انديشه بود كه ناگاه نظرش بر راه افتاد . جمعى را ديد كه مىآمدند و پنج كس را دست بسته مىآوردند . در ميان ايشان يكى سياهى ديد . هلال نيك نگاه كرد . اول نظرش بر به‌روز عيار افتاد و در عقب او طارق عيار بسته ، هردو را بشناخت و در عقب او سياوش نقاش و در عقب ايشان عين الحيات و در عقب او شاه سيف الدوله . همه را بشناخت . گفت اين سياه كيست چون نيك نگاه كرد دانست كه عين الحيات است . گفت اين جمع جمله گرفتار شده‌اند ولى اين كسان كه اين عيارانرا گرفته‌اند ، گويا ايشان را نمىشناسند كه اگر مىشناختندى بشاشت ايشان زياده از اين مىبود . مرا نوعى مىبايد كردن كه اين عيارانرا از دست اينها بدر برم تا اين كار بنام من برآيد كه عيب تمام باشد كه با وجود عيارى من اين كار بنام ديگرى برآيد . خود را كشيد و در گوشه‌يى بايستاد تا آن جمع عياران ايرانرا بگذرانيدند . گويند كه بيرون شهر قيصريه « 1 » رباطى بود ، ايشان در آن رباط درآمدند و در طبقهء بالا حجره‌يى بود ، آن پنج وجود را در آن حجره دربند كردند و در حجره را بربستند و يكى را بر در آن حجره بازداشتند . با يكديگر گفتند كه ما اول بر در ايوان قيصر رويم و خبرى معلوم كنيم . بعد از آن اين جمع را بسته بر در ايوان بريم . چون ايشان روانه شدند .\r\nهلال سر راه بر آن قوم گرفت و سلام كرد . بعد از آن گفت اى ياران اين جمع را [ كه 
  ] گرفته‌ايد چرا « 2 » گرفته‌ايد ؟ گفتند ما به حكم قيصر روم فلان سر راه گرفته\r\n\r\n\r\n","description":"","footnote":"\r\n( 1 ) - در اصل : اسكندريه .\r\n( 2 ) - در اصل : و چرا .\r\n","page_name":" 226 ","page_number":232},
  {"content":"\r\n\r\nبوديم ، اين جمع بىاختيار از ميان بيشه بيرون آمدند . ازيشان سؤال كرديم كه شما چه كسانيد ؟ جواب مخالف دادند ، خواستيم كه ايشانرا بگيريم . با ما جنگ كردند . غريبى در ميان ما بود ، بدست ايشان كشته شد . ما غلبه بوديم و خيلى زحمت كشيديم و هر پنج ايشانرا گرفتيم و بديوان قيصر آورده‌ايم . اگر عيارانند از براى قيصر روم كارى كرده باشيم ، و اگر عياران نباشند ما خون خود طلب كنيم . هلال عيار گفت اى شيرمردان معلوم دانيد كه اين جوانان عياران نيستند كه ايشانرا مىشناسم . درين ميانه يكى خويش منست . اگر شما بديوان قيصر رويد ربيعاى قيصر در عزاى فرزند است ، پرواى هيچ ندارد و اگر ايشانرا بكشند بشما هيچ نرسد . چون يكى خويش منست ، من شما را هريك هزار دينار زر بدهم ، شما زر بستانيد و همين لحظه بدر رويد . بولايت خود رويد و بگوييد كه ايشانرا بديوان قيصر برديم و سپرديم و آمديم .\r\nايشان كه نام زر شنيدند ، خرم شدند . و بزر راضى شدند . هلال عيار ايشانرا بوثاق خود برد و هفت هزار دينار زر بديشان بداد . ايشان زر بستدند و رو بر در رباط نهادند و آن يار خود را گفتند كه بيا تا برويم كه اين بنديانرا خويشى « 1 » درين شهر پيدا شد . بهر سرى هزار دينار بما داد ، اكنون ميرويم ، بيا تا برويم . آنكس گفت مرا جامه در آن [ حجره 
  ] مانده است ، بيرون آرم . در آن حجره را برگشود و در آن حجره درآمد تا جامهء خود را بدرآرد . به‌روز عيار گفت اى شيرمرد چونست كه ما را بديوان قيصر نمىبريد ؟ آنكس گفت كه شما را بخويش شما فروختيم .\r\nهريكى را از ما هزار دينار بداد . ما ميرويم و كليد حجره به دو مىدهيم كه بيايد و شما را خلاص كند . اين بگفت و بدر رفت . به‌روز گفت اى طارق ترا درين شهر هيچ خويشى هست كه ما را بهزار دينار بخرد ؟ طارق گفت من هرگز اين شهر را نديده‌ام ، خويشاوند از كجا دارم ؟ مگر سياوش را باشد . سياوش گفت كه من از\r\n\r\n\r\n","description":"","footnote":"\r\n( 1 ) - در اصل : خيشى .\r\n","page_name":" 227 ","page_number":233},
  {"content":"\r\n\r\nايرانم ، خويش من در روم چه مىكند ؟ به‌روز گفت من ميدانم كه آنكس كيست كه اين شفقت در حق ما كرد . اما اگر بگويم شما عظيم بخواهيد ترسيدن ، كه تا اكنون اميد حياتى بود ، اكنون هيچ اميد نماند كه بزارى زار ما را بخواهند كشتن . دريغ كه خيلى زحمت كشيديم و رايگان بهلاك آمديم و فيروز شاه بمراد نرسيد .\r\nايشان كه اين سخن بشنيدند ، گفتند اى عيار بارى اين كس كيست كه اين زر داد و ما را بخريد ؟ به‌روز گفت آنكس هلال عيار [ است 
  ] كه در آن حالت كه ما را بر سر پول قيصريه آوردند ، هلال عيار بر سر پول ايستاده بود ؛ ما را بديد و بشناخت و زرى چند داد و ما را بخريد . هم‌اكنون پيش قيصر خواهد رفتن كه من عياران سپاه ايرانرا گرفته‌ام و صد هزار دينار خواهد استادن و ناموسى خواهد كردن كه عياران را من گرفتم ، دريغ جملهء سعى ما ضايع شد ! ايشان كه اين بشنيدند جمله ملول شدند و طمع از خود برداشتند . عين الحيات مىگريست كه واى برسوايى من ، كه من در ميان دوست و دشمن رسوا شدم ! عياران گفتند اى ملكه ترا نكشند كه پدرت شاه سرور است و برادران دارى . اما واى بر ما كه بر ما آب نخورند كه پسر قيصر روم را ما كشته‌ايم . هريك تضرعى و زارى مىكردند اما از گردش افلاك بىخبر بودند كه در پس پردهء جهان هزار شعبده‌بازى هست كه هيچ فهمى بدان نمى [ رسد 
  ] كه عاقلان روزگار گفته‌اند ، بيت :\r\n هزار نقش برآرد زمانه و نبود * يكى چنانك در آيينهء تصور ماست \r\nو در حكمت خداى تعالى حكمت بزرگ آنست كه در نوميدى اميدها ميدهد .\r\n در نوميدى هزار اميد است * پايان شب سيه سفيدست \r\nايشان در گريه و زارى - اما راوى سمر « 1 » و قايل خبر روايت مىكند كه هلال عيار چون زر بداد و ايشانرا از شهر قيصريه گسيل كرد ، بعد از آن در وثاق خود آمد و خود را بياراست . مثل آنك كسى از جايى بكارى رفته باشد و آن كار را تمام كرده باشد ،\r\n\r\n\r\n","description":"","footnote":"\r\n( 1 ) - در اصل : ثمر .\r\n","page_name":" 228 ","page_number":234},
  {"content":"\r\n\r\nتند و تيز روى را بر در بارگاه قيصر روم نهاد . در آن حالت قيصر در جامهء عزا رفته ، با جملهء اكابر و شاهان ، وليد خالد و سرور يمنى و سكندر شاه سكندرانى و ملك مسروق عتبه و نيك‌انديش وزير و طيفور وزير و طم‌طام وزير و خواجه الياس بازرگان با شاه شجاع و شاه اسد و شاه حارث ؛ و پهلوانان روم و طرم‌تاش و خورطوس رومى و قرطوس و جالوس ، و امراى يمن و عرب و عجم و جملهء سرهنگان در آن مجلس حاضر بودند .\r\nقيصر در ميان خاك و خاكستر نشسته بود ، در گريه و تضرع و زارى ، كه از ناگاه قيصر روم در سخن درآمد و رو بوليد خالد [ كرد 
  ] و گفت اى شاه مصر ، من به غير از يك فرزند دلبند نداشتم و جهان از بهر او ميخواستم و اميد كلى به دو داشتم .\r\nمدتى مديد بود كه عاشق عين الحيات شده بود و ناديده او را دوست ميداشت و دايم در حسرت او بود تا عاقبت بدست عياران ايرانى ، آن فرزند دلبند من بشومى يمنيان ، بقتل آمد . مرا محروم و مغبون كردند . اين درد از دل من هرگز بدر نخواهد رفتن . هرچند كه خود را تسلى ميكنم دلم تسلى نميشود . مگر بيك نوع كه آن عياران كه قاتلان فرزند من‌اند بدست من مىافتادند كه ايشانرا هريك بنوعى مىكشتم و آن دختر كه فرزند [ من 
  ] به جهت او بقتل آمد ، او را نيز ميكشتم .\r\nچون فرزند من بسبب او بقتل آمد ، او در جهان نباشد بهتر است . چون فرزند من بمراد نرسيد ، فيروز شاه نيز نرسد . شاه سرور و پسران جمله سر در پيش انداخته بودند و در خوف بودند كه مبادا قيصر بريشان غضبى كند .\r\nدر آن حالت از ناگاه هلال عيار آراسته از در بارگاه درآمد . روان پيش‌رفت و در پيش قيصر روم خدمت كرد و سر بر زمين نهاد و زبان بمدح قيصر برگشود . جمله عجب ماندند كه هلال بچه كار آمده است . جمله چشم در هلال بستند كه تا هلال عيار چه خواهد گفتن . هلال گفت ربيعاى قيصر را هزار سال « 1 » در عز و سلطنت و\r\n\r\n\r\n","description":"","footnote":"\r\n( 1 ) - در اصل : هزار سال سال .\r\n","page_name":" 229 ","page_number":235},
  {"content":"\r\n\r\nپادشاهى بقاباد . اگر كسى قاتلان شاه‌نوش را بگيرد و دست و گردن بسته به خدمت ربيعاى قيصر بيارد كه تا ربيعا قاتلان فرزند خود را بدان نوعى كه خواهد بزارى زار بكشد ، قيصر روم بدان كس چه انعام كند ؟ قيصر گفت هركس كه اين كار بكند و قاتلان فرزند مرا بدست من بدهد ، من يك مملكت به دو ببخشم و او را در حضرت خود قربت بدهم و به نقدا دويست هزار دينار زر نقدش بدهم . آنكس كيست ؟ هلال گفت آنكس منم كه استقبال عياران ايران رفتم . به‌روز عيار را با طارق عيار و سياوش و پادشاه ملاطيه ، سيف الدوله و عين الحيات ، اين جمله را گرفتم و آوردم . آمدم كه اول از ملك خلعت بستانم و بعد از آن ايشانرا به حضرت آورم .\r\nقيصر عظيم خرم شد و گفت اى هلال دلم را خرم كردى . اگر اين سخن كه مىگويى راست باشد يقين بدانك سرت از گردون بگدرانم . گفت بتاج و تخت تو سوگند كه راست مىگويم . اين جمع را كه گفتم جمله گرفته‌ام و در فلان رباط دربند كرده‌ام . ملك سرهنگى چند را امر كند تا با من بيايند كه من هم‌اكنون جمله را دست بسته به حضرت بيارم . قيصر شاد شد و حكم كرد كه برويد ! شاه سرور يمنى چون اين بشنيد عظيم ملول شد كه دختر وى در آن ميان بود . با خود گفت اين حرام‌زاده خدمتكار منست ؛ چون چنين كارى كرد ، با من ميگفت و عين الحيات را پيش من مىآورد . اكنون اين رسوايى را كجا برم ؟ به جهت اين دختر ناموس صد ساله بر باد رفت . با فرزندان گفت كه شما نيز برويد و نوعى كنيد كه عين الحيات را در خلوت بهر نوعى كه توانيد هلاك گردانيد . شاه شجاع و شاه حارث و شاه اسد برخاستند . از سرهنگان پاىتخت تا هزارى برخاستند و روانه شدند . خبر در شهر افتاد كه عياران سپاه ايرانرا گرفته‌اند و خلق قيصريه از صد هزار افزونتر در عقب ايشان روانه شدند .\r\nغوغا از خلق برآمد ، راهها گرفتند ، زن و مرد قيصريه خبردار شدند ، ميگفتند كه عين الحيات نيز در آن ميانست ، گويا كه با عين الحيات چه كنند ؟ بكشند او را\r\n\r\n","description":"","footnote":"","page_name":" 230 ","page_number":236},
  {"content":"\r\n\r\nيا از بهر خاطر پدرش نكشند ؟ خود كرا دل دهد كه از آن نازنينى را بكشد ؟ هر كس سخنى ميگفتند تا هلال عيار آن جمع را بر در رباط آورد . آواز غلبه و انبوه خلق و غلغل مردم شهر به گوش آن عياران رسيد . به‌روز عيار گفت اينك آمدند تا ما را بزارىزار ببرند و به عذاب تمام بكشند ! جمله عياران متحير شدند . عين الحيات بگريست و گفت اى به‌روز مرا بكشيد كه من خون خود را بر تو حلال كردم كه طاقت اين رسوايى ندارم . به‌روز گفت اى ملكه ما را دست دربندست چگونه ترا بكشيم ؟ عين الحيات گفت بدندان حلق مرا بردريد . آن خلق در رباط آمدند .\r\nدر آن حالت به‌روز با طارق گفت اين دست مرا بريسمان پشمين بسته‌اند ، يك بار بدندان جهدى بكن ، باشد كه گشاده شود . طارق عيار دندان پيش آورد بدندان بند به‌روز را مىگشود . از بيم جان اگر بجاى آن ريسمان « 1 » زنجير پولاد بودى ، كه ببريدى . تقدير خداى تعالى چنان بود كه ايشان بدست آن كافران نيفتند .\r\nطارق عيار آن مبارز تيزدندان ، آن بند كه بر دست به‌روز بود ببريد . به حكم خداى تعالى به‌روز از آن بند خلاص شد . آن روز نام طارق طارق تيزدندان شد .\r\nراوى داستان روايت كند كه چون به‌روز عيار از آن بند خلاص شد ، در حال عين الحيات را و سيف الدوله و طارق و سياوش را از بند خلاص كرد . در آن حالت هلال عيار با آن سرهنگان بر در آن حجره رسيدند و تدبير گشودن در حجره ميكردند .\r\nگويند كه آن حجره را دريچه‌يى بود . به‌روز بر آن دريچه بالا رفت . در عقب آن رباط خرابه‌يى بود ، خاك بسيار با كاه بسيار توده كرده بودند ، از براى عمارت رباط .\r\nبه‌روز با عين الحيات گفت اى ملكه دست به من ده . عين الحيات را بالا كشيد و از آن طرف بر آن بالاى خاك و كاه فرو گذاشت و طارق عيار را نيز بالا كشيد و گفت اى طارق تو سياوش را بالا كش و زود در عقب من بيا . اين بگفت و در آن خاك جست . قفاى رباط بود و خلق جمله بر در رباط جمع بودند و آن قفا خالى بود ؛ و\r\n\r\n\r\n","description":"","footnote":"\r\n( 1 ) - در اصل : ريسمان دگر .\r\n","page_name":" 231 ","page_number":237},
  {"content":"\r\n\r\nاين رباط بيرون شهر بود . به‌روز رو بر كوه نهاد و روانه شد . عين الحيات و سيف الدوله از بيم جان در عقب به‌روز مىدويدند . اما طارق عيار بر آن بالاى دريچه آمد . با سياوش گفت دست به من ده تا ترا بالا كشم سياوش را دستش نمىرسيد . در آن حالت در حجره گشاده شد و طارق عيار نيز خود را در آن خاك نرم انداخت و سياوش اجل رسيده را بگداشت و در عقب به‌روز مىدويد .\r\nاما راوى گويد كه اول كسى كه در حجره درآمد ، هلال عيار بود ، با شاه شجاع بهم . در آن حجره به غير از سياوش كسى ديگر نبود . هلال عجب ماند .\r\nسياوش نقاش را ديد ايستاده ديگر كسى پيدانه . درماند كه اين جمع كجا رفتند .\r\nهرچند كه از سياوش سؤال كردند كه اين جمع كه اينجا بودند كجا رفتند ؟ سياوش سر در پيش انداخته بود و هيچ نمىگفت . هرچند كه گفتند هيچ جواب نميداد . هلال پيش‌رفت و يك مشت محكم بر گردن سياوش زد كه اى دزد ايرانى ، چرا سخن نمىگويى ؟ اين جمع كه درين حجره بودند كجا رفتند ؟ هيچ جواب نداد . شاه شجاع گفت چرا سخن نمىگويى ؟ اين جمع كجا رفتند كه پيدا نيستند ؟ سياوش گفت مرا پيش ربيعاى قيصر بريد كه تا راست بگويم . غرض سياوش آن بود تا عياران بيشتر بروند . چون گفت كه مرا پيش قيصر بريد ، پس او را بربستند و از آن حجره بيرون آمدند و راه ايوان قيصر در پيش گرفتند . خلق شهر هريك سخنى ميگفتند ، تا سياوش را بسته بر در ايوان قيصر آوردند و بازداشتند . اول هلال عيار و شاه شجاع در ايوان درآمدند . قيصر نشسته بود و در انديشهء آنك چون عيارانرا بيارند ، هريكى را بنوعى بكشم كه مرغ هوا را بريشان گريه آيد . او درين انديشه كه آن جمع درآمدند .\r\nهلال خدمت كرد و گفت اى ملك ، عجب حالتى مىبينم ! من عياران سپاه ايرانرا با عين الحيات و با سيف الدوله در فلان رباط با طارق عيار در حجره دربند كرده بودم ، بيك لحظه كه به خدمت شما آمدم ، اين زمان كه رفتم سياوش را تنها مىبينم و آن ديگران هيچ‌كس پيدا نيستند . از سياوش عيار سؤال كرديم ، مىگويد كه مرا پيش\r\n\r\n","description":"","footnote":"","page_name":" 232 ","page_number":238},
  {"content":"\r\n\r\nقيصر بريد كه تا راست بگويم كه ايشان بكجايند . اكنون او را آورده‌ايم و بر در ايوان بازداشته‌ايم .\r\nقيصر گفت درآريد تا ببينم كه چه ميگويد . سياوش را درآوردند . قيصر سؤال كرد كه راست بگوى كه چون هلال عيار شما را بگرفت ، و در آن رباط درآورد ، و آنجا دربند كرد ، و پيش ما آمد ، ايشان ترا گذاشتند و كجا رفتند كه پيدا نيستند تا ترا گرفتند و پيش من آوردند . سياوش گفت ما را هلال نگرفت . ما را خدمتكاران قيصر در فلان موضع گرفتند و ما را نمىشناختند . اما ما را گرفته بقيصريه آوردند .\r\nهلال ما را ديد و بشناخت . هفت هزار دينار بداد و ما را بخريد و ما را در آن حجره دربند كرد و پيش شما آمد و ساعتى تعلل واقع شد . عياران بدندان يكديگر را گشودند و از راه دريچه بگريختند . مگر مرا كه اجل رسيده بود گرفتار شدم .\r\nاكنون ايشان رفتند . قيصر چون اين سخن بشنيد ، دست بر دست زد و گفت اى سلاطين روى زمين ! گوش كنيد و بشنويد كه از يمنيان بر من چه‌ها آمد ! فرزند دلبند مرا عياران ايران به جهت دختر ايشان بقتل آوردند ، خدمتكاران و رعيت من دشمنان مرا مىگيرند و بپاىتخت من مىآورند ، هلال عيار مىشناسد و بزر مىخرد و به من مىفروشد كه ايشان فرصت مىيابند و مىگريزند . جمله گفتند كه هلال بد كرده است . در آن حالت كه ايشانرا ديد واجب آن بود كه ايشانرا يارى ميداد و زود بپاىتخت مىآورد . زر داد و ايشانرا در آن حجره دربند كرد . ايشان از بيم جان بدندان يكديگر را گشودند و گريختند . هلال بد كرد .\r\nقيصر روم حكم كرد كه اول اين حرام‌زاده را بگيريد و بعوض عياران ايران بر دار كنيد . در حال سرهنگان قيصر در هلال چسبيدند و او را برهنه كردند و هر دو دست هلال را بربستند و در برابر قيصر بازداشتند . قيصر گفت اى حرام‌زادهء دغل و اى ملعون جعل ، چرا چنين كردى ؟ هلال گفت بد كردم و خطا كردم ؛ اما ميدانم كه ايشان هنوز درين حوالىاند كه از در شهر قيصريه تا ملاطيه همه\r\n\r\n","description":"","footnote":"","page_name":" 233 ","page_number":239},
  {"content":"\r\n\r\nسپاه مااند . عياران نمىتوانند به راه راست رفتن . البته ايشان را به راه كوه و بيشه مىبايد رفتن ، قيصر سپاه به من دهد و من در عقب ايشان بروم و جمله را دست و گردن بسته به خدمت بيارم . وليد خالد شفاعت كرد كه او را بگذاريد كه اين كار را تمام كند . قيصر گفت اگر شفاعت شاه وليد خالد نمىبود ، من ترا بزارى زار مىكشتم .\r\nچون شاه وليد ترا شفاعت مىكند ترا بخشيدم . پانصد مرد از سوار و پياده بردار و در عقب آن عياران برو . باشد كه بدست آورى . هلال گفت بدولت قيصر روم . هم‌اكنون در عقب ايشان بروم و ايشانرا بدست آورم . اما حكم سياوش چيست ؟ قيصر حكم كرد كه سياوش را ببرند و در ميان بازار بردار كنند . سياوش بيچاره را بيرون كشيدند و در حال بپاى دار آوردند . سياوش بدانست كه او را بخواهند كشتن . گفت اى حرام‌زاده ، كار خود كردى اما خون من به تو نگذارند . اين بگفت و كلمهء توحيد ادا كرد . سياوش را بردار كردند . چون هلال از مرگ او بپرداخت پانصد سوار و پياده به حكم قيصر برداشت و در عقب به‌روز روان شد و رو بكوه نهاد . ميدانست كه ايشان به راه راست نميتوانند رفتن . هلال در عقب ايشان روان شد .\r\nاما مؤلف اخبار چنين روايت مىكند كه به‌روز عيار و طارق تيزدندان و شاه سيف الدوله و عين الحيات خود را از آن دريچه بينداختند و راه كوه در پيش گرفتند .\r\nبه‌روز از حال سياوش سؤال كرد . طارق گفت كه او را گرفتند . به‌روز دريغ خورد كه ميدانست كه سياوش را بخواهند كشتن و ايشان از بيم جان در آن بيشه مىدويدند كه ميدانستند كه البته در عقب ايشان كسى خواهد آمدن . تا شب بدويدند .\r\nعين الحياتى كه بصدبار از گل سورى نازكتر بود ، از بيم جان در آن بيشه و كوه و دره مىدويد تا عاقبت شب درآمد و عالم رو بسياهى نهاد و آن بيشه تمام تاريك شد . عين الحيات گفت اى عياران مرا ديگر طاقت نماند . يك لحظه جايى فرود آييد كه آسايشى كنيم . در آن حالت بر بالاى بلنديى در ميان بيشه فرود آمدند ، گرسنه و تشنه و پايهاى عين الحيات آبله زده بود ، با وجود آن همه بلا و زحمت هنوز خرم\r\n\r\n","description":"","footnote":"","page_name":" 234 ","page_number":240},
  {"content":"\r\n\r\nبودند كه از ورطه‌يى عظيم جسته بودند . به‌روز عيار گفت دريغ از سياوش كه بقتل آمد اما ما نيك خلاص شديم ! اما امكان دارد كه حرام‌زاده هلال در عقب ما بيايد . طارق گفت بهرحال چندان صبر بايد كردن كه صبح بدمد كه عالم اندكى روشن شود كه توان رفتن . ازين نوع سخن ميگفتند .\r\nراوى گويد كه هلال عيار با آن قوم در طلب آن عياران بيامد ، تا آن حوالى رسيده بود . هلال گفت شبست و بيشه بغايت تاريك . شما هم اينجا مىباشيد تا من در طلب ايشان بگردم كه ايشان نيز هم در اين حوالىاند كه از غايت تاريكى هوا نمىتوانند بشب رفتن . ايشانرا بگداشت و خود چون روباه در آن بيشه روانه شد . بهرچند قدم كه در آن بيشه ميرفت ، لحظه‌يى مىايستاد و از هر طرف گوش ميداشت تا از كجا صدايى يا آوازى شنود . از شب يك نيمه گذشته بود ، بدان محل رسيد كه آن عياران سخن ميگفتند . سيف الدوله و عين الحيات در خواب بودند .\r\nهلال گوش كرد ، آواز عياران بشنيد كه باهم سخن ميگفتند . هلال معلوم كرد كه عياران اينجا فرود آمده‌اند . در حال بازگشت و باهم‌رهان گفت كه رفتم و يافتم .\r\nدرين حوالى فرود آمده‌اند . شما را پيش مىبايد آمدن . اما هيچ نمىبايد گفتن ، تا وقت صبح شود كه توان ايشانرا ديدن تا نگريزند . پس آن جمع را مىآورد ، ده‌ده و بيست بيست ، تا آن پشته را كه ايشان بر آن نشسته بودند ، آن پشته را درست در ميان گرفتند . و بنشستند و هيچ نمىگفتند . تا آن شب بگذشت . و اثر روشنى در عالم پيدا شد .\r\nبه‌روز عيار گفت عالم روبه‌روشنى نهاد . برخيزيد تا برويم كه اينجا بقيصريه نزديكست ، مبادا كه حرام‌زاده هلال در عقب ما كسى بفرستد و آنگاه كار مشكل شود . عين الحيات و سيف الدوله برخاستند كه ميان دربندند ، كه آن پانصد مرد كه در عقب ايشان آمده بودند ، برجستند و هلال عيار نعره برآورد كه اى دزدان ايرانى جان كجا بريد كه رسيديم ! به‌روز عيار گفت اى دريغا كه از آنچه مىترسيدم\r\n\r\n","description":"","footnote":"","page_name":" 235 ","page_number":241},
  {"content":"\r\n\r\nبدان گرفتار شديم ! اين حرامزادهء دغل چون رسيد ، اكنون فايده‌يى ندارد . ما خود ميتوانيم كه جان خود را بدراندازيم ، اما عين الحيات و سيف الدوله خواهند گرفتار شدن . آن جمع قصد گرفتن ايشان كردند . از بالاى آن پشته سنگهاى گران بشيب مىغلطانيدند . اما هيچ فايده نمىكرد كه ايشان غلبه بودند . تا چهار دانگ آن پشته بالا آمدند . به‌روز عيار و طارق عيار گفتند اگر ما را ميگيرند بيقين مىكشند اما شما را نمىكشند . پس ما رفتيم كه حكايت شما را با فيروز شاه بگوييم كه اكنون كار از چارهء ما گذشت . ما نمىتوانيم چاره‌يى كردن . عين الحيات گفت خدايرا كه مرا نيز با خود ببريد ! به‌روز عيار گفت اى ملكه ، بدان راهى كه ما خواهيم رفتن ، شما نمىتوانيد آمدن . اين بگفتند و عزم بالا كردند كه بالاى سر ايشان كوه بود ، و سنگ بر سنگ مىجستند و بالا مىرفتند . هلال گفت كه عياران خواهند جستن و اصل ايشانند كه بدست آيند . جمعى با من بياييد كه تا سر راه بريشان بگيريم ، باشد توانيم ايشانرا گرفتن . از آن پانصد كس سيصد كس با هلال روانه شدند كه سر راه بر آن‌دو عيار بگيرند . چون ايشان جدا شدند اين دويست ديگر بر آن پشته برآمدند . عين الحيات و سيف الدوله از آن قله‌سنگ مىغلطانيدند و جنگ مىكردند ، تا تمام برآمدند .\r\nوقت آن بود كه ايشانرا بگيرند كه از ناگاه بامر اللّه از ميان اين بيشه سوارى پيدا شد ، بر مركب ابلقى چون كوه پولاد سوار شده ، و آن سوار غرق آهن شده ، آنچه مردان مرد را در روز جنگ دربايست باشد ، بر خود راست كرده و تيغى چون قطرهء آب در دست گرفته ، نعره بر آن قوم زد و تيغ دريشان نهاد . و بيك لحظه از آن قوم چندى را بكشت . جمله از پيش او رم خوردند . آن سوار يگانه و آن مبارز فرزانه مركب در پيش عين الحيات جهانيد و با عين الحيات گفت اى ملكه ، پاى درين ركاب من درآور تا ترا ازين ورطهء هايل و درهء خون بدر برم . چون عين الحيات ديد كه اين سوار جمعى را از دشمنان بكشت ، بدانست كه دوست است ، اما هيچ\r\n\r\n","description":"","footnote":"","page_name":" 236 ","page_number":242},
  {"content":"\r\n\r\nسؤال نكرد كه تو كيستى و مرا كجا خواهى بردن ؟ پاى در ركاب آن سوار درآورد و بر پشت آن مركب سوار شد . آن سوار گفت اى ملكه ، مرا محكم در كنار گير كه مركب خواهم دواندن . عين الحيات آن سوار را محكم در كنار گرفت . آن سوار مبارز سپر در سر كشيد و تيغ بركشيد و در آن قوم افتيد . چند تن ديگر از آن قوم بكشت . هلال عيار آنجا نبود ، رفته بود كه سر راه بر آن عياران بگيرد . آن جمع جهدى تمام كردند اما هيچ فايده‌يى نكرد ، تا عاقبت آن يگانهء روز [ گار 
  ] از آن جمع كفار بيست كس به شمار بكشت و در آن بيشه برفت . هيچ‌كس را زهره و ياراى آن نبود كه در عقب او برود يا خود كدام مركب به دو مىرسيد . از ناگاه پياده‌يى پيدا شد و در پيش پيش آن جوان دوان شد و آن سوار در عقب آن پياده روان شد و بيك لحظه در آن بيشه ناپديد شدند و برفتند .\r\nاما مؤلف اخبار چنين روايت مىكند كه به‌روز عيار و طارق عيار بر قلهء آن بلندى رسيده بودند . چون آواز غوغا شنيدند از عقب نگاه كردند ، آن سوار را ديدند كه عين الحيات را برد . تصور [ كردند 
  ] كه اينجا ملاطيه نزديكست و سپاه ايران در ملاطيه‌اند ، تصور كردند كه مگر از مبارزان ايران كسى بطلب صيدى در اين بيشه مىگشته‌اند ، رسيدند و عين الحيات را ديدند و معلوم كردند و او را بردند .\r\nعياران خرم شدند . اما آن قوم شاه سيف الدوله را گرفتند ، بربستند . عياران گفتند كه عين الحيات را بردند و سيف الدوله را گرفتند ، ما را بسپاه مىبايد رفتن . اين بگفتند و عزم سپاه كردند . چندانك هلال جهد كرد تا عياران را بگيرد نتوانست .\r\nبناكام بازگشت . بشنيد كه سوارى همچون شير نر ازين بيشه بيرون آمد و عين الحيات را در قفاى مركب گرفت و بيست كس را از ما بكشت و در ميان بيشه رفت و عين الحيات را ببرد . هلال عجب ماند گفت هيچ كارى نكرديم و عياران بدر رفتند و عين الحياترا ببردند . از سيف الدوله چه حاصل ؟ سيف الدوله [ را 
  ] بسته رو بقيصريه نهادند . چون بقيصريه درآمدند در حال به خدمت قيصر آمدند ،\r\n\r\n","description":"","footnote":"","page_name":" 237 ","page_number":243},
  {"content":"\r\n\r\nآنچه كرده بودند و ديده بودند به خدمت شاهان بگفتند . قيصر عجب ماند كه آن سوار كه عين الحياترا برد گويا چه كسى بوده باشد ؟ اكنون هيچ اختيارى نيست كه كار از دست رفت .\r\nطرم‌تاش و خورطوس و قاطوس و شماس و شماط و گردان و مبارزان گفتند كه كار ما بجنگ برمىآيد ، ما را كار راستى جنگ مىبايد كردن هرچند كه شاه‌نوش را عياران سپاه ايران كشتند ، اما در واقع خونى ما ملك داراب و فيروزشاه‌اند .\r\nقيصر خواست كه سيف الدوله را بكشد ، طم‌طام وزير نگذاشت و گفت از كشتن سيف الدوله چه حاصل ؟ او را بند فرمودند . طم‌طام گفت اى ملك قيصر ترا مملكت و ولايت و قلعها بسيارست و در هر مملكتى لشكرى مهيا دارى . سپاه طلب كن كه تا سپاهت جمع آيند تا به اتفاق برويم و جواب سپاه ايران بگوييم و خون شاه‌زاده شاه‌نوش بخواهيم . قيصر حكم كرد كه چهارصد حكم و نامه نبشتند ، به مملكت روم هركجا سردارى و مبارزى بود طلب كردند و بكارسازى جنگ مشغول شدند .\r\nاما مؤلف اخبار چنين روايت مىكند كه عياران چون از عين الحيات نوميد شدند بناكام رو بملاطيه كردند . روز دوم بملاطيه رسيدند . ملك داراب در ملاطيه بود و ملاطيه را آبادان ميكرد . سپاه ايران بر كنار آب ملاطيه فرود آمده بودند كه عياران رسيدند . شب‌رنگ عيار آنجا بود و آشوب عيار با مظفر شاه رفته بود و بادرفتار عيار را در قلعهء ازمير گذاشته بودند . شب‌رنگ در حال در بارگاه رفت و از آمدن عياران خبر كرد ، فيروز شاه خرم شد كه از آن حالها و خبرها بعضى شنيده بود .\r\nعياران درآمدند رنگها ريخته و جمله ضعيف و زار شده ، خدمت كردند . فيروز شاه گفت اى سران و اى برادران ، دير آمديد ! بادرفتار و سياوش نقاش كجا هستند « 1 » كه با شما نيستند و از عين الحيات چه خبر داريد و پسر قيصر را چون كشتيد ؟\r\nعياران به زانو درآمدند و از اول تا آخر آنچه رفته و گذشته و كرده بودند ، از قتل\r\n\r\n\r\n","description":"","footnote":"\r\n( 1 ) - در اصل : كجاست .\r\n","page_name":" 238 ","page_number":244},
  {"content":"\r\n\r\nپسر قيصر ، و گرفتن قلعهء ازمير ، و بيرون آوردن عين الحيات را « 1 » از قلعه ، و گرفتار شدن ، و از رباط جستن ، و گرفتار شدن سياوش و قتل او ، و آمدن هلال در پى و رسيدن آن سوار و بردن عين الحيات را و گرفتار شدن سيف الدوله ، جمله را حكايت كردند . جملهء امرا از آن حكايت عجب ماندند . فيروز شاه گفت هيچ معلوم نكرديد كه آن سوار كه او را برد چه كس بود ؟ گفتند ندانستيم اما بقرينهء عقلى معلوم كرديم كه دوست بود كه ما ديديم كه عين الحيات به ارادت خود با او برفت .\r\nاما ندانستيم كه كه بود . فيروز شاه و جمله عجب ماندند .\r\nفيروز شاه با طيطوس حكيم گفت اى حكيم خردمند يك بار بعلم فلكى بنگر كه حال عين الحيات چيست و درين نزديكى ما به دو خواهيم رسيدن يا نه ؟ طيطوس حكيم اسطرلاب زرين در آفتاب داشت و ارتفاع بگرفت و طالع وقت معلوم كرد از دلايل نجومى . گفت احتياط كردم ، عين الحيات در جايى خوب و موضعى لطيف و در پيش هم‌جنسى نشسته است و درين زودى به تو خواهد رسيدن و باز از دست تو بدر رود و باز بدست آيد . هيچ از طرف او پريشانى و نگرانى نيست . از طرف او ايمن باش . شاه‌زاده را تسلى كرد . جاسوسان آمدند و خبر آوردند كه قيصر در كار راستى جنگ است . و مكاتيب « 2 » در اطراف روم فرستاده است و سپاه جمع مىكند . ملك داراب گفت شما نيز نوعى كنيد كه شهر ملاطيه زود آبادان شود كه ما را با قيصر بسيار جنگها واقع خواهد شدن كه اكنون از ما خون پسر ميطلبد .\r\nايشان نيز در كار ، ما آمديم بر سر داستان شاه خوبان عالم ، آن برگزيده از فرزندان آدم ، آن يار وفادار و آن دوست دلدار و آن خورشيدروى ماه‌ديدار كه در آن حالت در قفاى آن سوار سوار شد . آن سوار كه بود و شاه خوبانرا كجا برد ؟\r\nراوى سمر « 3 » و قايل خبر چنين روايت مىكند كه آن سوار مبارز چون عين الحيات را ببرد ، آن پياده پيش پيش مىدويد ، در آن بيشه كه مار نتوانست رفتن ، و آن\r\n\r\n\r\n","description":"","footnote":"\r\n( 1 ) - در اصل : او را .\r\n( 2 ) - در اصل : مكاتب .\r\n( 3 ) - در اصل : ثمر .\r\n","page_name":" 239 ","page_number":245},
  {"content":"\r\n\r\nمركب پيچ در پيچ در آن بيشه ميرفت ، تا بسيارى برفت . عاقبت بدره‌يى رسيد عظيم نغل ، پردرخت و پرعلف . و در آن دره آب عظيم ميرفت . با هيبت جايى بود .\r\nعين الحيات متعجب مانده بود كه اين چه كسيست و مرا كجا مىبرد ! شب درآمد و عالم تاريك شد . آن سوار همچنان ميرفت . چند نوبت از رودخانهء آب بگذشت .\r\nچون عالم تمام تاريك شد ، در ميان اين دره قلعه‌يى پيدا شد ، از سنگ خاره بر آورده ، در و دروازه‌يى عظيم از سنگ ساخته بودند و بر آن در قلعه قفلى عظيم چون ران هيونى زده بودند . آن سوار چون بر در قلعه رسيد ، دست در بغل كرد و كليد عظيم از بغل بدر آورد و بدان پياده داد تا بر آن قفل نهاد و آن قفل را برگشود و در قلعه برگشود و باز كرد . آن سوار مركب در قلعه جهانيد ، بعد از آن در قلعه را بربستند و روانه شدند تا در ميان قلعه رسيدند ، بر در ايوانى رسيدند ، آن سوار چون بر در ايوان رسيد پياده شد و عين الحيات نيز پياده شد ، آن سوار در ايوان شد و آن پياده كودكى بود و عين الحيات را در آن ايوان درآورد ، و مىآورد او را تا بحجره‌يى رسيد بغايت خوب . او را در آن حجره درآورد ، جايى خوش و خرم بود و موضعى مقبول و شمعى در سوختن بود . گفت خوش ايمن و ساكن بنشين كه از ميان بلا بر كنار افتادى . عين الحيات بنشست و متحيروار نگاه مىكرد ، كه از ناگاه جمعى كنيزكان ماه‌رو در آن حجره درآمدند و عين الحيات را در ميان گرفتند و در آن سر و شكل تفرج مىكردند و باهم مىگفتند كه ما هرگز سياه بدين حسن و جمال نديده‌ايم ، آن روى گرد و لب و دهان شيرين و ابروى طاق و چشم نرگسين ، و چشم بد ازو دور و چشم حسودان كور ، و دست و پنجهء چون بلور ، تفرج مىكردند كه ناگاه آن پياده درآمد و نعره با كنيزكان زد كه دور باشيد كه ملكه مىآيد جمله بدور شدند . چون لحظه‌يى بگذشت پرده برانداختند ، دخترى چون سروى بلندبالا و ماه‌لقا نيكو ديدار و شكر گفتار ، كبك رفتار و پرى ديدار ، در غايت خوبى ، سيم - اندام و نيك سرانجام ، شعر :\r\n\r\n","description":"","footnote":"","page_name":" 240 ","page_number":246},
  {"content":"\r\n\r\n به بالا بلند و بگيسو كمند * زبانش چو شكر « 1 » لبانش چو قند\r\nروانش خرد بود و تن جان پاك * تو گفتى كه بهره « 2 » ندارد ز خاك \r\nبدين حسن و جمال از در آن حجره درآمد و در جمال عين الحيات نگاه كرد و لب را شيرين كرد و بىتكلف بيامد و در جنب عين الحيات بنشست و بعد از آن رو به عين الحيات كرد و گفت تو كيستى و درين قلعه بچه كار آمده‌اى ؟ عين الحيات گفت من بندهء خواجه‌يى بودم ، درين راه مىآمديم مگر عياران سپاه ايران ، پسر قيصر روم را ، شاه‌نوش را ، كشته‌اند . جمعى از خدمتكاران او بما رسيدند و آنچه داشتيم از ما ببردند . ما سرگردان شديم ، جمعى ديگر رسيدند و ما را گرفتند كه شاه‌نوش را شما كشته‌ايد . ما را گرفته به شهر قيصريه بردند و در رباطى دربند كردند .\r\nما دست يكديگر را بدندان گشوديم و از راه دريچه گريختيم . جمعى در عقب ما آمدند و ما را در ميان بيشه در ميان گرفتند . وقت بود كه ما را بگيرند ، ناگاه شاه سوارى از بيشه بيرون آمد و مرا بر پشت مركب نشاند و بدين قلعه آورد . ما خود ندانستيم كه آن سوار كه بود كه با ما آن كرم كرد . اكنون به خدمت شما رسيديم .\r\nاحوال اينست كه به خدمت گفتم . آن دختر بخنديد و گفت دروغ مگوى كه من ترا نيك مىشناسم كه تو غلام و بنده نيستى . عين الحيات گفت اى ملكه اگر غلام و بنده نيستم پس كيستم ؟ آن دختر گفت تو آنكسى كه به جهت حسن و عشق تو چندين شاه و شاه‌زاده سرگردان و عاشق‌زار تواند و شاه‌نوش پسر قيصر بقتل آمد ؛ تو آنكسى كه به جهت تو پسر ملك داراب فيروز شاه بعشق تو تيغ مىزند ؛ تو شاه‌زادهء يمنى ، تو خرمن ياسمنى ، تو شاه خوبان جهانى ، تو سلطان زنانى ، تو عين الحياتى ، تو كان قند و نباتى . عين الحيات گفت اى خداوند ، عين الحيات چه كس است ؟ من هرگز نشنيده‌ام و نمىدانم . خواجهء من مرا بهزار دينار خريده است . من چون عين الحيات باشم ؟ آن دختر بخنديد و رو بدان پياده كرد و گفت\r\n\r\n\r\n","description":"","footnote":"\r\n( 1 ) - در اصل : خنجر .\r\n( 2 ) - در اصل : بهر .\r\n","page_name":" 241 ","page_number":247},
  {"content":"\r\n\r\nاى صغير راست بگو كه اين سياه كيست ؟ آن كودك گفت اى خداوند اين عين الحياتست ، دختر شاه سرور يمنى ، كه عياران او را سياه كرده‌اند تا كسى برو گمان نبرد كه عين الحياتست و اگر اقرار نمىكند آب گرم بياريد و او را به آب گرم بشوييد كه يك نيمه از اعضاى او سفيد و يك نيمه سياه است .\r\nعين الحيات متعجب ماند گفت شما نيز بگوييد كه اين قلعه بكه تعلق دارد و آنكس كه مرا درين قلعه آورد كيست و شما از آن او چيستيد ؟ آن دختر گفت اين قلعه از آن منست و به من تعلق دارد و آنكس كه ترا از آن ورطه بيرون آورد من بودم و درين قلعه هيچ مرد نيست به غير ازين كودك كه هنوز بجاى مردان نرسيده است و من بمحبت و دوستى ترا بدينجا آوردم و ترا از آن بلا خلاص دادم ، تو ايمن و آسوده باش كه من ترا چندان درين قلعه نگاه دارم كه فيروز شاه را بيارم و شما را بهم برسانم . اما مرا نيز به تو هم مرادى هست . توقع دارم به تو كه مرادم را برآرى و آنچه از تو طلب كنم حاصل كنى . عين الحيات گفت چه مراد دارى ؟\r\nبگو تا بدانم . گفت حالى نخواهم گفتن كه چه مراد دارم . اما ترا سوگند بايد خوردن كه آن روز كه من مراد از تو بخواهم تو مراد مرا برآرى و مقصود مرا حاصل كنى . عين الحيات گفت برآرم . اگر توانم هيچ تقصيرى نكنم . آن دختر گفت سوگند بخور . عين الحيات سوگند ياد كرد و گفت [ به 
  ] دادار كردگار و به حق خداوند نور و نار و پادشاه مهر و ماه كه مراد ترا برآرم ، اگر توانم . آن دختر سوگند خوردن عين الحيات بشنيد ، خرم شد و عين الحيات را در كنار گرفت و سر و جبين او را ببوسيد .\r\nدر حال حكم كرد تا طشتى زرين حاضر كردند ، و آب گرم در قمقمهء نقره آوردند و شاه خوبانرا برهنه كردند ؛ و در آن طشت زرين بنشاند و بدست خود اندام سيمين او را بشست . به گل به گل گرفته و صابون رقّى و خطمى به گلاب پرورده . بعد از آن فرمود تا مشك و گلاب بر اندام او ريختند ، بعد از آن بقديفهء روسى اندام او را خشك كردند . بعد از آن دستى جامهء ملوكانه بدر و گوهر مرصع كرده در بر او كردند .\r\n\r\n","description":"","footnote":"","page_name":" 242 ","page_number":248},
  {"content":"\r\n\r\nبعد از آن گيسوى مشكين او را بجواهر ببافتند ، از عنبرچه و خلخال و گوشواره و مرواريد در سر و گوش و گردن و دست و پاى عين الحيات انداختند ، و او را چون لعبت چينى بياراستند ، اگرچه او را آرايش ازلى بود كه در آن روزگار بجمال و كمال او ديگرى نبود . بعد از آن فرمود تا مجلس بياراستند و اسبابى چند پادشاهانه از قدح و صراحى و پياله ، همه از ياقوت ، درآوردند كه عين الحيات هرگز مثل آن اسباب نديده بود . از آن مال و آن اسباب مجلس عجب ماند . با خود گفت كه در شرق و غرب عالم اين‌چنين اسباب مجلس هيچ پادشاهى را نيست . گويا اين دختر چه كسى باشد ؟ بعد از آن از آن راح روح‌افزاى گل‌رنگ مشك بوى در جام ياقوتين ، كه از ديدنش چشم را روشنى و نفس را خرمى ميشد ، در جام كرد . اول خود نوش كرد و بعد از آن بدست عين الحيات داد كه به ياد فيروز شاه نوش كن . بدان نيت كه او را نيز درين چند روزه اينجا بيارم . عين الحيات بستد اما نخورد گفت چرا نوش نمىكنى كه تا جملهء غمها فراموش كنى ؟\r\nعين الحيات گفت اى ملكه تو لطف و كرم كردى و مرا از ورطهء عظيم رهانيدى و بدين مقام شريفم آوردى و سوگندم دادى و آنچه وظيفهء بزرگى بود بجاى آوردى . اما من وقتى ايمن و ساكن بنشينم و باده نوش كنم كه تو نيز از راز خود بگويى كه تو كيستى و درين بيشه و درين بيغولهء چنين چه ميكنى و از من چه مراد خواهى خواستن ؟ چون تو از راز و احوال من معلوم كردى من نيز از حال تو معلوم كنم . آن دختر گفت اى ملكهء آفاق و در خوبى در عالم طاق ، معلوم دان كه من اين دم راز خود را به تو نمىتوانم گفتن كه اكنون شنيدن راز من هيچ مصلحت نيست ؛ اما سوگند ياد كرد كه با تو هيچ دشمنى ندارم و درين قلعه هيچ مردى نيست به غير ازين كودك كه هنوز بمرتبهء مردان نرسيده است . منم با اين چند كنيز كه خدمت من ميكنند . هرچند كه من نيز مثل تو دخترى هستم ، اما خداى تعالى به من شجاعتى داده است كه در روز ميدان‌دارى بعمود چهارصد\r\n\r\n","description":"","footnote":"","page_name":" 243 ","page_number":249},
  {"content":"\r\n\r\nمن كار ميكنم و خود را بر هزار سوار مىزنم و سبق مىبرم . درين قلعه گنجى يافته‌ام كه نهايت و غايت ندارد و نامم جهان‌افروز است . ترا نگاه مىدارم تا آن روز كه فيروز شاه را بيارم . آنگاه مراد خود را بگويم . حاليا خوش‌خاطر باش كه هم خانه و هم كاسه‌ات من خواهم بودن . عين الحيات از آن حسن و جمال و كلمات موزون و رخسارهء گلگون در تعجب مانده بود . بناكام او نيز خوش برآمد .\r\nعين الحيات در آن قلعه با جهان‌افروز بعيش و عشرت قرار گرفته ، قيصر در طلب سپاه فرستاده تا بجنگ كردن ايرانيان رود ، و ملك داراب به آبادانى ملاطيه مشغول ، ما آمديم بر داستان و قصهء ديگر :\r\nراويان اخبار چنين روايت كرده‌اند كه در آن شبى كه فرخ‌زاد با برادرش بهزاد آن مخالفت كرد ، چنانك در خدمت گفته‌ايم ، كه سبب آن مخالفت چه بود كه از سپاه ايران بخشم رفت . و برادرش بهزاد نيز در عقب او برفت و ديگر نيامد .\r\nاما مؤلف اخبار چنين روايت مىكند كه فرخ‌زاد در آن دم كه عمود بر دوش برادر بزد ، بهزاد او را از پشت مركب بشيب كشيد . فرخ‌زاد جهدى تمام كرد و خود را از دست برادر خلاص كرد و در آن بيشه رفت . چون پياده بود ، گفت بد حالتى دست داد ! من ديگر در سپاه ايران نتوانم بودن كه عظيم بىآب‌روى شدم . همچنان در آن بيشه ميرفت . چون پياده بود ، بهرچند قدم از سلاح آنچه داشت مىانداخت تا به غير از كمان و چند چوبه تير با او نماند . همچنان ميرفت و نميدانست كه كجا ميرود . روايت چنين كرده‌اند كه در كنار آن بيشه بيابان ريگ‌استانى « 1 » بود و آن ريگستان در آن مملكت مشهور بود . آن محل را بحرريگ ميگفتند و خلق آن مملكت از آن ريگ احتراز مىكردند . چون فرخ‌زاد غريب آن ديار بود ، در وقت رفتن در نيم شبى شب سيوم در آن ريگستان افتاد . آن شب\r\n\r\n\r\n","description":"","footnote":"\r\n( 1 ) - « استان » كه پسوند مكان است در اين موضع جدا نوشته شده و به همين صورت طبع گرديده است .\r\n","page_name":" 244 ","page_number":250},
  {"content":"\r\n\r\nتا روز برفت . چون آفتاب برآمد فرخ‌زاد نگاه كرد بيابان ريگستان ديد . جايى بهيبت و مقام بصلابت . نه راهى و نه نشانى . فرخ‌زاد درماند و گفت در عظيم بلايى افتادم ! تا چون خواهد بودن . بجان بايد كوشيدن ، باشد كه بجايى برسم . آن روز همه روزه در آن بيابان ميرفت ، آفتابى در غايت تندى و تيزى در كلهء سرش كارگر شد و حرارت غالب آمد . لبها خشك شد ، دل در بدن طپيدن گرفت و ريگ در موزه رفت و پايها آبله زد . كار بر فرخ‌زاد سخت شد هرچند كه پيش ميرفت .\r\nهيچ نشان آبى و آبادانى نبود . ريگ از قاب پاى مىگذشت .\r\nكار بر فرخ‌زاد سخت شد . آن روز تا بشب ميرفت بهيچ‌جايى نرسيد . چون شب درآمد و عالم تاريك شد ، باد سرد جستن گرفت . فرخ‌زاد گفت بشب بروم ، باشد كه بجايى برسم . آن شب همه شب افتان و خيزان ميرفت و خداى را ياد مىكرد تا عاقبت روز شد . فرخ‌زاد باميد آنك چون روز شود باشد كه بجايى برسم . چون روز شد همان بيابان و پشتهاى ريگ پيدا شد . فرخ‌زاد گفت دريغا كه بهلاك خواهم آمدن ، دريغا كه بهلاك خود سعى كردم و خود را درباختم . آنچه بر من آمد از آن آمد كه با برادرم بهزاد به زور و بىراه درافتادم . خدايم بچنين بلايى گرفتار كرد . چون كنم ؟ چندان‌كه جان در تن دارم و رگ در حركت است ، بجان بكوشم باشد كه خلاص شوم . بدان نوع ميرفت ، بيم جان بود ، بجان مىكوشيد كه تا آن روز نيز بگذشت و شب درآمد . فرخ‌زاد از پاى درآمد و زمانى بيهوش افتاد . چون با خود آمد ، گفت اى فرخ‌زاد بچه اميد افتاده‌اى ؟ اينجا هيچ امكان ندارد كه كسى برسد و ترا ازين ورطهء بلا برهاند . هم ترا جهد مىبايد كردن و بجان مىبايد كوشيدن . باز برخاست . نالان و افتان و خيزان در آن بيابان روان شد .\r\nتا عاقبت آن شب نيز بگذشت و روز شد . همان ريگستان بود . تمام دل از خود برداشت ، گفت مگر اجلم رسيده است . زارزار مىگريست و در آن ريگستان ميرفت چون اجلش نرسيده بود ، خدايش قوت داد تا آن روز و آن شب نيز بگذشت .\r\n\r\n","description":"","footnote":"","page_name":" 245 ","page_number":251},
  {"content":"\r\n\r\nصباح روز چهارم از دور پشته‌يى پيدا شد . فرخ‌زاد روى بپاى آن پشته نهاد .\r\nبه زحمت تمام بپاى آن پشته رسيد . گفت بهرحال بر آلا و بالاى اين پشته روم ، باشد كه درين پشته اميدى باشد . قدم بر بالاى آن پشته نهاد ، به عذاب تمام يك نيمه از آن پشته برآمد . چشمش سياه شد و دلش بلرزش درآمد و سرش بگشت و از سر پاى درافتاد و چون بفتاد غلطان غلطان بشيب آمد . لحظه‌يى بىخود شد ، چون به خود آمد باز برخاست . چون يك نيمه از آن پشته بالا آمد ، باز بيفتيد و غلطيد تا بپاى پشته رسيد . باز برخاست و روانه شد . چند نوبت مىافتاد و باز از بيم جان بالا ميرفت ، تا بعد از زحمت بسيار و مشقت بىشمار بر آلاى و بالاى آن پشته برآمد . بر آن طرف پشته نگاه كرد سبزه و آب روان ديد و جمعى سواران در شكار بودند .\r\nفرخ‌زاد چون آن بديد ايمن شد . هم آنجاى از پاى درآمد و بيفتاد ، جان بلب رسيده ، و هيچ قوت در بدن او نمانده ، و طاقت پيش رفتن نداشت . از آن سواران شكارى يكى را نظر بر آن بالاى پشته افتاد ، او را بديد ، مركب براند و بر بالاى سر فرخ‌زاد آمد و تيز تيز در فرخ‌زاد نگاه كرد . سؤال كرد كه تو كيستى كه از قفاى اين پشته از ميان اين ريگ بيرون آمدى . فرخ‌زاد هيچ جواب نداد كه زبانش دربند بود . آن سوار بدانست كه حال چيست ؟ مطرهء آب داشت ، پياده شد و اندكى آب در حلق فرخ‌زاد بريخت . بعد از آن پيش سالار خود آمد .\r\nگويند كه سالار آن سپاه جوانى بود لولاب نام . در آن بيابان قلعه‌يى بود هم از مملكت قيصر بود ، آن قلعه را قلعهء گل حصار ميگفتند كه در گرداگرد آن قلعه ده فرسنگ جمله گل و لاله بود . اين لولاب مير آن قلعه بود . اين جوان گفت اى امير ، جوانى از ميان اين بحرريگ بيرون آمد ، كمان در بازو و چند چوبهء تير شكسته در ميان . بر بالاى آن پشته بيفتاد . من بر سرينش رفتم و قدرى آب در حلقش ريختم . ملك لولاب با آن سواران جمله بر زبر سر فرخ‌زاد آمدند ، هرچند كه\r\n\r\n","description":"","footnote":"","page_name":" 246 ","page_number":252},
  {"content":"\r\n\r\nسخن كردند ، هيچ جواب نداد . لولاب گفت اين جوانرا بقلعه بريد و او را رعايت كنيد تا به خود آيد . بهر طريقى كه بود آن جوانرا بقلعه بردند . مرغ آبى كردند و در حلقش ريختند و او را بخوابانيدند « 1 » تا آن شب آسايش كرد . روز ديگر كه لولاب در مجلس بنشست سؤال كرد كه حال آن جوان غريب چه شد كه از ميان بحر ريگ بيرون آمد ؟ گفتند زنده است و طعام خورد و امشب آسايش كرد . گفت او را بياريد تا از حال او سؤال كنم . در حال برفتند و فرخ‌زاد را طلب كردند كه ملك لولاب شما را ميطلبد .\r\nفرخ‌زاد برخاست و همان كمان در بازو به خدمت لولاب آمد و سلام كرد .\r\nلولاب كه در قد و بالاى او بنگريست ، بدانست كه از دودمان بزرگانست كه بفر او كسى نديده بود . ويرا حرمت عظيم داشت و در پيش خودش بنشاند و سفره كشيدند و نعمت بخوردند . بعد از آن شرابش داد . چون لحظه‌يى بگذشت ، سؤال كرد كه اى شيرمرد ، نامت چيست ؟ فرخ‌زاد را بىاختيار بر زبان آمد كه نام من عشق‌آور است . لولاب عاشق بود ، چون نام عشق شنيد عظيمش خوش‌آمد . بعد از آن گفت از كجايى ؟ از حالت اندكى بگو كه از عجب بيابانى بيرون آمده‌اى ! فرخ‌زاد گفت كه از ملك ايرانم و به اسم تجارت در اين مملكت آمده بوديم .\r\nدرين‌انگيز لشكر كه قيصر روم ميخواهد كه با ملك داراب جنگ كند و سپاه از مملكت خود جمع مىكند ، بىاختيار جمعى رسيدند و آنچه بود ببردند . غلبه بودند ، مرا جنگ كردن موافق نبود . من از ايشان فرار كردم . مركب نيك داشتم با سلاح تمام ، بىاختيار ميان اين ريگ افتادم . مركبم بمرد ، سلاح را انداختم ، سه شبانه‌روز در ميان ريگ بماندم ، چون اجلم نرسيده بود ، خداى تعالى توفيق داد .\r\nبه عنايت يزدان بيرون آمدم . حالم اينست كه به خدمت گفتم .\r\nلولاب گفت اين ريگستان را بحرريگ مىگويند . ما نديده‌ايم كه كسى زنده\r\n\r\n\r\n","description":"","footnote":"\r\n( 1 ) - در اصل : بخابانيدند .\r\n","page_name":" 247 ","page_number":253},
  {"content":"\r\n\r\nازين بحر ريگ بيرون آيد . ترا اجل نرسيده بوده است . اما بسيار جهدى كرده‌اى و مردانه رفته‌اى . آن كمانت را به من ده . فرخ‌زاد كمان را ببوسيد و بدست لولاب داد . لولاب جوان مبارز بود ، قلاب در آن كمان انداخت چندانك زور كرد تا بكشد نتوانست . عظيم انفعال خورد . بدست ديگرى داد . آن‌كس نيز زور كرد فايده‌يى نكرد . در آن مجلس از دويست كس افزونتر بودند ، جمله بر آن كمان زور كردند و نتوانستند كشيدن . جمله عجب ماندند . لولاب سؤال كرد كه اى عشق‌آور ، اين كمان دست تست ؟ گفت بلى اين كمان شكار منست كه در روز شكار پانصد تير بدين كمان مىاندازم . لولاب آفرين كرد . آن روز و آن شب بگذشت .\r\nلولاب با فرخ‌زاد گفت اى عشق‌آور ، من عزم شكار دارم . تو را هوس شكار هست ؟\r\nفرخ‌زاد گفت روا باشد . مركبى به دو دادند ، سوار شد ، چون بشكارگاه رسيدند جوانان به شكار مشغول شدند . فرخ‌زاد اجازت طلب كرد و گفت من نيز تيرى چند بيندازم . لولاب گفت روا باشد . فرخ‌زاد به شكار مشغول شد . تيرش بر زمين نمىافتاد .\r\nبهر تيرى صيدى بر زمين زد . جمله از آن چستى و چالاكى عجب ماندند . تا شب صيد كردند . چون شب درآمد بقلعه درآمدند . و هر روز حرمت فرخ‌زاد زيادت ميشد .\r\nلولاب گفت از پيش من جايى مرو تا آنچه وظيفهء تو باشد با تو بجاى آورم . فرخ‌زاد گفت چندان‌كه نصيب باشد در خدمت خواهم بودن . چون وقت رفتن آيد ، هم باجازت شما خواهم رفتن . لولاب گفت من هرگز ترا نگذارم كه از پيش من به روى تا :\r\nروزى لولاب در شكار بود كه از ناگاه سوارى پيدا شد ، از روى بيابان و در حال از پشت مركب پياده شد و دست در بغل كرد و مكتوبى بيرون آورد و بدست لولاب داد . لولاب مطالعه كرد عظيم متغير شد و رنگش زرد شد . فرخ‌زاد سؤال كرد كه موجب اين تغيير چيست ؟ لولاب گفت اى عشق‌آور ، مرا مشكلى واقع شده است كه به هيچ نوعى چاره و تدبير آن نمىدانم كه چون كنم . فرخ‌زاد گفت آن كدام است ؟ گفت بدانك درين حوالى ما قلعه‌يى ديگر هست كه آن قلعه را\r\n\r\n","description":"","footnote":"","page_name":" 248 ","page_number":254},
  {"content":"\r\n\r\nقلعهء خاك‌ريز ميگويند . در آن قلعه كوتوالى هست كه او رخام نام دارد و آن رخام دخترى دارد كه آن دختر سمن‌رخ نام دارد و من او را دوست ميدارم و آن سمن‌رخ نيز مرا دوست ميدارد . اما كافر زبردستى هست كه او را قنطره نام است .\r\nقنطره نيز طالب اين دختر است . رخام از ترس آن كافر دختر به من نمىتواند دادن كه او عظيم زبردست است چنان كه سر بقيصر روم فرود نمىآرد . اكنون لشكرى كشيده است و بر در قلعه آمده است و سمن‌رخ را ميخواهد . رخام پيش من مكتوبى نبشته است كه قنطره آمده است و قلعهء مرا حصار كرده است و من حريف او نيستم .\r\nاگر آمدى و جواب قنطره دادى ، سمن‌رخ از آن تست ؛ و اگر نمىآيى سمن‌رخ را به دو خواهم دادن كه عظيم بزحمتم . اكنون اگر ميروم ميدانم كه حريف نيستم و اگر نمىروم طاقت فراق او ندارم . در كار خود درمانده‌ام . نميدانم كه چاره‌ام چه باشد . فرخ‌زاد گفت اكنون چه انديشه‌يى كرده‌اى ؟ ميروى يا نه ؟ لولاب گفت لابد ميروم اگر كارى كردم نيك و اگرنه كشته شوم ، آن اولىتر دانم كه من زنده باشم و محبوبم را ديگرى در كنار گيرد . فرخ‌زاد گفت هيچ انديشه مكن ، من با تو بيايم و جواب قنطره بدهم و سمن‌رخ را در كنار تو كنم .\r\nلولاب بازگشت و در قلعه درآمد و پنج هزار سوار و پياده جمع كرد و بشتاب تمام رو بقلعهء خاك‌ريز نهاد . پنج روز برفتند . صباح روز ششم قلعهء خاك‌ريز پيدا شد و در آن حالت قنطره در جنگ بود . اهل قلعه ديدند كه از روى بيابان سپاه رسيدند . اهل قلعه نعره زدند كه اينك لولاب رسيد . چون قنطره معلوم كرد كه لولاب رسيد ، پشت بر قلعه كرد و رو به لولاب آورد . چون سپاه لولاب رسيدند هم از گرد راه صف بركشيدند . ميمنه و ميسره و قلب و جناح بياراستند . قنطره در ميدان درآمد و نعره زد و گفت هيچ‌كس را نمىخواهم الا كه لولاب را كه تا چندانك تو هستى سمن‌رخ را به من نمىدهند . در ميدانم درآ كه تا باهم بكوشيم . اگر تو كشته شوى سمن‌رخ از آن من باشد و اگر من كشته شوم سمن‌رخ از آن تو باشد .\r\n\r\n","description":"","footnote":"","page_name":" 249 ","page_number":255},
  {"content":"\r\n\r\nلولاب اين سخن بشنيد ، غيرت كرد و مركب در ميدان جهانيد . فرخ‌زاد دانست كه قنطره حريف سختست و لولاب حريف او نخواهد بودن . مركب پيش راند و چشم در ميدان گماشت كه حال آن‌دو سوار بكجا ميرسد .\r\nچون لولاب برابر قنطره رسيد ، حمله كرد . قنطره گفت كه نيكت يافتم ! من چراغ بر كرده بودم و ترا طلب ميكردم . جهانرا وداع كن كه هم‌اكنون بدستم كشته خواهى شد ! لولاب از آمدن در ميدان پشيمان شد اما فايده‌اش نمىكرد .\r\nحمله كرد ؛ قنطره سپر در سر كشيد و آن حمله را رد كرد . بعد از آن يك‌ضرب گرز بر قبهء سپر لولاب زد كه بدان ضرب گرز لولاب را از پشت مركب در خاك تيره انداخت و خود بباد مركب درگذشت . لولاب از بيم جان برجست و پياده رو به سپاه خود نهاد . قنطره تيغ كشيد ، در عقب لولاب بتاخت كه به دو برسد و كار او را تمام كند ، كه آواز نعره‌يى عظيم از عقب قنطره برآمد كه اى حرام‌زاده ، جان كجا برى كه رسيدم ! مرد ميدان تو منم ! قنطره از عقب نگاه كرد ، فرخ‌زاد را ديد كه چون شير نر رسيد . قنطره سر راه بر فرخ‌زاد بگرفت و نعره زد كه هى تو كيستى ؟\r\nفرخ‌زاد گفت من عزرائيل توام ! اى حرام‌زاده ، آمده‌ام تا روحت را قبض كنم و دمار از جانت برآرم . قنطره برو حمله كرد . فرخ‌زاد سپر در سر كشيد و آن ضرب از دست قنطره بگرفت . طراقاى گرز و سپر هردو لشكر بشنيدند . بباد مركب درگذشت . لولاب بسپاه خود رسيد و بر مركب سوار شد و در ميدان نگران شد .\r\nاما چون نوبت بفرخ‌زاد رسيد تيغ بركشيد و حمله كرد . قنطره سپر در سر كشيد .\r\nفرخ‌زاد عنان مركب بكشيد و يك ميدان وارى دور شد و بعد از آن مهميز تيز بر آبگاه مركب زد و برانگيخت و بهردو انگشت پاى در ركاب بايستاد و چنان ضرب تيغى بر قبهء سپر قنطره زد كه سپر در دست قنطره بدونيم شد . سر يلمان تيغ از زير بغل قنطره بدر رفت . يك دست قنطره بر خاك تيره افتاد . آه از جان قنطره برآمد . قنطره از پشت مركب در خاك تيره افتاد ، ميخواست كه سر بردارد ،\r\n\r\n","description":"","footnote":"","page_name":" 250 ","page_number":256},
  {"content":"\r\n\r\nتيغ ديگر در پس قفاش زد كه سرش در خاك انداخت . سپاهش بيكبار حمله كردند . فرخ‌زاد نيز حمله كرد . لولاب قنطره را چون كشته ديد چنان خرم شد كه بصفت راست نيايد . امر كرد تا سپاهش بيكبار حمله كردند . در قلعه برگشودند و سپاه قلعه نيز بيرون آمدند و « 1 » خود را بر سپاه قنطره زدند و زير و زبر كردند و غارت بسيار گرفتند .\r\nدر ميانهء جنگ كردن لولاب و رخام بهم رسيدند و يكديگر را دريافتند و بر در قلعه فرود آمدند . غارت بسيار گرفته بودند و نعمتى بسيار از آن قلعه بيرون آوردند . لولاب از فرخ‌زاد عظيم منت‌دار شده بود . رخام دختر خود را بلولاب داد . لولاب گفت من عروسى سمن‌رخ در قلعهء گل حصار ميكنم . پس سمن‌رخ را از قلعه بيرون آوردند ، با اسباب تمام و رو بقلعهء گل حصار نهادند . آمدند و به كار راستى عروسى مشغول شدند . چون كار عروسى تمام شد ، ميخواستند كه به كار عروسى مشغول شوند كه از ناگاه پيكى از پيش قيصر روم رسيد و بار طلبيد .\r\nاو را بار دادند . جوانى رونده‌يى درآمد و خدمت كرد . لولاب [ گفت 
  ] چه‌كسى و از كجا مىآيى و بچه كار آمده‌اى ؟ گفت بنده از پاىتخت ربيعاى قيصر مىآيم .\r\nلولاب گفت قيصر در چه كارست ؟ آن رونده گفت كه ربيعاى قيصر را پسرش شاه‌نوش بر دست عياران ايران كشته شده است و از آن [ عياران 
  ] عيارى سياوش نام گرفتار شده و او را كشتند و باقى عياران گريختند . هلال در پى رفت ، سوارى در ميان بيشه پيدا شد و عين الحيات را ببرد ، هيچ‌كس نميداند كه آن سوار چه‌كسى بود كه عين الحيات را برد و كجا برد . اكنون قيصر در طلب سپاه فرستاده است . بر شما نيز مكتوبى فرستاده است .\r\nفرخ‌زاد گفت اى شيرمرد ، در سپاه ايران چه خبر است ؟ آن رونده گفت ملك داراب در ملاطيه است و شهر ملاطيه را آبادان مىكند ، اما شكستى عظيم\r\n\r\n\r\n","description":"","footnote":"\r\n( 1 ) - در اصل : و زدند .\r\n","page_name":" 251 ","page_number":257},
  {"content":"\r\n\r\nبر سپاه ايران آمده است . فرخ‌زاد گفت چه شكست آمده است ؟ آن رونده گفت يكى آنك مظفر شاه كه عم‌زادهء فيروزشاهست ، و توران‌دخت دختر وليد خالد كه زن او بود ، از سر قصر ملاطيه ديو او را ربود ، مظفر شاه در عقب توران‌دخت رفت .\r\nسپاهش بىسر و بىسامان مانده‌اند و دو سپاه پهلوان ، آن‌دو پهلوان ايران ، از فرزندان رستم دستان ، يكى بنام فرخ‌زاد و يكى ديگر بنام بهزاد ، به جهت ميدان - دارى باهم منازعت كرده‌اند و از سپاه ايران هردو پهلوان برفتند . اكنون هيچ كدام در سپاه ايران نيستند . فرخ‌زاد گفت خلق چه ميگويند كه از آن‌دو برادر كدام مبارزترست . آن رونده گفت كه خلق ميگويند كه فرخ‌زاد برادر بزرگترست ، اما بهزاد مبارزترست ، كه فرخ‌زاد يك روز با طرم‌تاش تا بشب جنگ كرد و برو دست نيافت و بهزاد با طرمتاش جنگ كرد و او را بگرفت و پيش ملك داراب برد . فرخ‌زاد گفت عجب بدنامى از بهر خود پيدا كرده‌ام كه ميگويند برادر كوچكتر از برادر بزرگتر مبارزترست ! نوعى مىبايد كردن كه خود را ازين بدنامى خلاص كنم . انديشه ميكرد تا چه كند .\r\nلولاب مكتوب بستد و مطالعه كرد . نبشته بود كه پهلوان لولاب با پهلوان رخام بىتعلل و بىتوقف در لاله‌زار حاضر شوند با سپاه گران ، كه حرب ما با ايرانيان آنجا خواهد بودن . مىبايد كه درآمدن تعلل نكنند ، والسلام . لولاب عظيم ملول شد و گفت روزگار ما را دريافته است كه هيچ بكام ما نيست ! من به قوت تو كه قنطره را كشتى سمن‌رخ را بدست آوردم و كار راستى عروسى كردم .\r\nميخواهم كه درين چند روز داماد شوم . قيصر رومم بجنگ كردن ايرانيان ميطلبد .\r\nنمىتوانم كه نروم كه قيصر پادشاه ماست و ما همه مال‌ده و خراج‌گزار اوييم .\r\nاگر ميروم [ و 
  ] سمن‌رخ را با خود مىبرم ، هيچ مصلحت نيست كه كار جنگ پيدا نيست كه چون باشد . و اگر نمىبرم طاقت فراق ندارم . فرخ‌زاد گفت اى پهلوان تو خوش بعيش و عشرت بنشين و سپاه به من ده تا من بروم . همچنان‌كه\r\n\r\n","description":"","footnote":"","page_name":" 252 ","page_number":258},
  {"content":"\r\n\r\nدر حضور تو قنطره را كشتم ، دمار از سپاه ايران برآرم . كارى با سپاه ايران كنم كه از هنر من در عالم بازگويند ، اما به شرطى كه بگويى عشق‌آور خواهرزادهء منست .\r\nلولاب خرم شد گفت نيك باشد .\r\nفرخ‌زاد با خود گفت چون بهزاد در سپاه ايران نيست ، و ايرانيان در حق من ميگويند كه بهزاد از فرخ‌زاد مبارزترست ، من نيز هنر خود را به ايرانيان بنمايم تا بدانند كه اگر بهزاد از من مبارزترست ، من ازيشان مبارزترم . فرخ‌زاد عظيم رنجيده بود كه در آن حالت كه او را با برادرش آن منازعت واقع شد ، بيشتر گردان ايران طرف بهزاد داشتند . فرخ‌زاد ميخواست كه سراپاى با ايرانيان بگردد . چون لولاب اين سخن بشنيد خرم شد . پيك قيصر را گسيل كرد و گفت تو برو و خبر به قيصر ببر كه من در عقب تو پهلوان عشق‌آور را كه كشندهء قنطره است ، با سپاه گران خواهم فرستادن ، و پيك را گسيل كرد و كسى پيش رخام فرستاد كه قيصر لشكر و پهلوانان طلب كرده است . تو نيز سپاه خاك‌ريز را با مبارزان لشكرت بفرست كه ما نيز سپاه جمع كرده‌ايم كه از طرف ما و شما عشق‌آور را خواهيم فرستادن .\r\nايشان در كار راستى سپاه ، اما ازين طرف قيصر روم با وزيرش طم‌طام گفت كه بطلب سپاه فرستاده‌اى ، چه مقدار سپاه جمع آمده‌اند ، كه مرا شتابست كه خون شاه‌نوش از ايرانيان بخواهم . گفت چهارصد هزار سوار جمع آمده‌اند . اما هنوز از چند جاى ديگر نيامده‌اند . يكى از قلعهء گل حصار . درين سخن بودند كه آن پيك از پيش لولاب در رسيد ، درآمد و خدمت كرد و گفت بنده را به طرف گل حصار فرستاده بوديد ، رفتم ، مكتوب شما را رسانيدم ، خواندند و قبول كردند . ملك لولاب را جوانى در خدمت هست ، ميگويند كه خواهرزادهء لولاب است . بر در قلعهء خاك‌ريز قنطره را كشته است و [ لولاب 
  ] دختر رخام را خواسته است . ايشان در كار عروسى بودند كه مكتوب شما را رسانيدم . آن جوان عشق‌آور نام دعوى كرد كه\r\n\r\n","description":"","footnote":"","page_name":" 253 ","page_number":259},
  {"content":"\r\n\r\nمن بروم و جواب سپاه ايران بگويم . اكنون عشق‌آور خواهد آمدن و سپاه خواهد آوردن . قيصر گفت قنطره كسى بود كه بپادشاهى من سر فرود نمىآورد . چند نوبت او را طلب كردم پيش من نيامد . كسى كه قنطره را هلاك كند او عظيم كسى باشد .\r\nراوى گويد كه در پاىتخت قيصر گردان كه بودند ، هيچ‌كس حريف قنطره نبودند . قيصر عجب ماند كه آيا اين عشق‌آور چه كسى باشد ؟ طم‌طام وزير گفت كه سپاه ما چهارصد هزاراند و سپاه ايران سيصد هزار و هنوز سپاه ما جمع خواهد شدن . در ملاطيه جاى جنگ كردن نيست . مصلحت در آنست كه به لاله‌زار رويم كه آن صحرا چهل فرسنگ است . جاى جنگ آنجا بهتر است . سپاه آنجا مىبايد كه جمع آيند . پهلوانى سراپرده و تخت شما را ببرد و جاى بهتر از براى سپاه ما بگيرد كه طرف دست راست را سبزه و آب بهتر است . چون جنگ شما و سپاه ايران مدتى خواهد كشيدن ، اولىتر « 1 » آنست كه جاى بهتر از آن ما باشد .\r\nقيصر گفت پهلوان خام‌انديش تخت و سراپردهء ما را ببرد و جاى خوب‌تر از بهر ما بگيرد كه ما نيز متعاقب برويم . خام‌انديش خدمت كرد و گفت بجان فرمان برم . حكم شد كه خام‌انديش با ده هزار مرد بروند . خيمه و سراپردهء قيصر را با تخت قيصر ببرند .\r\nمينو فرنگ درين سپاه بود . چون حالها را معلوم كرد ، رو بسپاه ايران نهاد .\r\nبملاطيه آمد و خبر آورد كه سپاه جهان بر قيصر جمع شد . قيصر جنگ در لاله‌زار خواهد كردن . خام‌انديش با ده هزار سوار سراپردهء قيصر با تخت قيصر به لاله‌زار مىبرند ، تا جاى خوب‌تر از براى قيصر بگيرند . فيروز شاه گفت از مبارزان ما نيز يكى برود و جاى خوب‌تر از بهر ما بگيرد . حكم شد كه پهلوان بهمن زرين‌قبا برود و اين خدمت بجاى آورد . بهمن زرين‌قبا با هفت هزار سوار با سراپرده و خيمه و بارگاه ملك داراب عزم لاله‌زار كردند . چون بهمن زرين‌قبا بدان مرغزار رسيد ،\r\n\r\n\r\n","description":"","footnote":"\r\n( 1 ) - در اصل : اولى در .\r\n","page_name":" 254 ","page_number":260},
  {"content":"\r\n\r\nتقدير چنان بود كه هم در آن روز خام‌انديش با ده هزار سوار رسيد . آن‌دو سپاه بيك دم بهم رسيدند و برابر هم صف برآراستند . خام‌انديش سؤال كرد كه اين چه سپاه است كه از آن طرف رسيدند ؟ گفتند كه پهلوان بهمن زرين‌قبا است كه او نيز بدين كار آمده است كه از براى ملك داراب جاى خوب‌تر بگيرد . خام - انديش گفت دانستم . يكى را گفت برو پيش بهمن زرين‌قبا و بگوى كه پهلوان خام‌انديش ميگويد كه ميدانم كه تو نيز از براى جاى گرفتن آمده‌اى . ما نيز بدين كار آمده‌ايم . تو چندانى توقف كن كه ما اول جاى از براى ربيعاى قيصر بگيريم ، بعد از آن‌كه ما خيمه و بارگاه قيصر بزنيم ، بعد از آن شما فرود آييد . آن سوار آمد پيش بهمن زرين‌قبا و خدمت كرد و آنچه خام‌انديش گفته بود بگفت . بهمن زرين‌قبا گفت وقتى چنين مىبود كه ما نيامده مىبوديم . اكنون چون ما نيز بدين كار آمده‌ايم ، پس اولىتر « 1 » آنست كه شما صبر كنيد كه اول ما از براى ملك داراب جاى بگيريم . بعد از آن شما را مهلت دهيم كه شما جاى بگيريد . آنكس بازگشت و آنچه از بهمن زرين‌قبا شنيده بود بگفت . خام‌انديش گفت اين مملكت از آن قيصرست ، نه از آن ملك داراب پس بما اولىتر است . بهمن زرين‌قبا گفت مصر و شام نيز از آن ما نبود ، بضرب شمشير گرفتيم ، اينجا را نيز بضرب شمشير بگيريم . خام - انديش گفت ما نيز شمشير داريم . پس كوس حربى فرو كوفتند و در مقابل هم صف جنگ بياراستند . از آن طرف خام‌انديش در ميدان درآمد و ازين طرف بهمن زرين‌قبا در ميدان درآمد و از گرد راه برهم حمله كردند و بسيارى حرب كردند ، تا عاقبت بهمن زرين‌قبا مركب درو جهانيد و سر دست فراز كرد و بند كمر خام‌انديش را بگرفت و زور كرد و خام‌انديش را از پشت مركب در ربود و بر زمين زد و بر سينهء خام‌انديش جست كه مىخواست او را پيش ملك داراب فرستد .\r\nروايت كرده‌اند كه سپاه خام‌انديش چون چنان ديدند ، بيكبار حمله كردند .\r\n\r\n\r\n","description":"","footnote":"\r\n( 1 ) - در اصل : اولى در .\r\n","page_name":" 255 ","page_number":261},
  {"content":"\r\n\r\nسپاه بهمن زرين‌قبا نيز حمله كردند . بهمن زرين‌قبا چون چنان ديد خنجر بركشيد و سر خام‌انديش را از تن برداشت و از سينه‌اش برخاست . آن سر بر سر نيزه كردند و تيغ در آن سپاه نهادند . لحظه‌يى جنگ كردند تا عاقبت شكست بر آن سپاه آمد .\r\nچندان‌كه خواستند كه خيمه و خرگاه و سراپردهء قيصر را ببرند نتوانستند . عاقبت روميان هزيمت شدند ، تخت و سراپردهء قيصر بجا گذاشتند و برفتند . بهمن زرين‌قبا بفرمود تا تخت و سراپردهء قيصر را با غارتى چند كه گرفته بودند پيش ملك داراب فرستادند و آنچه بود باز نمودند . اين خبر پيش ملك داراب گفتند كه بهمن زرين‌قبا چنين كارى كرده است و خام‌انديش را كشته است و تخت قيصر را با سراپرده‌اش گرفته‌اند و آورده‌اند . ملك داراب خرم شد و حكم كرد تا طبل بشارت زدند .\r\nملك داراب گفت از آن روز كه آن حرام‌زاده هلال‌عيار علم لشكرشكن مرا دزديد ، خاطر من نگران بود . خداى تعالى فرصتى عظيم به بهمن زرين‌قبا داده كه بعوض علم لشكرشكن من تخت و سراپردهء قيصر را بياورد . اما زود بايد رفتن مبادا كه سپاهى از عقب پهلوان بروند . پس حكم شد كه لشكر متوجه لاله‌زار شوند .\r\n\r\n","description":"","footnote":"","page_name":" 256 ","page_number":262},
  {"content":"\r\n\r\n\r\n26 جنگ داراب و قيصر\r\nاما مؤلف اخبار چنين روايت مىكند كه از آن طرف سپاه شكسته بازگشتند .\r\nقيصر از برابر مىآمد . آن سپاه شكسته بقيصر رسيدند و احوال باز نمودند كه چون ما بلاله‌زار رسيديم ، از آن طرف بهمن زرين‌قبا از طرف ملك داراب هم از براى جاى گرفتن رسيد . پهلوان خام‌انديش در ميدان رفت و از آن طرف بهمن زرين‌قبا در ميدان آمد و بسيارى جنگ كردند . عاقبت آن ايرانى غالب آمد و پهلوان خام‌انديش را بكشت . سپاه برهم زدند . شكست بر سپاه ما آمد و ما را بشكستند و از ما بسيارى قتل كردند و تخت و سراپرده ببردند . چون قيصر اين سخن بشنيد ، آه از جان قيصر روم برآمد كه تختش از زر بود . گفت دريغ از ملك و مملكت من كه جمله در سر كار « 1 » يمنيان رفت ! دريغ از فرزند جوانم كه بشومى اين قوم بهلاك آمد ! دريغ از نام و ناموسم كه بر باد رفت ! طم‌طام وزير گفت چرا چنين ميگويى ؟ ترا چهار هزار و چهارصد و چهل و چهار شهر و قصبه و قلعه هست . همه در فرمان تواند و هنوز ايرانيان يكى نگرفته‌اند . به استقلال تمام پاى در ركاب دارى ، چرا خود را نوميد ميكنى ؟ مردانه‌وار ايستادگى مىبايد كردن و جواب\r\n\r\n\r\n","description":"","footnote":"\r\n( 1 ) - در اصل : سروكار .\r\n","page_name":" 257 ","page_number":263},
  {"content":"\r\n\r\nگفتن و خون شاه‌نوش را طلب كردن . قيصر گفت اى طم‌طام اين بد بود كه تختم بدست ايرانيان افتاد ، ناموسم رفت ! گفت شاها ناموس پادشاهان علم است .\r\nعلم ملك داراب كه از شصت من زر سرخ است ، در پيش تست . ازين نوع بسيار واقع مىشود . دل خود را بهرچيزى پريشان نمىبايد كردن ، تا دل از جنگ كردن نترسد . از اين نوع سخنى چند بگفت و قيصر را تسلى بكرد و روانه شدند .\r\nاز آن طرف ملك داراب با سپاهى عظيم رسيدند . ملك داراب نگاه كرد ، دشتى ديد چهل فرسنگ در چهل فرسنگ ، جمله گل و لاله و زعفران . در ميان اين صحرا پشته‌يى عظيم بلند و سبز چون زمرد ، در قفاى آن پشته بيشه‌يى عظيم كه مار نتوانستى گذشتن . ملك داراب را خوش‌آمد . بجاى بهتر خيمه و بارگاه زده بودند . ملك داراب بر تخت برآمد . امرا هريك برجاى خود قرار گرفتند .\r\nچون سه روز بگذشت ، جاسوسان رسيدند . مينوفرنگ و جلدك جاسوس خبر آوردند كه فردا كه آفتاب طلوع مىكند قيصر روم با پانصد هزار مرد مىرسند . ملك داراب حكم كرد تا لشكريان به كار جنگ مشغول شوند و غافل نباشند كه دشمن رسيد .\r\nچون شب درآمد طلايه بيرون كردند . آن شب طلايه داشتند تا روز برآمد . ملك داراب سوار شد با فيروز شاه و با گردان بر آن بالاى آن پشته شدند و چشم در آن بيابان انداختند . چون لحظه‌يى بگذشت از روى بيابان گرد برآمد . از دل گرد و گريبان گرد آواز كوس حربى و نالهء ناى رزمى مىآمد . گرد از هم بشكافت ، سر شقهء علمها پيدا شد . سپاه روم جوق‌جوق و فوج‌فوج هم‌چون كوه پولاد پيدا شدند .\r\nهركس كه مىرسيد دشمن شناسان نام و نسب او ميگفتند . تا وقتى كه قيصر روم و وليد خالد و سرور يمنى و سكندر شاه اسكندرانى و ملك مسروق بن عتبه رسيدند و در پيش ايشان علم لشكرشكن ملك داراب را كه هلال عيار دزديده بود ، و در پيش قيصر برده بود [ مىآوردند 
  ] .\r\nطيطوس حكيم گفت اى شاه اگر علم تو در پيش قيصر است ، تخت و بارگاه\r\n\r\n","description":"","footnote":"","page_name":" 258 ","page_number":264},
  {"content":"\r\n\r\nقيصر در پيش تست . هيچ انديشه مكن كه مملكت روم را نيز بخواهى گرفتن .\r\nچون قيصر روم برسيد از ناگاه چشمش بر آن پشته افتاد كه ملك داراب بر آن پشته بود . سؤال كرد كه آن جمع سواران كيستند كه بر بالاى آن پشته جمع شده‌اند ؟ گفتند ملك دارابست كه از سر آن پشته بر ما نگرانست . قيصر گفت فرود آيم و پيغامى چند بملك داراب بفرستم . چون قيصر درگذشت ، از عقب قيصر طرم‌تاش با سپاه گران رسيد . گفتند كه اين طرم‌تاش است كه رسيد . فيروز شاه گفت دريغ از بهزاد كه اين حرام‌زاده را بگرفت ، با برادرش فرخ‌زاد هردو غايب شدند ! طيطوس حكيم گفت اول فرخ‌زاد پديد آيد و در مملكت ديگر بهزاد بما برسد .\r\nاز آن طرف ديگر قيصر فرود آمد . ملك داراب نيز بر تخت برآمد . لحظه‌يى بگذشت ، سرهنگى از در بارگاه درآمد و گفت ملك را بقا باد . شخصى برسولى از پيش قيصر آمده است و بار مىطلبد . ملك گفت درآيد . جوانى رومى درآمد و خدمت كرد و در برابر تخت بايستاد و سر در پيش انداخت . ملك داراب سؤال كرد كه اين جوان بچه كار آمده است و نامش چيست ؟ گفت بنده را نام طاقور رومى است ، مكتوبى به حضرت آورده‌ام . ملك داراب گفت مكتوبت برسان . طاقور مكتوب را بداد ، مطالعه كردند ، نبشته بود كه :\r\nملك داراب را معلوم باشد كه پدر پدرت اسفنديار بود ، در روزگار پدر پدرم ملك جالقوس بملك روم آمد و درين مملكت روم گرگى عظيم پيدا شده بود ، و خلق از آن جانور به زحمت بودند ، اسفنديار آن گرگ را بكشت . جالقوس شاه دختر خود را بوى داد كه بهمن بزرگ از آن دختر پيدا شد كه پدر تو بود . ما را با تو از آن روز نسبتى خويشى بود . ترا آزرم خويشى نشد كه سپاه در مملكت ما كشيدى و عياران فرستادى تا فرزند دلبندم را بكشتند و مرا بداغ دل بنشاندند ؟ اما اين توقع از تو محال است كه پدر تو بهمن بزرگ بمصر رفت و دختر ملك حارث را بخواست و سپاه مصر ببرد و دفع لؤلؤ كرد و مملكت را از دست لؤلؤ بستد و خود\r\n\r\n","description":"","footnote":"","page_name":" 259 ","page_number":265},
  {"content":"\r\n\r\nپادشاه شد . تو آزرم پدر گوش نداشتى و سپاه بمصر كشيدى و وليد خالد را از تخت و مملكت معزول « 1 » كردى و گرفتى او را و در بند كردى . در حق او چه كردى تا در حق كسى ديگرچه كنى ؟ اكنون توقع مدار كه زنده از اين مملكت بدر روى .\r\nدر ملكم درآمدى و بر تختم نشستى و فرزندم كشتى ، آمادهء جنگ باش كه جنگ است تا عاقبت چه شود .\r\nملك داراب اين مكتوب را بخواند . در جواب گفت كه پدر پدرم دختر ملك روم را خواست . درين مملكت كار عظيم كرد و بلاى عظيم ازين مملكت دفع كرد .\r\nآن دختر بر اسفنديار عاشق شد و زن اسفنديار شد و فخر او در آن بود ، و پدرم ملك بهمن بضرب دست دختر ملك حارث را بگرفت و زن خود كرد ، نامه نبشتم بر وليد بن خالد ، گفتم كه با من جنگ مكن كه سودت ندهد ، بقول سرور يمنى و طيفور وزير خان‌ومان و ملك و پادشاهى خود را بر باد داد . پند من نشنيد ، ديد آنچه ديدنى بود . من باز از سر كرم و جوانمردى همان مملكت مصر را به پسرش صالح ارزانى داشتم كه تا عالميان بدانند كه مقصود من ازين جنگ كردن نه مملكت بود ، بلك عين الحيات بود . اكنون ترا نيز نصيحت ميكنم كه با من حرب مكن اگر پسرت كشته شد لابد چيزى ميطلبيد كه نه لايق او بود . عين الحيات زن فيروز شاهست ، هركس كه [ به 
  ] چشم خطا در زن و فرزند كسان نگاه كند ، لابد كه سزايش آن باشد ، و تو در عوض خون پسرت سياوش نقاش را كشتى .\r\nخونى بخونى رفت ؛ و عين الحيات در مملكت تو غايب شده است ، او را پيدا كن و پيش من بفرست و با ما صلح كن تا ما مملكت به تو بگذاريم ؛ و اگر فرمان نبرى لابد كه تو نيز چون ديگران از ملك و مملكت برآيى . طاقور گفت اين كلمات را بر جايى رقم كنيد كه مكتوب شما را برسانم ، بنوشتند و به دو دادند تا برفت .\r\nچون مكتوب بقيصر روم رسيد ، مطالعه كرد ، فرياد از نهادش برآمد . گفت\r\n\r\n\r\n","description":"","footnote":"\r\n( 1 ) - در اصل : معذول\r\n","page_name":" 260 ","page_number":266},
  {"content":"\r\n\r\nبنگريد كه ملك داراب خون پسر مرا با دزدى برابر مىكند . اى گردان و اى مبارزان به كار راستى جنگ مشغول شويد ! نقيبانرا طلب كردند كه در سپاه منادى جنگ زنند كه فردا روز جنگ است ، جنگ بايد كردن . سپاه به كار راستى حرب مشغول شدند . جاسوسان رفتند و اين خبر را بملك داراب رسانيدند كه فردا روميان جنگ خواهند كردن . ملك داراب نيز به كار راستى حرب مشغول شد « 1 » و آن شب همه شب اسباب جنگ مهيا كردند تا آن شب تاريك بروز روشن مبدل شد و خورشيد جمشيد طلوع كرد و عالم بنور خورشيد منور شد .\r\nدر اول روز كوس حربى فرو كوفتند . آن‌دو سپاه در مقابل يكديگر صف بر - آراستند . سپاه روم پانصد هزار سوار و پياده و سپاه ايران سيصد هزار . چون از هر دو طرف كار آن‌دو سپاه تمام شد ، اول كسى كه عزم ميدان كرد سوارى بود از سپاه ايران آراسته و پيراسته و بر خنكى جنگى سوار شده از سر تا قدم در آلت جنگ فرو رفته بود . بدين صفت عزم ميدان كرد ، چون بقلب ميدان رسيد يكى نعره زد كه هركه داند داند و هركه نداند بداند كه منم بهمن زرين‌قبا ، خدمتكار ملك ايران ملك داراب بن ملك بهمن بزرگ . بياييد هركه از شما بزرگتر است و مبارزتر است . با قيصر گفتند كه اين مبارز است كه خام‌انديش را كشت و تاج و تخت ترا ببرد . قيصر گفت سوارى مردانه در ميدان رود « 2 » و اين ايرانى را زنده در پيش من آرد « 3 » تا بعوض تختم نگاه دارم و در بند كنم . سوارى رومى آهنگ ميدان كرد .\r\nقيصر سؤال كرد كه اين‌كه بود كه در ميدان رفت ؟ گفتند كه پهلوان قيرابست و اين قيراب از جملهء مبارزان بود . چون بميدان رسيد هم از گرد راه حمله كرد .\r\nبهمن زرين‌قبا حملهء او را رد كرد . پهلوان حمله كرد ، او نيز رد كرد . چون چند حمله در ميان ايشان رد شد ، از ناگاه بهمن زرين‌قبا كمين بر قيراب بگشود و يك تيغ در زير بغل قيراب زد كه يك دستش با سر و گردن در خاك انداخت . قيراب\r\n\r\n\r\n","description":"","footnote":"\r\n( 1 ) - در اصل : شدند .\r\n( 2 ) - در اصل : رويد\r\n( 3 ) - در اصل : آريد .\r\n","page_name":" 261 ","page_number":267},
  {"content":"\r\n\r\nدر خاك افتاد ، آه از جان قيصر برآمد . دست بر دست زد . آواز طبل بشارت از سپاه ايران برآمد . بهمن زرين‌قبا ديگر مبارز خواست . قيراب را برادرى بود خوش‌آب نام ، چون برادر خود را بدان صفت بديد ، بىاختيار مركب در ميدان جهانيد و از گرد راه كه رسيد بدشنام دادن مشغول شد . بهمن زرين‌قبا گفت اى كافر حرام‌زاده ، دشنام دادن چه شرط مردانست ! بگير كه تو نيز در پى برادر خواهى رفتن ! خوش‌آب سپر در سر كشيد ، چنانش بر قبهء سپر زد كه تا حلقش برهم دريد . يكى ديگر آمد بقتل آمد . تا يك ساعت هفت كس را بكشت . قيصر روم را دم فرورفت .\r\nطرمتاش مىخواست كه در ميدان رود كه ناگاه از قلهء آن پشتهء سبز يك سوارى پيدا آمد ، بر مركب ابلقى سوار گشته ، از سر تا ناخن پا مغرق آهن و پولاد ، و آنچه مردان مرد را در روز مردى به كار آيد بر خود راست كرده ، چون سيلى كه از قلهء كوه فرود آيد از آن بالاى پشته عزم نشيب كرد . اين جنگ راست بر پاى اين پشته بود . تا چشم برهم زدن ، آن سوار دلير چون شير نر در ميان ميدان درآمد و سر راه بر بهمن زرين‌قبا بگرفت و يك نعره برو زد و گفت اى ايرانى ، عالم بدست شما داده‌اند كه هرچه خواهيد بكنيد و هيچ‌كس نباشد كه جواب كار شما بگويد ! اين بگفت و بضرب تيغ يك حملهء عظيم بر بهمن زرين‌قبا كرد و بهمن زرين‌قبا را از آن سوار خوفى عظيم در دل آمد و سپر پولاد در سر كشيد ، تا آن حمله را رد كند .\r\nآن سوار يگانه و آن دلاور « 1 » فرزانه مركب درو جهانيد و سر دست فراز كرد و بند كمر ويرا بگرفت و زور كرد و بهمن زرين‌قبا را آسان از پشت مركب در ربود و بر بالاى سر برآورد و علم كرد تا هردو لشكر بديدند . اما آهسته‌اش بر زمين نهاد از پشت مركب به زير آمد و او را بربست و بر بالاى آن پشته برآمد . پياده‌يى بر بالاى آن پشته ايستاده بود ، بهمن زرين‌قبا را بدان پياده داد و آن پياده او را در آن بيشه برد . باز آن سوار در ميدان آمد و بسر تازيانه از ايرانيان مبارز طلب كرد .\r\n\r\n\r\n","description":"","footnote":"\r\n( 1 ) - در اصل : سوار .\r\n","page_name":" 262 ","page_number":268},
  {"content":"\r\n\r\nفيروز شاه و ملك داراب عجب ماندند . قيصر روم عظيم خرم شد و از شادى بخنديد .\r\nبا طم‌طام وزير گفت كه اى وزير اين سوار عجب سواريست كه اين ايرانى را چنين آسان از پشت مركب در ربود . گويا چه كسى باشد ؟ طم‌طام وزير گفت هركس كه هست معلوم مىشود كه دوست ماست كه از دشمن ما گرفت . قيصر گفت مى بايست كه پيش ما مىآورد ، آيا كجا برد ؟ طم‌طام گفت معلوم شود . حاليا يكى ديگر هم از سپاه ايران عزم ميدان دارد تا چه خواهد كردن .\r\nروايت كرده‌اند كه چون بهمن زرين‌قبا گرفتار شد ، برادرش بهمن زرين‌كلاه عزم ميدان كرد ، در مقابل آن يگانهء روزگار و مبارز گيتى آمد و يك نعره برو زد كه هى تو كيستى كه برادر شاهم را گرفتى ؟ گفت اينم كه مىبينى ! تا گفتن كمندى همچون سر زلف محبوبان در گردن بهمن زرين‌كلاه انداخت و عنان مركب بركشيد و پهلوان را از پشت مركب درآورد و همچنان كشان او را بالاى پشته برآورد و از عقب آن پشته غايب شد . جمله عجب ماندند كه اين سوار كه بود كه چنين دو پهلوانرا بگرفت . فيروز شاه و ملك داراب و جملهء گردان ايران عظيم ملول شدند . از ملالت كه داشتند طبل آسايش زدند كه سپاه بازگشتند . قيصر نيز بازگشت . جمله متحير بودند كه اين سوار چه كسى بود كه چنين كارى كرد .\r\nقيصر اميدى داشت كه شايد پيش وى « 1 » آيد و آن گردانرا بيارد .\r\nچون سپاه فرود آمدند ملك داراب بر تخت برآمد ، طيطوس حكيم و روشن - راى وزير و فيروز شاه و جملهء گردان جمع آمدند . ملك داراب گفت جاسوسى بدان لشكر بفرستيد تا كه ببيند اين سوار گردان ما را بدان لشكر برد يا بجاى ديگر .\r\nجاسوسان برفتند و بازآمدند و گفتند كه قيصر نيز نمىداند كه اين سوار چه كسى بود . فيروز شاه گفت عظيم سوارى بود ، اگر يك بار ديگر بيايد توان معلوم كردن كه كه بود . از هردو طرف منادى جنگ زدند و سپاه به كار راستى جنگ مشغول\r\n\r\n\r\n","description":"","footnote":"\r\n( 1 ) - در اصل : قيصر .\r\n","page_name":" 263 ","page_number":269},
  {"content":"\r\n\r\nشدند . چون شب درآمد از هردو سپاه طلايه بيرون كردند . آن شب ظلمانى بروز نورانى مبدل شد و جهان از ظلمت شب بازرهيد و مرغ سحرى در پرواز آمد و زاغ شب تار در گداز آمد . باز آن‌دو لشكر و آن‌دو درياى تير و تبر كوس حربى فروكوفتند و ناى رزمى در دميدند و در مقابل هم صف بركشيدند . هنوز از هردو سپاه هيچ‌كس آهنگ ميدان نكرده بود كه باز آن ابلق سوار چون گودرز نامدار ، چون كوه پولاد و چون گرگين ميلاد ، از بالاى آن بلندى پيدا شد و در ميان ميدان نگاه كرد . هيچ‌كس را در ميدان نديد . آهنگ نشيب كرد ، تا چشم برهم‌زدن آن پهلوان جهان در ميان ميدان آمد . چون بقلب ميدان رسيد پشت بر سپاه ايران كرد و رو بسپاه روم كرد و مبارز طلب كرد . قيصر روم گفت اين سوار چه ميگويد ؟\r\nطيفور وزير گفت كه كسى از ما ميطلبد تا بگويد كه من كيستم . قيصر گفت يكى در ميدان رويد ، نام اين سوار معلوم كنيد كه كيست و پيش منش بياريد كه تا او را انعام كنم و خلعت بدهم . سؤال كنيد كه گردان ايرانرا كه گرفته است چرا پيش من نياورد ؟\r\nسوارى ايستاده بود ، از سرهنگان قيصر بود و اعتبار تمام داشت و خيلى بهادر و مبارز بود و طالوق رومى نام داشت . عزم ميدان كرد ، چون برابر آن سوار رسيد سلام كرد و بعد از آن گفت اى شيرمرد ، مردانه رفتى و دو مبارز از سپاه ايران گرفتى . قيصر روم ميگويد كه چرا آن مبارزانرا كه گرفتى « 1 » پيش من نياوردى تا ترا انعام مىكردم . اكنون قيصر روم شما را مىطلبد و ميگويد كه پيش ما بيا و از نام و نسب خود بگوى تا ترا بشناسيم كه ميدانيم كه از مملكت مايى كه رسم و رسوم ما دارى . آن سوار گفت كه تو كيستى ؟ گفت من طالوقم ، سرهنگ خاص قيصر روم . گفت تو برو كه من بيايم . طالوق در پيش روانه شد . آن سوار در عقب طالوق مركب برانگيخت و از قفاى طالوق درآمد و يك ضرب تيغى\r\n\r\n\r\n","description":"","footnote":"\r\n( 1 ) - در اصل : گرفتى چرا .\r\n","page_name":" 264 ","page_number":270},
  {"content":"\r\n\r\nچنان بر بند كمر طالوق زد كه طالوق را بدان ضرب تيغ چون خيار « 1 » به دو نيم كرد .\r\nجمله از آن ضرب زدن او عجب ماندند . فيروز شاه آفرين كرد و [ گفت 
  ] تفرج كنيد كه اين سوار چگونه بهادرست و چه ضربى دارد ، كه اين كافر را چون بدونيم كرد .\r\nقيصر چون آن بديد ، آه از جانش برآمد و گفت اين سوار چه كرد ؟ گفتند طالوق را بدونيم كرد . قيصر گفت مگر طالوق سخن بىادبانه گفت . يكى ديگر برويد و سؤال كنيد كه طالوق را چرا كشتى ؟ مگر به تو سخن بىادبانه گفت ؟\r\nمؤلف اخبار چنين روايت مىكند كه سوارى ديگر صيقل نام در ميدان درآمد و گفت اى شيرمرد ، طالوق را چرا كشتى ؟ مگر به تو سخن بىادبانه گفت ؟ آن سوار هيچ جواب نداد و مركب درو جهانيد . صيقل از بيم جان سپر پولاد در سر كشيد ، چنانش بر قبهء سپر زد كه تا بند كمرش بشكافت . فيروز شاه تحسين كرد . طيطوس گفت عجب سواريست ! از سپاه ما گرفت و از سپاه قيصر كشت ! گويا چه غرض دارد ؟ قيصر روم گفت اين حرام‌زاده ديوانه شده است ! از سپاه ايران دو سوار گرفت و از سپاه ما دو سرهنگ كشت . يكى مردانه مردى در ميدان رود و اين حرام‌زاده را بيارد « 2 » كه تا از وى سؤال كنيم كه چرا چنين كردى ؟ شماس و شماط هردو برادر آنجا بودند ، كه با سيف الدوله آن غدر كرده بودند . شماط آهنگ ميدان كرد و سر راه بر آن سوار گرفت . فيروز شاه گفت اگر اين سوار را مثل آن‌دو سوار هلاك مىكند ، پس بىشك دوست ماست . گفتند اگر دوست ماست پس چرا از ما گرفت ؟\r\nفيروز شاه گفت در گرفتن گردان ما حكمتى دارد . تا با اين مبارز چه خواهد كردن .\r\nشماط در ميدان درآمد و يك نعره بر آن يگانهء روزگار زد كه تو كيستى كه هيچ دوستى و دشمنى تو پيدا نيست ؟ از سپاه ايران ميگيرى و از سپاه ما ميكشى ؟ بيا تا ترا پيش قيصر برم كه من بدين كار آمده‌ام و من به ديگران نمىمانم . من شماطم .\r\nآن سوار گفت سر تو در هرچه بدتر قيصر نهاده « 3 » ! من چه پرواى ريش قيصر دارم ؟\r\n\r\n\r\n","description":"","footnote":"\r\n( 1 ) - در اصل : خيارش .\r\n( 2 ) - در اصل : رويد . . . بياريد .\r\n( 3 ) - اين جمله با آنكه دشنام است نگاه داشته شد .\r\n","page_name":" 265 ","page_number":271},
  {"content":"\r\n\r\nاما تو جانرا وداع كن ، كه در ميدان من آمدى زنده بيرون نخواهى رفتن ! شماط گفت اگر نيايى ترا به مردى ببرم . اين بگفت و به نيزه حمله كرد . آن سوار گزين نيزه در نيزهء شماط انداخت . لحظه‌يى بكوشيدند . از ناگاه آن سوار كمين بر شماط بگشاد و يك طعن نيزه بر كمرگاه شماط زد و شماط را بر خاك تيره انداخت و خود بباد مركب درگدشت . شماط بر خاك افتاد و او درگدشت . شماط از بيم جان برجست . پياده رو بسپاه خود كرد . آن يگانهء روزگار در عقب شماط رسيد و تيغى براند و سر شماط بر خاك تيره انداخت . شماس چون برادر [ را 
  ] كشته ديد خود را بر خاك انداخت و فغان درگرفت . پنج هزار مرد در خاك ريختند .\r\nآن سوار پشت بسپاه روم كرد و رو بسپاه ايران كرد و مبارز خواست . برانگيخت خورشيد شاه و نعره زد كه تو كيستى كه در ميان دو لشكر آمده‌اى ؟ هيچ دوستى و دشمنى تو پيدا نيست . با پهلوان بهمن زرين‌قبا و بهمن زرين‌كلاه چه كردى ؟\r\nاگر دوست مايى از ما چرا گرفتى و اگر دشمن مايى از سپاه قيصر چرا ميكشى ؟\r\nآن سوار گفت كه من از هردو سپاه فراغت دارم ، بيا تا چه دارى كه من با هردو سپاه عداوت دارم ! خورشيد شاه حمله كرد . آن سوار حملهء او را بگرفت . چون نوبت به دو رسيد مركب درخورشيد شاه جهانيد و سر دست فراز كرد و بند كمر خورشيد شاه بگرفت و زور كرد و او را از پشت مركب برداشت و رو بر بالاى پشته نهاد . چون بر قلهء پشته رسيد ، خورشيد شاه را بدان پياده داد .\r\nروايت چنين كرده‌اند راويان اخبار كه چون جمشيد شاه چنان ديد ، از قلب سپاه رو بر بالاى آن پشته نهاد . چون برسيد ، يك نعره بر آن سوار زد كه برادرم را كجا مىبرى ؟ مرد ميدان تو منم ! بر بالاى آن پشته لحظه‌يى بكوشيدند . از ناگاه او را نيز از پشت مركب در ربود و در بيشه برفت و غايب شد . جمله از كار و كردار او در عجب ماندند هيچ‌كس ندانست كه او كه بود و اين كار چرا مىكند . قيصر عظيم ملول بود . فيروز شاه گفت اگر فردا بيايد من در ميدان او روم و معلوم كنم كه\r\n\r\n","description":"","footnote":"","page_name":" 266 ","page_number":272},
  {"content":"\r\n\r\nچه كسيست . طيطوس حكيم گفت از فعلش مىتوان دانستن كه با قيصر دشمنى دارد كه از سپاه او ميكشد و از سپاه ما مىگيرد . آن هردو سپاه فرود آمدند و به كار راستى جنگ مشغول شدند و آن شب بگدشت . فيروز شاه را خواب نمىبرد تا كى روز شود ، تا اين سوار بيايد و من در ميدانش روم و معلوم كنم كه چه كسى است ؛ تا روز برآمد . آن‌دو سپاه برخاستند و آهنگ ميدان كردند و در برابر هم صف برآراستند اول كسى كه عزم ميدان كرد پهلوان طرمتاش بود . گفت امروز ميدان از آن منست اگر آن سوار بيايد ، جوابش بگويم و اگر او نيايد جنگ با ايرانيان دارم . چون طرمتاش ميدانست كه بهزاد و فرخ‌زاد در سپاه نيستند ، تصور ميكرد كه كسى در آن سپاه كه با او حرب كند نيست . ميدان‌دارى فيروز شاه را نديده بود . چون بميان ميدان رسيد ، نعره زد و گفت منم طرمتاش برادر تيمورتاش . خون برادرم ميخواهم .\r\nفيروز شاه عزم ميدان كرد . از سر تا ناخون پاى آنچه پوشيده بود ، جمله مرصع بود ؛ و بر مركب گلگون تازىنژاد سوار گشته . چون بميان ميدان رسيد ، نعره بر طرم‌تاش زد و گفت اى حرام‌زاده ، تصور كرده باشى كه در سپاه ايران كسى كه با تو حرب كند نيست . اينك آمدم كه دمارت برآرم . منم فيروز شاه بن ملك داراب بن ملك بهمن بن اسفنديار . طرم‌تاش چون دانست كه فيروز شاه هست ، خرم شد و گفت اى ايرانى نيكت يافتم ! هم‌اكنون بضرب گرز گران دمارت برآرم . اين بگفت و حمله كرد . فيروز شاه سپر در سر كشيد و آن ضرب گرز از دست طرم‌تاش آسان بگرفت .\r\nدر سپاه ايران كسى نبود كه توانستى آن ضرب را گرفتن . شاه‌زاده بگرفت چنانك هيچ المى به دو نرسيد . طرم‌تاش آفرين كرد و گفت مردانه گرفتى اما اگر يك ضرب ديگر بگيرى مردانه باشى . فيروز [ شاه 
  ] گفت بيار ! از آن محكم‌تر زد ، آن را نيز بگرفت .\r\nروايت مىكند راوى اين داستان كه آن سوار يگانه آمده بود ، بر بالاى آن پشته ايستاده بود و در ميدان نگاه مىكرد ، و تحسين بر دست و بازوى فيروز شاه مىكرد كه سه ضرب گرز از دست و بازوى طرم‌تاش بگرفت كه هيچ المى به دو و مركب\r\n\r\n","description":"","footnote":"","page_name":" 267 ","page_number":273},
  {"content":"\r\n\r\nاو نرسيد . فيروز شاه گفت اكنون نوبت از آن منست . بگير ! طرم‌تاش بناكام و ناچار سپر در سر كشيد . چنانش بر قبهء سپر زد كه بند بر بندش بلرزيد و عرق كرد .\r\nمركبش وقت بود كه سينه بر زمين نهد و بعوض آب خون بينداخت . طرم‌تاش چنان شد كه سر از پاى گم كرد . با خود گفت اگر ضرب ديگر مىزند ، بيقين كه بهلاك مىآيم . رو بفيروز شاه كرد و گفت اى مبارز گيتى و اى پهلوان جهان و اى رستم زمان ، نيكو سه ضربم را گرفتى و مردانه ضربى زدى . و مرا معلوم نبود كه تو در ميدانم خواهى آمدن . من لايق ميدان‌دارى تو مركب برننشسته‌ام . امانم بده تا بروم و مركب لايق سوار شوم و بجنگ بيايم . فيروز شاه [ گفت 
  ] برو كه امانت دادم ، تا بدانى كه مروت نيز دارم ، كه ميدانم كه تو اين امان از عجز ميخواهى . فيروز شاه ميخواست كه از حال آن سوار بداند كه بر آن بالاى آن پشته ايستاده بود . از آن جهت طرم‌تاش را امان داد . چون طرم‌تاش از ميدان بدر رفت ؛ قيصر گفت اى پهلوان چون بود كه از ميدان بيرون آمدى و فيروز شاه را نگرفتى ؟\r\nطرم‌تاش گفت اى شاه اگر در عالم مرد هست ، اين ايرانيست . مركب لايق جنگ او نبود . من ازو امان خواستم ، مرا امان داد .\r\nاما مؤلف داستان گويد كه از آن طرف آن سوار كه بر بالاى آن پشته ايستاده بود ، چون ميدانرا خالى ديد مركب در ميدان جهانيد . برابر فيروز شاه آمد و بايستاد .\r\nفيروز شاه يك نعره بر آن سوار زد كه تو كيستى كه هيچ دوستى و دشمنى تو پيدا نيست ! از سپاه قيصر ميكشى و از سپاه من مىگيرى ! نگويى تا كيستى ؟ آن سوار گفت هركسى كه هستم با شما هيچ دشمنى ندارم . آن ياران ترا ببردم ، اما هيچ آزارى بديشان نرسانيده‌ام . فيروز شاه گفت نام تو چيست و نشان تو چيست ؟ گفت اى شاه‌زاده نام و نشان اينجا نمىتوان گفتن ، اگر آرزوى آن دارى كه نامم بدانى و نشانم ببينى در عقب من بيا كه درين بيشه رويم ، بمقام و مأوايى كه دارم ، ببينى و نامم بشنوى . فيروز شاه گفت چون از دوستى تو يقين نمىدانم ، در پى تو چون\r\n\r\n","description":"","footnote":"","page_name":" 268 ","page_number":274},
  {"content":"\r\n\r\nبيايم ؟ آن سوار گفت اگر بيايى از عين الحيات هم خبرى دارم ، بگويم . فيروز شاه چون نام عين الحيات بشنيد ، خرم شد . گفت برو تا برويم . آن سوار در پيش روان شد ، و [ با 
  ] فيروز شاه بر قلهء آن پشته برآمدند و در عقب پشته ناپديد شدند . ملك داراب گفت اى حكيم ، فيروز شاه در عقب اين سوار چرا رفت ؟ طيطوس گفت هيچ باكى نيست . اگر دانستى كه دشمن است نرفتى .\r\nمؤلف داستان روايت كند كه از آن طرف قيصر گفت اين سوار فيروز شاه را برد شايد كه ديگر نيايد . در آن حالت آواز طبل و نقاره از عقب لشكر روم برآمد . قيصر گفت اين آواز طبل و نقاره چه بوده است ؟ گفتند ملك را بقاباد ، سپاه گل‌حصار است و سر لشكر جوانيست كه او را عشق‌آور نام است . قيصر گفت من هنر اين جوان بسيار شنيده‌ام كه بر در قلعهء خاك‌ريز قنطره را كشته است . جوان بهادرش نشان ميدهند . نقيبان پيش رفتند و سپاه فرخ‌زاد را در ميمنهء سپاه قيصر فرود آوردند .\r\nقيصر بازگشت و طبل آسايش زدند . چون قيصر فرود آمد ، روايت كرده‌اند كه فرخ‌زاد بدشمنى ايرانيان كمر بسته بود ، كه ميخواست هنر خود را به ايرانيان بنمايد كه اگر بهزاد را از من بهتر مىدانيد من از شما مبارزترم . چون فرخ‌زاد فرود آمد ، در حال قيصر او را طلب كرد و گفت اين جوانرا كه از قلعهء گل‌حصار آمده است پيش من بياريد تا او را ببينم . فرخ‌زاد ميدانست كه در آن سپاه كسان هستند كه او « 1 » را ديده‌اند و مىشناسند . مثل طيفور وزير و پسران شاه سرور و هلال عيار . اما صورت را عظيم تغييرى داده بود تا او را نشناسند . القصه او را پيش قيصر آوردند . قيصر فرخ‌زاد را بديد ، اعزاز كرد و بجاى نيك بنشاند و بنواخت و انعام فرمود و خلعت خاصه فرمود و دلدارى تمام كرد . فرخ‌زاد گفت بدولت ملك كارى با سپاه ايران بكنم كه تا عالم باشد از هنر من بازگويند . قيصر حكم كرد كه فردا كوس جنگ فروكوبند . فرخ‌زاد گفت فردا ميدان‌دارى از آن منست و\r\n\r\n\r\n","description":"","footnote":"\r\n( 1 ) - در اصل : فرخ‌زاد .\r\n","page_name":" 269 ","page_number":275},
  {"content":"\r\n\r\nبا ايرانيان من جنگ خواهم كردن . قيصر گفت من نيز ترا انعام كنم و سرت از گنبد گردان بگدرانم . فرخ‌زاد دست قيصر ببوسيد و بازگشت . از آن طرف سپاه ايران بازگشتند . ملك داراب در فكر فرزند بود كه آيا پسرم كجا رفت و آن سوار كه بود و پسرم را كجا برد ؟\r\nاما مؤلف اخبار چنين روايت مىكند كه چون فيروز شاه در عقب آن سوار روانه شد . آن سوار در آن بيشه ميرفت و شاه‌زاده در عقب او ميرفت تا در آن بيشه در آمدند . موضع عجب و بيشه . فيروز شاه بدلالت آن سوار ميرفت . چون اندكى برفتند ، از ناگاه كودك پياده پيدا شد ، در پيش پيش مىدويد تا شب درآمد .\r\nدره‌يى عظيم پيش‌آمد ، در آن دره صد هزار درخت و علف از گوش مركب ميگدشت . عظيم با هيبت جايى بود . شاه‌زاده را عجب آمد ، تا بسيارى برفتند .\r\nقلعه‌يى پيدا شد ، آن كودك پيش‌رفت و در قلعه را برگشود . بعد از آن در آن قلعه درآمدند و در قلعه را از عقب بربستند ، تا در ميان قلعه درآمدند . ايوان سر بر فلك برآورده بود . چون آن سوار و آن پياده بر در ايوان رسيدند چند كنيزك از آن ايوان بيرون آمدند . شمعها و چراغها در دست داشتند . آن سوار پياده شد و در آن ايوان درآمد . آن پياده عنان اسب فيروز شاه را بگرفت و گفت شما نيز پياده شويد كه در ايوان رويم . فيروز شاه فرود آمد و قدم در آن ايوان نهاد . آن كنيزكان شمعها در دست ، پيش پيش شاه‌زاده مىرفتند تا در ميان ايوان بموضع خوب رسيدند . شاه‌زاده را بر منصب بنشاندند و چند شمع كافورى در لگن زرين در پيش شاه‌زاده بنهادند و جمله بدر رفتند . فيروز شاه متحير درمانده بود كه چنين قلعه‌يى در چنين جايى مجهول ، اين چه نوع است ؟ متحيروار نگاه مىكرد كه از ناگاه همان كودك پياده درآمد و كنيزكى در عقب طبقى زرين در دست و در ميان آن طبق قدحى زرين و سر آن قدح پوشيده در پيش فيروز شاه بنهاد ، و بعد از آن سر آن قدح برداشت . شربتى مطيب بمشك و گلاب ؛ آن كودك\r\n\r\n","description":"","footnote":"","page_name":" 270 ","page_number":276},
  {"content":"\r\n\r\nبرگرفت و اول خود چاشنى گرفت بعد از آن در پيش فيروز شاه داشت . شاه‌زاده قبول نكرد و نستاد . آن كودك گفت چون شما از راه آمده‌ايد و حرارت راه اثرى كرده باشد ، چرا شربتى چنين نمىخوريد ؟ فيروز شاه گفت تا خداوند سراى ، آنكس كه مرا درين قلعه آورد ، نيايد و من او را نبينم و از دوستى و دشمنى او معلوم نكنم ، هرگز در خانهء او شربت و طعام نخورم . آن كودك گفت اى شاه و شهريار ، خداوند اين سراى بجان و دل دوستار شماست و شما را به جهت محبت آورده است .\r\nشما شربت نوش كنيد كه خداوند خانه نيز به خدمت خواهد رسيدن . فيروز شاه گفت تا خداوند خانه نيايد و در پيش من ننشيند ، من هرگز شربت نخواهم خوردن .\r\nگفت پس من بروم و بگويم كه تا اول خداوند خانه بيايد كه تا شما او را ببينيد و شربت نوش كنيد . پس آن قدح شربت را گداشتند و بدر رفتند . لحظه‌يى شد ، چهار كنيزك مطرب هريك با سازى غير مكرر ، در غايت حسن و جمال درآمدند ، و در عقب ايشان دو كنيزك ديگر ماه‌رو درآمدند ، شمعهاى كافورى در دست ، بنهادند و جمعى ديگر درآمدند . اسباب مجلس از صراحى و پياله و طبقهاى زرين و سيمين و عود سوز و مجمره و آنچه اسباب مجلس ملوك باشد درآوردند .\r\nجمله مرصع به انواع جواهر چنانك فيروز شاه مثل آن اسباب هرگز نديده بود .\r\nمؤلف اخبار چنين روايت مىكند كه چون لحظه‌يى بگدشت هم آن كودك درآمد و گفت اى خداوند بدان و آگاه باش اينك خداوند خانه مىآيد تا معلوم باشد . شاه‌زاده نگران شد كه از ناگاه پرده برداشتند و جمعى كنيزكان ماه‌روى درآمدند و در عقب ايشان يك دخترى چون سروى آراسته در غايت حسن و جمال و كمال آراسته و پيراسته چنانك زبان از وصف حسن او قاصر است ؛ تو گفتى كه خورشيد تابانست كه پديد آمده است . فيروز شاه را « 1 » آن جمال و كمال و لطافت عجيب و غريب آمد بىاختيار از براى آن ماه‌روى خورشيد جمال برخاست . آن دختر چون درآمد در پيش فيروز شاه خدمت كرد ؛ گفت ، بيت :\r\n\r\n\r\n","description":"","footnote":"\r\n( 1 ) - در اصل : را از .\r\n","page_name":" 271 ","page_number":277},
  {"content":"\r\n\r\n اى شاه و شاه‌زاده ايران خوش‌آمدى * وى راحت روان محبان خوش‌آمدى \r\nو خانهء ما بقدم مبارك خود مشرف و مزين كردى . خوش بنشين كه خانه خانهء تو و ما همه بنده و خدمتكار تو . قدم برداشتى و رنجه نمودى . منت اين بر جان ماست . اين بگفت و بعد از آن خوش و خرم در برابر شاه‌زاده قرار گرفت .\r\nشاه‌زاده متحيروار درو نگاه مىكرد كه آيا اين كيست بدين حسن و جمال و آن كس كه مرا درين قلعه آورد ، سوارى بود چون رستم دستان و سام نريمان و مبارز جهان و اين دختريست از برگ گل نازكتر و از ماه آسمان زيباتر . اين چه حالتست ؟\r\nآن دختر ماه‌روى غاليه موى ، جام شربت برگرفت . اول خود چاشنى گرفت و بدست فيروز شاه داد . فيروز شاه بستد و بخورد . بعد از آن دختر جام از دست ساقى بستد .\r\nجامى از يك پارهء ياقوت سرخ و در ميان جام يك دانه مرواريد به كار برده كه در خزينهء هيچ پادشاهى نبود . پر كرد از شرابى كه بوى مشك و رنگ گل داشت .\r\nراح روح‌بخش ، جان‌فزاى طرب‌انگيز محنت‌ريز ، گل‌روى مشك‌بوى ، اول خود دركشيد و بعد از آن بشاه‌زاده داد . فيروز شاه بىتعلل بستد و نوش كرد و بدست او بازداد . هرچند موضع خوب و منظور لطيف در نظر بود ، اما فيروز شاه متحيروار نگاه مىكرد . آن پرىرخ و آن دختر فرخ گفت اى شاه‌زاده ، سبب تحير و تفكر چيست ؟ فيروز شاه گفت سبب آنكه ما مردم غريبيم درين لاله‌زار ، با سپاه قيصر جنگ مىكرديم . سوارى از بيشه بيرون آمد و بضرب دست چهار مبارز مرا بگرفت .\r\nمن امروز در ميدان آمده بودم ، با طرم‌تاش حرب ميكردم ، طرم‌تاش از جنگ كردن من عاجز شد ، از من امان خواست ، من او را امان دادم . آن سوار در ميدان آمد و گفت من آنم كه مبارزان ترا گرفتم و ببردم و از عين الحيات كه در مملكت روم گم كرده‌اى ، خبرى دارم . در عقب من بيا تا ترا بخانهء خود برم . من بوى آشنايى از آن سوار شنيدم . در عقب او تا بدين قلعه آمدم . ديگر او را خود نديدم .\r\nبه خدمت شما رسيدم . تحير و تفكر من بسبب اينست كه به خدمت گفتم .\r\n\r\n","description":"","footnote":"","page_name":" 272 ","page_number":278},
  {"content":"\r\n\r\nراوى داستان روايت مىكند كه آن دختر چون اين سخن بشنيد بخنديد و گفت آن سوار كه ترا از ميدان بيرون آورد منم كه در روز ميدان‌دارى همچون شير نرم و در مجلس همچون حور بهشتىام . فيروز شاه را تعجب بيشتر شد و گفت اى ملكه پهلوانان مرا تو گرفتى ؟ گفت بلى . گفت تو كيستى بدين جمال و كمال ؟ آن دختر گفت پيشتر از آنكه من نام و نسب خود بگويم از شما سؤالى دارم . شما از سر لطف و جوانمردى جواب من بگوييد ، تا من بگويم كيستم . گفت بگو كه چه سؤال دارى . گفت سؤال من از شما آنست كه بنده از شما مىپرسم كه تو كه فيروز شاهى هيچ مروت دارى يا ندارى ؟ فيروز شاه گفت اى ملكه ، عجب سؤالى كردى ! هركه مروت ندارد مرد نيست ! هيچكس باشد كه بنامردى خود گواهى دهد ؟ لابد كه مروت دارم . گفت از مروت كدام قبطه را گوش ميدارى ؟ فيروز شاه گفت قبطهء مروت بسيار است ، اما آنچه من دانم اينست : يكى آنك اگر كسى در حق من نيكى بكند من نيز در عوض نيكى نيكى ميكنم ؛ و اگر كسى را از من مرادى باشد اگر توانم مرادش را برآرم ؛ و اگرم دشمنى باشد ، از من امان خواهد ، امانش بدهم ؛ و اگر دشمن از دشمنى درگذرد او را عفو كنم . آن دختر گفت سوگند بخور كه بدين كه گفتى همچنين هستى و راست ميگويى . فيروز شاه سوگند خورد كه اينچه گفتم راست گفتم . آن دختر گفت من در حق تو نيكى كرده‌ام ؛ و در عوض آن نيكى مرادى دارم . فيروز شاه گفت چه نيكى كرده‌اى و چه مراد دارى ؟ گفت كه عين الحيات در پيش منست ، او را از ميان دشمنان بيرون آورده‌ام و تا اين غايت نگاه داشته‌ام كه به تو رسانم . فيروز شاه عظيم خرم شد . گفت كجاست اينچه گفتى . گفت حالى بيارم اما به تو مرادى دارم . گفت چه مراد دارى ؟ بگو ! گفت چون عين الحيات را بيارم آنگاه مرادم را بگويم . فيروز شاه گفت روا باشد . گفت اول مبارزانت را بيارم . آن كودك را گفت برو ياران شاه‌زاده را بياور . آن عيار برفت . بعد از لحظه‌يى آن چهار مبارز را كه در ميدان گرفته بود خلعت پوشيده درآورد . چون درآمدند\r\n\r\n","description":"","footnote":"","page_name":" 273 ","page_number":279},
  {"content":"\r\n\r\nسلام كردند . شاه [ زاده 
  ] ايشانرا در كنار گرفت . آن دختر گفت اكنون رفتم تا عين الحيات را بيارم . اين بگفت و بيرون رفت . فيروز شاه گفت اى ياران اين دختر را ميشناسيد ؟\r\nگفتند اى شاه ، ما او را نديده‌ايم و نمىشناسيم . گفت اين آنكس است كه شما را از ميدان گرفته آورد . ايشان عجب ماندند كه ما نمىدانستيم كه ما را دخترى گرفته است . فيروز شاه رو بدان مطربان كرد و گفت اين ملكهء شما را نام چيست و اين قلعه به كه تعلق دارد ؟ آن مطربان گفتند كه ملكهء ما ما را چنين تعليم نداده است كه ما رازى كه نگفته باشد با كسى بگوييم . هم‌اكنون شما را معلوم شود كه او كيست . فيروز شاه در كار آن دختر عجب مانده بود و منتظر بود تا چه پيدا شود .\r\nاما مؤلف اخبار چنين روايت مىكند كه چون جهان‌افروز پيش عين الحيات آمد ، عين الحيات در خانه‌يى كه بود تنها بود و در آن خانه بر روى او بسته بودند ، اگرچه اسباب او جمله مهيا بود ، اما تنها بود و در فراق فيروز شاه گريان و نالان ، و نالان و ناتوان بود ، و سر بزانوى تفكر نهاده بود و آب حسرت از ديدگان مىباريد .\r\nجهان‌افروز درآمد و بر عين الحيات سلام كرد و گفت اى ملكه ، چرا پريشان و ملول طبعى ؟ عين الحيات گفت اى خواهر ملالت و غم از براى كدام روز است ؟\r\nبىيار و بىدلدار مانده‌ام . هرچند كه در صحبت تو هيچم ملالت نيست ، اما چند روز و چند شب است كه ترا نديده‌ام . از آنجهت ملولم . جهان‌افروز گفت اى شاه خوبان جملهء غمهات بسر آمد و آن شرطى كه با تو كرده بودم بجاى آوردم . فيروز شاه را از ميان لشكر بيرون آوردم ، با چهار مبارز . اينك در انتظار تو نشسته‌اند . من بدان آمده‌ام كه ترا پيش فيروز شاه ببرم . عين الحيات سرخ برآمد . مدت مديد بود كه از شاه‌زاده جدا شده بود ، از آن روزى كه شاه‌زاده فيروز شاه بفرنگ رفت بجنگ قبروس ، و درين مدت خيلى بند و زندان و جور و جفا كشيده بود . اين دم كه شنيد كه او را پيش فيروز شاه خواهد بردن ، عظيم خرم شد و از شادى سرخ برآمد ، و گفت اى خواهر مرا از مبارزى تو هيچ عجب نمىآيد . اما اين سخن‌ها را راست\r\n\r\n","description":"","footnote":"","page_name":" 274 ","page_number":280},
  {"content":"\r\n\r\nمىگويى ؟ جهان‌افروز گفت آرى راست مىگويم . دروغ چرا گويم ؟ اما تو با من عهدى كرده‌اى و سوگند خورده‌اى . مرا نيز توقع به تو آنست كه مرادم را برآرى و مقصودم را حاصل كنى . عين الحيات گفت چند نوبتست كه اين سخن را ميگويى ، اما نگفته‌اى كه چه مراد دارى . بگوى اگر توانم برآرم . جهان‌افروز گفت يك بار ديگر سوگند ياد كن تا من ايمن شوم و با تو بگويم كه من كيستم و چه مراد دارم .\r\nعين الحيات را عجب آمد . از بهر تسلى جهان‌افروز باز سوگند ياد كرد .\r\nجهان‌افروز گفت اى ملكهء جهان و اى بانوى دوران و اى شاه خوبان ، بدانك من دختر عسطور شاهم ، خواهر شاه‌نوش كه عياران سپاه ايران او را از بهر تو كشتند . عين الحيات گفت اى عجب اگر من بدانستمى كه تو دختر قيصرى از ترس هلاك مىشدم . اى ملكه پدر تو دشمن ماست و ما دشمن او . پس اين شفقت و محبت تو بر ما از كجاست ؟ دختر گفت اى شاه خوبان اين مقدار عداوت كه شما را با قيصر است مرا صد چندان است . هرچند كه من دختر قيصرم ، اما پدر هرگز مرا نديده است و من هرگز در مجلس پدر نرفته‌ام . عين الحيات گفت سبب چيست ؟\r\nگفت سبب آنك آن روز كه من از مادر در وجود آمدم ، مادرم در وقت زادن بمرد .\r\nپدرم مادرم را دوست ميداشت . چون بشنيد كه مادرم مرد و فرزندش دختر آمد ، قدم مرا بر خود نامبارك گرفت و مرا حكم كشتن كرد . پنهان از قيصر مرا در سردابه‌يى پروردند ، تا من بزرگ شدم . چون پدر را از بودن من هيچ آگاهى نبود ، و من وقوف‌دار شدم كه پدر در قصد من بوده است ، من از بيم جان چاره‌يى كردم و درين دره اين قلعه [ كه 
  ] در ايام ما تقدم ويران بوده است ، و از عبور خلق دور است ، و هيچ‌كس را بدين قلعه گمانى نيست ، من اين قلعه را اختيار كردم و در ساختن اين قلعه خداى تعالى گنجى نصيب من كرد و گنجى درين قلعه يافتم . بيافتن اين گنج از خلق بىنياز شدم و آنچه پدرم در پادشاهى ملك روم دارد مرا يزدان از غيب داد ، كه درين گنج بسيار مالى از لعل و ياقوت و\r\n\r\n","description":"","footnote":"","page_name":" 275 ","page_number":281},
  {"content":"\r\n\r\nجواهر يافتم ، و در شجاعت كوشيدم . يزدانم شجاعت داد كه در روز ميدان‌دارى به دويست و پنجاه من گرز كار مىفرمايم و تيغم از سنگ گداره مىكند . آوازهء فيروز شاه بسيار شنيدم كه گاه‌گاهى من ازين قلعه بيرون ميروم و گرد مملكت روم مىگردم .\r\nاز هزار سوار نمىترسم و بارها خود را بر هزار سوار زده‌ام و سبق برده‌ام . آرزوى آن داشتم كه يك بار فيروز شاه را ببينم . اين كودك كه در خدمت منست صغير عيار نام دارد و عظيم چست و چالاك است و كنيزك‌زادهء منست . مرا او از قتل شاه‌نوش خبر كرد و از حالت عياران . من در طلب تو آمدم و ترا از آن ورطه رهانيدم و بدين قلعه آوردم و آنچه وظيفهء خدمت بود با تو بجاى آوردم . رفتم و فيروز شاه را نيز آوردم . او را نيز سوگند دادم كه مراد مرا برآرد . اكنون مراد من به تو آنست كه اجازت بدهى كه فيروز شاه مرا قبول كند . تو خاتون ايوان باشى و من كمتر كنيزك تو باشم ، روزگار برضاى تو بسر برم . هرچند كه مبارز عالمم اما بستهء دام هوا و هوسم و هيچ‌كس را در عالم لايق خود نمىدانم ، الا كه فيروز شاه را كه هم شجاع است و هم صاحب جمال و صاحب اصل و نسب است ، و نيز ميدانم كه فيروز شاه با تو سوگند خورده است كه هيچ كار بىرضاى تو نكند و بر تو يارى ديگر قبول نكند . اول ترا آوردم و آنچه از خدمت بود بجاى آوردم و ترا سوگند دادم كه مرادم را برآرى . اكنون آنچه بود گفتم اكنون وظيفهء قبول از آن تست .\r\nعين الحيات را عظيم سخت آمد و سر در پيش انداخت . نه دلش ميداد كه بگويد بلى ، كه زنانرا هيچ‌چيز ازين سخت‌تر نيست ؛ و نه نيز مىتوانست گفتن كه نه ، كه با جهان‌افروز بسيار سوگند خورده بود كه مرادت را برآرم . در كار خود عاجز فروماند . جهان‌افروز گفت اى عين الحيات ، در چه انديشه‌اى ؟ هرچند كه ميدانم بر مزاج مباركت سختست ، اما چاره‌ات نيست كه من شيفتهء جمال فيروز شاهم . مرا به كنيزكى خود قبول كن و با فيروز شاه بگوى كه سايهء عنايت بر سر من اندازد . عين الحيات گفت كه من سوگند خورده‌ام كه مراد ترا برآرم ، و مقصود\r\n\r\n","description":"","footnote":"","page_name":" 276 ","page_number":282},
  {"content":"\r\n\r\nترا حاصل كنم اگر توانم ؛ تو مرا نمىخواهى ، فيروز شاه را ميخواهى . دل فيروز شاه بدست من نيست و مرا بر هيچكس حكم نيست . پس اين مراد از فيروز شاه بايد خواستن . جهان‌افروز گفت راست ميگويى ، ترا از آنجهت سوگند دادم كه تو حكايت مرا با او بگويى و اگر فيروز شاه بر طرف تو اندازد ، كه با تو سوگند خورده است ، تو آسان رضا بدهى كه مرا بر خود اعتماد هست كه همه‌كس را آرزوى من باشد ، و من فيروز شاه را نيز سوگند داده‌ام كه مراد مرا برآرد .\r\nعين الحيات بخنديد و گفت اى خواهر ، تو از هردو طرف كارها تمام كرده‌اى .\r\nمن از جملهء خدمتكاران توام و ترا بجان و دل قبول كردم . اكنون مرا پيش فيروز شاه ببر كه آنچه وظيفهء خدمت باشد بجاى آرم . جهان‌افروز گفت بيا تا ترا بدست خود آرايشى كنم كه در پيش فيروزشاهت خواهم بردن . دست برماليد . هرچند كه عين الحيات را حاجت به آرايش نبود ، كه آرايش او را يزدان كرده بود كه در آن عصر بحسن و جمال عين الحيات نبود ؛ و جهان‌افروز نيز علامهء روزگار بود ؛ جهان‌افروز عين الحيات [ را 
  ] برآراست و عين الحيات نيز جهان‌افروز را آرايش كرد .\r\nآن‌دو بانوى خرگهى و آن‌دو مجلس‌آراى شهى و آن‌دو سرو سهى ، آن‌دو گلگون روى و آن‌دو سلسله موى و آن‌دو حور خوى ، آن‌دو زهره خصال و آن‌دو مشترى فعال ، آن‌دو شمس و قمر و آن‌دو شهد و شكر و آن‌دو روح‌افزا و دلبر ، آن‌دو حور و آن‌دو نور و آن دو سرور ، آن‌دو باريك ميان و آن‌دو آرام جان و آن‌دو سرو روان و آن‌دو ياقوت لبان و آن‌دو پسته دهان و آن‌دو ابرو كمان و آن‌دو سيب زنخدان آن‌دو مرواريد دندان آن‌دو نارپستان آن‌دو روح روان و آن‌دو صاحب قران ، آن‌دو شهرآراى و آن‌دو جان‌افزاى و آن‌دو دلرباى ، آن‌دو جهان‌افروز و آن‌دو عالم‌سوز و آن‌دو بهار و نوروز ، آن‌دو چشمهء حيات و آن‌دو شيرين كلمات و آن‌دو عين حيات ، آن دو شكرريز و آن‌دو فتنه‌انگيز و آن‌دو خون‌ريز ، آن‌دو لشكرشكن و آن‌دو سيمين بدن و آن‌دو سهيل يمن و آن‌دو آرايش چمن ، يكى شاه تركستان و يكى سلطان\r\n\r\n","description":"","footnote":"","page_name":" 277 ","page_number":283},
  {"content":"\r\n\r\nزنان ، يكى لاله‌روى و يكى جعدموى ، يكى ماه‌تابان و يكى شاه خوبان ، يكى ماه جهان و يكى خوشتر از جان ، يكى گلعذار و يكى خوب‌گفتار ، يكى طاق ابرو يكى گردبازو ، يكى سيمين ساق يكى در جهان طاق ، يكى چشم آهو يكى عنبر گيسو ، يكى قصب‌پوش يكى صدف‌گوش ، يكى تاجدار و يكى شهريار ، يكى ميدان‌دار و يكى در شاهوار ، يكى فرشته نهاد و يكى پرىزاد ، يكى طوطى گفتار و يكى كبك رفتار ؛ آن‌دو شاه خوبان از در ايوان شاه‌زاده فيروز شاه درآمدند . خانه و كاشانه از وجود ايشان پر از خرمن گل شد و از بوى زلف ايشان ايوان بوى سنبل گرفت .\r\nفيروز شاه را چون نظر بر جمال عين الحيات افتاد ، مدتى بود كه او را نديده بود ؛ چون چشمش بر ديدار عين الحيات افتاد از شادى برجست و پيش باز او شد و گفت اى شاه خوبان ، به حق يزدان پاك كه دلم در آرزوى روى تو بود و عظيم عظيم مشتاق ديدارت بودم . بويت از باد صبا مىجستم . عين الحيات گريان شد و گفت بسيار زحمت در عشقت كشيدم و بسيار بند و زندان ديدم . ندانم كه عاقبت بكام برسم يا نه . فيروز شاه گفت اميد بفضل خداى تعالى داريم كه نوميد نشويم .\r\nعين الحيات را در پهلوى خود بنشاند . جهان‌افروز نيز چون لعبت چينى در پهلوى آن شاه يمنى قرار گرفت . چون دور چند بگدشت و مستى بريشان اثر كرد ، فيروز شاه گفت اى شاه خوبان از حكايات خود اندك بگوى كه درين مدت كه از ما جدا شدى در فراق ما چون بودى . عين الحيات گفت چنانك دشمنان تو بدان حال باشند .\r\nپس زبان برگشود و آنچه بر سر او گذشته بود از اول تا آخر جمله را حكايت كرد ، و از جهان‌افروز بسيار آزادى كرد ، و گفت اى شاه‌زاده اين ملكه كه در حق ما اين همه نيكى كرد ، جهان‌افروز نام دارد و دختر قيصر روم است . فيروز شاه را عجب آمد كه قيصر دشمن ايشان بود و اين دوستى از كجاست . عين الحيات از حكايت او آنچه شنيده بود ، بازگفت و در ميانهء سخن گفت اى شاه‌زاده سبب اين همه شفقت در حق من و ياران تو از بهر آنست كه عاشق ديدار تست ، ناديده\r\n\r\n","description":"","footnote":"","page_name":" 278 ","page_number":284},
  {"content":"\r\n\r\nترا دوست ميدارد . شاه‌نوش را كه عياران تو كشتند برادر او بود ، خون برادر را بشما مىبخشد و درين قلعه گنجى دارد كه يافته است ، چنانك رفته بود باز گفت . آن گنج نيز در پاى شاه‌زاده مىريزد . تا شاه‌زاده سايهء دولت بر سر او اندازد و او را قبول كند « 1 » . من اين دلالگى از بهر آنك بسيار شفقت در حق من كرده است و بسيار حقى بر من دارد . [ ميكنم و 
  ] از آنجهت من درين كار ميان بسته‌ام .\r\nفيروز شاه را اين سخن عجب‌تر آمد . تصور كرد كه مگر شاه خوبان او را تجربه مىكند كه در وفاى او چونست . رو به عين الحيات كرد و گفت اى شاه‌زاده من خود از تو شرمسارم كه از بهر من خيلى بند و بلا كشيدى ، و از من هيچ بهره نديدى . من با تو سوگند خورده‌ام كه هيچ‌كس را بر تو نگزينم و يار ديگر نگيرم .\r\nاكنون اختيار اين تعلق به تو دارد ، نه به من . عين الحيات گفت من بدين معنى راضى نيستم ، اما مرا سوگند داده است كه مراد او را برآرم . اكنون مراد او تويى .\r\nفيروز شاه گفت مرا نيز سوگند مغلظه داده است . مبارزان بخنديدند و گفتند كه او كار خود را پيش برده است . فيروز شاه گفت چونست كه قيصر روم را چون تو دخترى باشد كه در مجلس ماه تابانى و در ميدان شير غرانى . چونست كه ترا درين قلعه گداشته است و از حال تو هيچ معلوم ندارد كه تو فرزند اويى ؟ جهان افروز حكايت كرد قصهء خود را از اول تا آخر چنانك با عين الحيات حكايت كرده بود . فيروز شاه از آن سخن عجب ماند . جهان‌افروز گفت يزدانم بقدرت پرورده است بىمنت قيصر ، و شجاعت و مبارزتم داد . اگر در روز مردى باشد خود را بر ده هزار سوار بزنم و بدولت شاه‌زادهء ايران سبق ببرم . اما اين قلعه را اختيار كردم و از عالم گوشه‌يى گرفتم . درين قلعه گنجى يافتم كه چندان باشد كه جملهء مال قيصر . با خود انديشه كردم و گفتم تا كى توان اين راز را از خلق نهفتن و خود را از مردمان نهان داشتن . البته روزى برملا افتد كه درين موضع قلعه‌يى هست و\r\n\r\n\r\n","description":"","footnote":"\r\n( 1 ) - در اصل : اندازى و قبول كنى .\r\n","page_name":" 279 ","page_number":285},
  {"content":"\r\n\r\nدر آن قلعه دخترى هست . من خود ممكن نيست كه پيش قيصر روم كه روز اول كه من درين عالم آمدم هيچكس بدشمنى من پيدا نشد الا قيصر . پس او را دشمن خود ميدانم . پيش دشمن خود رفتن هيچ دانايى نيست كه بزرگان گفته‌اند كه دشمنى آنكس با تو محكم‌تر باشد كه پيشتر دشمن شده باشد . پيشتر از قيصر كسى با من دشمن نشد كه بكشتن من امر كرد و هيچ دشمنى مثل قتل نيست . پس مرا پيش دشمن چنين رفتن عقل نباشد . گفتم كه پناه به كسى برم كه از قيصر قيصرتر باشد ، كه دشمنى قيصر را او از من بازدارد . هيچ‌كس را لايق آن نديدم ، صاحب قران عالم ترا ديدم ، پناه به تو آوردم و ازين سبب محبت عظيم بجانب شما افتاد . با خود گفتم آن بهتر كه در خدمت شاه‌زادهء يمن باشم كه وفادارى او را بجانب شما شنيده بودم . خداى تعالى تقدير كرده بود كه به خدمت شما مشرف شدم . اكنون آنچه در دل داشتم بر زبان آوردم . اين زمان اگر قبولم مىكنيد تا كمر خدمت بر ميان بندم و تا زنده باشم به خدمت بكوشم ؛ و اگر قبول نمىكنيد هم شما دانيد .\r\nعين الحيات برخاست و او را در كنار گرفت و گفت تو به من خواهرى و از خواهر عزيزترى . من ترا هرگز نخواهم گداشتن . تو اين نيكى كه با من كردى و مرا از ميان دو هزار مرد بيرون آوردى و از رسوايى خلاصم دادى ، هرگز حق ترا فراموش نكنم . فيروز شاه از آن كلمات موزون و رخسارهء گلگون و آن عارض كافور و چشمهاى مخمور او عجب مانده بود ؛ و آن محبت او را بر خود دولتى ميدانست و ارادت تمام داشت . عين الحيات با جهان‌افروز و فيروز شاه نيز قبول كرد . گردان مبارك باد گفتند . پس جهان‌افروز اسبابى چند از قدح و صراحى و پياله جمله از زر و جواهر بنمود ، كه در خزينهء هيچ پادشاهى نبود . فيروز شاه را از آن مال عجب آمد . پس بعيش بنشستند ، تا روز شراب خوردند . شاه‌زاده گفت هرچند پدرم ملك داراب نگران خواهد بودن اما شايد كه امروز جنگ نكنند . اين دم را غنيمت مىبايد داشتن . ايشان در عيش و شراب خوردن .\r\n\r\n","description":"","footnote":"","page_name":" 280 ","page_number":286},
  {"content":"\r\n\r\nاما مؤلف اخبار چنين روايت مىكند كه چون آن شب بسر آمد در اول روز آواز طبل جنگ از سپاه قيصر برآمد ؛ كه طرم‌تاش با خود گفته بود كه بهزاد و فرخ‌زاد و فيروز شاه در سپاه نيستند « 1 » ، كيست در سپاه ايران كه در برابر من يا رد آمدن ؟ ايام فرصت است و وقت نصرتست ؛ و آوازه بود در سپاه قيصر كه جوانى از قلعهء گل حصار آمده است ، عشق‌آور نام ، و دعوى كرده است كه من سپاه ايرانرا جواب بگويم و قيصر او را عزت داشته است و عزيز ميدارد از آن جهت كه دشمن عظيم او را كشته است . چون ملك داراب آواز طبل جنگ بشنيد ، گفت عظيم مشكل بود كه فيروز شاه نيز در عقب آن سوار رفت . امروز ميدان‌دارى با طرم‌تاش كه خواهد كردن ؟ طيطوس حكيم گفت شايد كه فيروز شاه به ميدان‌دارى برسد . سپاه ايران نيز صف جنگ برآراستند . چون كار هردو سپاه تمام شد اول كسى كه عزم ميدان كرد ، سوارى بود از قلب سپاه روم كه عزم ميدان كرد ، بر يكى زردهء رومى بلند سوار گشته ، و بر گستوان كبود بر پشت مركب انداخته ، و غژغاوى از گردن مركب آويخته ، پيش‌بندى از آئينهء چينى بر پيش روى مركب آويخته ، همچون يك پاره كوه پولاد ؛ بر پشت آن مركب جوانى با قد بلند اما عظيم فرمند ؛ از سر تا ناخن پاى در مغز آهن و پولاد فرورفته ، و نيزهء خطى بر گوش مركب نهاده ، و عمودى گران در قرپوس انداخته ، در ميان ميدان آمد . طريت كرد و جولان نمود .\r\nقيصر گفت اين كيست كه در ميدان رفت ؟ نقيب سپاه گفت ملك را بقاباد ، اين عشق‌آور است . خواهرزادهء ملك لولاب كه از گل حصار آمده است . جوانى جلد و مبارزست . قيصر گفت دىروز آمد و ما او را انعام كرديم . در حضور ما دعوى كرد كه جواب سپاه ايران بگويم . بنگريم تا چه خواهد كردن . هركس كه آنجا بودند گفتند عظيم با هيبت سواريست ، تا در جنگ كردن چگونه باشد .\r\nراوى داستان گويد كه چون فرخ‌زاد در ميدان درآمد ، طريت كرد و جولان نمود .\r\n\r\n\r\n","description":"","footnote":"\r\n( 1 ) - در اصل : نيست .\r\n","page_name":" 281 ","page_number":287},
  {"content":"\r\n\r\nگفت امروز با سپاه ايران كارى بكنم كه تا عالم باشد از آن بازگويند . اى دريغا كه فيروز شاه در سپاه نيست كه تا ميدان‌دارى مرا مىديد و بهزاد را بر من ترجيح « 1 » نمىنهاد ! حاليا اگر او اينجا نيست ، ملك داراب خود اينجاست كه از براى بهزاد گفت كه نقد پيل‌زور و پيل‌تن تويى ، فرخ‌زاد را اين سخن در دل بود . چون برابر سپاه ايران رسيد . بسر سنان نيزه مبارز طلب كرد . ملك داراب گفت اين عظيم سواريست كه امروز در ميان ميدان آمده است ! كه در ميدان ميرود و جواب كار اين‌رومى كه مىگويد ؟ هنوز تمام نگفته كه سوارى آراسته عزم ميدان كرد .\r\nملك داراب گفت اين‌كه بود كه در ميدان رفت ؟ گفتند شيرين‌سوار طالقانيست كه در ميدان رفت . چون شيرين‌سوار طالقانى مقابل فرخ‌زاد رسيد يك نعره بر فرخ‌زاد زد كه اى رومى بىسروپا ، تو كيستى كه در ميدان آيى و از سر تكبر مبارز طلب كنى ! هم‌اكنون با تو كارى كنم كه از آمدن در ميدان پشيمان شوى . فرخ‌زاد شيرين‌سوار را بشناخت ، با خود گفت اين شيرين‌سوار است كه مصاحب شب و روز تو است و ترا نمىشناسد ! تو او را مىشناسى ! از براى اندك چيزى با ياران خود برپيچيدى و با ملك داراب عداوت كردى ، بد كردى ! اما حاليا واقع شده است . دست‌برد خود را بدين قوم بنماى تا بدانند كه اگر بهزاد از من مبارزتر است من از ايشان مبارزترم . اما نوعى كن كه زخمى نزنى و ايشانرا مجروح نكنى كه ايشانرا خطر جان باشد . اين بينديشيد و نيزه در ربود و بر شيرين‌سوار حمله كرد . از چستى و چابكى آن سوار ميگفتند كه از ناگاه فرخ‌زاد نيزه بر سر چنگ بگردانيد و بچستى و چالاكى طعن نيزه بر كمرگاه شيرين‌سوار زد كه شيرين‌سوار را مثل بادى كه كاه پره‌يى را چون ربايد ، او را بربود و بر خاك انداخت و مركب درو تاخت و سر نيزه بر سينه‌اش نهاد كه نجنبى ! شيرين‌سوار از بيم جان تسليم شد . جمعى از خدمتكاران قيصر در ميدان جهانيدند و شيرين‌سوار را بربستند و\r\n\r\n\r\n","description":"","footnote":"\r\n( 1 ) - در اصل : ترجيع .\r\n","page_name":" 282 ","page_number":288},
  {"content":"\r\n\r\nكشان بر طرف سپاه قيصر بردند . قيصر آفرين كرد . شهمرد نهروانى مركب در ميدان جهانيد و با فرخ‌زاد بكوشش درآمد . شهمرد را نيز بطعن نيزه در خاك انداخت ، آمدند و او را بربستند . رستم اردستانى را نيز بگرفت . غوغا از هردو سپاه برآمد . قيصر آفرين كرد . طبل بشارت زدند . ملك داراب عظيم پريشان شد . فهر دلاور در ميدان آمد ، گرفتار شد . جهر آمد ، گرفتار شد . مهر آمد ، او نيز گرفتار شد . هركه در ميدان مىآمد هريك را بنوعى مىگرفت .\r\nمؤلف اخبار روايت مىكند كه آن روز فرخ‌زاد از گردان ايران بيست و چهار كس را بگرفت . قيصر آفرين كرد . شب نزديك شد ، كسى ديگر عزم ميدان نكرد . قيصر گفت ما را فتح امروزه رسيد ، بازگرديد و جمعى استقبال عشق‌آور كنيد و او را پيش من آريد تا او را انعام كنم . طبل بازگشتن زدند و هردو سپاه بازگشتند . بعضى از جوانان رومى استقبال عشق‌آور كردند و او را بحرمت تمام پيش ملك عسطور آوردند تا ركاب ملك را ببوسيد . ملك عسطور آفرين بسيار بر فرخ‌زاد كرد و گفت اى عشق‌آور ، مبارزى ترا بسيار شنيده بودم ، اما تو صد چندانى . هر مرادى كه از من بخواهى برآرم و سرت را از گنبد گردان بعزت بگذرانم . فرخ‌زاد در سخن درآمد و گفت به اقبال ملك يك بار ديگر در ميدان درآيم و كار سپاه ايرانرا بتمامى بسازم . قيصر گفت فردا جنگ نخواهيم كردن ، بعيش بنشينيم و ديوان مظلمه بنهيم و يرغوى اين ايرانيان را بپرسيم . فرخ‌زاد صورت خود را تغييرى عظيم داده بود تا كسى او را نشناسد كه درين سپاه روم خيلى كسان بودند كه فرخ‌زاد را بسيار ديده بودند ، چون طيفور وزير و غيره .\r\nچون فرخ‌زاد سخن كرد ، طيفور آنجا بود ، از سخن گفتن فرخ‌زاد در گمان افتاد و با وليد خالد و سرور يمنى و نيك‌انديش وزير گفت من اين جوانرا به كسى مانند كردم ، نمىدانم كه قياسم راستست يا نه . گفتند عظيم مبارز كسيست ، به كه‌اش نسبت كرده‌اى ؟ گفت بفرخ‌زاد پسر پيل‌زور . سرور بخنديد و گفت اى ابله ، فرخ‌زاد\r\n\r\n","description":"","footnote":"","page_name":" 283 ","page_number":289},
  {"content":"\r\n\r\nاينجا چه مىكند ؟ اين هيچ نسبتى نيست ! نيك‌انديش گفت چستى و چالاكى اين جوان به دو مىماند . قياس طيفور دور از كار نيست . شاه شجاع گفت آدمى به آدمى بسيار ماند اما يال و بال اين جوان بفرخ‌زاد مىماند . بعضى گفتند كه او اينجا چه كند ؟ او ايرانى [ است 
  ] از ملك داراب برگردد و با قيصر روم يكى شود ، اين خود امكان ندارد . طيفور گفت شما راست ميگوييد اما ما انديشه‌يى بكنيم و اين جوانرا بيازماييم كه اين كيست . گفتند بگو چگونه مىآزمايى ؟ طيفور گفت فردا كه قيصر در مجلس بنشيند ، ما قيصر را بر آن داريم كه اين بيست و چهار مبارز را گردن بزند . اگر اين جوان كه نامش عشق‌آور است ، كشتن ايشانرا تحمل مىكند ، پس او فرخ‌زاد نيست و اگر كشتن ايشانرا تحمل نمىكند پس او فرخ‌زادست .\r\nاو را نيز بگيريم كه فتحى عظيم باشد . ايشان گفتند كه طيفور راست مىگويد .\r\nاما عسطور انعام بسيار بفرخ‌زاد كرد . سپاه از هم بازگشتند و هريك به وطن خود فرود آمدند . فرخ‌زاد در انديشهء آن بود كه طيفور وزير در من تيز تيز نگاه مىكرد مبادا كه مرا بشناسد . آنگاه چون كنم . نمىبايست اين كار كردن . ياران خود را در ورطهء بلا انداختم . فرخ‌زاد درين فكر مىبود .\r\nاما جاسوسان سپاه ايران مينوفرنگ و تيزك جاسوس و جلدك جاسوس خبر به [ سپاه 
  ] ايران بردند كه فردا جنگ نخواهند كردن و جوانان ايرانى را در خيمه‌يى در بند كردند . حكم شده است كه امشب سيصد كس در پاس باشند و بنديانرا نگاه دارند . ملك داراب گفت شايد كه فيروز شاه برسد .\r\nاما مؤلف اخبار و گزارندهء « 1 » داستان كهن چنين روايت مىكند كه از آن طرف فيروز شاه با عين الحيات و جهان‌افروز و بهمن زرين‌كلاه و بهمن زرين‌قبا و خورشيد شاه و جمشيد شاه در آن قلعه در عيش بودند و پرواى هيچ چيز نداشتند . تا آن‌روز و آن شب بگدشت . فيروز شاه گفت يك امروز ديگر شراب خوريم ، فردا نيز شراب\r\n\r\n\r\n","description":"","footnote":"\r\n( 1 ) - در اصل : گذارنده .\r\n","page_name":" 284 ","page_number":290},
  {"content":"\r\n\r\nخوريم ، روز سيوم به سپاه رويم . شاه‌زاده آن روز كه روز ميدان‌دارى فرخ‌زاد بود در قلعه بود ؛ روز ديگر هم در قلعه بود . چون آن شب بگدشت و خورشيد عالم‌تاب عالم را منور كرد ، و اين لعبت‌چينى از بهر آرايش دنيى نقاب از روى بگشود ، ملك داراب بر تخت برآمد ؛ گردان جمع آمدند . ملك داراب بهروز عيار را و طارق عيار را بسپاه قيصر فرستاد كه تا خبرى بازدانند كه ميدانست كه گردان ايرانى را امروز پيش قيصر خواهند بردن . مبادا كه به خون شاه‌نوش حكم كشتن ايشان كند . آن عياران بموجب حكم ملك داراب رو بر در بارگاه ملك عسطور نهادند . ملك عسطور با جملهء گردان جمع شده بودند و فرخ‌زاد در صف گردان نشسته بود . در انديشهء آنك مبادا كه مرا بشناسند ، و مبارزان و گردان ايرانى را دست و گردن بسته بر در بارگاه ايستانيده بودند ، تا حكم قيصر چيست . آن عياران ايران نيز بيامدند و از دور بايستادند تا بنگرند كه حال آن جوانان بچه ميرسد .\r\nاما مؤلف اخبار روايت مىكند ازين داستان غريب كه چون جملهء بزرگان از امرا و وزراء حاضر آمدند و هريك بر جاى خود نشستند ، قيصر ميخواست كه به خون شاه‌نوش امروز سياستى بكند . رو به شاه وليد خالد و سرور يمنى كرد و گفت چه ميگوييد دربارهء اين ايرانيان كه عشق‌آور گرفته است ؟ با ايشان چه كنيم ؟\r\nبه خون شاه‌نوش بكشيم يا بند كنيم ؟ سرور و وليد خالد گفتند تو ميدانى ، اگر ميخواهى به خون شاه‌زاده بكش و اگرنه بند كن . اختيار آن در دست [ تست 
  ] . طيفور وزير گفت بكش اى ملك ! سخن مرا بشنو ، سياستى بكن ! اگر اين ايرانيانرا نكشى و در بند كنى ، اين خبر بملك داراب برسد كه قيصر اين ايرانيانرا نكشت و دربند كرد . ايرانيان بگويند كه از ترس ما نكشتند كه از ما مىترسند . تو ايشانرا بكش تا هم خون شاه‌نوش را خواسته باشى و هم ايرانيان بدانند كه ما نمىترسيم .\r\nنيك‌انديش گفت چنين است ؛ طم‌طام گفت هم‌چنين است و چنين بايد كردن .\r\nجملهء بزرگان مصر و شام و يمن و روم همه بيكبار گفتند چنين بايد كردن . اين\r\n\r\n","description":"","footnote":"","page_name":" 285 ","page_number":291},
  {"content":"\r\n\r\nايرانيانرا مىبايد كشتن . قيصر سر در پيش انداخته بود ، و انديشه ميكرد . طيفور حرام‌زاده گفت اين سخن را از پهلوان عشق‌آور سؤال كنيد تا پهلوان چه گويد .\r\nقيصر رو بفرخ‌زاد كرد و گفت اى عشق‌آور ، تو چه مصلحت مىبينى ؟ اين ايرانيانرا دربند كنم يا بكشم ، مصلحت چيست ؟ فرخ‌زاد گفت تو حاكمى و پادشاهى .\r\nاختيار از آن تست بكش كه دشمن كشته به ! مبادا كه عياران ايران بيايند و اينانرا ببرند . طرم‌تاش را و گردان روم را ازين معنى سخت آمد . طرم‌تاش گفت تو پادشاهى ، لازم نيست كه مشورت با عشق‌آور كنى . او نيز اگر كارى كرد بدولت تو كرد . بكش ! دشمن نگاه داشتن از عقل نيست . طيفور گفت اى مبارزان روم شما درست مىگوييد كه پادشاه را با هيچ‌كس مصلحت نمىبايد ديدن ، اما ملك با بندگان خود مشورت مىكند . اما شاه را مقصود آن بود كه با عشق‌آور مصلحت بيند . عشق‌آور نيز آنچه به‌بود روزگار بود گفت . عشق‌آور چون از طيفور اين سخن بشنيد رو بقيصر كرد و گفت اى شاه بفرماى اول كه اين ايرانيانرا بكشند و فردا هم از اول روز بفرماى تا كوس حربى فروكوبند و ناى رزمى دردمند . بدولت شهريار در ميدان روم تا كار ايرانيانرا تمام نكنم از ميدان بيرون نيايم . طيفور و نيك‌انديش و هركس كه آنجا بودند از آن سخن فرخ‌زاد آن گمان از فرخ‌زاد برداشتند و باهم گفتند كه اين فرخ‌زاد نبوده است . نيكو بود كه ما را اين سخن پنهان ماند و اگرنه قيصر بر ما غضب مىكرد . جملهء امرا گفتند كه عشق‌آور راست ميگويد . اين قوم را ببايد كشتن . قيصر نيز راضى بود . حكم كرد كه هم بر در بارگاه من اين قوم را سياست كنيد . حكم و يرلغ قيصر برين موجب شد .\r\nسرهنگان قيصر بيرون رفتند . جلادان دويدند و شمشيرها كشيدند و قصد آن گردان ايرانى كردند . آن جوانان چون چنان بديدند ، طمع از جان ببريدند و قطع نظر از حيات خود كردند و به چشم حسرت درهم نگاه ميكردند و ميگفتند اى دريغا جوانى ما كه بر باد داديم . اول دست در گريبان شيرين‌سوار زدند و او را\r\n\r\n","description":"","footnote":"","page_name":" 286 ","page_number":292},
  {"content":"\r\n\r\nبر سر پا نشاندند . به‌روز عيار و طارق عيار در ميان آن سرهنگان ايستاده بودند و آن حال را مىديدند . به‌روز رو به طارق كرد و گفت اى عيارپيشه ، چون ميدانى ؟\r\nطارق عيار گفت اينست كه مىبينى ! جوانان ايرانى را هلاك خواهند كردن ! كاشكى ما نيامده مىبوديم كه در برابر ما اين جوانانرا بخواهند كشتن ؛ ما تحمل مىكنيم ، بنامردى خود گواهى داده باشيم . طارق عيار گفت اى برادر ما دو عياريم ، در ميان اين سپاه چنين چه از دست ما برآيد ؟ به‌روز گفت بارى من سربازيى خواهم كردن و اين جلاد را كه بر سر شيرين‌سوار ايستاده است ، او را خواهم زدن .\r\nطارق گفت اى به‌روز مبادا كه ما را بگيرند . به‌روز گفت يزدان پاك بفرياد رسد .\r\nاگر ترا خوفى هست از پيش دور شو . طارق گفت اى برادر من از تو بهتر نيستم ، من نيز عقب ترا نگاه ميدارم . اين بگفتند و نرم‌نرم پيش ميرفتند ، تا نزديك آن جلاد رسيد و قفاى جلاد را بگرفت . جلاد شيرين‌سوار طالقانى را بر سر پاى بنشاند .\r\nسرهنگى از بارگاه بيرون آمد و گفت حكم قيصر و وليد خالد و سرور يمنى چنانست كه هم اين دم اين ايرانيانرا سر از تن جدا كنيد . جلاد گفت بنده باشم . جلاد دست و تيغ برداشت و مهرهء گردن شيرين‌سوار طالقانى را نشان كرد . آن مبارزان دريغ خوردند ، هم از خود و هم از شيرين‌سوار طالقانى . چون جلاد خواست كه دست فرود آرد ، به‌روز « 1 » عيار آن مبارز كار و آن عيار خنجر گدار ، خنجر آبدار از نيام بركشيد و چنان بر پهلوى جلاد زد كه تا دسته غرق شد . آه از جان جلاد برآمد و درافتاد . طارق عيار نيز خنجر كشيد و يك سرهنگ ديگر را شكم بدريد . به‌روز گفت اى سرهنگان با قيصر بگوييد كه من به‌روز عيارم ، كشندهء شاه‌نوش ؛ بيزدان پاك كه اگر يك تار « 2 » موى از سر اين گردان كم شود ، البته شبى بيايم و سر قيصر روم را از تن جدا كنم . جمعى گرد ايشان درآمدند تا باشد كه ايشانرا بگيرند ، نمىتوانستند گرفتن و نمىتوانستند كشتن . آن‌دو عيار مثل آسيا مىگشتند و از يمين و يسار ميكشتند .\r\n\r\n\r\n","description":"","footnote":"\r\n( 1 ) - در اصل : كه به‌روز .\r\n( 2 ) - در اصل : تاره .\r\n","page_name":" 287 ","page_number":293},
  {"content":"\r\n\r\nغوغا از در بارگاه برآمد . فرخ‌زاد آواز غوغا شنيد ، تصور كرد كه مگر آن مبارزانرا هلاك كردند . خواست كه از جاى برجهد كه سرهنگى از در بارگاه درآمد و در پيش عسطور خدمت كرد و گفت اى ملك ، جلادت را بكشتند ! گفت كه كشت ؟ گفت عياران سپاه ايران . به‌روز عيار و طارق عيار دو كس را كشتند و چنين سخنى گفتند . قيصر گفت اى ناجوانمردان ، دو عيار را چه خطر باشد و چه قدرت باشد كه بروز روشن بر در بارگاه من اين‌چنين كارى كنند ؟ بعضى از سرهنگان بيرون دويدند و گفتند كه به‌روز عيار كو ؟ گفتند اينك ده سرهنگ را كشتند و آنست كه مىدوند . چندانك آن سرهنگان در عقب دويدند ، بگرد ايشان نرسيدند . باز گشتند و با ملك عسطور بگفتند كه عياران سپاه ايران ده كس را از سرهنگان در ايوان بكشتند و بسلامت بدر رفتند . قيصر دست بر دست زد و گفت در عالم كس باور نكند كه دو دزد عيارپيشه بر در بارگاه من ده كس را بكشند و بسلامت بدر روند . سرور يمنى گفت اى شهريار اين ايرانيان مردم عجب‌اند . جمله خيره و عيار و جنگىاند و در كارها ترك سركرده‌اند . كشتن اين قوم حاليا مصلحت نيست . چون از كار ايشان ايمن شويم آنگاه كشتن ايشان آسانست . قيصر بترسيد و حكم كرد كه اين قوم را بسته بقيصريه بريد و نيكو نگاه داريد كه درين كار نيكو فكرى بكنيم .\r\nدر حال آن جوانانرا بقيصريه بردند . پنج هزار سوار به حكم قيصر رو بقيصريه نهادند .\r\nاما از آن طرف مؤلف داستان روايت مىكند كه چون عياران چنان كارى كردند و چند سرهنگ از سپاه قيصر كشتند و از ميان ايشان بيرون آمدند ، مىدويدند تا به سپاه ايران رسيدند و در حال پيش ملك داراب آمدند و از حال ايرانيان و حكم كشتن ايشان و دست‌بازى ايشان و ده سرهنگ قيصر كشتن ، جمله را بگفتند .\r\nملك داراب گفت بعد از شما آيا با ايشان چه كنند ؟ به‌روز گفت گمان من آنست كه قيصر ايشانرا نكشد و اگر بكشد بيزدان پاك كه شبى بسر وقت قيصر بروم و سرش را از تن جدا كنم . ايشان درين سخن بودند كه جاسوسان آمدند و خبر آوردند\r\n\r\n","description":"","footnote":"","page_name":" 288 ","page_number":294},
  {"content":"\r\n\r\nكه قيصر روم حكم كرد كه بنديانرا بسته بقيصريه برند و در بند كشند . ملك داراب گفت بهرحال زنده باشند ، بهتر باشد . اما كار ما عظيم دشوار گشته است .\r\nفيروز شاه دو روز است كه رفته است و هيچ معلوم نداريم كه حال او چيست . وقت آنست كه دشمن بر ما دست يابد .\r\nديگربار جاسوسان رسيدند و خبر آوردند كه فردا جنگ خواهد بودن كه در سپاه قيصر منادى جنگ زدند . ملك داراب بغايت ملول شد و گفت مرا تحقيق است كه اگر فردا فيروز شاه نيايد ، البته اين قوم ما را بخواهند شكستن كه سرداران سپاه ما همه گرفتاراند . كار بر سپاه ايران عظيم دشوار بود . شب درآمد ، آن‌دو سپاه كارسازى حرب مىكردند كه فردا جنگ است . سپاه روم عظيم خرم بودند كه چنان فتحى ايشانرا شده بود .\r\nاما مؤلف اخبار گويد كه از آن طرف فيروز شاه گفت كه شب سيوم است كه ما از لشكرگاه بدرآمده‌ايم ، و هيچ از حال لشكر خبر نداريم ، و حرام‌زاده طرم‌تاش ميدان جنگ را از مبارزان ايران خالى مىبيند ، البته فردا ببايد رفتن ، مبادا كه شكستى بر لشكر ما آيد . جهان‌افروز گفت كه شما بخير و سلامت در قلعه باشيد كه اين بندهء كمينه بروم و خبرى از بهر شما بيارم و اگر خدمتى نيز بايد كردن بكنم .\r\nفيروز شاه بدان معنى راضى شد كه مبارزى جهان‌افروز را ميدانست . چون از شب چهاردانگ بگذشت ، جهان‌افروز سوار شد و از قلعه بيرون آمد . اول روز بود كه كوس فروكوفتند تا سپاه سوار شدند و عزم آوردگاه كردند . فرخ‌زاد ميخواست كه در ميدان رود ، طرم‌تاش رو بعشق‌آور كرد و گفت اى عشق‌آور ، بىادبى مكن و حد خود بدان . دىروز عزم ميدان كردى به جهت غريبى تو ترا گداشتم كه در ميدان رفتى و هرچه خواستى كردى ، هيچ‌كس مانع تو نشد . امروز ميدان‌دارى از آن منست كه طرم‌تاشم . اين بگفت و عزم ميدان كرد . چون بميان ميدان رسيد گرد ميدان برآمد و طريت كرد و جولان نمود و به آواز بلند گفت اى قوم منم پهلوان\r\n\r\n","description":"","footnote":"","page_name":" 289 ","page_number":295},
  {"content":"\r\n\r\nطرم‌تاش برادر تيمورتاش . فيروز شاه از ترس گرز و تيغ من گريخته است و بهزاد و فرخ‌زاد در عالم گم شدند . بياييد در ميدانم هركه از شما مردانه‌تر است .\r\nهيچكس نبود كه در ميدان رود . طرم‌تاش نعره [ زد 
  ] و گفت اى ايرانيان چرا در ميدانم نمىآييد ؟ بسيار بگفت ، كس عزم ميدان نكرد . ملك داراب گفت اى جوانمردان يك مبارز در ميدان رويد و ميدان‌دارى كنيد و جواب اين حرام‌زاده بگوييد و اگر در ميدان اين حرام‌زاده نرويد لابد كه جنگ سلطانى شود و سپاه روم غلبه‌تراند ، شكست بر سپاه ما آيد .\r\nمؤلف اخبار روايت مىكند كه برانگيخت سيامك سيه‌قبا ، رو بميان ميدان كرد . هنوز بميان ميدان نرسيده بود كه از سر آن پشتهء سبز جهان‌افروز چون كوه پولاد پيدا شد . غوغا از آن هردو سپاه برآمد . ملك داراب گفت اينك آن سوارى كه فيروز شاه را برد تنها آمد و فيروز شاه پيدا نيست . طيطوس حكيم گفت تا با طرم‌تاش چه خواهد كردن . جملهء سپاه چشم درو بستند . سيامك نيز عنان مركب بازكشيد . اما جهان‌افروز چون برابر طرم‌تاش رسيد ، طرم‌تاش را بشناخت كه طرم تاش است . با خود گفت حرام‌زاده‌يى بدست . پيش او رفتن از عقل نيست كه مبارزى و پهلوانى او در روم مشهور است . عنان مركب بكشيد . طرم‌تاش يك نعره بر جهان‌افروز زد كه تو كيستى كه هيچ دوستى و دشمنى تو پيدا نيست ؟ از جوانان روم چرا كشتى و فيروز شاه را كجا بردى و نامت چيست ؟ مرا مىشناسى كه كيستم ؟\r\nمن طرم‌تاشم ، برادر تيمورتاش . با تو سخن ميگويم ، چرا جوابم نميدهى ؟ جهان‌افروز دست بكمان خوارزمى كرد و يك چوبه تير خدنگ در كمان پيوست و بر طرم‌تاش حمله كرد . طرمتاش سپر پولاد در سر كشيد ، عسطور گفت اى طم‌طام ، پهلوان طرم تاش هم اين زمان بيايد و بگويد كه اين سوار كيست . ايشان درين سخن بودند كه جهان‌افروز شصت دست برگشود ، تير بر سپر پولاد آمد و چون سوزن از حرير بگدشت و بر سينهء طرم‌تاش آمد كه از پشتش پران بدر پريد . آه از جان طرم‌تاش\r\n\r\n","description":"","footnote":"","page_name":" 290 ","page_number":296},
  {"content":"\r\n\r\nبرآمد و از پشت مركب بر خاك افتاد و مىطپيد تا وقتى كه بمرد . غوغا از هر دو سپاه برآمد . طرمتاش جهان‌افروز را به چيزى نگرفت و او را در چشم نياورد ، و اعتماد بر سپر پولاد كرد و ندانست كه بزرگان گفته [ اند 
  ] ، بيت :\r\n سپر به پيش كشيدم خدنگ قهر ترا * چو تير بر جگر آمد سپر چه سود كند \r\nملك داراب آفرين كرد . از روميان بقرب ده هزار آدمى بر خاك ريختند و سرها برهنه كردند و فغان درگرفتند . جهان‌افروز طريت كرد ، و جولان نمود ، سيامك پيش جهانيد و سر راه بر جهان‌افروز گرفت و گفت اى شيرمرد ، نيكو رفتى و عظيم حرام‌زاده‌يى را بر خاك انداختى ! اما راست بگوى كه شاه‌زادهء ما را كجا بردى و مبارزان را چه كردى و نامت چيست و چه كسى ؟ ملك داراب نگران فيروزشاهست . جهان‌افروز گفت ترا نام چيست ؟ گفت مرا سيامك نام است .\r\nغلام و خدمتكار فيروزشاهم . گفت درين دو روز كه شاه‌زاده فيروز شاه در سپاه نبود ، هيچ جنگ نشد ؟ سيامك گفت بلى ، يك جنگ شد ؛ جوانى از قلعهء گل حصار آمده است و او را عشق‌آور نام است و خيلى مبارز است . چنانك بيست و چهار مبارز را در يك روز بگرفت . مثل شهمرد نهروانى و شيرين‌سوار طالقانى و رستم اردستانى و گردمرد اردبيلى ، جمله را دست و گردن بسته از ميدان بدر برد . قيصر روم ايشانرا حكم كشتن كرد ، به‌روز عيار و طارق عيار بر در بارگاه قيصر ده كس را از سرهنگان قيصر بكشتند ، قيصر ترسيد و آن جوانانرا در قيصريه دربند كرد . امروز شما بسعادت آمديد و چنين حرام‌زاده‌يى را كشتيد . خداى تعالى از شما راضى باد ، كه بد سگى بود ! جهان‌افروز گفت ملك داراب را بگو كه فيروز شاه و بهمن زرين‌قبا و بهمن زرين‌كلاه و خورشيد شاه و جمشيد شاه [ پيش منند 
  ] . درين بيشه قلعه‌ييست ، به من تعلق دارد ، و عين الحيات [ كه 
  ] گم گشته ، پيش من بود ، اكنون پيش فيروز شاه است ؛ و بمرگ طرم‌تاش تا سه روز ديگر قيصر جنگ نخواهد كردن ، بعد از سه روز ما نيز خواهيم آمدن ، اين بگفت و رو بدان پشته نهاد . از آن طرف قيصر فرود آمد ،\r\n\r\n","description":"","footnote":"","page_name":" 291 ","page_number":297},
  {"content":"\r\n\r\nسپاه ايران نيز فرود آمدند . سيامك سيه‌قبا پيش ملك داراب آمد و هرچه از جهان‌افروز شنيده بود جمله را بگفت . ملك داراب خرم شد .\r\nاما راوى اين داستان چنين روايت مىكند كه از آن طرف قيصر روم عظيم پريشان و ملول‌خاطر فرود آمد . سپاه بمرگ طرم‌تاش عظيم پريشان و ملول بودند و هيچ‌كس نمىدانستند كه آن سوار چه كسيست كه چنين كارها كرد .\r\nسپاه روم در عزاى طرم‌تاش مشغول بودند . آن سوار كه طرم‌تاش را بكشت بر سر آن پشته رفته بود و در آن قوم نگاه مىكرد . هيچ‌كس را ياراى آن نبود كه يا رد قدم بر آن پشته نهادن . هلال عيار آن حال را بديد ، با خود گفت هرچه باداباد . من در عقب اين سوار خواهم رفتن تا بنگرم كه اين چه كسست و خانه و مقامش كجاست و با فيروز شاه و يارانش چه كرده است . حرام‌زاده هلال در كمين جهان‌افروز بود . چون جهان‌افروز معلوم كرد كه سپاه قيصر بازگشتند و جنگ در باقى شد ، عنان مركب بر طرف بيشه روان كرد و ميرفت . هلال عيار آن حرام زادهء غدار در عقب او ميرفت و جهان‌افروز ، هيچ آگاهى نداشت و در آن بيشه ميرفت تا از شب يك دانگ بگدشت . جهان‌افروز بقلعه رسيد و از پشت مركب پياده شد و كليد از بغل بيرون آورد و آن قفل را برگشود و در آن قلعه درآمد و در قلعه را از عقب بربست . هلال عيار از قفاى قلعه درآمد و بخم كمند بر سر برج برآمد و از آن طرف فرود آمد . در ميان قلعه ميرفت تا در ايوان رسيد ، آواز چنگ و بربط مىآمد ، هلال عيار كمند برانداخت ، بر سر بام شد و بام به بام ميرفت تا بدان معدن رسيد كه آن مجلس گاه بود . هلال بنشست و سر فروكرد و در آن مجلس نگاه كرد . فيروز شاه را ديد همچون قرص خورشيد نشسته بود و عين الحيات را در پهلو گرفته بود و آن چهار مبارز برابر بزانوى ادب درآمده بودند و آن كنيزكان چنگ و رباب مىنواختند . صغير عيار ساقىگرى مىكرد . هلال گفت آيا اين قلعه بكه تعلق دارد كه اين گدا بچهء ايرانى به شراب خوردن نشسته است .\r\n\r\n","description":"","footnote":"","page_name":" 292 ","page_number":298},
  {"content":"\r\n\r\nعين الحيات كه در روم گم شد ، آن سوار كه بود [ كه 
  ] عين الحيات را ببرد ؟ اكنون درين قلعه پيدا شده است . لحظه‌يى توقف كنم تا از صورت حال نيكو معلوم كنم .\r\nاو درين انديشه كه پرده برافتاد ، دخترى چون اخترى صد هزار بار از برگ گل نازكتر درآمد و خدمت كرد . فيروز شاه و عين الحيات و جمله از بهر او برخاستند « 1 » .\r\nآن دختر ماه‌روى غاليه‌موى در پهلوى عين الحيات درآمد ، بنشست . عين الحيات جام از دست ساقى بستد و به دو داد . آن دختر دركشيد . فيروز شاه گفت اى شاه‌زادهء ملك روم ، كجا بودى و چه خبر آوردى ؟ گفت به سپاه رفته بودم ، گفت چه خبر دارى از سپاه ايران ؟ گفت چون بنده رسيدم ، در آن دم طرم‌تاش در ميدان بود و مبارز ميخواست . هنوز كسى از سپاه ايران در ميدان نيامده بود و همه از طرم‌تاش در ترس بودند و آن حرام‌زاده اشتلم مىكرد . بنده در ميان ميدان رفتم و بيك ضرب تير آن حرام‌زاده را هلاك كردم . فيروز شاه بغايت خرم شد . جملهء گردان بر جانش آفرين كردند . بعد از آن گفت كه سيامك سياه‌قبا در ميدان آمد و احوال شما را سؤال كرد . من آنچه بود با سيامك بگفتم و از حال سپاه ايران سؤال كردم .\r\nسيامك گفت جوانى از قلعهء گل حصار آمده است بنام عشق‌آور . روز اول در ميدان درآمده است و بيست و چهار مبارز از سپاه ايران گرفته است . پدرم ملك عسطور حكم كشتن ايشان كرده است . به‌روز عيار و طارق عيار بر در ايوان ملك عسطور از جلادان و سرهنگان پدرم ده كس را كشته‌اند . پدرم ترسيده است و آن بنديانرا حكم بند كرده است و ملك داراب نگران شماست .\r\nفيروز شاه خرم شد و آفرين بر آن عياران كرد و رو به بهمن زرين‌قبا كرد و گفت آيا اين چه كسى باشد كه بيست و چهار كس از مبارزان ايران بگيرد ، جمله سردار و مبارز ؟ بهمن زرين‌قبا گفت عظيم كسى باشد كه چنين كارى كرده است .\r\nفيروز شاه گفت اى ملكه تو چه پيغام بملك داراب فرستادى ؟ جهان‌افروز گفت كه\r\n\r\n\r\n","description":"","footnote":"\r\n( 1 ) - در اصل : برخواستند .\r\n","page_name":" 293 ","page_number":299},
  {"content":"\r\n\r\nبا سيامك گفتم كه ملك را بگوى كه سپاه قيصر تا سه روز ديگر جنگ نخواهند كردن . بعزاى طرمتاش مشغول خواهند بودن . بعد از سه روز ديگر ما بخواهيم آمدن . فيروز شاه بخنديد و گفت بتوفيق خداى تعالى ، چون از قلعه بيرون رويم همان روز سپاه قيصر بشكنيم . جهان‌افروز گفت بدولت فيروز شاه من آن سپاه را بسم . هلال جمله را مىشنيد تا از صورت حال تمام معلوم كرد كه اين دختر دختر قيصرست و عاشق فيروز شاه است و درين مدت پيش او بوده است و اين همه كار او كرده است . هلال گفت ما عين الحيات را منع مىكرديم . اين رعنا را ببينيد كه چها كرد ! گويا قيصر روم خبر ندارد كه دختر او چنين مبارز است . اما چه حاصل كه با دشمنان پدر يكى شده است . اما حاليا صبر كنم تا ديگرچه شنوم . بعد از آن بروم و قيصر را خبر كنم كه اين همه كارها دختر تو جهان‌افروز كرده است . مجلس خوش بود و دو صاحب جمال چنان‌كه در شرق و غرب عالم مثل ايشان نبودند و نظير خود نداشتند . هلال عيار تا عمر او بود هرگز بچنان مجلسى نرسيده بود . هلال تفرج مىكرد .\r\nقضاى آسمانى آن بود كه جهان‌افروز جنبش آدمى بشنيد . از زير چشم به بالا نگاه كرد ، هلال عيار را ديد كه سر بشيب كرده بود و در ايشان نگاه مىكرد .\r\nجهان‌افروز گفت اين خود ممكن نيست كه بيگانه‌يى اينجا تواند آمدن . گمان من آنست كه اين شخص از سپاه در عقب من آمده است . او را ببايد گرفتن . اين بگفت و هم آنجا حجره‌يى بود برخاست و در آن حجره رفت و از آن حجره در حجرهء ديگر رفت تا بر بالاى بام برآمد و نرمك‌نرمك از عقب او درآمد و گرد در قفاى هلال بنشست . [ هلال 
  ] چندانك جهد كرد فايده‌اش نكرد . تا عاقبت جهان‌افروز هلال را بربست . بعد از آن سؤال كرد كه تو چه كسى و اينجا چه ميكنى ؟ هلال گفت مرد دزدم و بدزدى آمده‌ام . جهان‌افروز گفت دروغ ميگويى . اين قلعه محل آن نيست كه كسى بدزدى آيد . راست بگو كه كيستى و اينجا بچه كار آمده‌اى ؟ هلال\r\n\r\n","description":"","footnote":"","page_name":" 294 ","page_number":300},
  {"content":"\r\n\r\nگفت كه مرد غريبم و بىاختيار بدينجا رسيدم . جهان‌افروز دانست كه دروغ ميگويد ، او را ريسمان در گردن كرد و ميكشيد تا از آن بام بشيب آورد .\r\nراوى اين داستان چنين روايت مىكند كه فيروز شاه با عين الحيات در مجلس نشسته كه جهان‌افروز درآمد و هلال را درآورد ، دستها از عقب بربسته و در برابر شاه‌زاده بازداشت . فيروز شاه و عين الحيات و هركه آنجا بودند جمله در هلال نگاه كردند ، او را به تحقيق بشناختند . فيروز شاه گفت اين هلال حرام‌زاده است . كجا گرفتى او را ؟ گفت بر سر بام گرفتمش . فيروز شاه گفت اى حرام‌زاده چون آمدى و چرا آمدى ؟ اكنون خود را چون مىبينى ؟ ياد دارى كه تو در عالم چها كردى و سياوش نقاش [ را 
  ] چگونه بر دار كشيدى ؟ هلال گفت بجان شاه‌زاده راست بگويم كه از بهرچه آمده‌ام . هلال گفت كه چند روز شد كه شاه‌زاده از سپاه بيرون آمده است ، بنده را آرزوى ديدار عزيز تو بود ، ميخواستم كه ديدار عزيزت را ببينم ، در طلب تو آمدم تا به خدمت رسيدم . بر بام شدم و ترا تفرج مىكردم ، ملكهء روم مرا گرفته به خدمت تو آورد . گمان مىبرد كه مگر من دشمن توام ، خود نمىداند كه من از جملهء خدمتكاران توام . عين الحيات گفت اى شاه‌زاده بجان تو كه سخن اين حرام‌زاده را باور مكن كه هر بلايى كه بر من آمد جمله سبب اين ملعون بود . آن وقتى كه تو بفرنگ رفتى و مرا در مصر گداشتى اين حرام‌زاده مرا از مصر دزديد ، با وليد خالد ؛ چون بملاطيه رسيديم شاه سيف الدوله مدتى مرا نگاه داشت ، چون ملاطيه را گرفتند و من و عين الصفا زن سيف الدوله از راه نقم گريختيم ، اين حرام‌زاده به صورت درويشى ما را بيهوشانه داد و بگرفت و ما را در بند كردند و بقيصريه بردند و در قلعهء ازمير دربند كردند . به‌روز عيار و طارق عيار چون شاه‌نوش را كشتند و انگشترين قيصر بستادند و قلعهء ازمير را گرفتند و كوتوال را كشتند و مرا سياه كردند ، تا حد قيصريه آمديم ؛ بدست راه‌داران گرفتار شديم . ما را تا قيصريه آوردند ، اين حرام‌زاده بر سر راه بود ، ما را بشناخت و ما را\r\n\r\n","description":"","footnote":"","page_name":" 295 ","page_number":301},
  {"content":"\r\n\r\nبزر خريد و در حجره دربند كرد و رفت و با قيصر گفت و غوغاى عظيم بر سر ما آورد . يزدان فضل كرد كه ما دست همديگر گرفتيم و بدندان بندها گشوديم و از راه دريچه گريختيم . سياوش نقاش گرفتار شد . او را بر سر دار كرد و با دو هزار آدمى در عقب ما آمدند و ما را در ميان گرفتند . وقت بود كه ما را بگيرند كه بانوى بانوان ، جهان‌افروز پهلوان ، رسيد و مرا از آن ورطهء بلا برهانيد تا به خدمت شاه‌زاده رسيدم ، بيت :\r\n هزار شكر كه بارد گر جمال تو ديدم * ز ره روان سعادت بدين جناب رسيدم \r\nاى شاه‌زاده ، بجان عزيز تو كه اين حرام‌زاده را مىبايد كشتن كه اگر او را نكشى برود و بر سر ما غوغايى بيارد . هلال چون اين سخن بشنيد در گريه و زارى آمد و گفت اى شاه‌زاده تو قول عين الحيات را در حق من باور مكن كه من از جملهء خدمتكاران شاه‌زادهء ايرانم . عين الحيات گفت اى شاه‌زاده اين حرام‌زاده مكار است ، اين ملعونرا ببايد كشتن . هلال گفت شادباش اى عين الحيات ، من خدمتكار قديم پدر توام و ترا بكول و بر پرورده‌ام . شاه‌زاده را در كشتن من تيز ميكنى و تصور آن دارى كه شاه‌زاده به خون چون منى دست بيالايد ؟ من آزاد كردهء اويم . عنايت شاه‌زاده با منست ، هيچ‌كس در من نگاه نمىتواند كردن . فيروز شاه مست بود و مىخنديد و مىدانست كه آن حرام‌زاده دروغ مىگويد . عين الحيات گفت اى حرام‌زاده مرا بكشتن تو با شاه‌زاده مشورت مىبايد كردن . اى حرام‌زاده تو غلام پدر منى ، اگر ترا بكشم چه باك دارم ؟ هلال گفت بدولت شاه‌زاده فيروز شاه نتوانى ! عين الحيات چون اين سخن بشنيد در غضب رفت و از جاى برجست و يك سر پاى بر سينهء هلال زد و هلال را بقفا اندخت و دست به خنجر كرد و از ميان هلال بيرون كرد و سر دست دراز كرد تا ريش هلال را بگيرد و سرش را از تن جدا كند . چون حرام‌زاده را اجل نرسيده بود ، بينى بزرگ داشت بدست عين الحيات افتاد ، عين الحيات نيز عظيم مست بود و اختيارى نداشت . خنجر بنهاد و بينى هلال را ببريد . آه از جان\r\n\r\n","description":"","footnote":"","page_name":" 296 ","page_number":302},
  {"content":"\r\n\r\nهلال برآمد . دست عين الحيات به خون آلوده شد . جهان‌افروز برخاست و دست عين الحيات را بگرفت و گفت اى ملكهء جهان دست مبارك خود را به خون اين حرام‌زاده چرا مىآلايى ؟ اگرت خاطر ميخواهد كه اين حرام‌زاده را بكشى اينجا خادمان هستند .\r\nبيكى بفرما تا او را بكشد . آب و گلاب آوردند تا عين الحيات دست بشست .\r\nهلال عيار بينى بريده فغان برآورد و تضرع و زارى درنهاد . فيروز شاه را دل بر آن حرام [ زاده 
  ] بسوخت و گفت اين حرام‌زاده را حاليا جايى دربند كنيد كه فردا كه هشيار شويم بنگريم كه با او چه بايد كردن . خادمى درآمد و دست هلال را بگرفت و بيرون آورد و در خانه‌يى كرد و در را بربست و باز به خدمت آمد . هلال لحظه‌يى بناليد چندان صبر كرد كه مجلس ايشان گرم شد و هلال را فراموش كردند . هلال با خود انديشه كرد كه اگر تأمل « 1 » كنم بيقين كه چون روز شود اين قوم مرا بخواهند كشتن . جهدى بكنم باشد كه خود را برهانم . هلال عيار در كوشش درآمد . هلال از عياران روزگار بود و در قسم عيارى بىمثل روزگار بود ، و ديگر بيم جان بود ، بيت :\r\n وقت ضرورت چو نماند گريز * دست بگيرد سر شمشير تيز \r\nجهد بسيار كرد و بندهاى خود را بگشود . در آن حجره دريچه‌يى بود . از آن دريچه بيرون جست و در ميان قلعه آمد و به راه برج بالا شد و بخم كمند از آن طرف فرورفت و مىدويد . هرچند كه راه آن بيشه مشكل بود اما آن حرام‌زاده در آن شب پى بدر برد . از شب چهاردانگ گدشته بود كه هلال عيار به سپاه رسيد و در حال بر در بارگاه قيصر آمد . سرهنگى چند كه بر در بارگاه قيصر بودند در آن شب آنجا حاضر بودند ، هلال را بديدند گفتند كه تو چه كسى و بدين حال چرايى ؟\r\nگفت من هلال عيارم ، امشب بينى مرا بريده‌اند و خبرى آورده‌ام از براى قيصر ، برويد و به دو « 2 » بگوييد كه هلال عيار آمده است . گفتند كه ملك در خوابست او را\r\n\r\n\r\n","description":"","footnote":"\r\n( 1 ) - در اصل : تحمل .\r\n( 2 ) - در اصل : به دو با قيصر .\r\n","page_name":" 297 ","page_number":303},
  {"content":"\r\n\r\nكه مىتواند بيدار كردن ؟ هلال آواز بلند كرد و گفت اى سرهنگان شما چه ميگوييد ؟\r\nمرا به سبب او بينى بريده‌اند و من خبرى از براى قيصر آورده‌ام كه چون بشنود عظيم خرم شود . قيصر در آن‌وقت از خواب بيدار شده بود و در انديشهء كار ايرانيان بود كه پسرم را كشتند و طرم‌تاش را هلاك كردند . چون كنم و جواب اين قوم چگونه بدهم ؟ كاشكى هرگز قدم شوم يمنيان بدين مقام نمىرسيد .\r\nقيصر درين فكر بود كه آواز هلال عيار بشنيد . آواز داد كه اين كيست كه بانگ مىزند ؟ خادمى گفت كه هلال عيار است كه بينىاش بريده‌اند و ميگويد كه خبرى آورده‌ام از براى قيصر . گفت او را بياريد ، هلال را درآوردند ، قيصر در هلال نگاه كرد ، بينىاش از روى برداشته ديد و سر و روى جمله در خون غرق .\r\nگفت اى هلال اين چه حالتست و بينىات را كه بريده است ؟ هلال گفت دختر تو ! قيصر گفت اى هلال من دختركى دارم ؟ گفت اى ملك جهان‌افروز دختر تو نيست ؟ قيصر گفت اى هلال مرا خبر نيست . هلال گفت بلى دختر تست . شماس را او كشت و دىروز طرم‌تاش را بيك چوبهء تير بر خاك انداخت ، و فيروز شاه را او برد و من « 1 » دىروز در عقبش رفتم ، در ميان اين بيشه قلعه‌يى ديدم ، و من در قلعه رفتم ، بر بام ايوان شدم عين الحيات را با فيروز شاه و بهمن زرين‌قبا و بهمن زرين كلاه و خورشيد شاه و جمشيد شاه و جهان‌افروز را ديدم ، جمله بيك‌جا نشسته .\r\nپس هلال زبان برگشود ، از بردن عين الحيات از ميان بيشه و آنچه كرده بود جمله را بازگفت . قيصر گفت مرا خود دختر نيست ؛ با وجود [ آن 
  ] كه باشد ، او را با فيروز شاه چه دوستى و آشنايى باشد ؟ هلال گفت كه او را دوست مىدارد و خود را بزنى به دو داده است . قيصر متحير فروماند . فرمود كه وزيرم را طلب كنيد .\r\nبرفتند و طم‌طام را طلب كردند . طم‌طام درآمد و خدمت كرد . قيصر گفت اى [ وزير 
  ] در فلان تاريخ كه خداى تعالى مرا دخترى داد و مادرش در وقت حمل بمرد و\r\n\r\n\r\n","description":"","footnote":"\r\n( 1 ) - در اصل : و من در عقبش .\r\n","page_name":" 298 ","page_number":304},
  {"content":"\r\n\r\nمن قدم او را بر خود نامبارك داشتم و او را به تو دادم كه او را بكش ، او را چه كردى ؟ طم‌طام سر در پيش انداخت و گفت « 1 » اى شاه ، بجان زينهار ! مرا برو رحم آمد و او را بدايه دادم و در سردابه‌يى پروردند تا به حد بلوغ رسيد ، درين بيشه قلعهء خرابى بود ، بدانجا رفت و آنجا مىبود .\r\nقيصر حكايت جهان‌افروز را از اول تا آخر با وزير حكايت كرد و گفت زود باش تا برويم ، باشد كه ايشانرا بگيرم . در حال قيصر با شاه شجاع و شاه اسد و هلال عيار با خاصگيان قيصر سوار شدند و روى بدان قلعه نهادند . هلال در پيش راهبرى مىكرد و ميرفتند تا بدان قلعه رسيدند . قيصر چون آن قلعه را بديد گفت اى ياران چهار هزار و [ چهارصد و 
  ] چهل و چهار قلعه و شهر در فرمان دارم ، هرگز ندانسته‌ام كه درين دره قلعه‌يى هست . طم‌طام گفت اين قلعه را جهان‌افروز ساخته است و درين قلعه گنجى يافته است . هلال گفت شما چندان صبر كنيد كه من درين قلعه روم و در قلعه را به روى شما بگشايم . اين بگفت و كمند بر برج قلعه انداخت و دست در كمند زد و بر بالا آمد و از آن طرف در قلعه درآمد و قفاى در قلعه آمد . قيصر با قابوس و شاه شجاع و جمعى كه با قيصر آمده بودند جمله در آن قلعه درآمدند . هنوز از شب اندكى مانده بود . ايشان ميرفتند تا در ايوان رسيدند و از مركبان پياده شدند و تيغها كشيدند و در ايوان درآمدند . مىآمدند تا بر در پرده رسيدند .\r\nراوى اين داستان چنين روايت مىكند كه در آن حالت فيروز شاه و بهمن زرين‌قبا و بهمن زرين‌كلاه همه بيك‌جا در خواب بودند . عين الحيات و جهان‌افروز در حجرهء ديگر بودند كه ايشان پرده برانداختند كه در آن ايوان روند . تقدير خداى تعالى چنان بود كه فيروز شاه از خواب بيدار شده بود كه شربتى بنوشد . شمع كافورى هنوز ميسوخت ، نگاه كرد شخصى را ديد غرق پولاد از قفاى پرده پيدا شد . عمود\r\n\r\n\r\n","description":"","footnote":"\r\n( 1 ) - در اصل : انداخت قيصر گفت .\r\n","page_name":" 299 ","page_number":305},
  {"content":"\r\n\r\nگران بر دوش و جمعى ديگر مغرق سلاح از قفاى او از پس پرده پيدا شدند .\r\nفيروز شاه يك نعره بريشان زد كه هى چه كسانيد و از كجا درين قلعه آمديد ؟\r\nاز آواز نعرهء فيروز شاه پهلوانان بيدار شدند و برخاستند و آن جمع را بديدند . قابوس گفت اى ايرانى بىوجود ! جان كجا برى كه اينك آمديم ! اين بگفت و خواست « 1 » تا آن گرز را بر فرق فيروز شاه بزند . شاه‌زاده برهنه بود ، بيك تاى پيراهن بود ، از آنجا كه قابوس بود تا آنجا كه فيروز شاه بود پنجاه قدم بود . قابوس چون نزديك رسيد ، در پيش فيروز شاه شمع‌دانى بود ، از زر سرخ ؛ فيروز شاه بناچار آن شمع‌دانرا برگرفت و به زانو درآمد و آن شمع‌دان زر سرخ را گرد سر بگردانيد . قابوس درآمد ، چنان بر سينهء قابوس زد كه دلش به درد آمد و آه از جانش برآمد . قابوس بدان ضرب از پاى درافتاد و آن عمود كه در دست داشت درافتاد . شاه‌زاده برجست و آن عمود را برداشت . شماط كه با سيف الدوله ياغى شده بود و سبب خرابى ملك ملاطيه او بود ، فيروز شاه دريافتش و يك عمودى بزد بر سرش كه مغزش پريشان كرد . گردان برجستند و هريكى شمع‌دانى از نقره و طلا درربودند و بر آن قوم حمله كردند . قيصر گفت مردانه باشيد . شاه شجاع و شاه اسد و حارث حمله ميكردند . شخصى چون درختى نيم زرهى پوشيده و تيغى در دست گرفته بيرون آمد و حمله كرد و زخمى عظيم به شاه شجاع رسانيد . شاه شجاع بگريخت و آن جوان چند كس را بكشت . قيصر از آمدن پشيمان شد . گفت اين بدان مىماند كه ما را تمام خواهند « 2 » كشتن . بگريزيد كه جمله هلاك خواهيد شدن ! جمله رو بهزيمت نهادند . آن جوانان چند كس را بكشتند . قيصر بهزار زحمت از آن ايوان بيرون آمد و سوار شدند و بتاختن تمام رو بلشكرگاه نهادند . ميرفتند و از قفا نگاه مىكردند و دشنام ميدادند تا به سپاه رسيدند .\r\nگويند كه سرور يمنى در انتظار بود ، كه فيروز شاه را بيارند و عين الحيات را\r\n\r\n\r\n","description":"","footnote":"\r\n( 1 ) - در اصل : خاست .\r\n( 2 ) - در اصل : خواهد .\r\n","page_name":" 300 ","page_number":306},
  {"content":"\r\n\r\nبيارند . پاره‌يى دلش بدان سبب خوش بود كه جهان‌افروز نيز در آن ميان بود . او درين انديشه كه ناگاه غوغا برآمد كه قيصر آمد و هيچ كارى نكرده است و شاه شجاع زخم خورده است . چون درآمدند ، آنچه رفته بود حكايت كردند كه كارى نكرديم .\r\nقابوس را گرفته و شماط را كشتند و ده كس ديگر را بكشتند . سرور و وليد خالد پيش قيصر آمدند و گفتند اى ملك چه كردى ؟ قيصر گفت كه لعنت بر هلال عيار باد كه ما را بكشتن داده بود . اما من در آن فكرم كه در آن دم كه با فيروز شاه بجنگ كردن مشغول شديم آنكس كه بود كه از آن حجره بيرون آمد و شاه شجاع را زخم زد و تيغ در ما نهاد و ده كس از ما بكشت . هلال گفت آن دختر تو بود ، جهان‌افروز ، كه از آن حجره بيرون آمد و آن كارها بكرد . قيصر گفت اگر ميدانستم كه ايشان بيدارند ، نمىرفتيم . ما سهوى عظيم كرديم كه سپاه با خود نبرديم .\r\nاكنون بتدبيرى ديگر مشغول بايد شدن . اما نمىدانيم كه با قابوس چه خواهند كردن ؟ ايشان در آن انديشه بودند . . .\r\nاما مؤلف اخبار و گزارندهء اسرار چنين روايت مىكند كه چون ايشان گريختند و قابوس را گرفتند ، فيروز شاه گفت اين حرام‌زاده را بياريد . قابوس را گرفته پيش آوردند . فيروز شاه گفت راست بگو كه شما چون دانستيد كه ما اينجاييم . قابوس گفت نيم‌شبى بود كه هلال عيار پيش قيصر آمد و از حال شما با قيصر بگفت و ما را او بدين قلعه آورد . عين الحيات گفت ترا گفتم كه اين حرام‌زاده را بكش ، قبول نكردى . خداى تعالى راست آورد كه بدست اين حرام‌زادگان گرفتار نشديم .\r\nفيروز شاه گفت اكنون بودن ما اينجا نيك نيست . زود ما را از اينجا بايد رفتن .\r\nجهان‌افروز گفت قيصر از بودن من و اين قلعه نمىدانست . اكنون كه معلوم كرد من نتوانم اينجا بودن . من بسيار مال درين قلعه دارم ، آنچه برداشتنى باشد بردارم و باقى را حاليا بگدارم ، تا وقتى كه محلش باشد . فيروز شاه گفت كه صغير برود و بر سر دره و آنجا باشد كه اگر قيصر سپاهى بر سر ما بفرستد او زودتر بيايد و ما را خبر كند . صغير گفت بروم . صغير برفت .\r\n\r\n","description":"","footnote":"","page_name":" 301 ","page_number":307},
  {"content":"\r\n\r\nاما مؤلف اخبار چنين روايت مىكند كه جهان‌افروز كنيزكانى كه داشت ايشانرا گفت كه شما را اينجا مىبايد بودن كه تا من با فيروز شاه بروم . بعد از آن كسى بفرستم شما را ببرم . گويند كه جهان‌افروز را كنيزكى بود ، زرينه نام و خزينه‌دار جهان‌افروز بود و تمام اختيار او داشت . آن نمك به حرام حرام‌زاده ، با خود انديشه‌يى كرد و قدرى داروى بيهوشانه از خزينه بيرون آورد و در طعام و شراب كرد و در پيش فيروز شاه آورد . فيروز شاه گفت اول طعام بخوريم بعد از آن سوار شويم . چون از آن طعام بخوردند زمانى شد ، خواستند كه خيزند و سوار شوند از پاى درافتادند و بيهوش شدند . زرينهء ملعونه كنيزكان و خادمانرا جمع كرد و گفت من چنين كارى كردم از براى قيصر روم . اكنون شما چه مىگوييد ؟ همه گفتند كه نيكو كردى . بيامدند و اين حكايت را با قابوس بگفتند . قابوس خرم شد و گفت كارى كردى كه قيصر بپانصد هزار مرد آن نمىتواند كردن . زود باشيد و مرا از بند بگشاييد تا بگويم كه چه مىبايد كردن . در حال قابوس را از بند بيرون آوردند . قابوس گفت كشتن فيروز شاه و ياران او مصلحت نيست . شايد كه قيصر بكشتن ايشان انديشهء ديگر كند . مصلحت در آنست كه ما برويم و قيصر را ازين حال آگاهى دهيم تا رضاى ملك بر چه نوع باشد .\r\nفيروز شاه را با چهار مبارز دربند كشيدند . عين الحيات و جهان‌افروز را در خانهء ديگر دربند كردند . آن كنيزكان بر بالاى بارو آمدند . قابوس و زرينه هردو سوار شدند و رو به سپاه قيصر نهادند . صغيرك عيار بر سر راه در كمين نشسته بود . آواز سم مركب شنيد ، بازپس نگريست زرينه را ديد كه با قابوس ميرفتند و سخنى ميگفتند و مىخنديدند . صغيرك عجب ماند و با خود گفت كه قابوس دربند بود ، از بند چگونه جستست و زرينه كنيزك جهان‌افروز است با قابوس بكجا ميرود ؟ اين انديشه كرد و بر يكسو شد تا ايشان بگدشتند . صغير عيار باز گشت تا در قلعه رسيد . از دور نگاه كرد كنيزكان بر برج و بارو بودند . صغير\r\n\r\n","description":"","footnote":"","page_name":" 302 ","page_number":308},
  {"content":"\r\n\r\nعيار گرديد و از قفاى قلعه درآمد و بخم كمند در قلعه درآمد ، تا به ايوان رسيد .\r\nفيروز شاه را ديد با آن چهار مبارز بيهوش افتاده . حيران ماند ، گفت عجب حاليست ! اكنون چون كنم ؟ ايشان رفتند تا قيصر را بيارند ، صغير كودك بود و در كار عيارى استاد نبود ، نميدانست كه ايشانرا چگونه به هوش آرد . متحير فروماند .\r\nراوى گويد كه سردابه‌يى بود ، عظيم تاريك و درش ناپيدا . پنهانى جايى بود .\r\nصغير گفت حاليا اين مدهوشانرا درين سردابه كشم تا چه شود . اين بگفت و به زحمت بسيار آن مبارزانرا در آن سردابه كشيد و سلاح ايشانرا پنهان كرد و خود بر بام ايوان شد كه تا ديگرچه آيد . با خود گفت آنچه توانستم كردم تا تقدير خداى تعالى چيست . اما از آن طرف قابوس و زرينه مىآمدند تا خبر گرفتار شدن فيروز شاه و مبارزان او و قصهء داروى هوش‌بر دادن ، به قيصر روم ببرند .\r\nتمام شد اين مجلد چهارم بر دست كمترين بندگان محمود دفتر خوان در بلدهء تبريز در آخر ماه مبارك جمادى الاولى « 1 » فى تاريخ سنة سبع و ثمانين و ثمانمايهء هجريه . اكنون مدخل كنيم در مجلد پنجم از گفتار مولاناى اعظم شيخ حاجى محمد بن مولانا على بن حاجى محمد بيغمى اصلح اللّه شأنه .\r\n يزدان نظر خويش بدان بنده كند * سرّ دل او به حكمت آگنده كند\r\nكو از سر صدق دل « 2 » به اخلاص درست * يك فاتحه در كار نويسنده كند \r\n\r\n\r\n","description":"","footnote":"\r\n( 1 ) - در اصل : جمادى الاول .\r\n( 2 ) - در اصل : در .\r\n","page_name":" 303 ","page_number":309},
  {"content":"\r\n\r\n\r\n27 شكست قيصر\r\nآغاز مجلد پنجم بالخير و السعادة و الظفر مؤلف اين داستان غريب و عجيب چنين روايت مىكند كه خوانديم در حضور دوستان كه قابوس بىناموس و زرينهء پركينه ، هردو ملعون بر در بارگاه قيصر آمدند و بار طلب كردند . چون بار يافتند درآمدند و خدمت كردند و قصه را گفتند . قيصر شادمانه شد ، فى الحال بفرمود تا پسران شاه سرور با چند مبارز با لشكر ده هزار مرد سواره شدند و رو بقلعه نهادند تا رسيدند . آن كنيزكان بر بالاى برج بودند ، چون قابوس را با قيصر بديدند ، شادى كردند و نعره زدند و از برج بشيب آمدند و در حال در قلعه را بگشودند . با قيصر جمعى از مبارزان و پسران شاه سرور يمنى در قلعه درآمدند و باقى لشكر را بر در قلعه گداشتند ، تا قلعه را در ميان گرفتند . اما قيصر بر در ايوان رسيد ، حكم كرد كه مبارزان سپر پولاد در سر كشند « 1 » و تيغها از نيام بيرون آورند و در پيش بروند . قابوس گفت اى ملك اين همه از براى چيست ، كه ايشان همه بيهوشند . زرينه گفت اى ملك هريك را يك مثقال بيهوشانه داده‌ام كه سه روز ديگر امكان ندارد كه به خود آيند . قيصر گفت احتياط شرط است . اين\r\n\r\n\r\n","description":"","footnote":"\r\n( 1 ) - در اصل : كشيدند .\r\n","page_name":" 304 ","page_number":310},
  {"content":"\r\n\r\nبگفتند و نرم‌نرم ميرفتند . به‌روز عيار در ميان ايشان بود كه با ايشان آمده بود چون از صورت حال معلوم كرد ، دريغ خورد از جوانى ايشان [ و گفت 
  ] دريغا كه چون قيصر را چشم بريشان خواهد افتادن ، در حال ايشانرا خواهد كشتن . صغيرك عيار در آن ايوان در كمين بود ، و چون بيد مىلرزيد كه مبادا ايشانرا ببينند .\r\nمؤلف اخبار چنين روايت مىكند كه چون آن جمع درآمدند ، در آنجا كه مجلس‌گاه ايشان بود اسباب مجلس نهاده بود ، اما ايشان هيچ‌جا پيدا نبودند .\r\nقيصر گفت كو اينها « 2 » ؟ قابوس گفت ما اينها را اينجا گداشتيم و به خدمت ملك آمديم .\r\nقابوس از خادمان پرسيد كه اينها كو ؟ كجا رفتند ؟ خادمان گفتند كه ما بر برج بوديم . ازيشان خبر نداريم . قيصر گفت دروغ مىگوييد . گفتند بتاج و تخت ملك سوگند كه دروغ نمىگوييم . اگر باور نداريد اينك در خانهء ديگر جهان‌افروز و عين الحيات دربند و بيهوش افتاده‌اند . قيصر با پسران شاه سرور در آن خانه درآمدند .\r\nآن‌دو دختر چون دو اختر و يا چون دو سرو روان بيهوش افتاده .\r\nراوى داستان روايت كند كه چون چشم قيصر روم بر جمال شاه خوبان افتاد ، آن چشم نرگسين و موى مشكين ، و آن عارض گلگون و آن شكل موزون ، و آن روى چون ماه و آن زلفين سياه ، آن قد سروين و آن دندانهاى چو پروين ، تنى سيمين چون طاوس رنگين ، و آن لبان چون ياقوت و آن روح را قوت ، در خواب بيهوشى ؛ و جهان‌افروز چون گل نوروز در پهلوى عين الحيات خفته . قيصر روم را در خاطر آن بود كه چون چشمش بر جهان‌افروز افتد در حال او را بكشد كه ازو در غور بود . اما خداى تعالى را حكمتى ديگر بود ، كه چون چشم قيصر روم بر جمال عين الحيات افتاد ، بدل و هزار دل بر شاه خوبان عاشق شد و دل در محبت او بست ؛ آن عشق قيصر سبب حيات جهان‌افروز بود . قيصر گفت حاليا اين دخترانرا بلشكرگاه بريد تا ما آن ديگرانرا طلب كنيم . قابوس گفت فيروز شاه و پهلوانان او درين خانه\r\n\r\n\r\n","description":"","footnote":"\r\n( 2 ) - همچنين است در اصل . و يك بار ديگر يعنى در سطر بعد نيز به همين استعمال باز ميخوريم .\r\n","page_name":" 305 ","page_number":311},
  {"content":"\r\n\r\nبودند ، هيچ نميدانيم كه كجا رفتند . قيصر بيرون آمد بغايت ملول . و به‌روز عيار صورت مبدل كرده بود و در آن ميان ايستاده بود و هيچ‌كس او را نمىشناخت .\r\nصغير [ ك 
  ] عيار نيز در آن ميان بود و عظيم در خوف بود كه مبادا شاه‌زاده را بيابند .\r\nاز ناگاه صغير [ ك 
  ] به‌روز عيار را بديد ، بشناخت . اگرچه او را نديده بود . اما به صورت عيارى معلوم كرد كه او عيار ايرانيست . پيش به‌روز آمد و سلام كرد و گفت اى شيرمرد ، بيا كه با تو كار دارم . به‌روز عيار به صورت عيارى چيزى معلوم كرد و در عقب صغير [ ك 
  ] عيار روان شد تا در گوشهء ايوان رسيدند . صغيرك عيار گفت اى شيرمرد چه كسى كه درين ميان چون عياران و طراران مىگردى و صورت عياران دارى ؟ به‌روز گفت عيارى چه باشد ؟ من ركيب‌دار وليد خالدم . صغير [ ك 
  ] گفت دروغ ميگويى ، تو عيارى و از ايرانى . به‌روز را از دانايى او عجب آمد ، و گفت چون مىدانى كه من عيارم ؟ گفت از آن سبب كه مردان مردان را شناسند ، و ديگر در محبت ايرانيان درستم . اكنون محل اينها نيست ، درياب كار فيروز شاه و پهلوانانرا . دخترانرا خود بردند . به‌روز عيار گفت اى شيرمرد تو چه كسى ؟\r\nگفت مرا صغير عيار نام است ، چاكر جهان‌افروزم . و كنيزك جهان‌افروز زرينهء حرام‌زاده اين كار او كرد و بيهوش دارو بخورد اينها داد و همه را بيهوش كرد .\r\nمن ايشانرا در سردابه‌يى پنهانى كرده‌ام . اما نمىدانم ايشانرا به هوش آوردن .\r\nبه‌روز گفت بيا و به من بنما . صغير گفت قيصر بيرون ايوانست و راه خاليست . بيا تا برويم ، و در پيش افتاد . به‌روز عيار در عقب او ميرفت تا بدان سردابه رسيدند .\r\nصغير پيش‌رفت و به‌روز در عقب .\r\nبه‌روز چراغ عيارى را برافروخت ، نگاه كرد فيروز شاه را ديد با گردان بيهوش افتاده . به‌روز فى الحال دارويى از انبانچهء عيارى بيرون آورد و حل كرد و در حلق ايشان ريخت . ايشان بقى افتادند و قى كردند و داروى ديگر بيرون آورد و در دماغشان ريخت . عطسه‌يى چند زدند و به خود آمدند و راست بنشستند . فيروز شاه\r\n\r\n","description":"","footnote":"","page_name":" 306 ","page_number":312},
  {"content":"\r\n\r\nنگاه كرد ، به‌روز عيار را ديد . گفت اى عيار من كجايم و اين‌جاى مجهول چه جاى است ؟ به‌روز حكايت كرد قصهء زرينه و قابوس و هوش‌بردادن و رفتن و قيصر را آوردن و عين الحيات را و جهان‌افروز را بردن ، جمله را بگفت . آه از جان فيروز شاه برآمد و بسيار دريغ خورد و گفت اكنون قيصر بكجاست ؟ به‌روز گفت در بيرون ايوانند و ترا مىجويند . گفت سلاحهاى ما كو ؟ صغير گفت هم درين سردابه است . فى الحال رفت و آورد . شاه‌زاده گفت اى به‌روز ما سلاح مىپوشيم و بيرون ميرويم اما ترا زود مىبايد بلشكرگاه رفتن و از براى ما مدد آوردن . به‌روز گفت اى شاه‌زاده بديده بروم و منت بر جان دارم . اين بگفت و بيرون آمد و از قفاى قلعه بيرون رفت و رو بلشكرگاه نهاد . اما ازين طرف . . .\r\nراوى داستان روايت مىكند ، كه فيروز شاه مسلح شد ، گردان همه سلاح پوشيدند و از آن سردابه بيرون آمدند و بر در ايوان آمدند . صغير [ ك 
  ] در پيش افتاد و آن جوانمردانرا بياورد تا بر در ايوان رسيدند . بر در آن ايوان خيلى مردم بودند و ميان قلعه نيز از لشكر پر بود . قيصر هنوز در ايوان بود ، با خود در انديشهء كار فيروز شاه بود كه آيا كجا رفته باشد و در انديشهء بردن مال قلعه بود ، كه در آن ايوان جهان‌افروز مال بىشمار بود . اما تقدير خداى تعالى چنان بود كه شاه‌زاده از ايوان بيرون آمد . نظر شاه‌زاده بر مركب گلگون خودش افتاد كه جمعى از سرهنگان قيصر آن مركب شاه‌زاده را در ميان گرفته بودند . شاه‌زاده چون مركب خود را بديد خرم گرديد و نعره بر آن سرهنگان زد و گفت منم فيروز شاه بن ملك داراب ! و يكى را بر ميان زد و چون خيار به دو نيم كرد . باقى رم خوردند .\r\nشاه‌زاده پيش مركب گلگون آمد و خيز كرد و بر مركب سوار شد و ديگر پهلوانان نيز هريكى بر مركبى سوار شدند كه آنجا مركبان بسيار ايستاده بودند كه خداوندانش در ايوان بودند . بعد از آن دست به تيغ كردند . در آن حالت خبر بقيصر كردند كه اى ملك معلوم‌دان كه فيروز شاه با چهار مبارز از ايوان\r\n\r\n","description":"","footnote":"","page_name":" 307 ","page_number":313},
  {"content":"\r\n\r\nبيرون آمدند و سوار شدند و دست بتيغ كردند . اكنون در جنگ‌اند . قيصر گفت زينهار گردش درآييد ، باشد او را بگيريد . هنوز فرصت است كه سپاهى سى هزار گرد قلعه گرفته‌اند .\r\nقابوس و فرطوس و جالينوس و امراى روم و قيصر از آن ايوان بيرون آمدند .\r\nفيروز شاه را ديدند با خورشيد شاه و جمشيد شاه و بهمن زرين‌قبا و بهمن زرين‌كلاه در ميان قلعه در حرب بودند . و دو دستى تيغ مىزدند و مردانه‌وار جنگ ميكردند .\r\nقيصر گفت اى جوانمردان ، ما سى هزاريم و ايشان پنج وجود بيشتر نيستند .\r\nبكوشيد كه اين نيز فرصتى عظيم است ! روميان دست بتيغ كردند و شاه‌زاده و پهلوانانرا در ميان گرفتند . غوغا از آن قوم برآمد . آنانى كه در بيرون قلعه بودند رو در ميان قلعه نهادند . جاى تنگ و لشكر غلبه و جاى حركت كردن نبود .\r\nكار بر فيروز شاه و پهلوانان بتنگ آوردند . درين حال به‌روز پيش پيش شاه‌زاده پيدا شد . فيروز شاه كه به‌روز را ديد ، گفت اى به‌روز حال لشكر چيست ؟ گفت اى شاه‌زاده غم مخور كه لشكر دم‌بدم ميرسند . طارق را فرستاده‌ام . فيروز شاه گفت تو بطلب سپاه رو كه كار بدست ، كه اين حرام‌زادگان غلبه‌اند و جاى حركت كردن نيست و ما را عظيم در ميان گرفته‌اند و مركب از هيچ طرف نمى توان راندن .\r\nبه‌روز رو بر در قلعه نهاد و عظيم غلبه بودند نتوانست بيرون رفتن . بر بالاى برج شد و بخم كمند بشيب رفت و در آن بيشه با صغير عيار دوان شدند . ناگاه طارق عيار را بديدند كه مىدويد و لشكر ايران در عقب او مىآمدند و سرگردان ميگشتند و هيچ راه پيدا نبود . چون به‌روز را بديدند ، خرم شدند . گفتند هيچ نميدانيم كه كجا مىبايد رفتن . به‌روز گفت زود بياييد كه فيروز شاه در حربست . آن سپاه را بياوردند و از عقب آن سپاه در آن دره درآوردند و طبل فروكوفتند و ناى دردميدند و نعره زدند كه تا باد دولت فيروز شاه و ملك داراب باد ! چون برسيدند\r\n\r\n","description":"","footnote":"","page_name":" 308 ","page_number":314},
  {"content":"\r\n\r\nتيغ دريشان نهادند . جنگ پيچيدن گرفت . خبر بقيصر كردند كه اى ملك سپاه ايران از عقب رسيدند و ما را در ميان گرفتند . قيصر گفت اكنون چارهء گريختن كنيد .\r\nباشد كه جان بدر بريم كه اكنون فايده‌يى نخواهد كردن . سپاه از قلعه رو بدر نهادند تا باشد كه جان بدر برند . سيامك سر راه بريشان گرفته بود ، از سر دره تا پايان دره جمله سپاه بودند .\r\nراويان داستان چنين روايت كرده‌اند كه جنگى عظيم واقع شد و بسيارى خلق از هردو طرف بهلاك آمدند . اما عاقبت مظفر ايرانيان آمدند كه جاى ايشان گشاده‌تر بود و شاه‌زاده فيروز شاه آن روز حربى كرد كه هيچ چشمى نديده بود و هيچ گوشى نشنيده بود . هفت هزار مرد از سپاه روم بهلاك آمده بودند ، و شاه‌زاده چند جاى زخم خورده بود . قيصر بهزار زحمت جان خود بدر انداخت . بخت بر گشته و سعادت رميده رو بسپاه خود كرد . شاه‌زاده چون آن لشكر را بشكست سيامك سياه‌قبا و رستم اردستانى و ديگر مبارزان در پيش فيروز شاه خدمت كردند . شاه‌زاده بر جان پهلوانان آفرين كرد و آنچه در آن قلعه بود از مال و زر و زرينه كه تعلق بجهان‌افروز داشت جمله را برداشت و رو بسپاه خود نهاد . طارق عيار پيشتر برفت و ملك داراب را از آن حالها آگاه كرد . امرا خرميها كردند و سوار شدند . از يك طرف سپاه روم شكسته و لشكر بباد فنا رفته و قيصر نيز زخم تير بر پشت و بازو داشت ، در سپاه آمدند ؛ و از طرف ديگر لشكر ايران فتح كرده و غارت و غنيمت آورده و گنج و مال بسيار در سپاه آوردند .\r\nفيروز شاه به خدمت ملك داراب آمد و پاىتخت ملك داراب را ببوسيد . ملك فرزند را در كنار گرفت و گفت اى جان پدر ، صورت حال را بگو كه چون بود ؟ شاه‌زاده فيروز شاه به زانو درآمد و آنچه رفته بود از اول تا آخر جمله را شرح داد . از كار و كردار جهان‌افروز و از آوردن عين الحيات و بردن پهلوانان در قلعه و محبت او با شاه‌زاده و گرفتار شدن هلال عيار و بينى بريدن او و جستن هلال و\r\n\r\n","description":"","footnote":"","page_name":" 309 ","page_number":315},
  {"content":"\r\n\r\nآوردن قيصر را و گرفتار شدن قابوس و بهلاك آمدن املاق و گريختن قيصر و مكر كردن زرينه و بيهوش كردن ايشانرا و خلاص كردن قابوس را و بند كردن فيروز شاه را و رفتن بسپاه و آوردن سپاه و نيكى كردن صغير [ ك 
  ] عيار و شناختن به‌روز را جمله را شرح دادند . گفتند اين قصه از عجايب دنيا بوده است . هرگز كسى چنين قصه نشنيده است و كس نديده است . خداى تعالى بقدرت راست آورده است . پيش حكمت او آسانست . بياريد صغيرك عيار را . بياوردند تا پاىتخت ملك داراب را ببوسيد . ملك داراب او را نيكو بنواخت و انعامهاى نيكو كرد . و به‌روز عيار او را بفرزندى قبول كرد . عياريى در حرم به دو دادند و از شادى كه در آن سپاه افتاده بود بر در بارگاه ملك داراب كوس بشارت فروكوفتند . فيروز شاه گفت خاطرم از براى آن‌دو دختر بغايت پريشانست نميدانم كه حال ايشان بكجا رسيده باشد .\r\nباز عين الحيات از دست بدر رفت ! آيا كى بدست آيد على الخصوص كه جهان‌افروز نيز پيش ايشان مقيد شد . از آن مىترسم كه همهء رنج من ضايع شود . طيطوس حكيم گفت هيچ انديشه مكن كه هردو از آن تو خواهند بودن و خيلى نصيب در عالم دارى و خيلى كارهاى عظيم از دست تو برآيد . اما هنوز خيلى وعده مانده است . فيروز شاه گفت دانم كه سپاه روم را زياده بقايى نمانده است .\r\nپس از حال امرا سؤال كرد كه چون گرفتار شدند و كه گرفت ايشانرا ؟\r\nگفتند جوانى از قلعهء گل‌حصار آمده است ، عشق‌آور نام ، و خيلى كارها كرد و امراى ايرانرا بضرب دست بگرفت . ميخواستند كه همه را هلاك كنند . به‌روز و طارق تقصيرى نكردند ، بر در بارگاه قيصر جلاد قيصر را كشتند و ده سرهنگ قيصر را كشتند . قيصر ترسيد و ايشانرا حكم بند كرد و به قيصريه فرستاد . فيروز شاه گفت سه روز ديگر جنگ كنيم . طيطوس حكيم گفت كه طالع ايشان رو در نكبت دارد .\r\nايشان در كارسازى حرب . . .\r\nاما مؤلف اخبار و گزارندهء اسرار چنين روايت مىكند كه از آن طرف چون\r\n\r\n","description":"","footnote":"","page_name":" 310 ","page_number":316},
  {"content":"\r\n\r\nقيصر به سپاه رسيد سرور يمنى و وليد خالد و امراى ديگر پيش قيصر آمدند . قيصر زخم داشت و از امرا هفت سردار بهلاك آمده بودند و هيچ كارى نكرده بودند .\r\nاحوال سؤال كردند چنانك رفته بود ، تقرير كردند . جمله از آن حال عجب ماندند كه فيروز [ شاه 
  ] چون ناپديد شد و چون پديد آمد . جاسوسان آمدند و چنانك شنيده بودند گفتند . قيصر گفت به هيچ نوعى با اينها برنمىآييم ، اما اين همه خرابى از آن رعنا آمد . اگرنه خاطر عين الحيات مىبود ، البته او را مىكشتم . حاليا حكم كرد كه تا آن‌دو دختر را در زنجير كشند و بقيصريه برند تا ببينيم كه حال ما با اين قوم بكجا خواهد رسيدن كه دلش دربند وصل عين الحيات بود . در حال خادمان آمدند و آن هردو دختر به خود آمده بودند ، اما سر در پيش و در غم جان خويش بودند . ايشانرا دربند كشيدند و بند گران بر جهان‌افروز نهادند و با پنج هزار سوار ايشانرا بقيصريه بردند و آنجا كه حكم ملك بود دربند كردند . خلق قيصريه از اين حال ميگفتند و عجب مانده بودند و آن دختران خود را تسلى ميدادند كه چون شاه‌زاده بسلامتست لابد كه بچارهء ما مشغول خواهد شدن . ايشان دل بر صبر و تحمل نهادند .\r\nاما ازين طرف مؤلف اخبار و گزارندهء داستان چنين روايت مىكند كه چون چند روز برين قصه بگدشت فيروز شاه گفت ديگر ما را صبر كردن لازم نيست ، فردا جنگ خواهيم كردن . منادى حرب در سپاه ايران زدند . جاسوسان سپاه روم اين خبر بقيصر بردند كه فردا ايرانيان كوس جنگ خواهند زدن و عزم حرب دارند .\r\nقيصر روم عظيم ملول شد كه زخم داشت و دل و جانش پيش عين الحيات بود ، و ميخواست كه زودترى از كار ايرانيان ايمن گردد و بتدبير كار وصل عين الحيات بپردازد . چون معلوم كرد كه ايرانيان عزم حرب دارند ، امرا را با پادشاهان جمع كرد و گفت جاسوسان من آمدند و خبر چنين آوردند كه فردا ملك داراب جنگ خواهد كردن ، مجال نمىدهند كه ما عزاى امراى خود بداريم . وليد خالد گفت\r\n\r\n","description":"","footnote":"","page_name":" 311 ","page_number":317},
  {"content":"\r\n\r\nكه ايشان دست زيادتى بر ما گشوده‌اند . اكنون ما چند پادشاهيم : سرور يمنى شاه يمن ، و سكندر شاه سلطان سكندريه ، و ملك مسروق بن عتبه پادشاه دمشق ، و من كه ملك مصرم ، و تو كه قيصر رومى ، غير از امراى ديگر ، جمله از دست و تيغ ايشان ملك و مملكت خود بديشان گذاشته‌ايم و دربدر افتاده‌ايم . اگر در كار سستى كنيم ، روم را نيز بگيرند و ما را سرگردان كنند . مردانه‌وار بايد ايستادگى كردن . باشد كارى كنيم كه هركسى بملك و خان‌ومان خود برسيم . جمله گفتند چنين است كه ملك وليد خالد ميگويد . فردا بجان ايستادگى كنيم و بدل و جان بكوشيم . باشد كه كارى برآيد .\r\nپس منادى جنگ در سپاه روم زدند كه فردا جنگ است . جنگ بايد كرد .\r\nكوشش نام و ننگ بايد كرد . فرخ‌زاد در ميان ايشان بود . با خود گفت كه فردا عظيم جنگى خواهد بودن و البته يقين است كه اين سپاه را خواهند شكستن .\r\nاكنون من كار عظيم كردم ؛ از مبارزان ايرانى ، از ياران خود ، بيست و چهار كس را گرفتم ، مرا نيز با اين قوم بقيصريه بايد رفتن ، بايد بمعاونت ياران قيصريه را بگيريم . چون برادرم بهزاد اينجا نيست ، مرا باز پيش فيروز شاه بايد رفتن و گفتن كه فرخ‌زاد كه گل‌نوش دختر ملك سليم را دوست ميداشت ، او در سپاه ايران بود ، اكنون كجاست كه در سپاه ايران نيست . بكجاست تا ببينم كه چه ميگويد و مرا مىشناسد يا نمىشناسد .\r\nراوى گويد كه چون شب درآمد از هردو طرف چراغ و مشعله بركردند و خروش آن‌دو سپاه تا فلك دوار ميرفت . هيچ‌كس را از ترس فردا خواب نمىبرد .\r\nيكديگر را وداع ميكردند و كارسازى حرب فردا ميكردند ، تا عاقبت آن شب تا بروز روشن مبدل شد و صبح صادق سر از جيب افق برآورد و خورشيد جمشيد بر سطح فلك ظاهر گشت و عالم تاريك بنور آفتاب منور گرديد و شاه سوار گردون يك اسبه در ميدان آسمان در جولان آمد و تيغ شعاع در دست به قصد سلطان شب\r\n\r\n","description":"","footnote":"","page_name":" 312 ","page_number":318},
  {"content":"\r\n\r\nدرآمد و بيك حمله سپاه شب را تارومار كرد . آن‌دو لشكر و آن‌دو حشر و آن دو درياى تير و تبر از جاى برجستند و غرق آهن و پولاد شدند و پاى در ركاب درآوردند و علمهاى الوان بباد شمال و جنوب بردادند و طبل جنگ و ناى رزم فروكوفتند . شاهان و شهرياران در قلب در زير چترها بايستادند و امراى ايران و روم در صف سپاه رفتند و نقيبان صف گردان راست كردند . چون ميمنه و ميسره راست كردند باد شمال از روى جبال در آن مرغزار وزيدن گرفت . آن روز سپاه ايران سيصد و پنجاه هزار مرد بودند و سپاه مصر و روم و شام و يمن ششصد هزار مرد بودند .\r\nچون كار هردو سپاه تمام شد ، اول كسى كه عزم ميدان كرد ، سوارى بود آراسته بساز و سلب گردان ، از سر تا ناخن پاى آنچه مرد را بايد در روز مردى بر خود راست كرده و بر مركب كوه نهاد ، بسرعت چون باد ، ميدانى و جولانى ، و گام‌زن و خاراشكن ، خردگوش آهن پوش ، درازدم پولادسم ، رعد آواز آهو تاز ، درياگدار آتش‌خوار ، در برگستوان جنگ كشيده ، در ميدان درآمد . طريت كرد و جولان نمود و نعره برآورد و گفت بدانيد كه من كيستم . منم بندهء يزدان پاك ، خداوند اين گردنده افلاك ، بهمن زرين‌قبا خدمتكار شاه ايران ، شاه‌زاده فيروز شاه . بياييد در ميدانم تا هنر مردى و مبارزى بشما بنمايانم . فرخ‌زاد گفت امروز هيچ در ميدان مرو كه هم‌اكنون اين سپاه را بخواهند شكست . قابوس رومى عزم ميدان كرد . چون در مقابل پهلوان بهمن زرين‌قبا رسيد ، يك نعره بر بهمن زد كه مرا مىشناسى ؟ منم قابوس كه در آن دمى كه در قلعهء جهان‌افروز بگرفتن شما آمدم . و من خود گرفتار شدم ، مرا عظيم سخت بربستى و هيچ رحم بر من نكردى . اكنون خود را چگونه مىبينى ؟ بهمن زرين‌قبا گفت اى ابله نادان ! اين چه سخن باشد كه تو ميگويى ؟ آخر من جستهء تو نيستم ، تو جستهء مايى . اگر آن حرام‌زادهء دغل و آن ملعون جعل ترا از بند نمىگشود و ما را بيهوشانه نمىداد ، ما كار تو آنجا مىساختيم . اما نصيب چنين بود كه امروز\r\n\r\n","description":"","footnote":"","page_name":" 313 ","page_number":319},
  {"content":"\r\n\r\nدر ميدان كشته شوى . قابوس بخنديد . گفت اى پهلوان آن رفت . كار ترا من خواهم ساختن . اما اول بگوى كه چون شما را بيهوش كرديم و رفتيم شما را كه برد و باز از ميان ايوان چون بيرون آمديد ؟ بهمن گفت شما با ما مكر كرديد و بمكر و حيل ما را گرفتيد . يزدان ما را بقدرت « 1 » خلاصى داد . حاليا نه وقت اين سخن است . بگرد تا بگرديم ! اين بگفت و دست به نيزه كردند و برهم حمله كردند .\r\nچون آب و آتش درهم افتادند و چون روز و شب و سوز و تب ، بسر سنان نيزه حلقه‌حلقه از جوشن هم مىربودند و سنان نيزه برهم مىكوفتند . قابوس از بهادران روم بود و از مشهوران آن ديار بود . چون لحظه‌يى برهم به نيزه حمله كردند ، كارى پيش‌نرفت . قابوس دست بتيغ كرد و بر پهلوان بهمن زرين‌قبا حمله كرد .\r\nپهلوان سپر پولاد در سر كشيد ، قابوس عنان بكشيد و اندكى دور شد . پس عنان بگداشت و در ركاب راست بايستاد ، بدان نيت كه چون برسد بزند و كار بهمن زرين‌قبا بدان يك‌ضرب تمام كند . اما تقدير خداى تعالى چنان بود كه در دويدن مركب ، پاى ستور در سوراخى فرو رفت . مركب قابوس بسر درآمد ، قابوس اجل گرفته از پشت مركب در پيش مركب بهمن زرين‌قبا درافتاد و پهلوان تيغ در دست داشت ، قابوس خواست كه سر بردارد ، بهمن زرين‌قبا تيغى براند و سر قابوس را بدور انداخت . آه از جان قيصر برآمد . بهمن زرين‌قبا از مركب پياده شد تا آن سر بردارد . قيصر گفت اى نامردان ، بچه ايستاده‌ايد كه پهلوان قابوس را كشت ! و قابوس خويش نزديك قيصر بود . ده هزار سوار كه لشكر قابوس بودند ، بيكبار عنان مركب در ميدان گداشتند كه باشد خون قابوس بخواهند .\r\nراوى داستان چنين روايت مىكند كه بهمن زرين‌كلاه با پنج هزار سوار مدد برادر كرد . از آن طرف خورطوس با سپاهى سى هزار حمله كردند . ازين طرف خورشيد شاه و جمشيد شاه و سپاه ميمنه حمله كردند . از آن طرف سپاه يمن شاه حارث و شاه اسد\r\n\r\n\r\n","description":"","footnote":"\r\n( 1 ) - در اصل : بقدرت ما را .\r\n","page_name":" 314 ","page_number":320},
  {"content":"\r\n\r\nحمله كردند و ازين طرف ديگر شاه‌زاده فيروز شاه با سپاه سى هزار سوار حمله كردند .\r\nسپاه مصر و شام و روم و عرب و عجم درهم درافتادند ، جنگ پيچيدن گرفت ، گردوغبار بر فلك دوار برآمد ، هاىوهوى گردان و شيههء مركبان در آن دشت و بيابان درافتاد ، چشمهء خورشيد ناپديد شد ، ابر بلا بر بالاى سر آن‌دو لشكر بر آمد و باران محنت باريدن گرفت ، سر و دست در خاك ميدان ريزان شد ، جوى خون از هردو طرف روان شد ، لرزه بر اندامها افتاد و دلها در طپش آمد و مقراض اجل طناب عمرها بريدن گرفت و شحنهء مرگ تيغ هلاك در حركت درآورد و ساقى وفات ، جام ممات در دست ، گرد آن‌دو سپاه برآمد . تير باريك‌رو در ديدها جاى كرد و گرز گران سر و مغز مىشكست و اژدهاى تيغ بىدريغ در پس قفاى حريفان مىآمد .\r\nيكى را سر از بدن جدا شده و يكى چون خيار بدونيم شده ، يكى را پاى در ركاب مانده ، يكى را تير در چشم فرورفته ، يكى را نيزه در شكم از پشت بدرآمده ؛ پدر بر فرزند و دوست بر دوست بيگانه شده . ملك داراب بر سر پشته‌يى رفته بود و در آن رزمگاه نگاه ميكرد . هرچند كه جنگ بسيار ديده بود و حرب بسيار كرده بود ، مرد كار و رستم روزگار بود ؛ اما مثل آن حرب كس نديده بود و هيچ گوش نشنيده . در آن جنگ‌گاه « 1 » فرخ‌زاد گوشه گرفته بود و هيچ حرب نميكرد . اما آنچه فيروز شاه كرد ، بصفت راست نيايد و ملك بر فلك ثناى او ميگفت كه چندان از آن كافران روم و يمن هلاك كرد كه از حساب و شمار بگدشت . اما روميان نيز نيك ميكوشيدند ، بيت :\r\n دو لشكر چو درياى آتش‌دمان * گشادند باز از كمينها كمان « 2 »\r\nدگر باره در كارزار آمدند * بشير افگنى در شكار آمدند\r\nهمان كوس رويين ز اشكال چرم ( ؟ ) * نه دل بلك پولاد را كرد نرم\r\nدراى جگر تاب و فرياد زنگ * ز سر مغز مىبرد وز روى رنگ \r\n\r\n\r\n","description":"","footnote":"\r\n( 1 ) - در اصل : جنگاه .\r\n( 2 ) - در اصل : ميان .\r\n","page_name":" 315 ","page_number":321},
  {"content":"\r\n\r\nچون آفتاب بغروب رسيد ، شكست بر سپاه روم آمد ؛ عاقبت ايرانيان غالب آمدند و سپاه دشمن روى برگردانيدند . هرچند كه خواستند بازدارند ، نتوانستند .\r\nچون ملك داراب چنان ديد بفرمود تا طبل بشارت زدند ، تا سپاه آگاه شدند كه دشمنان شكست يافتند . قيصر روم را دل و جان در قيصريه بود . ميخواست كه زودترى بقيصريه رود تا باشد كه خود را بوصل عين الحيات برساند . رو بقيصريه نهاد . شاه سرور يمنى و وليد خالد و سكندر شاه سكندرانى و مسروق بن عتبه شاه يمن و مصر و شام و روم جمله رو بقيصريه نهادند . آنچه داشتند از ترس مرگ بگداشتند . ايرانيان چون شيران در عقب روبهان در آن دشت و بيابان بتاختند و غارت و غنيمت مىگرفتند . مرد از مركب مىانداختند . از لاله‌زار تا در قيصريه سپاه بود كه برهم افتاده بودند . و هركس جهد ميكردند كه تا جان خود را بدر اندازند . تا عاقبت قيصر روم بهزار محنت و زحمت خود را در قيصريه انداخت .\r\nدروازه‌هاى قيصريه را گشودند كه تا سپاه شكسته در شهر قيصريه درآمدند . خلق شهر از صد هزار افزون‌تر بر برج و باره آمده بودند و آن سپاه شكسته را تفرج ميكردند .\r\nاما راويان اخبار چنين روايت ميكنند كه چون ربيعاى قيصر در شهر درآمد و در ايوان خود فرود آمد ؛ از براى شاهان هريكى جاى خوب معين كردند كه تا هركسى بمقام خود فرود آمدند . بعد از آن سپاه بتمامى در شهر درآمدند . درهاى دروازه را بربستند . آن روز بگدشت . روز ديگر قيصر روم بر تخت برآمد و بار داد تا جملهء شاهان درآمدند و هريك برجاى خود قرار گرفتند . چون لحظه‌يى برآمد قيصر در سخن درآمد و گفت ديديد كه به آخر با ما چه شد ؟ ناموس چندين سالينه‌ام بر باد رفت و فرزند جوانم شاه‌نوش و امراى پهلوانم را جمله كشتند ؟ مال و خزينه‌ام ، آنچه از پدرى مانده بود ، جمله بتلف رفت . با وجود اين همه غصه راضيم كه ما را مىگداشتند و در عقب نمىآمدند . طم‌طام وزير گفت اگر ملك راضيست [ نوعى 
  ] مىتوان كردن كه سپاه ايران از عقب ما نيايند . قيصر گفت پس\r\n\r\n","description":"","footnote":"","page_name":" 316 ","page_number":322},
  {"content":"\r\n\r\nراضى نيستم ؟ كه را در عالم آرزوى حرب ايشان باشد ، كه ايشان آدمى نيستند ! بدين معنى راضيم و منت‌دار . طم‌طام گفت مصلحت در آن است كه اين دو دختر كه اينجا دربندند كه اين همه حرب از بهر ايشان است ، ايشان هردو را بده و مال چند بده و سوگندنامه ، تا من با طيفور وزير و جمعى از بزرگان يمن و مصر و روم برويم پيش ملك داراب ، كه او دعوى عدل و كرم مىكند شايد كه صلح بكند و ملك ما را بگدارند و بروند . قيصر را اين سخن ناخوش آمد كه او دل در محبت عين الحيات بسته بود . چون اين سخن بشنيد ناپسندش آمد . هيچ جواب نداد و در حرم شد . امرا پراگنده شدند . فرخ‌زاد نيز در ميان ايشان بود .\r\nاز آن طرف چون سرور يمنى با طيفور وزير به ايوان خود آمدند ، شاه سرور گفت اى طيفور اين چه تدبير بود كه طم‌طام كرد ؟ ما را پيش فيروز شاه رفتن عظيم مشكل باشد . طيفور گفت اى ملك ، معلوم دان كه ايرانيان هرچند كه با قيصر صلح كنند اما مملكت مصر و شام و يمن از دست ندهند . بلك بريشان هيچ اعتماد نيست كه قصد ما كنند . ما را نوعى بايد كردن « 1 » كه همان دشمنى در ميان قيصر و ايرانيان باقى باشد كه قيصر را مملكت بسيارست . شنيده‌ام كه قيصر را چهار هزار و چهارصد و چهل و چهار قلعه در حكم است . هنوز ايرانيان يك قلعه نگرفته‌اند و در حوالى مملكت بسيار است . سرور گفت پس چون كنيم ؟ تدبير اين كار چون پيش بريم ؟ طيفور گفت اگر ملك يمن راضى است من چنان بسازم كه دشمنى همچنان در ميان ايشان باشد و ربيعاى قيصر به حكم ما باشد و از سخن ما بدر نرود .\r\nشاه سرور گفت آن تدبير كدام است ؟ بگوى تا معلوم كنم . گفت تدبير آنست كه عين الحيات را كه اين فتنه از بهر اوست ، كه اگرنه او بودى هيچ ازين نوع نبودى ، و چندين هزار سر از براى او بر باد رفت ، شاه‌نوش به جهت او بقتل رسيد ، بدهيم او را بقيصر « 2 » تا داماد ما باشد كه مرا معلوم شده است كه ميل دل قيصر\r\n\r\n\r\n","description":"","footnote":"\r\n( 1 ) - در اصل : ما را نوعى بايد كردن ما را نوعى بايد كرد .\r\n( 2 ) - در عبارت اخير شفاهى بودن آن كاملا مشهورست .\r\n","page_name":" 317 ","page_number":323},
  {"content":"\r\n\r\nبا او هست و اگر ميخواهى جهان‌افروز را از براى تو بخواهيم تا شما باهم اتصال كنيد . سرور يمنى چون اين سخن بشنيد خرم شد و باور كرد كه سرور يمنى نيز جهان‌افروز را دوست ميداشت . گفت اى طيفور اين نيكو تدبيريست اگر برآيد . طيفور گفت من همين لحظه بروم و اين كار را تمام كنم . سرور گفت برو و مردانه باش .\r\nطيفور در حال سوار شد و رو بر در ايوان قيصر نهاد . چون بر در ايوان قيصر رسيد ، گفت ملك عسطور را بگوييد كه طيفور وزير بر در است و بار ميخواهد كه كارى دارد . در حال اين سخن را با ملك رسانيدند . در آن دم عسطور نشسته بود ، در انديشهء آنكه چون كنم ؟ خود را بوصال عين الحيات چون برسانم ؟ از پدرش چون بخواهم ؟ فرزندم به جهت او بهلاك آمد . مردم منع كنند . اين چه سخن بود كه طم‌طام گفت ؟ پس اول مرا جواب كار ايرانيان بايد گفتن و جواب ايشان چون بگويم كه حريف ايشان نيستم . او درين انديشه بود كه بشنيد كه طيفور آمده است . گفت آيا از بهرچه آمده باشد . او را بار داد . چون طيفور درآمد ، عسطور برخاست و چند قدم استقبال طيفور رفت و او را دست گرفت و آورد و در پيش خودش بنشاند و حرمت تماميش بداشت و نيكو پرسش كرد . طيفور مردك حرام‌زادهء گربز بسيار دان بود . چون تكلف كردن عسطور را بديد دانست كه در آن حكمتى هست . بعد از آن عسطور گفت ايها الوزير ، بچه كار رنجه شده‌اى تا بدان قيام نمايم و مرادت را برآرم . طيفور گفت بنده را شاه سرور به خدمت ملك فرستاده است و پيغام چند ارسال كرده است . اگر اجازت حضرت نافد مىشود به خدمت بگويم .\r\nعسطور گفت بگوى . طيفور گفت ملك را معلوم باشد كه شاه سرور يمنى ميگويد كه اكنون مدت چند سال است كه مرا با ايرانيان جنگ است و خيلى حرب كردم و چندين مملكت بر باد دادم و پسرانم بعضى بهلاك آمدند و بعضى گرفتار شدند و مال و گنج آنچه داشتم درباختم . اين همه از بهر آن كردم كه دختر بفيروز شاه ندهم ، اگرچه او را پاره‌پاره كنم كه هرگز به دو ندهم . اما مرا معلوم است كه\r\n\r\n","description":"","footnote":"","page_name":" 318 ","page_number":324},
  {"content":"\r\n\r\nپسر تو شاه‌نوش به جهت دختر من بهلاك آمد و به جهت ما خيلى خرابى در مملكت تو واقع شد . من به اميد ديگر آمده بودم ، آن خود وفا نشد . كار بر نوع ديگر شد .\r\nاگر ملك با ايرانيان صلح خواهد كردن و خون شاه‌زاده شاه‌نوش را خواهد گداشتن شاه حاكم است . پس ما را اجازت دهد كه من عزم اسطنبول دارم ، يا بقسطنطنيه خواهم رفتن ، گرد عالم بگردم تا عاقبت داد دل خود را از ايرانيان نستانم آرام نيابم . قيصر گفت معاذ اللّه كه من با ايشان يكى شوم و خون پسرم را بديشان بگدارم . مرا مملكت بسيارست ، چهار هزار و چهارصد و چهل و چهار قلعه در فرمان دارم و اگر حكم سپاه كنم ششصد هزار مرد از ملك روم باز بيرون آيند و مرا با شاه اسطنبول شاه ارغوش فرنگ دوستى است ، بفرستم و سپاه فرنگ بيايد ، بفرستم بقسطنطنيه بپاىتخت شاه طاطوس و سپاه طلب كنم و مردانه‌وار ميان دربندم و سپاه ايرانرا بشكنم و سپاه به ايران كشم و خاك ايران بروم بيارم . اما شما را نيز آخر يك كار بايد كردن . گفت آن كار كدام است ؟ گفت عين الحيات را كه پسرم به جهت او بهلاك آمد ، او را از مملكت من به كسى ديگر دادن روا نيست ، او را بزنى به من بدهيد تا زن من باشد تا زحمت من ضايع نگردد و سعى من باطل نشود .\r\nطيفور گفت روا باشد اما ترا به غير از حرب كردن دو كار ديگر مىبايد كردن تا به كلى بيگانگى از ميان برخيزد و دشمنى با ايرانيان درست گردد . گفت آن كدام است ؟\r\nگفت اول آنك عين الحيات را به تو داديم ، تو نيز جهان‌افروز را به شاه سرور بدهى تا به كلى بيگانگى مرتفع شود ، و اين چند مبارز كه اينجا دربندند ايشانرا به خون شاه‌زاده بر دار كنى كه ايرانيان را چون معلوم شود كه ما چه كرديم دل ايشان بشكند كه آمدن ايشان به جهت اين دختران است و جهت اين پهلوانان . چون از هردو طرف نوميد شوند ، دل‌شكسته شوند ، جواب ايشان زودتر توان گفتن . قيصر گفت قبول كردم كه اين كار بكنم . طيفور گفت من نيز عين الحيات را بوكالت شاه سرور به تو دادم . قيصر گفت من نيز جهان‌افروز را به شاه سرور دادم . آن‌دو نادان ابله دست\r\n\r\n","description":"","footnote":"","page_name":" 319 ","page_number":325},
  {"content":"\r\n\r\nدر دست هم نهادند و اين عهد كردند . اما گفتند كه چندان تأمل « 1 » كنيم كه جاسوسان بيايند و خبرى از سپاه ايران بيارند . بعد از آن ما بدين كار مبارك مشغول گرديم .\r\nراوى اين داستان چنين روايت مىكند كه قيصر چون از طيفور اين بشنيد خرم شد و در حال امر كرد تا خلعت زيبا آوردند و در تن طيفور كردند . طيفور خدمت كرد و برخاست و بيرون آمد ؛ خرم و شادمان رو به ايوان شاه سرور نهاد . چون پيش شاه سرور رسيد ، خدمت كرد و هرچه كرده بود و گفته بود و شنيده بود ، جمله را شرح داد . سرور گفت از براى خاطر خود حاليا ما فكرى كرديم اگر ايرانيان ما را بگدارند كه ايشان حريفان « 2 » عجب‌اند . طيفور گفت چندانك جهد داريم بكوشيم تا حكم قضا و قدر چيست .\r\nايشان درين فكر و عسطور در انديشهء وصل ؛ اما مؤلف گويد كه روز ديگر قيصر بر تخت برآمد و امراى روم و شام و مصر درآمدند . اول ملك مصر وليد خالد درآمد و برجاى خود قرار گرفت . بعد از او شاه سرور يمنى درآمد . قيصر آن روز او را بالا دست وليد خالد بنشاند . وليد را عظيم سخت آمد ، گفت مرا چون سرور يمنى هزار غلام بر در بارگاه بود ، به جهت يمنيان جمله بر باد فنا دادم ، اكنون كار من بجايى رسيد كه او را بالاى دست من مىنشانند ؛ اما درين‌جا حالتى هست صبر بايد كردن تا چه آشكارا گردد . فرخ‌زاد نيز درآمد ، او را نيز عظيم حرمتى بود كه خيلى كار كرده بود ، او نيز قرار گرفت . چون لحظه‌يى برآمد قيصر سر برآورد و گفت اى بزرگان ، خون بر گردن ايرانيان دارم . پسر شاهم را كشتند و گنج و مالم به جهت ايشان بتلف آمده است . تا من داد دل خود را ازيشان نخواهم قرار و آرام نگيرم . اكنون در طلب سپاه خواهم فرستادن تا از ممالك و ولايات و از قلعها ، و اگر كفايت نكند از اسطنبول ، سپاه طلب كنم . چنان كنم كه يك ايرانى بدست هزار لشكرى باشد . حاليا بچارهء برج و بارو باشيد و سپاه و خلق را بر برجها بفرستيد ،\r\n\r\n\r\n","description":"","footnote":"\r\n( 1 ) - در اصل : تحمل .\r\n( 2 ) - در اصل : دوبار حريفان .\r\n","page_name":" 320 ","page_number":326},
  {"content":"\r\n\r\nكه جاسوسان آمدند و خبر آوردند كه سه روز ديگر سپاه ايران خواهند رسيدن .\r\nبعد از آن دروازه‌ها را قسمت كردند و سپاه را بر سر برج و باره فرستادند و از آن دروازه‌ها يكى بفرخ‌زاد دادند كه پهلوان عشق‌آور با سپاه گل حصار يك دروازه نگاه دارند ؛ و خلق شهر اسباب جنگ بسازند . چون ازين كار پرداختند ، قيصر گفت به شراب مشغول شويم كه فردا كه ايرانيان بيايند ، از جنگ كردن مجال عيش نخواهد بودن . مجلس برآراستند و قدح گردان شد . قيصر مست شد ، سوداى عين الحيات در سرش افتاد ، از سرمستى رو در سرور يمنى كرد و گفت اى شاه سرور من به جهت محبت تو بجنگ كردن ايرانيان يك جهت ايستاده‌ام تا ملك مصر و يمن و شام از دست ايشان بستانم و داد دل شما از آن قوم مجهول بخواهم . اما به شرطى كه با طيفور وزير گفته‌ام و در حضور شاه وليد خالد و پادشاهان ديگر ميگويم تا جمله را معلوم شود كه ما در چه انديشه‌ايم . عين الحيات را به من دهيد . چون نصيب پسر من شاه‌نوش نشد ، بارى من نگدارم كه كسى ازو برخورد ، و او را در كنار گيرد .\r\nمن او را بزنى ميخواهم . شاه سرور سر در پيش انداخته بود و هيچ نمىگفت تا طيفور در سخن درآمد ، گفت بلى ما راضييم و ما اين دختر را از براى پسر تو آورده بوديم ، چون نصيب او نشد به تو داديم به شرط آنك تو نيز جهان‌افروز را بشاه سرور بدهى . قيصر گفت دادم ، امرا مبارك باد گفتند . وليد خالد گفت همانا اين قوم ديوانه‌اند و يا سعادت ازين قوم برگشته است . هيچ ميدانند كه در چه كارند ؟\r\nايشانرا غم جان خود مىبايد خوردن كه سپاه ايران چون درياى جوشان رسيدند .\r\nچه هنگام زن خواستن و دختر دادنست ؟ اما هيچ نگفت كه نه جاى سخن گفتن بود . فرخ‌زاد آنجا بود و اين سخن بشنيد ، عظيم پريشان شد .\r\nامرا پراگنده شدند ، اين خبر در شهر افتاد . مردم شهر جمله منع ميكردند و ميگفتند كه اين نه انديشهء خردمندانست ، كه اين تيغ زدن از براى ايشانست .\r\nخادمان اين خبر به عين الحيات و جهان‌افروز رسانيدند ، ايشان نيز ملول شدند . چون\r\n\r\n","description":"","footnote":"","page_name":" 321 ","page_number":327},
  {"content":"\r\n\r\nبرين سخن سه روز بگدشت ، غوغا در شهر افتاد كه اينك سپاه ايران رسيدند . روى بيابان‌گرد بگرفت . خلق جمله بر سر برج و باره برآمدند . خبر بقيصر روم كردند كه اى ملك سپاه ايران رسيدند . رنگ از روى قيصر برفت و دل در بر او طپيدن گرفت .\r\nوليد خالد آن بديد ، بخنديد . گفت اى ملك كار ايرانيان سرسرى نيست . من صاحب نهصد هزار مرد بودم ، شصت و چهار مصاف كردم ، نيك‌انديش وزير را فرستادم تا مقنطرهء جادو را بياورد ، و شصت و يك كس از امراى ايران بگرفت و دربند كرد . سه عيار رفتند و مقنطره را بياوردند و برابر من بر دار كردند . حالم اينست كه مىبينيد . زينهار و هزار زينهار كه از كار و كردار ايرانيان غافل مباش و تا جواب ايشان نگو [ يى 
  ] زينهار كه به هيچ كار ديگر مشغول نشوى . ازين نوع سخن چند بگفت .\r\nقيصر حكم كرد تا هركسى بدروازهء خود رفتند و خلق بر سر برج و باره دويدند و چشم در صحراى قيصريه انداختند . از روى بيابان گرد سپاه مىآمد و سر شقهء علمهاى رنگين پيدا شد ، آواز كوس حربى مىآمد ، تا وقتى كه مقدمهء سپاه ايران پهلوان بهمن زرين‌قبا و بهمن زرين‌كلاه و بعد ازيشان خورشيد شاه و جمشيد شاه و قهار و قهرمه ، گردان و مبارزان ايران و نام‌آوران ايران مىرسيدند و برابر شهر قيصريه صف برميكشيدند . تا وقتى كه شاه‌زاده فيروز شاه برسيد و در عقب او ملك داراب بيامد . چون چشم ملك داراب بر قيصريه افتاد ، شهرى ديد عظيم بزرگ « 1 » و بلند ، برج و بارويى از سنگ سياه ساخته و خندقى ژرف و پرآب و صد هزار آدمى با سلاحهاى تمام ايستاده بودند . ملك داراب دانست كه گرفتن اين شهر عظيم دشوار خواهد بودن . حكم كرد تا سپاه گرد شهر قيصريه فرود آمدند و خيمه و بارگاه زدند و در حال بكارسازى حرب مشغول شدند ، و منادى حرب زدند . قيصر را معلوم شد كه ايرانيان فردا حرب خواهند كردن . ايشان نيز بكارسازى حرب مشغول شدند .\r\n\r\n\r\n","description":"","footnote":"\r\n( 1 ) - در اصل : بزرگ مكرر است .\r\n","page_name":" 322 ","page_number":328},
  {"content":"\r\n\r\nآن شب همه شب چراغ و مشعله بر سر برج و باره ميسوخت و فزع و جزع آن‌دو سپاه بر فلك مىرفت . آن شب هيچ‌كس خواب نكرد تا اول روز شد ، كوس حربى فروكوفتند . ملك داراب سوار شد . شاه‌زاده فيروز شاه عزم حرب كرد . عسطور با جملهء شاهان و خلق قيصريه بر سر برج آمدند و طبل جنگ فروكوفتند . ايرانيان پيش رفتند . ربيعاى قيصر گفت كه مردانه‌وار حرب كنيد . از شيب و بالا حرب پيوسته شد . قيصريه شهر محكم بود ، نتوانستند پيش خندق رفتن . تا شب بسيارى حرب واقع شد و بسيارى از سپاه ايران بهلاك آمدند . زخم‌داران را خود حساب نبود . آن روز فرصت اهل حصار بود . چون شب درآمد از هم بازگشتند .\r\nقيصر عظيم خرم بود ، كه اميدى داشت كه سپاهش نيكو جنگ كرده بودند .\r\nاز سر برج بازگشت و در حال طيفور وزير را طلب كرد و گفت ، اى طيفور چون ديدى حرب حصار را با سپاه ايران ؟ طيفور گفت اى شاه اگر جنگ كردن برين منوال « 1 » خواهد بودن ، ايرانيان بيك سال اين شهر را نتوانند گرفتن . قيصر گفت تا ده روز ديگر چندان سپاه بر در قيصريه بجمع آيند كه آن را صفت نتوان كردن . اما ما را نوعى بايد كردن كه اين اتصال زودترى واقع شود كه تا ما از آن كار خير ايمن شويم .\r\nطيفور گفت روزكى چند صبر كنيم كه ايرانيان چند مصاف پياپى خواهند كردن .\r\nقيصر گفت چنين است . پس امر كرد تا خلعت زيبا در تن طيفور وزير كردند .\r\nطيفور بازگشت . روز ديگر طبل جنگ بكوفتند . باز حرب آغاز كردند . آن روز نيز حرب عظيم شد ، بسيار جوانان بهلاك آمدند . چون شب شد بازگشتند .\r\nمؤلف اين داستان چنين روايت مىكند كه بيست روز مصاف كردند . درين بيست روز كه مصاف شد بقرب ده هزار مرد از سپاه ايران بهلاك آمدند و چندين هزار ديگر زخم برداشتند . فيروز شاه گفت كار ما عظيم مشكل خواهد بودن كه قيصريه شهرى محكم است . چند روز جنگ نبايد كردن كه لشكريان آسايشى\r\n\r\n\r\n","description":"","footnote":"\r\n( 1 ) - در اصل : نوال .\r\n","page_name":" 323 ","page_number":329},
  {"content":"\r\n\r\nكنند . حكم شد كه تا بيست روز جنگ نخواهيم كردن ، تا زخم‌داران خود را تيمار كنند . جاسوسان سپاه روم در سپاه ايران بودند ، چون معلوم كردند كه تا بيست روز ديگر جنگ نيست ، كه ايرانيان جمله زخم دارند ، و بقرب ده هزار مرد بهلاك آمده است ، در حال برفتند بر كنار خندق و نشان بنمودند تا ايشان را بالا كشيدند ، تا پيش ملك عسطور آمدند و خبر دادند كه ايرانيان را كار با خلل شده است و عظيم بتنگ آمده‌اند و بعزا مشغول‌اند ، بيشتر زخم دارند . حكم ملك داراب و فيروز شاه آنست كه تا بيست روز ديگر جنگ نخواهد بودن .\r\nقيصر روم عظيم خرم شد . گفت برويد و طيفور وزير را طلب كنيد . در حال طيفور را طلب كردند . طيفور درآمد و خدمت كرد . قيصر گفت اى طيفور ، بشارت باد ترا كه جاسوسان من آمدند و چنين خبرى گفتند . اكنون ايام فرصت است . درين بيست روز كه ايرانيان حرب نخواهند كردن ، سپاه ما نيز بسيار جمع خواهند شدن .\r\nما نيز به كار عروسى مشغول گرديم و اين كار خير را پيش ببريم كه در كارهاى خير تعلل نمىبايد كردن . طيفور گفت بلى چنين است و چنين مىبايد كردن .\r\nاما اول شرط آنست كه اين ايرانيانى كه دربندند ، ايشانرا بر دار مىبايد كردن و جمله را مىبايد كشتن . عسطور گفت چنين كنيم ، فردا بدين كارها مشغول گرديم . طيفور پيش ملك سرور آمد و هرچه شنيده بود ، با سرور بگفت . سرور گفت اى طيفور عظيم مشكل خواهد بودن . فيروز شاه بر در شهر و سپاه چنين دشمن ما و ما در شهر بعروسى مشغول شويم . عظيم مشكل كارى خواهد بودن كه جوانان ايرانى را بكشند . طيفور گفت اى ملك آنچه كردنيست مىبايد كردن .\r\nاين همه فتنه از بهر اين دختر است . اول از كار ايرانيان ايمن بايد شدن . همچنانك عين الحيات را بعسطور ميدهيم جهان‌افروز را در كنار تو ميكنيم و گردان ايرانرا بر دار ميكنيم و دل ايرانيان را مىشكنيم . چون سرور دل در وصل جهان‌افروز بسته بود ، و تصور هبا ميكرد ، از آن جهت هيچ نگفت ، تا آن شب بسر آمد . روز\r\n\r\n","description":"","footnote":"","page_name":" 324 ","page_number":330},
  {"content":"\r\n\r\nديگر كه مشاطهء گردون بدست قدرت جمال اين عالم را بزيور روشنايى بياراست ، و حقه باز ايام حقه‌هاى ستاره را در زير حقهء شعاع پنهان كرد ، بيت :\r\n چو خورشيد بر زد سر از برج هور ( كذا ) * جهان گشت روشن چو جام بلور \r\nقيصر روم با طيفور شوم بدشمنى شاه جهان از براى وصل سلطان زنان بر تخت برآمد و بار داد تا جملهء شاهان ديار و امراى روزگار هريك برجاى خود قرار گرفتند و چشم و گوش برگماشتند تا ملك قيصر چه گويد .\r\nچون لحظه‌يى برآمد ، قيصر رو بشاه وليد خالد و شاه سرور يمنى كرد و گفت امشب جاسوسان چنين خبر آورده‌اند كه « 1 » دشمنان ايرانى و خصمان تورانى عظيم ضعيف‌اند و از سر عجز تا بيست روز حرب نخواهند كردن ، كه جمله مجروح و دل افگار و محروم و جان بىقراراند ، و در كار خود سرگشته‌اند و درمانده شده‌اند . ما نيز بىكار ننشينيم و در طرب و عيش بر روى خود بگشاييم كه امروز روز فرصت و نصرت است . حكم كرد تا مجلس بزم بياراستند و در شهر قيصريه از مطربان خوش نوا و از صاحب اصولان نيكولقا كه بودند اهل ساز ، جمله در مجلس قيصر روم جمع آيند ، كه امروز ملك عسطور به شراب خوردن مشغول است . خلق قيصريه رو بر در ايوان قيصر نهادند . اما جمله با سلاح بودند . چون قيصر بطرب بنشست ، به اميد وصل شاه خوبان دل و جان خود را بشارت ميداد ، كه آن تن سيمين را و آن موى مشكين را در آغوش خواهم كشيد ، اين انديشها مىكرد .\r\nچون مجلس گرم شد و بادهء گل‌رنگ در كلهء سر حريفان در گردش درآمد ، ربيعاى قيصر روم در گفتار درآمد و گفت اى شاه سرور ، جملهء عالم و عالميانرا معلوم است من كه عسطورم ، پادشاه رومم ، در حق شما تقصيرى نكرده‌ام و آنچه داشتم از مال و گنج و سپاه و فرزند فداى شما كردم . هنوز برآنم كه تا جان دارم بجان و دل بكوشم و جواب كار دشمنان شما بگويم و در دفع خصمان شما هيچ تقصيرى\r\n\r\n\r\n","description":"","footnote":"\r\n( 1 ) - در اصل : كه حال .\r\n","page_name":" 325 ","page_number":331},
  {"content":"\r\n\r\nنكنم . اما حاليا فرصت را فوت نميكنم و وقت نصرت را از دست نمىدهم . تا بيست روز ديگر جنگ نخواهد بودن ، من بطلب سپاه فرستاده‌ام كه از اطراف روم جمع خواهند شدن . حاليا ما بىكار نباشيم ، عين الحيات را بسپاريد كه من نيز جهان‌افروز را بسپارم . و اين چند ايرانى كه اينجا دربندند ، ايشانرا بر دار خواهم كردن كه تا عالميان بدانند كه ما در دشمنى ايرانيان يك‌جهت شديم . جمله گفتند كه ملك راست ميگويد . قيصر بفرمود تا خلعت درآوردند ، جمله را انعام كرد و خلعت پوشانيد .\r\nبسيار مالى آن روز به يمنيان بخش كرد . فرخ‌زاد نيز در آن ميان بود ، او را نيز انعام كرد . بعد از آن‌دو دست جامه كه لايق ملوك باشد از قبا و تاج و عنبرينه و مرواريد و خلخال و غيره از براى عين الحيات و جهان‌افروز بفرستاد و حكم كرد تا ايشانرا از بند بيرون آرند و اين بشارت بديشان برسانند .\r\nدر حال خادمان روان شدند تا به خدمت ايشان آمدند . خدمت كردند و آن رختها را كه آورده بودند ، عرض كردند و به حكم ربيعاى قيصر ايشانرا هردو از بند و زنجير بيرون آوردند و اين خبر را بديشان رسانيدند كه شاه سرور شاه خوبانرا به شاه عسطور داد و شاه عسطور جهان‌افروز را بشاه سرور داد و اكنون اين خلعتها درپوشيد كه تا سه روز ديگر عروسى خواهد بودن . اول شاه خوبان را عروس خواهند كردن ، بعد از آن جهان‌افروز را عروس خواهند كردن . اين بشارت رسانيدند و آنچه آورده بودند بنهادند . آن دختران هيچ التفات بدان خادمان نكردند و هيچ جواب نگفتند . خادمان بيرون آمدند .\r\nعين الحيات رو به جهان‌افروز كرد و گفت اى ملكه چه انديشهء محالست كه اين ابلهان كرده‌اند ! اگر مرا پاره‌پاره كنند ، كه اين خود ممكن نخواهد بودن .\r\nجهان‌افروز گفت اين انديشه را طيفور وزير كرده است و اين مصلحت او ديده است .\r\nعين الحيات گفت به يزدان پاك سوگند كه هركه قصد من كند ، او را هلاك گردانم و اگر او را نتوانم خود را هلاك گردانم . جهان‌افروز گفت اى خواهر من زنده‌ام ،\r\n\r\n","description":"","footnote":"","page_name":" 326 ","page_number":332},
  {"content":"\r\n\r\nهركس قصد من كند يا از آن تو ، چشم از خانهء « 1 » سرش بركنم . اما حاليا از بند بيرون آمديم ، تا ديگرچه شود .\r\nاما چون فرخ‌زاد از پيش قيصر بيرون آمد و بخانهء خود آمد ، گفت عظيم كارى مشكل پيش‌آمد ! چون كنم ؟ اگر اين حرام‌زادگان آنچه مىگويند بفعل آرند و اين جوانان ايرانى را كه من گرفته‌ام بر دار كنند ، عظيم بد باشد . من ديگر پيش فيروز شاه نتوانم رفتن و عاقبت اين سخن برملا افتد كه فرخ‌زاد از سپاه ايران برگشت و ياران خود را گرفت و بدست كافران داد . بدنامى دنيا و آخرت حاصل كرده باشم . كاشكى هرگز اين حركت از من در وجود نيامده مىبود . اكنون بودنى بود ؛ اكنون بچارهء اين كار مشغول مىبايد شدن . اما تنهايم چكنم ؟ كاشكى كسى بودى كه مرا درين كار يارى ميداد . بهرحال مصلحت در آن ديد كه مكتوبى بنويسد و در سپاه ايران اندازد و آنچه انديشهء آن قوم است جمله را در آن مكتوب ياد كند ، تا ايشان از بيرون چاره‌يى كنند . در حال قلم برداشت و نامه‌يى بنوشت .\r\nدر نامه چنين ياد كرد كه :\r\nمعلوم شاه‌زاده فيروز شاه باشد كه عسطور رومى و سرور يمنى چنين انديشه‌يى كرده‌اند كه شاه خوبانرا بعسطور رومى دهند و جهان‌افروز را بسرور يمنى ، و اين چند مبارز كه اينجا دربندند ، جمله را بر دار كنند . تا سه روز ديگر بدين كار مشغول خواهند شدن . اما حكم چنين شده است كه امروز قيصر به شراب خوردن نشسته است و فردا سياست خواهد كردن . تا معلوم باشد . اگر كارى كرديد « 2 » و اگرنه اختيار از دست خواهد رفتن ، و السلام . اين مكتوب را بر تيرى بست و بر سر برج برآمد ، يعنى به جهت محافظت شهر آمده‌ام ، كه هركس كه تعلق ببرجى داشتند و خدمتكاران خود را بر آن برج داشته بودند ، مىآمدند و قوام كار خود ميداشتند و باز مىگرديدند .\r\n\r\n\r\n","description":"","footnote":"\r\n( 1 ) - در اصل : قانه .\r\n( 2 ) - قاعدة مىبايست چنين باشد : اگر كارى كرديد فبها . . .\r\n","page_name":" 327 ","page_number":333},
  {"content":"\r\n\r\nفرخ‌زاد آن تير را با مكتوب در سپاه ايران انداخت و خود بازگشت و در حال سوار گرديد و به خدمت قيصر آمد . ملك هنوز در شراب خوردن بود و عيش ميكرد كه امروز روز عيش و عشرتست و فردا روز قهر و سياستست . آوازه در شهر آن بود كه فردا همين جوا [ نا 
  ] ن ايرانى را بر دار خواهند كردن . اين خبر به گردان ايران رسيد . چون معلوم كردند كه قيصر فردا ايشانرا سياست خواهد [ كردن 
  ] ، بر جان و جوانى خود بگريستند و اميد از خود برداشتند . شاه سيف الدوله ايشانرا تسلى ميداد كه با وجود شاه‌زاده فيروز شاه كس نتواند در ما نگاه كردن . ايشان در تضرع و فرخ‌زاد در تحير و دختران در تفكر ، اما :\r\nمؤلف اخبار چنين روايت مىكند كه آن مكتوب كه فرخ‌زاد در سپاه ايران انداخت ، تقدير خداى تعالى چنان بود كه در ميمنهء سپاه افتاد و پهلوان باوفا سيامك سيه‌قبا در آن ميمنه بود ، مكتوب پيش پهلوان آوردند . سيامك نامه برداشت و پيش فيروز شاه آورد . فيروز شاه برخواند و عظيم ملول شد . برخاست و در پيش پدر آمد و حال را با ملك داراب بگفت كه مكتوب چنين از قيصريه انداخته‌اند و كس نمىداند كه كه انداخته است . اما در مكتوب نبشته است كه روميان قصد هلاك پهلوانان كرده‌اند و عين الحيات را بعسطور داده‌اند و جهان‌افروز را بسرور يمنى داده‌اند . فردا پهلوانان را سياست خواهند كردن و شب ديگر عسطور داماد خواهد شد . ملك داراب ملول شد و گفت مبادا كه چنين باشد . جمله سعى ما ضايع گردد و جد و جهد ما هبا گردد . تدبير اين كار چون كنيم و اين قضيه را چون پيش بريم ؟\r\nملك داراب حكم كرد تا جملهء بزرگان دولت جمع آمدند . ملك داراب قصه را بازگفت . جمله ملول شدند و از براى آن مبارزان بگريستند . طيطوس حكيم گفت هرچند كه اين سخن از عقل و دولت دور است ، شايد كه چنين فكرى كرده باشند . آن نيز سبب بلاى ايشان باشد كه هرگاهى كه سعادت از قومى برگردد هر چاره‌يى كه بكنند سبب محنت ايشان شود . اما غافل نبايد بودن . گفتند چون\r\n\r\n","description":"","footnote":"","page_name":" 328 ","page_number":334},
  {"content":"\r\n\r\nكنيم كه قيصريه شهرى بغايت محكم است ، گرفتن آن ممكن نيست . اين كار بصبر برمىآيد و درين مكتوب نبشته است كه اين كافران فردا عزم اين سياست دارند كه امروز در عيش مشغولند كه فردا بدين كار شوم مشغول خواهند شد . اگر امروز چاره‌يى كرديد « 1 » ، و اگرنه اختيار از دست بدر خواهد شد . شاه‌زاده عظيم ملول بود هم از بهر دختران و هم از بهر مبارزان . هركس سخنى ميگفتند تا عاقبت بر آن سخن فرود آوردند كه اين مشكل بدست عياران گشاده خواهد شد و اين كار ايشانست .\r\nكسى را فرستادند و به‌روز را و طارق عيار را طلب كردند و اين سخن را بريشان عرض كردند . به‌روز عيار گفت كه اول معلوم بايد كردن كه اين مكتوب را كه نبشته است . ما را اول پيش او بايد رفتن و بمعاونت او در پى كار ديگر بايد بودن . فيروز شاه گفت اى به‌روز عيار ، بسيار حق بر گردن من دارى و خيلى كارها از براى من كردى . يك بار ديگر كرم كن و لطف نماى و با طارق عيار در شهر قيصريه رويد . بهر طريقى كه دست دهد آن عروسى را باطل كنيد و ياران ما را از دست آن حرام‌زادگان برهانيد . عين كرم و مردى باشد . به‌روز گفت بنده باشيم و جان‌سپارى كنيم و سر و جان فداى شاه‌زاده گردانيم . امشب بهر طريقى كه باشد خود را در قيصريه اندازيم تا چه پيش آيد . فيروز شاه آن‌دو عيار را و آن‌دو مبارز شب‌رو را خلعت داد و دلدارى كرد . آن‌دو عيار نامدار و آن‌دو دلاور طرار و آن‌دو شب‌رو شب‌زنده‌دار ، از پيش شاه ايران بيرون آمدند و آلت عيارى بر خود راست كردند تا آن دم كه پردهء ظلم از پيش ديدها درآويختند و گرد كافور روز را با نافهء مشك شب آميختند و جهان نورانى را بعالم ظلمانى مبدل كردند و نامهء روز را به مهر تاريك ليل مسجل كردند و پروبال مرغ سفيد روز را بربستند و زاغان سياه‌شب از قفس عالم جستند و قرص آفتاب را بدرياى مغرب فرو بردند و اين عالم را بدست شاه زنگ سپردند ، بيت :\r\n\r\n\r\n","description":"","footnote":"\r\n( 1 ) - قاعدة مىبايست چنين باشد : اگر كارى كرديد فبها . . .\r\n","page_name":" 329 ","page_number":335},
  {"content":"\r\n\r\n چو مشكين جعد شب را شانه كردند * چراغ صبح را پروانه كردند\r\nشبا هنگام كين عنقاى فرتوت * شكم پر كرد ازين يگدانه ياقوت\r\nشب انگشت سياه از پشت برداشت * ز حرف خاكيان انگشت برداشت \r\nآن‌دو عيار و آن‌دو طرار و آن‌دو شب بيدار ، آن‌دو نامجوى و آن‌دو نيكوخوى ، آن‌دو خنجرگدار در آن شب تار عزم قيصريه كردند . چون بر كنار خندق رسيدند ، چون پرگار گرد قيصريه ميگشتند تا بموضعى رسيدند كه آنجا پاسبانان كمتر بودند .\r\nبلك يك پاسبانى بود و در خواب رفته بود و سر بر كنگره نهاده بود . آن‌دو عيار رسيدند . به‌روز گفت محل گدشتن اينجاست . در حال به‌روز برهنه شد و جامه در سر بست و كمند در بازو انداخت و قدم در آب نهاد و شتاب مىكرد تا بر آن طرف رسيد و پاى خود را بر ديوار باره محكم كرد و كمند برانداخت . تقدير خداى تعالى چنان بود كه حلقهء كمند در گردن پاسبان افتاد عيار بكشيد تا بنگرد كه محكم است يا نه . هردو پاى پاسبان بر هوا شد و در خندق افتاد و بيدار شد . خود را در ميان خندق ديد . دست و پا مىزد كه تا بر آن كنار رسيد . طارق عيار سرش ببريد . به‌روز كمند ديگر بينداخت . محكم كرد و بالا رفت . طارق نيز بگدشت و بر بالا آمد . از آن طرف راه پيدا كردند و بشيب آمدند و جامه بر خود راست كردند و قدم در ميان شهر و بازار نهادند . طارق گفت اى عيار اكنون كجا رويم ؟ به‌روز گفت آنكس را طلب مىبايد كردن كه اين مكتوب نبشت و در سپاه ما انداخت . طارق گفت كجاش طلب كنيم و چه دانيم كه او كجا مىباشد ؟ به‌روز گفت حاليا خود را پيش عين الحيات اندازيم كه او بهتر داند . اين بگفتند و روانه شدند . چون بميان بازار رسيدند از دور روشنى پيدا شد . مشعله‌يى مىآمد و جوانى سوار و جمعى پياده در ركابش مىدويدند . به‌روز گفت اى برادر ، گوشه‌يى گير تا اين قوم بگذرند . هردو در گوشه‌يى خزيدند تا آن سوار درگذار آمد .\r\nمؤلف اخبار چنين روايت مىكند كه آن سوار پهلوان فرخ‌زاد بود كه از پيش\r\n\r\n","description":"","footnote":"","page_name":" 330 ","page_number":336},
  {"content":"\r\n\r\nقيصر مىآمد كه هنوز قيصر به شراب خوردن نشسته بود و كارسازى عروسى مىكرد و بر آن بود كه ايرانيان را سياست كند و فرخ‌زاد عظيم ملول بود . به‌روز عيار فرخ‌زاد را بديد ، بشناخت . با طارق عيار گفت اى برادر ، اين سوار بكه مىماند ؟\r\nطارق گفت به فرخ‌زاد . به‌روز گفت هزار آفرين دارى ، راست گفتى ، اين فرخ‌زاد است كه در ملاطيه از ما رنجيده بود ، اينجا پيدا شده است . گويا كه مكتوب او فرستاده است . كار ما اكنون نيكو شد . در عقب فرخ‌زاد روانه شدند ، تا فرخ‌زاد بر در ايوان خود فرود آمد . جمعى كه با او بودند ، خدمتكاران ربيعاى قيصر بودند ، جمله بازگشتند . جمعى ديگر كه از قلعهء گل‌حصار آمده بودند ، در خدمت فرخ‌زاد مىبودند . فرخ‌زاد چون پياده شد و در ايوان شد ، آن‌دو عيار آمدند و بر آن جمع سلام كردند و بعد از آن پرسيدند كه اين ايوان از آن كيست و بكه تعلق دارد ؟ گفتند نمىدانيد ؟ اين ايوان از آن پهلوان عشق‌آور است كه از قلعهء گل حصار آمده است . عياران دانستند و ايشان را معلوم شد كه مبارزان ايرانى را او گرفته است . به‌روز گفت بلى اكنون معلوم كرديم ، ما نيز او را طلب ميكرديم ، برويد و با پهلوان عشق‌آور بگوييد كه دو وجود آمده‌اند و پيغامى چند به تو دارند و اجازت بار ميطلبند . رفتند و بعد از لحظه‌يى آمدند و گفتند درآييد كه شما را طلب ميكنند . ايشان درآمدند و سلام كردند .\r\nفرخ‌زاد برخاست و هردو را در كنار گرفت و گرم‌گرم بپرسيد . به‌روز گفت اى پهلوان اين چه حالتست . از دوستان و ياران خود برگشته‌اى و با دشمنان دوستان خود يكى شده‌اى ! فرخ‌زاد گفت اى عيار به جهت برادرم بهزاد اين كار كردم . اكنون او خود در عالم گم شد و مرا بىاختيار كار عظيم از دست برآمد كه از ياران خود گرفتم و بدست اين كافران دادم . اكنون قصد هلاك ايشان دارند و تمناى وصل دختران ميكنند كه شاه‌زاده از بهر ايشان اين همه زحمت كشيده ، و من تنها بودم و هيچ يارى و محرمى نداشتم و در كار خود درمانده\r\n\r\n","description":"","footnote":"","page_name":" 331 ","page_number":337},
  {"content":"\r\n\r\nبودم . مكتوب اول و مكتوب آخر من نوشتم و در سپاه انداختم . نيكو كرديد كه آمديد . اكنون بياييد كه تدبيرى كنيم ، كه حكم قيصر آنست كه فردا مبارزان ايرانى را بر دار خواهند كردن و قيصر نيز داماد خواهد شدن . به‌روز گفت حاليا ما آمديم و فيروز شاه را از بودن تو در قيصريه آگاهى نيست و شب و روز از براى تو نگرانى ميكشد . ما را نوعى بايد كردن كه قيصريه را بگيريم كه شاه‌زاده عظيم نگران اين دخترانست .\r\nراوى اين داستان چنين روايت مىكند كه فرخ‌زاد چون اين سخن از به‌روز بشنيد ، گفت اى برادر يك دروازه به من تعلق دارد و « 1 » سپاهى كه در حكم منست پنج هزار سوارند كه از قلعهء گل‌حصار با من آمده‌اند . به‌روز گفت ما را خود معلوم است كه هرگز عين الحيات نخواهد گداشتن كه عسطور گرد او گردد ، يا دست بدامن او دراز كند . اى برادر در آن شبى كه قيصر قصد حرم كند همان شب شب فرصتست . اى طارق عيار تو كرم كن و پيش فيروز شاه برو و بگوى آنچه ديدى و شنيدى . اگر ايشان قصد جوانان ما كنند ، ما شما را خبر كنيم . كوس جنگ بكوبيد و بيكبار رو بجنگ حصار كنيد ، كه من نيز با پهلوان فرخ‌زاد اينجايم . بچاره و تدبير كار مشغول گرديم . اما بايد كه فردا شب ديگر كه قيصر در حرم خواهد كه برود ، تو كه فيروز شاهى با جملهء مبارزان بدان دروازه كه تعلق بفرخ‌زاد دارد در كمين باشيد كه ما در شهر را بر روى شما خواهيم گشودن كه قيصريه را نمىتوان گرفتن .\r\nطارق عيار هم در آن شب بيرون آمد و هم بدان راه كه آمده بودند بازگشت و هم در آن شب پيش فيروز شاه آمد و آنچه ديده بود جمله را بازگفت . شاه‌زاده بغايت خرم شد و آفرين بر جان طارق عيار كرد ، او را انعام كرد .\r\nاما مؤلف اخبار و گزارندهء داستان چنين روايت مىكند ، مولانا حاجى محمد ابن على بن محمد بيغمى از قول اهل تواريخ و ارباب نقل ، كه هم در آن شب\r\n\r\n\r\n","description":"","footnote":"\r\n( 1 ) - در اصل : و از .\r\n","page_name":" 332 ","page_number":338},
  {"content":"\r\n\r\nشاه خوبان و نازنين عالميان و سلطان زنان عين الحيات ، با آن سرو بوستان شجاعت ، و ماه آسمان ملاحت ، با آن يار وفادار و آن خورشيدروى گل‌عذار ، با آن عيد و نوروز و آن كان غيرت جهان‌افروز دختر قيصر روم هردو بيكجاى بودند و دم بدم از پيش قيصر انواع نعمتها مىآوردند ، و خدمتكاران مىآمدند كه ملك پيش شما فرستاده است و عذرخواهى مىكند كه فردا كه به خدمت برسيم عذر گدشته بخواهيم . هرچند كه ايشان بدان سخنها و بدان نعمتها التفاتى نمىكردند و جواب آن پيغامها نمىدادند و مجال سخن گفتن هم نداشتند ، كه خادمان و كنيزكان ايستاده بودند و ايشان از غور ميسوختند و تحمل ميكردند ، تا وقتى كه از شب يك نيمه بگدشت و ايوان خالى شد . عين الحيات رو بجهان‌افروز كرد و گفت اى ملكه هيچ در حق ما انديشه‌يى نميكنى كه حال ما دو عورت بدست اين ظالمان بچه خواهد رسيدن ؟ جهان‌افروز گفت بدادار كردگار سوگند كه اگر پدر تو سرور يمنى قصد وصال من كند ، يك خنجرى بر شكمش زنم كه سر خنجر از پشتش بدر رود و يك سر تا عدم بدود ، تا عبرت عالميان شود . عين الحيات گفت بارك اللّه ! من بىكس و غريب و درمانده‌ام . پدرم را نيز ميكشى ، پس من چون كنم ؟ مرا خود دست آن نيست كه پدر ترا بكشم ، لابد خود را خواهم كشتن كه من در وفاى شاه‌زاده‌ام و با او سوگند خورده‌ام كه غير ازو كسى را به خود راه ندهم و كسى را پيش خود نگدارم ؛ اما خاطرم از بهر آن مبارزان ملولست كه طيفور وزير آن حرام‌زادهء گزير پدرت قيصر را بر آن « 1 » داشته است كه آن مبارزان را بر دار كند و آن مبارزان ايرانى و آن يلان الانى را بكشد . در سپاه ايران عياران هستند ، كاشكى كسى مىآمد و آن مبارزان را از بند بيرون مىبرد كه اين كار عروسى نيز بدان جهت در توقف مىافتاد .\r\n\r\n\r\n","description":"","footnote":"\r\n( 1 ) - در اصل : بدان .\r\n","page_name":" 333 ","page_number":339},
  {"content":"\r\n\r\nجهان‌افروز چون اين سخن بشنيد ، گفت اى ملكه چيزى در دلم انداختى و مرا راه نمونى كردى . همتى بدار كه رفتم ، باشد كه كارى كنم كه آن گردانرا از بند برهانم . اين بگفت و از جاى برجست و نيم زرهى در آن خانه بود ، در گردن انداخت و تيغى برگرفت و سپر از چپ درآويخت و گفت اى شاه خوبان همتى بدار ، باشد كه آن مبارزان ايرانرا از بند برهانم . در حال در باغ رفت و به ديوار باغ آمد و از آن طرف فروجست . خانهء خودش بود « 1 » ، در شهر قيصريه روان شد و بيك لحظه بر در زندان رسيد . در زندان بسته بودند و قفلى عظيم چون ران‌هيونى بر در زندان زده بودند . تقدير خداى تعالى چنان بود كه « 2 » بيرون زندان كوشكى بود و زندان‌بان تنها در آن كوشك بود و جهان‌افروز نام زندان‌بان ميدانست . چون دست بر در زندان نهاد ، آواز در زندان برآمد . زندان‌بان سر بشيب كرد كه كيستى ؟\r\nجهان‌افروز گفت اى طور زندان‌بان ، زود به زير بيا كه من از پيش ربيعاى قيصر مىآيم . طور بشيب آمد ، تصور كرد كه مگر اين سرهنگ از پيش قيصر مىآيد ، كه خبر آن بود كه فردا اين قوم را سياست خواهند كردن . چون طور بشيب آمد و از در خانه بيرون آمد ، جهان‌افروز دست فراز كرد و گريبان طور را بگرفت و پيش كشيد و در حال او را بر زمين زد و هردو دست او را بربست و پايهاى او را نيز بربست و در گردنش انداخت و بعد از آن تيغ بركشيد و قصد كشتن او كرد . طور زينهار خواست و گفت من چه كرده‌ام كه ملك حكم كشتن من كرده است ؟ جهان‌افروز گفت سر تو در هرچه بتر قيصر ! من ترا به حكم قيصر نميكشم ، به حكم خود ميكشم .\r\nطور گفت چرا ؟ من چه كرده‌ام كه مرا ميكشى ؟ گفت راست بگوى كه كليد اين قفل كجاست و اگرنه ترا بكشم . طور گفت مرا مكش كه كليدم در بغل است .\r\nجهان‌افروز دست در بغل او كرد و كليد را بيرون آورد و دهان طور را بياگند و كليد بر قفل نهاد و بگشود و قدم در آن زندان نهاد .\r\n\r\n\r\n","description":"","footnote":"\r\n( 1 ) - مراد آنست كه به شهر و ناحيهء خود آشنايى داشت .\r\n( 2 ) - در اصل : كه زندان‌بان .\r\n","page_name":" 334 ","page_number":340},
  {"content":"\r\n\r\nچون بميان زندان رسيد ، چراغى ميسوخت و اين جوانان ايرانى در آن زندان دربند بودند ، و ايشان قطع نظر از حيات خود كرده بودند زيرا كه خبر مرگ خود را شنيده بودند . چون جهان‌افروز درآمد و آواز برآورد ، آن جوانان از خواب بيدار شدند ، شخصى را ديدند كه نيم زرهى پوشيده و نقابى از پيش روى درآويخته و تيغى چون قطرهء آب در دست گرفته ، در آن نيم شب از در زندان درآمد . ايشان شنيده بودند كه قيصر ايشان را حكم كشتن كرده است ، چون او را بديدند بترسيدند . تصور كردند كه مگر بقتل ايشان آمده است . بترسيدند و فغان از جان آن جوانان برآمد و بىاختيار گريه بريشان افتاد . جهان‌افروز دانست كه ايشان ترسيدند . نرمك گفت اى جوانمردان مترسيد كه من بهلاك شما نيامده‌ام ، الا بخلاص شما آمده‌ام كه شما را از قتل برهانم . اين بگفت و پيش‌آمد . آن جوانانرا دست و گردن بزنجير بسته بودند و دو شاخهايى از آهن بر گردن داشتند ، اما پايها [ ى 
  ] ايشان دركنده بود .\r\nجهان‌افروز دانست كه گشودن ايشان خيلى كار است و آن بىسوهان نميشود و آن شب نمىشد كه از شب يكى نيمه گدشته بود . با خود گفت حاليا پايهاى ايشان را از بند برهانم تا ازين زندان بدر برم . چون بموضعى برسانم كه ايمن باشد ، آنگاه تمام از بندشان بدر آرم . اول پيش شاه سيف الدوله آمد و دست فراز كرد و كندهء او را بگرفت و زور كرد . چون كرباس از هم بدريد و از هم جدا كرد و بدور انداخت .\r\nسيف الدوله از آن زور عجب ماند . گفت اى شيرمرد كيستى كه بخلاص ما آمده‌اى ؟\r\nجهان‌افروز گفت حاليا وقت اين كلمات نيست . چون بيرون رويم ، خود شما را معلوم شود كه من كيستم . اين بگفت و بند شهمرد نهروانى را از هم بدريد . بعد از آن شيرين‌سوار را و ديگر مهر و فهر و جهر را . آن مبارزان در كار او عجب مانده بودند كه اين بندها را از هم مىدريد . بيك لحظه آن بيست و هشت مبارز را از بند بيرون آورد .\r\nاما دست و گردن دربند داشتند .\r\nبعد از آن گفت اى جوانمردان معذور داريد كه بند دست و گردن شما در آهن و\r\n\r\n","description":"","footnote":"","page_name":" 335 ","page_number":341},
  {"content":"\r\n\r\nزنجير پولاد است . اين به زور برنمىآيد . آهن‌بر مىبايد كه توانم گشودن . حاليا برخيزيد ، كه ازين موضع كه سياست خانه است و « 1 » محل بلاست ، بيرون آييد كه تا بجاى امن رويم . آن مبارزان بجان او دعا كردند . اما نمىدانستند كه او كيست كه نقاب درآويخته بود . جمله برخاستند و او تيغ بركشيد و در پيش افتاد و آن مبارزان در عقب او روانه شدند . اما جمله را دست و گردن دربند بود . چون از زندان بيرون آمدند ، جهان‌افروز گفت كه عظيم كارى كردم . زندان قيصر را بشكستم و مبارزان ايرانى را رهانيدم ، ايشانرا بخانهء دايه‌ام برم كه آنجا ايمن توانم بودن .\r\nاين انديشه مىكرد و مىرفت در پيش و ايشان چون قطار شتر متعاقب او ميرفتند .\r\nتقدير خداى تعالى چنان بود كه گذار ايشان در ميان بازار بود و جاى تنگ .\r\nاز برابر مشعله‌يى پيدا شد . جهان‌افروز چون آن مشعله ديد ، گفت آه و دريغ كه آنچه كردم هبا شد و اين قوم را بخواهند ديدن ، اما تا جان دارم بكوشم . گفت اى جوانمردان سعى ما باطل شد . اما به يزدان پاك كه رايگان از دست ندهم . شما پشت بر ديوار دهيد كه تا من زنده‌ام ، نتوانند شما را از من استادن . ايشان بر آن دليرى او عجب ماندند . جهان‌افروز تيغ در دست ، سر راه بر ايشان بگرفت . جمعى از سرهنگان ملك بودند و يك سوار در ميان ايشان بود .\r\nاما مؤلف اخبار چنين روايت مىكند كه آن سوار طيفور وزير بود كه در آن نيم شب از پيش قيصر روم مىآمد و با او در جانقى بود كه فردا اين ايرانيان را هلاك كنيم و شبانه‌اش در حرم رويم ، در پيش عين الحيات . خلعت خاص قيصر پوشيده مىآمد . گدار او درين موضع بود كه جهان‌افروز ايستاده بود . چون برسيدند ، شخصى را ديدند كه درين نيم شب سر راه گرفته بود و تيغى چون قطرهء آب در دست گرفته و سپرى در روى كشيده . [ يكى گفت 
  ] « 2 » هى ، چه كسى كه درين نيم شب تيغى در دست بر سر راه ايستاده‌اى ؟ جهان‌افروز هيچ جواب نگفت . اما چنانش بر ميان زد كه چون\r\n\r\n\r\n","description":"","footnote":"\r\n( 1 ) - در اصل : كه .\r\n( 2 ) - در اصل : گفتند .\r\n","page_name":" 336 ","page_number":342},
  {"content":"\r\n\r\nخيارش بدونيم كرد . آن قوم چون آن ضرب بديدند ، بترسيدند و برميدند . طيفور عنان كشيد و گفت باز چه بوده است ؟ گفتند نمىدانيم . شخصى سر راه بر ما گرفته است . سرهنگ ملك پرسيد كه چه كسى ؟ ضربى زدش كه چون خيارش بدونيم كرد . طيفور گفت مگداريد كه برود . گردش درآييد . و بنگريد كه كيست . آن قوم گرد جهان‌افروز درآمدند . ديگرى را بر فرق زد ، تا بند كمرش بشكافت . بيك لحظه پنج وجود را از آن قوم هلاك كرد . بهر ضربى كه ميزد يكى را از پاى درمىآورد .\r\nآن جوانان ايرانى او را تحسين ميكردند . طيفور عجب ماند گفت اين چه كسى باشد ؟ گفتند نمىدانيم ، اما جمعى خلق در قفا دارد كه جمله دربند و زنجيرند .\r\nطيفور گفت اى جوانمردان مگداريد كه اين بنديان را ببرد . زود باشيد تا بنگريم كه كيست . در چنين حالتى از طرف ديگر جمعى از حاميان قيصريه رسيدند و آن حال بديدند . فغان برآوردند كه اين بنديان ايرانيانند كه از زندان گريخته‌اند .\r\nالقصه بيك لحظه تا قرب صد آدمى در آن موضع جمع آمدند و جهان‌افروز را در ميان گرفتند و هيچ‌كس را ياراى آن نبود كه گرد بنديان گردد و جهان‌افروز همچون شير شرزه از هر سوى حمله مىبرد و مرد بر مرد مىانداخت و آن جوانان دريغ ميخوردند كه جمله را دستها دربند بود . آفرين بر جان او ميكردند .\r\nراوى داستان چنين روايت مىكند كه جهان‌افروز بيك ساعت از آن سرهنگان بيست سرهنگ را بر زمين زد طيفور گفت چه جاى اين سخنست كه اين رستم دستان و سام نريمانست ! مگر بدعوى آمده است كه تا ملك قيصريه را بگيرد . بنگريد كه به تنهاى تن چها « 1 » مىكند . برويد و ملك قيصر را خبر كنيد كه دشمنى عظيم در نفس قيصريه پيدا شده است . زود بيا و اگرنه مملكت را بخواهد گرفتن . بعضى از سرهنگان دويدند و رو بدر ايوان قيصر نهادند . چون برسيدند فغان برآوردند كه بر سر بازار چهارسو شخصى پيدا شده است ، جامهء سياه پوشيده است و نيم زرهى در\r\n\r\n\r\n","description":"","footnote":"\r\n( 1 ) - در اصل : چه‌ها .\r\n","page_name":" 337 ","page_number":343},
  {"content":"\r\n\r\nپر كرده است و تيغى در دست دارد . جملهء بنديان را از زندان بيرون آورده است .\r\nطيفور وزير با صد كس با او در حربند . اما حريف نيستند مدد كنيد . گفتند ملك در خوابست ، او را نتوان بيدار كردن . بقرب دويست كس ديگر بدويدند . فغان از خلق برآمد و در آن موضع هزار آدمى جمع آمدند . جهان‌افروز جنگ ميكرد و از كشته برهم مىانداخت ، و عظيم جنگ ميكرد تا به مقدار چهل كس را بكشت .\r\nايشان زور كردند و جهان‌افروز را از پيش آن ايرانيان دور كردند . باز ايشانرا در ميان گرفتند و چند جاى از اعضاى جهان‌افروز مجروح شده بود كه سلاح نداشت و كار بر جهان‌افروز نيز تنگ شد . دانست كه اكنون فايده‌يى نخواهد كردن كه ايرانيانرا ببردند . با خود گفت اوليتر « 2 » آنست كه من جان خود را بدر برم كه تا رسوايى واقع نشود . حمله‌يى كرد و تيغ در آن قوم نهاد . قدم پيش نهاد و ميرفت و ميكشت و آن قوم رم ميخوردند تا بر در كويى رسيد كه جهان‌افروز را معلوم بود كه آن كوى دو در داشت ؛ و جهان‌افروز فرزند مملكت بود و درين شهر به صورت مجهول بسيار گرديده بود . چون بدان موضع رسيد ، در آن كوچه دوان شد و آن خلق از عقب او مىدويدند و جهان‌افروز در همه كارى بىمثل بود . ايشان بگرد او نرسيدند .\r\nجهان‌افروز از آن طرف ديگر بدر رفت و همچنان مىدويد . او را در آن شهر دايه‌يى بود ، رو بخانهء دايه كرد .\r\nاما مؤلف اخبار روايت مىكند كه چون جهان‌افروز رو بگردانيد و در آن كوچه رفت ، طيفور گفت او خود رفت ، شما اين ايرانيان را بياريد . ايشانرا بكشيدند و پيش چراغ آوردند . طيفور گفت اين‌كه بود كه شما را از زندان بيرون آورد و چون بود كه شما را تمام نگشود . پاى شما را از بند بيرون آورد و دست و گردن دربندست .\r\nراست بگوييد ! شهمرد نهروانى گفت كه ما نمىدانيم كه او كيست كه ما هرگز او را نديده‌ايم و نمىشناسيم . طيفور گفت اين چه سخن باشد كه شخصى بيايد و شما را\r\n\r\n\r\n","description":"","footnote":"\r\n( 2 ) - در اصل : اولى در .\r\n","page_name":" 338 ","page_number":344},
  {"content":"\r\n\r\nاز بند و زندان بيرون آرد ، شما او را ندانيد . اين چه سخن باشد . اما حاليا با من نخواهيد گفتن . بعد از آن گفت كه اين ايرانيان را شما نگاه داريد تا فردا در در ديوان ملك بگويند كه اين كس چه كس بود . اين بگفت و برفت . آن شب آن سرهنگان گرد آن مبارزان درآمدند و ايشانرا نگاه ميداشتند تا روز شود ، تا ملك عسطور چه فرمايد .\r\nاما از [ اين 
  ] طرف راوى داستان روايت كند كه طيفور در پيش ملك سرور آمد ، آنچه ديده بود جمله را بازگفت . سرور عجب ماند و گفت گويا كه بوده باشد ؟ خود عياران سپاه را اين رجوليت نباشد كه چنين حربى توانند كردن . طيفور گفت كه فردا معلوم شود كه او چه كسى بوده است . هم ايرانيان بگويند . ايشان درين انديشه . . .\r\nاما چون آن مبارز گيتى و دشمن جان اهل تيتى و ميتى ، يگانهء عالم و فرزانهء بنى آدم ، سلطان خوبان و صاحب تيغ بران ، جهان‌افروز در همه كار پيروز ، از ميان آن جنگ‌گاه بيرون آمد و رو بدر خانهء دايه نهاد ، چون برسيد در بزد . دايه بيرون آمد و جهان‌افروز را بديد ، عجب ماند كه جهان‌افروز مدتى بود كه بخانهء دايه نيامده بود . امشب يك نيمه از شب گذشته بود ، دايه گفت اى دختر ، اين چه حالتست ؟ من شنيدم كه تو و عين الحيات هردو دربند بوديد . گفت اى مادر در خانه رو كه از عجب موضع مىآيم . مدتى بود كه دايه دختر را نديده بود .\r\nجهان‌افروز كه در آن قلعه بود ، گاه‌گاهى در صورت ديگر مىآمد و دايه را مىديد .\r\nدايه در پاى دختر افتاد و حال ازو سؤال كرد . جهان‌افروز قضيه را از اول تا آخر بگفت و چنانك بود حكايت كرد « 1 » [ و 
  ] بازگفت . دايه از دليرى كردن او عجب ماند .\r\nجهان‌افروز زخمى چند داشت . زره از تن بركند و دايه آن زخمهاى او را بربست .\r\nجهان‌افروز در انديشهء كار آن جوانان بود كه گويا حال ايشان فردا بكجا خواهد رسيدن كه كارى نكرده بود و كار ايشان را سخت‌تر كرده بود . تا وقتى كه\r\n\r\n\r\n","description":"","footnote":"\r\n( 1 ) - در اصل : چنانك بود حكايت كرد چنانك بود .\r\n","page_name":" 339 ","page_number":345},
  {"content":"\r\n\r\nنسيم « 1 » سحرى بوزيد و روى جهانرا بدندان شمس فلك بگزيد و صبح روشن‌روى از كنار افق برآمد و شب تار در درياى غرب بسر درآمد . قيصر روم از حرم بيرون آمد و بر تخت برآمد و از قصهء شبانه آگاه شده بود . عظيم در غضب بود . بار داد تا شاهان و شهرياران و گردان و مبارزان درآمدند و آن جوانان را دست و گردن بسته بر در ايوان بازداشته بودند . هركه ايشان را بديدى و از صورت حال شب واقف شدى ، حيران ماندى .\r\nاز آن طرف فرخ‌زاد به‌روز عيار را در خانه بگداشت و رو بر در ايوان عسطور كرد . چون برسيد ، آن جوانانرا بديد ، بسته و برهنه و ريسمان در گردن كرده و بر در ايوان بازداشته . سؤال كرد كه چرا اين قوم را بازداشته‌ايد ؟ مگر قيصر ايشانرا حكم سياست كرده است ؟ گفتند اى پهلوان امشب شخصى آمده است و در زندان ملك را شكسته است و اين ايرانيان را پاى از بند رهانيده است و دست دربند بيرون آورده است كه ببرد . در ميانهء بازار طيفور وزير رسيده است و آن‌كس حرب كرده است و چهل كس بدست او بقتل آمده است و آن‌كس از ميان بدررفته است .\r\nاين جوانان ايرانى را آورده‌ايم تا حكم ملك چيست . فرخ‌زاد گفت آيا تا كه بوده باشد كه به‌روز عيار در پيش من بود . هم‌اكنون آشكارا شود . اين بگفت و پياده شد و در ايوان قيصر شد و برجاى خود قرار گرفت و هوش و گوش بنهاد تا چه شنود .\r\nچون لحظه‌يى برآمد عسطور گفت اى وزير ، اين حكايت امشب چون بود ؟\r\nگفت ملك را بقاباد ، چون بنده از خدمت شما روانه شدم در ميان بازار شخصى را ديديم نقاب بسته و نيم‌زرهى پوشيده و نيم تركى بر سر نهاده و تيغى چون قطرهء آب در دست گرفته ، در پيش‌پيش مىآمد ؛ باقى ايرانيانرا ديديم دست و گردن در زنجير كشيده ، اما پاى گشوده مثل قطار اشتر در عقب او مىآمدند . ما صد كس بوديم گرد او درآمديم ؛ عظيم جنگى كرد تا وقتى كه از سرهنگان ملك نيز جمعى آمدند و\r\n\r\n\r\n","description":"","footnote":"\r\n( 1 ) - در اصل : باد نسيم .\r\n","page_name":" 340 ","page_number":346},
  {"content":"\r\n\r\nبسيار جهدى كردند ، تا چهل كس بهلاك آمدند . عاقبت زخمى چند خورد و از ميانه بيرون جست . باز آن ايرانيان را در قيد آورديم . اكنون بر در بارگاه ملك بازداشته‌ايم تا حكم ملك چيست . عسطور گفت برويد و طور زندان‌بان را طلب كنيد كه امشب كجا بوده است . برفتند و طور را ديدند دست بسته و پاى بسته و در گردن انداخته و دهان آگنده . او را برگشودند و در پيش ملك آوردند .\r\nملك گفت امشب كجا بودى و چرا غافل شدى كه تا بنديان را ببردند ؟ طور گفت من هيچ غافل نبودم ، در زندان گوش ميداشتم . اما امشب خالى بودم ، عيالانم به خانه نبودند ، در نيم شب شخصى بيامد و مرا بنام بخواند ، از بالاى غرفه نگاه كردم ، تصور كردم كه مگر از سرهنگان ملك است ؛ چون بشيب آمدم مرا بگرفت و دربند كرد و كليد از بغلم بيرون آورد و قفل برگشود و اندرون رفت . ديگر نميدانم كه كه بود و چه بود .\r\nقيصر عجب ماند و گفت آيا كه بوده باشد ؟ طيفور گفت ملك ايرانيانرا طلب كند و سؤال كند تا ايشان بگويند كه كه بود ، كه ايشانرا از زندان بيرون آورد .\r\nقيصر حكم [ كرد 
  ] كه بياريد اين قوم را تا درستى اين معنى را بدانيم كه اين بىادبى كه كرده است . در حال سرهنگان بيرون دويدند و آن شيران دربند را و آن مبارزان خردمند را كشان كردند تا برابر تخت قيصر بداشتند . قيصر بخشم و غضب نگاه كرد و گفت سؤال كنيد ازين قوم كه امشب در زندان كه درآمده است و ايشانرا بيرون آورده است و چهل تن از سرهنگان من كشته است ؟ سؤال كردند كه راست بگوييد و هيچ پوشيده و پنهان مداريد . شيرين‌سوار طالقانى و شهمرد نهروانى گفتند كه ما نمىدانيم . قيصر گفت چون ندانيد كه در عقب او مىرفتيد ؟ سؤال كرده باشيد ازو كه چه كسى . گفتند سؤال كرديم ، نگفت و روى خود را بما ننمود .\r\nطيفور گفت اى ايرانيان ما دانسته‌ايم كه شما دعوى جوانمردى ميكنيد . به حق آن يزدانى كه مىپرستيد كه راست بگوييد كه شما را از زندان كه بدر برد . شهمرد\r\n\r\n","description":"","footnote":"","page_name":" 341 ","page_number":347},
  {"content":"\r\n\r\nگفت به حق يزدان پاك كه نمىشناسيم او را و نمىدانيم و اگر نيز مىدانستيم از سر جوانمردى هرگز نمىگفتيم على الخصوص كه نمىدانيم ، چه گوييم ؟ طيفور گفت اى خداوند نخواهند گفتن مگر بضرب چوب بگويند كه بخوشى اقرار نخواهند كردن . قيصر حكم كرد كه اين قوم را بدر بريد و بر در ايوان چوب زنيد كه تا راست بگويند . فرخ‌زاد آنجا حاضر بود و آنچه ايشان ميگفتند جمله را مىشنيد و عظيم در غور بود كه ايشانرا حكم چوب كردند . اما فايده‌يى نبود ، بناچار صبر كرد تا آن جوانمردان را بيرون كشيدند تا بر در ايوان ملك چوب زنند ؛ و خلقى بسيار آنجا جمع آمده بودند و هريك سخنى ميگفتند .\r\nاين خبر به عين الحيات رسانيدند كه ايرانيانرا چوب ميزنند و عين الحيات ميدانست كه آنكس جهان‌افروز بوده است كه اين كار كرده است . با خود گفت ندانم كه حال اين دختر چه شد كه اين جوانانرا در بلا انداخت و خود ناپديد شد . عين الحيات نيز ملول بود [ كه 
  ] مبادا قيصر جهان‌افروز را ازو طلب دارد و از بهر ايرانيان نيز غمناك بود و نيز خبر آن بود كه امشب قيصر در حرم پيش او خواهد رفتن . با خود گفت چون كنم ؟ چارهء من غير از آن نيست كه چون قيصر قصد من كند بناچار خود را هلاك كنم كه در وفاى فيروز شاه بميرم آن اولىتر دانم كه دست غير بدامان عصمت من برسد . عين الحيات در چارهء آنك خود را چون بكشم ، شاه خوبان دل از حيات خود برداشت ، بمحبت فيروز شاه خود را وداع ميكرد ، اما از گردش افلاك بىخبر و از شعبدهء گردون بىبصر كه خداى تعالى حال - گردان و كارسازست .\r\nاما مؤلف اخبار و گزارندهء داستان چنين روايت مىكند كه چون آن مبارزان ايرانى و آن پهلوانان يلانى « 1 » را بر در ايوان قيصر روم بقول آن مردك شوم ، طيفور وزير ، آن سگك « 2 » گزير ، چوب زدند تا هريكى [ را 
  ] بقرب صد چوب زدند .\r\n\r\n\r\n","description":"","footnote":"\r\n( 1 ) - در اصل : بلانى ، قبلا نظير همين مورد « الانى » داشتيم ( يلان الانى ) .\r\n( 2 ) - در اصل :\r\nسككى و ياء در اين كلمه چنان كه بكرات در اين نسخه ديده شده ، علامت كسرهء اضافه است .\r\n","page_name":" 342 ","page_number":348},
  {"content":"\r\n\r\nايشان هيچ اقرار نكردند و اعتراف ننمودند . دل و جان فرخ‌زاد درهم مىپيچيد تا سرهنگى درآمد و گفت ملك را بقا باد ، اين قوم اقرار نمىكنند و راست نمىگويند هريكى را صد چوب زديم ، هيچ آه نكردند و نمىنالند . و شاه و مير و وزير را دشنام ميدهند و ما را به هيچ حسابى نميگيرند . طيفور حرام‌زاده گفت راست ميگويند كه كشتنى را چوب چه فايده كند ؟ اگر ايشان بگويند و اگر نگويند ما را خود معلوم است كه در سپاه ايران عياران جلد كاردان بسياراند . اگر ايشانرا نكشى البته عياران بيايند و ايشانرا ببرند . شهريارا ، حكم كن كه ايشانرا در بازار قيصريه بر دار كنند تا از كار ايشان ايمن شويم كه هيچ زندانى از بهر ايشان بهتر از خاك نيست . چون قيصر آرزوى حرم عين الحيات داشت و ميخواست كه خود را زودترى بوصل او برساند ، و با طيفور چنين قول كرده بود كه آن شب كه من در حرم روم اول اين ايرانيان را بر دار كنم ، قيصر حكم كشتن ايشان كرد .\r\nآه از جان فرخ‌زاد برآمد . گفت عظيم مشكل شد . كى تحمل توانم كردن كه ياران مرا در برابر نظر من بر دار كنند . من عظيم بدكارى كردم . ديگر پيش فيروز شاه و ملك داراب نتوانم رفتن . نام خود را بلعنت كردم . ميخواست كه سخنى گويد كه قيصر در سخن درآمد و گفت اى عشق‌آور اين ايرانيان را تو گرفته‌اى . برخيز و ايشانرا بر دار كن كه بهريكى ده هزار دينارت بدهم .\r\nفرخ‌زاد خدمت كرد و برخاست و بيرون آمد و گفت شما اين ايرانيان را بميدان بريد و در پاى دار باز داريد كه تا من به ايوان خود روم ، سلاح بپوشم و بيايم . اين بگفت و بشتاب تمام پيش به‌روز عيار آمد . عظيم ملول و پريشان خاطر . به‌روز گفت اى پهلوان عظيم ملول و پريشان حالت مىبينم . بگوى كه موجب چيست ؟ فرخ‌زاد گفت اى عيار امشب در زندان قيصر را شكسته‌اند و مبارزان را پاى از كنده رهانيده‌اند و زنجير همچنان بر دست و پا بيرون آورده‌اند و مىبرده‌اند .\r\n\r\n","description":"","footnote":"","page_name":" 343 ","page_number":349},
  {"content":"\r\n\r\nحرام‌زاده طيفور رسيده است و آن حال ديده است ؛ و جنگى عظيم كرده است « 1 » ، چنانك چهل كس از سرهنگان ملك كشته شده است . عاقبت او از ميان بدررفته است . و آن جوانان را چوب زدند كه بگويند كه آنكس چه كس بود كه شما را از زندان بيرون آورد . ايشان نگفتند . طيفور حرام‌زاده مبالغه كرد . قيصر بقول آن ملعون آن جوانانرا حكم كشتن كرده است و به من رجوع كرد كه تو اين كار پيش بر . اكنون چون كنم ؟\r\nبه‌روز عيار گفت تو چه انديشه كرده‌اى ؟ گفت انديشهء من آنست كه مسلح شوم و در پاى دار خروج كنم . باشد كه ايشانرا برهانم . به‌روز عيار گفت كه اين انديشه‌يى نيك نيست كه تو تنهايى و جوانان زخم‌دار و بىسلاح و بسيار لشكرى در شهر ، و روز روشن كار مشكل شود . فرخ‌زاد گفت پس چون كنم ؟ به‌روز گفت كه مصلحت در آنست كه مكتوبى همين دم بنويسيم و در سپاه ايران اندازيم كه تا فيروز شاه آگاه شود و كوس جنگ بزنند و جملهء لشكر بيكبار رو بر كنار حصار نهند .\r\nلابد كه قيصر نيز بر برج آيد و جنگ كند . شايد كه كشتن اين جوانان بدان سبب در توقف افتد و اگر در توقف نيفتد تو اگر دستى برآرى يا در ميان شهر خروج كنى ، شايد كه آنكس كه امشب اين هنر نموده است او نيز به يارى تو بيايد . چون سپاه از بيرون در حرب باشند كار بنوعى ديگر باشد . فرخ‌زاد را اين تدبير صواب آمد .\r\nدر حال مكتوبى كتابت كرد . خانهء او نزديك در دروازه بود ، بر برج برآمد يعنى احتياط كار حصار ميكنم ، آن تير با آن مكتوب در سپاه ايران انداخت و خود بشيب آمد و رو بميان ميدان نهاد . صد هزار آدمى از رعيت و غير رعيت در پاى دار و ميان ميدان بنظاره ايستاده بودند و انتظار عشق‌آور ميكردند كه چون او بيايد اين جوانان ايرانى را هلاك خواهند كردن .\r\nآن مبارزان با شاه سيف الدوله بيست و هشت وجود بودند ، جمله طمع از خود\r\n\r\n\r\n","description":"","footnote":"\r\n( 1 ) - فاعل اين فعل و مرجع ضمير « او » در عبارت بعدى جهان‌افروز است و بايد بقرينهء معنوى دريافته شود .\r\n","page_name":" 344 ","page_number":350},
  {"content":"\r\n\r\nبرداشته بودند و قطع حيات از خود كرده بودند . يكديگر را وداع ميكردند و بر جان و جوانى خود دريغ ميخوردند و زارزار ميگريستند كه رايگان بهلاك خواهيم آمدن و بىمراد بدست دشمنان كشته خواهيم شدن . ايشان در تضرع و گريه كه فرخ‌زاد در ميدان آمد . اما در پاى دار جلاد ايستاده بود تا پهلوان عشق‌آور چه اشارت كند .\r\n[ وى گفت 
  ] كه دم‌بدم از پيش قيصر كسى مىآمد كه اين ايرانيان را هلاك كنيد ، ما در انتظار شما بوديم . فرخ‌زاد گفت در كار پادشاهان شتاب نمىبايد كردن .\r\nيك‌بار ديگر پيش ملك رويد و اجازه طلب كنيد . جمعى را بفرستاد كه خبرى از پيش قيصر بيارند تا ملك اجازت كند . آنكس برفت تا خبر آرد .\r\nاما مؤلف اين داستان چنين روايت مىكند كه چون فرخ‌زاد مكتوب در سپاه ايران انداخت ، آن مكتوب در سپاه ايران افتاد . در آن حالت شاه‌زاده فيروز شاه سوار بود و گرد قيصريه ميگشت كه طارق عيار او را خبر داده بود كه در فلان دروازه در كمين باشيد كه تعلق بفرخ‌زاد دارد . شاه‌زاده از براى اين كار سوار شده بود كه آن تير و مكتوب پيش فيروز شاه آوردند . شاه‌زاده مطالعه كرد . خط فرخ‌زاد بود . نبشته بود كه شاه‌زاده را معلوم باشد كه قيصر جوانان ايرانى را قصد كشتن كرده است و بپاى دار آورده است تا هلاك كند و امشب قصد حرم دارد . بايد كه هم دردم عزم جنگ كنى . باشد كه هلاكت « 1 » ايشان در توقف افتد . فيروز شاه را چون معلوم شد در حال امر كرد تا كوس حربى فروكوبند و رو بحصار نهند . سپاه در جوش و خروش درآمدند و كوس فروكوفتند و لشكرى سوار شدند و رو بحرب نهادند .\r\nاز آن طرف آنكس پيش قيصر آمد كه اى ملك حكم و يرلغ ملك چون است ؟\r\nعشق‌آور بپاى دار آمده است و ميخواهد كه اين جوانان ايرانى را بر دار كند . بنده را به خدمت ملك فرستاده است كه حكم ملك چون نافد مىشود ؟ قيصر گفت تعلل از بهر چيست ؟ زود ايشانرا بر دار كنيد ، كه جمعى درآمدند كه اى ملك معلوم‌دان كه\r\n\r\n\r\n","description":"","footnote":"\r\n( 1 ) - در اصل : هلاكيت .\r\n","page_name":" 345 ","page_number":351},
  {"content":"\r\n\r\nايرانيان عزم حرب كردند و كوس حربى فروكوفتند . قيصر گفت جاسوسان من چنين خبر آورده بودند كه ايرانيان [ را 
  ] تا بيست روز ديگر حرب نخواهد بود . اين عظيم بىوقت حربى بود ! قيصر در مجلس شراب نشسته بود ، برجست . طيفور وزير گفت اين بدان مىماند كه كسى ايشانرا خبر كرده است كه ما امراى ايشانرا قصد كشتن داريم ، ايشان از آنجهت عزم حرب كردند . قيصر گفت آن ايرانيان را بزرّادخانه بريد و ايشانرا هم در آنجا دربند كنيد كه چون ما از جنگ بازگرديم اول ايشانرا از زرادخانه بيرون آوريم و بر دار كنيم ، بعد از آن در حرم رويم . در حال سرهنگان دويدند و اين خبر بفرخ‌زاد بردند كه ملك چه فرمود . آن جوانان ايرانى و آن يلان كارزارى را بردند و در زرادخانه دربند كردند و در زرادخانه را بريشان بربستند .\r\nقيصر سوار شد و حكم كرد كه از خلايق شهرى و بازارى از پير و جوان هركسى كه نامى دارد با ايشان بكوشد . خلق شهرى و لشكرى رو بر سر حصار نهادند . قيصر و سرور و وليد خالد ، شاهان و لشكريان و رعيت از خرد و بزرگ رو بر سر حصار نهادند . ايرانيان رو بجنگ نهادند . از سر ارادت جنگ عظيم ميكردند كه خبر مرگ پهلوانان شنيده بودند . جنگى ميكردند كه از آنگه [ كه 
  ] در پاى حصار آمده بودند هرگز چنين جنگى نكرده بودند . زيرا كه بيست و هشت مبارز دربند بودند و جمله را خدمتكاران در لشكر بودند و شاه‌زاده نيز بتنهء خود « 1 » حرب بجدّ ميكرد . قيصر بترسيد ، او نيز بحرب اندرآمد و لشكرى و شهر [ ى 
  ] را بر جنگ ايرانيان حريص ميكرد . چون حرب سخت شد ، و امراى ايرانرا در زرادخانه حبس كردند ، پهلوان فرخ‌زاد پيش به‌روز عيار آمد و هرچه رفته بود ، جمله را شرح داد و گفت هلاكت ايشان حاليا در توقف افتاد اما قيصر چنين گفته است كه چون شب درآيد و از حرب كردن ايرانيان بازگردم ، هم امشب در حرم خواهم رفتن پيش عين الحيات . طيفور وزير او را گفته است كه در راه ، اول ايرانيان را\r\n\r\n\r\n","description":"","footnote":"\r\n( 1 ) - يعنى : بتن خود .\r\n","page_name":" 346 ","page_number":352},
  {"content":"\r\n\r\nبر دار كند و بعد از آن در حرم رود . قيصر نيز قبول كرده است . ندانم كه حال چون خواهد بودن .\r\nبه‌روز گفت قيصريه خاليست و خلق جمله بر حصارند . من بتوفيق خداى تعالى سربازى بكنم . خود را در زرادخانه اندازم و ايشان را جمله از بند بيرون آرم تا هم آنجا غرق سلاح شوند كه چون تو خروج كنى در وقت بيرون آمدن « 1 » ترا يارى دهند كه امشب شاه‌زاده فيروز شاه بدين دروازه كه به تو تعلق دارد بيايد كه با طارق چنين گفته بود . فرخ‌زاد [ گفت 
  ] در روز روشن در ميان قيصريه چنين كارى مشكل خواهى « 2 » كردن ؟ بهروز عيار گفت ناچار است ، اگر چنين نميكنم كار بر آن جوانان مشكل مىشود . توكل بر خداى تعالى كرد ، آن يار وفادار ، به‌روز عيار چست و چابك از ايوان فرخ‌زاد بيرون آمد و راه زرادخانهء قيصر در پيش گرفت و روان شد .\r\nهيچكس از خلق شهر بر سر راه نبود ، جملهء مردمان قيصريه را بر سر برج و بارو بجنگ كردن ايرانيان برده بودند . شهر عظيم خلوت بود . تا چشم برهم زدن بر در زرادخانه رسيد و گرد زرادخانه برآمد . از طرفى كه محل مدخل بود ، كمند برانداخت و دست در كمند زد و بر بالا رفت و كمند بكشيد و [ بر 
  ] بالا شد .\r\nدريچه‌يى بود و آن را پنجره كرده بودند . به‌روز خنجر بركشيد و گرد آن را بشكافت و بدور انداخت و از آن طرف فرود آمد و در ميان زرادخانه در سير درآمد تا بمقامى رسيد كه آن جوانان آنجا دربند بودند . جمله اميد حيات از خود برداشته بودند و نظر « 3 » از عمر خود برگرفته بودند . از زير دار آمده بودند و آوازه چنين شنيده بودند كه چون قيصر از سر حصار بيايد ، اول تا ايشان را هلاك نكند در حرم نرود . ايشان هيچ اميد نداشتند و جمله زاران و نالان و گريه‌كنان چشم و گوش به راه و در انتظار مرگ و قتل نشسته . جمله يكديگر را وداع ميكردند و\r\n\r\n\r\n","description":"","footnote":"\r\n( 1 ) - در اصل : آوردن .\r\n( 2 ) - در اصل : خواهد .\r\n( 3 ) - در اصل : قطع نظر .\r\n","page_name":" 347 ","page_number":353},
  {"content":"\r\n\r\nدريغ ميكردند و تأسف ميخوردند كه از ناگاه آن عيار مثل پرى پيدا شد و بر آن مبارزان سلام كرد .\r\nراوى داستان چنين روايت مىكند كه آن جوانمردان چون به‌روز را در چنان حالتى بديدند روح رفته در بدن ايشان فرود آمد و چراغ مردهء ايشان روشنى از سر گرفت و آفتاب فرورفتهء ايشان برآمد كه آن عيار از آن در درآمد . آن مبارزان متحير شدند و از شادى چون گل شكفتند و گفتند اى عيار نامدار ، نيك وقتى رسيدى كه دو ساعت ديگر ما را اميد حيات نبود و ترا هرگز كارى ازين صواب‌تر « 1 » نبوده است كه كار ما بجان رسيده است . به‌روز گفت اميدوار باشيد كه يزدان كارساز است . من از پيش فرخ‌زاد مىآيم . قيصر چنين حكم كرده است كه چون از جنگ حصار بازگردم اول ايرانيان را بر دار كنم ، بعد از آن در حرم شوم . اكنون چون شما را از بند برهانم ، غرق سلاح شويد كه فرخ‌زاد بر در زندان‌خانه خواهد بود كه شما را بيرون آرند ، تا خروج كنيد كه امشب شاه‌زاده فيروز شاه بدان دروازه كه تعلق بفرخ‌زاد « 2 » دارد خواهد آمدن كه تا باشد شهر را بگيريم و عروسى بر قيصر تعزيت كنيم . گفتند اى عيار ، فرخ‌زاد اينجا چه مىكند ؟ گفت عشق‌آور كه شما را در ميدان گرفت ، او فرخ‌زاد بوده است كه مبارزى خود را به ايرانيان نموده است كه اگر بهزاد از من مبارزتر است من از شما مبارزترم ، كه در آن‌وقت كه مرا با بهزاد بحث شد شما جمله طرف او داشتيد . ايشان گفتند اى عيار نه وقت عتابست زودباش و اول ما را از بند برهان تا در سلاح شويم ، حالها پيدا نيست .\r\nبهروز عيار دست برماليد و سه سوهان پولاد بيرون كرد و شهمرد نهروانى را و شيرين‌سوار طالقانى را و رستم اردستانى را از بند بگشود و آن سه سوهان را بدست آن سه مبارز داد و گفت ياران را از بند بگشاييد و غرق سلاح و جوشن شويد كه تا وقت كار آماده باشيد كه من رفتم كه خود را پيش فرخ‌زاد اندازم . اين بگفت و\r\n\r\n\r\n","description":"","footnote":"\r\n( 1 ) - در اصل : ثواب‌تر .\r\n( 2 ) - در اصل : بشاه‌زاده فرخ‌زاد .\r\n","page_name":" 348 ","page_number":354},
  {"content":"\r\n\r\nدست در كمند زد و بالا رفت و از آن طرف فرود رفت و كمند گرد كمر درآورد و روان شد و رو بسوى ايوان فرخ‌زاد كرد . چون اندكى راه برفت ، هيچ‌كس در شارع نبود ، به‌روز ايمن بود كه كار خود كرده بود و از طرف هلال عيار ايمن بود كه هلال را بينى بريده بودند ، مىانديشيد كه هنوز او در آن زخم باشد . هنوز اين انديشه تمام نكرده بود كه از برابر او هلال عيار پيدا شد كه حالى از خانه بيرون آمده بود و هنوز زخم بينى او عظيم درد ميكرد و آن حرام‌زاده عظيم در درد بود .\r\nاما شنيده بود كه امروز امراى ايرانرا هلاك خواهند كردن . بدان معنى خرم بود و آمده بود تا ببيند ؛ و شنيد كه ايرانيان بىوقت كوس حرب زدند و كشتن ايرانيان موقوف شد ، دانست كه از عياران سپاه ايران كسى در شهر آمده است ، يا از دوستان ايشان كسى درين شهر هست كه ايشان را از اندرون شهر خبر كرده‌اند ، كه ايرانيان كوس بىوقت زده‌اند ، كه جاسوسان چنين خبر آورده بودند كه تا بيست روز جنگ نخواهد بودن . هلال بيرون آمده بود كه ناگاه [ به‌روز 
  ] پيدا شد . از دور چون يكديگر را بديدند در حال يكديگر را بشناختند . هردو بايستادند و از هم ترسيدند .\r\nبه‌روز گفت اين حرام‌زاده چون پيدا شد ؟ اكنون چون كنم ؟ اگر پيش روم ، هلال از آن حرام‌زاده‌يى نيست كه او را زود زود توان كشتن يا گرفتن . از دست او خود خلاصى ممكن نيست ؛ و ميان شهر است و در دروازه بسته ، كار مشكل شود . به‌روز گريختن اولى ديد ، روى در عقب كرد و دوان شد . هلال گفت بخواهد گريختن ! دريغ باشد كه بدر رود . او نيز دوان شد . ميان شهر خالى و آن‌دو عيار در عقب يكديگر دوان . به‌روز مرد غريب بود ، اما قيصريه را ديده بود و آن راهها ميدانست .\r\nمىدويد و هلال از عقب او مىدويد . در كوچه‌يى پيش‌آمد ، به‌روز در آن كوى جست و خنجر آبدار كشيد و در قفاى در كوچه بايستيد كه اگر هلال از عقب او بيايد او را بخنجر بزند .\r\nراوى داستان روايت مىكند كه چون هلال در عقب به‌روز در آن كوى درآمد\r\n\r\n","description":"","footnote":"","page_name":" 349 ","page_number":355},
  {"content":"\r\n\r\nاز هر طرف نگاه مىكرد و به‌روز را طلب ميكرد . دخترى چون اخترى بر بالاى كوشك‌خانه‌يى نشسته بود و در آن راه نگاه ميكرد . به‌روز عيار را بديد كه در آن كوچه درآمد و در قفاى در كوچه رفت و پنهان شد . هلال عيار از عقب او در كوچه درآمد . آن دختر هلال را بشناخت ، بدانست كه در عقب به‌روز آمده است . از آن بالا آواز برآورد كه چه كسى و كرا طلب ميكنى ؟ هلال گفت پيش شخصى هزار دينار دارم ، از من گريخت ، در عقب او آمدم . آن دختر گفت برو كه درين كوچه گريخت ، زود برو كه اين كوچه راه ديگر ندارد ، و هلال درين كوچه دوان شد .\r\nبه‌روز عيار آن دختر را آفرين كرد ؛ خواست كه از در كوچه بيرون رود ، آن دختر از آن غرفه بشيب آمد و به‌روز را در خانه طلب كرد . به‌روز در آن خانه درآمد .\r\nدخترى ديد عظيم صاحب جمال و صاحب كمال . در غايت حسن و ملاحت با تن و توش عظيم . به‌روز را از او عجب آمد . آن دختر گفت اى جوان ، غريب پيدايى ! آنكس كه در عقب تو در كوچه درآمد ، آنكس را مىشناسم ، هلال عيار بود ، خدمت - كار سرور يمنى ، تو راست بگو كه كيستى و هلال با تو چه كار داشت ؟ بهروز گفت حكم قيصر شده است كه امروز خلق قيصريه بر سر برج بجنگ كردن ايرانيان روند .\r\nمن مرد غريبم ، هيچ زن و فرزندى ندارم ، نرفتم . هلال مرا ديد ، قصد هلاك من كرد . تو كرم كردى و مرا از خنجر هلال رهانيدى . آن دختر گفت تو دروغ ميگويى ، تو عيار هستى ، از سپاه ايران . هلال ترا ديد و شناخت ، من او را آواره كردم . اكنون راست بگو كه ترا نام چيست . به‌روز گفت كه عيار چه مىباشد ؟\r\nآن دختر بخنديد و گفت اى عيارپيشه ، من ترا مىشناسم كه عيارى اما نامت نمىدانم . راست بگو كه كيستى كه من بيگانه نيستم . اگر راست بگويى من نيز بگويم كه كيستم . به‌روز گفت اول تو بگوى . گفت من آنكسم كه امشب در زندان قيصر را شكافتم و بنديانرا از زندان بيرون آوردم ، در راه بطيفور وزير رسيدم و آن حرب واقع شد و چهل سرهنگ بقتل آمدند . به‌روز گفت اين فتنه تو انگيختى ؟\r\n\r\n","description":"","footnote":"","page_name":" 350 ","page_number":356},
  {"content":"\r\n\r\nنامت چيست ؟ گفت من جهان‌افروزم ، دختر قيصر روم . به‌روز در پايش افتاد .\r\nگفت اى ملكه ، اينجا چه ميكنى كه من به‌روز عيارم ، بطلب تو و عين الحيات آمده‌ام . اين زمان از زرادخانه مىآيم و جملهء مبارزان را از بند بيرون آوردم و غرق سلاح شدند و عشق‌آور ، فرخ‌زاد است ، كه نام خود را گردانيده است . امشب شاه‌زاده با جمعى از مبارزان بدان دروازه كه تعلق به دو دارد ، خواهند آمدن و ما از ميان شهر خروج خواهيم كردن . جهان‌افروز گفت كه دايه‌ام را فرستاده‌ام كه خبرى بياورد ، تو اينجا باش تا دايه‌ام را آمدن . پس آنچه در خانه بود پيش به‌روز نهاد و با او در سخن درآمد .\r\nاما مؤلف اخبار چنين روايت مىكند كه چون هلال عيار در پايان كوچه در عقب بهروز بقول جهان‌افروز بدويد ، بهروز عيار پيش جهان‌افروز آمد . اما « 1 » تقدير خداى تعالى چنان بود كه در آن راه كه هلال حرام‌زاده مىدويد ، چاهى بود و شخصى از مردم اين كوچه سر آن چاه گشاده بود كه تا مگر رختى در آنجا بنهد . تقدير خداى تعالى آن بود كه از ناگاه آن حرام‌زادهء دغل و آن خسيس جعل ، بىاختيار در آن چاه افتاد و پايش بشكست . آه از جان آن حرام‌زاده برآمد و فغان درگرفت . آنكس بر سر چاه آمد و گفت كيستى كه درين چاه افتادى ؟ هلال عيار گفت مرد غريبم و بىاختيار درين چاه افتادم . آن كس در چاه رفت و هلال را از آن چاه بيرون آورد . او را بشناخت . گفت اى سرهنگ درين چاه چون افتادى ؟\r\nگفت در عقب به‌روز عيار آمدم . او را گم كردم و بىاختيار درين چاه افتادم .\r\nآنكس هلال را به خانه برد و بمعالجهء او مشغول شد تا ديگر قصهء او چون شنوى .\r\nاما مؤلف اخبار و گزارندهء اسرار چنين روايت مىكند كه ايرانيان آن روز عظيم حربى كردند و بسيار دليريها نمودند . اما قيصريه شهرى محكم بود و هيچ كس نبود از خلايق كه بر سر حصار نبودند . چون شب نزديك شد ، سپاه از هم\r\n\r\n\r\n","description":"","footnote":"\r\n( 1 ) - در اصل : اما از .\r\n","page_name":" 351 ","page_number":357},
  {"content":"\r\n\r\nبازگشتند . قيصر نيز بازگشت . با طيفور گفت اى وزير امشب در حرم خواهم رفتن ، پيش عين الحيات . طيفور گفت به شرطى كه چون قصد حرم كنى گذرت در ميدان خواهد بودن ؛ اول ايرانيان را بر دار كنى كه امروز حرب ايرانيان از بهر قتل ايشان بود . درين شهركسى هست كه ايشان را آگاه مىكند . قيصر گفت چنين كنيم . چون به ايوان خود فرود آمد ، جامهء رزم بركند و جامهء بزم درپوشيد و در حال خادمان چند را با رختى چند پيش عين الحيات فرستاد كه خود را بيارايد كه امشب پيش او خواهم آمدن . آن خادمان پيش عين الحيات آمدند . عين الحيات عظيم پريشان بود كه جهان‌افروز نيامده بود . با خود ميگفت كه ما دو كس بوديم . گفتيم كه چاره‌يى بكنيم . اكنون او رفت و كارى نكرد بلك كار آن جوانان سخت‌تر شد كه امشب آن جوانان ايرانى را هلاك خواهند كردن و ندانم كه كار من با اين كافر بچه خواهد رسيدن ؟ و اگر جهان‌افروز را از من طلب كنند ، چه جواب گويم ؟ او درين انديشه كه آن خادمان درآمدند و سلام قيصر رسانيدند ، ملكه را بشارت دادند كه امشب ملك به خدمت خواهد آمدن و مىگويد كه من عظيم از ملكه شرمسارم كه ملكه را چند وقت بند فرمودم و خدمت بواجب نيز نكردم .\r\nچون به خدمت ملكه برسم عذرهاى گدشته بخواهم ؛ و ايشان توقع آن داشتند كه عين الحيات ايشانرا انعام كند كه مژدگانى رسانيده بودند . اما چون شاه خوبان اين سخن بشنيد تند شد و از سر تندى تيزتيز دريشان نگاه كرد و هيچ التفاتى بديشان نكرد و در آن رخت قيصر نگاه نكرد .\r\nايشان لحظه‌يى بايستادند ، چون غايت بىالتفاتى او بديدند از آن موضع بيرون آمدند و پيش قيصر آمدند . قيصر گفت رفتيد و سلام مرا بشاه خوبان رسانيديد ؟\r\nگفتند كه رفتيم و هرچه ملك گفته بود ، گفتيم و پيغام رسانيديم اما او هيچ التفاتى نكرد و جواب ما نداد . قيصر گفت كه جهان‌افروز هيچ نگفت ؟ گفتند كه جهان‌افروز آنجا نبود ، ما او را نديديم . قيصر گفت پس كجا بود ؟ مگر در جايى ديگر بوده باشد .\r\n\r\n","description":"","footnote":"","page_name":" 352 ","page_number":358},
  {"content":"\r\n\r\nچرا صبر نكرديد تا او مىآمد ؟ گفتند كه خيلى توقف كرديم و جهان‌افروز پيدا نشد .\r\nقيصر گفت برويد و سؤال كنيد كه جهان‌افروز كجاست ؟ آن خادمان بازگشتند و پيش عين الحيات آمدند و گفتند اى ملكه جهان‌افروز كجاست كه ملك به دو پيغامى فرستاده است . عين الحيات گفت من چه دانم كه او بكجاست ؟ سه روز است كه من او را نديده‌ام و نمىدانم كه او بكجاست . خادمان بازگشتند و پيش قيصر آمدند و گفتند .\r\nقيصر گفت برويد و بگوييد كه شما هردو باهم بوديد . چون ندانى كه او كجا رفته است ؟ هركجا كه رفته است با تو گفته باشد . خادمان بازگشتند و با عين الحيات گفتند كه ملك چه گفت . عين الحيات گفت من عورت غريبم . او را به من سپرده بوديد ، من اينقدر « 1 » ميدانم كه در باغچه رفت ، ديگر نيامد . من چه دانم كه كجا رفت .\r\nقيصر گفت من امشب در حرم خواهم رفتن . من در خلوت از او سؤال كنم .\r\nمشاطگان را امر كرد كه بروند و عين الحيات را آرايش كنند كه امشب ملك داماد خواهد شدن . مشاطگان گرد او درآمدند و او نمىگداشت كه هيچكس دست بر او بنهد . اما عظيم ميگريست . اين خبر بقيصر كردند كه اى ملك ، نمىگذارد كه كسى دست برو نهد « 2 » و مىگريد و جامه بر تن پاره [ مىكند 
  ] و جامه‌يى كه شما فرستاده‌ايد نمىپوشد . قيصر گفت آن روى او را حاجت به آرايش نيست و اگر جامه در تن نمىپوشد ، آنچه پوشيده است ما را بس است . و اگر مىگريد از آنجهت است كه مونسى ندارد . چون مرا ببيند بخندد . البته امشب من پيش او خواهم رفتن .\r\nطيفور وزير گفت كه مرا معلوم است كه اين رعنا دست بقيصر نخواهد دادن .\r\nپيش پدرش بروم تا مرا اجازت دهد كه يك بار پيش او روم و او را نصيحتى كنم تا موجب شرمسارى نباشد . طيفور پيش شاه سرور آمد و آنچه از حال عين الحيات ميدانست بگفت و اجازت طلب كرد و پيش عين الحيات آمد . خبر بشاه خوبان كردند كه وزير پدرت طيفور وزير آمده است . عين الحيات گفت اين حرام‌زاده آيا بچه كار\r\n\r\n\r\n","description":"","footnote":"\r\n( 1 ) - در اصل : من اينقدر من .\r\n( 2 ) - در اصل : نهند .\r\n","page_name":" 353 ","page_number":359},
  {"content":"\r\n\r\nآمده است ؟ تا گفتن درآمد و سلام كرد و خدمت نمود و بنشست و گفت اى ملكه ، پدرت شاه سرور ميگويد كه ترا معلوم است كه من چه نوع بلاها از جهت تو كشيده‌ام ، از تخت بر خاك افتاده‌ام و برادرانت جمله بدست دشمنان بهلاك آمدند و دربدر افتادم و چندين سر و چندين شهر از براى تو در خاك شدند . به نقدا پسر قيصر روم شاه‌نوش بدست عياران ايران بهلاك آمد . من ترا هرگز بفيروز شاه نخواهم دادن ، تا داد دل خود را ازيشان نستانم ، در عالم قرار نخواهم گرفتن .\r\nتو دل ازيشان بردار و سر با ملك عسطور روم درآر كه من ترا به دو داده‌ام و دختر او را بهر خود خواسته‌ام . دل با وى خوش كن كه تو زن وى خواهى بودن و نيز شرط كرده است كه مال بريزد و لشكر جمع كند و جواب ايرانيان بگويد . ازين نوع سخنى چند بگفت .\r\nعين الحيات از غيرت مىلرزيد و هيچ جواب نمىگفت تا طيفور گفت اى ملكه چرا جواب نميگويى ؟ خادمى گفت ايها الوزير ، خاموشى رضاست . طيفور گفت چنين است كه تو گفتى . برخاست و بيرون رفت . عين الحيات با خود گفت به يزدان پاك سوگند كه هركه قصد من كند يا خود را هلاك كنم يا او را . قيصر كدام سگ كافر باشد كه تواند گرد من گردد . عين الحيات خنجرى در زير جامه از بهر اين كار داشته بود .\r\nاما مؤلف اخبار و گزارندهء داستان چنين روايت مىكند كه طيفور پيش عسطور آمد و گفت اى ملك پيش عين الحيات رفتم و پيغامى چند از قول پدرش به دو رسانيدم و او را بوصل تو راضى كردم . قيصر گفت اى وزير هيچ معلوم ندارم كه جهان‌افروز كجا رفته است كه در حرم نيست . اما امشب كه بروم از حال او نيز معلوم كنم .\r\nپس حكم كرد تا امرا پراگنده شوند و جامهاى رزم بركنند و جامهاى بزم درپوشند و شب كه درآيد با چراغ و شمع و فانوس بدر ايوان ملك جمع آيند كه ملك در حرم خواهد رفتن . امرا پراگنده شدند . اين خبر در قيصريه افتاد ، صد هزار مرد بر\r\n\r\n","description":"","footnote":"","page_name":" 354 ","page_number":360},
  {"content":"\r\n\r\nدر ايوان قيصر جمع آمدند و صد هزار چراغ و شمع برافروختند . فرخ‌زاد به خانه آمد ، عظيم پريشان و ملول بود كه من در قيصريه و عسطور پيش عين الحيات برود ، عظيم بىناموسى باشد . آمد تا با بهروز مشورت كند . چون بيامد او را نديد . سؤال كرد كه اين جوان غريب كجا رفت ؟ گفتند نمىدانيم . چون تو بجنگ حصار رفتى او نيز از خانه بيرون رفت و ديگر نيامد . ندانيم حال او چه شد . فرخ‌زاد را ملالت زيادت شد كه در چنين دمى بهروز كجا رفت . مگر هنوز در زرادخانه است . او درين انديشه . . .\r\nاما راوى داستان روايت كند كه چون بهروز عيار آن جوانمردان را از بند بيرون آورد و ايشان يكديگر را گشودند ، در آن زرادخانه درافتادند و آنچه بهتر بود از زره و جوشن و گرز و شمشير و سپر برگرفتند و غرق آهن و پولاد شدند و انتظار كه چون وقت كار آيد بجان بكوشند . شب درآمد ، صد هزار چراغ و فانوس بر كردند و بر در ايوان ملك عسطور جمع آمدند . ملك عسطور در ايوان شراب مىخورد و امرا را خلعت ميداد تا مست شد و از ايوان بيرون آمد و سوار شد . آن غلبه و انبوه را بديد ، صد هزار چراغ بركرده بودند و نگران گشته بودند . خلق شهر جمله بيرون بودند و زنان جمله بر بامها بودند .\r\nجهان‌افروز با دايه گفت كه برو از بهر ما خبرى بياور . دايه رفت و آمد و خبر چنين آورد كه امشب قيصر در حرم عين الحيات خواهد رفتن . گدارش در ميدان خواهد بودن ، اول ايشان را « 1 » هلاك خواهد كردن . به‌روز گفت اكنون ايشان خود را رهانيده‌اند و غرق سلاح و جوشن شده‌اند و به انتظار فرخ‌زادند و فرخ‌زاد از بهر من ملول و پريشان است كه از حال من هيچ واقف نيست . برخيز كه بيرون رويم و خود را پيش فرخ‌زاد اندازيم كه امشب نه وقت خانه نشستن است . جهان‌افروز غرق پولاد شد . به‌روز نيز صورت مبدل كرد و از خانه بيرون آمدند . در شهر قيصريه\r\n\r\n\r\n","description":"","footnote":"\r\n( 1 ) - يعنى پهلوانان ايران را ، كه بقرينهء معنوى معلوم است .\r\n","page_name":" 355 ","page_number":361},
  {"content":"\r\n\r\nغوغا بود ، جملهء خلق درآمدن و رفتن بودند . ايشان رو بر در ايوان فرخ‌زاد نهادند .\r\nچون برسيدند فرخ‌زاد سوار مىشد . اما عظيم ملول بود و غرق سلاح بود و آن هوس داشت كه امشب خروج كند تا نگدارد كه پهلوانان را بكشند و نگدارد كه عسطور داماد شود . اما خاطرش از بهر به‌روز عيار پريشان بود كه هيچ از حال او واقف نبود . درين دم به‌روز رسيد و پيش‌رفت و ركاب پهلوان بگرفت . فرخ‌زاد به‌روز را بديد خرم شد و گفت اى عيار كجا بودى كه حالى در انديشهء تو بودم . به‌روز گفت نه وقت اين سؤالست ، نگاه كن تا چه مىبينى ! فرخ‌زاد نگاه كرد ، شخصى را ديد عظيم با هيبت ، غرق « 1 » پولاد و تيغى بسته و سپرى از طرف ديگر آويخته . سؤال كرد كه اين كيست بدين هيبت ؟ گفت جهان‌افروز است ، دختر ربيعاى قيصر كه بعشق فيروز شاه كمر بسته است . امشب با تو يارى خواهد دادن و مبارزان ايرانى را اين از بند گشود و بيرون آورد كه طيفور به دو رسيد و حرب كرد و چهل كس را از سرهنگان پدر كشت . گفت اى عيار حال پهلوانان چيست ؟ گفت از بند بيرون آمده‌اند و غرق پولاد نشسته‌اند و انتظار تو ميكشند . فرخ‌زاد از پشت مركب پياده شد و در پيش جهان‌افروز خدمت كرد .\r\nجهان‌افروز گفت اى پهلوان نه وقت تواضع است . بگوى تا مركب بيارند كه من نيز سوار شوم كه امشب شب كار است . فرخ‌زاد مركب جنيبت كشيد تا جهان افروز سوار شد . پس فرخ‌زاد با مرد چند از خدمتكاران سوار شدند تا سر ميدان رسيدند . از طرفى ديگر قيصر روم با طيفور شوم دوش‌بدوش مىآمدند و خلق شهر و امراى روم جمله پياده در ركاب قيصر مىآمدند و صد هزار چراغ و فانوس بركرده بودند و با قيصر مىآوردند ، كه قيصر عزم حرم داشت . جهان‌افروز گفت هم‌اكنون بتوفيق خداى تعالى اين عروسى برين كافر عزا گردانم . فرخ‌زاد پيش قيصر راند و خدمت كرد . قيصر گفت اى عشق‌آور چونست كه امشب شب عيش و\r\n\r\n\r\n","description":"","footnote":"\r\n( 1 ) - در اصل : در غرق .\r\n","page_name":" 356 ","page_number":362},
  {"content":"\r\n\r\nعروسيست ، تو غرق پولاد و جوشنى ؟ فرخ‌زاد گفت از آنجهت كه دانسته‌ام كه ملك قتل اين ايرانيان را به بنده رجوع خواهد كردن . از آن سبب غرق سلاح گشته‌ام .\r\nچون از آن كار باز رهم سلاح بركنم . قيصر گفت چون بود كه بمجلس ما نيامدى كه ترا نيز مثل ديگران خلعت مىپوشانيدم ؟ فرخ‌زاد گفت انعام ملك بما بسيار رسيده است ، اول آنچه خدمت باشد بجاى آوريم . قيصر گفت بر در زرادخانه رو و آن ايرانيان را بياور تا بر دار كنيم كه من در حرم خواهم رفتن ، بهر سرى ده هزار دينارت بدهم .\r\nمؤلف اخبار چنين روايت مىكند كه چون قيصر فرخ‌زاد را گفت كه برو ايرانيان را بياور تا سياست كنيم ، فرخ‌زاد گفت از سرهنگان ملك جمعى با بنده بيايند تا باتفاق ايشان اين كار پيش بريم . قيصر اشارت كرد كه خورطوس با عملالوس و پهلوان جيلانوس با صد سرهنگ بروند و عشق‌آور را در آوردن ايرانيان يارى دهند .\r\nپس ايشان روان شدند تا در زرادخانه رسيدند و در زرادخانه را برگشودند .\r\nاز آن غوغاى خلق آن مبارزان آگاه شده بودند و در قفاى درها با تيغهاى كشيده ايستاده بودند . چون در زرادخانه برگشودند خورطوس با عملالوس و جيلانوس با ده سرهنگ ديگر در آن زرادخانه رفتند . ايشان چندان صبر كردند كه آن سرهنگان از ايشان درگدشتند . قفاى ايشان گرفتند و تيغ در آن قوم نهادند . تا ايشان خبر دار شدن ، ايشان را پاره‌پاره كردند . به‌روز گفت دير مىآيند . جمعى ديگر ايشان را مدد كنيد . جمعى ديگر برفتند و بازنيامدند . به‌روز عيار گفت جمعى ديگر برويد كه ملك انتظار است . جمعى ديگر برفتند و نيامدند . به‌روز آواز بلند كرد كه اى جوانمردان ، شما را چه شد ؟ زود بيرون آييد كه پهلوان عشق‌آور در انتظار شماست .\r\nشيرين‌سوار طالقانى آواز بهروز را بشنيد ، بشناخت گفت اينك بهروز عيار آمد .\r\nمبارزان بيرون جستند . با تيغهاى كشيده . بهروز گفت اى جوانمردان ، زود سوار شويد . آن كسانى كه بدست ايشان بهلاك آمده بودند ، مركبان ايشان ايستاده بودند .\r\n\r\n","description":"","footnote":"","page_name":" 357 ","page_number":363},
  {"content":"\r\n\r\nآن جوانمردان بر آن اسبان سوار شدند و تيغها بركشيدند و به آواز بلند گفتند كه تا باد دولت شاه ايران باد ، ملك داراب و فيروز شاه ! اى كافران جان كجا بريد كه رسيديم . فرخ‌زاد نيز تيغ بركشيد . جهان‌افروز هم . آن گردان تيغها بركشيدند و در آن قوم افتادند . آن خلق رم خوردند و ايشان در عقب رو بميدان نهادند . قيصر ايستاده بود و جامهاى دامادى پوشيده ؛ و در پيش او شمع و فانوس بركرده بودند . قيصر در انتظار كه عشق‌آور كى آيد و بنديان را بيارد كه غوغا برآمد . خلق عظيم دوان رسيدند كه اى ملك معلوم دان كه بنديان از بند جستند و پهلوان خورطوس و عملالوس و جيلانوس را كشتند . اينك رو بميدان دارند .\r\nقيصر گفت عشق‌آور كو ؟ گفتند كه عشق‌آور نيز با ايشان يكى شد و با ايشان يار شد . قيصر گفت مگر عشق‌آور از من رنجيده است كه به او خلعت ندادم .\r\nيكى را گفت برو از زبان من بگو كه قيصر ميگويد كه چرا دل از من گردانيده‌اى ؟\r\nباز اين ايرانيان را بگير و دربند كن تا ترا باز انعام كنم . آنكس پيش‌رفت و آن پيغام رسانيد . فرخ‌زاد گفت برو و قيصر را بگو كه من عشق‌آور نيستم ، من فرخ‌زادم . از ايرانيان رنجيده بودم ، اكنون با ايشان صلح كردم . تو چارهء جان خود كن . آنكس بازگشت و آنچه ديده و شنيده بود بازگفت . طيفور دست در ريش زد و گفت واويلا ! از آنچه مىترسيدم عاقبت چنان شد ! اى ملك بدفع ايشان مشغول بايد شدن . عسطور گفت اى طيفور تو خلق را در حرب ايشان حريص كن كه من در حرم خواهم رفتن پيش عين الحيات . طم‌طام وزير آنجا بود ، از آن سخن قيصر بخنديد . گفت اى ملك ، چه جاى اين سخن است ؟ ترا تدبير مملكت بايد كردن كه هم‌اكنون شهر را بگيرند . چه هنگام عروسى و داماديست ؟\r\nعسطور گفت پس چون كنم ؟ گفت بگوى تا خلق در سلاح روند و جنگ كنند .\r\nآن كسانى كه آنجا بودند هم از براى عروسى آمده بودند و هيچ كدام سلاح و آلات جنگ با خود نداشتند . قيصر گفت كه شما چرا جنگ نمىكنيد ؟ گفتند اى ملك\r\n\r\n","description":"","footnote":"","page_name":" 358 ","page_number":364},
  {"content":"\r\n\r\nتو ما را نه بجنگ خوانده بودى . اكنون كه جنگ مىبايد كردن برويم و سلاح برداريم و حاضر شويم . عسطور گفت چنين بايد كردن .\r\nآن مبارزان ايرانى پهلوانان جهان بودند . سى وجود بودند كه هريك از هزار مرد روى نمىگردانيدند و به مردى زيادت بودند . همچون آب و آتش جنگ ميكردند . قيصر نيز بازگشت كه سلاح‌پوش شود . طيفور گفت اى ملك من نيز بروم و شاه سرور يمنى را خبر كنم كه سپاهش در سلاح روند و زود بيايند . قيصر گفت روا باشد . بيك لحظه آن خلق پراگنده شدند كه هيچ‌كس آنجا نماندند .\r\nبه‌روز عيار گفت كه اين خلق رفتند تا سلاح در بركنند و بجنگ ما بيايند . ما را بر در دروازه بايد رفتن كه اكنون فيروز شاه آنجا كه گفته‌ايم حاضر است . جهان‌افروز گفت من ميروم بايوان عين الحيات تا او را نگاه دارم . مبادا كه كسى قصد او كند .\r\nجهان‌افروز بر طرف ايوان عين الحيات روانه شد .\r\nاين خبر در قيصريه افتاد كه ايرانيان از بند جستند و عشق‌آور فرخ‌زاد بوده است . اينك جنگ است ! شاه خوبان گريان و نالان ، طمع حيات از خود بريده بود و دل بر مرگ نهاده كه چون قيصر قصد او كند او خود را هلاك كند .\r\nچون اين خبر بشنيد عظيم خرم شد و از جاى برجست كه جهان‌افروز تيغ در دست درآمد و سلام كرد . عين الحيات اول بترسيد . تصور كرد كه مگر عسطور است اما چون آواز او بشنيد بشناخت ، شاد شد و گفت اى ملكه كجا رفتى كه مرا تنها گذاشتى ؟ جهان‌افروز گفت رفتم « 1 » اما نيك آمدم ! برخيز و سلاح درپوش كه هم‌اكنون قيصريه خواهيم گرفتن . عين الحيات برجست . سلاح حاضر بود ، درپوشيد . خادمى پيش‌آمد تا سخن گويد . جهان‌افروز تيغى بزد ، او را چون خيار بدونيمه كرد . باقى بترسيدند و از دور به ايستادند كه تا شاه خوبان در سلاح شد . از آن ايوان بيرون آمدند و سوار شدند . در جملهء قيصريه هيچ‌كس پيدا نبودند كه خلق در خانها رفته بودند كه تا سلاح‌پوش گردند .\r\n\r\n\r\n","description":"","footnote":"\r\n( 1 ) - در اصل : اگر رفتم .\r\n","page_name":" 359 ","page_number":365},
  {"content":"\r\n\r\nاما مؤلف اخبار و گزارندهء اسرار چنين روايت مىكند كه فرخ‌زاد و به‌روز عيار و شهمرد نهروانى و شيرين‌سوار طالقانى و شاه سيف الدوله و آن سى مبارز رو بر در دروازه نهادند . هم خدمتكاران فرخ‌زاد بر آن دروازه بودند . چون برسيدند ، فرخ‌زاد نعره بر اهل دروازه زد كه در دروازه را واكنيد ! گفتند اى پهلوان عشق‌آور دروازه چون بگشاييم كه دشمن بر در دروازه است . فرخ‌زاد آنكس را تيغى زد و هلاك كرد . باقى رم خوردند . فرخ‌زاد مركب پيش راند و بضرب تيغ آن مبارزان و بتدبير به‌روز عيار آن قفل را برگشودند و در دروازه را برگشودند و آن مبارزان از پشت مركب پياده شدند و به‌روز از خندق گدشت و بفرمود تا پل انداختند .\r\nبه‌روز عيار پيش‌رفت .\r\nشاه‌زاده فيروز شاه با جمعى از مبارزان در كمين بودند . طارق عيار را پيشتر فرستاده بودند تا جاسوسى كند . به‌روز عيار رسيد و فيروز شاه را از صورت حال آگاه كرد . طارق بازگشت و با فيروز شاه با مردى هزار سوار جرار نامدار خون‌خوار رو بقيصريه نهادند و جمعى را بسپاه فرستاد كه ملك داراب را آگاه كنند كه امشب فرخ‌زاد و به‌روز عيار مبارزان ايرانى را رهانيدند و يك دروازه را گشودند . همتى با ما بدار كه ما رفتيم . از براى ما مدد بفرست كه بدولت ملك امشب شهر قيصريه را بگيريم كه جهان‌افروز نيز با پهلوانانست . ملك داراب عظيم خرم شد و حكم كرد كه بيك لحظه بقرب بيست هزار مرد سوار شدند و رو بقيصريه نهادند .\r\nاما مؤلف اخبار چنين روايت مىكند كه فيروز شاه آهنگ قيصريه كرد . به‌روز عيار پيش رفت و خدمت كرد . فيروز شاه بسيار تحسين بر به‌روز عيار كرد . به‌روز گفت بدولت شاه‌زاده همه كارى تمام شد . فيروز شاه گفت نوعى مىبايد كردن كه عين الحيات بدست ما افتد كه اصل همه اوست . به‌روز گفت اى شاه‌زاده ، جهان‌افروز تقصيرى نكرد . رفت تا عين الحيات را از ايوان بيارد . فيروز شاه عظيم شاد شد و مىراند تا در دروازه رسيد . سوارى چون كوه پولاد از در دروازه بيرون جهانيد .\r\n\r\n","description":"","footnote":"","page_name":" 360 ","page_number":366},
  {"content":"\r\n\r\nچون شاه‌زاده او را بديد ، او از پشت مركب پياده شد . فيروز شاه بدانست كه فرخ‌زاد است . از پشت مركب او را در كنار گرفت . فرخ‌زاد گفت شاه‌زاده را بقا باد ، هرچند بىادبى كردم ، اما سبب گرفتن قيصريه شد . فيروز شاه گفت اى برادر بيزدان پاك سوگند كه دلم عظيم نگران تو بود . هيچ فتحى ما را بهتر از تو نيست .\r\nفرخ‌زاد پاى فيروز شاه را ببوسيد و سوار شد و در قيصريه راندند و خلق شهر رو برين دروازه نهاده بودند و جمله در سلاح رفته بودند و رو بر در ايوان ملك عسطور داشتند كه ملك هنوز سوار نشده بود ؛ و لشكرى بعضى آنجا جمع آمده بودند كه شاه‌زادهء ايران در قيصريه درآمد و سپاه از عقب . غوغا در قيصريه افتاد كه ايرانيان در شهر درآمدند .\r\nاين خبر بسرور يمنى كردند كه طيفور آمد . سرور عظيم پريشان بود كه امشب كى بگذرد كه شبى ديگر جهان‌افروز از آن او خواهد بودن ، كه طيفور درآمد و گفت اى ملك برخيز كه ايران سپاه آمدند و پهلوانان از بند جستند و عشق‌آور فرخ‌زاد بود و اينك در ميدان در جنگ است . سرور گفت عشق‌آور فرخ‌زاد چون شد و ايرانيان از بند چون جستند ؟ گفت نميدانم . برخيز كه هم‌اكنون شهر قيصريه را بخواهند گرفتن . سرور برخاست و لشكريانى كه آنجا نزديك بودند در سلاح شدند و در حال سوار گشتند . سرور گفت اى طيفور اكنون قيصر كو ؟ گفت به ايوان رفت تا سلاح درپوشد . گفت ما چون كنيم ؟ طيفور گفت ما نيز بر در ايوان قيصر رويم ، باشد كه آن ايرانيان باز گرفتار شوند . پس از آنجا روانه شدند .\r\nگدار ايشان بر در قصر عين الحيات افتاد . طيفور گفت ايوان عين الحيات اينجا نزديكست . اول او را بدست آوريم كه اصل اوست . عنان بسوى ايوان عين الحيات گردانيدند . راه تنگ پيش‌آمد . خواستند كه بدان راه روند . دو سوار از آن راه ، غرق پولاد پيدا شدند . يكى جهان‌افروز بود و يكى عين الحيات كه غرق پولاد شده بودند و ميخواستند كه بر در دروازه روند ؛ كه فرخ‌زاد آنجا رفته بود ، كه\r\n\r\n","description":"","footnote":"","page_name":" 361 ","page_number":367},
  {"content":"\r\n\r\nشاه‌زاده فيروز شاه را در شهر درآرد . چون آن خلق برابر ايشان بازخوردند ، جهان - افروز گفت ، اى ملكه تو قفاى مرا نگاه دار كه تا من با اين كافران حرب كنم .\r\nاين بگفت و دست بتيغ كرد و گفت تا باد دولت شاه ايران و فيروز شاه باد ! و تيغ در آن قوم نهاد و جنگى عظيم مىكرد و آن سپاه را درپيچيد . بسيارى لشكرى بهلاك آورد . سرور يمنى گفت اين عجب سواريست كه به تنهاى تن لشكرى را سر راه گرفته است . طيفور گفت من مىشناسم كه اين سوار كيست . گفت بگوى تا من نيز بدانم . گفت اين سوار جهان‌افروز است دختر قيصر كه چند روز بود كه از ايوان از پيش عين الحيات ناپيدا شده بود . اينك پيدا شد و آن سوار ديگر عين الحيات است كه قفاى او را گرفته است . سرور گفت اى جوانمردان مردانه باشيد ! باشد كه اين دو رعنا گرفتار شوند .\r\nايشان در كوشش بودند و قيصر سوار ميشد كه از در دروازه كسى آمد كه اى ملك ، فيروز شاه در قيصريه درآمد كه عشق‌آور فرخ‌زاد بود و يك دروازه به دو داده بودى . آن دروازه را گشود و فيروز شاه را در شهر درآورد . اينك رو بر در ايوان تو دارد . قيصر چون اين سخن بشنيد آه از جانش برآمد . گفت اكنون چون كنم ؟ طيفور وزير را طلب كنيد تا چارهء اين كار بكند . طم‌طام گفت اى ملك اكنون از چاره و تدبير گذشت . ترا غم جان و عيال بايد خوردن ، كه چون گرفتار شوى وداع حيات بايد كردن . ايشان درين سخن بودند كه شخصى از پيش سرور يمنى آمد و گفت ملك را بقا باد . شاه سرور يمنى و طيفور وزير ميگويند كه ما سوار شديم كه پيش تو بياييم .\r\nجهان‌افروز و عين الحيات سر راه بر ما گرفته‌اند و نمىگدارند . شما از قفاى ايشان درآييد كه ما پيش داريم . باشد كه اين دختران را بگيريم .\r\nمؤلف اين داستان چنين روايت مىكند كه چون قيصر اين سخن بشنيد بغايت خرم شد . خواست كه بمدد ايشان برود كه كسى آمد و گفت اى ملك ، درياب كه اينك فيروز شاه رسيد ! قيصر را آه از جان برآمد . گفت برويد و سرور را بگوييد\r\n\r\n","description":"","footnote":"","page_name":" 362 ","page_number":368},
  {"content":"\r\n\r\nكه فيروز شاه در شهر آمد . من رفتم تو نيز چارهء جان خود كن . اين بگفت و عنان بگردانيد . لشكريان پراگنده شدند . خلقان در خانها شدند و درهاى خانهاى خود بربستند . اين خبر بسرور يمنى بردند كه قيصر گريخت و فيروز شاه در شهر درآمد .\r\nسرور دانست كه نه وقت حرب كردنست . سرور گفت كه هركس چارهء جان خود كند .\r\nاز هر طرف آواز نعرهء ايرانيان برآمد . خلق را چون معلوم شد كه شاهان گريختند و لشكريان پراگنده شدند ، غوغا و خروش در شب تار بر اوج فلك دوار برآمد .\r\nهم در آن شب به مقدار پنجاه هزار سوار ايرانى از آن دروازه درآمدند . اما سرور يمنى و قيصر رومى و بعضى از لشكريان يك دروازه را گشودند و بدر رفتند . خلقى هلاك شدند تا ايشان توانستند رفتن .\r\nآن شب عجب شبى بود ، با هيبت و با صلابت ! صد هزار خلق از ترس چون بيد مىلرزيدند . زنان حامله از ترس بار نهادند كه آيا فردا حال ما در دست ايرانيان چون خواهد بودن كه عظيم وهم داشتند . تا اول روز هيچ‌كس خواب نكردند . اما هم در آن شب بود كه جهان‌افروز شاه خوبان را پيش فيروز شاه آورد .\r\nفيروز شاه بسيار تحسين بر جان جهان‌افروز كرد ، او را بستود . شاه‌زاده آن شب از پشت مركب فرود نيامد . ميگشت و قيصر روم را با سرور يمنى طلب ميكرد . ايشان خود بدررفته بودند . اما سكندر شاه سكندرانى و مسروق بن عتبه را با جمعى از بزرگان و سرداران روم و شام را بگرفتند . چون هنگام صبح شد ، ملك داراب نيز سوار شد و رو بدر شهر نهاد . چون بر در دروازه رسيد ، صد هزار خلق از در دروازه اندرون مىرفتند و بعضى از ترس بيرون مىآمدند .\r\nراويان حكايت چنين كنند روايت كه وليد خالد و نيك‌انديش وزير امشب نتوانستند با قيصر بدر رفتن ، اكنون ميخواستند كه خود را بيرون اندازند . در آن ساعت ايشان در ميان پول رسيدند ، ملك داراب از برابر پيدا شد . نيك‌انديش گفت اى ملك اينك ملك داراب آمد ! هم‌اكنون ما را بخواهند گرفتن ! وليد خالد گفت چون\r\n\r\n","description":"","footnote":"","page_name":" 363 ","page_number":369},
  {"content":"\r\n\r\nكنم ؟ در آن حالت ملك داراب را چشم بر سر پول بود ، وليد خالد را ديد كه در ميان دست‌وپاى مانده بود و راهش نمىدادند كه بدر رود . عظيم عاجز و فرومانده بود . ملك داراب گفت اى حكيم ، وليد خالد را بنگر كه چون عاجز و فرومانده است ! او را پيش من بياريد كه از جرمش درگدشتم كه پادشاه اصيل است و با من نيز نسبت خويشى دارد كه بسخن طيفور حرام‌زاده بدين حال شده است .\r\nسرهنگان پيش راندند و آواز برآوردند كه وليد خالد را بياريد كه ملك داراب خود او را ديد و او را ميخواند . نيك‌انديش وزير گفت اى ملك عاقبت ايرانيان ما را ديدند ، اينك بگرفتن ما مىآيند ! وليد خالد بترسيد ، خود را از پشت مركب بينداخت كه تا باشد كه در ميان دست و پا بيرون رود . اما تقدير خداى تعالى چنان بود كه در آن حالت كه او خود را بشيب انداخت خلق غلبه بودند و هيچكس را پرواى او نبود و برهم مىافتادند .\r\nوليد خالد ، پادشاه مصر ، از پشت مركب در خندق پرآب افتاد . ملك داراب بديد ، فغان برآورد كه دريابيد كه وليد در خندق پرآب افتاد ! سرهنگان بر كنار خندق دويدند و بعضى خود را در خندق انداختند تا او را بيرون آرند . اما حكم خداى تعالى چنان بود كه او مرد گران بود ، چون در خندق افتاد فرورفت ، از بيم جان دهن برگشود ، آبش به حلق فرورفت ، باز در آب شد ، باز بيرون آمد و باز فرو - رفت تا عاقبت در آن آب هلاك شد . چنان پادشاهى كه در مصر هرگز مثل او ملكى بر تخت مصر ننشسته بود كه جملهء شام در فرمان او بود ، صاحب نهصد هزار سوار بود ، عاقبت بزارىزار بهلاك آمد .\r\nاين خبر بملك داراب كردند ، ملك داراب بگريست ، دستارچه بر چشم نهاد و زارى كرد . تن مردهء او را از خندق بيرون آوردند . ملك داراب حكم كرد كه او را در تابوتى نهند و بمصر برند . نيك‌انديش وزير را گرفتند و پيش ملك داراب آوردند . ملك داراب گفت اى نيك‌انديش ، خون وليد خالد بر گردن\r\n\r\n","description":"","footnote":"","page_name":" 364 ","page_number":370},
  {"content":"\r\n\r\nتست كه در دشمنى ما تو او را چيره ميكردى . حاليا از روزگار او بجزا رسيد ، اكنون نوبت تست . حكم كرد تا او را دربند كشيدند .\r\nملك داراب در شهر قيصريه درآمد و در حال حكم كرد كه واى بر جان كسى كه هيچ آزارى از او بر رعيت قيصريه برسد كه خلق رعيت در كار ملوك هيچ اختيارى ندارند . به‌روز عيار و طارق عيار در گرد شهر مىگرديدند و منادى ميكردند تا شهر ايمن شدند كه عظيم در خوف بودند . ملك داراب در شهر درآمد و روى بر در ايوان ملك عسطور نهادند . فيروز شاه با فرخ‌زاد استقبال ملك داراب كردند . فرخ‌زاد پياده شد و ران و ركاب ملك داراب را ببوسيد . ملك داراب فرخ‌زاد را بنواخت و از آنجا رو بر در ايوان كردند . چون برسيدند ملك داراب پياده شد و قدم در ايوان نهاد تا بپاىتخت ملك عسطور رسيد . گوشهء تخت گرفت و بر تخت برآمد و قرار گرفت . طيطوس حكيم و روشن‌راى وزير در جنب ملك قرار گرفتند ، فيروز شاه با جملهء امراى دولت درآمد و شرط خدمت بجاى آوردند . ملك داراب جمله را بنواخت كه از بند و زندان چون بوديد ؟ جمله خدمت كردند و گفتند چون ديدار پادشاه ايران ديديم جمله براحت مبدل شد .\r\nفرخ‌زاد عظيم در انفعال بود كه جمله را او گرفته بود . فيروز شاه گفت از گدشته ديگر نگوييم ، روز آن روز باشد كه بديدار مظفر شاه و پهلوان بهزاد برسيم . جهان‌افروز نيز بيامد و دست ملك داراب ببوسيد ، ملك داراب جهان‌افروز را نيكو بنواخت و پرسش كرد كه خيلى مبارزى و پهلوانى كرده بود .\r\nبعد از آن بضبط مملكت مشغول شدند و مال و گنجى كه در خزينهء ملك عسطور بود جمله را در خزينهء ملك داراب درآوردند . ملك داراب امرا را انعام كرد ، هفت روز در قيصريه بودند ، بعد از آن از قيصريه بيرون آمدند . ملك داراب كه بيرون آمد گفت گويا كه قيصر روم و سرور يمنى كجا رفته باشند ؟ ما را به ايران مىبايد رفتن و عروسى عين الحيات و جهان‌افروز در ايران كنيم ، پيش مادر\r\n\r\n","description":"","footnote":"","page_name":" 365 ","page_number":371},
  {"content":"\r\n\r\nفيروز شاه گهرتاج و خواهرش حورپيكر . طيطوس حكيم گفت كه هنوز كار تمام نيست كه خيلى كار در روم مانده است و درين دو روزه از حال مظفر شاه معلوم خواهيم كردن . ملك داراب گفت مرا آرزوى ايران است كه مدتيست كه از شهر ايران بيرون آمده‌ايم ، زود عزم ايران بايد كردن . طيطوس گفت شاه داراب را قرانى عظيم در طالع هست ، هرچند كه عاقبت بخير خواهد بودن و فيروز شاه را سفرى عظيم دور پيش خواهد آمدن . ملك داراب گفت پس زود ما را به ايران بايد رفتن ، ايشان در انديشه‌ها بودند . . .\r\nاما مؤلف اخبار و گزارندهء « 1 » اسرار چنين روايت مىكند كه چون قيصر روم و سرور يمنى و پسران سرور و طيفور بگريختند ، تا چند منزل برفتند و در مرغزارى جمع شدند . قيصر را فغان در جان بود كه از ملك و مملكت و پادشاهى برآمده بود ؛ اما هيچ غمى مثل غمى فراق « 2 » عين الحيات نبود . گفت اكنون چاره و تدبير من چيست ؟ مملكت از دست ايرانيان چون برهانيم . طم‌طام وزير گفت اى شاه ترا مملكت و سپاه و مال بسيار است ، در تصرف تو و قلم رو تو چهار هزار و چهار صد و چهل و چهار قلعه است كه جمله صاحب سپاه و مال و گنج‌اند ، در هر قلعه‌يى چند گنج نهاده‌اى . از آن جمله يكى قيصريه است كه ايرانيان از تو استادند ، باقى در تصرف تست . بفرست و سپاه طلب كن و مردانه‌وار جنگ كنيم تا داد دل خود را از آن قوم بستانيم . پس مكتوب در قلعها روان كردند .\r\nروايت چنين كرده‌اند راويان اخبار كه در مدت بيست روز باز دويست هزار سوار با مال و گنج و مركب و خيمه و سراپرده بر قيصر جمع شدند ؛ و قيصر را شتاب بود ، جاسوسان از طرف سپاه ايران آمدند و خبر آوردند كه ايرانيان بر در شهر قيصريه بعيش و شراب خوردن مشغول‌اند و فيروز شاه با امرا در شهر قيصريه پيش عين الحيات و جهان‌افروز در عيش‌اند و شب و روز به شراب خوردن مشغولند . قيصر گفت هر\r\n\r\n\r\n","description":"","footnote":"\r\n( 1 ) - در اصل : گذارنده .\r\n( 2 ) - غمى فراق - غم فراق .\r\n","page_name":" 366 ","page_number":372},
  {"content":"\r\n\r\nچه بادابادا ! يك شبيخون ديگر بر سپاه ايران خواهم بردن ، باشد كه كارى كنم و داد دل خود را از آن قوم بخواهم . چون قيصر بلد آن مملكت بود و راهها را او ميدانست سپاه را بر چهار طرف امر كرد و شبيخون معين كرد و در كمين مىبود .\r\nچون كارها را تمام بساخت بعد از آن از آن موضع كه بود تاختن كرد اما بنه و بارگاه و آنچه در بنه بود بگداشت و روان شد و در آن شب كه شبيخون بود از چهار طرف آن سپاه درآمدند و جنگ درانداختند و كوس جنگ فروكوفتند ، بنام قيصر حمله كردند .\r\nتقدير خداى تعالى چنين بود كه امشب طلايهء سپاه از آن پهلوان سپاه بهمن زرين‌قبا و بهمن زرين‌كلاه بود . آن‌دو برادر با سپاه سى هزار مرد جرار نامدار قتال در پاس بودند كه آن سپاه رسيدند و حمله كردند و تيغ در آن سپاه نهادند . چون اين خبر به پهلوانان كردند در حال كسى را پيش ملك داراب فرستادند و از حكايت رسيدن دشمن ملك را آگاه كردند كه قيصر شبيخون بر سپاه ما آورده است . ملك داراب حكم كرد كه تا در آن نيم شب كوس جنگ فروكوفتند و خفتگان از خواب بيدار شدند . چون از صورت حال واقف « 1 » گشتند برجستند و سلاح درپوشيدند و بر پشت مركبان سوار شدند و تيغ بركشيدند و تيغ درهم نهادند . هيچ دوست و دشمن پيدا نبود ، شبى بود تاريك و انگشت بديده راه نداشت . ايشان درهم افتاده بودند و از بيم جان از هم ميكشتند . غوغا و خروش از آن [ دو 
  ] سپاه برآمد ، ولوله در عالم افتاد ، اهل قيصريه آگاه شدند و بر سر برج و باره دويدند و چراغ و مشعله بركردند .\r\nشاه‌زاده فيروز شاه در قيصريه بود ، با جمعى از امراى ايران كه پراگنده در شهر در خانها بعيش بودند .\r\nچون به‌روز اين خبر بشاه‌زاده رسانيد كه امشب دشمنان شبيخون بر سپاه ما آورده‌اند ، فيروز شاه غرق سلاح شد و حكم كرد تا بر در ايوان ملك كوس فروكوفتند تا ده هزار كس از امرا و لشكريان بر شاه‌زاده گرد آمدند . فيروز شاه كه از قيصريه\r\n\r\n\r\n","description":"","footnote":"\r\n( 1 ) - در اصل : واقع .\r\n","page_name":" 367 ","page_number":373},
  {"content":"\r\n\r\nبيرون آمد هنگام صبح بود . آن شب همه شب سپاه روم در جنگ بودند ، چون صبح بدميد خواستند كه بازگردند كه فيروز شاه با آن مبارزان از عقب ايشان درآمدند و بنام ملك داراب حمله كردند و باز جنگ درانداختند و عظيم حربى ميكردند .\r\nقيصر از آمدن پشيمان شده بود كه خود را به زور در درياى بلا انداخته بود ، اما فايده‌اش نمىكرد . تقدير خداى تعالى چنان بود كه در اول روز سرور يمنى بدست يل باوفا سيامك سيه‌قبا گرفتار شد ؛ و در ميانهء جنگ فرخ‌زاد مبارز بقيصر رسيد و يكى ضربى برو فرود آورد و زخمى بر بازوى قيصر زد . قيصر چون چنان زخمى بخورد عنان مركب بگردانيد و رو بهزيمت نهاد ، سپاه گريزان شدند ، ايرانيان در عقب روان شدند و غارت آن قوم مىگرفتند . در ميان حرب‌گاه از ناگاه سيامك سيه‌قبا بشاه سرور يمنى رسيد كه حرب ميكرد كه تا جان بدر برد . كمند برگشود و در انداخت ، قلاب كمند در گردن سرور افتاد ، بكشيد و از پشت مركبش بشيب كشيد و از مركب پياده شد و او را بربست و كشان كرد . چون سپاه فرود آمدند اين خبر بملك داراب كردند كه سيامك سرور يمنى را بخم كمند گرفته است . ملك داراب خرم شد ، هرچند كه در آن شب ديجور بسيارى از سپاه ايران بهلاك آمده بودند و از سپاه دشمن نهايت نداشت .\r\nمؤلف داستان چنين روايت مىكند كه از سپاه ايران ده هزار مرد بهلاك آمده بودند و از سپاه قيصر پنجاه هزار مرد بقتل آمده بودند . چون فيروز شاه با گردان در آمدند و هريك برجاى خود قرار گرفتند و از حكايت شبيخون ميگفتند و دريغ ميخوردند كه خيلى خرابى در سپاه ايران شده بود هرچند كه سپاه دشمن را شكسته بودند ، ملك داراب گفت ما عظيم غافل بوديم كه بر ما چنين شبيخون آوردند اما بگوييد با سرور يمنى چه كنيم كه سيامك او را گرفته است و غير او چند تن ديگر دربند بودند . طيطوس حكيم گفت كه مصلحت در آنست كه از براى شاه خوبان عين الحيات سرور يمنى را حرمت بداريد كه تا شاه خوبان را بشاه‌زاده بدهد كه تا\r\n\r\n","description":"","footnote":"","page_name":" 368 ","page_number":374},
  {"content":"\r\n\r\nپدر ندهد نكاح درست نباشد و او را سوگند دهيد كه ديگر بد نكند و گرد بدى نگردد .\r\nبعد از آن جهد كنيم كه قيصر را نيز بدست آريم تا او نيز جهان‌افروز را بدهد ، بعد از آن زود بايران رويم ، گفتند چنين است .\r\nپس جمعى از گردان بدر رفتند تا سرور يمنى را بيارند ، شاه سرور را در پاى علم باز داشته بودند و او سر در پيش انداخته بود و در فكر كه هم‌اكنون مرا حكم سياست كنند ، لعنت بر طيفور باد كه اين همه فتنهء اوست ! كاشكى من هرگز فرمان او نمىبردم و سخن او نمىشنيدم تا اين همه ترس و خوف و شرمسارى نبايستى كشيدن . اكنون چون كنم كه فرزندان و سپاهم برفتند و مرا بدست دشمنان بگداشتند ! او درين انديشه كه جمعى از بزرگان سپاه آمدند و در پيش سرور خدمت كردند و گفتند هيچ انديشه مكن كه ملك داراب را با تو عنايتست . ما را بطلب تو فرستاده است و شما را طلب مىكند و در انتظار شماست . سرور سر در پيش انداخته روان شد تا در بارگاه ملك داراب رسيد .\r\nملك داراب رو بفيروز شاه كرد و گفت اى جان پدر شاه سرور خيلى بدى با ما كرد ، عاقبت گرفتار شد اما از براى خاطر عين الحيات او را حرمت داريم . برخيز و سرور يمنى را كه پدرزن تست استقبال كن و او را بياور . فيروز شاه برخاست و استقبال سرور كرد . چون وى را بديد سلام كرد . سرور بدويد كه در پاى شاه‌زاده افتد ، شاه‌زاده او را در كنار گرفت و رويش را ببوسيد . سرور گفت اى شاه‌زاده روى آن ندارم كه در روى تو نگاه كنم ، تو بكرم و جوانمردى گناهم را از من درگذران و شفاعت پيش ملك داراب كن كه تا از خون من درگذرد . فيروز شاه گفت هيچ انديشه مكن و ايمن باش كه تو در امانى ، هيچ‌كس را با تو كارى نيست . مرا ملك داراب پيش تو فرستاده است ، اينك در انتظار تست . شاه سرور را تسلى كرد و او را دست گرفته در اندرون بارگاه برد .\r\nشاه سرور در پيش تخت ملك داراب خدمت كرد و پاىتخت ملك داراب را\r\n\r\n","description":"","footnote":"","page_name":" 369 ","page_number":375},
  {"content":"\r\n\r\nببوسيد . ملك داراب او را در كنار گرفت و عزت داشت و گفت اى شاه يمن دل بدست آر كه از گذشته به ياد نخواهم آوردن . اما [ اگر 
  ] تو نيز از جملهء دشمنيها درگذرى و از سر ارادت شاه خوبان عين الحيات را به فيروز شاه بدهى و او را فرزند خود دانى ، همان ملك يمن از آن تو خواهد بودن . سرور گفت اى ملك من روى آن ندارم كه در شما و فيروز شاه نگاه كنم كه ميدانم خيلى بدى بجاى فيروز شاه كرده‌ام ، اما اكنون خود را شرمسار مىبينم ، اما بر كرم و لطف و جوانمردى شما اعتماد دارم كه از گذشته به ياد نياريد كه هرچه كردم از فعل شوم طيفور ملعون بود كه آن حرام‌زاده مرا بر دشمنى شما ميداشت . اكنون توبه كردم كه ديگر بد نكنم و شاه خوبانرا بشاه‌زاده فيروز شاه دادم بگواهى اين جماعت .\r\nفيروز شاه گفت من نيز قبول كردم ، طيطوس حكيم با حاضران مبارك باد گفتند .\r\nدر حال اين خبر را بشاه خوبان و جهان‌افروز كردند كه شاه يمن با ملك داراب يكى شد و عين الحيات را بفيروز شاه داد . گلنوش دختر شاه سليم « 1 » زن فرخ‌زاد بود ؛ و شفاء الملك دختر منظر شاه طايفى زن خورشيد شاه بود ؛ و سكندر شاه دختر خود را بجمشيد شاه داد . ملك مسروق بن عتبه را و سكندر شاه سكندرانى را ملك داراب آزاد كرد و ايشانرا سوگند داد كه ديگر دشمنى نكنند .\r\nبعد از آن ملك داراب گفت كه هيچ از حال مظفر شاه و توران‌دخت واقف نشديم كه حال ايشان بچه رسيد . ملك داراب به طيطوس حكيم گفت كه يك بار از اختر بلند سؤال كن و طالع ايشان بنگر كه حال ايشان بچه رسيده است و بما كى خواهند رسيدن .\r\nمؤلف اخبار و گزارندهء داستان روايت كند كه چون حكيم بشنيد در حال تختهء رمل بر كنار نهاد و به نيت آن غايبان رملى بركشيد و شانزده خانهء رمل بيرون آورد و بخنديد و گفت مظفر شاه در طلب مقصود خود رفته است و در بلاى\r\n\r\n\r\n","description":"","footnote":"\r\n( 1 ) - در اصل : شاه سليم بود و .\r\n","page_name":" 370 ","page_number":376},
  {"content":"\r\n\r\nسحر درمانده است به يارى كردن آشوب عيار از آن بند خلاص شود و توران دخت را ببيند و رو بما دارد « 1 » اما از ما غايب مىشود و باز بدست مىآيد و به جهت آن حركت مملكت عظيم مسخر ما خواهد شدن . ملك داراب گفت كه كسى بايد كه در عقب قيصر نيز بفرستيد كه تا بيايد و از سر مخالفت و دشمنى ما بگذرد ؛ همچونكه شاه سرور يمنى دختر داد او نيز جهان‌افروز را بشاه‌زاده فيروز شاه بدهد تا ما نيز مملكت قيصريه را به دو مسلم ميداشتيم و زود عزم ايران مىكرديم كه طيطوس حكيم چنين حكم كرده است كه بهزاد در مملكت ديگر بما خواهد رسيدن . بزرگان گفتند چنين است كه ملك فرمود .\r\nراوى داستان چنين روايت مىكند كه خيلى خرابى در آن سپاه در آن شبيخون واقع شده بود . بعضى بعيش و بعضى بعزا مشغول شدند و در انتظار آنك از قيصر روم و از طيفور شوم چه خبرآيد .\r\n\r\n\r\n","description":"","footnote":"\r\n( 1 ) - در اصل : ببينند و رو بما دارند .\r\n","page_name":" 371 ","page_number":377},
  {"content":"\r\n\r\n\r\n28 آشوب عيار در خدمت مظفر شاه و توراندخت\r\nاما ما آمديم بر سر قصه و داستان صاحب محنت و واقعه ، شاه آذربايگان ، سلطان ملك مرند ، شاه‌زاده مظفر شاه ؛ با آن يار وفادار و آن صاحب يگانه و آن عيار فرزانه و آن سرهنگ سپاه ، خدمتكار شاه مظفر شاه ، آشوب عيار ، شب‌رو طرار ، كه در عقب بانوى مصريان و سلطان زنان و خاتون ايوان و ماه آسمان و سرو بوستان و اسير بسحر جادوان و مبتلاى ظلم ظالمان ، توران‌دخت بانو ، قصهء « 1 » ايشان بچه رسيد و حال ايشان بچه رسيد و قصهء ايشان بچه انجاميد ؛ از روايت بندهء ضعيف فقير نحيف دعاگوى جوانمردان و نيك‌خواه مسلما [ نا 
  ] ن ، مولاناى اعظم شيخ حاجى محمد بن شيخ مولانا على بن شيخ مولانا محمد المشهور به بيغمى اصلح اللّه شأنه ؛ خداش بيامرزاد كه هر آنكس كه بدين محل برسد از نويسنده و خواننده « 2 » و شنونده يك‌بار فاتحة الكتاب و سه بار قل هو اللّه احد بر روح و روان جمع‌كنندهء اين كتاب بخواند ؛ كه مقصود از جمع كردن اين قصه آنست كه نام اين ضعيف در ميان اهل سخن بماند ، انشاء اللّه كه در محل قبول برادران باشد اگر درو نقصانى باشد بكرم اصلاح فرمايند و بكرم برين ضعيف درگذرانند . بيت :\r\n\r\n\r\n","description":"","footnote":"\r\n( 1 ) - در اصل : كه قصهء\r\n( 2 ) - در اصل : خاننده .\r\n","page_name":" 372 ","page_number":378},
  {"content":"\r\n\r\n چو اين نامور نامه آيد به بن * ز من پر ز گيتى شود پرسخن\r\nازين پس نميرم كه من زنده‌ام * كه تخم سخن من « 1 » پراكنده‌ام\r\nهر آنكس كه دارد هش و راى و دين * پس از مرگ بر من كند آفرين \r\nراوى داستان گويد كه چون مظفر شاه با آشوب عيار ، آن‌دو مرد كار در آن شب تار بقول طيطوس حكيم در عقب آن در يتيم بيرون آمدند ، طيطوس حكيم ايشانرا نشان داده بود كه اگر كسى خواهد كه در عقب توران‌دخت برود او را بكدام طرف بايد رفتن تا برسد . ايشان رعايت آن طرف ميكردند . چون مظفر شاه مركب روندهء نيك داشت و آشوب از جملهء مبارزان جهان بود و طريق راه رفتن نيك ميدانست ، هيچ « 2 » شبى و روزى نبود كه آن شاه و نوكر بيست فرسنگ نرفتندى و درين رفتن هيچ احتياجى به آبادانى نداشتند [ ى 
  ] بلك جمله بىراه در آن در و دشت و صحرا و كوه و بيابان رفتندى و در راه شكار كردندى و خوردندى ؛ و شب و روز راه ميكردند اما نمىدانستند كه كجا ميروند . مظفر شاه ميگفت كه چندان بروم كه ديگر راه نباشد ، باشد كه از آن يار گرامى و آرام جانى خبرى بازدانم يا هلاك شوم كه من جهان بىاو نميخواهم . آشوب در ركابش ميرفت كه بسى كوه و هامون ببريدند و اى بسا دشت و هامون كه قطع كردند .\r\nراوى اخبار گويد كه بدين آيين مدتى چهار ماه « 3 » شب و روز برفتند كه هيچ جا قرار نگرفتند تا از رفتن عاجز شدند تا عاقبت بمنزلى رسيدند كه مرغزارى بود خوش و خرم و مقام گل‌زار و آرامگاه و چشمه‌سار ، جملهء آن بيابان گل و لاله و سوسن و ضيمران برآمده بود چنانك درين مدت كه ايشان آن بيابان را قطع ميكردند خوشتر از آن موضع و بهتر از آن جايگاه نديده بودند ؛ و جانوران شكارى در آن چراگاه مىچريدند . مظفر شاه گفت خوش جاى دلگشاى و مقام روح‌افزايست ، امشب اينجا باشيم و انديشه‌يى در كار خود بكنيم كه چه خواهيم كردن . پس\r\n\r\n\r\n","description":"","footnote":"\r\n( 1 ) - كذا .\r\n( 2 ) - در اصل : و هيچ .\r\n( 3 ) - يعنى : مدت چهار ماه .\r\n","page_name":" 373 ","page_number":379},
  {"content":"\r\n\r\nبر كنار چشمه‌سارى فرود آمدند و مركب را اشكليل كردند [ و 
  ] در آن بيابان گداشتند ، شكارى كه زده بودند آتشى بركردند و آن گوشت را كباب كردند و بخوردند كه در آن راه ايشان گوشت شكارى ميخوردند . بعد از آن مظفر شاه رو به آشوب عيار كرد و گفت اى عيارپيشه عجب عظيم مشكل حالتى كه ما را واقع شد ! اكنون چون كنيم و چارهء ما چه باشد ؟ درين مدت كه ما از سپاه خود دور شديم بسيار بيابان و در و دشت و كوه قطع كرديم و در طلب مقصود گرديديم و هيچ بجايى نرسيديم و حكايت توران‌دخت از كس نشنيديم . كاشكى معلوم مىكرديم كه آن دختر زنده است و كجاست و كى به دو خواهيم رسيدن ؟ دنيا بزرگست و هرچند كه برويم راه هست . اما چون بازگرديم كه بازگرديدن مشكل است كه همه‌كس خود را در دريا مىتواند انداختن اما بيرون آمدن از دريا مشكل است . در كار خود عظيم درمانده‌ايم ! آشوب عيار گفت اى شاه‌زاده مرا اين مقدار معلوم است كه درين موضع كه ماييم خيلى از آدمى و آبادانى دور است و برين راه كه ما آمديم راه و منزل نيست و بازگشتن عظيم مشكل خواهد بودن ؛ حاليا بتوفيق خداى تعالى برويم كه عاقبت بجايى برسيم كه اميد از خداى تعالى نبريم كه طيطوس حكيم بما گفته بود كه البته برسيد بدانچه ميطلبيد ، بجوييد كه عاقبت بيابيد چنانك بزرگان گفته‌اند . بيت :\r\n آن‌كس كه « 1 » بجد و جهد جوينده بود * در كوى وفاى عشق پوينده بود\r\nلابد برسد بدانچه خواهنده بود * جوينده مثل زنند يابنده بود \r\nو گفته‌اند « من طلب شىء و جدّ وجد » . مظفر شاه بگريست و گفت اى آشوب عجب باشد كه اين راه را آخر باشد كه ما نمىدانيم كه كجا ميرويم و مقصود ما كجاست . ازين نوع ميگفتند و ياران خود را به ياد مىآوردند . چون لحظه‌يى بنشستند آشوب عيار گفت اى شاه‌زاده لحظه‌يى آسايش كن كه من ترا پاس دارم ،\r\n\r\n\r\n","description":"","footnote":"\r\n( 1 ) - در اصل : اى هركه ؛ شايد : « هركس كه . . . » و مانند اين نيز باشد .\r\n","page_name":" 374 ","page_number":380},
  {"content":"\r\n\r\nهرچند كه اينجا ايمنست . مظفر شاه سر در خواب نهاد و آشوب عيار بالاى سر شاه‌زاده نشسته بود و پاس شاه‌زاده ميداشت و در انديشه كه عاقبت چون خواهد بود .\r\nمركب در برابر آشوب عيار مىچريد . چون هنگام صبح رسيد چشم آشوب نيز اندكى گرم شد تا صبح تمام بدميد . مظفر شاه از خواب بيدار شد و آشوب را نيز بيدار كرد و گفت اى آشوب عجب خوابى ديدم ندانم تا چه دلالت كند .\r\nآشوب عيار گفت اى شاه‌زاده چه خواب ديدى ؟ بگو تا بشنوم كه چه خواب ديده‌اى . مظفر شاه گفت در خواب ديدم كه مرغ سفيدى در دست داشتم ؛ از ناگاه زاغ سياه بيامد و آن مرغ سفيد را از دست من بربود و من در عقب آن مرغ دوان شدم كه تا مرغ را بگيرم ، اژدهاى سياه پيدا شد و آن مرغ سفيد را از آن زاغ بدم دركشيد و فروبرد و مرا در ميان حلقهء دم گرفت كه از هيچ طرف راه بيرون رفتن نبود . از ناگاه شيرى پيدا شد و روى بدان اژدها كرد و پنجه بزد و شكم اژدها را بدريد و آن مرغ سفيد از شكم آن اژدها بيرون آمد و بر دست من نشست .\r\nآشوب گفت دلالت مىكند « 1 » كه عاقبت بمراد برسيم و آنچه طلب مىكنيم بيابيم .\r\nمظفر شاه گفت برخيز و مركب بياور تا سوار شويم و به توكل خداى تعالى چند منزل ديگر پيش رويم ، باشد كه يزدان پاك كارى برآرد .\r\nآشوب عيار برخاست و هرچند كه مركب را طلب كرد نيافت و بندى كه بر دست‌وپاى مركب بسته بودند آن بند افتاده بود و مركب پيدا نبود . آشوب عيار اين سخن را با مظفر شاه گفت . شاه‌زاده برخاست ، هرچند كه طلب كردند نيافتند .\r\nآشوب گفت مركب آن نبود كه از پيش ما برود او را برده‌اند . تصور ما آن بود كه اينجا هرگز آدمى نرسيده باشد ، اين كيست كه مركب ما را برد ؟ مظفر شاه گفت كه ما اين همه راه كه آمديم به قوت اين مركب آمديم ، اكنون چون بازگرديم كه پياده هيچ جاى نتوانيم رفتن . آشوب گفت طلب بايد كردن باشد ، كه بيابيم . مظفر شاه گفت هر\r\n\r\n\r\n","description":"","footnote":"\r\n( 1 ) - يعنى : اين خواب دلالت مىكند .\r\n","page_name":" 375 ","page_number":381},
  {"content":"\r\n\r\nيك بر طرفى رويم و باز بر كنار اين چشمه بهم رسيم . پس هريك بر طرفى روان شدند و مركب را مىجستند و نمىيافتند . آفتاب بلند شد .\r\nشاه‌زاده مظفر شاه پياده در آن بيابان ميرفت تا بقرب سه فرسنگ برفت . از دور پشته‌يى پيدا بود ، مظفر شاه رو بدان پشته نهاد . چون بر سر پشته رسيد از آن طرف پشته نگاه كرد از دور درختى پيدا بود ، شاخ و برگ فراوان ، و در پاى درخت مركب او بسته بودند . شاه‌زاده عظيم خرم شد ، گفت اينك مركبم را در پاى درخت بسته‌اند ، آيا كه آورده است و اينجا بسته است ؟ اين بگفت و رو بپاى درخت نهاد . خيلى راه بود ، چون بپاى درخت رسيد مركب را بر پاى درخت بسته بودند و مركب شيهه مىزد و مظفر شاه پيش ميرفت تا بمركب رسيد . عنان مركب را بگرفت و زين و زبر تنگ محكم كرد و خواست كه سوار شود كه ناگاه آواز عظيم از بالاى سر او برآمد .\r\nشاه‌زاده بالا نگاه كرد ، مرغى ديد عظيم بزرگ و سياه كه بالاى سر شاه‌زاده بر آن شاخ درخت نشسته بود و نعره مىزد . شاه‌زاده از بزرگى آن مرغ عجب ماند . از ناگاه آن مرغ پرواز كرد و برابر مظفر شاه بر زمين آمد و در فرود آمدن پيرزنى شد عظيم زشت و موى سفيد برهم رفته و روى كرنج كرنج با چشمهاى كبود و دندانهاى زرد از دهن بيرون آمده و عمر بسيار گذرانيده و هرگز آب به خود نرسانيده و دعوت زحل كرده . آتش از دهان و بينى او بيرون مىآمد و چوبى از گز در دست داشت ، در گرد آن درخت بر زمين بكشيد و سحرى كرد و بر آن دايره بدميد ، از ناگاه بسحر آن حرام‌زاده خندقى از آتش در گرد آن درخت پيدا شد كه چهل گز عرض آن خندق بود و عمق آن هم چهل گز بود . اما شعله‌شعله آتش از آن خندق بيرون مىآمد و در هوا مىپيوست . آنگاه آن پيرزن ساحر و آن ملعون كافر ، آن حرام‌زادهء جادو يك نعره بر مظفر شاه زد و گفت اى مظفر شاه ، مرا معلوم است كه تو در عقب توران‌دخت آمده‌اى ؛ توران‌دخت در پيش من دربند است ، ترا نيز گرفتار كردم كه اگر جملهء مهندسان عالم جمع شوند نتوانند ترا از اين بند و خندق رهانيدن . اين بگفت و ناپيدا شد .\r\n\r\n","description":"","footnote":"","page_name":" 376 ","page_number":382},
  {"content":"\r\n\r\nمظفر شاه از آن حال متحير شد ، در انديشه افتاد كه اين چه حال است كه من مىبينم ؟ اين از جملهء عجايب عالم است . مظفر شاه تا كنار خندق رسيد ، شعلهء آتش بيرون مىآمد كه از پيش آتش پيش نمىتوانست رفتن . متحيروار در پاى آن درخت بايستاد و از ترس آن ساحر چون بيد مىلرزيد و از هر طرف نگاه ميكرد كه از آن ساحر عظيم ترسيده بود ، تا عاقبت شب درآمد و عالم سياه و تاريك شد . مظفر شاه در پاى آن درخت بنشست و انتظار صبح ميكرد ؛ در انديشه كه آيا حال من چون خواهد شد ؟\r\nاين چه كسى بود و با من چه دشمنى داشت ؟\r\nاما مؤلف اخبار چنين روايت مىكند كه چون آشوب عيار از طلب مركب نوميد شد رو بر كنار چشمه‌سار كرد كه با مظفر شاه چنين وعده كرده بود . چون برسيد مظفر شاه را نديد . آن شب همه شب در انتظار شاه‌زاده بود و چشم‌راهى ميكرد و نيامد . چون صبح دميدن گرفت و عالم روبروشنى نهاد و طيلسان سياه را از سر عالم دركشيدند و پردهء ظلمت از پيش ديده‌ها برداشتند و چشمهء خورشيد در جوش درآمد و آفتاب چون ماهى يونس سر از درياى مشرق برآورد ، آشوب عيار گفت در طلب مظفر شاه بايد رفتن كه هيچ نميدانم كه حال او چه شد . اين بگفت و قدم در طلب او نهاد . هنگام چاشتگاهى بود كه بپاى آن درخت رسيد و آن خندق آتش بديد كه گرد آن درخت درآمده بود و شعله‌شعله آتش از آن خندق برمىآمد ، و مظفر شاه در پاى آن درخت محروم و مغموم « 1 » نشسته و مركبش در پيش او ايستاده ، و شاه‌زاده رنگ ارغوانى زعفرانى كرده و قطرات اشك بر صحيفهء رخساره باريده ، با دو چشم تر و لب خشك نشسته .\r\nآشوب را عظيم عجب آمد كه اين چه حالتست ! چون بر كنار خندق رسيد از غايت حرارت آتش پيشتر نمىتوانست رفتن از دور بايستاد و يك نعره زد كه اى شاه‌زادهء آذربايجان و اى سلطان بن سلطان ، اين چه حالتست و در ميان اين\r\n\r\n\r\n","description":"","footnote":"\r\n( 1 ) - در اصل : مغبون .\r\n","page_name":" 377 ","page_number":383},
  {"content":"\r\n\r\nخندق آتش چون افتادى و مركبت را اينجا كه آورده است ؟ و اين چه حالتست ، بازگوى ! مظفر شاه چون آواز آشوب عيار بشنيد سر برآورد و آشوب را بديد ، گريه و زارى در وى افتاد و گفت اى يار گرامى و اى دوست جانى ، اين بلاى آسمانى و قضاى ناگهانيست ! كه بخت شوم و طالع مذموم و روز بد شده و سعادت رد شده و ايام دون و دشمنى گردون مرا بدين حال انداخت . اين بگفت و گريان شد .\r\nآشوب نيز بگريست و گفت بارى بگوى كه قصه چون بود ؟ مظفر شاه گفت كه در عقب مركب تا اينجا آمدم ، مركبم را ديدم در پاى اين درخت بسته ، آمدم تا بگشايم ، زاغى سياه عظيم بزرگ ازين درخت برابر من پرواز كرد و بيك لحظه به صورت پيرزنى شد ، اما عظيم زشت و بدشكل ، جامهاى كبود پوشيده ، اما عظيم باهيبت و باصلابت ، يك نعره بر من زد كه من عظيم ازو ترسيدم . مرا گفت اى مظفر شاه مرا معلوم است كه تو در عقب توران‌دخت آمده‌اى . توران‌دخت در پيش من است من او را از دست قبس پرى استادم و در طلسم گردان او را دربند كردم ، ترا نيز اينجا دربند كنم كه اگر جملهء مهندسان عالم و عاقلان عالم جمع گردند نتوانند ترا ازين بند رهانيدن كه تا من نخواهم . اين بگفت و [ با 
  ] چوبى كه در دست داشت در گرد اين موضع خطى بكشيد و ناپديد شد . اين خندق پيدا شد ، ديگر ندانم كه چه خواهد بودن . آشوب گفت اين نشانى كه تو ميدهى اين ساحر بوده است و با تو سحر كرده‌اند . اكنون كسى با ساحر چه كند و او را در عالم كجا طلب كند ؟ واى بر جوانى تو و غريبى تو كه در عظيم بلايى افتادى ! اى شاه‌زاده اكنون دواى اين معنى چه كنيم و تدبير اين چون پيش بريم ؟ مظفر شاه گفت اى آشوب من قطع نظر از حيات خود كرده‌ام و مرا معلوم است كه البته درين طلسم هلاك خواهم شدن . نصيب ما از عالم چنين بود . بيت :\r\n آن روز كه توسن فلك زين كردند * آرايش مشترى و پروين كردند\r\nاين بود نصيب ما ز ديوان قضا * ما را چه گنه قسمت ما اين كردند \r\n\r\n","description":"","footnote":"","page_name":" 378 ","page_number":384},
  {"content":"\r\n\r\nاما بىحكم خداى تعالى نيست ، از كرم او نوميد نيستم .\r\n آنكس كه مرا فگند در آب ارَس * هم اوم برون آرد بىمنت كس \r\nاما دلم از بهر توران‌دخت ملول است ، كه ندانم كه حال او بدست اين نابكاره « 1 » بچه خواهد رسيدن ! و من در طلب او خيلى زحمت كشيدم و به دو نرسيدم و بدست ساحران و مكر جادوان بىمراد بحسرت بهلاك آمدم ! اى آشوب تو كرمى كن و برو كه مرد رونده‌اى ، باشد كه بسپاه و يارانم برسى . شاه‌زاده فيروز شاه را از من سلام برسانى و ملك داراب و مبارزانرا از من سلام برسانى و خبر هلاكت مرا بشاه‌زاده كرمانشاه برادرم برسانى و بگويى كه آن جوان با حسرت و با ندامت در طلب يار مدتى سرگردان در عالم گرديد و عاقبت بمراد نرسيد و بدوست نپيوست و در فراق يار بزارىزار از گرسنگى و تشنگى بسحر ساحران و مكر جادوان بهلاك آمد و رخت از عالم برگرفت كه او را چنين آمده بود ، بقاى شما باد . اما وصيت چنين كرد كه چون ما بمراد نرسيديم و ازين عالم بىوفا و ازين جهان بىبقا رفتيم شما كه بكام دل رسيديد ما را بدعاى خير ياد كنيد و در هر مجلس كه بنشستيد از غريبى و بىكسى ما به ياد آريد ! و ازين نوع سخنها ميگفت .\r\nآشوب عيار چون اين سخنها بشنيد فغان برآورد و گفت اى شاه‌زاده اين چه سخنها باشد كه تو مىگويى ! من بىتو بسپاه چون روم و بلك راه نمىدانم كه به راه نيامده‌ايم و اگر نيز دانم هرگز نروم . ترا چنين دربند سحر بگدارم و بروم ! اين چه سخن باشد ؟ يا آنست كه ترا از بند خندق آتش برهانم و يا خود نيز هلاك شوم . مرا بىتو زندگانى حرام است و بىتو مرا عمر نمىبايد . تو فارغ دل باش كه از پاى ننشينم كه تا ترا ازين بند خلاص نكنم . مظفر شاه گفت اى برادر بند من عظيم است تو چون كنى و با ساحر چون برآيى و او را كجا طلب كنى ؟ آشوب گفت اگر خداى خواهد آسان شود و پيش او آسان [ است 
  ] كه\r\n\r\n\r\n","description":"","footnote":"\r\n( 1 ) - صفت مؤنث را در زبان فارسى ملاحظه كنيد ( ! )\r\n","page_name":" 379 ","page_number":385},
  {"content":"\r\n\r\nكارساز و بنده‌نواز است . ازين نوع سخن ميگفتند تا شب درآمد و روى عالم سياه و تاريك شد و عالم جامهء ظلمت درپوشيد و عالم سياه و تاريك شد . مظفر شاه در پاى درخت نشسته بود و آشوب عيار برين طرف خندق آتش نشسته بود و آن آتش شعله‌شعله بالا ميرفت و دم‌بدم عظيم‌تر ميشد . آشوب گفت اى شاه‌زاده كاشكى من نيز پيش تو مىبودم تا بهرحال باهم مىبوديم . مظفر شاه گفت اى عيار اين چه آرزوست كه تو ميطلبى كه وقتست كه من از غم هلاك شوم كه هرگز در عالم چنين كسى سحرى نكرده است . اين عظيم بنديست كه من درافتاده‌ام ! امكان خلاصى نيست .\r\nآشوب گفت خداى تعالى كريمست . اى شاه‌زاده چون معلوم كرديم كه اين سحر است البته سحر را چندان اعتبارى نخواهد بودن . روزى هم باطل شود . شايد آنكس كه اين سحر كرد هلاك شود و اين سحر باطل گردد و خداى عز و جل بحكمت سببى سازد كه تو خلاص شوى كه از درگاه او نوميد نمىبايد شدن .\r\nمؤلف اخبار چنين روايت مىكند كه آشوب عيار ازين نوع سخنها ميگفت و او را تسلى ميداد تا آن شب تاريك بروز روشن مبدل شد و صبح صادق بدميد و سيه قيطاسى شب از پيش شير روز برميد و خورشيد انور روى بنمود . بيت :\r\n چو شمس از سر كوه آمد پديد * سيه‌خنگ از شير گردون رميد \r\nمظفر شاه برخاست تا كنار خندق آمد و از دور با آشوب عيار گفت اى عيار اگر صد سال بر كنار اين خندق باشى هيچ فايده‌يى نخواهد بودن . نه من پيش تو مىتوانم آمدن و نه تو پيش من مىتوانى آمدن . يا بلشكرگاه رو و از حال من آنچه ديدى با يارانم بگوى تا جمله از من دل بردارند ؛ يا در طلب كار من باش .\r\nباشد كه يزدان بحكمت لطفى كند كه تا من رهايى يابم . آشوب گفت اى شاه‌زاده درين محل كه ماييم هيچ آبادانى نيست و كسى نيز نيست كه ازو بپرسم كه اين بند را بچه نوع مىتوان گشودن ، اگرچه سر و جان در آن مهم بايستى باختن ، بياختمى\r\n\r\n","description":"","footnote":"","page_name":" 380 ","page_number":386},
  {"content":"\r\n\r\nتا تو خلاص شدى و يا من هلاك ميشدم . اين موضعى است كه هرگز قدم بنى آدم بدينجا نرسيده است و هيچ راهى و نشانى نيست ، چون كنم ؟ اما حاليا درين برابر كوه سياه پيداست ، بتوكل خداى تعالى خواهم رفتن . اگر راه يا نشانى يابم در طلب خواهم رفتن و اگر راه نيابم پيش تو بازآيم . مظفر شاه گفت برو باشد كه كارى برآيد و من خلاص شوم ، كه سبب ساز كل سبب خداست جّل و علا .\r\nپس آشوب از كنار خندق مظفر شاه را وداع كرد و رو بپاى كوه نهاد . كوه از دور پيدا بود ، آشوب عيار گلبانگ بر قدم زد و بسوى آن كوه روانه شد ، در آن دشت مىدويد تا بپاى آن كوه رسيد . كوهى عظيم بلند بود كه سر كوه تا آسمان رسيده بود ، تو گفتى كه در عالم بلندتر از آن‌جايى نباشد . بيت :\r\n چه كوهى كه تا خلق را بدنظر * نديد آنچنان كوه هرگز دگر\r\nرهى بد بر آن كوه پرپيچ و پيچ * نبد آدمى را در آن بهره هيچ \r\nآشوب عيار گفت خيلى وقتست كه من گرد عالم ميگردم ، هرگز مثل اين كوه بلند نديده‌ام ، هرچه باداباد ، بر قلهء اين كوه خواهم رفتن تا چه پيش آيد . پس قدم بر كوه نهاد و ميرفت . هرچند كه راه پيچ‌پيچ بود و بغايت به زحمت بود اما ميرفت تا به زحمت بسيار بر قلهء كوه رسيد . چون بر آن قله رسيد از آن طرف كوه نگاه كرد ، دره‌يى عظيم پيدا شد اما پردرخت ، صد هزار هزار درخت الوان‌الوان ، انواع ميوهاى رسيده از سيب و انار و انگور و انجير و امرود برآمده بود ، خوش موضعى خوب و در پاى درختها گل و لاله و نرگس و نسترن و انواع رياحين برآمده بود .\r\nآشوب عيار در آن دره روانه شد ، آبهاى روان از سر كوه در آن بيشه ميريخت . آشوب عيار ميرفت و از آن ميوها مىخورد تا بسيار برفت . خاطرش از بهر شاه‌زاده مظفر شاه نگران بود كه كاشكى شاه‌زاده اينجا بودى و ازين ميوها مىخوردى . او درين انديشه بود كه از ناگاه آوازى عظيم از طرف آن دره برآمد كه شخصى به آواز بلند ميگفت « سبحانك اللهم و نحمدك ، اشهد ان لا إله الّا انت ، استغفرك و اتوب\r\n\r\n","description":"","footnote":"","page_name":" 381 ","page_number":387},
  {"content":"\r\n\r\nاليك » . آشوب عيار گفت كه اين آواز كيست كه در چنين موضع يزدان پاك را ميخواند ؟ مرا بر طرف او بايد رفتن كه گشاد كار من از پيش او خواهد بودن .\r\nآشوب بسوى آن آواز روانه شد ، باز همان آواز و همان ذكر را شنيد . آشوب را عظيم ذوق و شوقى در دل افتاد و هم‌چنان ميرفت تا بر در غارى رسيد ، تخته‌سنگى ديد سفيد ، در غارى پيدا بود و پرده‌يى از پوست درخت بافته و تافته و از در غار آويخته .\r\nآشوب پيش‌رفت و از قفاى در غار آواز برآورد و گفت السلام عليك ! آواز آمد كه عليك السلام اى آشوب عيار خوش‌آمدى ! آشوب گفت اين عجب‌تر كه مرا نديده است و نام مرا ميگويد ! گفت اى بندهء يزدان ، اجازت هست كه در غار درآيم و شرف دست [ بوس 
  ] ترا دريابم ؟ آواز آمد كه به شرطى كه در بيشه روى ، چشمه و حوض آبست ، به روى و غسل كنى و جامهء خود را تمام نمازى كنى ، بعد از آن بيايى . آشوب روان شد تا بر كنار حوض رسيد ، حوضى ديد از سنگ الوان ساخته و بر كنار حوض تختى از سنگ بريده و شاه نشين ساخته و كارهاى خوب كرده . آشوب عيار گفت دست كسى بدين موضع نرسيده است ، آيا مقام كه باشد ؟\r\nآشوب عيار برهنه شد و در آن آب رفت و غسل كرد و از آب بيرون آمد و خدايرا عبادت كرد و بدرگاه يزدان بناليد و گفت الهى آگاهى و بهمه‌چيزى توانايى و در همه كارى بينايى و كارساز بندگانى و مراد دهندهء سرگشتگانى . تويى « 1 » كه قادرى و معبودى و همه را مقصودى . بعزت و عظمت و وحدانيت تو كه خداوندى ؛ كه آن جوان غريب بىكس را كه ببلاى سحر ساحران گرفتار و مبتلاست بدست قدرت خلاصى دهى ، يا اكرم الاكرمين و يا ارحم الراحمين . چون دعا كرد برخاست و بر در آن غار آمد و گفت اى پير يزدان‌پرست اكنون اجازت باشد كه درآيم و روى مبارك ترا ببينم و شرف صحبت ترا دريابم ؟ آواز آمد كه درآدرآ كه اكنون اجازت است . آشوب قدم در آن غار نهاد و آن پرده برداشت و در اندرون رفت . نگاه كرد ، پيرى را ديد ضعيف و نحيف ، پوستى بر استخوانى كشيده و زور ازو\r\n\r\n\r\n","description":"","footnote":"\r\n( 1 ) - در اصل : همه تويى .\r\n","page_name":" 382 ","page_number":388},
  {"content":"\r\n\r\nمنقطع گشته اما اعضاى او پرموى گشته و كندهء زانو از بن گوش گدشته و محاسنى بر زمين رسيده و موى ابروان چنان دراز شده كه چشم و دهن او را گرفته و يك دندان در دهن نه و از پوست درخت عورت‌پوشى كرده و اعضاء و عورت خود را بدان پوشانيده . بيت :\r\n در آن زير سوراخ چون بنگريد * يكى پير اسفيد مو را بديد\r\nباستاده برپاى اندر نماز * هميگفت با خالق خويش راز\r\nز فرق سرش تا به ناخن مگر * پر از موى چون شير بد سربسر\r\nگزى بد بر اندام ، هر موى او « 1 » * بچهره فرورفته ابروى او\r\nبر آن پير آشوب كردش سلام * ز جا جست آن پيرو كردش قيام\r\nبگفتا عليك السلام مرحبا * كه رحمت ز جان آفرين بر تو با\r\nابا من بگو تو نكو سيرتا * همى از كجا آيى اين ساعتا\r\nهمى پيش آن پير نيكو نشست * فرو گفت آن قصه را هرچه هست « 2 » \r\nمؤلف اخبار روايت مىكند كه چون آشوب عيار در آن غار درآمد و آن پير يزدان پرست را بديد بر وى سلام كرد . آن پير آشوب را نيكونيكو پرسش كرد و گفت خوش‌آمدى و ما را مشرف كردى كه من عظيم مشتاق بودم كه دلم ميخواست كه يك بار ديگر چشم من آدمى ببيند كه اكنون بقرب صد سال است كه من درين موضع مىباشم و آدمى نديده‌ام و نه آواز آدمى شنيدم . تو خوش‌آمدى . اكنون احوال خود بگو كه اينجا چون افتادى و چه كسى و چه كار دارى تا از حالت واقف گردم . آشوب گفت اى بزرگوار ترا نام چيست و درين موضع چون بسر مىبرى تنها درين غار ، و مرا هرگز نديده بودى ، چون نام مرا گفتى ؟ اول تو از حال خود اندكى بگو تا من نيز از حال خود بگويم كه من كيستم و اينجا چرا آمده‌ام .\r\n\r\n\r\n","description":"","footnote":"\r\n( 1 ) - در اصل : گزى بود هومو بر اندام او .\r\n( 2 ) - از ظاهر اين اشعار سست چنين برمىآيد كه يا از داراب‌نامهء منظوم مفقود باشد و يا ناقل داستان خود ساخته و پرداخته است .\r\n","page_name":" 383 ","page_number":389},
  {"content":"\r\n\r\nآن پير يزدان‌پرست گفت اى فرزند بدانك مرا نام اسماعيل است ، چهل ساله بودم كه ترك دنيا كردم و از خلق عالم عزلت گرفتم و دست از خوردن و پوشيدن دنيا كوتاه كردم كه چون مرا معلوم شد كه اين دنيا اعتبارى ندارد و عاقبت ببايد مردن و ترك اين مقام بايد كردن و رو به آخرت بايد نهادن و همه چيزى را بازخواست خواهد بودن و قصاص در آن دنيا از همه چيزى خواهند خواستن تا حدى كه اگر گوسفندى را كه شاخ بوده باشد بر گوسفندى كه او را شاخ نبوده باشد ، او را شاخ زده باشد ، در روز قيامت آن شاخ ازو بستانند و بدان ديگرى دهند كه تا او را قصاص كند ؛ و اگر دو برگ از روى هوا فرود آمده باشد ، در وقت فرود آمدن برگى بر برگى افتاده ، بايد در روز قيامت آن هردو برگ را بيارند تا آن برگ قصاص از آن برگ بستاند ؛ و هركس كه اين سخن را باور نكند و اعتبار بروز قيامت نيارد كافر گردد . پس عاقل كسى باشد كه مآل و عاقبت كار را ببيند و دل در كرم حق بندد و باقى را باشد و دست از فانى بدارد و ترك علايق و عوايق كند و دست از خلايق بدارد و ترك دنيا كند و رو بعالم آخرت نهد تا آن روز به حضرت ايزد شرمسار نباشد كه رجوع جمله به دو خواهد بودن . من از آن جهت ترك عالم و متاع دنيا كرده‌ام و از دنيا اين موضع را اختيار كرده‌ام ، و من اين كوه آب و اين ميوها ديدم و بدين ميوها قناعت كردم و درين غار شب و روز بطاعت كردگار مشغول شدم تا گوش از غيبت و زبان از دروغ و چشم از نامحرم و دست از خيانت و دل از كينهء خلق و شكم از حرام خوردن و تن از حرام پوشيدن رهيد . دايم شب‌وروز و روز و شب بطاعت و ياد او مشغولم ، زمستان و تابستان درين غار بسر مىبرم . اكنون تصور من آنست كه صد سال افزونتر است كه من درين غارم ، از بسيارى طاعت كه كرده‌ام و شكم از حرام خالى شد ؛ سروش در خواب با من سخن ميگويد . مرا دىشب سروش عالم غيب خبر كرد كه فردا شخصى آشوب نام پيش تو خواهد رسيدن ، از آنجهت نام ترا گفتم . اكنون ترا نيز از حال خود آنچه هست بايد گفتن تا تمام از حال تو معلوم كنم .\r\n\r\n","description":"","footnote":"","page_name":" 384 ","page_number":390},
  {"content":"\r\n\r\nآشوب چون آن سخنهاى او را بشنيد از اعتقاد و تحمل او عجب ماند . گفت اى پير خداىخوان خداىدان خداپرست ، معلوم دان كه من از ملك آذربايگانم و من خدمت‌كار ملكىام كه او پادشاه آن ديار است ، مظفر شاه نام دارد ؛ و او را زنى بود كه شاه‌زادهء مصر بود ، توران‌دخت نام ، در ملك ملاطيه او را از بام ايوان ربودند . و در سپاه ما حكيمى هست طيطوس حكيم نام ، او گفت آن دختر را ديو برده است ، در طلب او بايد رفتن تا بدست آيد . و اين پادشاه‌زاده با من در طلب آن دختر تا اينجا آمديم ، در قفاى اين كوه مرغزاريست ، در آن مرغزار شبى فرود آمديم ، مركب آن شاه‌زاده گم شد ، در عقب آن مركب شاه‌زاده در پاى درختى رسيد ، آن مركب را ديد در پاى درخت بسته بودند ، آمد كه مركب را بگشايد زاغ سياه ديد بغايت بزرگ كه از سر آن درخت آواز داد ، مظفر شاه نگاه كرد ، آن زاغ از درخت فرود آمد و به صورت پيرزنى شد ، عظيم باسهم و باصلابت و در گرد آن درخت خطى كشيد ، سحرى كرد و ناپديد شد ، خندق چهل گز پهنا و چهل گز عمق پيدا شد ، از آتش‌پر ، كه شعله‌شعله برمىآيد و آن جوان در ميان خندق آتش مانده است و بيرون نمىتواند آمدن و من پيش او نمىتوانم رفتن ، درين حوالى از براى تدبير او مىگشتم كه به خدمت تو رسيدم . از براى خداى تعالى اگر مىتوانى و اگر ميدانى چاره‌يى كن و تدبيرى بساز كه آن جوان غريب بىكس را كه شاه‌زادهء ملك ايرانست و برادرزادهء ملك دارابست خلاصى دهيم كه عظيم عاجز و فرومانده است . آشوب عيار اين بگفت و زارزار بگريست ، چنانك آن پيرمرد يزدان‌پرست را دل برو بسوخت و گفت :\r\nاى يار وفادار و اى دوست دلدار ، بدانك از آن‌كه تو گفتى هيچ مرا معلوم نيست و نميدانم كه او را كه دربند كرده است و گشاد او در چيست . اما اين مقدار مىدانم كه درين دره اين حوض كه تو درو غسل كردى موضع پرىزادگانست و جاى ايشانست كه بهر مدتى مىآيند و در آن آب حوض مىروند و آب برهم مىريزند و بازى ميكنند اما با من هيچ كارى ندارند ، مرا نيز با ايشان هيچ مهمى نيست ،\r\n\r\n","description":"","footnote":"","page_name":" 385 ","page_number":391},
  {"content":"\r\n\r\nاما مرا مىشناسند و در حق من اعتقاد تمام دارند ، اگر ميخواهى كه اين راز پوشيده بر تو آشكارا شود ترا مصلحت در آنست كه يكى از آن پرىزادگان پيش من آرى كه تا من از وى سؤال كنم ، باشد كه كار تو برآيد . آشوب عيار گفت اى پير يزدان پرست ، من آدمى پرى را چون بگيرم ؟ پير يزدان‌پرست گفت درين كار سر در خطر است .\r\nآشوب گفت من ترك سر خود كرده‌ام اكنون بگو كه اين پرىزادگان كى خواهند آمدن ؟ پير اسمعيل گفت تا سه روز ديگر بيايند كه نوبت آمدن ايشانست . آشوب عيار گفت كه بروم و شاه‌زاده را ببينم و از صورت حال او را معلوم كنم تا در انتظار نباشد . تصور نكند كه ما او را فراموش كرده‌ايم . پير گفت برو و زود خبرى بياور .\r\nآشوب از پيش آن پير يزدان‌پرست آمد و رو به مظفر شاه نهاد .\r\nاما مؤلف اخبار و گزارندهء اسرار چنين روايت مىكند كه چون مظفر شاه در آن خندق آتش بماند ، گرسنگى بر شاه‌زاده غالب شد ، اما آب بود كه يك چشمهء آب از پاى آن درخت بيرون مىآمد و گرداگرد درخت سبزه بود كه مركب مىخورد ، اما هيچ نبود كه شاه‌زاده بخورد . چندان شاه‌زاده را غم جان بود كه پرواى گرسنگى نداشت تا عاقبت بىطاقت شد . مظفر شاه گفت درين ورطه كه من افتاده‌ام هيچ چاره ندارم مگر يزدانم بفرياد رسد كه فريادرس بندگان اوست . پس بگريه و تضرع درآمد ، زارزار بگريست ، گفت الهى بعزت نيكان و پاكان درگاهت و به حق مقربان بارگاهت كه مرا ازين بلا برهان . دست به آب بزد و وضو ساخت و نماز بگزارد و سر به سجده نهاد و در ميان سجده مناجات كرد و مراد خواست و در ميان گريه و زارى گفت ، بيت :\r\n چو از فرض ايزد بپرداخت او * سر خويش در سجده انداخت او\r\nبه سجده درون گفت شاه جهان * كه اى دست‌گير همه بندگان\r\nايا عالم الغيب پروردگار * ايا قادر و قاهر و كام‌كار\r\nبرحمت نظر كن تو در كار من * كه سر در سر آورد پرگار من \r\n\r\n","description":"","footnote":"","page_name":" 386 ","page_number":392},
  {"content":"\r\n\r\n دگر باره بر من برآشفت بخت * فتادم دگر باره در دام سخت\r\nبجز تو دگر كيست‌مان دست‌گير * بفضل و عنايت تومان دست‌گير\r\nاسيريم و تنها و بىيار و كس * بجز تو نداريم فرياد رس « 1 » \r\nاى خالق كل مخلوق و اى رازق كل مرزوق ! اى رزاقى كه مرغان هوا را و ماهيان دريا را و موران صحرا را رزق مىرسانى ؛ اگرم از عمر چيزى مانده است روزيم بفرست كه عظيم بىنوا و بىقوت مانده‌ام . بيت :\r\n بفرياد من رس بجود و كرم * به حق نبى آن شه محترم\r\nچو كرد اين دعا آن شه نوجوان * يكى باد تند آمد از آسمان « 2 » \r\nبقدرت خداى تعالى يكى باد عظيم برخاست « 3 » و آن درخت را در حركت در - آورد و از آن درخت ميوه‌يى چند به زير ريخت كه هريك مثل ترنجى بود ، عظيم آب‌دار و رسيده و خوشبوى . مظفر شاه عظيم گرسنه بود ، و هرگز مثل آن ميوه نديده بود ، يك ميوه از آن بخورد عظيم شيرين و خوش‌طعم بود چون از آن ميوه سه عدد بخورد سير شد . خوردى از آن ميوه سه عدد كرد كه بيش از سه عدد نتوانستى خوردن . مظفر شاه بدان نعمت از خداى تعالى منت داشت و دل بر صبر نهاد و در پاى آن درخت بطاعت مشغول شد . در آن درخت چندان ميوه بود كه مظفر شاه را شش ماهه قوت بود ، او را و مركبش را .\r\nروز ديگر آشوب عيار رسيد و از دور سلام كرد . مظفر شاه گفت اى يار وفادار و اى رفيق دلدار ، كجا بودى « 4 » درين دو روز و دو شب كه تو رفته‌اى و مرا بدين حال گداشته‌اى ، مرا بر طرف تو اميدها بود . آشوب گفت اى شاه‌زاده درين كوه بيشه‌يى عظيم پر ميوه هست و در آن بيشه پير يزدان‌پرست ديدم و در پيش آن پير يزدان پرست رفتم و احوال ترا به دو گفتم و او مرا بگرفتن دختر پريى دعوت كرد . اكنون ،\r\n\r\n\r\n","description":"","footnote":"\r\n1 و 2 - اين ابيات ظاهرا از منظومهء مفقود داراب‌نامه است .\r\n( 3 ) - در اصل : برخواست .\r\n( 4 ) - در اصل : بودى كه .\r\n","page_name":" 387 ","page_number":393},
  {"content":"\r\n\r\nهمتى با من بدار كه بمحبت تو سربازيى خواهم كردن ، باشد كه يزدان كارى برآرد .\r\nپس آنچه رفته بود از اول تا آخر جمله را بگفت . آن روز و آن شب از دور پيش مظفر شاه بود و از هر باب سخنها ميگفت مظفر شاه نيز حكايت خود ميكرد تا آن شب بسر آمد و آفتاب طلوع كرد .\r\nآشوب عيار از دور او را وداع كرد و رو بدان كوه نهاد تا پيش آن پير يزدان پرست آمد . اول غسل كرد و بعد از آن پيش پير آمد و از حكايت مظفر شاه آنچه ميدانست بگفت . پير گفت اكنون در چارهء آن باش كه چون پرىزادگان بيايند توانى يكى را گرفتن . آشوب عيار بر كنار حوض آمد و بسيار فكرها كرد كه چون كنم و خود را چون پنهان كنم ؟ درماند ، پيش حوض آمد و با خود گفت كه مصلحت آن مىبينم كه گودى بكنم و در آن دوله روم و پنهان شوم كه تا پرىزادگان بيايند ، باشد كه فرصتى يابم . پس بر كنار حوض دوله‌يى كند ، چند نيم قدّ آدمى ، و سر آن دوله را به خاشاك بپوشانيد و پيش پير يزدان‌پرست آمد و آنچه كرده بود با پير يزدان‌پرست بگفت و آن شب در پيش او بطاعت بسر برد .\r\nچون روز شد بيامد و در آن گود رفت و سر آن بپوشيد و صبر كرد . چون آفتاب بلند شد و عالم روشن گرديد آواز چند برآمد . آشوب گوش كرد ، ديد كه جمعى از دختران پرىزاد جمله آراسته و پيراسته بر كنار آن حوض گرد آمدند . در ميان ايشان دخترى بود چون ماه شب چهارده در غايت حسن و ملاحت و زيبايى و نازكى . بر آن شاه‌نشين رفت و بنشست و آن ديگر دختران در برابر آن دختر به خدمت بايستادند و از هر باب سخن ميگفتند ؛ تا آن دختر پرىرو به ديگران كرد و گفت اى عزيزان من درين موضع بوى آدمى مىشنوم ، چه حالتست ؟ پرىزاد ديگر گفت اى ملكه اينجا آدمى چه كند ؟ آن دختر گفت پس اين كيست كه در پاى آن درخت درمانده است ؟ در ميان خندق آتش ؟ يكى گفت اى ملكه او جوانيست ايرانى كه در عقب آن دختر آدمى كه توران‌دخت نام دارد كه جندلهء جادو او را از دست ملك‌زاده قيان پرى « 1 » برادر\r\n\r\n\r\n","description":"","footnote":"\r\n( 1 ) - اين همانست كه پيش ازين قبس پرى ناميده شد .\r\n","page_name":" 388 ","page_number":394},
  {"content":"\r\n\r\nشما استاده است و در قفاى كوه بحار و صحراى احتراق و خاك تيره دربند كرده است و در گنبد گردان ؛ و اين جوان را كه مظفر شاه نام است ، در « 1 » عقب يار خود آمده است اما كار نكرد ، هم بدست جندله گرفتار شده است . آن دختر پرى گفت كه جندله بد حرام‌زاده‌ايست ، برادرم قيسان عظيم ازو به زحمت است ! هرچند كه او دعوى محبت برادر من مىكند اما برادر مرا زهره ازو ميرود . پدرم ملك قبط پرى چند نوبت به زبان آورده است كه كاشكى كسى بودى كه او را هلاك كردى كه ما همه از او بزحمتيم ؛ هرچند كه خواهرش عاجلهء جادو بهزار بار ازو بدترست ، اما او عظيم از ما دورست كه در كوه زمرد و قصر پيروزه است . از درياى جوشان و باغ ارم بايد گدشتن . اما اين حرام‌زاده بما نزديكست كه در كوه بلور و قصر زر مىباشد .\r\nاما ندانم كه حال اين جوان غريب درين خندق آتش بكجا خواهد رسيدن ، كاشكى مرا قوت آن مىبود كه من او را خلاص ميكردم كه جوان وفاداريست كه در عقب يار خود آمده است .\r\nآن پرىزادگان گفتند اى ملكه پدرت قبط پرى و عمت ملك خناس پرى و جملهء عمانت از دست او بزحمت‌اند و هيچ كدام حريف او نيستند . مگر يزدان بفضل خود او را بجزاى خود برساند ؛ و آنچه ايشان ميگفتند آشوب مىشنيد و جمله را مىديد و از ترس چون بيد مىلرزيد كه مبادا او را ببينند . بشنيد كه حكايت ميگفتند و معلوم كرد كه آنكس كه مظفر شاه را گرفته است همان كس است كه توران دخت را برده است و دربند كرده است و نامش جندله است .\r\nآشوب عيار در آن موضع بناليد و با خداى تعالى مناجات كرد و گفت اى دهندهء مراد محتاجان و اى بخشندهء بىملالت و اى بخشايندهء بىمقالت و اى داناى مفهومات و اى بيناى معلومات و اى رسانندهء روزى و اى دهندهء پيروزى ، دردم را تو ميدانى و مرادم را برآوردن تو مىتوانى ؛ كه مرا از چشم اين قوم پنهان كن . بقدرت يزدان پاك و خداوند آب و باد و آتش و خاك ، كه آن پرىزادگان يكى آشوب را نديدند ،\r\n\r\n\r\n","description":"","footnote":"\r\n( 1 ) - در اصل : كه در .\r\n","page_name":" 389 ","page_number":395},
  {"content":"\r\n\r\nهرچند كه بويش را مىشنيدند . آن پرىزادگان بلعب و بازى درآمدند و در آن آب جستند و آن آب برهم مىريختند و بر يكديگر مىغلطيدند و خندهاى چون قند و نبات و شكر ميكردند ؛ و از عالم فراغت آن بتان پرىزاد در لهو و طرب در صورت عجب در آن حوض زلال آن ماه‌رويان بىملال چون شير و شكر و چون دانهاى گهر بهم برآمده بودند ، چون روح و راح و چون صبح و صباح بروز پيروز در آن اول روز بعيش و صفا درآمدند .\r\nآشوب عظيم تفرجى كرد تا عاقبت شب درآمد ، آسمان در لباس قيرگون شد و شه‌سوار فلك بر مركب آسوده سوار گشت و نيزهء شهاب در دست گرفت و سپر ماه در پس پشت انداخت و كمر زرنگار در ميان بست و بر گستوان شفق برافگند و درع سيم‌اندود كواكب برو دوخته درپوشيد و مغفر گوهرنگار بر سر نهاد و كمند مسلسل بر فتراك آويخته و عمود زرين در زير ران آورده ، بيت :\r\n شبى همچو زنگى سيه‌تر ز قير * فرورفته در قير او پاى تير\r\nشبى همچو زنگى سيه‌تر ز زاغ * مه نو چو در دست زنگى چراغ \r\nآن پرىزادگان گفتند اى ملكه شب آمد ، برويم و باز از اول روز بياييم ، هم در آن نزديكى مقام شب بودن داشتند . جمله برفتند و آن آلت مجلس بعضى در آنجا بگداشتند .\r\nچون جمله برفتند آشوب عيار آن مرد كارزار از آن دوله بكين جندله بيرون آمد و در حال در پيش اسماعيل آمد و سلام كرد و بنشست . اسماعيل گفت كجا بودى و چه كردى ؟ آشوب عيار زبان برگشود و آنچه از آن قوم ديده و شنيده بود جمله را پيش پير يزدان‌پرست گفت . اسمعيل بگفت ترا جهد مىبايد كردن كه يكى را از ايشان بگيرى و پيش من آورى تا كار تورو بصلاح نهد . آشوب گفت حاليا بجان ايستاده‌ام و جد و جهد تمام ميكنم تا يزدان چه حكم كرده است . پير يزدان پرست گفت كه هركس كه قدم در كارى نهد و در آن كار يك جهت جهد كند و\r\n\r\n","description":"","footnote":"","page_name":" 390 ","page_number":396},
  {"content":"\r\n\r\nجد نمايد هرگز سعى او ضايع نشود و البته بمراد برسد و مقصود بدست آرد و بىمراد نشود ، على الخصوص در چنين كارى كه ميخواهى كه مظلومى را از دست چنان ظالمى رهايى دهى . شعر :\r\n آنكس كه بجد و جهد جوينده بود * در كوى وفاى عشق پوينده بود\r\nلابد برسد بدانچه خواهنده بود * جوينده مثل زنند يابنده بود « 1 » \r\nآن شب آشوب عيار در خدمت اسمعيل بود و بطاعت كردگار مشغول شد تا وقتى كه صبح بدميد . آشوب عيار در عقب آن پير يزدان‌پرست نماز صبح بگزارد « 2 » و بعد از آن از اسماعيل همت طلب كرد و برفت و هم در آن دوله بنشست و سر آن بپوشانيد . چون آفتاب برآمد باز آن پرىزادگان بجمع آمدند و همان به لهو و طرب و عيش و عشرت و نشاط و شادى مشغول شدند و آشوب مىديد و آنچه ايشان ميگفتند جمله را مىشنيد تا باز شب درآمد . ايشان پراگنده شدند و آشوب عيار پيش اسماعيل آمد و آن شب آنجا بود . باز صبح را بمقام اول رفت .\r\nمؤلف اين داستان روايت مىكند كه چند روز هم‌چنين ملازمت كرد تا عاقبت روزى آفتاب بچاشتگاه رسيد . آن پرىزادگان نيامدند ، آشوب عيار ملول شد ، تصور كرد كه مگر ديگر نخواهند آمدن كه وعدهء آمدن ايشان گدشت . درين فكر بود كه از ناگاه آن دختر كه ملكهء ايشان بود كه بر آن شاه‌نشين نشستى و آن ديگران در خدمت او ايستادندى ، او تنها بيامد و بر كنار حوض رفت و آنچه بر سر و تن داشت بركند و در آن حوض آب رفت و سر و تن خود را بدان آب گلاب بشست و نشست او بر طرف آشوب عيار بود . آشوب گفت بهتر ازين فرصتى نخواهد بودن ، ضايع نشايد كردن . هرچند كه سر در خطر است اما ناچار است . لابد اول ترك سر بايد كردن .\r\nاين بگفت و توكل بر خداى تعالى كرد و چندان صبر كرد كه آن دختر جامه بپوشيد و عزم رفتن كرد . آشوب عيار از آن دوله بيرون جست و بغل برگشود و آن دختر پرى را در كنار گرفت محكم چنانك نتواند پريدن .\r\n\r\n\r\n","description":"","footnote":"\r\n( 1 ) - همين رباعى در صفحهء 374 ازين كتاب نيز آمده است .\r\n( 2 ) - در اصل : بگذارد .\r\n","page_name":" 391 ","page_number":397},
  {"content":"\r\n\r\nآن دختر از عقب نگاه كرد جوانى را ديد سرخ چهره كه او را تنگ در كنار گرفته بود . گفت اى بىادب تو كيستى كه بر جان خود رحم ندارى و ترك سر خود كرده‌اى و مرا گرفته‌اى ؟ از من چه مىطلبى كه مرا چنين گرفته‌اى ؟ آشوب گفت اى ملكه به بىادبى من منگر كه مرا پير يزدان‌پرست كه درين غار است بطلب تو فرستاده است . او ترا طلب مىكند ، اين بىادبى از آن كردم . بيا تا برويم . آن دختر گفت درين مدت كه ما درين بيشه‌ايم هرگز از ما المى به دو نرسيده است ، چرا مرا طلب مىكند ؟ آشوب گفت نه از بهر آنست كه از تو المى به دو رسيده است بلك با تو كار مهم دارد ، بيا تا برويم . گفت مرا بگدار كه گرفتن من عظيم بد است . آشوب گفت اگرت بگدارم ميترسم كه روى از من پنهان كنى آنگاه ترا كجا يابم ؟ گفت سوگند ياد كنم كه از تو رو پنهان نكنم و با تو بيايم . آشوب گفت روا باشد . آن پرىزاد سوگند ياد كرد كه به حق خداوند مور و مار و پادشاه نور و نار و به حق آن اسم كه بر نگين سليمان پيغمبر عليه السلام نوشته بود كه با تو بيايم و از تو روى پنهان نگردانم . آشوب چون سوگند او بشنيد دست از او بداشت . آن دختر و آن عيار هر دو روانه شدند ، چون بر در غار رسيدند اجازت خواستند و در آن غار شدند .\r\nآن دختر درآمد و بر آن پير يزدان‌پرست سلام كرد و خوش بنشست .\r\nمؤلف اخبار و گزارندهء داستان چنين روايت مىكند كه چون آن دختر پرىزاد در پيش آن پير يزدان‌پرست بنشست زبان برگشاد و گفت اى بندهء خداى تعالى چند سالست كه تو درين غارى و اين موضع دايم جا و مأواى پرىزادگان بوده است و مادران ما دايم اينجا آمده‌اند و چند سالست كه ما نيز در سالى يك‌بار اينجا مىآييم و چند روز درين بيشه و حوض مىباشيم ؛ هرگز از ما به تو هيچ آزارى « 1 » نرسيده است سبب چه بود كه اين جوان آدمى را فرستادى كه تا با من بىادبى كرد و مرا در كنار گرفت ؟ اگر نعوذ « 2 » بالله از خدمتكاران كسى آن حالت را\r\n\r\n\r\n","description":"","footnote":"\r\n( 1 ) - در اصل : از ما به تو هيچ آزارى به تو .\r\n( 2 ) - در اصل : نعوذا باللّه .\r\n","page_name":" 392 ","page_number":398},
  {"content":"\r\n\r\nبديدى عظيم بد بودى . آنگاه هزار سر در خطر بودى چرا چنين كردى و از من چه ميطلبى ؟ پير اسماعيل گفت مرا با شما كارى نيست و از شما و غير شما فراغت دارم و مرا با شما هيچ مرادى نيست اما اين جوان غريب را كار عظيم پيش آمده است و آن كار را گشاد از پيش شما خواهد بودن ؛ اين گستاخى از بهر آن كردم ، باشد كه كار اين جوان غريب برآيد و مهم او تمام شود . اگر از لطف و مردمى در آن كار تو نيز سعى كنى عند اللّه ضايع نگردد . گفت چه كار است آنكه بدست من تمام مىشود ؟ بگوييد اگر توانم هيچ تقصيرى نكنم .\r\nاسماعيل گفت اى آشوب بگو احوال خود را كه تا اين شاه‌زاده را معلوم گردد .\r\nآشوب عيار در سخن درآمد و از بردن توراندخت و آمدن مظفر شاه در عقب و گرفتار شدن او در خندق آتش و آنچه رفته بود جمله در پيش آن دختر بازگفت .\r\nبعد از آن زارزار بگريست و در دست و پاى آن دختر بغلطيد و بسيار زارى كرد و چندان بگريست كه پير يزدان‌پرست نيز بگريست ، آن دختر را نيز گريه آمد .\r\nچون آشوب قصه را تمام بگفت اسماعيل گفت اى دختر بخداى ترا سوگند مىدهم كه راست بگوى كه ترا هيچ ازين حكايت آگاهى هست ؟ بگوى كه تدبير اين معنى چون بايد كردن . آن دختر گفت بلى من ازين معنى آگاهى دارم و آنكس را كه توران‌دخت نام دارد برادر من قيسان‌پرى او را ربود و آنكس كه مظفر شاه را در آن خندق آتش مقيد كرده است جادويست كه در كوه قاف ازو بدتر ساحرى نيست ، مگر عاجله كه خواهر بزرگ جندله است ؛ اكنون توراندخت نيز پيش او دربندست . آشوب عيار گفت اى ملكه برادر تو توراندخت را چرا ربود و با او چه عداوت داشت و جندله را چه كار با مظفر شاه است ؟ از سر لطف و مردمى اين راز را بگو تا ما را معلوم شود ؛ كرم و بزرگى كرده باشى .\r\nگفت بدانك مرا نام روحانهء پرى گويند . من و برادرم فرزند يك پدريم و پدر ما پادشاه كوه قاف است و يك حصه از ملك قاف و شهر پريان به دو تعلق دارد و\r\n\r\n","description":"","footnote":"","page_name":" 393 ","page_number":399},
  {"content":"\r\n\r\nشش برادر ديگر دارد . بزرگتر را نام ملك خناس گويند و هر برادرى از ملك زادگان حصه‌يى دارند و هر هفت برادرانند و پسران ملك شطلاط جنىاند كه در كوه قاف از شطلاط هرگز بزرگتر پادشاهى نبوده است و اين مملكت را بهفت برادر گداشته است ، بزرگتر خناس است و كوچكتر از او پدر منسب قبط پرى . اين برادر من قيسان‌پرى مگر اين توران‌دخت را ديده است و دوست داشته است و از سر جهل و نادانى آن دختر را ربوده است و اين جندلهء جادو برادر مرا دوست ميدارد ، غيرت كرد و در راه به دو برسيد و توران‌دخت را از دست او بستد ؛ و در قفاى صحراى محترقات كوه عظيم هست كه در قفاى آن كوه درياى ظلماتست و در آن موضع بوستانى دارد ، توران‌دخت را در آن موضع در گنبدى از طلسم دربند كرده است . پدرم ملك قبط پرى ازين معنى آگاه شد ، برادرم را عظيم رنجانيد كه چرا چنين كردى ؟ آن آدمىزاد را از مردم خود جدا كردى و به بلاى اين حرام‌زاده انداختى . برادرم توبه كرد كه ديگر چنين نكنم . پدرم او را بخشيد كه اول قصد هلاكت او كرده بود . مگر جندله را معلوم شد كه شما در عقب آن توران‌دخت آمده‌ايد ، مظفر شاه را نيز بند كرد ، شايد كه از حال تو نيز معلوم كند به قصد تو نيز مشغول شود .\r\nآشوب گفت اى ملكه اكنون دواى اين كار چيست و تدبير اين معنى چون كنيم كه من دست ازين كار نخواهم داشتن . روحانه گفت تا اول جندله [ را 
  ] نيست نمىكنى اين طلسمها باطل نمىشود ، كه او خود باطل كند ، كه كليد اين بندها همه بدست اوست . آشوب عيار گفت اكنون جندله را كجا طلب كنيم و به دو بكجا برسيم ؟\r\nروحانه گفت او را جا و مقام در عالم بسيار است ، اما دو مقام معين دارد كه هيچ كس از ديو و پرى بدان‌جاى او نمىتواند رفتن . گفت كجاست آن‌جا و مقام ؟ بگو تا بدانيم . گفت يك مقام او در عقب صحراى محترقاتست ، آنجا كه توران‌دخت دربند است ؛ و يك مقام ديگرش در كوه بلور و قصر زر . به غير ازين دو موضع جا\r\n\r\n","description":"","footnote":"","page_name":" 394 ","page_number":400},
  {"content":"\r\n\r\nبسيار دارد . آشوب گفت اين صحراى محترقات كه نشان ميدهى چه مقدار راه باشد و اگر كسى خواهد كه برود به چند روز تواند رفتن و بر كدام طرف است ؟ بگوى تا بدانم . روحانه گفت اگر راه دانى [ و 
  ] از ميان صد هزار ديو و پرى بسلامت بگذرى و شب و روز به روى ؛ بپاى تو بده سال بدان موضع برسى و اگر خواهى كه بكوه بلور به روى و كشتى باشد و باد موافق برآيد ، به دريا روى ، بهفت سال بكوه بلور برسى و چون برسى شايد كه جندله آنجا باشد يا نباشد و اگر نيز آنجا باشد چون چشم تو بر وى افتد در حال از سهم و صلابت او هلاك گردى كه اگر اژدهاى هفت‌سر او را ببيند زهره‌اش آب شود و شير را از ترس او زهره در بدن به درد .\r\nچون آشوب عيار بشنيد كه بده سال راه بايد كردن تا به دو رسند آه از جان او برآمد و زارزار بگريست كه سنگ را بر گريهء او دل بسوخت و دست بر سر زدن گرفت و گفت اى ملك‌زادهء كوه قاف ، اين چه سخن باشد كه تو مىگويى ! اگر ده روز ديگر شاهزاده مظفر شاه در آن بند بماند به يقين بهلاك آيد ، چه جاى ده سال است ! دريغ از شاهى و جمال او ! دريغ از سپاهى و استقلال او ! دريغ از آن روى چون ماه او ! دريغ از آن خط سياه او ! دريغ از آن حسرت و وفاى او در حق توران دخت ! اين چه بود كه بر تو آمد ؟ من بىتو چون كنم و بىتو بسپاه ايران چون روم ؟ بجان عزيز تو سوگند كه از سر پا ننشينم تا خون ترا از آن ساحر حرام‌زاده نخواهم ! ازين نوع ميگفت و گريه‌زارى مىكرد كه سنگ را بر وى گريه آمدى .\r\nدر ميان گريه گفت كاشكى كسى بودى كه مرا يك بار بدان ساحر مىرسانيد تا من سر خود را فداى تو مىكردم ، يا داد دل خود ازو مىخواستم يا در وفاى تو بهلاك مىآمدم .\r\nچون گريه و تضرع آشوب از حد گدشت ، روحانه را دل بر آشوب بسوخت و گفت اى جوانمرد من شنيده‌ام كه در ميان آدمى وفا و وفادارى كم مىباشد ؛ بارى تو عظيم دوست وفادارى كه در وفاى يار خود خيلى تضرع و زارى كردى ؛\r\n\r\n","description":"","footnote":"","page_name":" 395 ","page_number":401},
  {"content":"\r\n\r\nبارى نامت چيست ؟ بگو كه مشفق يارى هستى ! گفت اى ملكه ، مرا نام آشوب عيار است . يار چه باشد كه من بنده و خدمت‌كار اويم . او را چون من صد هزار بنده و خدمتكار است . پس زبان برگشود و از بزرگى و عظمت و ملك و پادشاهى و سپاه و مبارزت و كرم و جوانمردى مظفر شاه بگفت .\r\nپير يزدان‌پرست روى بسوى روحانه كرد و گفت اى پرىزاده ، تو شاه‌زادهء ملك قافى و او شاه‌زادهء ملك ايرانست ، اگر از سر لطف و كرم او را مددى كنى باشد كه ازين بند بلا برهد . روحانه گفت من توانم كه آشوب عيار را بدانجا برم ، اگر آنجا نباشد بكوه بلورش برم ، اما مرا سه چيز ازين كار منع مىكند : يكى آنك آشوب را بردن خطر جانست كه صد هزار ديو و پرى در راه است ، البته او را ببينند ، هم او هلاك شود و هم مرا خطر است . و ديگر آنك چون آشوب عيار را ببرم با آن جادو چه كند كه در همهء كوه قاف ديوى ازو به صلابت‌تر نيست ، عظيم با هيبت و باصلابتست ! تو با او چه كنى كه چون او را ببينى از ترس هلاك شوى .\r\nآشوب عيار گفت اى ملكه ، چون من ترك سر خود كرده‌ام لابد كه بجان خواهم كوشيدن و هيچ تقصيرى نخواهم كردن . روحانه گفت ترا من ببرم اما چون كنم كه ترا نبينند . پير اسماعيل گفت در آن وقتى كه من درين مقام ساكن شدم ديو و پرى بسيار مىديدم و ازيشان وهم مىكردم و دايم در ترس و وهم بودم ، در خواب سروش به من دعايى آموخت كه چون آن دعا را بخوانم از چشم ديو و پرى پنهان گردم . هرچند كه آن دعا را ميخواندم هيچ ديو و پرى مرا نمىديدند و دلم آرام يافت و ترس از دلم به كلى برفت . اكنون آن اسم را به آشوب عيار بياموزم ؛ اما چون به دو بياموزم مرا از خاطر برود . سروش مرا در خواب چنين گفت كه چندان كه اين اسم اعظم به كسى نياموزى ترا به ياد باشد و چون به كسى بياموزى ترا از ياد برود . اكنون من با اين پرىزادگان خو كرده‌ام و مرا ازيشان خوفى نيست . اين اسم اعظم به آشوب بياموزم .\r\n\r\n","description":"","footnote":"","page_name":" 396 ","page_number":402},
  {"content":"\r\n\r\nروحانه گفت اگر تو اين اسم اعظم به آشوب بياموزى من نيز سربازيى بكنم و او را ببرم . باشد كه آن جادو بدست آيد و عالمى را از جور و جفاى او برهانم .\r\nبعد از آن پير يزدان‌پرست آن اسم اعظم را كه نام بزرگ خداى تعالى بود و آن هفت نام بود به زبان عبرانى « 1 » و به چند نوبت آن اسم اعظم را به آشوب بياموخت و [ آشوب 
  ] دست اسماعيل را ببوسيد . روحانه گفت اكنون يك كار ديگر مىبايد كردن كه بوى او را قطع كنم ؛ همچنانكه آشوب را نبينند بويش را هم نشنوند كه پرىزاد از غايت لطافت بوى انسان عظيم بشنوند . چون بوى او را قطع كنيم تمام ايمن شويم .\r\nاسماعيل گفت آن به تو تعلق دارد ، چنانك مصلحت باشد چنان كن . روحانه گفت كه مرا به شهر پريان مىبايد رفتن كه آنجا درختى هست كه آن درخت هفت شاخ دارد و هر شاخى از آن بملكى از ملكان جنى تعلق دارد كه آن شاخ برگها دارد و هر برگى هم چند سپرى ؛ و خاصيت آن برگ آنست كه مثل خطمى در تن هركس كه بمالند بوى او قطع شود كه هيچ جنى بوى او نشنود . اكنون من بروم و آن برگ بيارم . اسماعيل گفت مرا معلوم است كه پرىزادگان دروغ نگويند ، على الخصوص كه تو شاه‌زادهء كوه قافى و يزدان‌پرستى . اما از بهر خاطر آشوب عيار سوگند ياد كن كه زود بيايى .\r\nمؤلف اخبار چنين روايت مىكند كه روحانه چون از اسماعيل آن سخن بشنيد از براى خاطر او سوگند ياد كرد چنانك ايشان را تسلى شد . پس روحانه را بگداشتند تا برفت . آشوب گفت من نيز بروم پيش شاه‌زاده مظفر شاه و او را ببينم و از حال گدشته بازگويم تا از حالها خبردار شود . اسماعيل گفت روا باشد .\r\nپس آشوب عيار رو بر كنار خندق نهاد . چون برسيد مظفر شاه را ديد سر بر زانوى حسرت نهاده و آب ندم بر رخساره تا قدم روانه كرده ؛ و رنگ زرد و چشم تر و لب\r\n\r\n\r\n","description":"","footnote":"\r\n( 1 ) - در اصل : عمرانى .\r\n","page_name":" 397 ","page_number":403},
  {"content":"\r\n\r\nخشك و نااميد و گريان و نالان و دل بر صبر نهاده و مركب در پيش او ايستاده .\r\nآشوب عيار سلام كرد . مظفر شاه گفت و عليك السلام اى يار گرامى و دوست جانى ، كجايى كه مرا تنها و بىكس در چنين موضعى گداشتى و رفتى ؟ اى « 1 » دوست عزيز مگر مرا فراموش كردى ؟ آشوب عيار گفت معاذ اللّه كه من ترا فراموش كنم و يا ترا تنها بگدارم تا تو خلاص نشوى . يا من نيز هلاك شوم ، درين كوه و بيشه . اى شاه‌زاده ، بدانك در پيش پير يزدان‌پرست بودم و در تدبير كار تو بودم . پس آنچه ديده بود از گرفتن روحانه و او را سوگند دادن و حكايت جندله و قيسان‌پرى و آنچه شنيده بود از اول تا آخر جمله را بگفت . مظفر شاه گفت اكنون چه خواهى كردن ؟ گفت بتوكل خداى تعالى با روحانهء پرى خواهم رفتن آنجا كه توران‌دخت اندر بند است ، باشد كه يزدان كرم كند و آن حرام‌زاده بدست آيد و كارهاى دشوار بر ما آسان گردد . اسماعيل خداپرست به من اسمى از اسماء اللّه آموخته است كه هيچ ديو و پرى ما را نبيند كه درين راه چند هزار ديو و پرى هست و ما را از ايشان مىبايد گدشتن و بصحراى محترقات مىبايد رفتن ، اگر جندله آنجا نباشد [ به 
  ] ضرورت بكوه بلور و قصر زر بايد رفتن . از پا ننشينم تا جندله را بدست نيارم . با من همتى بدار كه در طلب اين كار ميان مردانه‌وار بسته‌ام . باشد كه يزدان راست دارد . مظفر شاه گفت به چند روز بازگردى و من تا به كى [ در 
  ] انتظار تو باشم ؟ آشوب گفت هيچ معلوم ندارم . از روحانه سؤال كردم كه آنجا چه مقدار راه باشد گفت اگر راه دانى و تو به روى بده سال برسى و اگر بكوه بلور خواهى رفتن به دريا بايد رفتن ، وقتى كه راه دانى و باد موافق باشد و زوادهء كشتى باشد بهفت سال برسى ، اما مرا پرى خواهد بردن . مظفر شاه بگريست و گفت اى آشوب چونست كه روحانه نمىآيد كه مرا ازين بند برهاند ؟ آشوب عيار گفت نمىتواند ، من اين سخن را به دو گفتم ، گفت نمىتوانم ، كه بسوزم . ترا صبر\r\n\r\n\r\n","description":"","footnote":"\r\n( 1 ) - در اصل : مظفر شاه گفت اى .\r\n","page_name":" 398 ","page_number":404},
  {"content":"\r\n\r\nبايد كردن تا وقتى كه فضل خداى دررسد و ما را فرصت دهد و ترا خلاص كند .\r\nمظفر شاه بگريست و گفت عجب نصيبى بود كه مرا افتاد كه در عجب بلايى افتادم ! تقدير خداى تعالى چنين بود چه توان كردن كه بىحكم خداى تعالى هيچ حكمى نيست . پس از دور يكديگر را وداع كردند و بناچار از هم جدا شدند .\r\nآشوب عيار باز پيش اسماعيل آمد و آن حكايت‌ها پيش اسماعيل بگفت .\r\nروز دوم بود كه روحانه بيامد و سلام كرد . اسماعيل و آشوب عيار جواب دادند و آفرين يزدان برو خواندند . روحانه گفت رفتم و آن برگ آوردم ، بيا تا برويم كه كوهى هست كه آن را كوه عقيق ميگويند و يك چشمهء آب از زير آن كوه عقيق بيرون مىآيد كه آن چشمه را چشمهء عين ميگويند بدين برگ و بدان آب ترا بايد شستن كه تا بوى تو كم شود و آن اسم بخوانى بتوكل خداى تعالى برويم باشد كه آن حرام‌زاده را بدست آوريم كه هم شما برهيد و هم برادرم قيسان برهد . پس آشوب عيار دست اسماعيل را ببوسيد و گفت اى پير يزدان‌پرست زينهار كه از حال آن جوان غريب و بىكس واقف باشى و او را از دل فراموش نكنى و همتى با ما دارى باشد كه از همت تو بفضل يزدان كار آن جوان برآيد و آن جادو در دام افتد .\r\nاسماعيل قبول كرد . روحانه نيز دست اسماعيل ببوسيد و از آن غار بيرون آمدند .\r\nروحانهء پرى رو بآشوب عيار كرد و گفت از عقب نگاه كن . او نگاه كرد روحانه به صورت خرگور شد ، بزرگ ، آنگاه اشارت كرد كه سوار شو . آشوب عيار بر پشت او سوار شد و موى گردن آن خرگور را بگرفت و اسم اعظم خواندن گرفت ؛ آن خرگور از زمين برخاست و روان شد ، بيك لحظه از آن دره و بيشه بيرون آمد و رو در بيابان نهاد و چون باد صرصر ميرفت ، دره و كوه و بيشه و صحرا قطع مىكرد و ميرفت ، چنان كه صفت نتوان كردن . آشوب عيار بر پشت او نشسته و پايها را در زير شكم او محكم كرده و موى گردن او را گرفته بود و تيز ميرفت كه از ناگاه خيز كرد و عزم بالا كرد و چون ابر بر آسمان و چون باد در صحرا ميرفت ، عظيم تيز تا وقتى كه\r\n\r\n","description":"","footnote":"","page_name":" 399 ","page_number":405},
  {"content":"\r\n\r\nآفتاب بجاى غروب رسيد ، روحانه آشوب را مىبرد تا يك كوه عظيم در زير قدم ايشان پيدا شد . روحانه رو بدان كوه نهاد و عزم نشيب كرد و آن كوه كوهى بود [ كه 
  ] عظيم سرخ بود ، همچون خون كبوتر و آن كوه را كوه عقيق گفتندى . روحانه رو بدان كوه نهاد ، يك چشمهء آب از بن آن كوه بيرون مىآمد ، هم آنجا حوضى از سنگ بسته بودند و تختهاى عقيق بريده بودند و بر كنار آن حوض انداخته بودند . عظيم جاى سهمگين و باصلابت بود كه دل را از آنجا هراسى عظيم بود . روحانه آشوب عيار را بر كنار آن حوض بر زمين نهاد و گفت اى آشوب زود باش و جامه از تن بركن تا ترا بشويم تا زودتر برويم كه اين موضع هرگز از ديو و پرى خالى نمىباشد كه اين موضع جاى متبركست . در حال آشوب عيار برهنه شد تا روحانه دست برماليد و آن برگ درخت با آن آب مثل خطمى در تن او بماليد . بعد از آن آشوب سر و تن خود را بدان آب بشست و جامه در بركرد . هنوز تمام جامه در تن نكرده بود كه از برابر ابر تندى پيدا شد ، عظيم تند و تيز مىآمد .\r\nراوى داستان چنين روايت مىكند كه چون روحانه ابر را بديد رو به آشوب كرد و گفت اى آشوب اين ابر ديو و پريست كه مىآيد ، تو چارهء خود كن كه من رفتم . اين بگفت و ناپديد شد . آشوب عيار ديد كه ابر نزديك رسيد . بن سنگى گرفت كه مجال گريختن نداشت . ناچار بايستاد . اما اسم اعظم ميخواند . چون ابر پيش آمد از ميان ابر جمعى پرىزادگان بيرون آمدند ، در ميان ايشان دخترى مىآمد صد هزار بار از برگ گل نازكتر و چون خورشيد تابان ؛ جامهاى ملون پوشيده بود و آن جمع ديو و پرى همه در خدمت او مىآمدند و جمله از پيش او ميگدشتند و هيچ‌كس او را نمىديدند و نه بويش مىشنيدند . آشوب جمله را مىديد و جمله را آواز مىشنيد تا آن جمع بگدشتند . بر كنار آن چشمه تختى بود از سنگ عقيق بريده بودند ، آن دختر صاحب جمال صاحب كمال بر سر آن تخت برآمد و بنشست و آن جمع دختران او را در ميان گرفتند . آشوب عيار در ميان ايشان ايستاده بود و\r\n\r\n","description":"","footnote":"","page_name":" 400 ","page_number":406},
  {"content":"\r\n\r\nهيچ‌كس او را نمىديدند از بركت نام خداى تعالى ، بويش نيز نمىشنيدند .\r\nچون لحظه‌يى برآمد آن دختر در سخن درآمد و گفت اى پروانه هيچ از حال جندله خبر دارى ؟ آن دختر پرىزاد خدمت كرد و گفت اى ملكه چنين معلوم كردم كه در عقب توران‌دخت جوانى ايرانى مظفر شاه كه شوهر اوست آمده است ، جندله او را نيز در خندق آتش دربند كرده است . دختر ملول شد و گفت تا آن حرام‌زاده جندله زنده است نه ديو و نه پرى و نه آدمى نميتوانند آن جوان را از بند او خلاص كردن . بعد از آن لحظه‌يى ديگر صبر كردند . آنجا مراد خاستند و دعا كردند و همت طلب كردند و از آن چشمهء آب بخوردند . گفتند شب آمد امشب اينجا نتوان بودن . اين بگفتند و برفتند . آشوب ديد كه جمله برفتند .\r\nآشوب از هر طرفى نگاه كرد و روحانه را طلب ميكرد كه از ناگاه روحانه از بن سنگى پيدا شد . آشوب عيار گفت اى ملكه چون بود كه مرا تنها گداشتى و رفتى ؟\r\nروحانه گفت اى عيار معلوم دان كه اين دختر پرىزاد كه ديدى مه‌لقا نام دارد ؛ دختر عم منست ، پادشاه‌زادهء كوه قاف است ، اگر مرا تنها اينجا ميديد هيچ مناسبتى نداشت و ترا از بزرگى نام خدا نديدند . اكنون برو تا برويم كه اينجا بودن مشكل است . در حال از آنجا روانه شدند . هم در آن حوالى مقام بود ، آن شب در آن مقام بسر بردند . در آن مقام انواع ميوها بود ؛ تا چندانك وقت سحر شد آشوب برخاست و خدمت يزدان بجاى آورد و دعا كرد و از خداى تعالى رستگارى مظفر شاه درخواست كرد . روحانهء پرى گفت اى آشوب عيار برخيز كه راه عظيم پرخطر و دور و دراز در پيش داريم ، باشد كه يزدان راست آرد . آشوب عيار برخاست ، روحانه آشوب را بر گردن گرفت و در اوج فلك ميرفت . آشوب عيار موى سر روحانه [ در چنگ داشت 
  ] و اسم اعظم ميخواند و روحانه ميرفت .\r\nمؤلف اخبار و گزارندهء اسرار چنين روايت مىكند كه در آن راه از كوه و بيابان و دريا و جزيرها و جانوران و انواع اجناس از هر بابى در زير قدم ايشان بود ؛ و\r\n\r\n","description":"","footnote":"","page_name":" 401 ","page_number":407},
  {"content":"\r\n\r\nروحانه ميگذشت و بعضى را نشانها ميداد و از ديو و پرى ميرسيدند و ميگدشتند و آشوب عيار را نمىديدند ، از بركت نام يزدان . چون شب درآمد در جزيره‌يى فرود آمدند و انواع ميوها در آن جزيره بود ، تا وقت سحر آنجا بودند و از هر باب سخن ميگفتند . باز نيم شبى روانه شدند تا روز شد و عالم روشن شد . يكى دريا در پيش پيدا شد كه تا چشم سر آشوب كار ميكرد آب دريا ديد . آشوب بترسيد و گفت اى ملكه اين عظيم درياييست ! روحانه گفت اين درياى مغرب است ، ما را ازين دريا مىبايد گدشتن . آشوب گفت اى ملكه به چند روز توانيم ازين دريا گدشتن ؟\r\nروحانه گفت اگر كشتى گذرد بسه سال نتوان گدشتن ، اما من بتوفيق خداى تعالى به سه روز بگذرم . درين دريا عجايب و غرايب بسيار هست . سخن ميگفتند و ميرفتند .\r\nآشوب بر گردن روحانه از آن جزاير ميگدشتند . آن پرىزاده كه شاه‌زادهء كوه قاف بود ، اما پاك‌اصل و پاك‌نسب و خوب‌فعال نيكوخصال بود ، از براى نام نيك و خلاص مظفر شاه آشوب را بر گردن گرفته از آن دريا مىگذرانيد . تا شبانه‌اش در بيشه‌يى فرود آورد « 1 » كه صدهزار درخت ميوه‌دار در آن بيشه بود كه هرگز تا آشوب عيار بود بهتر از آن موضعى نديده بود . سؤال كرد كه اى ملكه اين جزيره را نام چيست ؟ روحانه گفت اين [ را 
  ] جزيرهء منظر گويند . جزيره‌ييست پرنعمت و در اين جزيره غرايب و عجايب بسيار هست . چون از اين جزيره بگدرى ، ملك يونانست ، چهارهزار و چهارصد و چهل و چهار شهر است ، مردمش همه آفتاب‌پرست و بت‌پرست و آتش‌پرست‌اند . چون ازين دريا بگدرى هفت كوه بلند است كه هر كوهى را يك ماهه راه بلنديست و يك ماهه را در ميان كوهست و يك ماه راه بشيب كوهست . چون ازين هفت كوه بگذرى صحرايى پيش آيد كه طول آن بيابان سه هزار فرسنگ زمين است ؛ و زمينيست سوخته كه [ تا 
  ] آن بيابان را خداى تعالى آفريده است ، هرگز ابر بر آن بيابان نباريده است و هرگز در آن بيابان\r\n\r\n\r\n","description":"","footnote":"\r\n( 1 ) - در اصل : فرود آمدند .\r\n","page_name":" 402 ","page_number":408},
  {"content":"\r\n\r\nيك علف سبز برنيامده است . آن بيابان را صحراى محترقات گويند ، يعنى زمين سوخته . چون از آن بيابان بگذرى كوه عظيم پيش آيد در غايت كبودى و بلند [ ى 
  ] ، همچون نيل و در آن كوه نيلى صد هزار مار در حركت است و هر مارى پنجاه گز و صد گز . چون از آن كوه بگذرى صحرايى پيش آيد سيصد فرسنگ كه هرگز ابر و بارندگى نميباشد و در آن صحرا گلى است كه آن را صحراى [ گل 
  ] تيره گويند ، و هيچ ديوى و پريى از آنجا نتواند گدشتن . چون از آن صحرا بگدرى كوهى پيش آيد كه آن را كوه قار گويند ، در آن كوه صد هزار درخت زقوم است و دره‌يى در آن كوه است . در آن دره قصريست ، توران دخت در آن قصر دربند است . جندله را يك مقام آنجاست ، اگر توانستيم او را آنجا ديدن فهو المراد و اگر نيابيم ناچار باشد از هفت دريا گدشتن تا بكوه بلور و قصر زر رفتن و او را آنجا طلب كردن .\r\nآشوب گفت اى ملكه كى توان رفتن كه خيلى راه در پيش است . روحانه گفت اگر خداى تعالى خواسته باشد امروز سه روز است كه ما از پيش پير يزدان پرست بيرون آمده‌ايم ، بتوفيق خداى تعالى تا ده روز ديگر ترا ببرم هرچند كه سرو جان در خطر است اما حاليا خود را فداى شما كرده‌ام ، اما به شرطى كه چون خداى تعالى نصرت دهد جندله را بگيرى و زنده به من دهى . آشوب گفت انشاء اللّه .\r\nچون وقت صبح شد برخاستند و راه در پيش گرفتند و مىرفتند . از آن شهرها و حصارها مىگدشتند و روحانه نشان ميداد و ميگدشت تا از ملك يونان و درياى مغرب گذشتند . آن كوهها پيدا شد ، رو بدان كوهها نهادند . چون شب شد در بن سنگى فرود آمدند . جايى عظيم بهيبت بود تا اول روز شد ، باز روان شدند تا از آن هفت كوه به چند روز بگدشتند ، بسيار خطر بود و بيم جان بود اما بتوفيق خداى تعالى بگدشتند . آن صحراى محترقات پيدا شد . بيابان سوخته بود كه هرگز در آن بيابان قطره‌يى باران نچكيده بود ، از مور و ملخ هيچ حيوانى در آن بيابان نمىجنبيد .\r\nآشوب از هيبت آن بيابان عجب ماند . ثنا گفت خدايرا عز و جل كه اين عالم را\r\n\r\n","description":"","footnote":"","page_name":" 403 ","page_number":409},
  {"content":"\r\n\r\nبه چند نوع آفريده است . روحانه توكل بر خداى تعالى كرد و در هواى آن بيابان پرواز كرد ، و از تبش آفتاب وقت بود كه پر روحانه بسوزد . مغز در كلهء سر آشوب عيار در جوش درآمد . يك شب در آن بيابان بسر بردند . به دو منزل از آن بيابان بگدشتند . آن كوه پيدا شد ، بيك منزل از آن كوه بگذشتند ، كوه قار پيدا شد و در پاى آن كوه صحراى گل تيره پيدا شد ، اما ابرى عظيم بالاى آن بيابان گرفته بود و باران عظيم مىباريد و تاريكى عظيم در آن بيابان پيچيده بود ، مقام راحت نبود كه مقام بلا و عنا بود . روحانه گفت رسيديم ، اى آشوب عيار ، رسيديم ! حاضر جمع باش كه اينجا هيچ ديو و پرى نيست اما واقف باش ، باشد كه از ناگاه جندلهء جادو برسد .\r\nتوكل بر خداى تعالى كرد و روان شد .\r\nراوى اين داستان غريب چنين روايت كند كه آن بيابان چنان تاريك بود كه ديده از ديدن عاجز بود ، هرچند كه بسيار زحمت كشيدند اما چون شب درآمد بر قلهء آن كوه قار رسيدند . روحانه آشوب عيار را بر زمين نهاد ، شب قريب بود .\r\nروحانه گفت اى آشوب عيار ديگر پيشتر نمىتوانم آمدن تو برو . چون ازين درخت - ستان « 1 » بگدرى قصرى پيش آيد ، هرچند كه نديده‌ام اما چنين شنيده‌ام ؛ چون بدان قصر برسى نوعى كنى كه توران‌دخت را ببينى و از حال جندله ازو بپرسى تا او چه گويد . آشوب گفت اى ملكه تو چون ميكنى و كجا ميروى ؟ روحانه گفت من هم درين حوالىام و از حال تو غافل نخواهم بودن . در قوام كار تو خواهم بودن .\r\nاز طرف من ايمن باش . اگر فرصت يافتى من خود پيش توام و اگر حالت ديگر پيش آيد من چارهء جان خود كنم .\r\nپس آن شب آشوب بر آن قلهء كوه بود تا آن شب بگذشت . در اول روز روحانه را وداع كرد و قدم در آن دره نهاد . بوى عظيم ناخوش مىآمد كه درختان آن دره جمله زقوم بود . بيت :\r\n هزاران برو بر درخت زقوم * نسيمش ميان هوا در سموم \r\n\r\n\r\n","description":"","footnote":"\r\n( 1 ) - درخت ستان - درختستان .\r\n","page_name":" 404 ","page_number":410},
  {"content":"\r\n\r\n ز هر سوى آن كوه چون بنگريد * زمينش چو قطران و چون قير ديد\r\nبگنديد آن جامهء پهلوان * ز بوى زقوم و مقام چنان « 1 » \r\nچون بميان دره درآمد آن درختان زقوم و آن ميوهاى تلخ را بديد و آبهاى تلخ و شور مىديد و مىرفت تا بسيار برفت . عاقبت قصرى ديد از سنگ سياه ساخته سر بر فلك برآورده بود و در قصر گشوده . آشوب عيار اسم اعظم ميخواند و قدم در آن قصر نهاد ، چون بميان ايوان رسيد از هر طرفى نگاه ميكرد تا در باغ ديد . قدم در آن باغ نهاد و درختان ميوه‌دار و گل و سبزه و نسرين و لاله برآمده بود .\r\nدر ميان چنان موضع باغ چنان ساخته .\r\nآشوب عيار پيشتر آمد ، گنبدى ديد از آبگينه ساخته كه آنچه در درون گنبد بود از بيرون پيدا بود . آشوب نگاه كرد ، در ميان آن گنبد شخصى را ديد نشسته و آب حسرت از ديدگان روان كرده و سر بزانوى ملالت نهاده . سوگوار و پريشان و غمگين ؛ قطع اميد كرده و چندان گريسته كه آن موضع از آب ديدهء او گل گشته .\r\nآشوب دانست كه توران‌دخت است ، پيشتر رفت تا در گنبد رسيد ، سلام كرد .\r\nتوران‌دخت سر برداشت و آشوب را بديد ، عجب داشت . گفت چه حالتست ؟ بخواب مىبينم يا به بيدارى ؟ اگر بخواب مىبينم يا رب كه ازين خواب بيدارم مگردان ، و اگر به بيدارى مىبينم زهى سعادت و زهى دولت ! آشوب گفت اى ملكه به بيدارى مىبينى . منم آشوب عيار كه در طلب كار تو آمده‌ام . توران‌دخت گفت اى آشوب درين موضع نه ديو و نه پريست « 2 » ، نهنگ از اينجا نمىيارد گدشتن . تو چون آمدى و ترا كه آورد ؟ و از بيابان محترقات و صحراى گل تيره و هفت كوه چون گدشتى ؟ آشوب گفت من بتوفيق خداى تعالى آمدم و مرا روحانهء پرى آورد . توران‌دخت گفت روحانهء پرى كيست و از شاه‌زاده مظفر شاه چه خبر دارى ؟ بگو ! آشوب گفت بگويم ، بشنو ! پس زبان برگشاد و از حكايت مظفر شاه آمدن و دربند خندق آتش افتادن و قصهء\r\n\r\n\r\n","description":"","footnote":"\r\n( 1 ) - اين ابيات از گويندهء داستان يا از داراب‌نامهء مفقود است .\r\n( 2 ) - در اصل : اين موضعى نه ديو و پريست .\r\n","page_name":" 405 ","page_number":411},
  {"content":"\r\n\r\nجندلهء جادو و قصهء پير يزدان‌پرست و روحانه و اسم اعظم ياد گرفتن ، حكايت را جمله بگفت . توران‌دخت در فراق مظفر شاه زارزار بگريست و گفت اى عيار گويا حال آن شاه‌زاده در آن خندق آتش چون باشد ؟ آشوب گفت اى ملكه هرچه بدتر ! اكنون من بطلب اين كار آمده‌ام ، باشد كه جندله را بدست آرم ، بگو كه جندله كجاست و حال تو چيست ؟\r\nتوران‌دخت گفت حال من اينست كه مىبينى . در چنين موضعى مقيد و ملول و پريشان خاطر ، بىكس و تنها مانده‌ام . بهرچند روز جندله مىآيد و ترسى چند به من ميدهد و ازين ميوه چند پيش [ من 
  ] مىنهد و باز ميرود . آشوب عيار گفت اى ملكه حالى دربند نيستى چرا نمىآيى تا برويم ؟ توران‌دخت گفت اى آشوب هرچند كه دربند نيستم اما نمىتوانم از جاى برخاستن و حركت نمىتوانم كردن . آشوب گفت چرا ؟ گفت از آنجهت كه چون حركت ميكنم اين گنبد در چرخ مىآيد و چنان درگشت درمىآيد كه مرا چشمها مىگردد و سياه و تاريك مىشود . اگر از پاى زود ننشينم هلاك ميشوم . آشوب عيار گفت برخيز بيا تا من ببينم . توران‌دخت چون برخاست آن گنبد در چرخ درآمد و چنان تيز بگرديد كه توران‌دخت را سر بگرديد و چشمها سياه گشت و درافتاد و بيهوش شد . بعد از زمانى نيك به هوش آمد رنگ زرد شده ، گفت اى آشوب ديدى حال مرا كه بچه عذابى گرفتارم ؟\r\nآشوب گفت مظفر شاه از تو بعذاب‌تر است . تو در گنبدى نشسته‌اى كه گرداگرد تو باغ و درختستانست و او در ميان آتش نشسته . اول جهدى بايد كردن كه حرام‌زاده جندله بدست آيد كه چون او گرفتار گردد اين هر دو طلسم باطل گردد . اكنون بگو كه جندله بكجاست و او را كجا طلب كنم ؟ توران‌دخت گفت ندانم كه كجاست اما اين قدر ميدانم كه مدتيست كه نيامده است و وعدهء آمدن او نزديك شده است . امروز يا فردا بيايد . اما [ اگر 
  ] بيايد اى آشوب تو با او چه كنى كه او ساحر است كه چنين طلسمها كرده است و اگر شير او را ببيند زهره‌اش\r\n\r\n","description":"","footnote":"","page_name":" 406 ","page_number":412},
  {"content":"\r\n\r\nاز ترس آب شود . او را سيصد سال از عمر گذشته است ، جملهء شاهان كوه قاف از دست او عاجزاند . مرا قيسان‌پرى كه پسر قبط پرى است درربود كه مرا دوست داشت . اين حرام‌زاده مرا از دست او بستاد و بند كرد . آشوب گفت اى ملكه من اسمى از اسماى معظم ياد دارم كه هيچ ديوى و پريى و جادويى مرا نتواند ديدن ، و ديگر من سر و جان فداى شما هر دو كرده‌ام . توران‌دخت از حكايت شاه خوبان و سپاه ايران و پهلوانان سؤال كرد و آشوب حكايت مىكرد آنچه ميدانست تا شب درآمد . آن شب همه شب از دور در توران‌دخت نگاه مىكرد . نه آشوب عيار در گنبد مىتوانست رفتن و نه توران‌دخت پيش او مىتوانست آمدن تا اول روز شد . بيت :\r\n چو خورشيد تابان برآورد سر * دعا خواند آشوب از دفع شر\r\nچو از ورد و از فرض فارغ ببود * قبا بست و پا تا به « 1 » پيچيد زود\r\nده و شانزده نام را بىنظير * بخواند آن هنرپيشهء شيرگير « 2 » \r\nراوى داستان روايت كند كه آشوب دعا برخواند و بر خود دميد . چون يك لحظه برآمد ، گندى عظيم برخاست و جهان [ را 
  ] گند گرفت ، چنانك مغز از كله خواست بدر رفتن ، شعر :\r\n بگنديد از بوى ناخوش دماغ * رميدى از آن بوى ناخوش صباغ « 3 » \r\nبعد از آن هيبتى عظيم در آن باغ افتاد . توران‌دخت گفت اين علامت آمدن جندله است . چون لحظه‌يى بگدشت از ميان باغ پيرزنى عظيم زشت كريه اللقا ، غدارى پرجفا ، قدى چون ميلى ، اندام چون فيلى ، سرى در غايت بزرگى ، تنى در غايت سترگى ، موى زرد و نفس سرد ، مادر ابليس ، خواهر لاقليس « 4 » ، چشمهاى كبود ، آن مكار جهود ،\r\n\r\n\r\n","description":"","footnote":"\r\n( 1 ) - در اصل : پاها به .\r\n( 2 ) - ابيات از گويندهء داستان يا از داراب‌نامهء مفقود است .\r\n( 3 ) - در اصل : سباع . صباغ را در اينجا به تخفيف بايد خواند .\r\n( 4 ) - گويا نسخه در اول چنين بوده : خواهر تلبيس .\r\n","page_name":" 407 ","page_number":413},
  {"content":"\r\n\r\nبينى چون دبهء نفاطان ، فراخ‌دهان ، اشترلبان ، گرازدندان ، سياه‌روى و پراگنده‌موى ، تخته جبين ، چون ديو لعين و بدكردار ، و ملعون غدار ، فرتوت شوم چون درخت زقوم ، نحس خسيس نجس با تلبيس ، كافر دغل جادوى جعل ، سحار مكار ، غدار باهيبت و باصلابت ، خرچنگ‌پشت ، اعضادرشت ، زشت‌پلشت ، خيك‌شكم ، سنگ‌دل ، بالا ميل خجل ، مويها پراگنده و در بن مويها جانوران بسيار جاى كرده ، دندانها مثل دندان گراز از دهان بيرون آمده ، درازناخون ، آن سگ ملعون جامهاى كبود پوشيده اما سينه گشوده و پستانها چون دو خيك آب رفته آويخته ، بدين صفت و چندين هزار زشت‌تر و خلقتر در آن باغ درآمد ، مثل دود سياه درآمد ، لرزه بر اندام توران‌دخت افتاد و از ترس آن لعين چون بيد مىلرزيد .\r\nآشوب عيار آن صاحب‌جگر طرار ، خنجر آبدار در دست گرفته بود و اسم اعظم ميخواند و خود را به خداى تعالى مىسپرد و در دل مناجات مىكرد كه اى خداوند جهان و اى آفريدگار عالميان ؛ جمله را بقدرت تو آفريده‌اى و اين سهم و صلابت تو به دو داده‌اى . به حق قدرت و حكمتت كه مرا برو ظفر بده و مرا از شر سحر و مكر او نگاه دار .\r\nراوى داستان چنين روايت مىكند كه جندله بدين سهم و صلابت از پيش آشوب عيار بگدشت ، اما آن سحر او كارگر نيامد . از بركت و عظمت نام خداى تعالى نتوانست كه آشوب عيار را ببيند . پشت بر آشوب عيار كرد و رو بتوران‌دخت كرد و گفت اى رعنا مرا با تو هيچ خصومت و عداوت نيست ، هرچه دارم با قيسان دارم كه ترا بر من برگزيد و ترا از ميان آدميان درربود و بكوه قاف مىبرد . من غيرت كردم و ترا از دست او بستادم و اينجايت دربند كردم و نمىخواستم كه ترا هلاك كنم كه ميدانم كه ترا چندانى گناه نيست . اما ترا شوهرى هست مظفر شاه نام و در عقب تو آمده است تا ترا از دست من برهاند او را نيز در طلسمى دربند كرده‌ام كه اگر جملهء ساحران عالم جمع شوند تا مراد دل من نباشد نتوانند كه او را از خندق آتش برهانند . قصد كشتن او نيز نداشتم . اما مرا معلوم كردند كه آن مظفر شاه\r\n\r\n","description":"","footnote":"","page_name":" 408 ","page_number":414},
  {"content":"\r\n\r\nخدمتكارى دارد آشوب عيار نام ، در طلب من با روحانهء پرى ، آن رعنا دختر ملك قبط پرى ، بدين طرف آمده‌اند . من بشتاب تمام در عقب آمدم كه اول كار او را تمام كنم بعد از آن شما را بزارىزار هلاك گردانم . اكنون راست بگوى كه آن عيار با روحانه اينجا آمدند يا نه ؟ توران‌دخت گفت اى ملكهء كوه قاف هيچ ديو و پرى در كوه قاف زهرهء آن ندارند كه توانند گرد اين موضع گردند ، اگر به مثل مرغ بپرد ، از هيبت تو بال و پر بيندازد و اگر شير بگذرد پنجه بيندازد . آشوب عيار اينجا چون بيايد ؟ كرا زهره و جگر آن باشد ؟ جندله گفت اگر آشوب خواهد كه بدينجا بيايد به پنجاه سال نتواند اما « 1 » آن رعناى بريده گيس روحانه او را اينجا آورده است . به من گفتند كه او را ديده‌اند ، كه روحانه بدين طرف آمده است . اما كسى با او نبوده است . توران‌دخت گفت بجان عزيز تو سوگند كه هيچ‌كس را نديدم و آگاهى ندارم .\r\nدر آن حالت آشوب عيار برابر او ايستاده بود و توران‌دخت او را مىديد و چشم بر وى داشت اما جندله ، آن حرام‌زادهء لعين ، آشوب را نمىديد . آن از بركت نام خداى تعالى بود . توران‌دخت با جندله در سخن بود ، آشوب را معلوم شد كه جندله او را نمىتواند ديدن . خرم شد و قدم پيش نهاد . توران‌دخت مىديد و از ترس مىلرزيد كه گويا چه خواهد شدن . تا آشوب تمام ايمن شد و پيش آمد و سر چنگ فراز كرد و موى پيشانى جندله را محكم گرفت و بكشيد . جندله نگاه كرد . موى پيشانى خود را بدست بيگانه ديد كه او را ميكشيد اما هيچ‌كس پيدا نبود . جندله در عجب افتاد كه اين چه حالتست كه مرا گرفتند و ميكشند و من نمىدانم كه كيست كه مرا گرفته است . چندانك جهد كرد هيچ‌كس را نديد . فغان برآورد كه اين كيست كه مرا گرفته است ؟ آشوب عيار جندله را ميكشيد ، جندله در تعجب افتاده بود و از هر طرف نگاه مىكرد ، هيچ‌كس را نمىديد . اما آشوب عيار او را ميزد تا چندان مشت بر سر و فرق جندله زد كه جملهء اعضايش خرد شد . آنگاه خنجر بركشيد و\r\n\r\n\r\n","description":"","footnote":"\r\n( 1 ) - در اصل : اما او را .\r\n","page_name":" 409 ","page_number":415},
  {"content":"\r\n\r\nبسر خنجر اعضاى او را مجروح كرد و خون از اعضاى او روان شد . توران‌دخت مىديد كه آشوب با جندله چها مىكرد ؛ اما جندله او را نمىديد . در برابر درختى ديد ، آشوب او را بر آن درخت كشيد و جندله را برهنه كرد . او جهد مىكرد كه خود را برهاند و نمىتوانست ، تا آشوب عيار او را بر آن درخت بست محكم ، آنگاه جوال‌دوزى از پولاد بيرون آورد كه در دماغش گذارد « 1 » ، كه از به‌روز عيار ديده بود كه در آن روز كه به سياه‌غار در طلب فيروز شاه و امرا رفته بودند كه قنطرهء جادو ايشانرا در سياه غار دربند كرده بود ، او با عياران بسياه‌غار رفتند ، چون مقنطره را گرفتند به‌روز جوال‌دوز پولاد در دماغ او گدرانيده بود كه او را جملهء سحرش از خاطر رفت ؛ كه هركه پولاد با خود نگاه دارد از شر ديوان و جادوان ايمن باشد .\r\nچون آشوب جوال‌دوز بيرون آورد :\r\nمؤلف اخبار و گزارندهء داستان چنين روايت مىكند كه جندله را بينى بس بزرگ بود ، آشوب بينى او را بگرفت و زور كرد و جوال‌دوز را بگذرانيد . جندله را عظيم دردش كرد و از صلابت آن درد جملهء سحرش از خاطر رفت . آشوب ايمن شد بعد از آن خود را آشكارا كرد . جندله نگاه كرد جوانى را ديد سرخ‌چهره ، بزرگ ريش ، مرد باهيبت و باصلابت ، سبلتها تا بنا گوش كشيده و خنجرى چون قطرهء آب در دست گرفته و در برابر جندله ايستاده . جندله عظيم بترسيد . در آن حالت روحانه پيدا شد ، چون آشوب را ديد كه جندله را بدان خوارى « 2 » و زارى گرفته و بر درخت بسته و برهنه كرده ، روحانه بغايت شادمانه شد و آفرين بسيار بر آشوب عيار كرد و گفت اى پهلوان و اى مبارز جهان ، عظيم كارى كردى و جهانى را از دست اين حرام‌زاده رهانيدى ! پدرم ملك قبط پرى بدين كار عظيم منت دار و برادرم قيسان « 3 » عظيم خرم [ خواهد 
  ] شد . جندله گفت آرى اى رعنا تو اين بلا بر سر من آوردى و اين آدمى را تو اينجا رسانيدى و گرنه او بهزار سال اينجا نتوانستى آمدن . روحانه گفت\r\n\r\n\r\n","description":"","footnote":"\r\n( 1 ) - در اصل : گذارند .\r\n( 2 ) - در اصل : خارى .\r\n( 3 ) - اين رسم در بعض موارد قبس يا قيس و غالبا قيسان و گاه قبسان ضبط شده است .\r\n","page_name":" 410 ","page_number":416},
  {"content":"\r\n\r\nاين فعل بد تست كه پيش و از تو آمده است ، اكنون فايده‌ات نخواهد بودن . جندله گفت گيرم كه مرا گرفتى ، با خواهرم عاجله چه خواهى كردن كه او در سحر هزار هم‌چون منست . روحانه گفت حاليا تو بجزاى خود برس كه خداى تعالى او را نيز دفع كند .\r\nبعد از آن آشوب عيار چوبى ببريد و گرد جندله برآمد و ضرب چوب برو بگشود و چندان چوب بر اعضاى او زد كه جملهء اندامش خون‌آلود شد و خون از هر طرفى روان شد تا عاقبت عاجز شد ، از ضرب چوب خوردن . وقت بود كه هلاك شود ، زينهار خواست . با روحانه گفت كه بگوى كه از من چه ميطلبى و چه مراد دارى كه مرادت را برآرم . روحانه گفت حاليا تو بجزاى خود برس و تن « 1 » بكشتن بنه كه ترا بخواهم كشتن و اگر ميخواهى كه ترا نكشيم بيا اين هر دو طلسم را باطل كن تا اين هر دو وجود برهند . جندله گفت اگر جملهء ساحران عالم گرد شوند چون مراد دل من نباشد نتوانند اين دو طلسم را باطل كردن . اكنون شما مرا ميكشيد اين هر دو طلسم باطل نخواهد شدن و اين هر دو درين طلسمها هلاك خواهند شدن . روحانه گفت خلاص ايشانرا بگوى تا ترا هلاك نكنيم . جندله گفت كه با من شرطى بكنيد كه چون من اين هر دو طلسم را باطل كنم شما قصد كشتن من نكنيد . آشوب عيار سوگند ياد كرد كه چون تو اين طلسم را باطل كنى من نيز ترا نكشم . جندله گفت در قفاى اين كوه دريايى هست كه آن را درياى ظلمات گويند . اين طلسمات را كليد در آن درياست ، آنجا بايد رفتن تا اين طلسم باطل شود . آشوب گفت اى ملكه ، تو چه مىگويى ؟ روحانه گفت ناچار است ، ببايد رفتن . پس جندله را برگشودند .\r\nآشوب عيار بر گردن جندله نشست و ريسمانى در آن سوزن پولاد بگدرانيد و بدست گرفت و روحانه در عقب . اول پيش توران‌دخت آمدند روحانه توران - دخت را پرسش كرد و از رنج بند سؤال كرد . توران‌دخت گفت چنانم كه دشمن « 2 »\r\n\r\n\r\n","description":"","footnote":"\r\n( 1 ) - در اصل : تنه .\r\n( 2 ) - در اصل : دشمنان .\r\n","page_name":" 411 ","page_number":417},
  {"content":"\r\n\r\nتو باد بدان حال ! اما اميد بفضل و كرم خداى تعالى دارم كه از بركت همت شما از بند برهم و مظفر شاه نيز از آن بند خلاص شود . روحانه گفت اى توران دخت معلوم دان كه من خواهر قيسانم ، آنك ترا از سر بام ربود و جندله‌ات از دست او ستاد ، هرچند كه پدرم ملك قبط پرى برادرم را بسيار منع كرد كه چرا چنين كردى و آن عورت را در دست آن حرام‌زاده بظلم انداختى . فرداى قيامت جواب خداى تعالى چه گويى ؟ برادرم را سوگند داد كه ديگر چنين حركتى نكند . من شرط كردم و نذر كردم ، باشد كه ترا از بند خلاص گردانم . حاليا يزدان تقدير كرده بود كه به خدمت پهلوان آشوب رسيدم ، او نيز خيلى مردانگى كرد تا قصه بدينجا رسيد كه جندله بدست آمد ، ديگر كارها آسان خواهد بودن .\r\nحاليا با ما همتى بدار كه بدرياى ظلمات خواهيم رفتن كه كليد اين طلسمها در آن درياست . توران‌دخت گفت برويد كه شما را بخداى تعالى سپردم . پس جندله را بضرب خنجر در پيش انداختند و آشوب عيار بر گردن جندله نشست و روانه شدند .\r\nراوى داستان چنين روايت مىكند كه اول روز بود كه بر اوج فلك روان شدند .\r\nشب هنگامى بدان موضع رسيدند . [ از 
  ] خيلى بيشه و كوه و بيابان و انواع زمينها گدشتند تا بدان معدن رسيدند . چون بر كنار آن دريا رسيدند آشوب نگاه كرد دريايى ديد بىكرانه و بخارى عظيم از آن دريا بر بالا مىشد ، مثل دودى ، و عالم از آن بخار سياه و تاريك ميشد ؛ آن موضع از آن بخار چنان بود كه انگشت بديده راه نداشت . روحانه گفت اى آشوب بدانك اين عظيم جاييست ، هيچ‌كس از ديو و پرى ، از وحوش و طيور بدين موضع نمىرسند و درين دريا هيچ جانور نيست ، نه ماهى و غيره . انشاء اللّه كه يزدان راست آورد . حاضر بايد بودن كه جندله نگريزد . چون بر لب دريا رسيدند آشوب عيار گفت هان اى جندله زود بگوى كه چه بايد كردن . جندله گفت در قفاى موى من مهريست بيرون آريد و بدين دريا نماييد تا چه پيدا شود . آشوب عيار دست در موى جندله زد ، مهرى\r\n\r\n","description":"","footnote":"","page_name":" 412 ","page_number":418},
  {"content":"\r\n\r\nبر سنگ سياهى كنده بود ، بيرون آورد و بدان دريا نمود ، آن دريا در جوش و خروش آمد ، بعد از لحظه‌يى گاوى عظيم سر از دريا بيرون كرد سرى بزرگ و چشمهايى سرخ در حدقهء سر در گردش ، و شاخهاى دراز ، كم‌كم آن گاو بيرون مىآمد ، گاوى مانند فيلى نعره‌زنان كه از آواز نعرهء او شير را زهره بدريدى ، عظيم باهيبت و باصلابت بيرون آمد و رو بديشان كرد . آشوب عيار و روحانه هر دو بترسيدند و از سهم آن جانور بلرزيدند . آشوب گفت اى غدار مكار ، اى سگ جادو ، اينك اين‌جادو بيرون آمد ، چه بايد كردن ؟ جندله گفت او را شكم بايد دريدن كه در شكم او درجيست و سر آن درج بايد گشودن كه دو مرغ سياه از آن درج بپرند .\r\nآنگاه اين طلسمها باطل شود ، آشوب عيار گفت اى ملكه من خوف دارم پيش اين گاو رفتن كه عظيم هيبتى ازين گاو بر دل من نشست . روحانه گفت اى عيار اين گاو نيز ديو است ، آن اسم اعظم بخوان و پيش رو كه ناچار است .\r\nآشوب توكل بر خداى تعالى كرد و اسم اعظم خواندن گرفت و خنجر بركشيد و رو بدان گاو نهاد و آن اسم اعظم ميخواند ؛ و آن گاو نيز از نسل جنى بود ، از بركت نام خداى تعالى آشوب عيار را نمىديد ، تا آشوب پيش رفت و خنجرى بر شكم آن گاو زد و شكم آن گاو را بدريد . گاو درافتاد و آلت شكم او جمله در خاك ريخت . آشوب بمرگ آن گاو عظيم خرم شد و دست در شكم آن گاو كرد ، چنان كه جندله گفته بود درجى از پولاد بيرون آورد و سر آن درج پولاد برگشود ؛ دو مرغ سياه از آن درج بدرآمدند و پرواز كردند و برفتند . جندله گفت اكنون ايشان هر دو خلاص شدند و آن طلسم آتش باطل شد و هم طلسم گنبد باطل شد . اكنون دست از من بداريد روحانه گفت هنوز با تو كار داريم . ديگربار آشوب عيار بر گردن جندله بنشست و رو بتوران‌دخت نهادند .\r\nاما مؤلف اخبار و گزارندهء داستان چنين روايت مىكند كه شاه‌زاده مظفر شاه در ميان آن خندق آتش بسر ميبرد و از آن ميوهء درخت مىخورد . اما عظيم به زحمت\r\n\r\n","description":"","footnote":"","page_name":" 413 ","page_number":419},
  {"content":"\r\n\r\nبود و هيچ از حال آشوب عيار آگاهى نداشت كه تا دردش بغايت رسيد ، بدرگاه خداى تعالى بناليد و از سر سوز نياز كرد و از بىطاقتى راز كرد و گفت بعزت نيكان درگاهت و بحرمت مقبولان در راهت ، و بحرمت زنده‌داران شب تار و بحرمت زنده‌دلان ابرار ، و بحرمت انبياى مرسلين و بحرمت اهل يسار و اهل يمين ، و به حق آه سحرى عاشقانت و به حق ذوق دل عارفانت ، بحرمت آب ديدهء يتيمان و بحرمت سوز سينهء اسيران ، و بحرمت صدق صادقان و بحرمت آب چشم عاصيان كه مرا ازين بند و بلا برهانى و بديدار دوستان و عزيزان برسانى . شاه‌زاده با قاضى حاجات در مناجات بود كه ناگاه به امر إله آن خندق آتش ناپديد شد و آن حرارت و گرمى فرونشست . چون مظفر شاه سر از سجده برداشت و آن قدرت خداى را مشاهده كرد ، باز سر به سجده نهاد و شكر كرد و گفت الهى شكر كرم و فضل تو كه مرا از بند طلسم آتش رهانيدى ! برجست و اسب زين كرد و سوار شد و رو بكوه نهاد تا بدان دره درآمد . آواز اسماعيل شنيد ، بر در غار آمد ، سلام كرد . اسماعيل جواب داد . مظفر شاه اجازت ديدار طلب كرد ، آواز آمد كه در آب غسل كن و بيا . مظفر شاه بر كنار حوض رفت و غسل كرد و جامه در پوشيد و پيش اسماعيل آمد و سلام كرد و دويد دست اسماعيل ببوسيد .\r\nاسماعيل گفت كه تو مظفر شاهى كه از خندق سحر امشب خلاص شدى ؟\r\nمرا امشب سروش خبر تو گفت . آشوب عيار نيز فرصت يافت و جندلهء جادو گرفتار شد .\r\nاينجا در پيش من مىباش كه ايشان نيز اينجا خواهند آمدن . مظفر شاه قبول كرد و در پيش اسماعيل مىبود و با او طاعت مىكرد و شكر خداى تعالى بجاى مىآورد و انتظار آشوب عيار مىكرد .\r\nاما مؤلف اخبار چنين روايت مىكند كه چون آشوب عيار بر گردن جندله نشست و روحانه در عقب او ، روانه شدند . اول شب بود كه روان شدند . در آن شب تار آشوب عيار بر گردن آن غدار و روحانهء پرى در عقب بر اوج هوا مىرفتند و\r\n\r\n","description":"","footnote":"","page_name":" 414 ","page_number":420},
  {"content":"\r\n\r\nدر دشت و صحرا مىپريدند تا هنگام سحر بدان باغ و آن موضع رسيدند كه توران‌دخت آنجا بود . چون بدان موضع رسيدند توران‌دخت همچنان نشسته بود و دل در كرم خداى تعالى بسته بود كه ايشان رسيدند و آنچه رفته بود جمله را بازگفتند . توران‌دخت خرم شد و به پا برخاست . آن گنبد هيچ نگرديد تا وقتى كه توران‌دخت از آن گنبد بيرون آمد . چون بيرون آمد آن گنبد در چرخ درآمد و در زمين فرورفت و ناپديد شد . ايشان خرم شدند . جندله گفت دست از من بداريد كه طلسمها جمله باطل شد . روحانه گفت حاليا با تو كار داريم ! روحانه به آشوب گفت زود مىبايد رفتن . من توران‌دخت را بردارم و تو بر گردن جندله نشين كه زود پيش مظفر شاه رويم كه نه وقت تعلل كردن است .\r\nپس توران‌دخت را روحانه برگرفت و آشوب عيار بر گردن جندله نشست و راه در پيش گرفتند و از آن كوه و بيابان كه گل تيره و صحراى محترقات و آن هفت كوه و درياها [ بود 
  ] مىگدشتند و خيلى منازل و جزيرها قطع مىكردند تا بعد از چند منزل بدان منزل رسيدند و بر در آن غار فرود آمدند . پير يزدان‌پرست را معلوم شد ، شاه‌زاده مظفر شاه را خبر كرد كه اينك رسيدند . مظفر شاه از آن غار بيرون آمد و ديدار عزيزان را بديد و بغل برگشود و توران‌دخت را بديد و دركنار گرفت و زارزار بگريست . توران‌دخت سر در قدم مظفر شاه نهاد و گفت شكر يزدان پاك را كه مرا بديدار تو رسانيد . مظفر شاه آفرين بر جان آشوب عيار كرد . آشوب گفت اى شاه‌زاده اين بتوفيق خداى تعالى بود و از دولت شاه‌زادهء كوه قاف ، دختر ملك قبط پرى روحانه خاتون ، كه در حق ما هيچ تقصيرى نكرد و آنچه وظيفهء غريب‌نوازى بود با ما بجاى آورد . [ مظفر شاه گفت 
  ] كجاست تا وى را ببينم . آشوب گفت اى ملكه خود را بشاه‌زاده بنما . روحانه خود را بنمود . مظفر شاه او را بديد و بر وى سلام كرد . روحانه نيكو شاه‌زاده را پرسش كرد . نگاه كرد ، جندله را بديد ، لعنت چند بر وى كردند .\r\n\r\n","description":"","footnote":"","page_name":" 415 ","page_number":421},
  {"content":"\r\n\r\nبعد از آن باتفاق پيش پير يزدان‌پرست آمدند و آنچه رفته بود جمله را حكايت كردند . پير يزدان‌پرست خرم شد و گفت شكر خداى تعالى را كه شاه‌زاده را بمراد رسانيد . اكنون شما نيز در حق من كرم كنيد كه بر شما حق دارم . گفتند بگو تا بجاى آوريم . اسماعيل گفت امشب سروش عالم غيب در گوش جانم ندا كرد كه وقت آنست كه روح تو ازين كلبهء خراب بدار البقا پيوندد و مرغ جان تو ازين قفس گلين بسرا بوستان قدس پرواز كند و ازين محنت‌آباد دنيا بسراى آخرت آيد ، كه ترا ازين دنياى ناپايدار غدار نصيب همين بود . اكنون اى برادران مرا سفر آخرت در پيش آمده است ، ميروم براهى كه همه را بدان راه بايد رفتن كه بر عمر و بر مال و زور و شجاعت و دولت هيچ اعتماد نيست . عاقبت ببايد گداشتن و از سر ضرورى ببايد رفتن . چندانك اينجا بودم اين كنج اختيار كرده بودم و از خود و از خلق عزلتى داشته بودم و دايم با دوست مشغول بودم و اكنون نيز پيش دوست ميروم . شما چندان صبر كنيد كه چون من بميرم مرا در خاك كنيد و بعد از آن هرجا كه خواهيد برويد . بعد از آن گفت شما زمانى بيرون رويد كه از « 1 » طلب ما آمده‌اند . ايشان از آن غار بيرون آمدند .\r\nراوى داستان روايت مىكند كه چون لحظه‌يى برآمد ، در غار درآمدند ، اسماعيل جان بجان آفرين تسليم كرده بود . آشوب عيار و شاه‌زاده مظفر شاه بهر دو كار اسماعيل را تميز كردند و به خاك سپردند . چون از كار او بپرداختند مظفر شاه گفت ما را بلشكرگاه بايد رفتن . روحانه گفت كه سپاه شما كجاست . گفتند در روم بود كه ما جدا شديم ، دانيم كه هنوز در روم باشند . روحانه گفت من با شما بيايم و شما را بدان حد برسانم . آشوب عيار باز بر گردن جندله نشست و روحانه توران‌دخت را برداشت و شاه‌زاده مظفر شاه سوار شد و از آن دره بيرون آمدند و راه سپاه ايران در پيش گرفتند . بدلالت روحانه ميرفتند كه هرچند بقدم پرىزاد اندك راهى بود ،\r\n\r\n\r\n","description":"","footnote":"\r\n( 1 ) - در اينجا « از » بجاى « در » به كار رفته است .\r\n","page_name":" 416 ","page_number":422},
  {"content":"\r\n\r\nاما چون بپاى مركب ميرفتند ، چند منزل در راه بودند ، تا بسرحد مملكت روم رسيدند كه حد آبادانى بود . روحانه از براى ايشان مركب ديگر بياورد تا توران‌دخت سوار شد . روحانه گفت اكنون مرا اجازت فرماييد كه من ميروم . جندله گفت مرا نيز بگداريد كه سر خود گيرم . آشوب گفت آن تعلق بملكه روحانه دارد . گفت كه با من شرط كرده بودى كه ترا هلاك نكنم . آشوب گفت من بر آن شرطم . زنده‌ات به دو مىسپارم كه اگر خواهد بكشد و اگر خواهد بگدارد . جندله گفت من خون خود را به تو حواله كردم و به تو بخشيدم . مرا بكش و بدست اين رعنا مده كه مرا در ميان ديو و پرى به شهر پريان خواهد بردن . آشوب گفت او داند . پس يكديگر را وداع كردند . روحانه ريسمان در بينى جندله كرد و روان شد و برفت .\r\nازين طرف مظفر شاه و توران‌دخت و آشوب عيار روانه شدند . چون بدان ولايت رسيدند از احوال سپاه ايران پرسيدند ، گفتند كه قيصريه را ايرانيان گرفتند و شاه سرور يمنى مسخر شد و قيصر روم منهزم شد . ايشان ايمن و آسوده ميرفتند .\r\nقضاى خداى تعالى چنان بود كه قيصر روم شبيخون كرده و شكست يافته به اسطنبول مىگريخت . كنار بيشه‌يى بود ، بىاختيار بديشان رسيدند . سپاه گريخته بمظفر شاه رسيدند قصد گرفتن او كردند . طيفور وزير با ايشان بود مظفر شاه را بشناخت ، گفت اين عم‌زادهء فيروز شاه است كه در طلب توران‌دخت رفته بود .\r\nگردش درآييد كه فتحى عظيم است ! گرد مظفر شاه درآمدند ، آشوب اين قدر كرد كه توران‌دخت را در بيشه برد . لحظه‌يى مظفر شاه بكوشيد . عاقبت او را بگرفتند و بسته بر طرف اسطنبول بردند . بناچار آشوب عيار توران‌دخت را بر طرف سپاه ايران برد . سپاه ايران بر در شهر قيصريه فرود آمده بودند . فتح كرده و قيصريه را گرفته و عسطور گريخته و شاه سرور يمنى و اسكندر شاه و مسروق بن عتبه با ايشان يكى شده بودند . اما خاطر ايشان از بهر مظفر شاه متغير بود كه غوغا برآمد كه آشوب عيار آمد !\r\n\r\n","description":"","footnote":"","page_name":" 417 ","page_number":423},
  {"content":"\r\n\r\nعياران سپاه ايران از بهروز عيار و طارق عيار از در بارگاه ملك داراب درآمدند ، دست آشوب را گرفته درآوردند . آشوب درآمد و بدويد و دست ملك داراب را ببوسيد و در پيش فيروز شاه خدمت كرد . مبارزان ديگر يكان‌يكان او را در كنار گرفتند . طيطوس حكيم گفت اى آشوب ، مظفر شاه و توران‌دخت كو ؟ آشوب عيار گفت توران‌دخت بر كنار سپاه است و مظفر شاه را قيصر روم در راه بگرفت و به اسطنبول برد . گفتند كه قصه چون بود ؟ آشوب عيار به زانو درآمد و آنچه رفته بود از حكايت جندله و پير يزدان‌پرست و روحانهء پرى و رفتن او و گرفتن جندله را و رفتن بدرياى ظلمات و كشتن آن گاو جنى و بيرون آوردن آن درج از شكم او و پريدن آن [ دو 
  ] مرغ و باطل شدن آن طلسمها و گرفتار شدن مظفر شاه و بردن به اسطنبول و آوردن توران‌دخت ، آنچه رفته بود از اول تا آخر جمله را بگفت . مستمعان چون آن قصها شنيدند هزار آفرين بر جان آشوب عيار كردند كه خيلى مردانگيها كرده بود . آشوب گفت توران‌دخت را استقبال كنيد كه بر كنار سپاه رسيده است .\r\nملك داراب و فيروز شاه حكم كردند كه جملهء خاتونان اردو از عين الحيات و جهان‌افروز و شفاء الملك و گل‌اندام و گل‌نوش با كنيزكان و خدمتكاران استقبال توران‌دخت كردند . او را ديدند بر كنار چشمه‌يى فرود آمده بود ، ضعيف و زرد و نزار شده از جور سفر و زحمت ايام . چون دختران بديدار يكديگر رسيدند و يكديگر را در كنار گرفتند و پرسش كردند ، توران‌دخت بگريست در فراق مظفر شاه و آنچه بر سر او گدشته بود از اول تا آخر جمله را بگفت . از آنجا در ميان سپاه آمدند و در بارگاه عين الحيات فرود آمدند . ملك داراب و فيروز شاه بديدن توران‌دخت آمدند و از زحمت روزگار او را پرسش كردند . بعد از آن خبر مرگ پدرش وليد خالد بگفتند .\r\nتوران‌دخت گريان شد و گفت بخت از من برگشته است و سعادت از من رميده است كه گاهى بدست ديو و پرى گرفتارم و گاهى بدست جادو و گاهى بفراق عزيزان ميسوزم . پس آن روز بعزاى پدر مشغول شد .\r\n\r\n","description":"","footnote":"","page_name":" 418 ","page_number":424},
  {"content":"\r\n\r\nروز ديگر ملك داراب بر تخت برآمد و بار داد تا جملهء بزرگان درآمدند و در پيش ملك داراب خدمت كردند و هريك بر جاى خود قرار گرفتند . ملك داراب گفت اى حكيم به تدبير كار مظفر شاه مشغول مىبايد شدن تا بدانيم كه حال او چيست و قيصر او را كجا برد و با او چه كرد . طيطوس حكيم گفت ما را جاسوسان خبر چنين دادند كه قيصر روم به اسطنبول رفته است . بپاىتخت ملك ارغوش فرنگ ، اما نميدانيم كه با شاه‌زاده مظفر شاه چه كردند . ما را مرد خردمند عاقل بايد كه به اسطنبول برود و از حال شاه‌زاده بازداند و اگر تواند آن شاه‌زاده را به صورت عيارى بيارد ، كار دشوار بر ما آسان شود و اگر نتواند آوردن از صورت حال تمام آگاه شود و خبرى از براى ما بيارد كه سپاه ما را چون بايد رفتن .\r\nاما مؤلف اخبار چنين روايت مىكند كه چون طيطوس حكيم اين سخن بگفت ملك داراب گفت كه را بفرستيم ؟ آشوب عيار گفت من بروم . به‌روز عيار گفت تو از راه رسيده‌اى و زحمت ديو و جادو كشيده‌اى ، تو آسايش كن تا من بروم و خبرى بيارم و اگر توانم مظفر شاه را بيارم و اگر نتوانم خبرى بيارم . فيروز شاه گفت مرا نيز نظر بر طرف تو بود . بهروز عيار كارسازى كرد و آنچه اسباب راه اسطنبول بود برداشت و يارانرا وداع كرد و راه اسطنبول در پيش گرفت و برفت و ايرانيان در شهر قيصريه بعيش و عشرت و انتظار خبر به‌روز عيار كه كى بيايد و چه خبر آرد .\r\n\r\n","description":"","footnote":"","page_name":" 419 ","page_number":425},
  {"content":"\r\n\r\n\r\n29 تسخير اسطنبول\r\nراوى اين داستان چنين روايت مىكند كه به‌روز عيار ، آن كاردان طرار ، رو به اسطنبول نهاد . به صورت درويشى خود را برآراست و شب‌وروز ميرفت ، منزل به منزل تا بر كنار درياى اسطنبول رسيد . رودخانه‌يى ديد كه آب آن در دريا ميريخت و بر لب آن رودخانه خانه‌يى چند از نى ساخته بودند و پير ملاح با چند شاگرد دام در آب انداخته بودند و صيد ماهى مىكردند . به‌روز عيار چون بدانجا رسيد دانست كه فتح او از پيش ايشان خواهد بودن . پيش رفت و بر آن قوم سلام كرد .\r\nپير ملاح را سيلاب نام بود . به‌روز عيار را جواب داد و گرم بپرسيد و گفت خوش آمدى و از كجا مىآيى و به كجا ميروى ؟ به‌روز گفت مرد سياحم ، گرد عالم گرديده‌ام و بسيط جهان گشته‌ام . جملهء تركستان و هندوستان و ايران و توران تفرج كرده‌ام ، مگر كه ملك مغرب نديده‌ام . حال هوس كرده‌ام كه اسطنبول را ببينم تا از آنجا نصيب كجا باشد . سيلاب گفت اى درويش اسطنبول شهر ديدنيست ، اما اكنون نرفتن به اسطنبول اوليترست كه مقدمهء فتنه در اسطنبول پيدا شد كه قيصر روم ملك عسطور رومى از ايرانيان گريخته آمد و جوان ايرانى مظفر شاه نام ،\r\n\r\n","description":"","footnote":"","page_name":" 420 ","page_number":426},
  {"content":"\r\n\r\nشاه‌زادهء ملك آذربايگان كه عم‌زادهء فيروز شاه است ، او را گرفته با خود آورده‌اند و بزارى تمام به اسطنبول بردند . دانم كه ايرانيان در عقب خواهند آمدن و فتنهء عظيم خواهد برخاستن كه هرجا كه قدم شوم ايرانيان برسد ديگر آنجا خير و بركت نماند . تو مرد درويشى ، بىدست و پا در ميان فتنه بمانى . بهروز عيار گفت ما مردمان درويشيم ، ما را با فتنه و كار ملكان چه كار ؟ غايت بودن من در اسطنبول ده روز باشد كه تفرجى كنم و زود بازگردم كه غرض من تفرج است كه يك نظرى ببينم . سيلاب گفت تو دانى ، چندان صبر كن كه ملاحان از اسطنبول بيايند كه تا ماهى برند ، من ترا بديشان سپارش كنم كه ترا ببرند و بيارند . بهروز گفت كه روا باشد . پير ملاح گفت اين دام را به نيت تو در آب خواهم انداختن تا بنگريم كه نيت تو چونست . به‌روز گفت روا باشد . سيلاب ملاح گفت به نيت اين درويش ! و دام در دريا انداخت . چون لحظه‌يى شد دام گران شد ، چندانك جهد كردند كه دام را از آب بركشند نتوانستند از غايت گرانى ؛ به‌روز عيار را نيز بمدد طلب كردند ، به‌روز نيز در كشتى درآمد ؛ بسيار جهد كردند ، چون دام از آب بيرون كشيدند بسيار ماهى در دام گرفتار شده بودند .\r\nاما راوى اين داستان چنين روايت مىكند كه سيلاب ملاح چون چنان بديد عظيم خرم شد . گفت اى درويش عظيم مبارك قدمى ! خيلى ماهى در دام من افتاد ! بده نوبت چندين ماهى نمىگرفتم كه در بار اول گرفتم . اما اين نوبت دوام بيازمايم كه چونى . بار دوام دام در آب انداخت . از اول بيشتر ماهى بيرون آمد . ملاح گفت خوش‌روى و مبارك‌قدم مرد [ ى 
  ] هستى ! خان‌ومان مرا آبادان كردى ! اما هرچه در عالم هست تا سه بار بايد آزمودن . من نير ترا تا سه بار بيازمايم . بار سيوم دام در آب انداخت ، از بار دوام و اول بيشتر بيرون آمد .\r\nسيلاب حيران شد و گفت من ديگر ترا از پيش خود نمىگدارم كه قدم تو عظيم مبارك است . اى درويش نام تو چيست ؟ به‌روز گفت نام من مبارك‌قدم است !\r\n\r\n","description":"","footnote":"","page_name":" 421 ","page_number":427},
  {"content":"\r\n\r\nسيلاب گفت مبارك‌قدم ، چه باشد كه اگر ترك مسافرت كنى و اينجا باشى تا من دختر خود را به تو بدهم و باهم باشيم و باهم ماهى مىگيريم و ملاحان مىآيند و ماهى مىبرند به اسطنبول . چون من بميرم كشتى و دام به تو بگذارم كه بيادگار من در عالم نگاه دارى .\r\nبهروز عيار گفت اى پدر من نتوانم اينجا بودن كه من خويش و پيوند و برادر و مادر دارم و جمله مردم منعم و توانگرند و من به اختيار خود سياحت قبول كرده‌ام كه هر روز بجايى و هر شب بمنزلى باشم ، ترا كرم بايد كردن و مرا به اسطنبول روانه بايد كردن كه دلم دربند آنست كه اسطنبول را تفرجى كنم . پير ملاح گفت آرى بدبختى از تو نخواهد رفتن كه از مادر بدبخت آمده‌اى . به‌روز عيار بخنديد و گفت اى پير تو اين زمان نگفتى كه مبارك‌قدمى ، باز مىگويى كه بدبختى ؟ پير گفت از بهر آن‌كه سخن مرا قبول نمىكنى . هزار كس در آرزوى آنست كه من ايشانرا قبول كنم ، نمىكنم ، تو رد ميكنى ؟ به‌روز گفت اى پير در اين سه روز كه اين سه دام انداختى و ماهى گرفتى چند ارزد ؟ پير ملاح گفت آنچه من گرفتم دو دينار ارزد و اما بدولت تو بهر دامى پنج دينار ارزد . به‌روز دست در كيسه كرد و چند تنگه زر سرخ بيرون آورد و بسيلاب داد و گفت هان بستان و خرج روزگار خود كن و نوعى كن كه من زودترى به اسطنبول روم . پير ملاح عجب ماند و به‌روز را عظيم حرمت داشت و گفت دست مبارك و قدم مبارك دارى ! بندگى كنم . چون ملاحان بيايند ترا بفرستم . اما تو يك كار بكن ، در اسطنبول دزد و دغل بسيارند و تو خيلى زر با خوددارى . مبادا كه از تو ببرند ، به من بسپار ، چون بازگردى بامانت به تو بازدهم . به‌روز گفت اى پير تو مگر زر دوست ميدارى ؟ گفت بلى ، گفت كه باشد كه زر دوست ندارد كه دنيا و آخرت به دو بدست مىآيد !\r\nمؤلف اخبار چنين روايت مىكند كه به‌روز عيار سه روز ببود . بعد از سه روز\r\n\r\n","description":"","footnote":"","page_name":" 422 ","page_number":428},
  {"content":"\r\n\r\nملاحان از اسطنبول آمدند ، بطلب ماهى . سيلاب ملاح گفت چون بود كه اين نوبت دير آمديد ؟ ملاحان گفتند دير آمدن ما از بهر آن بود كه گفتيم بنگريم كه ملك عسطور آن جوان ايرانى را پيش ملك ارغوش برد ؟ ملك ارغوش با او چه خواهد كردن ؟ او را بر سر چهار سوى بازار دربند كردند و ملك ارغوش به دو التفات نكرد و او را نيز هنوز پيش ملك نبردند ، ما از آنجهت دير آمديم . پير ملاح گفت كشتى پيش آريد كه ماهى در كشتى اندازيم . ملاحان گفتند اين چندين ماهى درين اندك روز از كجا آوردى ؟ سيلاب ملاح گفت از بركت اين شخص كه درين چند روز اينجا بود ، اين همه ماهى گرفتم . گفتند چه‌كسى است اين ؟\r\nگفت مرد درويشى است اما عظيم بلندهمت و مبارك‌قدم است . آرزوى ملك اسطنبول دارد . او را نيز با خود به اسطنبول بريد كه هوس تفرج دارد . گفتند منت داريم . چون كشتى پر ماهى كردند به‌روز را در كشتى نشاندند . سيلاب بسيار وصيت كرد در نگاه داشتن به‌روز عيار . بهروز سيلاب را وداع كرد و با آن ملاحان راه شهر اسطنبول در پيش گرفت و برفت و در راه خيلى انعام با ملاحان كرد . ايشان كشتى مىراندند تا به اندك روزگارى به اسطنبول رسيدند . به‌روز عيار نگاه كرد ، شهر [ ى 
  ] ديد عظيم و برج و باروى عظيم بلند از سنگ خاره ساخته . آب دريا بر برج و باره مىزد و مىگذشت چنانك كشتى [ كه 
  ] ازين طرف ميرفت درست بر در دروازه بايستادى . به‌روز گفت اگر اين شهر بجنگ بايد گرفتن عظيم دشوار باشد .\r\nچون توان گرفتن ؟ ملاحان كشتى را بر در دروازه آوردند و از دور بازداشتند بعد از آن ماهىها را در زورقى نهادند و كم‌كم در شهر مىبردند و خلق مىخريدند .\r\nبه‌روز در شهر اسطنبول درآمد ، شهرى ديد عظيم بزرگ . به‌روز عيار شهر مصر را تفرج كرده بود و تصور مىكرد كه از شهر مصر بزرگتر شهرى نباشد .\r\nچون اسطنبول را بديد چون مصر پنج بود در بزرگى و غلبگى . به‌روز عجب ماند و در آن شهر مىگشت و قوام كار خود نگاه ميداشت و مظفر شاه را طلب\r\n\r\n","description":"","footnote":"","page_name":" 423 ","page_number":429},
  {"content":"\r\n\r\nمىكرد كه او را كجا دربند كرده‌اند تا بعد از سه روز كه طلب كرد بدان موضع رسيد كه شاه‌زاده دربند بود . ميان شهر بر سر چهار سوى بازار زندانى بود ، شاه‌زاده را آنجا دربند كرده بودند . هنوز مظفر شاه را پيش ملك ارغوش نبرده بودند . پنجره‌يى بود ، شاه‌زاده در قفاى پنجره دربند بود و دايم خلق شهر اسطنبول بيامدندى و در پيش آن پنجره بايستادندى و با مظفر شاه سخن گفتندى . مظفر شاه در قفاى آن پنجره گريان و نالان نشسته بود . در انديشهء آن‌كه كارش بچه خواهد رسيدن و مرا از بند و زندان كه خواهد رهانيدن ؟ به‌روز عيار را چون معلوم شد كه شاه‌زاده اينجا دربند است با خود گفت نوعى بايد كردن كه مظفر شاه را ببرم كه اگر سپاه ايران خواهند كه به صورت جهانگيرى اين شهر را بستانند عظيم مشكل باشد كه اين شهر را بجنگ گرفتن عظيم دشوارست . اما شاه‌زاده را از اينجا بيرون بردن عظيم آسانست .\r\nمؤلف اخبار و گزارندهء داستان چنين روايت مىكند كه به‌روز عيار درين فكر بود كه از ناگاه غوغايى برخاست . خلق دور شدند . به‌روز نگاه كرد ، قيصر روم را ديد كه با طيفور شوم و شاه شجاع و جمعى از مبارزان يمن و روم رسيدند كه بپاىتخت ملك ارغوش فرنگ مىرفتند . گذار ايشان بر در زندان بود . قيصر روم گفت اين ايرانى را نيكو نگاه داريد و شب‌وروز در پاس او باشيد كه چون ملك ارغوش فرنگ طلب كند شما را نيكو انعام كنم . حكم كرد تا هزار دينار بدان سرهنگان چند كه در پاس او بودند انعام كنند « 1 » و بگذشت . به‌روز عيار آنجا بود « 2 » تا وقتى كه شب درآمد . آن چند كس كه در پاس بودند مشعله‌يى بركردند و آنجا مىبودند و شراب ميخوردند و پاس ميداشتند . به‌روز عيار تا وقت صبح در كمين ايشان بود ، ايشان هيچ خواب نكردند . بنوبت ده‌ده پاس ميداشتند . به‌روز گفت اين حرام‌زادگان هيچ خواب نمىكنند ! ميان بازار است و گدار ، جملهء حاميان در گذار ؛ در شبى چند نوبت گذار ايشان بر در زندانست ، نوعى بايد كردن كه بيكبار در خواب شوند . صبر كرد تا روز شد . به‌روز عيار اسباب عيارى بر خود راست كرد . شمعى بستد و اندكى از نقل و قند و\r\n\r\n\r\n","description":"","footnote":"\r\n( 1 ) - در اصل : كرد .\r\n( 2 ) - در اصل : تا شب آنجا بود .\r\n","page_name":" 424 ","page_number":430},
  {"content":"\r\n\r\nنبات بخريد و بداروى بيهوشانه بيالود و در دستارچه‌يى بست و چندان صبر كرد كه شب درآمد و آن سرهنگان تمام مست شدند . آن حاميان جوق‌جوق ميرسيدند و شراب ميخوردند و ميگذشتند .\r\nبهروز از دور در كنجى نشسته بود و نگاه مىكرد تا از شب نيمى درگذشت .\r\nآن عيار توكل بر خداى تعالى كرد و برخاست و آن شمع برداشت و اندكى داروى بيهوشانه بر سر آن شمع ريخت و دماغ خود را بگرفت و دليروار پيش آن قوم آمد و سلام كرد و آن شمع را بر كرد و در ميان آن قوم نهاد و نقل را در نظر ايشان نهاد و بنشست . آن قوم نگاه كردند ، درويشى ديدند خرقه پوشيده بود ؛ تصور كردند كه مرد درويش است بتوقع آمده است . باهم گفتند مرد درويش است به دو انعامى كنيم .\r\nبه‌روز عيار بنشست . ايشان شراب ميخوردند و از آن نقل مىچشيدند و بوى آن شمع در دماغ ايشان ميرسيد . تا بهروز عيار نشستن چند جوق كه در گرد شهر ميگشتند و پاس ميداشتند ميرسيدند و شراب ميخوردند و مىگذشتند . تا از آن سرهنگان يكى جام شراب بدست به‌روز داد ، به‌روز بستد و دركشيد و پر كرد و بعوض بداد و بازبستد و پر كرد و به ديگرى بداد تا تصرف كرد و ساقى شد و [ بيهوشانه 
  ] در شراب انداخت و در گردش درآورد . هركس كه ميرسيد مىداد ، هركس كه از آن جام مىخورد هنوز ده قدم نرفته بودى كه بيفتادى و بيهوش شدى .\r\nمؤلف اين داستان چنين روايت مىكند كه آن عيار چابك‌دست آن شب از عسسان اسطنبول چهل كس را شراب داد و ايشان جمله بىخود شدند و سر در خواب نهادند و آن مجلس را با شراب و پاسبانى جمله به بهروز عيار بگذاشتند . چون به‌روز عيار چنان بديد برجست و خنجر بركشيد و آن جمع را سر از تن جدا كرد و پيش در زندان آمد . در زندانرا آن چابك دست عيار برگشود . بعد از آن بسر وقت مظفر شاه آمد و او را از خواب بيدار كرد . چون شاه‌زاده را از خواب بيدار كرد ، شاه‌زاده نگاه كرد ، شخصى را ديد خنجر خون‌آلود در دست . بترسيد و گفت چه كسى و بچه\r\n\r\n","description":"","footnote":"","page_name":" 425 ","page_number":431},
  {"content":"\r\n\r\nكار آمده‌اى ؟ گفت اى شاه‌زاده مترس كه منم به‌روز عيار و بطلب تو آمده‌ام و عظيم كارى كرده‌ام ! برخيز و بيرون آى تا بنگرى كه چه كار كرده‌ام ! و مظفر شاه را از بند بيرون آورد كه بندش اندك بود . چون مظفر شاه از زندان بيرون آمد بر در زندان نگاه كرد بقرب ده تن را ديد سر از تن جدا كرده و سرها بر سينه نهاده و خون روان شده .\r\nمظفر شاه گفت اى به‌روز ، عظيم كارى كرده‌اى ! به‌روز گفت نه وقت ايستادنست ، برو تا برويم ! باشد كه توانيم ازين شهر بيرون رفتن كه بودن ما درين شهر مخاطره است .\r\nپس از آنجا روانه شدند ، بهر ده قدم كه ميرفتند يكى مىديدند ، خفته و افتاده .\r\nبه‌روز خنجر در دست داشت سر آنكس از تن جدا مىكرد و بر سينه‌اش مىنهاد و ميگذشتند . مظفر شاه گفت بارى اين اجل گرفتگان بر سر اين راه چرا خفته‌اند كه تو ايشانرا بدين علامت ميكشى ؟ به‌روز گفت هيچ مگوى كه شراب از دست من خورده‌اند . پس آنچه رفته بود جمله در پيش مظفر شاه تقرير ميكرد و ميرفتند .\r\nمظفر شاه گفت اكنون چون خواهيم كردن ؟ به‌روز عيار گفت ما را هم امشب ازين شهر [ بايد 
  ] رفتن كه بودن درين شهر ما را هيچ نيكو نيست كه عظيم كارى در اسطنبول كردم كه تا هزار سال ديگر ازين بازگويند . مظفر شاه گفت چون ميرويم ؟ به‌روز گفت از در دروازه بايد رفتن . چون بر در دروازه رسيدند بقرب دويست آدمى ديدند نشسته و شراب ميخوردند . به‌روز گفت با دويست كس چه توان كردن ؟ از پيش اين قوم گذشتن از عقل نيست بازگرد تا چارهء ديگر كنيم .\r\nراوى داستان چنين روايت مىكند كه چون خواستند كه بازگردند ؛ تقدير خداى تعالى چنان بود كه هم جمعى از آن عسسان بر در زندان آمدند تا بگدرند كه گذار راه ايشان آن بود . چون برسيدند و آن حال بديدند ، فغان از جان ايشان برآمد كه اين كار كه كرده است ؟ در زندان نگاه كردند ، هيچ‌كس را نديدند ، در عقب دوان شدند ، بهرچند قدم يكى را ديدند سر بريده و شكم دريده و خون روان گشته . كه آن شب به‌روز عيار از زندانبانان و عسسان شهر اسطنبول بقرب چهل كس را كشته بود .\r\n\r\n","description":"","footnote":"","page_name":" 426 ","page_number":432},
  {"content":"\r\n\r\nايشان نعره‌زنان رو بر در دروازه كردند كه بزرگان ايشان آنجا بودند . ايشان درآمدن ، به‌روز عيار و مظفر شاه در بازگشتن ، بهم رسيدند . تقدير خداى تعالى چنان بود كه راه تنگ بود و جاى جستن نبود . بهروز عيار متحير شد . نردبانى پيش‌آمد ، و آن نردبان بارو بود . هردو بر آن نردبان دوان شدند . دو كس از بالاى نردبان بشيب مىآمدند كه پيش دروازه‌بانان ميرفتند . دو وجود را ديدند كه بشتاب تمام بالا ميرفتند . نعره بريشان زدند كه هى چه كسانيد و بكجا ميرويد ! به‌روز در جواب خنجرى بر شكم يكى « 1 » زد ، آن ديگرى بالا جست و فغان برآورد و آن ديگر سرهنگان بپاى نردبان رسيدند ، از بالا آواز فغان شنيدند ، بالا دويدند و ديگرى رفت و سرهنگان را در دروازه خبر كرد . جمله دوان شدند و بر آن بالا آمدند . قفاى بارو دريا بود ، سرهنگان بر سر برج و بارو دوان شدند . اين قوم در عقب نعره زدند ، پاسبانان بسيار بر سر برج و باره بودند ، جمله از خواب بيدار شدند و بر سر برج و باره دوان شدند . بيك لحظه غلبهء عظيم برخاست . به‌روز گفت اى شاه‌زاده اكنون كار ما عظيم مشكل شد و هيچ‌جاى گريختن نيست البته ما را بخواهند گرفتن . چون كنيم ؟ مظفر شاه درماند ، بسيارى جهد كردند ، فايده‌يى نكرد ، از هيچ طرف راه گريختن نبود ، تا عاقبت گرد ايشان درآمدند .\r\nروايت كرده‌اند كه به‌روز بر سر باره آن شب هفت كس را كشته بود . چون غلبه بودند و وقت صبح رسيد و عالم روشن شد ، بدانست كه اكنون فايده‌يى ندارد .\r\nگفت اى شاه‌زاده اگر مرا بگيرند ، پاره‌پاره بكنند اما ترا هيچ نخواهند گفتن . من اكنون رفتم تا سپاه بيارم كه بسعى من نمىشود . ميروم كه سپاه بيارم . مظفر شاه گفت كه بكدام راه خواهى رفتن كه من نيز بيايم . به‌روز گفت بدان راه كه من خواهم رفتن تو نمىتوانى آمدن . اين بگفت و آن خرقه [ كه 
  ] دربرداشت بركند و در زير خرقه پيرهنى پوشيده بود عظيم چست و چالاك ، قفاى بار و دريا بود كه بر بارو مىزد و مىگذشت . آن جان باز عيار و آن دلير طرار و آن مبارزكار در آن شب تار از سر\r\n\r\n\r\n","description":"","footnote":"\r\n( 1 ) - در اصل : بر شكمش .\r\n","page_name":" 427 ","page_number":433},
  {"content":"\r\n\r\nباروى اسطنبول در آن دريا جست و ناپديد شد كه غير از آن هيچ چاره و تدبير نداشت .\r\nراوى داستان چنين روايت مىكند كه چون به‌روز عيار در آن دريا جست آن باقى درجستند و مظفر شاه را بگرفتند و كشان كردند و در عقب به‌روز در آن دريا نگاه مىكردند .\r\nاز به‌روز نه نام ديدند و نه نشان . از دليرى او عجب ماندند . چون مظفر شاه [ را 
  ] از باره بشيب آوردند و درو نگريستند بشناختند . عجب ماندند ، سؤال كردند كه اين‌كه بود كه چنين كارها كرد و خود را در دريا انداخت ؟ مظفر شاه گفت مرا پيش ملك ارغوش ببريد تا بگويم ، او را نگاه داشتند و كشتگان ضرب خنجر به‌روز عيار را جمع كردند . راوى گويد كه پنجاه و يك كس را آن مبارز دلاور در آن شب كشته بود . آن عظيم كارى بود كه آن عيار كرده بود كه تا قيامت از آن بازگويند . چون وقت سحر شد مظفر شاه را بر در ايوان ملك ارغوش فرنگ آوردند و كشتگانرا برهم نهادند . اول روز خلق اسطنبول آگاه شدند ، بر در ايوان ملك ارغوش فرنگ جمله جمع شدند و از آن حكايت مىشنيدند و عجب مىماندند كه در هيچ تاريخ كسى چنين حالت نشان نمىدهد كه كسى چنين كارى بكند و خود را در دريا بيندازد .\r\nدرين حالت قيصر روم و طيفور شوم رسيدند . چون آن حال بشنيدند عجب ماندند . مظفر شاه را دست و گردن بسته برهنه بازداشته بودند . طيفور پيش‌آمد و يك نعره بر مظفر شاه زد كه اى گداى ايرانى ، اين‌كه بود كه اين‌چنين كارى كرد و از سرهنگان ملك ارغوش پنجاه و يك سرهنگ را بكشت ؟ مظفر شاه را سخت آمد و گفت اى حرام‌زاده تو كه باشى كه مرا گدا خوانى ؟ مرا بر در خانه چون تو حرام‌زاده هزار غلام بيش است . طيفور اين سخن بشنيد تازيانه‌يى چند بر سر و فرق مظفر شاه زد و سر او را بشكست . مظفر شاه گفت اى حرام‌زاده دست‌دست تست ، هرچه ميخواهى بكن تا آن روز كه دست‌دست ما باشد كه اين بيك حال نمىباشد . طيفور گفت تو توقع چه دارى كه هم‌اكنون ترا بزارىزار بخواهم كشتن . مظفر شاه گفت آن نيز حكم خداى تعالى باشد . طيفور بگذشت . اما چون ملك ارغوش بر تخت برآمد از\r\n\r\n","description":"","footnote":"","page_name":" 428 ","page_number":434},
  {"content":"\r\n\r\nصورت حال او را خبر كردند كه امشب چنين حالتى واقع شده است ؛ پنجاه و يك كس را از سرهنگان تو كشته‌اند و آن ايرانى را گرفته‌اند اما آنكس خود را در دريا انداخته است و غرق شده است . ملك ارغوش عجب ماند ، حكم كرد تا امراى دولت با وزراى حضرت درآمدند و هركسى برجاى خود قرار گرفتند . بعد از آن ملك عسطور رومى با شاه شجاع و شاه اسد و شاه حارث پسران ملك سرور يمنى و طيفور وزير و امراى روم و يمن درآمدند . ملك ارغوش برپاى خاست و دست ملك عسطور گرفت و بر تخت برآورد و در پهلوى خود بنشاند . چون جمله قرار گرفتند ملك ارغوش گفت اين چه حالتست كه امشب در ملك من واقع شده است و اين كار كه كرده است ؟\r\nطيفور وزير گفت آن ايرانى را گرفته‌اند و يكى خود را در دريا انداخته است و هلاك شده است ، اما اين يكى ديگر را گرفته‌اند . ملك طلب كند و تجسس كند كه حال چون بوده است . ملك ارغوش گفت اين ايرانى را كه شما با خود آورده‌ايد چه كس است ؟ قيصر گفت شاه‌زادهء ايرانست و عم‌زادهء فيروز شاهست ، پادشاه آذربايگانست و صاحب صد هزار مرد است . در وقت گريختن ما او را با خود آورده‌ايم ، بپاىتخت ملك به اميد آنك لشكر بدهى تا بروم و جواب ايرانيان بگويم و ملك و مال خود را از دست ايشان بيرون آرم . تو هيچ التفاتى نكردى و عياران ايران آمدند و چنين كارى كردند و سرهنگان ترا كشتند . ملك ارغوش فرنگ گفت بياريد اين ايرانى را تا بنگرم چه كس است . سرهنگان بيرون دويدند و مظفر شاه را دست و گردن بسته و برهنه و سرشكسته درآوردند . چون مظفر شاه درآمد ملك ارغوش نشسته بود بعظمت هرچه تمام‌تر ، و در گرد تخت بقرب چهار صد كرسى زرين و سيمين نهاده و امراى فرنگ دوش‌بدوش نشسته بودند . چون مظفر شاه را چشم بر ملك ارغوش افتاد خدمت كرد و شرط ادب بجاى آورد . چون شاه‌زاده بود رسم خدمت ملوك ميدانست ، بجاى آورد ؛ ملك ارغوش فرنگ نگاه كرد ، جوانى را ديد چون سرو آراسته .\r\nراوى داستان چنين روايت مىكند كه مظفر شاه بغايت صاحب جمال بود ، ملك\r\n\r\n","description":"","footnote":"","page_name":" 429 ","page_number":435},
  {"content":"\r\n\r\nارغوش فرنگ را بغايت پسند آمد . گفت اين جوانرا نام چيست ؟ گفتند مظفر شاه نام دارد . ملك ارغوش گفت اى جوان‌مرد ، راست بگوى كه اين‌كه بود كه امشب اين حركت كرد و سرهنگان مرا كشت ؟ مظفر شاه گفت اى شاه او عيارى بود ايرانى كه به‌روز عيار نام دارد . دعوى كرده بود كه مرا از شهر اسطنبول بدر ببرد . خيلى مبارزى كرد و سربازى نمود اما نتوانست كارى كردن و خود را در دريا انداخت و من گرفتار شدم . ندانم كه حال او بچه رسيده باشد . ملك ارغوش فرنگ گفت اين جوان ايرانى در سپاه ايران چه حرمت دارد ؟ طيفور وزير گفت اين جوان شاه‌زادهء آذربايگانست و عم‌زادهء فيروز شاه است و صاحب صد هزار سوار است . از چهار ركن ايران يك ركن اعظم اين جوانست . ملك ارغوش گفت اين جوان را چون گرفتيد ؟\r\nبه مردى گرفتيد يا بحيل ؟ طيفور گفت ما گريخته پيش تو مىآمديم اين جوان مدتى بود كه از سپاه ايران گم شده بود ، از بهر دخترى كه او را توران‌دخت ميگويند ، دختر پادشاه مصر ، وليد خالد . اين جوان با عيارى آشوب نام در عقب آن دختر رفته بودند ، بىاختيار از ميان بيشه بما بازخوردند ، بسيار جهد كرديم كه اين جوانرا گرفتيم ، به خدمت تو آورديم . ملك ارغوش گفت درين مدت كجا بودى ؟\r\nمظفر شاه گفت توران‌دخت زن من بود و بدست ديو و جادو گرفتار شده بود ، من با عيارى در عقب رفته بودم و بسيار جد و جهد كردم و من نيز در دست جادو در خندق آتش گرفتار شدم . آن عيار كه خدمتكار من بود بسيار زحمت كشيد ، عاقبت يزدان فرصت داد ، آن جادو گرفتار شد . چنانك رفته بود از اول تا آخر جمله را حكايت كرد . جملهء حاضران از آن حكايت عجب ماندند و از « 1 » هنر آشوب عيار آفرين كردند .\r\nبعد از آن ملك ارغوش فرنگ گفت اكنون با اين ايرانى چه بايد كردن ؟ طيفور گفت اين ايرانى را ببايد كشتن و سر او را بر سر چهارسوى اسطنبول ببايد آويختن كه اگر كسى اين خبر را بفيروز شاه برساند كه عم‌زادهء ترا در اسطنبول سياست\r\n\r\n\r\n","description":"","footnote":"\r\n( 1 ) - « از » بجاى « بر » به كار رفته است .\r\n","page_name":" 430 ","page_number":436},
  {"content":"\r\n\r\nكردند دل او بشكند . ملك ارغوش گفت تو كيستى كه اين تدبير از براى ملك من كردى ؟ گفت من وزير شاه سرور يمنىام . ارغوش گفت سرور يمنى كو ؟ گفت ايرانيان او را گرفتند و او با ايرانيان صلح كرد . ملك ارغوش گفت چون پادشاه تو با ايشان يكى شد واجب آن بود كه تو نيز با ايشان صلح ميكردى . طيفور گفت دشمنى من با ايرانيان از شاه سرور سخت‌تر است ، ملك ارغوش گفت مرا معلوم شد كه خرابى ملك يمن و شام و روم [ را 
  ] جمله سبب تو بوده‌اى . ملكى را كه وزيرش تو باشى كار او دايم نامضبوط باشد كه عقل شاهان وزيرانند ؛ و از دولت پادشاهان يكى ديگر آنست كه وزير عاقل و خدمتكار موافق باشد ؛ معلوم شد كه تو نمىگداشته‌اى كه در ميان اين پادشاهان موافقت پيدا شود . از آن سبب جمله را دربدر انداخته‌اى .\r\nديگر در مجلس من سخن مگوى و از بهر من هيچ تدبير مكن . طيفور دم دركشيد و سر در پيش انداخت .\r\nملك عسطور گفت پسر من شاه‌نوش بدست ايرانيان بهلاك آمده است . مظفر شاه را بعوض شاه‌نوش سر ببريم . ملك ارغوش گفت مگر پسر ترا اين كشته است ؟\r\nگفت نه در آن وقتى كه پسر مرا ايرانيان كشتند اين در سپاه نبود ، در عقب توران دخت رفته بود . ملك ارغوش گفت اى ربيعا ، چون پسر ترا عياران كشتند اين جوانرا بعوض نتوان كشتن كه گناهى ندارد . از پادشاهان نشايد كه كارى كنند كه بىقاعده باشد . وزير ملك ارغوش گفت اين جوانرا بعوض سرهنگان ملك بايد كشت كه امشب بنقد پنجاه و يك كس بهلاك آمدند . ملك ارغوش گفت سرهنگان مرا آن عيار كشت و خود را در دريا انداخت و هلاك شد . هيچ قتل برين جوان نيست .\r\nمظفر شاه سر برآورد و گفت ملك ارغوش را بقا باد ، تو بقول طيفور و قيصر كار مكن . ملك داراب پادشاه عادلست و بىحجت در هيچ ملكى نرفته است و اگر نيز رفته است هيچ آزار او برعيت نرسيده است و دايم مخالفت از طرف دشمنان بوده است . ايرانيان مردمان جوانمرد و مبارز و شجاع و سربازاند . عيارى چه وجود دارد ؟\r\n\r\n","description":"","footnote":"","page_name":" 431 ","page_number":437},
  {"content":"\r\n\r\nدر يك شب در ملك اسطنبول آن كرد كه در صد سال از آن بازگويند . دشمنى ايشان نه كار آسانست و عداوت ايشان به اختيار خود طلب كردن نه از عقل و خرد است . با ايشان دوستى و محبت ورزيدن از عقل و دولتست . تو بقول هيچ‌كس كار مكن ، بدولت خود كار كن . ملك ارغوش دانست كه مظفر شاه راست ميگويد كه آوازهء ايشان مدتها بود كه شنيده بود كه پادشاهان با ايشان سود نكردند ؛ الا هركه با ايشان عداوت كرد عاقبت پشيمان شدند و آن پشيمانى ايشانرا سود نكرد .\r\nملك ارغوش گفت حاليا كشتن اين ايرانى هيچ مصلحت نيست . او را باز داريد تا من مصلحت بنگرم كه چيست . قيصر گفت اى ملك عياران بيايند و مظفر شاه را ببرند . آن زمان پشيمانى سود ندارد . ملك ارغوش گفت آن به من تعلق دارد .\r\nاين جوانرا نيكو رعايت بايد كرد كه شاه‌زاده است . او را در زندان و جاى دزدان نشايد كردن . از بندش بيرون آريد . مظفر شاه را از بند گشودند . گفت خلعت بياريد ، خلعت آوردند و در برش كردند . حكم كرد كه در اندرون ايوان من فلان موضع را به دو دهيد و چهار خدمتكار در خدمت او باشند و زنجيرى از نقره در پايش كنيد و اسباب عيش او را مهيا كنيد تا بنگريم كه عاقبت چه خواهد شدن .\r\nراوى اين داستان چنين روايت مىكند كه چون ملك ارغوش اين سخن بگفت ، در حال مظفر شاه را بيرون آوردند و جاى خوش و موضع دلكش از براى او گشودند و مسندهاى شاهى انداختند و مظفر شاه را بدان موضع آوردند و چهار خادم به خدمت بايستادند و آنچه وظيفهء خدمت بود بجاى مىآوردند . مظفر شاه عظيم از ملك ارغوش شاكر بود كه بقول طيفور وزير و ربيعاى قيصر او را هلاك نكرد . [ با خود گفت 
  ] اما هيچ ندانم كه حال بهروز عيار در آن دريا بچه رسيد . گويا تواند جان خود را بدر بردن يا نه ؟ مظفر شاه در خانهء ملك ارغوش فرنگ دل بر صبر نهاده و شب و روز گريان و نالان در فراق توران‌دخت ؛ ما آمديم بر سر قصه و داستان سر عياران عالم به‌روز عيار طرار نامدار كه كار او چه شد كه در آن شب تار در آن دريا جست و حال بچه رسيد .\r\n\r\n","description":"","footnote":"","page_name":" 432 ","page_number":438},
  {"content":"\r\n\r\nراوى داستان گويد كه چون به‌روز در آن شب در دريا جست ، در علم شنا استاد بود و آن علم را نيكو مىدانست كه در مصر آموخته بود و كنار دريا نزديك بود ، در ميان بيشه رفت تا وقتى كه تمام روز شد و آفتاب برآمد . به‌روز جامهاى خود را در آفتاب انداخت تا خشك شد بعد از آن در انديشهء آن شد كه گويا حال شاه‌زاده مظفر شاه چه شد ؟ مبادا كه اهل فرنگ قصد جان او كنند . سه روز در آن بيشه بسر برد كه خود نمىتوانست بيرون آمدن . بعد از سه روز تقدير خداى تعالى چنان بود كه آن ملاحان كه به‌روز را آورده بودند ، مگر بطلب ماهى ميرفتند .\r\nايشانرا مگر احتياج بدرختى بود ، از براى تير كشتى ، در آن بيشه آمده بودند و از آن چوب طلب مىكردند . به‌روز عيار از دور ايشانرا بديد ، بشناخت ، بغايت خرم شد ، گفت اكنون كار من عظيم نيكو شد ، بيامد و سر راه ايشانرا بگرفت و بر سر راه ايشان بنشست تا وقتى كه ايشان كار خود طلب كردند و يافتند . در وقت بازگشتن به‌روز را بديدند و بشناختند . به‌روز خود را بديشان چنان نمود كه من نيز در عقب شما آمده‌ام . ملاحان گفتند اى درويش تو اينجا چه ميكنى ؟ گفت از عقب شما بيرون آمدم كه اكنون آرزوى مملكت خود دارم . چون ايشان كرم و جوانمردى به‌روز را ديده بودند ، گفتند خوش باشد .\r\nراوى داستان چنين روايت مىكند كه چون ايشان در كشتى درآمدند ، به‌روز عيار را نيز با خود ببردند و در راه حكايت مظفر شاه ميگفتند كه حال او بچه رسيد .\r\nبه‌روز جمله را مىشنيد و مىرفتند تا بعد از مدتى بر كنار دريا رسيدند و از آب و كشتى بيرون آمدند و سيلاب ملاح بهروز عيار را بديد ؛ گفت اى فرزند چونست كه زود آمدى ؟ به‌روز عيار گفت مقصود آن بود كه يك بار ببينم ، ديدم . اكنون همت بدار كه رفتم . سيلاب مبالغه كرد كه يك امشب اينجا باش تا ماهى برشته بخورى .\r\nبه‌روز قبول كرد و آن شب در صحبت آن پير ملاح بسر برد . روز ديگر پير را وداع كرد و راه قيصريه در پيش گرفت و روانه شد . به‌روز سه روز برفت . تقدير خداى\r\n\r\n","description":"","footnote":"","page_name":" 433 ","page_number":439},
  {"content":"\r\n\r\nتعالى چنان بود كه بىاختيار بموضع تنگى رسيد « 1 » كه بيشه و كوه بود . به قرب دويست سوار جوانب به‌روز را گرفتند . خواست به‌روز كه بگريزد ، نتوانست . او را بگرفتند و پيش سالار خود آوردند . آن سالار را نام قراغان بود . سؤال كرد كه [ جاسوس 
  ] چه كسى كه به راه بيراه مىروى ؟ به‌روز عيار گفت جاسوس چه باشد ، مرد درويشم .\r\nبىاختيار بدين راه افتادم . قراغان گفت او را طلب كنيد . طلب كردند ، از زير جامهء او خنجر و كمند بيرون آوردند . قراغان گفت اكنون بگو كه كيستى و كجا ميروى ؟\r\nبه‌روز عيار گفت اين كمند نيست ، بلك كمر است و اين خنجر نيست بلك كارد است و من جاسوس نيستم ، مرد درويشم . قراغان گفت او را بر قلعه برآريد كه من با او كار دارم . به‌روز را در قلعه درآوردند . تا عمر به‌روز بود قلعهء چنان نديده بود ، جايى سخت بود . به‌روز عجب ماند ، گفت در عالم كسى چنين قلعه‌يى نديده است و در ميان قلعه چشمه‌يى عظيم ، و آب عظيم از آن چشمه بيرون مىآمد .\r\nگنگى عظيم چندانك يك آدمى درو تواند رفتن ؛ آن آب در آن گنگ ميرفت . حكم كرد كه دارى بر كنار آب زدند و به‌روز عيار را « 2 » از آن دار درآويختند ، سرنگون .\r\n[ قراغان 
  ] گفت امشب او را همچنين سرنگون بگذاريد تا فردا ، اگر راست گفت و اگرنه از سر برج او را بشيب اندازيم . بهروز را سرنگون درآويختند و برفتند .\r\nبه‌روز گفت اى دريغ كه خود را بر باد دادم . البته بهلاك خواهم آمدن . تا نيم شب به عذاب بود ، دست از قفا بسته و سرنگون آويخته . چون نيم‌شب شد يكى آمده بود كه آب بردارد ، چون زحمت و مشقت به‌روز را بديد برو شفقت كرد و دلش برو رحم آورد و به‌روز عيار را از دار برگشود و گفت اى جوان غريب ، جان خود را بدر بر كه قراغان مردك ظالمست ، البته ترا بزارى تمام بخواهد كشتن .\r\nبه‌روز او را دعا كرد گفت اگرم يزدان فرصت دهد عذر هردو بخواهم . پيش دروازه آمد آنكس او را راه‌نمونى كرد . به‌روز از آن قلعه بيرون آمد و راه در پيش\r\n\r\n\r\n","description":"","footnote":"\r\n( 1 ) - در اصل : رسيدند .\r\n( 2 ) - در اصل : به‌روز عيار را سرنگون .\r\n","page_name":" 434 ","page_number":440},
  {"content":"\r\n\r\nگرفت و آن شخص را دعا مىكرد كه يزدان او را برانگيخت ، و اگرنه بهلاك آمده بودم . راه قيصريه در پيش گرفت ، روز دوم نيم‌روزى به سپاه ايران رسيد . عياران سپاه ايران خبردار شدند ، استقبال كردند و به پيش به‌روز عيار آمدند و خدمت كردند . بعد از آن پيش ملك داراب و فيروز شاه آمدند ، جملهء امراى دولت حاضر بودند كه به‌روز عيار درآمد و خدمت كرد . غوغا از امرا برآمد . خبر بپرسيدند .\r\nآنچه رفته بود تقرير كرد كه در اسطنبول چه كردم و مظفر شاه را چگونه از بند بدر آوردم و خود را چون در دريا انداختم و حال مظفر شاه چه شد و در راه چون گرفتار شدم و چون خلاص شدم . جمله را حكايت كرد . ملك داراب سؤال كرد كه اى به‌روز اسطنبول را چون ديدى ؟ به‌روز گفت اى شهريار شهرى ديدم به بزرگى چندان بود كه ده مصر باشد ؛ اما شهرى سخت و برج و باروى محكم از سنگ‌خاره ساخته ، آب دريا بر برج مىزند و مىگذرد . هيچ ممكن نيست بجنگ گرفتن كه اگر ملك ارغوش فرنگ حكم كند چندان سپاه از فرنگ بيرون آيد كه در جملهء روم آدمى نماند ؛ و خلاص شدن مظفر شاه از اسطنبول عظيم دشوار خواهد بود ، كه به غير جنگ كردن تدبير ديگر بايد كردن و چارهء ديگر بايد انديشيدن . طيطوس حكيم گفت هيچ انديشه نيست كه شهر اسطنبول آسان بدست خواهد آمدن .\r\nمؤلف اخبار و گزارندهء داستان چنين روايت مىكند كه چون حكيم اين سخن گفت ، ملك داراب گفت كه مدتيست كه ما از ايران بيرون آمده‌ايم و خبرهاى مختلف از ايران مىآيد ، هرچند كه ميخواهم زودتر به ايران رويم حكايت ديگر پيش مىآيد . ايشان درين سخن بودند كه خبر آوردند كه شخصى از ايران آمده است . گفت درآوريد . درآوردند ، در پاىتخت ملك داراب خدمت كرد و گفت از ايران مكتوب دارم . گفتند بده . بداد . مطالعه كردند ، نبشته بود كه ملك داراب را معلوم باشد كه بهرام كشميرى و جم‌طور زنگى پسر طومار زنگى و سپاه عظيم از تبت و جمنا و اطراف تركستان جمع كرده‌اند و چون معلوم كرده‌اند كه در ايران\r\n\r\n","description":"","footnote":"","page_name":" 435 ","page_number":441},
  {"content":"\r\n\r\nسپاه نيست مىخواهند كه در ايران‌زمين تاختنى كنند . شاه‌زاده كرمانشاه سر راه ايشان دارد و در ايران خلق در خوف‌اند و مردم مىترسند ، تا معلوم باشد . ملك داراب گفت مصلحت در آنست كه چون اسطنبول بجنگ گرفته نمىشود ، من كه ملك دارابم به ايران روم و رعايت ملك ايران كنم . اى طيطوس حكيم تو با فيروز شاه و بعضى از سپاه و شاه سرور اينجا باشيد و تدبير مظفر شاه كنيد و كار قيصر روم و شهر روم بسازيد و زود در عقب ما به ايران بياييد . گفتند چنين است كه ملك گفت . پس بدين كار مشغول شدند .\r\nراوى اين داستان چنين روايت مىكند كه ملك داراب و روشن‌راى وزير با طهماسب و طهمور و قهار و قهرمه و جهانشاه و ايرانشاه از امراى ايران چهل سردار با سپاه دويست هزار به ايران رفتند « 1 » ؛ فيروز شاه و طيطوس و فرخ‌زاد و بهمن زرين قبا و بهمن زرين‌كلاه و سيامك سيه‌قبا و شيرين‌سوار طالقانى و رستم اردستانى و بعضى از امراى ايران با سپاه يمن و شاه سرور يمنى در روم بماندند . ملك داراب روز سيوم سوار شد . فيروز شاه با پدر چند فرسنگ برفت . ملك داراب گفت اى جان پدر زينهار كه در كار خداى تعالى مردانه باش و با بندگان خداى تعالى عدل و راستى كن و نوعى كن كه زود به ايران آيى كه تا عروسى آنجا كنيم . بعد از آن رو بسرور يمنى كرد و گفت اى شاه سرور فيروز شاه را چون فرزند خود دان و نوعى كن كه كار قيصر به صلح انجامد . چون از كارها ايمن شويد ، فرزندم را زود به ايران فرستى ، آنچه در دل داشت بگفت . پس يكديگر را وداع كردند .\r\nملك داراب رو به ايران نهاد . اول بملاطيه رسيدند ، اهل ملاطيه استقبال كردند ، ملك داراب ايشانرا بنواخت و يك شب آنجا منزل كرد . بعد از آن رو بدياربكر نهاد ، بهر موضع كه ميرسيد عدل و داد مىكرد و خلق را استمالت مىكرد و مىگذشت . تا خبر در ايران افتاد كه ملك داراب مىآيد ؛ اهل ايران استقبال\r\n\r\n\r\n","description":"","footnote":"\r\n( 1 ) - در اصل : روند .\r\n","page_name":" 436 ","page_number":442},
  {"content":"\r\n\r\nكردند ، ملك داراب ميرفت تا به ايران رسيدند . گهرتاج با حورپيكر استقبال ملك داراب كردند و بديدار ملك داراب شادى مىكردند و از ناديدن فيروز شاه بگريستند .\r\nملك داراب ايشانرا دلدارى كرد و گفت هيچ انديشه مكنيد كه فيروز شاه [ چون 
  ] از كار مظفر شاه ايمن شود زود در عقب من بيايد . عروسى عين الحيات و جهان‌افروز در ايران بكنيم . چون ملك داراب در ايران بر تخت بنشست ، حكم و يرلغ در اطراف فرستاد تا در جملهء ايران خبر افتاد كه ملك داراب رسيد و كرمانشاه و پيلتن آگاه شدند . كوس بشارت زدند ، باز ايران قرار گرفت و دشمنان برجاى خود قرار گرفتند و در انتظار شاه فيروز شاه مىبودند كه از روم كى آيد .\r\nراوى سخن چنين گويد كه شاه‌زاده فيروز شاه در طلب عم‌زادهء خود مظفر شاه رفت . قصهء ايشان چه شد ؟ راوى گويد كه چون ملك داراب رفت فيروز شاه گفت اكنون تدبيرى كنيد كه مظفر شاه را از بند بيرون آوريم . گفتند چون بايد كردن ؟\r\nبسيارى فكر كردند ، بجايى نرسيد . طيطوس حكيم گفت اين تدبير را هم به‌روز عيار بكند كه مرد خردمند و عاقل و عيارپيشه است و شهر اسطنبول را ديده است .\r\nبه‌روز گفت من نيز انديشه‌يى كرده‌ام ، بگويم ؟ گفتند بگوى . گفت مصلحت آنست كه به صورت تجارت و بازرگانى در شهر اسطنبول رويم . امروز سه روز است كه ملك داراب رفته است ، خبر در ولايت روم اندازيد كه سپاه ايران به ايران رفتند و مملكت از لشكر خالى ماند و چند هزار مرد كه اصل سپاه ماست ، صورت مبدل كنيم و بگوييم كه خواجگان بازرگانيم . به نام كاروانى به تاختن تمام رو به اسطنبول نهيم و بهر جا كه ميرسيم مىگوييم كه سپاه ايران به ايران رفتند و ما كاروانيم ، به اسطنبول مىرويم و پنجاه هزار سوار در عقب ما به تاختن تمام بيايند ؛ چنانك از ما تا ايشان سه منزل در ميان باشد . چنان تعيين كنيم كه ما چون به اسطنبول برسيم ايشان نيز در عقب برسند . چون ما در شهر رفته باشيم لشكر ما در عقب برسند ، توانيم سپاه خود را در شهر درآوردن ؛ بعد از آن‌كه در شهر درآمده باشيم جد و\r\n\r\n","description":"","footnote":"","page_name":" 437 ","page_number":443},
  {"content":"\r\n\r\nجهد تمام نماييم كه تا شهر را بگيريم . حاليا تا آنجا رسيم ديگرچه پيش آيد .\r\nفيروز شاه گفت نيكو انديشه‌يى كرده‌اى . پس از امراى دولت و مبارزان سپاه برگزيدند پنج هزار مرد كه در سپاه ايران اصل ايشان بودند كه هريكى در روز مردى با هزار سوار برابر بودند ، و جمله نام برآورده بودند . چنين سواران برگزيدند و چند صندوق از زره و جوشن پر كردند و استران روندهء باركش بار كردند و جوانان ايرانى و يلان كارزارى صورتها مبدل كردند و خود را بكسوتهاى تاجران برآراستند و جامها برسم بازرگانان خراسان و تركستان و هندوستان و يمن و مصر و اسكندريه پوشيدند . به‌روز عيار آن پنج هزار مبارز را هريك بطريقى كه لايق آن قوم باشد راست بكرد و سپاه پنجاه هزار سوار غرق پولاد و جوشن بر مركبان بادپاى صحرا نورد برنشستند [ با 
  ] بهمن زرين‌قبا و بهمن زرين‌كلاه ، و چنان تعيين كردند كه از كاروان تا سپاه سه منزل راه باشد .\r\nراوى اين داستان غريب چنين روايت مىكند كه شاه سيف الدوله را با بنه و خاتونان در قيصريه بگداشتند . طيطوس حكيم روز نيك اختيار كرد و راه اسطنبول در پيش گرفتند ، بتاختن تمام رو به اسطنبول نهادند . بهر منزل كه ميرفتند خبر ميدادند كه سپاه ايران به ايران رفتند . اين خبر ميگفتند و مىرفتند . به‌روز عيار با عياران در پيش مىرفتند . چون مردم كار و مبارزان نام‌دار در كارها مردانه بودند ، ميرفتند تا به اندك روزگارى بر لب دريا و جاى نشستن در كشتى رسيدند .\r\nبه‌روز گفت مرا پدر پيرى صياد سيلاب نام هست ، اول من بروم و پدرم را ببينم و از حال اسطنبول بپرسم و بازگردم . فيروز شاه گفت روا باشد . به‌روز جامهاى الوان پوشيده و بر استر بردعى سوار شده ، بادرفتار عيار با دو غلام ديگر در ركاب او روان شدند تا كنار دريا رسيدند . به‌روز عيار نگاه كرد ، ديد كه كشتى بر كنار دريا ايستاده و دام بر كنار دريا انداخته ، پيرمرد ملاح نشسته عظيم ملول و پريشان ، سر بزانوى حسرت نهاده و آب از ديده روانه كرده . به‌روز عيار رسيد ، سلام كرد .\r\n\r\n","description":"","footnote":"","page_name":" 438 ","page_number":444},
  {"content":"\r\n\r\nملاح سر برداشت از اول به‌روز عيار را نشناخت . گفت چه كسى ؟ به‌روز گفت اى پدر زودم فراموش كردى ؟ منم مبارك‌قدم كه درين چند روزه از پيش تو به اسطنبول رفتم ، در كسوت درويشى و زود بازگشتم و يك شب در پيش تو بودم . پير ملاح گفت آرى شناختمت ! روى من بر تو مبارك بود اما قدم تو بر من هيچ مبارك نبود ! گفت چون ؟ گفت تو از پيش من با خرقهء درويشان رفتى و با جامهاى ملوكان آمدى . تو از پيش من رفتى ، من پادشاه خود بودم ، اكنون بر خاك افتادم .\r\nگفت چرا ؟ گفت كشتى از اسطنبول نمىآيد كه حكم ملك ارغوش چنين شده است كه بىحكم و يرلغ من كشتى نيايد و نرود و هيچ‌كس را از آب نگدرانند . به‌روز عيار گفت چرا ؟ گفت از بهر آنك مگر عيارى از سپاه ايران در اسطنبول عيارى كرده است و پنجاه كس از سرهنگان ملك ارغوش كشته است و آن ايرانى را كه دربند است خواسته است كه ببرد ؛ نتوانسته است كه ببرد ، خود را در دريا انداخته است و هلاك شده است ؛ ملك ارغوش حكم كرده است كه ديگر كسى را از آب نگدرانند .\r\nبدين جهت من از كاروبار و درويشى خود شده‌ام . اينك ماهى كه در چندين وقت جمع كرده‌ام جمله گنديده است . در آب مىبايد انداختن . به‌روز گفت عظيم مشكل حكايتى واقع شد ! سيلاب گفت تو نيز حكايت خود بگوى كه اين‌جامهاى خوب از كجا آوردى و كجا رفتى و چرا بازگشتى ؟ بگوى تا معلوم كنم .\r\nبه‌روز گفت اى پدر چون از پيش تو رفتم بقيصريه رسيدم ، مرا عم‌زاده‌يى هست بازرگان و مال و نعمت فراوان دارد ، چنانك چند اسب و استر بار او را ميكشند و صد غلام زرخريده دارد ، با بازرگانان بسيار كه از اطراف عالم جمع شده بودند و آرزوى ملك اسطنبول داشتند . خيلى وقت بود كه در قيصريه جمع آمده بودند ، از جهت سپاه ايران نمىتوانستند آمدن . اكنون كه سپاه ايران بازگشتند و مملكت ايمن شد ، كه در روم هيچ سپاه ايران نماندند ، اين كاروان عزم اسطنبول كردند . مرا گفتند كه چون تو شهر اسطنبول را ديده‌اى و مانده‌ايم با ما بيا تا\r\n\r\n","description":"","footnote":"","page_name":" 439 ","page_number":445},
  {"content":"\r\n\r\nبه اسطنبول رويم . مرا به زور و جور بازگردانيدند . كاروان از عقب مىآيند ، من پيشتر آمدم تا ترا ببينم و خبر بازدانم .\r\nآن پير ملاح گفت اى فرزند بد كردى كه آمدى كه هيچ‌كس را راه نمىدهند .\r\nجملهء كشتيها را در اسطنبول بازداشته‌اند تا كسى را نگدرانند . از آن روز كه عسطور پيش ارغوش رفت شب‌وروز در كارسازى سپاهند . شما سهو كرديد كه آمديد .\r\nبه‌روز عيار گفت چند نوبت گفتم فرمان نبردند ، اكنون خود بيايند و ببينند . سيلاب صياد گفت اى فرزند كاروان شما كى برسند ؟ بهروز عيار گفت فردا بيايند . سيلاب گفت امشب تو پيش ما باش تا باهم صحبت داريم ، به‌روز عيار و غلامان آن شب پيش پير صياد بودند و از هر نوع سخنها مىگفتند تا روز شد . در اول بامدادان كاروان رسيد . پير ملاح گفت اى فرزند هيچ از اين كاروان به من فايده‌يى برسد ؟\r\nبه‌روز عيار گفت بسيار نفعى ازين كاروان به تو خواهد رسيدن كه آنك سالار اين كاروانست عم‌زادهء منست . برخيز تا استقبال كاروان كنيم تا تفرج كنى كه چه كاروانيست كه تا چشم و سر آدميست مثل اين كاروان نديده است و كس نشنيده است .\r\nبه‌روز عيار و سيلاب صياد برخاستند و [ به 
  ] استقبال كاروان شدند ، پنج هزار خواجه پيدا شدند ، جمله جامهاى آراسته بر زبر هم پوشيده و دستارهاى بزرگ بر تارك سر نهاده و خود را برآراسته و چند هزار خروار صندوق از پوست پلنگ واديم طايفى و بلغارى و قطيفهء مخمول و قطيفهء سبز بر پشت استران بردعى بادرفتار كه در رفتن از باد صبا سبق بردندى ، پيدا شد كه ديده از ديدن آن عجب ماند . فيروز شاه چون سروسهى آراسته و پيراسته ، جامهاى الوان پوشيده بود . فيروز شاه بر استر بردعى سوار شده ، فرخ‌زاد با گردان ايران متعاقب يكديگر مىآمدند .\r\nبه‌روز عيار گفت اى پدر آن جوان ماه‌روى بلند بالاى خوش محاوره كه در پيش‌پيش مىآيد ، عم‌زادهء منست و بزرگ اين كاروان اوست . سيلاب گفت او بشاه‌زادگان مىماند ، به‌روز گفت آرى راست مىگويى ، در تبار ما بزرگى هست و\r\n\r\n","description":"","footnote":"","page_name":" 440 ","page_number":446},
  {"content":"\r\n\r\nخويشاوندان [ من 
  ] مال‌دار و بسيار اموال‌اند ، من در ميان ايشان همچنين بدبخت واقع شده‌ام كه اين مسافرت را دوست ميدارم و مسافرت نتوان كردن الا به صورت درويشى .\r\nراوى داستان چنين روايت مىكند كه كاروان فرود آمدند ، هنوز فيروز شاه سوار بود كه به‌روز عيار دست پير صياد بگرفت و پيش فيروز شاه آورد . پير سلام كرد ، فيروز شاه چون به‌روز را بديد بخنديد . به‌روز گفت اى برادر اين پير پدر منست كه مرا به اسطنبول او دليل بود كه به آشنايى او مرا در اسطنبول راه دادند و بر من حق بسيار دارد . فيروز شاه گفت پدر ماست . به‌روز گفت اى پدر پيش رو با برادرم دست‌بوس كن . پير صياد پيش‌رفت و فيروز شاه را دريافت و شاه‌زاده او را پرسش كرد . كاروان فرود آمدند و خيمه زدند تا شاه‌زاده در خيمه رفت .\r\nاز امراى دولت جمعى پيش شاه‌زاده گرد آمدند . به‌روز عيار گفت اى بازرگانان ، اين پير صياد پدر منست و ماهىگير است و ماهى بسيار دارد از او بخريد . پس به‌روز عيار و سيلاب آن ماهىها را جمله بزر بسيار فروختند . چندان زر حاصل شد كه تا عمر سيلاب بود هرگز آن قدر زر نديده بود . پير صياد عظيم خرم شد . چند ماهى تازهء برشته برداشت و در پيش فيروز شاه آورد و خدمت كرد . فيروز شاه هزار دينار زر بسيلاب انعام كرد . پير صياد دعا و ثنا بر جان فيروز شاه كرد . فيروز شاه گفت اى پير صياد ما مردم تجاريم ، از هندوستان و از تركستان و از خراسان و شام و سكندريه جمع آمده‌ايم ، و متاع اين بلاد داريم و بهوس اسطنبول آمديم .\r\nمدتى در قيصريه بوديم و به جهت سپاه ايران نمىتوانستيم آمدن . اكنون كه ايرانيان به ايران رفتند و راه‌ها ايمن شد ، آمديم كه به اسطنبول رويم . چون آمديم هيچ كشتى نيست ، بىكشتى چون برويم ؟\r\nپيرمرد گفت اى خداوند درين مملكت فتنه‌يى هست ؛ عسطور رومى از دست ايرانيان گريخته به اسطنبول آمد و شاه‌زادهء آذربايجان كه مظفر شاه نام دارد ، او را\r\n\r\n","description":"","footnote":"","page_name":" 441 ","page_number":447},
  {"content":"\r\n\r\nبسته پيش ارغوش فرنگ برد ، مگر عيارى در يك شب خيلى كار در اسطنبول كرد ، پنجاه سرهنگ از سرهنگان ملك ارغوش بكشت و خواست كه آن جوان ايرانى را ببرد ، نتوانست . خود را در دريا انداخت و هلاك شد و آن جوان باز گرفتار شد . قيصر بسيار جهد كرد كه آن جوانرا هلاك كنند ، ملك ارغوش نگداشت كه او را هلاك كنند . او را حكم بند فرمود و گفت ديگر كسى را بىحكم من از آب نگدرانند ، و ملك ارغوش بطلب سپاه فرستاده است كه تا بجنگ كردن ايرانيان رود و شر ظلم ايشان را از عالم كم كند كه عالم در دست ايشان خراب شد .\r\nهيچ‌كس نيست كه جواب كار ايشان بگويد كه هركجا كه ايشان عزم كردند تا آن مملكت را نگرفتند و خراب نكردند ، هيچ فايده نكرد .\r\nايرانيان چون اين سخن بشنيدند ، بخنديدند . گفتند پيرك صياد را بنگر كه چها مىگويد ! اين ماهيان گندهء او را برابر زر خريديم ، ببين كه در حق ما چها مىگويد ؟ فيروز شاه گفت اى پير صياد بعدل ملك داراب هرگز پادشاه نبوده است ، هركس كه با ايشان عداوت مىكند لابد بجزاى خود ميرسد . بارى اكنون ملك داراب از قيصريه بدر رفت و ملك روم از ايرانيان خالى ماند ، از آن جهت ما توانستيم آمدن . پير گفت اين عظيم خبريست ، اين خبر را بملك ارغوش بايد رسانيدن كه ايرانيان رفتند و عالم ايمن شد . فيروز شاه گفت هيچ كشتى اينجا نمىبينم . اين چه حالتست ؟ پير صياد گفت نمىگذارند كه كشتى بيايد . من مرد صيادم ، اكنون چهل سال است كه من اينجا صيادى ميكنم و در مدتى كه ماهى جمع مىكردم ملاحان از اسطنبول مىآمدند و ماهى مىبردند و به شهر اسطنبول مىبردند و مىفروختند . اكنون مدتيست كه بشومى ايرانيان هيچ‌كس نمىآيد و هيچ ماهى نمىبرد ، وقت بود كه جمله بگندد و جمله را در آب بايستى انداختن .\r\nقدم مبارك شما رسيد و آن ماهيانرا بخريديد و اگرنه بشومى ايشان مرا عظيم زيانى ميرسيد .\r\n\r\n","description":"","footnote":"","page_name":" 442 ","page_number":448},
  {"content":"\r\n\r\nراوى داستان روايت كند كه چون فيروز شاه از پير صياد اين سخن بشنيد بخنديد و گفت اى پير هنوز سپاه ايران نيامده‌اند ، به تو چه زيان رسانيده‌اند كه دشنام ميدهى ؟ و ديگر آنك در ايران خلق بسيارند ، اگر يكى گناهى بكند جمله را دشنام نتوان داد كه ما نيز از ايرانيم ، از بهر خاطر ما ديگر ايرانيانرا دشنام مده .\r\nپير صياد گفت چكنم كه امسال از كار بازمانده بودم . اگر شما نمىرسيديد بسيار زيان به من مىرسيد . توبه كردم كه ديگر ايرانيان را دشنام ندهم . جمله را بشما بخشيدم . اما مردم بداند كه در سر خرابى دارند . بهر كجا كه رسيدند فتنهء عظيم پيدا شد . فيروز شاه گفت اكنون از ملك روم بدر رفتند و قيصريه ايمن شد . پير گفت اگر كسى بودى اين خبر را به ارغوش بردى البته كشتى را اجازت كردندى . ملك اسطنبول بىآمد شد كاروان خرابست . مصلحت شما در آنست كه مكتوبى بنويسيد كه ملك داراب و ايرانيان از قيصريه بدر رفتند و ما كاروانيم ، از اطراف جمع آمده‌ايم ، بر كنار آب دريا مدتيست كه بازمانده‌ايم ، اگر اجازت هست كه بياييم . كشتى را اجازت فرماييد « 1 » و اگر اجازت نيست تا بازگرديم . كسى را پيدا كنيم تا اين مكتوب را به اسطنبول ببرد تا حكم ملك چيست .\r\nفيروز شاه حكم كرد تا مكتوبى نوشتند چنانك مصلحت بود ، شاه‌زاده گفت اين مكتوب كه برد و جواب بيارد ؟ گفتند كسى بايد كه ملاح باشد . فيروز شاه گفت هركه مكتوب ببرد و جواب بيارد او را پنج هزار دينار بدهم . پير صياد كه نام پنج هزار دينار بشنود گفت هرچند كه كشتىام شكسته است و طاقت موج دريا ندارد اما سربازى كنم كه بر من حق بسيار داريد . من بروم و مكتوب شما را ببرم و جواب بيارم بلك اجازت بيارم . فيروز شاه امر كرد كه بنقد دو هزار دينارش بدهيد كه چون جواب بيارد باقى بدهيم . در حال دو هزار دينار بياوردند . شاه‌زاده گفت جامهء ديگرش نيز بدهيد . قبايى از اطلس سبز بياوردند . پير صياد جامهء\r\n\r\n\r\n","description":"","footnote":"\r\n( 1 ) - در اصل : فرماييد كه .\r\n","page_name":" 443 ","page_number":449},
  {"content":"\r\n\r\nشالى پوشيده بود [ كه 
  ] بروغن ماهى چرب شده بود ، آن جامهء اطلس سبز را بر بالاى شال درپوشيد و زر بستد و بيرون آمد و كارسازى كرد . پسرى داشت با دو شاگرد ، در آن كشتى شكسته نشستند ، بطمع پنج هزار دينار در آن دريا نشست و رفت .\r\nدر حال فيروز شاه آشوب عيار را پيش شاه سرور فرستاد و صورت حال باز نمود و چنين حكم كرد كه هم آنجاى باشند تا خبر از اسطنبول آمدن ؛ و در آن حوالى بطلب كشتى مشغول شدند . هركجا كه كشتى شنيدند بطلب برفتند ، بهر نوعى كه مصلحت بود جمع مىكردند و بر لب دريا مىآوردند و شاه‌زاده فيروز شاه انعام مىكرد و مىنواخت . ايشان در كار ،\r\nاما مؤلف اخبار و گزارندهء داستان چنين روايت مىكند كه ازين طرف ديگر سيلاب ملاح با آن سه وجود ديگر در آن كشتى شكسته در آن دريا روانه شدند .\r\nتقدير خداى تعالى چنان بود كه باد عظيم از قفاى پير برخاست و آن كشتى را چون باد روان كرد . بدولت فيروز شاه آنچه بسه روز نتوانستندى رفتن بيك روز ميرفتند تا به اندك روزگارى به اسطنبول رسيدند . چون شهر اسطنبول پيدا شد ، سيلاب شاديها كرد . چون كشتى بدر دروازهء اسطنبول رسيد جمعى از سرهنگان ملك آنجا بودند ، كشتيى ديدند كه رسيد ، اندك خلقى درو ، عجب ماندند . گفتند شما چه كسانيد و بىحكم و يرلغ ملك ارغوش چرا آمديد ؟ سيلاب صياد گفت كه من آن ملاحم كه بر كنار دريا سالهاست كه صيادى مىكنم و ماهى از آب شيرين به اسطنبول مىفرستم . گفتند بچه كار آمده‌اى ؟ سيلاب گفت كاروانى آمده است كه تا چشم و سر آدميانست كسى چنين كاروانى نديده است و نشانى نمىدهند . تا بيست هزار خروار اجناس از انواع با خود دارند و خبر چنين مىگويند كه ايرانيان از قيصريه رفتند و از سپاه ايران هيچ در روم نماندند . اكنون مكتوب به من داده‌اند و مرا به حضرت فرستاده‌اند تا بر ملك ارغوش عرض كنيم ، تا حكم ملك چيست . من از آنجهت آمده‌ام و سربازى چنين كرده‌ام كه از براى شهر اسطنبول كارى كرده باشم . گفتند با ملك بايد گفتن .\r\n\r\n","description":"","footnote":"","page_name":" 444 ","page_number":450},
  {"content":"\r\n\r\nسيلاب از كشتى بيرون آمد و رو بدر ايوان ملك ارغوش نهاد . چون بر در ايوان ملك رسيد ، اين خبر را بر در ايوان ملك بازگفت . هركه مىشنيد از رفتن سپاه ايران شادى مىكردند تا اين خبر بملك ارغوش رسانيدند كه سيلاب ملاح آمده است و مكتوبى در دست دارد و خبر چنين مىگويد كه ملك داراب از قيصريه رفته است و در جملهء ملك روم يك ايرانى نمانده‌اند و كاروانى بر لب دريا فرود آمده‌اند و اجازت آمدن ميطلبند . ملك ارغوش گفت سيلاب را راه دهيد كه خود بيايد و بگويد . در آن دم قيصر روم و طيفور شوم و پسران ملك سرور يمنى آنجا بودند . چون سيلاب درآمد در پيش ملك ارغوش خدمت كرد و زمين خدمت ببوسيد . ملك ارغوش گفت چه كسى و بچه كار آمده‌اى ؟ گفت ملك را بقاباد ، من سيلاب صيادم كه در عصر پدرت ملك ارغوس هم برين لب دريا صيادى مىكردم و در عصر تو هم صيادم و ماهى نيك از آب شيرين به اسطنبول مىفرستم .\r\nاكنون بقرب شصت سالست كه بر لب دريا مىباشم . صد هزار كاروان از پيش گدشته‌اند ، همه را تفرج كرده‌ام ، اكنون مدتى شد كه هيچ كاروان نيامده است و هيچ‌كس را از آب نگذرانيده‌اند و مدار عالم بر كاروان مىباشد على الخصوص شهر اسطنبول . اكنون مدتيست كه راه بازرگانان بسته شده است ، به نسبت با اسطنبول نيكو نيست على الخصوص كه ايرانيان رفتند و در جملهء روم يكى ايرانى نمانده است . كاروان هندوستانى و تركستانى و قندهارى و خوزستانى و يمنى و مصرى و شامى و ايرانى از اطراف عالم جمع آمده‌اند و تا قرب بيست هزار خروار قماش و ادويهء هندوستانى آورده‌اند و مال بسيار از انواع چيزها كه هزار شهر بدان مالها آبادان توان كردن ، و از غلامان ماه‌روى و كنيزكان خطايى و مركبان بادپاى و استران بردعى و لباسهاى خوب .\r\nراوى داستان روايت مىكند كه سيلاب چندان‌كه طاقت داشت تعريف كرد .\r\nبعد از آن گفت كه اين كاروان بر لب دريا فرود آمده‌اند و بىاجازت ملك نمىتوانند\r\n\r\n","description":"","footnote":"","page_name":" 445 ","page_number":451},
  {"content":"\r\n\r\nآمدن . مكتوبى به بنده داده‌اند و به حضرت ملك فرستاده‌اند تا از ملك اجازت طلب كنم و كشتى ببرم و آن كاروانرا در اسطنبول درآرم . اما از ملك توقع انعام دارم كه سربازى كرده‌ام كه درين دريا آمده‌ام با كشتى شكسته ، و بسيار جهد كرده‌ام تا آن كاروانرا بازداشته‌ام كه ميخواستند بازگردند . ملك ارغوش چون دانست كه ملك داراب از قيصريه رفته است ، پيش ازين اندك خبرى شنيده بودند ، اكنون تمام تحقيق كرد « 1 » . رو بربيعاى قيصر كرد و گفت اى ملك روم از منت ما خلاص شدى كه ايرانيان ملك ترا گداشتند و رفتند . اكنون برخيز و بملك خود رو و خوش بنشين . اگر ديگر ايرانيان بر شما لشكر بكشند كسى پيش من بفرست تا بيايم و جواب ايشان بگويم . عسطور گفت مملكت خراب را كجا ببرم ؟ از دولت ملك ارغوش سپاه ميخواهم كه در عقب ايرانيان بروم و آنچه ايشان در مملكت من كردند من هزار چندان با ملك ايشان بكنم و مال و گنج ايشانرا بيارم و بعضى را از براى تو بفرستم و بعضى ملك روم را آبادان كنم . ارغوش گفت اگر ايشان رفته‌اند در عقب نبايد رفت كه ايشان بلاى جهانند . پاى بر دم مار نشايد نهادن و آتش ايشانرا تيز نبايد كردن .\r\nآنگاه رو بملاح كرد و گفت بيار اين مكتوب را . در حال سيلاب ملاح مكتوب فيروز شاه را بداد . مطالعه كردند ، نبشته بود كه ما مردم تجاريم ، از اطراف عالم جمع شده‌ايم و متاع و قماش و آلات بسيار با خود داريم ، اكنون مدتيست كه در قيصريه جمع آمده‌ايم ، از آنجهت كه ايرانيان اينجا بودند ؛ اكنون در فلان روز ملك داراب از قيصريه بدر رفت و موجب رفتن ملك داراب آن بود كه خبر رسيد از ايران كه سپاه عظيم از كشمير و از جمنا و تبت جمع شده‌اند ، با جمطور پسر طومار زنگى كه بدست فيروز شاه بهلاك آمده بود بر در شهر يمن ، و اين جم‌طور چهل گز بالا دارد و در روز مردى بهفتصد من گرز كار مىكند ، به خون پدر عزم\r\n\r\n\r\n","description":"","footnote":"\r\n( 1 ) - در اصل : كردند .\r\n","page_name":" 446 ","page_number":452},
  {"content":"\r\n\r\nايران كرده است ؛ ملك داراب رفت تا جواب كشميريان بگويد . چون قيصريه خالى شد ، ما توانستيم آمدن ، بر كنار دريا رسيده‌ايم و در عقب ما ديگر كاروان هست ، اگر اجازت هست كشتى بفرستيد تا بياييم و آنچه وظيفهء خدمت باشد بجاى آريم و اگر اجازت نيست تا بازگرديم كه در عالم شهر بسيار است ، به قسطنطنيه رويم كه متاع ما باب فرنگست .\r\nچون مكتوب تمام خوانده شد ، ملك ارغوش رو بوزير كرد و گفت اى وزير تو چه مصلحت ميدانى ؟ وزيرش گفت اى ملك آبادانى عالم از بازرگانانست .\r\nاگر تو اين كاروانرا منع كنى ديگر تا سالها كاروان بدين طرف نيايند . ما را « 1 » منع از سبب ايرانيان بود ، چون ايرانيان رفتند مصلحت در آنست كه اين كاروانرا اجازت بدهى ؛ و آنچه محصول خزينه باشد كارسازى خزينه كن و آن زر را به قيصر بده و او را روانه كن تا بملك خود رود و اين فتنه بنشيند . ملك ارغوش گفت راست گفتى ، چنين بايد كردن . در حال اجازت كرد . پير صياد گفت اول بنده را اجازت فرماييد كه من بروم و مژدگانى ببرم و مژدگانى بستانم . ملك فرمود تا صد دينار بدان ملاح دادند . ملاح زر بستاد و بيرون آمد و با شاگردان و پسر در كشتى نشست و راه در پيش گرفتند تا حال ايشان چه شود .\r\nاما مؤلف اخبار روايت مىكند كه چون ملك ارغوش اجازت كرد و حكم داد كه كشتى برود ، چند هزار كشتى در گرداگرد اسطنبول بسته بودند ، جملهء كشتىبانان محروم چون واقف شدند كه ملك اجازت فرمود ، جمله شادمان شدند و كشتىها را در دريا روان كردند و بشتاب تمام ميرفتند كه زودترى برسند و بار بگيرند . اما پير ملاح روان شد ، به اميد تمام رو بر كنار دريا نهاد كه چون برسد سه هزار دينار بستاند . با خود ميگفت كه چون برسم زر بستانم و كشتى نو بسازم و دام ماهى را با دو كنم و زن ديگر جوان بخواهم و من بعد روزگار بخوشى\r\n\r\n\r\n","description":"","footnote":"\r\n( 1 ) - در اصل : چون ما را .\r\n","page_name":" 447 ","page_number":453},
  {"content":"\r\n\r\nبگذرانم . و از مرگ فراغت داشت كه از ناگاه كشتى در گرداب افتاد و در چرخ درآمد . مسكين هرچند جهد كرد تا رهايى يابد نتوانست ، درماند . مگر قاعدهء دنيا و شيوهء زمانه اينست كه هرگز نخواهد كه كام كسى بدهد و اگر بمراد برساند هنوز كام از مراد خود نايافته ، تا نامراد و بيچاره‌اش نكند فايده ندارد .\r\nعاقل كسى باشد كه دل بر اسباب دنيا ننهد و دل درو نبندد كه وفا درو نيست .\r\nراوى روايت مىكند كه كشتى سيلاب ملاح در سيلاب فنا افتاد . بيچاره دانست كه چاره‌يى ندارد ، جانرا وداع كرد . اين چند بيت در بىوفايى دنيا و مضرت طمع برخواند ، چنانك استاد « 1 » گويد ، بيت :\r\n جهانا چه بدمهر و بدگوهرى * كه خود پرورانى و خود بشكرى\r\nجهانا سراسر فسونى و باد * ز تو نيست يكدم خردمند شاد\r\nازين زندگانى شدم نااميد * سيه شد مرا روى بخت سپيد \r\nتا عاقبت كشتى در آب غرق شد و آن پير صياد و پسرش و دو شاگرد به سختى بهلاك آمدند و بمردند . شعر :\r\n تو بشنو حال آن پير طمع‌كار * كه حال او چه شد در آخر كار\r\nز بهر زر بداد او جان شيرين * چنان كافتد مگس در آب شيرين « 2 » \r\nرباعى :\r\n تا تو ز حواس و طبع برتر نشوى * در عالم عقل شاه و سرور نشوى\r\nتا ترك دو كون و هرچه دروى نكنى * مانند مسيح روح‌پرور نشوى \r\nبيچاره سيلاب بهلاك آمد .\r\nاما ازين طرف كشتيها رو بر لب دريا نهادند . به‌روز عيار با آن سرهنگان ايران بر آن لب دريا بودند . هر كشتى كه ميرسيد بازميداشتند تا به اندك\r\n\r\n\r\n","description":"","footnote":"\r\n( 1 ) - يعنى استاد ابو القاسم فردوسى .\r\n( 2 ) - ظاهرا اين دو بيت از گزارندهء داستانست و چنان كه مشهودست قافيهء بيت دوم درست نيست .\r\n","page_name":" 448 ","page_number":454},
  {"content":"\r\n\r\nروزگارى بقرب شصت كشتى آنجا جمع آمدند . جملهء كشتىبانانرا بنواختند و خلعت دادند و بعضى را از براى سپاه بازداشتند كه اختيار ايشانرا بود . روز سعد اختيار كردند و در كشتى درآمدند . شاه‌زاده چنان حكم كرد كه بعد از سه روز سپاهى كه از عقب ما خواهند آمدن بيايند كه ما چون در اسطنبول باشيم شما را توانيم در اسطنبول درآوردن . اين بگفتند و توكل بر خداى تعالى كردند . فيروز شاه ملاحانرا خلعت داد و اميد بسيار كرد و مال فراوان بخشيد . بعد از آن رو به اسطنبول كردند . باد مراد برآمد و كشتيها را چون باد روان كرد تا به اندك روزگارى كشتيها به اسطنبول رسيدند . اهل اسطنبول از آمدن كاروان آگاه شدند ، بر سر برج و باره دويدند ، در آن دريا نگاه مىكردند . به‌روز عيار آن كشتيها را به چند نوع برآراسته بود ، هر كشتى بنوعى ، يك كشتى بر طريق هندوستان ، مردمى كه در آن كشتى بودند جامها بر طريق هندوان پوشيده بودند ، و كنار كشتى به آيين ايشان ساز داده بودند تا خلق بگويند كه اين خواجگان هندوستانند ؛ و ديگر كشتى بر طريق اهل خطاى و ختن ، جامها بر آيين ايشان پوشيده بودند ؛ و كشتيى چند بر طريق اهل خراسان و عراق ؛ و كشتيى چند بر آيين مصر و شام و سكندريه و يمن آراسته . چون خزان ( ؟ ) به آيين و تمكين تمام مىآمدند ، چون لعبتان آراسته و چون طاوسان مىخراميدند .\r\nخبر بملك ارغوش كردند كه اى ملك كاروانى عظيم رسيدند از مصرى و شامى و عراقى و هندوستانى و ترك و عرب و عجم . بازرگانانند و مال بىحد و بىقياس با ايشان هست . ملك ارغوش خرم شد . وزيرش گفت اى ملك حيف نمىبود كه اين‌چنين كاروانى را منع مىكرديم ؟ ديگر تا سالها كاروان نمىآمد .\r\nملك ارغوش گفت ايشانرا در فلان موضع فرود آوريد تا همه بيك‌جاى باشند .\r\nمشرفان دريا بر در دروازه رفتند ، هر كشتى كه مىرسيد مىديدند . هم در آن حوالى عمارتى بود خالى ، ايشانرا آنجا فرود آوردند . جوانان ايرانى آن صندوقها را از آن\r\n\r\n","description":"","footnote":"","page_name":" 449 ","page_number":455},
  {"content":"\r\n\r\nكشتيها بيرون مىآوردند . فيروز شاه « 1 » و فرخ‌زاد و جمشيد شاه و گردان ايران از كشتيها بيرون مىآمدند . و در صورت خود هريكى عظيم تغييرى كرده بودند كه در خوف بودند كه روميان و يمنيان در اسطنبول بودند ، مىترسيدند كه مبادا ايشانرا بشناسند . به‌روز عيار و آشوب عيار و شب‌رنگ عيار بر در دروازه ايستاده بودند ، كارها را تمام مىكردند ، تا آن ده كشتى بتمامى مردمش بيرون آمدند و خلق شهر ايستاده بودند و تفرج مىكردند و باهم ميگفتند كه عظيم كاروانىاند ، و خوش‌شكل و خوش‌محاوره مردمىاند ! به‌روز با خود گفت كه فردا شما را معلوم شود ! و كاروانى غلبه در عقب خواهند رسيدن !\r\nراوى داستان روايت كند كه جمله را بيك‌جا فرود آوردند . جاى خوب و درو دربند محكم داشت . ملك ارغوش حكم كرد تا از شراب و گوسفند نعمت بسيار از براى ايشان بردند و حكم كرد كه كسى گرد ايشان مگرديد و هيچ توقع بديشان مكنيد تا هرچه خواهند خرند و هرچه خواهند فروشند . اما با ايشان بگوييد كه حكم ملك ارغوش چنانست كه بارها را سر مگشاييد تا اول مرا ببينيد . بيامدند و آنچه ملك فرستاده بود بياوردند و آنچه ملك گفته بود بگفتند . فيروز شاه گفت بلى تا ملك را نبينيم و شرف خدمت ملك درنيابيم به هيچ كار ديگر مشغول نگرديم .\r\nآنكسانى كه از پيش ملك آمده بودند ايشانرا انعام كردند و چند تخته جامهاى خوب دادند . ايشان پيش ملك آمدند و گفتند اى ملك در هيچ سالى نباشد كه دويست كاروان از اطراف عالم درين شهر نمىآيند ؛ ما هرگز مثل اين كاروان نديده‌ايم . همه مردم بزرگ نهاد و خوش‌شكل و نيكو صورت‌اند . چنين گفتند كه تا شرف دست‌بوس ملك درنيابيم دست بر هيچ بارى نخواهيم نهادن تا اول بر ملك عرض نكنيم .\r\nمؤلف داستان گويد كه چون شب درآمد به‌روز عيار بفرمود تا آن در را محكم بربستند . فيروز شاه بفرمود تا ياران همه بيك‌جا جمع شدند . فيروز شاه گفت اى\r\n\r\n\r\n","description":"","footnote":"\r\n( 1 ) - در اصل : تا فيروز شاه .\r\n","page_name":" 450 ","page_number":456},
  {"content":"\r\n\r\nجوانمردان در شهر اسطنبول درآمديد ، اكنون چه مصلحت دانيد [ و چه 
  ] بايد كردن ؟\r\nهريكى سخنى ميگفتند . به‌روز عيار گفت گوش داريد تا من بگويم كه چه بايد كردن كه عظيم كاريست كه ما در پيش گرفته‌ايم ؛ يزدان راست آرد ! اما بىتدبير نمىتوان كردن . گفتند بگو تا بشنويم . به‌روز عيار گفت اسطنبول شهرى عظيم بزرگست و خلق بسيار و مردمش جمله جنگى و كافر و دشمن جان ما . اگر يك شمه معلوم كنند كه ما كيستيم اين عمارت را حصار كنند ، كار ما عظيم مشكل شود . مصلحت در آنست كه ما تا دو روز ديگر پيش ارغوش نرويم ، تا آن لشكر ما نزديك برسند كه آن روز كه ما پيش ملك ارغوش برويم لشكر ما همان روز برسند . باشد كه ما توانيم ملك ارغوش را گرفتن ، كه چون او بدست آيد كار دشوار بر ما آسان شود . اما مردانه‌وار جنگ بايد كردن . هرچند كه شما در عالم خيلى كارها كرده‌ايد ، اما هرگز مثل اين كار در پيش نيامده است . اما درين چند روز كه شما پيش ملك ارغوش نخواهيد رفتن بايد كه هيچ بيگانه‌يى درين عمارت نيايد ، بلك چند كس را بر بام عمارت بداريد تا هيچكس بدزدى و مكر نيايد تا سر ما را معلوم نكنند . فيروز شاه گفت چنين بايد كردن كه به‌روز عيار گفت .\r\nچون روز شد در عمارت برگشودند . خلق رو بر در عمارت نهادند . فيروز شاه حكم كرد تا چند غلام مجهول را بر در عمارت بازداشتند كه هيچ‌كس را در آن عمارت نگذارند و چندكس را بر بام عمارت بازداشتند . بهروز عيار و آشوب عيار بيرون رفتند و تفحص حال مىكردند . به‌روز در انديشهء هلال بود كه اگر آن حرام‌زاده اينجا باشد زود كار ما را آشكار كند . خبر نداشت كه هلال عيار در قيصريه پاى شكسته بازمانده بود . آن روز ملك ارغوش بر تخت برآمد ، قيصر روم و طيفور وزير و پسران شاه سرور و امراى فرنگ جمع شدند ، با ملك ارغوش انتظار آن بازرگان بودند . آن روز نيامدند . آن روز ملك از براى ايشان نعمت و شراب فرستاد ، آن روز بگذشت و شب درآمد . فيروز شاه گفت هيچ علامتى\r\n\r\n","description":"","footnote":"","page_name":" 451 ","page_number":457},
  {"content":"\r\n\r\nاز سپاه ما پيدا نيامد . به‌روز گفت چون باد موافق هست دو روز ديگر برسند . ما را يك فرداى ديگر صبر بايد كردن كه لشكر ما روز سيوم خواهند رسيدن . ما را غافل نبايد بودن . هر روز با سلاح بايد بودن كه پيدا نيست كه كارها چون شود . تا روز شد ملك ارغوش گفت چونست كه اين بازرگانان نمىآيند ؟ ايشانرا طلب كنيد .\r\nجمعى از سرهنگان بطلب ايشان رفتند . پيش فيروز شاه خدمت كردند و گفتند كه ملك ارغوش ميگويد كه چونست كه به خدمت ما نمىآييد ؟ برخيزيد و بياييد و آنچه از قماشات كه داريد بر دفتر گيريد و بعرض برسانيد و آنچه لايق حضرت ماست به بهاى نيكو از شما بخريم و آنچه قبول حضرت نباشد اجازت دهيم كه بهركس كه خواهيد بفروشيد . به‌روز عيار گفت كه ما دست بر هيچ قماش ننهاده‌ايم تا به خدمت ملك نياييم . يك امروز ديگر نخواهيم آمدن [ تا 
  ] كار راستى كه لايق ملك باشد بكنيم . على الصباح به خدمت ملك آييم كه تا حكم ملك چيست ، چنان كنيم . فيروز شاه حكم كرد تا هريكى را از آن سرهنگان تخته‌يى جامه دادند و ايشان بازگشتند و آنچه شنيده بودند بازگفتند . ملك گفت روا باشد .\r\nصبر كردند تا شب درآمد ، در عمارت بربستند . فيروز شاه حكم كرد تا مبارزان جمع آمدند . به‌روز عيار گفت كارسازى كنيد كه فردا نيم‌روز « 1 » سپاه ما خواهند رسيدن .\r\nدر صندوقها برگشودند و آنچه در آن صندوقها بود بيرون آوردند و درپوشيدند و چند طبق زرين بياراستند از تاج و كمر و تختهاى جامهء خوب از خطائى و ختنى و هندوستانى و مصرى و يمنى ، از دردانهاى گرانمايه و طبق مرواريد و چند طبق عنبر اشهب و چند نافهء ختنى با چند صراحى زرين بلعل و جواهر مرصع ، و بسيار اسبابى بياراستند و كارها را تمام كردند و كارسازى مىكردند و انتظار روز مىبودند تا وقتى كه صباح شد و روز برآمد . خورشيد منير چون گل سورى از غنچه بيرون آمد ، شعاع آفتاب چون زبان سوسن از بيخ كبود آسمان سر بيرون كرد . بيت :\r\n دگر روز چون صبحدم بردميد * رخ شمس تابنده آمد پديد \r\n\r\n\r\n","description":"","footnote":"\r\n( 1 ) - در اصل : كه فردا نيم‌روز كه فردا .\r\n","page_name":" 452 ","page_number":458},
  {"content":"\r\n\r\n بياراست ايام را آفتاب * سر هردو لشكر برآمد « 1 » ز خواب \r\nدر اول روز شاه‌زاده فيروز شاه با گردان ايران و مبارزان توران غرق « 2 » سلاح و جوشن شده بودند و بر سر آن جوشن جامهاى آستين فراخ بر [ رسم 
  ] بازرگانان عرب درپوشيدند و شمشيرهاى مصرى و هندى بدرازى در زير بغل گرفتند و جمع ديگر از مبارزان كه بودند آن طبقهاى زرين برداشتند . به‌روز عيار چنان يسق كرده كه از آن مبارزان جمعى با ما به نزديك ايوان ملك ارغوش بيايند و جمعى ديگر بر در دروازه بروند كه چون كشتيها برسند ، كه امروز البته خواهند آمدن ، كه باد عظيم است ، امروز برسند ، اينها ايشانرا يارى دهند ؛ و جمعى ديگر بر در اين عمارت باشند . اما زينهار حاضر باشيد و مردانه‌وار جنگ كنيد ! چون ازين كارها پرداختند در عمارت برگشودند ، اسباب تمام كرده . غلامان ملك ارغوش آمدند كه ملك شما را طلب مىكند . فيروز شاه برخاست . فرخ‌زاد و خورشيد شاه و جمشيد شاه و شه‌مرد نهروانى و شيرين‌سوار طالقانى ، بهرام ارانى و رستم اردستانى ، شيرگير ايرانى ، سالار ايرانى ، گردمرد اردبيلى ، زورآزماى بربرى ، فهر دلاور ، جهر دلاور ، مهر طايفى ، شهاب يمنى ، عبد الخالق ايرانى ، گردان و مبارزان بقرب پانصد كس كه هريك در روز مردى با هزار و دو هزار برابر بودند با فيروز شاه روان شدند ، تا قرب صد طبق زرين و سيمين از انواع اجناسها برداشتند و جامهاى الوان الوان پوشيد بودند . بدين آيين روان رفتند . به‌روز عيار و آشوب عيار و شب‌رنگ عيار ايشان نيز خود را برآراسته و در پيش افتاده بودند . در بازار اسطنبول روان شدند . خلق شهر در عقب ايشان روان شدند . فيروز شاه را به انگشت مىنمودند كه هرگز مثل او جوانى نديده بودند . فيروز شاه بر استرى بلند بردعى سوار شده بود . آن باقى در ركاب او روان بودند و آن طبقهاى زرين و سيمين در دست . غوغا از خلق برآمد كه عظيم تفرجى بود ، و ايشان مىرفتند تا در\r\n\r\n\r\n","description":"","footnote":"\r\n( 1 ) - در اصل : درآمد .\r\n( 2 ) - در اصل : در غرق .\r\n","page_name":" 453 ","page_number":459},
  {"content":"\r\n\r\nايوان ملك رسيدند . ايوان پيدا شد ، ايوانى سر بر فلك كشيده و پاى در كيمخت زمين كشيده و محكم كرده . ميدان عظيم بر در ايوان ، خلق بسيار آنجا جمع شده و مركبان شاهى با زين زرين و لجام زر تا قرب هزارى بازداشته . به‌روز گفت در وقت جنگ هريكى برين مركبى نشينيد و جنگ كنيد . و بالاى در ايوان برج عظيم ساخته و دهلى از زر سرخ بر بالاى آن برج نهاده كه چون بيگانه‌يى به خدمت ملك ارغوش آمدى آن دهل را زدندى تا ملك آگاه شدى كه كسى بر در ايوان رسيده است . چون فيروز شاه برسيد و آن ايوان و مركبان و غلامان و سرهنگان بديد بدانست كه ملك ارغوش ملك باعظمت و حشمت است . ميرفتند تا در ايوان رسيدند . سرهنگان ايشانرا بازداشتند و در حال ملك را از آمدن بازرگانان آگاه كردند كه اين قوم تاجر به خدمت ملك آمده‌اند و بار طلب ميكنند . ملك ارغوش گفت بار دهيد . بار دادند كه تا درآيند .\r\nمؤلف اين داستان غريب چنين روايت مىكند كه اول كسى كه قدم در ايوان نهاد به‌روز عيار بود و از آن مبارزان تا دويست كس بيرون ايوان بازماندند كه در ايوان نگاه دارند . اول دهليز دور و دراز و بلند پيش‌آمد . شعر :\r\n يكى دور دهليز آمد پديد * كه سقفى از آن دور تر كس نديد\r\nبناگاه چون ديده بگماشتند * يكى پرده از پيش برداشتند « 1 » \r\nروايت كند راوى داستان كه چون از آن دهليز بگدشتند پرده‌يى پيدا شد . در قفاى آن پرده جمعى از سرهنگان ملك ارغوش ايستاده بودند و چوبها در دست گرفته .\r\nبه‌روز عيار گفت كه در هر دربندى جمعى از سرهنگان و مبارزان بايستادند تا از هفت در و دربند بگدشتند . دربند آخرين را كه پرده برداشتند ، شعر :\r\n سرايى پديدار شد آن زمان * كز آنسان نديدند بينندگان\r\nيكى صفهء پادشاهانه‌وار * كه ايوان و طاقش بگز بُد هزار\r\nبرابر يكى تخت چون كوه زر * گزى بيست بالاش بد بيشتر \r\n\r\n\r\n","description":"","footnote":"\r\n( 1 ) - شعر از مؤلف يا از دارابنامهء مفقودست .\r\n","page_name":" 454 ","page_number":460},
  {"content":"\r\n\r\n يكى پير بر تخت ، ريشى دراز * سبيلانش مانند موى گراز\r\nيكى تيغ در زير ران اندرش * گره بر جبين بسته خيره سرش\r\nغلامان مه‌روى پيشش هزار * كنيزان گل‌رخ بدند بيشمار\r\nز كرسى زرين نهاده دو روى * اميران نشسته بسى روبرو [ ى 
  ]\r\nيكى بزم كيخسروى ساخته * رياحين در آن مجلس انداخته\r\nبرآورده الحان خوش مطربان * به الحانشان خلق عشرت‌كنان « 1 » \r\nملك ارغوش فرنگ بحشمت تمام بر تخت نشسته و قيصر روم در جنب او نشسته و در پاىتخت بقرب سيصد كرسى زرين و سيمين نهاده و امراى فرنگ و روم و پسران شاه سرور با طيفور وزير دوش‌بدوش نشسته . بقرب هزار غلام زرين‌قبا پرقبا در پرقبا انداخته و قبضهء تيغ زرين در دست گرفته . ملك ارغوش فرنگ با جملهء امراى دولت چشم و گوش نهاده كه اين بازرگانان كى درآيند كه ناگاه پرده برداشته شد .\r\nاول كسى كه در ايوان آمد به‌روز عيار بود و در عقب او آشوب عيار بود . طيفور وزير آن مردك گزير [ را 
  ] چشم بر به‌روز عيار افتاد ، بيك نظر او را بشناخت . گفت اين خود به‌روز عيار است كه در دريا خود را انداخت و غرق شد . اكنون زنده و سلامت پيدا شد ! در عقب به‌روز آشوب عيار پيدا شد . گفت مبارك‌باد ! در عقب او شاه فيروز شاه ، در عقب او پهلوان گيتى فرخ‌زاد ، و خورشيد شاه و جمشيد شاه و سيامك سيه‌قبا ؛ بعد از آن گردان ايران يك‌يك و دودو درآمدند . بيك لحظه تا سيصد وجود كه اصل سپاه ايران ايشان بودند درآمدند . هركه مىآمد طيفور ايشانرا مىشناخت تا ايوان ملك پرشد . اما بهروز عيار پيش‌رفت و در پيش ملك ارغوش خدمت كرد و زبان بمدح او برگشود و بسيار مدح كرد . ملك ارغوش را آن ديگر گردان از دور خدمت كردند . به‌روز عيار آن طبقهاى جواهر را از دست آن مبارزان مىستد و سرپوش برمىداشت و در پهلوى هم مىچيد تا صد و بيست طبق زرين در\r\n\r\n\r\n","description":"","footnote":"\r\n( 1 ) - اشعار از گويندهء داستان يا از داراب‌نامهء منظوم مفقودست .\r\n","page_name":" 455 ","page_number":461},
  {"content":"\r\n\r\nجنب هم نهادند ، جمله لعل و ياقوت و فيروزه و مشك و عنبر و تختهاى جامه و خوشهاى مرواريد بود . عقل از سر بينندگان بدر رفت . آن امرا گفتند كه عظيم مردم صاحب همت‌اند و خيلى مال از براى ملك آورده‌اند . طيفور با خود گفت اى بدبختان نمىدانيد كه چه كسانند . صد هزار چندين خواهند بردن . طيفور گفت اين سعادتى است كه ما را دست داد . فيروز شاه با گردان ايران جمله در شهر اسطنبول آمده‌اند بطمع آنك اين شهر را بگيرند . جمله را مىتوان هلاك كردن و عالم را از شر ظلم ايشان رهانيدن . اما از ترس چون بيد مىلرزيد . شاه شجاع در گمان بود كه اين قوم ايرانيان را مىمانند . نظر بر طيفور انداخت كه برابر طيفور نشسته بود . درو نگاه كرد ، ديد كه طيفور چون بيد مىلرزيد . شاه شجاع گفت مگر هواى شهر اسطنبول بر وجود طيفور سازگار نبوده است كه طيفور وزير را تب‌لرز گرفته است ! اشارت كرد كه ترا چه رسيده است كه چنين مىلرزى ؟ طيفور اشارت بسوى گردان ايران كرد و لب بدندان گزيد . شاه شجاع را نيز تحقيق شد كه اين ايرانيانند كه بمكر و حيل خود را در شهر انداخته‌اند . اشارت كرد كه با ملك بگويم ؟ طيفور انگشت بر لب نهاد كه تأمل « 1 » كن تا بنگريم كه چه مىشود .\r\nمؤلف اخبار چنين روايت مىكند كه چون چشم ملك ارغوش بر آن مالها افتاد عقل از سرش بدر رفت و گفت در خزينهء من اين قدر مال نيست كه اين قوم بارمغان آورده‌اند . زبان برگشود و عذرخواهى كرد و گفت زحمت كشيديد ، اين همه زحمت از بهر چيست ؟ من بشما اين قدر توقع ندارم ، شما خوش‌آمديد و ملك مرا بقدوم خود مشرف كرديد . به‌روز عيار باز خدمت كرد و گفت ملك را بقا باد ! ما مردم تجاريم در هندوستان و تركستان و عراق ، مدتى بود كه در قيصريه مانده بوديم ، از جهت لشكر ايران نمىتوانستيم آمدن ، چون ملك داراب به ايران رفت و قيصريه خالى شد ، ما مجال يافتيم و توانستيم به خدمت آمدن . ملك ارغوش گفت خوش خبرى نيز آورده‌ايد كه خبر رفتن ايرانيان مىگوييد . اما بگوييد كه چند وقتست كه\r\n\r\n\r\n","description":"","footnote":"\r\n( 1 ) - در اصل : تحمل .\r\n","page_name":" 456 ","page_number":462},
  {"content":"\r\n\r\nايرانيان رفته‌اند ؟ به‌روز عيار گفت سه ماه باشد كه ايرانيان رفته‌اند . ملك ارغوش گفت اين خوش خبريست ! بعد از آن رو بعسطور رومى كرد و گفت اى ربيعاى قيصر تو از من سپاه طلب مىكردى كه بجنگ ايرانيان روى و ملك خود را از دست ايشان بستانى ، اكنون بشارت باد ترا كه ايرانيان رفتند و ملك ترا به تو گداشتند .\r\nعسطور گفت اى ملك ، قيصريه را خراب كردند و مال و گنجى كه داشتم ببردند ، اكنون ملك خراب را كجا برم ؟ سپاه به من ده تا در عقب ايشان بروم و ملك ايران را خراب كنم و فيروز شاه ايرانى را و فرخ‌زاد را و گردان ايران را دست و گردن بسته به خدمت ملك بفرستم . طيفور گفت اى بدبخت « 1 » ! اينك فيروز شاه كه در برابر تو ايستاده است ، نمىشناسى ؟\r\nارغوش حكم كرد تا كرسيهاى زرين بنهادند تا فيروز شاه و بعضى از گردان ايران بر آن كرسيها بنشستند و باقى گردان بالاى سر ايشان بايستادند . طيفور حرام‌زاده هرچند كه ميخواست سخن گويد نمىتوانست و مىلرزيد . بسوى قيصر اشارت مىكرد .\r\nقيصر هيچ نمىدانست كه طيفور چه ميگويد . شاه شجاع را رنگ زرد شده بود . يكى از امراى فرنگ در پهلوى او نشسته بود ، چون آن حالت را بديد سؤال كرد كه اى شاه شجاع ترا چيست كه حالت گرديد ؟ گفت اى جوانمرد اين بازرگانان بازرگانان نيستند بلك ايرانيانند . آن جوان سياه‌ريش ماه‌روى كه بر آن كرسى زر نشسته فيروز شاه است . آن ديگر فرخ‌زاد است و آن ديگر خورشيد شاه است و آن ديگر جمشيد شاهست .\r\nيكان‌يكان امراى ايرانرا مىنمود كه بمكر و حيل در اسطنبول درآمده‌اند . آنكس گفت اين سخن را با ملك بايد گفتن . شاه شجاع گفت تو بگوى . آنكس برخاست و در پيش ملك ارغوش آمد و گفت اى ملك بدان و آگاه باش كه اين بازرگانان ايرانيانند و بمكر خود را درين شهر انداخته‌اند . آن يكى فيروز شاه است و آن ديگران مبارزان ايرانند . آمده‌اند تا اسطنبول را بگيرند . ملك ارغوش گفت چها ميگويى ؟\r\nمگر خيال مىكنى ؟ قيصر در گمان بود ، چون اين سخن بشنيد تحقيق كرد و گفت\r\n\r\n\r\n","description":"","footnote":"\r\n( 1 ) - در اصل : اى بدبختان .\r\n","page_name":" 457 ","page_number":463},
  {"content":"\r\n\r\nاى ملك ، راست ميگويد كه آن جوان ماه‌روى بلندبالا كه مقدم اين قومست فيروز شاه است !\r\nمؤلف اخبار و گزارندهء داستان چنين روايت مىكند كه چون ملك ارغوش اين سخن بشنيد ، بغايت متغير شد . به‌روز عيار گفت اى شاه‌زاده حاضر باشيد كه ما را شناختند ! هم‌اكنون غوغا خواهند برآوردن . فيروز شاه گفت اگر نيز نشناسند كه ما خود را آشكارا خواهيم كردن اما انشاء اللّه كه سپاه برسند . ايشان درين سخن بودند كه يكى از در بارگاه درآمد و گفت اى ملك ، علامت كشتيها از روى دريا پيدا شدند كه بر كنار كشتى علامتهاى رنگين زده‌اند . نمىدانيم چه كشتيهاست ، اينك رسيدند ! طيفور و شاه شجاع و جمله را تحقيق شد كه ايرانيانند كه رسيدند . ملك ارغوش گفت چند كشتىاند و بنگريد كه چه كسانند ، هنوز تمام نگفته بود كه جمعى درآمدند و گفتند اى ملك اين كشتىها رسيدند و همه لشكريانند و از ميان كشتىها آواز طبل جنگ مىآيد . بر در دروازه دست بتيغ كرده‌اند و خلق را از در دروازه دور مىكنند . ملك ارغوش رو بفيروز شاه كرد و گفت اين چه حال است و در عقب شما كه بودند كه رسيدند ؟ به‌روز عيار گفت اى خداوند نترسيد كه اينها كه در عقب مىآيند خدمتكاران مااند كه بار و بنهء ما را مىآورند . ملك ارغوش گفت باروبنه چه مىباشد كه اين قوم نشان لشكر ميدهند ! طيفور وزير را آن حرام‌زادهء گزير را ديگر طاقت صبر كردن نماند ، از جاى برجست كه اى ملك چه نشسته‌اى كه اين قوم بازرگان نيستند ، اين جوان ماه‌رو فيروزشاهست و آن ديگر فرخ‌زاد و اين‌كه با تو سخن ميگويد « 1 » به‌روز عيار است ، آنك در شهر تو از سرهنگان تو پنجاه تن را بكشت و در دريا جست و رفت و اين قوم را آورد و اينك لشكريان در عقب رسيدند !\r\nچون ارغوش فرنگ اين سخن بشنيد رو به امراى فرنگ كرد كه بگيريد اين قوم دون را كه بحيل و مكر در شهر من آمده‌اند ! امراى فرنگ از جاى برجستند .\r\n\r\n\r\n","description":"","footnote":"\r\n( 1 ) - در اصل : ميگويد فرخ .\r\n","page_name":" 458 ","page_number":464},
  {"content":"\r\n\r\nفيروز شاه و فرخ‌زاد و آن گردان ايرانى و آن مبارزان يلانى از جاى خود برجستند و آنچه پوشيده بودند از سر و گردن بدر انداختند . جمله غرق پولاد پيدا شدند و شمشيرهاى چون قطرهء آب بركشيدند . آن مبارزان كار و آن شيران شكار و آن پهلوانان خنجرگذار در بارگاه ملك ارغوش شاه اسطنبول تيغ در كار آوردند . هركه پيش‌ميرفت بيك ضرب از پاى درمىآوردند . به‌روز عيار گفت اگر ميخواهيد كه كار بر شما آسان شود ملك ارغوش فرنگ را بگيريد . فرخ‌زاد و فيروز شاه رو بپاىتخت نهادند . ملك ارغوش بر تخت بپاى برخاسته بود و نعره مىزد كه اى پهلوانان اسطنبول زود باشيد و ازين قوم دون دمار برآريد كه بمكر و حيل در شهر اسطنبول آمده‌اند .\r\nمؤلف اخبار چنين روايت مىكند كه ملك ارغوش نعره ميزد و ميگفت مردانه باشيد ! مبارزانرا دلير مىكرد كه آن عيار خجسته ، پهلوان به‌روز عيار جستنى كرد و بر گوشهء تخت ملك ارغوش نشست و گريبان ملك ارغوش فرنگ را بگرفت و دست بخنجر كرد ، قيصر روم چون چنان ديد خود را در قفاى تخت انداخت . آشوب عيار مدد كرد تا ارغوش فرنگ را بربستند . امراى فرنگ بعضى خود رفته بودند كه سلاح بپوشند . فيروز شاه و فرخ‌زاد و آن سيصد مبارز در بارگاه ملك ارغوش تا چشم برهم‌زدن مرد بر مرد انداختند و جوى خون روان شد . آن چند هزار آدمى كه در آن ايوان بودند به زخم شمشير بدر كردند و ملك ارغوش فرنگ را دست و گردن بسته بيرون آوردند و آن چندى كه بر در ايوان بودند ايشان نيز جامها از سر بيرون انداختند و شمشيرها در كار آوردند و جنگ گرم شد . آنكسانى كه بر در آن عمارت بودند ايشان نيز جنگ درانداختند . بر در دروازه خود جنگى عظيم پيچيده بود كه ايرانيان ميخواستند كه در شهر درآيند ، از سر برج و باره نمىگداشتند . سالار ايرانى با جمعى از مبارزان بر در دروازه جنگ ميكردند و خلق را دور مىكردند و كشتيها مىراندند .\r\nبعضى از آب بيرون آمده بودند و بعضى هنوز در كشتى بودند . خبر در اسطنبول افتاد كه ايرانيان بمكر و حيل در شهر اسطنبول درآمدند و ملك ارغوش را گرفتند . ربيعاى\r\n\r\n","description":"","footnote":"","page_name":" 459 ","page_number":465},
  {"content":"\r\n\r\nقيصر بيرون جست ، با طيفور وزير و با پسران شاه سرور يمنى بيرون آمدند ، و در شهر منادى كردند كه خلق اسطنبول در سلاح شويد و مردانه باشيد كه ايرانيان اندك‌اند ، جمله را در ميان گيريد و پاره‌پاره كنيد .\r\nروايت كند راوى داستان كه بيك لحظه چهارصد هزار آدمى غرق سلاح شدند و رو بر در ايوان ملك ارغوش كردند . بعضى خلق بر در دروازهء شهر روان شدند . خلايق در جنگ مشغول شدند . غوغا از خلايق برآمد . زنان بر سر بامها شدند . چندان خلق در سلاح شدند كه يك ايرانى با صد كس در حرب بودند ، بلك با هزار كس و هنوز زيادت ميشدند كه شهر اسطنبول شهرى بغايت بزرگ بود و مردم دور بودند ، خبر در محلها هنوز اين دم مىرسيد . هركه اين خبر مىشنيد سلاح مىپوشيد ؛ و مىآمدند و جنگ مىپيوستند . به چهار جا جنگ بود يكى بر در ايوان ، فرخ‌زاد كه ملك ارغوش را نگاه مىداشت و حرب مىكرد ؛ و يكى ديگر بر سر ميدان ، فيروز شاه در جنگ بود كه ميخواست بر در دروازه رود و سالار ايرانى را يارى دهد كه سپاه در شهر نمىتوانستند درآمدن و فيروز شاه نيز نمىتوانست پيش رفتن كه سر راه او را گرفته بودند و مجال رفتن نبود ؛ . . . « 1 » در عمارت بود و جنگ بود و بر در دروازه جنگ بود . كار بر سپاه ايران دشوار شد كه بسيار خلق بودند و جمله جنگى ، غايت نداشت . ايرانيان از آمدن پشيمان شده بودند اما هيچ فايده نبود كه ميان شهر بود و گرداگرد دريا بود . محل رفتن نبود و خلق بسيار بودند ؛ از هزار تمن « 2 » بيشتر بودند .\r\nچون جنگ عظيم شد از هر طرف خون روان شد . ايرانيان در جنگ ،\r\nاما مولف اخبار روايت كند كه غوغا در ايوان ملك ارغوش افتاد . كنيزكان و غلامان از هر طرف دوان و گريزان شدند . شاه‌زاده مظفر شاه دربند بود و چهار خادم بر وى موكل بودند كه خدمت او ميكردند و نيكو او را رعايت ميكردند .\r\nمظفر شاه چون حيرت ايشانرا بديد سؤال كرد كه چه حالست كه ايوان ملك بهم\r\n\r\n\r\n","description":"","footnote":"\r\n( 1 ) - گويا كلمه و يا كلماتى ازينجا افتاده باشد .\r\n( 2 ) - تمن يعنى تومان بمعنى ده هزار .\r\n","page_name":" 460 ","page_number":466},
  {"content":"\r\n\r\nبرآمده است ؟ آن غلامان گفتند كه فيروز شاه و گردان ايران به صورت بازرگانان درين شهر آمدند و ملك ارغوش را گرفتند و سپاهش در عقب آمدند و اكنون جنگ است .\r\nمظفر شاه گفت اين فيروز شاه عم‌زادهء منست و بطلب من آمده است و ملك ارغوش در حق من خيلى نيكى كرده است و فيروز شاه نمىداند . اكنون مرا از بند بيرون آريد تا من بروم و اين آتش را بنشانم . گفتند كه با خاتون بگوييم .\r\nاين بگفتند و برفتند . بعد از لحظه‌يى بانوى ايوان برسيد و با مظفر شاه گفت ، اى شاه‌زاده ترا قيصر روم آورد و ما را گناهى نيست و قيصر قصد هلاك تو كرد و ملك ارغوش نگداشت و ترا جاى نيكو بازداشت و نيكو رعايت كرد . عم‌زادهء تو به صورت بازرگانى در اسطنبول درآمد و ملك ارغوش را گرفت و ملك اسطنبول را برهم زد .\r\nمظفر شاه گفت عم‌زادهء من از حال من خبر ندارد . مرا بگشاييد تا بيرون روم و اين كار را پيش برم كه ايرانيانرا از اسطنبول مقصود منم . چون من خلاص شده باشم او در اسطنبول نخواهد بودن . نوعى كنيم كه همان مملكت را بملك ارغوش دهيم و ما ازين مملكت بدر رويم و در ميان ايشان صلح اندازيم . بانو گفت سوگند ياد [ كن 
  ] .\r\nمظفر شاه سوگند ياد كرد . در حال او را از بند برگشودند . گفت سلاح بياريد ! بياوردند . مظفر شاه غرق سلاح شد و از آن ايوان بيرون آمد كه او را در ايوان ملك بازداشته بودند و ملك ارغوش را بر در ايوان بازداشته بودند و بعضى از مبارزان او را در ميان گرفته بودند و فرخ‌زاد بيشتر جنگ ميكرد و عظيم غوغايى پيچيده بود كه مظفر شاه درآمد .\r\nآشوب عيار خنجر آبدار كشيده بود و با جمعى از عياران و مبارزان نمىگذاشتند كه كسى گرد ملك ارغوش بگردد كه مظفر شاه بيرون آمد و آشوب را بديد . آشوب عيار مظفر شاه را بديد و درآمد و دست او را ببوسيد و گفت اى شاه‌زاده ما اين جنگ از براى تو ميكنيم . مظفر شاه گفت اينك من زنده و سلامتم بيا تا پيش ملك ارغوش رويم و اين فتنه را بنشانيم . پس هردو پيش ملك ارغوش آمدند . مظفر شاه سلام\r\n\r\n","description":"","footnote":"","page_name":" 461 ","page_number":467},
  {"content":"\r\n\r\nكرد و گفت اى ملك هيچ خوف مكن كه فيروز شاه را مقصود و غرض من بودم .\r\nاكنون اين كار بغايت آسانست ، چرا دشوار ميكنيم ؟ ايرانيان درين مملكت نخواهند بودن ، البته بخواهند رفتن . من نوعى بكنم كه همان مملكت به تو دهند و هيچ خرابى بملك تو نرسد . ملك ارغوش گفت من چه كرده‌ام در حق تو يا در حق فيروز شاه كه در ملك من بيايد و مرا بگيرد و اين همه فتنه برانگيزد ؟ اگر ترا آورد قيصر روم آورد و قصد هلاك تو كرد من خود نگذاشتم و ترا رعايت كردم . اين عوض من بود ؟ ! مظفر شاه گفت اى ملك ، عم‌زادهء مرا آگاهى نيست كه تو در حق من خيلى نيكى كرده‌اى و در خانهء خودم جاى دادى و ما در خانهء تو نمك خورديم . تو سخن مرا قبول كن تا اين فتنه بنشيند . من قبول كردم كه باز همان مملكت به تو دهد و زود ازين ملك برود .\r\nراوى اين داستان چنين روايت مىكند كه چون ملك ارغوش اين سخن بشنيد بغايت خرم شد و گفت چه بايد كردن ؟ بگوى تا چنان كنم . مظفر شاه گفت ترا برگشايم ، بر بام‌سراى برويم . تو خلق شهر خود را از جنگ كردن منع كن تا باز گردند و حرب نكنند كه هيچكس را با ايشان كارى نيست تا فيروز شاه و گردان ايران دست از جنگ بدارند تا اين كار رو بصلاح نهد . ملك ارغوش قبول كرد . درين حال به‌روز عيار آمد دست و خنجر به خون آلوده ، مظفر شاه را بديد دويد و دست او را ببوسيد . گفت اى شاه‌زاده اين همه فتنه از بهر تست ، نيك بود كه تو از بند خلاص شدى . مظفر شاه گفت اى پهلوان به‌روز ملك ارغوش در حق من تقصيرى نكرد ، اكنون برو و شاه‌زاده فيروز شاه را بگوى تا بيايد كه ملك ارغوش را راضى به صلح كرده‌ام . اين شهر عظيم غلبه است ، بجنگ گرفتن اين شهر عظيم مشكل باشد .\r\nبه‌روز عيار بازگشت و آنچه شنيده بود با شاه‌زاده فيروز شاه بگفت . فيروز شاه بازگشت و بيامد . مظفر شاه را بديد ، خرم شد ، يكديگر را در كنار گرفتند . بعد از آن پيش ملك ارغوش آمدند . ملك ارغوش چون فيروز شاه را بديد خدمت كرد و دست\r\n\r\n","description":"","footnote":"","page_name":" 462 ","page_number":468},
  {"content":"\r\n\r\nفيروز شاه را ببوسيد . شاه‌زاده او را بپرسيد و دلدارى كرد و شرط كرد كه همان مملكت از آن تست . پس ملك ارغوش را برگشودند و او را عزت داشتند و بر بالاى ايوان برآمدند .\r\nملك ارغوش بر گوشهء بام آمد . مرد بزرگ نهاد عظيم آواز بود ، نعره برآورد كه اى خلق اسطنبول بدانيد و سخن مرا بشنويد ، خلق شهر چون ملك ارغوش را بديدند گوش هوش بملك داشتند تا ملك چه گويد . ملك ارغوش گفت اى مردان شهر اسطنبول ديگر با ايرانيان جنگ مكنيد و خود را بقتل مدهيد كه من با فيروز شاه صلح كردم و شاه‌زاده فيروز شاه نيز با من شرط كرده است كه مملكت به من بگدارد و خود برود كه غرض ايشان شاه مظفر شاه بود كه از بند خلاص شد . شما سر خود گيريد و يكديگر را خبر كنيد كه حرب مكنيد . خلق چون اين منادى شنيدند گفتند ما حرب از بهر تو مىكرديم ، چون تو راضى نيستى پس ما جنگ از بهر چه ميكنيم ؟ خلق دست از جنگ بداشتند و سلاح بريختند و يكديگر را خبر كردند . عياران نيز دويدند و ايرانيانرا آگاه كردند كه جنگ مكنيد كه شاهان با يكديگر صلح كردند . در حال آن جنگ و فتنه بدان يك تدبير كه مظفر شاه كرد قرار گرفت .\r\nلشكريان رو بدر ايوان ملك ارغوش نهادند و خلق شهر نيز آنجا جمع آمدند ، همه با سلاح بودند اما حرب نميكردند تا فيروز شاه و مظفر شاه و فرخ‌زاد و خورشيد شاه و جمشيد شاه و بهمن زرين‌قبا و بهمن زرين‌كلاه و ديگر مبارزان در ايوان رفتند .\r\nشاه‌زاده فيروز شاه با شاه‌زاده مظفر شاه بر تخت برآمدند و ملك ارغوش را بپاى تخت آوردند و بملت و دينى كه داشت او را سوگند دادند و بعد از آن او را از بند گشودند .\r\nبيامد و دست فيروز شاه را ببوسيد . شاه‌زاده او را در كنار گرفت و گفت اكنون بيا و بر تخت بنشين كه ما مهمان توايم و زود خواهيم رفتن . همان مملكت از آن تست .\r\nكسى را با تو و رعيت تو كارى نيست . اما در شهر منادى كنيد كه قيصر روم را با طيفور وزير و پسران شاه سرور بگيرند و بيارند كه ديگر ما را بر تو و مال تو طمع نيست .\r\nارغوش گفت بندگى كنم . در حال بيرون آمد ، تا رعيت او را بديدند خرم\r\n\r\n","description":"","footnote":"","page_name":" 463 ","page_number":469},
  {"content":"\r\n\r\nشدند و در شهر منادى كردند كه ملك از آن ملك ارغوش است كه فيروز شاه به دو بخشيد . هيچ‌كس را با هيچ‌كس كارى نيست . رعيت بمهم خود مشغول شويد . اما ربيعاى قيصر را با روميان و اهل يمن بگيريد و به خدمت فيروز شاه بياريد .\r\nرعيت خرم شدند . از سپاه روم ده‌ده مىگرفتند و به خدمت مىآوردند و قيصر روم و پسران سرور يمنى را مىجستند تا عاقبت قيصر روم را در گلخنى يافتند ، دست و گردن بسته بدر ايوان آوردند . شاه‌زاده را خبر كردند كه قيصر را گرفتند . فيروز شاه گفت او را دربند كنيد و نيكو نگاه داريد تا پسران شاه سرور را پيدا كنيم . طلب مىكردند تا عاقبت ايشانرا نيز بگرفتند و به خدمت فيروز شاه آوردند . شاه حكم كرد تا ايشانرا نيز دربند كردند .\r\nراوى داستان روايت مىكند كه هرچند طيفور وزير را ميطلبيدند نمىيافتند .\r\nفيروز شاه ملك ارغوش را گفت كه اى ملك ، طيفور را طلب كنيد كه هر فتنه‌يى كه در يمن و مصر و شام و روم و فرنگ انگيخته شد جمله را ماده آن حرام‌زاده بوده است .\r\nباشد كه او را بدست آوريم كه مقصود اوست كه بدست آيد . ملك ارغوش گفت اى شاه بسيار طلب كرديم ، نمىتوانيم يافتن ، عاقبت پيدا شود كه كسى نمىتواند ازين شهر بيرون رود . ايشان در طلب ، اما ملك ارغوش خدمتى بواجب مىكرد ، و آنچه در خزينه داشت جمله را طفيل فيروز شاه كرده بود ، اما شاه‌زاده در غور آن بود كه طيفور وزير چرا پيدا نشد .\r\nمؤلف اخبار روايت مىكند كه حال طيفور وزير چنان بود كه در آن حالت [ كه 
  ] معلوم كرد كه آن جنگ و غوغا بيك ناگاه فرونشست و آخر شد ؛ با خود گفت عجب تدبيرى كردند ايرانيان كه به اندك تدبيرى اين جنگ و فتنه را بنشاندند كه تا خلايق دست از جنگ كردن بازداشتند . آن حرام‌زاده اميدى داشت كه سپاه ايران را اندك مىديد و شهر عظيم و بزرگ و غلبه بودند . چون معلوم كرد كه كار بر نوع ديگر شد گفت اكنون چارهء جان خود بايد كردن . با قيصر روم هردو به گلخنى\r\n\r\n","description":"","footnote":"","page_name":" 464 ","page_number":470},
  {"content":"\r\n\r\nدرآمدند . قيصر از بيم جان در دم تون شد . طيفور گفت بدجاى است اين‌كه چون آتش بركنند لابد بدانند كه كسى در دم رفته است ، يا بسوزند . اين نيكو جاى نيست . مرا چارهء ديگر بايد كردن . از فعل بد خود طيفور چون بيد مىلرزيد . چون جاى ديگر نبود در نقم نوراب حمام رفت . گفت هيچكس را بدينجا گمان نيست .\r\nدر ميان آن نوراب و لجن گنده مىبود تا شب درآمد . آن شب را در آن موضع تنگ گنديده بهزار عذاب بسر برد ، نه جاى نشستن و نه جاى خفتن . از بيم جان آن حرام‌زادهء غدار و آن سگ نابكار در آن موقع بود . اكنون كه عالم ايمن شد شاه‌زاده اهل شهر اسطنبول را آزاد كرد و خلايق هركس بمهمات مشغول شدند .\r\nاين حمام [ را 
  ] ، كه طيفور در نوراب او گريخته بود ، آتش كن آمد تا آتش بركند . قيصر از بيم جان بدرجست ، او را گرفتند و پيش شاه‌زاده بردند ، چنانك در خدمت گفته شد .\r\nالقصه آتش بركردند و حمام را در گردش درآوردند . آب در نوراب روان شد .\r\nطيفور راه را گرفته بود ، آب نوراب نمىگذشت كه در آب نوراب گنده‌ترى در راه بود و راه را گرفته بود . خدمتكار حمام پيش اوستاد آمد ، گفت نمىدانم كه چه حالتست كه آب گندهء حمام نمىگدرد ، حمام پرآب شد . استاد گفت شايد كه عيبى كرده باشد و يا خود سگى در نقم رفته باشد و هم آنجا مرده باشد . احتياط بايد كردن . بيامدند تا بالاى سر طيفور را سوراخ كردند و آن خاك بر سر و روى و ريش او ميريختند تا به نقم رسيدند . طيفور در آن نقب يك شبانه‌روز مانده بود و مجال پيشتر رفتن نبود و باز پس نمىتوانست گرديدن كه آب گرفته بود ، نفس پيچيده ، به عذاب عظيم و بلاى اليم گرفتار گشته ، و از خود رفته و به بيم مرگ رسيده كه آن سوراخ را باز كردند و يكى بشيب آمد و طيفور را بديد . فغان برآورد كه از لشكريان يكى درين سوراخ نقم گريخته است و به سختى جان داده است ! مرا يارى دهيد كه او را بالا كشيم تا آب بگذرد . يكى ديگر نيز در نقب رفت . خواستند تا بازوى طيفور را بگيرند تا او را بالا كشند ، بازو بدست نيفتاد ، ريش دراز داشت بگرفتند و بالا ميكشيدند . آن\r\n\r\n","description":"","footnote":"","page_name":" 465 ","page_number":471},
  {"content":"\r\n\r\nحرام‌زادهء بدفعال بدكردار چون سگى كه در لجن مرده باشد دهن و روى و اندام به نجاست آلوده بود ، به خيال دشمنان بيرونش كشيدند و بر سر راهش انداختند بزارى زار ؛ خلقى بسيار آنجا جمع آمدند كه زنده است يا مرده ؟ يكى ميگفت كه زنده است ، ديگرى ميگفت مرده است ، اما هيچ‌كس او را نمىشناخت كه عظيم بدحال شده بود و از صورت خود گرديده بود . در آن حالت به‌روز عيار و آشوب عيار با سرهنگان فيروز شاه جمعى آنجا رسيدند كه در طلب طيفور گرد شهر ميگشتند كه شاه‌زاده فيروز شاه مبالغه مىكرد كه آن حرام‌زاده را طلب كنيد و نمىيافتند . چون بدان موضع رسيدند ، آن خلق دور شدند . به‌روز عيار نگاه كرد ، طيفور را بديد ، بشناخت .\r\nبا آشوب گفت بيا و بنگر كه طيفور وزير را يافتم ، اما بچه حال ! احوال پرسيد كه اين حرام‌زاده كجا بود ؟ با وى بگفتند . به‌روز بخنديد و گفت اين جزا و سزاى بد فعال و بدكردار است كه در دنيا بدين حال شده است . راست گفته‌اند بزرگان كه هركه بد كند عاقبت خوار « 1 » شود . اما بدين ذليلى « 2 » كس نديده است كه اين حرام‌زاده شده است ! اين بيت چند در وصف حال آنكسانى [ است 
  ] كه در حق بندگان خداى بدفعلى ميكنند كه عاقبت ايشان در دنيا چنين باشد ، آخرت را خود خداى تعالى داند كه عذاب بر جان آنكس نهد ، بيت :\r\n هركه بدكردار و بدافعال باشد بىشكى * با همه خلقان فعال او نباشد جز سگى\r\nصنعتى ديگر ندارد جز بدى با مردمان * زشت‌خوى و زشت‌روى و زشت‌طبعى مردكى \r\nراوى داستان روايت كند چون لحظه‌يى بگذشت ، باد بر روى آن حرام‌زاده افتاد به خود آمد و ديده را برگشود . خود را زنده ديد ، چشم برگشود ، آن دوست جانى را و آن دليل بيابان فنا را به‌روز عيار را و آشوب عيار را بر بالاى سر خود ديد ، هريكى نخچى در دست گرفته در وى نگاه مىكردند . طيفور از حيات خود نوميد شد ، ديده برهم نهاد . يعنى مرده‌ام . به‌روز لگدى چند بر سرش زد كه اى حرام‌زاده ، تو از آن\r\n\r\n\r\n","description":"","footnote":"\r\n( 1 ) - در اصل : خار .\r\n( 2 ) - در اصل : زليلى .\r\n","page_name":" 466 ","page_number":472},
  {"content":"\r\n\r\nسگى نيستى كه مرگ تو چنين آسان باشد . اين حرام‌زاده را بربنديد . غلامان به‌روز گفتند اى خداوند اين حرام‌زاده عظيم گنديده است و به نجاست آلوده است . اول او را بشوييم و بعد از آن بربنديم . به‌روز گفت ميخواهم او را هم‌چنين به پيش شاه‌زاده و گردان ايران ببرم . پس او را روان كردند . تا به خدمت فيروز شاه آوردند و آنچه از حال او ديده بودند تقرير كردند . هركه درو نگاه كرد بخنديد . فيروز شاه گفت ميخواستم كه اين حرام‌زاده را در اسطنبول به حلق درآويزم و به عذاب تمامش هلاك كنم ، اما اين حرام‌زاده عظيم بلائى و خوارى « 1 » كشيده است . چون خوارى « 1 » چنين يافت حاليا او را نمىكشم . تا چندانك زنده باشد اين حال را به ياد آورد و ديگر گرد بدى نگردد . طيفور در گريه و تضرع آمد و گفت بد كردم و توبه كردم كه ديگر بد نكنم . از خونم درگذر . فيروز شاه گفت حالى او را در پيش قيصر و پسران شاه سرور دربند كنيد . تا آن روز كه مصلحت باشد . آن حرام‌زاده را بيرون آوردند . طيفور گفت حاليا از كشتن خلاص يافتم تا آن روز كه دانم ديگرچه بايد كردن وقتى كه دست يابم . او را بربستند و در پيش ديگران دربند كردند . او حال خود را در پيش قيصر و پسران شاه سرور بگفت ، جمله بخنديدند و گفتند عجب حالتى واقع شده است ! هرچند كه ما را نيز بخوارى « 2 » آوردند اما مثل تو نبود . ايشان دربند ، بيا و قصه بشنو .\r\nراوى داستان چنين روايت مىكند كه فيروز شاه ازين كارها چون ايمن شد ملك ارغوش را طلب كرد و گفت اى ملك ارغوش ما را مقصود ازين حركت كه كرديم « 3 » مظفر شاه بود ؛ چون مراد ما برآمد ، از ما خيلى ملالت به تو و مملكت تو رسيد ، اكنون ما خواهيم رفتن و مملكت از آن تست . ملك ارغوش خدمت كرد و گفت اين دولت و سعادت من بود كه به خدمت شاه‌زادهء ايران رسيدم ، من و مملكت من فداى توايم ، اگر خواهى از خدمتكاران كسى را درين مملكت بازدار كه دايم بنده در خدمت شاه‌زاده باشم و آنچه وظيفهء خدمت باشد بجاى آورم . فيروز شاه گفت از مردم\r\n\r\n\r\n","description":"","footnote":"\r\n( 1 ) - در اصل : خارى .\r\n( 2 ) - در اصل : بخارى .\r\n( 3 ) - در اصل : كرديم غرض .\r\n","page_name":" 467 ","page_number":473},
  {"content":"\r\n\r\nما كسى درين ولايت نتواند بودن كه هم مذهب و آيين ما نيستند ؛ و ديگر آنك تو در حق ما نيكى كردى و برادرم شاه مظفر شاه خيلى از تو آزادى كرد ، همان مملكت از آن تست ، تو بر تخت كامرانى باش كه ما رفتيم . اما توقع به تو آن دارم كه دوستى ما را فراموش نكنى . ملك ارغوش سر بر زمين نهاد و گفت بنده و خدمتكارم ، تا باشم از جملهء خدمتكارانم و خواهم بود . فيروز شاه او را انعام كرد . پس ملك ارغوش آنچه در خزينه داشت جمله را فداى فيروز شاه كرد .\r\nروايت كند راوى داستان كه ملك ارغوش فرنگ سه هزار خروار از زر سرخ و نقره و قماش و هفت هزار غلام و كنيزك و از لعل و ياقوت و كمر و سلاح از شمشير و از زره و كلاه‌خود و آنچه از اسباب شاهان باشد جمله را پيش‌كش فيروز شاه كرد . بسيارى مال بود . شاه‌زاده آفرين كرد و گفت ما را به تو اين قدر توقع نبود ، جمله را بر سپاه خود بخش كرد و از براى سرور يمنى و ديگران بازگرفت . سه روز ديگر در اسطنبول بودند ، بعد از آن عزم رفتن كردند . ملك ارغوش اسباب تمام كرد تا فيروز شاه با گردان در كشتى نشست . ملك ارغوش نيز در كشتى نشست . بعد از چند روز بساحل رسيدند . خبر بشاه سرور كردند ، شاه سرور خرم شد . بفرمود تا طبل بشارت زدند . خلق بر كنار دريا آمدند ، كشتيها قرار گرفت ، فيروز شاه و گردان و ملك ارغوش از كشتى بيرون آمدند . شاه سرور بديدار فيروز شاه شاديها كرد . ملك ارغوش و شاه سرور يكديگر را در كنار گرفتند و شادى كردند و آنچه رفته بود حكايت كردند .\r\nشاه سرور گفت اى شاه‌زاده آنچه لايق ما بود پيش ما آمد و آنچه از تو آيد لايق تو آيد ؛ تو بكرم و جود خود نگاه كن . قيصر روم از بهر من با تو دشمن شد و عداوت تو با او از بهر من بود ، چون با من كرم كردى و از جرم من درگدشتى از جرم او نيز درگذر . كه تا عالم باشد از كرم تو بازگويند و گويند كه دشمنان چندين سال با فيروز شاه شمشير زدند و آنچه از بدى توانستند با او كردند ، چون فيروز شاه فرصت يافت بر همه رحم كرد و از گناه ايشان درگدشت .\r\n\r\n","description":"","footnote":"","page_name":" 468 ","page_number":474},
  {"content":"\r\n\r\nطيطوس حكيم گفت از براى خاطر جهان‌افروز قيصر را ببايد بخشيدن . فيروز شاه گفت بخشيدم . در حال خلعت ببردند ، قيصر روم را با پسران شاه يمن ؛ شاه شجاع و شاه اسد و شاه حارث ، درپوشانيدند و به خدمت فيروز شاه آوردند تا دست‌بوس فيروز شاه كردند و توبه كردند . طيطوس حكيم گفت اى ربيعا جهان‌افروز را بزنى به شاه‌زاده فيروز شاه بده . گفت دادم . فيروز شاه گفت قبول كردم . گردان مبارك‌باد گفتند .\r\nفيروز شاه جمله را انعام فرمود و خلعت داد . سكندر شاه سكندرانى و مسروق بن عتبه ايشان نيز دربند بودند ، ايشانرا نيز آزاد كردند . چند روز ديگر بر لب دريا بودند كه ازين كارها بپرداختند و بعد از آن ملك ارغوش را وداع كردند . ملك ارغوش باسطنبول رفت ، فيروز شاه بقيصريه رفت و قاصد پيشتر بقيصريه فرستادند كه خبر فتح اسطنبول ببرد . چون سه منزل از آنجا برفتند به‌روز عيار گفت قلعهء ازمير نزديك است و بادرفتار عيار و طهمور و شموط پهلوان در آن قلعه‌اند كه در آن وقتى كه ما در طلب عين الحيات در روم آمديم آن قلعه را گرفتيم ، چون خزينه بود حيف آمد كه ضايع بگداريم ، بديشان سپرديم ، حكم كن تا ايشان بيايند و آن مال را بيارند .\r\nفيروز شاه گفت تو پيش برو . به‌روز عيار و جمعى برفتند و مال آن قلعه را با آن كسان به خدمت فيروز شاه آوردند .\r\nمؤلف اخبار چنين روايت مىكند كه مال قلعهء ازمير مالى بود كه قياس نداشت و از چند پشت قيصر جمع شده بود . فيروز شاه آن مال را نيز در تصرف آورد و از آنجا عزم قيصريه كردند . منزل به منزل ميرفتند . در آن راه قلعه‌ها و شهرها بسيار بود و چون معلوم [ مى 
  ] كردند كه قيصر روم با ايرانيان آشتى كرد و يكى شد ايشان نيز مىآمدند و مال و پيش‌كش مىآوردند و فيروز شاه انعام مىكرد و مىگدشت ؛ تا بمرغزارى رسيدند كه در آن ولايت بهتر از آن مرغزارى نبود . فيروز شاه گفت چند روز اينجا عيش كنيم كه خوش جاييست . خيمه و بارگاه زدند . فيروز شاه فرود آمد و بعيش مشغول شدند و عشرت مىكردند و از اطراف مىآمدند و پيش‌كش مىآوردند . تا چند روز برين برآمد .\r\n\r\n","description":"","footnote":"","page_name":" 469 ","page_number":475},
  {"content":"\r\n\r\n\r\n30 گشودن دژ لؤلؤ\r\nيك روز شاه‌زاده در مجلس شراب نشسته بود و امراى ايران و شاهان از سرور يمنى و پسران و قيصر روم و سكندر شاه و مسروق بن عتبه ، جملهء بزرگان نشسته و بعيش و عشرت مشغول بودند كه از ناگاه آواز داد برآمد . جمعى داد مىزدند كه اى شهريار گيتى ، داد ! فيروز شاه آواز داد بشنيد ، سؤال كرد كه چه بوده است ؟ گفتند جمعى بازرگان زخم خورده‌اند كه داد مىزنند . شاه‌زاده گفت درآريد تا بنگرم كه برين قوم كه ظلم كرده است ؟ گفتند ملك را بقا باد ، جور و جفاى عظيم در حق اين بيچارگان كرده‌اند . گفت بياريد ! ايشانرا بار دادند ، جمعى درآمدند ، رنگها ريخته و گردآلوده و زخم‌خورده و سر و گردن بسته . چون فيروز شاه را بديدند در زمين افتادند و فغان و داد برآوردند . فيروز شاه گفت نرم باشيد و هيچ خوف مكنيد و راست بگوييد كه بر شما ظلم كرده است ؟\r\nگفتند شاه را بقا باد ، ما مردم تجاريم و مال بسيار داشتيم ، چون معلوم كرديم كه شاه‌زاده بمباركى از اسطنبول بازگشت و مملكت ايمن شد ما عزم فلان مملكت داشتيم ، درين حوالى رسيديم ، جمعى سواران بما رسيدند و با ما جنگ كردند و آنچه\r\n\r\n","description":"","footnote":"","page_name":" 470 ","page_number":476},
  {"content":"\r\n\r\nداشتيم جمله را ببردند و از ما جمعى بكشتند . در پى رفتيم ، قلعه‌ايست در ميان بيشه بر قلهء كوهى ، جايى سخت . تا در قلعه رفتيم و بسيار زارى كرديم كه از آن مال چيزى بازپس دهيد ، قبول نكردند . گفتيم اگر ما را نمىدهيد پيش فيروز شاه بداد رويم . از بالا به زير آمدند و يكى ديگر از ما بكشتند و آنچه مابقى مانده بود پاك ببردند . اكنون پادشاه عادل تويى ، پيش تو بداد آمده‌ايم . فيروز شاه عظيم تند شد و گفت اى ربيعا اين چه قلعه‌ايست كه چنين بىدادى كرده‌اند و چندين وقت كه ما در روم مىباشيم به خدمت ما نيز نيامدند ؟ عسطور گفت اى شاه‌زاده ايشان مردم خيره‌اند و قلعهء عظيم دارند ؛ از بلندى حصار و محكمى قلعه اعتماد دارند « 1 » . اگر جملهء عالم بجمع آيند با ايشان هيچ كارى نتوانند كردن . درين مملكت سر به هيچ پادشاهى درنياورده‌اند ، دايم با پدر من ملك فيلوس شاه مخالفت كرده‌اند . من ايشانرا رعايت مىكردم و مال و انعام مىدادم و از كاروان بباج راضى بودند . اكنون كه عالم بهم برآمد ايشان دست زيادتى گشودند . مگر باز بدولت شاه‌زاده نوعى ديگر شود كه در روم هيچكس حريف ايشان نبوده‌اند .\r\nفيروز شاه گفت اكنون چارهء اين كار چيست ؟ به‌روز عيار گفت بلى من آن قلعه را ديده‌ام كه در آن روزى كه من به اسطنبول ميرفتم كه تا مظفر شاه را بيارم ، در وقت بازگشتن مرا اين قوم قلعه گرفتند و بر بالاى اين [ قلعه 
  ] بردند و سرنگون از دار درآويختند و قصد هلاك من كردند . تا نيم‌شب من همچنان آويخته بودم ، شخصى در نيم‌شب آمده بود كه از چشمه آب ببرد ، مرا ديد و بر من رحم كرد . كرم كرد و مرا آزاد كرد كه اگر آن جوانمرد مرا نمىگشود البته من بدست ايشان هلاك مىشدم . عجب جاى محكم است ! من مثل آن قلعه نديده‌ام ! قيصر گفت اى شاه‌زاده بجنگ گرفتن خود ممكن نيست ، من با پدران بسيار جهد كرده‌ايم و نتوانسته‌ايم\r\n\r\n\r\n","description":"","footnote":"\r\n( 1 ) - « از » درين جمله بمعنى « به » استعمال شده است و در چند مورد ديگر ازين كتاب نظير اين استعمال ديده مىشود .\r\n","page_name":" 471 ","page_number":477},
  {"content":"\r\n\r\nاين قلعه را گرفتن كه در آن قلعه حكمتى هست كه هيچكس مثل آن نديده است و نشنيده است . فيروز شاه گفت آن كدام است بگو تا ما را معلوم شود . گفت هر حصارى كه در عالم است چون لشكرى بگرفتن آن حصار روند رسم آنست كه در حصار را بربندند و بر بالاى حصار بجنگ كردن روند و جنگ كنند . اما در آن قلعه حكمتى ديگر است كه چون كسى بگرفتن اين حصار ميرود و آن قوم اگر حريف نيستند در قلعه را ميگشايند و خود بعيش و عشرت مشغول ميشوند . هيچ‌كس را قدرت و زهرهء آن نيست كه گرد آن موضع بگردد . همه عجب ماندند كه جهت آن چيست ؟\r\nقيصر گفت جهت آنست كه در ميان قلعه چشمهء آب عظيم هست كه بسيار آبى از آن چشمه بيرون مىآيد . در قديم گنگها كرده‌اند از پس و از روى . چون آب زيادت مىماند در آن گنگها ميرود و چون دشمن قصد ايشان مىكند اگر مىتوانند جنگ كردن خود ميكنند و اگر جنگ نمىتوانند كردن راه آب را مىگردانند و يك دروازه دارد ، بدان دروازه مىگدارند . از ميان آستانهء دروازه بيرون مىآيد و سر به شيب مىشود بدان راهى كه بالا مىبايد رفتن كه به غير از آن راه ديگر راه نيست .\r\nبدان راه فرود مىآيد ، اگر فيل باشد مىغلطاند . هيچ‌كس بالا نمىتواند رفتن و از هيچ طرف ديگر راه نيست و تير بالا نمىرسد كه از بن كوه تا آنجا كه در قلعه است راه باريك است كه از يك‌طرف كوه است بغايت بلند و از يك‌طرف دره است بغايت نغل ، دو فرسنگست ، كدام تير برسد و اگر برسد چه كار كند ؟ و در آن قلعه ميگويند گنجى هست كه پادشاهان نهاده‌اند و هيچ‌كس نميداند كه آن گنج بكجاست اما مال بسيار در آن قلعه هست .\r\nفيروز شاه گفت بهرحال مكتوبى بدان قلعه بفرستيد ، اگر سر درنيارند چارهء ديگر كنيم . در حال فيروز شاه امر كرد كه مكتوبى بر قراغان نبشتند كه چون بود كه به خدمت نيامدى و شرف دست‌بوس ما درنيافتى ؟ اين تكبر از بهر چيست ؟ چون مكتوب بمطالعه رسد ، در حال و در ساعت از قلعهء لؤلؤ بيرون آيى و آنچه از مال اين\r\n\r\n","description":"","footnote":"","page_name":" 472 ","page_number":478},
  {"content":"\r\n\r\nبازرگانان برده‌اى بازدهى و ديگر مخالفت با ربيعاى قيصر نكنى « 1 » و آنچه در قلعه دارى پيش‌كش لشكر من كنى كه تا قلعه به تو بگدارم ؛ و اگر قبول نكنى و فرمان نبرى و به بلندى و سختى حصار اعتماد كنى به يزدان پاك سوگند كه اگر صد سال مرا اينجا بايد نشستن بنشينم ؛ تا قلعه‌ات را نگيرم و مال و گنجى كه درين قلعه است بر لشكرم بخش نكنم و ترا از در قلعه نياويزم از پاى قلعه نروم . چنين الماس‌نامه‌يى داد نبشتن و بدست طارق عيار داد و او را بپاى قلعه فرستاد . طارق چون بپاى قلعه رسيد ، جاى تنگ و پردرخت و كوه عظيم بلند « 1 » . چون طارق پاى بر كوه نهاد قراغانرا خبر كردند كه پياده‌يى قدم بر كوه نهاد ، رو بما دارد . قراغان گفت بگداريد تا بنگرم كه بچه كار آمده است . بگداشتند تا طارق عيار بپاى حصار رسيد . عظيم برج و باره‌يى ساخته بودند و درى از پولاد از آن سنگ‌خاره درآويخته .\r\nطارق را گفتند كيستى ؟ طارق گفت نامه‌يى دارم از پيش شاه ايران فيروز شاه بن ملك داراب . قراغان گفت مكتوبش بستانيد . آن مكتوب بستادند و پيش قراغان آوردند . چون مكتوب را مطالعه كردند قراغان در قهر شد و مكتوب را بدريد و از سر برج يك نعره بر طارق زد و گفت فيروز شاه به من سخنهاى سخت نبشته است ، پيش او نمىآيم ، ازو و از سپاهش فراغت دارم . مال بازرگانان نمىدهم . بياييد تا بنگرم چه خواهيد كردن كه من پيش او نخواهم آمدن . طارق عيار گفت اى ملك ، فيروز شاه صاحب قرانست تا قلعهء ترا نگيرد فايده نكند . اولى آنست كه بيايى كه پيش شاه‌زاده رويم كه او جوانمرد است ، البته همين مملكت را به تو دهد . قراغان دست به تير كرد . طارق عيار بازگشت و پيش فيروز شاه آمد و آنچه ديده و شنيده بود بازگفت . فيروز شاه گفت ما را بايد رفتن . طارق گفت جاى فرود آمدن سپاه نيست كه در گرداگرد قلعه درخت و آب ايستاده است و جاى تنگ است . قيصر گفت\r\n\r\n\r\n","description":"","footnote":"\r\n( 1 ) - در اين جمله فعل بقرينهء معنوى حذف شده است .\r\n","page_name":" 473 ","page_number":479},
  {"content":"\r\n\r\nاى شاه‌زاده اولى آنست كه بازرگانانرا تسلى كنيم و ازينجا بگدريم كه به هيچ حال با آن قلعه فايده نيست به غير از آن‌كه روزگار برود و هيچ كارى نتوان كردن .\r\nفيروز شاه گفت به يزدان پاك سوگند كه تا قلعهء لؤلؤ را نگيرم و قراغانرا از در دروازه نياويزم فايده نباشد . حكم كرد تا ده هزار سوار گزين با او سوار شدند و رو بپاى قلعهء لؤلؤ نهادند تا بدان موضع برسيدند . فيروز شاه جاى عظيم تنگ و پردرخت و آب ديد . كوه بلند سر بر فلك كشيده ، راه پيچاپيچ در آن كوه ؛ از يك طرف دره‌يى عظيم ، بيت :\r\n سرش بر سر گنبد آسمان * بنش بود نزديك گاو جهان \r\nكوهى عظيم بلند ! فيروز شاه را عجب آمد بفرمود تا كوس فروكوفتند . اهل قلعه را معلوم شد كه لشكر رسيد . قراغانرا خبر كردند كه سپاه ايران رسيدند .\r\nقراغان پياده‌يى را بشيب فرستاد و پيغامى چند به دو داد . از آن طرف ايرانيان در تدبير كار كه چون كنيم تا اين حصار بدست آريم . آن پياده بشيب آمد و بر سر سنگى بايستاد و آواز بلند كرد تا جمله بشنيدند كه اى ايرانيان ، قراغان كوتوال قلعهء لؤلؤ ميگويد كه نيكو كرديد كه آمديد . اگر هزار سال بر در اين قلعه بنشينيد يك خشت ازين قلعه نتوانيد كم كردن . هر ناموسى كه درين چند سال در عالم پيدا كرديد جمله اينجا بر باد خواهيد دادن تا ديگر دعوى جهانگيرى و مبارزى نكنيد . اين بگفت و در حال بازگشت .\r\nقراغان بفرمود كه در حصار برگشودند و آب چشمه را بر طرف در دروازه روان كردند و خود بعيش بنشستند . آب از قلهء كوه رو به شيب كرد ، عظيم هيبتى در آن بيشه افتاد . فيروز شاه نگاه كرد ، از قلهء آن كوه درياى آب ديد كه رو بشيب نهاده بود و كمر سنگها را مىغلطانيد . آواز نعره در آن كوه و دره پيچيده بود . آب بشيب مىآمد و در آن بيشه پراگنده ميشد . فيروز شاه چون آن حالت را بديد بدانست كه گرفتن اين قلعه ممكن نيست . اما [ با خود گفت 
  ] تا نگيرم بازنگردم . گفت\r\n\r\n","description":"","footnote":"","page_name":" 474 ","page_number":480},
  {"content":"\r\n\r\nبهرحال جاى از براى فرود آمدن بسازيد كه اول فرود آييم . حكم كرد تا چند هزار پياده از سپاه بيايند و درخت بزنند و خاك بريزند تا سپاه فرود آيند . چند روز در آن كار بودند . بهزار محنت و بهزار زحمت از براى سه هزار كس جاى بساختند تا فيروز شاه با سه هزار كس فرود آمدند و هرچند كه تدبيرها كردند هيچ فايده‌يى نكرد . امرا گفتند كه بازگرديم كه چون چاره‌يى ندارد و فايده‌يى نيست چه توان كردن ؟ بگذاريم و برويم . فيروز شاه گفت از براى ناموس ما عظيم بد باشد كه اگر اين قلعه را نگيريم و بازگرديم بعد از ما چه گويند كه فيروز شاه و مبارزان ايران را هيچ هنرى نبوده است كه قلعه‌يى نتوانستند گرفتن . گفتند بارى بجنگ كردن و ضرب دست نمىتوانيم گرفتن . فيروز شاه عظيم ملول بود .\r\nبه‌روز عيار گفت بدولت شاه‌زاده فيروز شاه من اين قلعه را بگيرم و مال اين قلعه را در خزينهء شاه‌زاده درآرم . فيروز شاه گفت اى به‌روز خيلى كارها از بهر من كرده‌اى و عظيم از طرف تو منت دارم . اما اگر اين قلعه را بگيرى و دلم را ازين غم آزاد كنى هر مرادى كه از من بطلبى برآرم . به‌روز گفت بدولت شهريار ايران هم امشب اين قلعه را بگيرم . طارق عيار با من بيايد و بس و آنچه او گويد چنان كنيد . پس از بارگاه فيروز شاه بيرون آمدند . طارق عيار گفت اى برادر به‌روز عجب دعوى كردى ! به‌روز گفت اى برادر بيا با من تا به تو بنمايم كه چون درين قلعه خواهم رفتن . اين بگفت و در پيش افتاد و در آن دره ميرفت تا از قفاى حصار [ در 
  ] آمدند . دره‌يى عظيم بود ، بغايت نغل ، پربيشه ؛ و از غايت بلندى سر حصار پيدا نبود . راست و هموار كه مور نمىتوانست بر آن بالا رفتن . به‌روز عيار گفت بدين راه خواهم رفتن . طارق عيار گفت بدين راه چون توان رفتن كه هيچ راه نيست ؟\r\nبه‌روز گفت آن درخت را بنگر كه از ميان سنگ بيرون آمده است . طارق گفت بلى ديدم . گفت كمندى بدانجا خواهم انداختن . چون بر بالا روم كمندى ديگر در آن ركن سنگ خواهم انداختن و از آنجا بالاتر ، بدين آيين تا پاى حصار خواهم رفتن و\r\n\r\n","description":"","footnote":"","page_name":" 475 ","page_number":481},
  {"content":"\r\n\r\nاز آنجا بر حصار خواهم رفتن . نشان رفتن من در حصار آن باشد كه راه آب را بگردانم چون آب بگردد بايد كه شما حاضر باشيد كه چون آب كم شود شما زود در عقب بالا آييد كه قلعه بگيريم . طارق گفت اى عيار اين عظيم كاريست كه تو در پيش‌گرفته‌اى ! بارى هرگز ديگر چنين كار كرده‌اى ؟ گفت بلى با فيروز شاه در يمن قلعهء جميله را هم بدين نوع گرفتم . تو برو با شاه‌زاده بگوى كه مرا بهمت يارى دهد كه سربازى عظيم خواهم كردن ! طارق بازگشت و آنچه شنيده بود با فيروز شاه بگفت ، فيروز شاه گفت امشب حاضر باشيد و مخفتيد ! باشد كه به‌روز عيار كارى بكند . ايشان در كار و نگران كار . . .\r\nاما مؤلف اخبار چنين روايت مىكند كه به‌روز عيار چندان صبر كرد كه شب درآمد و عالم سياه و تاريك شد . به‌روز عيار ، آن مبارزكار ، آن روز گرد شب بيدار ، كمندى چون سر زلف عروسان پيچاپيچ بر سر چنگ ، آن سخت‌جگر دل‌سنگ ، درآورد ، و خود را سبك و عور كرد . خنجر آبدار آويخته و از اسباب عيارى آنچه درخور بود برداشته « 1 » . ماهتاب از سر كوه روى بنمود و عالم را منور كرد . آن كمند برانداخت [ و 
  ] بر آن درخت محكم كرد . بعد از آن دست در كمند زد و چون مرغ بالا رفت و در ميان درخت محكم بايستاد و ديگر كمند برگشود و چين‌چين كرد و نظر بالا داشت . ركنى ديد از ميان سنگها سر بيرون كرده . مگرش يزدان از بهر اين كار آفريده بود كه هر كارى كه يزدان خواهد كه برآرد اول آلات و اسباب آن را بيافريند . به‌روز كمند برانداخت و در آن ركن محكم كرد و بالا رفت . هم‌چنين راه طلب ميكرد و دور و نزديك كمند مىانداخت و بر بالا ميرفت .\r\nمؤلف اين داستان گويد كه به‌روز عيار آن شب هفتاد كمند بينداخت و [ به 
  ] بالا برميشد و بجان و دل راه طلب مىكرد و بالا ميرفت تا از شب يكى نيمه بگدشت ؛ بپاى حصار رسيد و آن خيلى كار بود كه آن عيار كرد كه او صاحب قران عالم بود .\r\nاما چه فايده كه چون بپاى حصار رسيد به اميد آنك كمند بر حصار اندازد ، بغايت\r\n\r\n\r\n","description":"","footnote":"\r\n( 1 ) - در اصل : برداشت .\r\n","page_name":" 476 ","page_number":482},
  {"content":"\r\n\r\nبلند بود كه رسيدن كمند هيچ ممكن نبود . كمند آن عيار چهل ارش بود و بلندى آن ديوار شصت ارش بود . مسكين به‌روز عيار عاجز شد . گفت خيلى زحمت و محنت كشيدم تا بدين موضع رسيدم به اميد تمام . اكنون تمام نوميد شدم ! هيچ چاره و تدبيرى ندارم مگر رخنه در ديوار كنم . نگاه كرد ، سنگ خاره بود كه برهم پيچيده بودند و ميان آن بهفت جوش ريخته بودند . از آن نيز نوميد شد .\r\nعاجز و مضطر فروماند كه چون كنم و چاره و تدبير چه خواهد بودن كه درمانده شدم ! بناليد بدرگاه واجب الوجود و از خداى عز و جل راه خواست و گفت دليل گم‌راهان و هادى بىراهان تويى كه خداوند اشيايى . بيت :\r\n برآورد سر را و گفت اى خداى * تويى كردگار زمين و سماى\r\nتو آنى كه از هيچ‌چيز آورى * همان عاجزانرا كنى ياورى\r\nببخشاى بر چشم گريان من * ببخشاى بر جان بريان من « 1 » \r\nبه‌روز عيار در پاى آن حصار راه مىجست كه چون كنم . تقدير خداى تعالى چنين بود كه مگر اين گنگ آب كه آب قلعه از آن گنگ بيرون مىآمد و در دره مىريخت ، چون آب را گردانيده بودند اندك آبى بدان گنگ مىآمد . به‌روز عيار بدان گنگ رسيد گنگى ديد بغايت بزرگ ، چنانك يك آدمى تواند در آن گنگ رفتن . از مس ساخته بودند در ايام قديم . بهروز عيار بغايت خرم شد . گفت يافتم راهى كه توانم آسان در قلعه رفتن . توكل بر خداى تعالى كرد و قدم در آن گنگ نهاد و آسان ميرفت كه تا خيلى راه برفت تا عاقبت بدان سر گنگ رسيد . كنار چشمه بود ، آن عيار سر از گنگ بيرون آورد ، ميان قلعه بود و هيچ‌كس آنجا نبود . به‌روز برخاست ، دو شخص را ديد كه مىآمدند دو كوزه در دست داشتند . آمده بودند كه آب برند . به‌روز عيار هم آنجا بنشست يعنى كه دست مىشويم . ايشان باهم سخن ميگفتند . به‌روز گوش بسخن ايشان داشت . ايشان باهم مىگفتند كه امشب\r\n\r\n\r\n","description":"","footnote":"\r\n( 1 ) - ظاهرا شعر از گويندهء داستان يا از داراب‌نامهء مفقودست .\r\n","page_name":" 477 ","page_number":483},
  {"content":"\r\n\r\nملك قراغان در شراب خوردنست و اهل قلعه جمله شراب ميخورند و دشمن در پاى قلعه در كمين و جملهء مردم قلعه مست . بدست اين حركت ! كاشكى حكم مىكرد كه دروازه‌بانان شراب نخورند . آن ديگرى گفت اى برادر تو چه ميگويى ! اگر هزار سال ايرانيان در پاى اين قلعه بنشينند هيچ كارى نتوانند كردن . اگر هيچ‌كس درين قلعه نباشد پيرزنى هزار سال تواند اين قلعه را نگاه داشتن كه هيچ كس گرد اين قلعه نتوانند گرديدن . ايرانيان از سر جهل و نادانى ايستاده‌اند و اگرنه هيچ نمىتوانند كردن . اين بگفتند و آب برداشتند و برفتند .\r\nبه‌روز در عقب آب ميرفت تا در دروازه رسيد كه آن آب از ميان دروازه مىگدشت .\r\nبر كنار آب و طاق دروازه دو صفه بود ، روى به روى كشيده بودند و بقرب صد سرهنگ آنجا شراب ميخوردند و در دروازه و آب را نگاه ميداشتند . چراغ بركرده بود [ ند 
  ] و عيش مىكردند ، به‌روز عيار بيامد و آن غلبه را بديد . با خود گفت كه تا آب را نمىگردانم ايرانيان نمىتوانند بالا آمدن و تا اين قوم بيدارند آب را نمىتوان گردانيدن . چون كنم و جمله را چون در خواب كنم ؟ ايستاده بود و چاره مىجست .\r\nبا خداى تعالى مناجات مىكرد و ميگفت كه توام بقدرت يارى ده تا اين كار بدست من برآيد . او درين انديشه ، تقدير خداى تعالى چنين بود كه در آن حالت مير دروازه گفت برويد پيش كوتوال و بگوييد كه هنوز از شب خيلى مانده است و ما را شراب نيست از آن شراب خاصهء خود بفرست كه خود را مشغول كنيم . يكى برخاست و رو بر در ايوان قراغان نهاد . به‌روز در عقب او روانه شد تا آنكس بيامد . خادمى ايستاده بود ، ميخواست كه در حرم بربندد كه آن شخص آمد و آنچه از زبان مير دروازه شنيده بود بازگفت . خادم گفت اين سخن را با قراغان بگويم كه تا چه فرمايد . گفت روا باشد و برفت و بگفت . قراغان مست بود گفت برو و فلان خيك شراب بدوده و بگوى كه بيدار و هوشيار باشيد و نگاه داشت در دروازه و آب كنيد .\r\nخادم بيامد و خيك شراب بر دوش ، پيغام قراغان بگزارد « 1 » و خيك شراب به دو\r\n\r\n\r\n","description":"","footnote":"\r\n( 1 ) - در اصل : بگذارد .\r\n","page_name":" 478 ","page_number":484},
  {"content":"\r\n\r\nداد . او شراب برداشت ، مست بود و خيك شراب سنگين بود و از مستى سر از پا نمىدانست . به‌روز در برابرش بيامد و يك نعره بر وى زد كه كيستى و كجا ميروى ؟\r\nاو گفت مگر كورى ، نمىدانى كه كيستم ! منم زاغان ، بدر ايوان ملك قراغان بودم و اين خيك شرابست كه از براى دروازه‌بانان مىبرم . تو كيستى كه درين شب سر راه بر من گرفته‌اى كه كيستى ! به‌روز گفت كه مرا نمىشناسى ؟ منم به‌روز عيار خدمتكار شاه‌زاده فيروز شاه و بگرفتن قلعه آمده‌ام . آن شخص را عجب آمد . گفت دروغ مىگويى كه مرغ نمىتواند درين قلعه آمدن . تو از كجا آمدى ؟ به‌روز گفت من از راه گنگ آمدم . آن شخص خواست كه فغان برآرد ، تا دهن گشودن خنجرى بر سينه‌اش زد كه سر خنجر از پشتش بيرون رفت . او درافتاد . در حال آن عيار چابك‌دست كشته را در گوشه‌يى انداخت و « 1 » بر كنار چشمه آمد . راه آب را گردانيد و آب را به راه گنگ گردانيد كه آب از در دروازه كم شد و به راه گنگ گرديد .\r\nبعد از آن خيك شراب را برگرفت و رو بر در قلعه كرد .\r\nراوى داستان چنين گويد كه ازين طرف پاسبانان ديدند كه بىموجبى آب كم شد . يكى را گفتند كه برخيز و بر كنار چشمه رو و بنگر كه آب چرا كم شد . آن شخص برخاست و رو بر كنار چشمه نهاد . در راه به بهروز عيار رسيد كه آن خيك بر گردن نهاده بود و مىآمد . گفت اى زاغان ، تو از كنار چشمه مىآيى ، هيچ معلوم كردى كه آب چرا كم شد ؟ به‌روز گفت تو اين خيك شراب را پيش ياران بر كه تا من بروم و بنگرم كه چرا كم شده است . خيك شراب را به دو داد و خود رو بر كنار آب نهاد . آنكس خيك شراب را برداشت و پيش ياران آورد و گفت زاغانرا بر كنار چشمه فرستادم كه آب را احتياط كند . پس سر آن خيك شراب بگشودند . شراب خاصهء ملك قراغان بود و به‌روز عيار از بهر تبرك و ثواب آخرت چند مشت داروى هوش بر در آن خيك شراب انداخته بود . خاص‌تر شده بود كه هركه يك جام بخورد بر از عمر نخورد و تا قيامت برنخيزد . ايشان به شراب\r\n\r\n\r\n","description":"","footnote":"\r\n( 1 ) - در اصل : و در حال .\r\n","page_name":" 479 ","page_number":485},
  {"content":"\r\n\r\nخوردن مشغول شدند و هريكى پياله‌يى چند بخوردند . به‌روز عيار اندكى آب را زيادت كرد و بيامد و از دور بايستاد و در آن قوم نگاه مىكرد . چندانك ايشان هريكى سه پياله بخوردند . به‌روز چون معلوم كرد كه جمله از آن شراب بخوردند ايمن شد و بازگشت و تمام آب را بگردانيد و دست بخنجر كرد و رو بر در دروازه نهاد .\r\nاما راوى گويد كه چون شراب دريشان اثر كرد و دارو كارگر شد ، هريك سخنى ميگفتند . يكى گفت اى ياران بعوض آب درين جو خون مىآيد ! يكى گفت من سر ترا چون سر سگ مىبينم ! آن ديگر گفت تو خود سر ندارى ! هريك سخنى ميگفتند تا وقتى كه جمله بيهوش شدند . به‌روز دانست كه وقت تعلل نيست چون سلاخ چابك دست خنجر در كار درآورد . از آن‌كه گرد زوال بر چهرهء ايشان نشسته و غبار فنا بر جبههء ايشان درآمده بود ، آن خنجر زهرآلود كشيده و به خون آن مستان تيز كرده و بر زبر سر ايشان چون قضاى مبرم درآمد و هردو دست را به خون آن كافران بىدين و آن حرام‌زادگان لعين بيالود و جهانرا از شر ظلم ايشان برهانيد . بيت :\r\n چون خنجر زهرگون كشيدش * بس زهره كه آن زمان شكافيد \r\nتا چشم برهم‌زدن و يا گرسنه‌يى را تاى نان خوردن ، آن تيزچنگ خنجرگذار ، به‌روز عيار ، سر آن صد كافر را از تن برداشت و خون ايشانرا بعوض آب در آن جوى بگداشت .\r\nاما مؤلف اخبار و گزارندهء داستان چنين روايت مىكند كه چون آب كم شد ايرانيان در انتظار آب بودند ، چون ديدند كه آبى كه ازين بالا مىآمد كم‌كم كم شد تا هيچ نماند ، با فيروز شاه گفتند ، اى شاه‌زاده آبى كه از كوه فرود مىآمد تمام شد ، دانستند كه به‌روز كار خود كرده است . برجستند و تيغها را عصا كردند و آن جوانان ايرانى و آن مبارزان يلانى و آن شيران بيشهء مردى بر سر آن كوه چنان روان شدند كه آب از فراز به نشيب آيد . چون آتش سوزان عزم بالا\r\n\r\n","description":"","footnote":"","page_name":" 480 ","page_number":486},
  {"content":"\r\n\r\nكردند . چون از آن راه يك نيمه برشدند ، ديدند كه بعوض آب خون مىآيد .\r\nبا فيروز شاه بگفتند كه اى ملك عجب حاليست كه برين راه آب خون مىآيد ! آشوب عيار گفت اين خون ايلچى به‌روز عيار است كه كار خود كرده است كه اين خون از سر خنجر آن عيار آمده است و اين دست برد آن مبارزكار است ! زود بايد رفتن كه وقت كار ماست . آن جوانان مردانه‌وار مىرفتند . چون اندك راه رفتند به‌روز عيار از آن بالا به زير مىدويد و خنجر آبدار در دست مىآمد . خون از سر خنجرش مىچكيد . بر شاه‌زاده فيروز شاه سلام كرد و گفت بدولت شاه‌زاده قلعه را گرفتم . زود بياييد تا شما را بدر ايوان قراغان برم كه او را در بستر بگيريم .\r\nهمچنين مىرفتند . از شب يك نيمه گدشته بود كه ايشان بر در ايوان رسيدند .\r\nهيچ‌كس آنجا نبود . جمله در خواب بودند كه اعتماد بر آب قلعه داشتند و آن چند كس كه بر در قلعه بودند . خلق قلعه بعضى در خواب و بعضى مست خراب بودند .\r\nچون به‌روز با گردان بر در ايوان رسيدند بچاره در ايوان گشودند و قدم در آن ايوان نهادند تا بدان موضع رسيدند كه مجلس گاه ايشان بود . جمله در خواب بودند و تختى زده بودند و قراغان بر سر آن تخت در خواب بود . به‌روز و آن مبارزان رسيدند . به‌روز عيار بالاى سر قراغان آمد و لگد محكم بر سر قراغان زد كه برخيز ! بچه خفته‌اى ! شب گذشت ، وقت صبوحى است !\r\nقراغان ديده را برگشود تا بنگرد كه كيست . آن جمع را بديد ، جمله غرق پولاد و تيغها كشيده . قراغان را مصلحت نبود كه ايشانرا ببيند . باز ديده برهم نهاد . به‌روز عيار لگد ديگر بر سرش زد و گفت چشم بگشاى كه ترا مهمانان عزيز آمده‌اند ! امرا فرو ريختند و قراغانرا بربستند . قراغان گفت كه شما چه كسانيد ؟\r\nبه‌روز گفت اى حرام‌زاده ، مرا نمىشناسى ؟ من به‌روز عيارم كه آن روز مرا در بيشه گرفتى و درين قلعه از دارم سر نگونسار درآويختى ؛ اين ديگر شاه‌زادهء ايران و توران است ، فيروز شاه بن ملك داراب ، كه گفتى او را كه اگر مردى نروى تا اين\r\n\r\n","description":"","footnote":"","page_name":" 481 ","page_number":487},
  {"content":"\r\n\r\nقلعه را نگيرى . تو تصور كردى كه ما به ديگران مىمانيم . اكنون قلعه را گرفتيم ! قراغان حيران فروماند . آن سه هزار كس كه در پاى قلعه آمده بودند ، در آن شب جمله بر قلعه برآمدند . اهل قلعه آگاه شدند . از خانه‌ها بيرون آمدند و آن حال را بديدند . فيروز شاه بر تخت برآمد . امراى ايران بر پاىتخت قرار گرفتند . چون روز شد شاه‌زاده حكم كرد كه خبر فتح قلعهء لؤلؤ را بلشكرگاه بردند ، تا شاه سرور يمنى و ربيعاى قيصر آگاه شدند . خرم شدند و رو بقلعه نهادند . آمدند و در پيش فيروز شاه خدمت كردند و گفتند الحق صاحب قران و صاحب دولت جهانى . فيروز شاه حكم كرد تا قراغانرا دست و گردن بسته بياوردند و در برابر فيروز شاه بازداشتند .\r\nفيروز شاه گفت اى قراغان آنچه بر تو آمد از شومى فعل بد تو آمد . اكنون بجزاى خودخواهى رسيدن . راست بگوى كه چه دارى و كجاست ؟ قراغان گفت هيچ ندارم و اگر نيز دارم به تو نمىدهم و از تو فراغت دارم ، هرچه ميخواهى بكن .\r\nفيروز شاه گفت اين حرام‌زاده را بر در قلعه به حلق درآويزيد كه آنچه در قلعه است از آن ماست . قراغان را بيرون آوردند تا بياويزند . خلق غلبه آنجا جمع آمده بودند .\r\nريسمان در حلق او انداختند و او را بركشيدند و بزارىزار بكشتند . شعر :\r\n چنين است كردار گردان سپهر * نبايد برو دل نهادن به مهر\r\nچو شادان نشيند كسى با كلاه * بخم كمندش ربايد ز گاه\r\nبدينسان بود گردش روزگار * نماند همى نيك و بد پايدار \r\nراوى اين داستان چنين گويد كه چون از مرگ او بپرداختند وزير قراغانرا طلب كردند ، بيامد و در پيش فيروز شاه خدمت كرد . فيروز شاه گفت كه راست بگوى كه مال اين قلعه كجاست و اگر راست نگويى ترا نيز مثل قراغان بزارى تمام بكشم . گفت بنده باشم ، جمله را بخدمت‌كاران ملك سپارم . او را « 1 » بيرون آوردند و آنچه در آن قلعه بود جمله را بستادند . مال بيقياس بود كه از روزگار پيشين مانده بود . و آنچه قراغان نيز داشت بستدند . فيروز شاه امر كرد كه با اهل قلعه هيچ\r\n\r\n\r\n","description":"","footnote":"\r\n( 1 ) - در اصل : او را نيز\r\n","page_name":" 482 ","page_number":488},
  {"content":"\r\n\r\nمگوييد كه هركس بد كرد بجزاى خود رسيد . ديگر حكم كرد كه مال آن بازرگانانرا بدادند و ايشانرا تسلى كردند . قيصر گفت من شنيده‌ام كه درين قلعه گنجى هست از ايام قديم ، بنگريد كه آن گنج كجاست . وزير قراغان گفت ما نيز شنيده‌ايم اما معلوم نداريم كه كجاست . فيروز شاه گفت هيچ درين قلعه علامتى هست كه آن عجب باشد ؟ گفتند بلى در ميان اين قلعه ميدانى است كه جمله ريگ است و در ميان آن ريگ آدمى از سنگ ساخته‌اند تا هفت گز بالا . دو دست دارد يكى بر طرف مشرق و يكى بر مغرب . اما بيرون قلعه خيلى عجايبها از سنگ هست . فيروز شاه گفت اول بپاى آن آدم سنگين رويم و بنگريم كه چيست آن .\r\nفيروز شاه و مظفر شاه و طيطوس حكيم و مبارزان جمله در ميان ميدان آمدند آن سنگ را كه مثل آدمى ساخته [ بود 
  ] بديدند . فيروز شاه گفت جملهء اين قلعه سنگ سياه است ، اين ريگ درين موضع بىحكمتى نيست . چون آن آدمى سنگين را بديد ؛ بيك دست او چون لام الف علامتى ساخته بودند و بدست ديگرش قدرى ريگ سرخ ساخته بودند . فيروز شاه گفت معنى اين لام الف مال است و معنى اين ريگ كه در دست او ريخته آنست كه اين مال را درين ريگ طلب بايد كردن . اول اين ريگ را از پاى اين آدمى سنگين بايد كشيدن تا چه پيدا شود . پس آن خلق را با لشكرى در كار بستند كه آن ريگها مىكشيدند . هرچند كه بيشتر مىكشيدند هنوز بود تا قرب بيست گز بيشتر كشيدند سنگ آسيايى پيدا شد عظيم بزرگ « 1 » . خبر بشاه‌زاده كردند كه سنگ آسيايى بزرگ پيدا شد . فيروز شاه با جملهء امرا بيامدند و بچاره و دستان بسيار آن سنگ آسيا را برآوردند . در زير آن سنگ چاهى عظيم پيدا شد بغايت نغل و آوازى عظيم از آن چاه بيرون مىآمد . فيروز شاه گفت عظيم آوازى از اين چاه برمىآيد ! سنگى درين چاه اندازيد كه بنگريم چه پيدا مىشود .\r\nسنگى مقدار بيست من در آن چاه انداختند . چون لحظه‌يى برآمد آن سنگ بيرون\r\n\r\n\r\n","description":"","footnote":"\r\n( 1 ) - در اصل : پيدا عظيم شد بزرگ پيدا شد .\r\n","page_name":" 483 ","page_number":489},
  {"content":"\r\n\r\nجست و بقرب پنجاه گز در هوا رفت و بضرب تمام بر زمين آمد . فيروز شاه گفت ازين گرانتر سنگى بيندازيد . سنگى مقدار صد و پنجاه من در آن چاه انداختند باز بيرون آمد . تا چند نوبت چنان كردند . هرچند كه گرانتر مىانداختند سنگ زودتر بيرون مىآمد . فايده نكرد . به‌روز گفت من درين چاه روم و بنگرم كه درين چاه چيست .\r\nچون بر كنار چاه آمد نردبانى ديد كه از سنگ در آن چاه بسته بودند . به‌روز عيار گفت كه بىچراغ نتوانم رفتن . چراغ بركردند . چون نردبانى چند بشيب آمد باد تند بدميد و آن چراغ را بكشت . به‌روز بيرون آمد ، باز بر كرد و در چاه رفت ، بمرد .\r\nباز بركرد ، باز بمرد . فايده‌يى نكرد . تا عاقبت فانوس ساخت . شنيدم كه اول كسى كه در عالم فانوس ساخت به‌روز عيار بود كه از بهر اين تدبير ساخت و در آن چاه رفت . تا مقدار صد پايهء نردبان بشيب رفت ، ديگر نردبان نبود و هنوز بشيب مىبايست رفتن . نيكو نظر در چاه كرد ، چرخى ديد از پولاد ، در ميان چاه در چرخ بود ، عظيم تيز مىگرديد . به‌روز دانست كه آن سنگى كه بر بالا مىاندازد اين چرخست . بالا آمد و گفت درين چاه چرخى عظيم بزرگ هست و تيز مىگردد .\r\nتا آن چرخ نايستد نتوان درين چاه رفتن و اين چرخ بباد مىگردد . از بيرون مىبايد بستن . طلب مىبايد كردن كه اين باد از كجا درين چاه مىآيد كه اين چرخ را مىگرداند . گفتند كه بيرون قلعه خيلى شكلها ساخته‌اند . فيروز شاه گفت فردا بيرون رويم و طلب كنيم ، باشد كه راه يابيم . آن روز و آن شب شراب ميخوردند و عيش ميكردند تا روز ديگر كه عالم منور و نورانى شد و آفتاب گلرنگ برآمد . بيت :\r\n چو خورشيد پيدا شد از پشت زاغ * برآمد بكردار روشن چراغ\r\nچو خورشيد رخشنده آمد پديد * زمين شد بسان گل شنبليد\r\nچو ملك شب از روز تاراج شد * سر چرخ را مهر چون تاج شد \r\nشاه‌زاده از خواب بيدار شد و چند كاسه صبوحى كرد . بعد از آن سوار شدند و از قلعه فرود آمدند ، در گرد آن قلعه مىگشتند و آنچه از علامتهايى كه بيرون قلعه بود\r\n\r\n","description":"","footnote":"","page_name":" 484 ","page_number":490},
  {"content":"\r\n\r\nتفرج ميكردند و ميگشتند ؛ تا در قفاى قلعه متصل ركنى ديدند از سنگ بقلعه پيوسته بود . برين طرف گنبدى ديدند از سنگ يك پاره بىدر ، بغايت بلند ساخته بودند . بالاى اين گنبد چهار شير سر ساخته بودند ، دهان گشوده . يكى نظر بمشرق و يكى به مغرب ، يكى بر طرف شمال و يكى بر طرف جنوب . فيروز شاه گفت اين عظيم علامتى است ! يكى بايد كه بر سر اين گنبد رود و بنگرد كه اين چرا ساخته‌اند .\r\nبه‌روز عيار گفت من بروم و آنچه باشد بنگرم و خبر بيارم . فيروز شاه گفت اى عيار بر سر گنبد چون روى كه هيچ كمند برو نمىرسد ؟ گفت بدولت شاه‌زاده سرنگون بالا روم .\r\nاين بگفت و سر بر زمين نهاد و هردو پاى خود بالا كرد ، پشت بر گنبد نهاد ، سرنگون به پشت بالا ميرفت . جمله از آن فعل عجب ماندند كه در عالم هيچكس چنان حركتى نكرده بود كه آن كار از جملهء حركتهاى عجايب بود ، تا بر بالاى آن گنبد برآمد ، تا پيش آن شير سرها آمد ، در آن شير سرها نگاه كرد ، ميان آن گنبد سنگين مجوف بود ؛ و آن شير سرها را چنان ساخته بودند كه [ اگر 
  ] در همه عالم از صد فرسنگى اندك بادى حركت كردى از آن شير سرها در آن گنبد رفتى و در ميان شكم آن گنبد پيچيدى .\r\nآن عيار روزگار معلوم كرد ، دهن آن شير سرها را بياگند . جامهاى خود را بركند و در دهن آن شير سرها بياگند و از آن گنبد به زير آمد و در پيش شاه‌زاده فيروز شاه خدمت كرد . گفت « 1 » گمان من آنست كه آن چرخ بدين باد كه درين گنبد مىپيچد مىگردد [ و 
  ] چون راه باد درين گنبد بستى آن چرخ در آن چاه از گرديدن بازمانده باشد . فيروز شاه بازگشت و در ميان قلعه درآمد تا كنار چاه رسيد . به‌روز عيار در چاه رفت ، ديد كه چرخ از گرديدن بازمانده بود . به‌روز عيار بيرون آمد و بفرمود كه سنگى گران در آن چاه انداختند و آن چرخ را بشكستند و آن طلسم را باطل كردند . آن شب صبر كردند . تا اول روز شد باز بر كنار چاه آمدند . به‌روز عيار در آن چاه رفت و بيرون آمد ، گفت درين چاه نقمى هست در آن نقب رفتم . درى\r\n\r\n\r\n","description":"","footnote":"\r\n( 1 ) - فاعل اين فعل فيروز شاهست .\r\n","page_name":" 485 ","page_number":491},
  {"content":"\r\n\r\nديدم از پولاد بسته و قفلى عظيم بر در پولاد زده بودند . فيروز شاه گفت من نيز بشيب خواهم آمدن تا بنگرم كه چيست . پس فانوسها بركردند و بدان نردبان فرورفتند تا به آخر نردبان رسيدند . بعد از آن بخم كمند فرورفتند تا بدان قعر چاه رسيدند و بدان نقم در شدند تا بر آن در « 1 » پولاد رسيدند و آن قفل را بديدند . امرايى كه با فيروز شاه بودند همه جهد كردند كه در را بگشايند نتوانستند . فيروز شاه گفت من نيز جهدى كنم باشد كه بگشايد . چون دست بر آن قفل نهاد به امر خداى تعالى آن در گشاده شد .\r\nفيروز شاه در آن خانه رفت . در دل سنگ خانها ساخته بودند ، در ميان گنبد بود ، در برابر تختى از عاج و آبنوس زده بودند و بر بالاى آن تخت لوحى ديد آويخته بود . فيروز شاه بر آن تخت برآمد و آن لوح را برگرفت . خطى ديد بر آن لوح نبشته بودند . فيروز شاه خواندن گرفت ، نبشته بود كه « اى كسى كه اين گنج بردارى معلوم دان كه من هفتصد سال عمر داشتم و جملهء عالم را گرفتم و مال بسيار جمع كردم و اين مالهاى جمع كرده برهم نهادم ، عاقبت نصيب تو شد . بردار و بكام‌رانى بخور و بخوران و در غم دو روز مباش : روزى كه گذشت و روزى كه هنوز نيامده است ، كه دنيا و اسباب دنيا « 2 » و هيچ‌چيز او را اعتبار نيست . عاقل كسى باشد كه درو دل نبندد كه مال و دولت دنيا بغم او نمىارزد . نوعى كن كه نام نيك در عالم پيدا كنى كه مردم بنام نيك زنده‌اند و بنام بد مرده‌اند . هرچند كه مال بسيار و جواهر بسيار گذاشتم اما اين چند نصيحت را ياد گير كه بهتر از هزار گنج است » .\r\nنه پند طهمورث شاه كه در آن لوح نبشته بود : پند اول آنك نه تن خوارى « 3 » بينند يكى آنك بخوانى « 4 » رود كه او را نخوانده باشند ؛ دوم آنك خود را در ميان سخن دو كس اندازد ؛ سيوم آنك مهمانى باشد كه زبان بر خانه خداى راند ؛ چهارم\r\n\r\n\r\n","description":"","footnote":"\r\n( 1 ) - در اصل : بر در آن .\r\n( 2 ) - در اصل : « اسباب دنيا » مكرر است .\r\n( 3 ) - در اصل :\r\nخارى .\r\n( 4 ) - در اصل : بخانى .\r\n","page_name":" 486 ","page_number":492},
  {"content":"\r\n\r\nآنك راه نداند و پادشاهانرا رهبرى كند ؛ پنجم آنك جايى نشيند كه نه لايق او باشد ؛ ششم آنك با كسى سخن گويد كه گوش به دو ندارد ؛ هفتم آنك از بخيل چيزى طمع دارد ؛ هشتم آنك حاجت خود بدشمن عرض كند ؛ نهم آنك با دولت‌مندتر از خود پنجه افگند . بيت :\r\n با نيكبخت پنجه ميفگن كه هيچكس * با نيك‌بخت پنجه به سختى نيفگند\r\nحاسد چو آبگينه و محسود آهنست * بر آهن آبگينه زنى خرد بشكند \r\nچون فيروز شاه اين سخنها را بخواند او را بغايت خوش‌آمد و بفرمود تا آن سخنها را كتابت كردند . بعد از آن در آن مالها دست نهادند . حد و غايت نداشت از لعل و ياقوت و جواهرهاى گوناگون و از كمر و تاج و قباهاى مرصع و زر سرخ و تيغها ؛ بعضى پوسيده و بعضى برجاى مانده ، بيرون كشيدند . فيروز شاه چند روز در آن قلعه بود و آنچه بود بكشيدند . فيروز شاه آن قلعه را بجوانى داد كه او را شموط ميگفتند ، برادر شماط و شماس از ديار ملاطيه بود .\r\nچون شاه‌زاده از آن كارها ايمن شد بعد از آن عزم قيصريه كردند . اول كسى را بقيصريه فرستادند كه خبر فتح و خبر شاه‌زاده بشاه سيف الدوله كردند كه اينك فيروز شاه آمد و اسطنبول را گرفت و با قيصر روم صلح كرد و در راه قلعهء لؤلؤ را گرفت . و گنجى چنان يافت . اينك بخرمى و شادكامى [ مىآيد 
  ] . شاه سيف الدوله اين خبر را به عين الحيات رسانيد و جهان‌افروز را خبر كرد . خاتونان خرم شدند و كوس بشارت فروكوفتند . خلق آگاه شدند . جهان‌افروز حكم كرد تا شهر قيصريه را بياراستند و در ميان بازار و راهها كوشكها ببستند و در و ديوارها را به نخ و كمخا و اطلس‌ها درآويختند و مطربان بر سر راهها بنشاندند و زن و مرد قيصريه جامهاى گوناگون پوشيدند و شادكامى مىكردند كه خلق قيصريه عظيم از فيروز شاه راضى بودند كه پادشاه عادل و رعيت‌پرور بود . جملهء خاتونان كارسازى كردند و استقبال كردند ، به دو منزلى بفيروز شاه رسيدند و شاديها كردند . در آن حوالى مرغزارى بود\r\n\r\n","description":"","footnote":"","page_name":" 487 ","page_number":493},
  {"content":"\r\n\r\nدر آن مرغزار فرود آمدند و خيمه و بارگاه زدند . فيروز شاه در خيمه شد اول جملهء خاتونان به خدمت فيروز شاه آمدند و شاه‌زاده را دريافتند .\r\nفيروز شاه جمله را بنواخت ؛ با توران‌دخت گفت اى بانوى مصر رفتم و مظفر شاه را آوردم و شهر اسطنبول را بتوفيق خداى تعالى گرفتم اكنون برو پيش مظفر شاه كه نگران تست . توران‌دخت گفت بدولت شاه‌زاده بود . پس دست فيروز شاه را ببوسيد و از بارگاه بيرون آمد تا پيش مظفر شاه رسيد و خدمت كرد . شاه‌زاده برخاست و او را در كنار گرفت و بديدار يكديگر خرميها كردند . گل‌اندام نيز پيش سكندر شاه رفت و دست پدر را ببوسيد . فيروز شاه جهان‌افروز را گفت اى ملكهء روم عاقبت پدرت ملك عسطور با ما يكى شد و ترا به ارادت خود به من داد . من نيز از بهر خاطر تو از جرم او درگدشتم و او را بخشيدم . اكنون پيش او رو و او را ببين . جهان‌افروز گفت شاه‌زاده را بقا باد هرچند كه قيصر روم پدر منست اما من ازو بيزارم كه هيچ حق پدرى بر من ندارد و چند نوبت قصد من كرده است . من به غير از تو هيچ‌كس ندارم و پيش قيصر نمىروم . فيروز شاه را خوش‌آمد ، او را بنواخت و خيلى انعام كرد .\r\nآن شب بخرمى و شادكامى در آن مرغزار بودند . در اول روز شاه سيف الدوله پيش فيروز شاه خدمت كرد و گفت شاه‌زاده را بقا باد ، اهل قيصريه قيصريه را برآراسته‌اند و بيرون آمده‌اند چنانك خلق شهر امشب بيرون قيصريه بوده‌اند . ميخواهند كه به خدمت شاه‌زاده برسند و روى مبارك شاه را ببينند . فيروز شاه گفت سوار شويم و بقيصريه رويم و چند روز در قيصريه باشيم . بعد از آن عزم ايران كنيم كه ديگر هيچ نگرانى و پريشانى نداريم ، به غير از بهزاد كه مدتى شد كه در عالم ناپديد شده است . اميد بفضل يزدان داريم كه ديدار او را نيز ببينيم . پس سوار شدند و رو بقيصريه نهادند ، چون اندكى راه برفتند خلق قيصريه پيدا شدند ، زبان بمدح و ثناى فيروز شاه برگشودند و فيروز شاه را مىستودند و دعا مىكردند . فيروز شاه بر مركب گلگون سوار گشته بود و برگستوانى « 1 » از اطلس سبز بر گلگون انداخته بودند ، از دامن آن برگستوان خوشهاى\r\n\r\n\r\n","description":"","footnote":"\r\n( 1 ) - در اصل : و گلگون را برگستوانى .\r\n","page_name":" 488 ","page_number":494},
  {"content":"\r\n\r\nمرواريد آويخته بودند و دست‌وپاى گلگون را در حنا گرفته بودند و [ به 
  ] زين زر و ركاب زر و لجام زر گلگون را آراسته . فيروز شاه قباى زربفت پوشيده بود و كمرى از ياقوت سرخ بر ميان بسته بود و تاج مرصع بر سر نهاده بود ؛ با شاه مظفر شاه دوش‌بدوش مىآمدند و از عياران ايران به‌روز عيار و آشوب عيار و بادرفتار عيار و طارق عيار و شب‌رنگ عيار جمله خود را آراسته در ركاب شاه‌زاده مىدويدند و بزرگان از جوانب شاه‌زاده مىآمدند و خلق دعا مىكردند . فيروز شاه به سر عذر خلق ميخواست ، مثل گل صد برگ شكفته بود تا در شهر قيصريه درآمد . طاقها و كوشكها بسته بودند و « 1 » خلق قيصريه در بود و وجود هرچه داشتند بر روى كار آورده بودند و مطربان مطربى ميكردند و بهر ده قدم نثار بر سر فيروز شاه ميكردند . زنان بر سر بامها رفته بودند و تفرج مىكردند و شادى مىنمودند . هرگز در قيصريه از آن [ بهتر 
  ] تفرجى نبود .\r\nفيروز شاه را در خاطر آن بود كه از جملهء غمها خلاص شدم . اين دم وقت كام و عيش است ، خود نمىدانست كه او را هنوز خيلى زحمت و محنت در عالم مانده است .\r\nمؤلف اخبار چنين روايت مىكند كه فيروز شاه بدين تجمل و آيين چون بر در ايوان رسيد فرود آمد و در ايوان شد و بر تخت قيصريه برآمد و مظفر شاه را در پهلوى خود بنشاند و از طرف ديگر شاه سرور يمنى قرار گرفت . قيصر روم ميان در - بست و خدمت بواجب ميكرد تا وقتى كه آن روز و آن شب بگدشت . روز ديگر شاه فيروز شاه بر تخت دولت برآمد و بار داد تا طيطوس حكيم با جملهء شاهان و امراى دولت جمع آمدند و هريك برجاى خود بنشستند . فيروز شاه گفت فتح‌نامه و صلح‌نامه پيش ملك داراب بايد فرستادن تا ملك داراب را معلوم شود كه شهر اسطنبول را گرفتيم و با ربيعاى قيصر صلح كرديم . طيطوس حكيم گفت روا باشد .\r\nدر حال دبير تيزقلم و منشى تيزفهم بنشاندند و مكتوبى چنانك طيطوس حكيم گفت [ نبشتند 
  ] ، بيت :\r\n\r\n\r\n","description":"","footnote":"\r\n( 1 ) - در اصل : و آنچه .\r\n","page_name":" 489 ","page_number":495},
  {"content":"\r\n\r\n دبير آمد و نامه از قول شاه * نبشت اندر آن معدن بارگاه\r\nچو بنوشت عنوان بر آن سر نبشت * سخنهاش در عنبر تر سرشت\r\nكه خواهد همى برد گفت اين كتاب * بداراب شاه و بيارد جواب « 1 » \r\nبه‌روز عيار خدمت كرد و گفت بنده بروم و خبر فتح شاه‌زاده را به ايران من ببرم .\r\nفيروز شاه گفت طارق عيار نيز با تو بيايد و شب‌رنگ عيار بر طرف اسطرخ « 2 » فارس برود پيش شاه كرمانشاه تا او نيز خبر فتح ما را بشنود و بگويد كه اينك ما نيز در عقب رسيديم . در حال آن عيارانرا گسيل كردند و نامها به ايران شهر فرستادند و خود بكارسازى رفتن مشغول شدند . چند روز ديگر در قيصريه بودند . بعد از آن عزم رفتن كردند و ملك قيصريه را هم بعسطور رجوع كردند و ملاطيه و ارزنجانرا و دياربكر را بشاه سيف الدوله دادند . و [ گفتند 
  ] ملك دمشق از آن مسروق بن عتبه باشد و سكندريه از آن سكندر شاه باشد و ملك مصر از آن شاه صالح است ؛ و اين جمله مال به آذربايجان بپاىتخت شاه مظفر شاه بفرستند . چون ازين كارها ايمن شدند ، طيطوس حكيم مبالغه مىكرد كه زودتر به ايران بايد رفتن كه از علم نجومى چنين مىنمايد كه فيروز شاه را عظيم سفرى دور و دراز در پيش است كه مدتى در آن سفر بماند ، هرچند كه باز به وطن خود برسد اما خيلى زحمت و مشقت بكشد و ملك داراب خود عظيم ملالتى در طالع دارد كه مدتى در آن ملالت بماند .\r\nپس نوعى بايد كردن كه زود به ايران رويد ، باشد كه اين ملالتها بخير انجامد .\r\nطيطوس حكيم تدبير مىكرد اما چه توان كردن كه حكم خداى تعالى چنين رفته بود ؛ تا چنان نشود چاره‌يى نباشد كه گفته‌اند العبد يدبر و اللّه يقدر « تدبير كند بنده و تقدير نداند » . ملك عسطور پيش فيروز شاه آمد و گفت بنده را به خدمت شاه‌زاده مرادى است اميدوارم كه مرادم برآيد . فيروز شاه گفت چه مراد دارى بگوى تا برآرم . عسطور گفت مرادم آنست كه خدمتى كه لايق شاه‌زاده باشد نكرده‌ام ،\r\n\r\n\r\n","description":"","footnote":"\r\n( 1 ) - اشعار از راوى داستان و يا از داراب‌نامهء مفقودست .\r\n( 2 ) - اسطرخ - اصطخر .\r\n","page_name":" 490 ","page_number":496},
  {"content":"\r\n\r\nيك گنج دارم كه از پدر پدرم مانده است و به من رسيده است ، آن گنج را فداى شاه‌زاده خواهم كردن و شاه‌زاده را با سپاهش مهمانى بواجب خواهم كردن .\r\nفيروز شاه قبول كرد . قيصر بنياد مهمانى كرد .\r\nراويان سمر و قايلان خبر چنين روايت ميكنند كه عسطور چند روز كارسازى كرد ، آنچه لايق ملوك را شايد « 1 » . از آن كارسازيى كه تا عالم بوده است كس چنان نشان نداده است . آنچه قيصر كرد اگر بگويم به چند ورق گفته نشود و ما از مقصود بازمانيم . هفت شبانه‌روز شب و روز بعيش بنشستند و شراب خوردند .\r\nقيصر بسيار مالى بر فيروز شاه و گردان ايران ريخت و جمله را از خود راضى كرد و جمله را مال و زر و جواهر بخشيد و آنچه در خزينه و گنج‌خانه داشت جمله را بر ايرانيان صرف كرد . فيروز شاه و جملهء گردان از كرم او عجب ماندند . فيروز شاه آفرين بر قيصر كرد و گفت آنچه وظيفهء خدمت بود بجاى آوردى اما ما را يك كار ديگر بايد كردن تا تمام كام خود را از روم برداشته باشيم . بزرگان گفتند كه آن كار كدامست ؟ بگوى تا بدانيم . فيروز شاه گفت من چنين شنيده‌ام كه در روم شكارگاه‌هاى خوب هست . ما را چند روزى به شكار بايد رفتن ؛ تا سپاه ما را كارسازى كردن ما چند روزى شكار كنيم و بكام دل روزگار بگذرانيم . قيصر گفت اى شاه‌زاده اين شكارگاهى كه ملك روم دارد هيچ شهرى را نيست . فيروز شاه گفت با بيست هزار سوار فردا به شكار خواهيم رفتن . قيصر بيرون آمد و بكارسازى شكار مشغول شد و آنچه اسباب شكار بود امشب راست كرد . فيروز شاه آن شب پيش عين الحيات و « 2 » جهان‌افروز شراب مىخورد اما عروسى را در ايران موقوف داشته بودند . چون آن شب بگدشت و خورشيد طالع شد ، بيت :\r\n ز مشرق درون صبح صادق دميد * پديدار شد قفل شب را كليد\r\nبرآمد ز جرم بنفشه سمن * ز شمشاد بركرد سر نسترن \r\n\r\n\r\n","description":"","footnote":"\r\n( 1 ) - آنچه لايق ملوك را شايد - آنچه لايق ملوكست يا آنچه ملوك را شايد .\r\n( 2 ) - در اصل : بود و .\r\n","page_name":" 491 ","page_number":497},
  {"content":"\r\n\r\n شه روم بر لشكر زنگ زد * شعاع سر تيغ بر سنگ زد\r\nچو نيلوفر از آب بركرد سر * بيالود عالم بزر آب « 1 » تر \r\nشاه‌زاده فيروز شاه ساز و سلاح بر خود راست كرد و گفت امروز به شكار خواهم رفتن ، چون از شكار بازآيم عزم ايران كنيم . طيطوس حكيم گفت اى فرزند من هيچ راضى نيستم [ به 
  ] رفتن تو بدين شكار ؛ اما حكم خداى تعالى چنين است . اما زينهار كه از حال خود غافل نباشى و نوعى كنى كه زود بيايى . فيروز شاه گفت اى حكيم دشمنان جمله دوست شدند و جملهء مملكت را گرفته‌ايم ؛ هيچ انديشه‌يى نخواهد بودن . تو همتى با ما بدار كه بسلامت به تو رسيم . اين بگفت و طيطوس حكيم را وداع كرد و با جملهء مبارزان و سرور يمنى و ربيعاى قيصر با بيست هزار سوار به شكار برفتند تا حال ايشان بچه رسد\r\n\r\n\r\n","description":"","footnote":"\r\n( 1 ) - در اصل : پر از آب .\r\n","page_name":" 492 ","page_number":498},
  {"content":"\r\n\r\n\r\n31 آشفتگى كار\r\n\r\nرفتن فيروز شاه به شكار و وقايع او ، كه در شكارگاه حال او چه شد با مهلقا دختر ملك خناس جنى و گرفتار شدن او بدست عاجلهء جادو و قصه‌هاى او\r\nراويان اخبار و ناقلان اسرار چنين روايت ميكنند كه چون شاه‌زاده فيروز شاه با سپاه بيست هزار عزم شكار كرد جملهء امرا و شاهان با او بودند . تا بشكارگاه پنج منزل بود ، عيش‌كنان ميرفتند و شراب ارغوانى در جام بلورين به كار مىبردند و مىرفتند و شكار مىكردند تا به منزل شكار رسيدند و نرگه كردند . خلق قيصريه از ولايت بسيار آمده بودند ، چند فرسنگ در و دشت و كوه و بيابان نرگه كردند تا سر نرگه بهم رسيد . مدتى بود كه در آن موضع شكار نكرده بودند و بسيارى جمع آمده بودند ، جمله را در ميان گرفتند . فيروز شاه را خبر كردند ، سوار شد و بر بالاى پشته‌يى رفت . سواران در ميان نرگه رفتند . سگان معلم و يوزان در دويدن و جهيدن ، باز و عقاب و شاهين در پريدن ، جوا [ نا 
  ] ن ايرانى و رومى و شامى در تير انداختن ؛ در ميان نرگه از انواع جانورها بهم برآمده بودند . آن روز تا شب شكار كردند و بسيار صيد بيفگندند . چون شب درآمد ، فيروز شاه فرود آمد و به شراب خوردن نشست و گوشت كباب مىخوردند . فيروز شاه حكم كرد تا چند خروار از براى طيطوس\r\n\r\n","description":"","footnote":"","page_name":" 493 ","page_number":499},
  {"content":"\r\n\r\nحكيم و خاتونان بفرستادند تا روز شد باز مقدمهء شكار كردند تا هم « 1 » چنين شكار ميكردند و نشاط مىكردند تا باز شب شد . فرود آمدند و به شراب مشغول شدند تا باز روز شد ، باز سوار شدند . همچنين تا ده روز شكار كردند ؛ هر روز شكار بيشتر ميشد تا روز دهم فيروز شاه خود را برآراست و بر مركب گلگون سوار شد و در ميان شكارگاه آمد . آن روز فيروز شاه خود شكار ميكرد و صيد مىافگند . چون آفتاب به نصف النهار رسيد تقدير خداى تعالى چنان بود كه از ناگاه بىاختيار در نظر شاه‌زاده جانورى پيدا شد چند كرّهء بزرگ ، اما سفيد چون نقرهء خام و چهار دست و پاى او را در حنا گرفته بودند . از سر بينى او تا سر دم او خطى سياه كشيده و دو گوش او را سوراخ كرده بودند و دو ياقوت سرخ از هردو گوش او درآويخته بودند و عنبرچه‌يى بس عجايب در گردن او آويخته و خلخالهاى زرين در دست و پا ، همچون طاوس خرامان خرامان در آن مرغزار برابر فيروز شاه پيدا شد ، شعر :\r\n يكى گور ديدش يل نامدار * كه از نقش بودش ابَروى هزار\r\nابر پا و دستش هزاران نگار * همى گشت گرد لب جويبار « 2 » \r\nچون فيروز شاه را نظر بر آن جانور افتاد او را عجب آمد . گفت من هرگز مثل اين‌جانور نديده‌ام . حيف و دريغ باشد او را به تير انداختن . او را بخم كمند بگيرم و پيش عين الحيات برم كه اين‌جانور بدان ميماند كه دست‌آموز باشد . كمند بر سر چنگ درآورد و حلقه‌حلقه كرد و درانداخت . در گردن گورخر انداخت .\r\nگورخر خم داد تا آن كمند خطا شد . فيروز شاه عجب ماند كه چون كمند او را خطا كرد . شاه‌زاده كمند را بكشيد و باز حلقه كرد و بينداخت . آن گورخر جستنى كرد و از خم كمند بيرون جست و به مقدار صد قدم برفت و بعد از آن بايستاد و در فيروز شاه نگاه ميكرد و بسر او را طلب مىكرد . شاه‌زاده گفت اين عجب‌تر ! اين جانور مرا طلب مىكند . مركب در عقب او روانه كرد . آن گورخر ميرفت و فيروز شاه\r\n\r\n\r\n","description":"","footnote":"\r\n( 1 ) - در اصل : تا هم . . .\r\n( 2 ) - شعر از راوى داستان يا از داراب‌نامهء منظوم مفقودست .\r\n","page_name":" 494 ","page_number":500},
  {"content":"\r\n\r\nدر عقب او ميرفت تا قريب او رسيد . كمند بينداخت ، تقدير خداى تعالى چنان بود كه كمند در ميان گورخر افتاد بكشيد و محكم كرد . خرم شد خواست كه او را بكشد باز دلش نداد . گفت حيف باشد چنين جانورى را در ميان خاك و خاشاك كشيدن . مركب پيش راند تا پيش آن گور آمد و از پشت مركب پياده شد و دست بر پشت آن گور نهاد . چون دست فيروز شاه بدان گور رسيد بوى مشك و عنبر برآمد تو گفتى مگر خرمن مشك و عنبر است . چون حرير در زير دست فيروز شاه آمد ، آن گور تيزتيز در فيروز شاه نگاه مىكرد تا با او چه خواهد كردن . كنار چشمه‌يى بود ، فيروز شاه آن گور را بسته بگذاشت و خود بر كنار آب آمد تا دست بشويد .\r\nچون دست بشست بازگشت ، آن بند را گشوده ديد . آن گور را ديد از بند جسته و از دور ايستاده و در فيروز شاه نگاه مىكرد . فيروز شاه عجب ماند . گفت اين‌جانور چون ازين بند رهايى يافت ؟ ! باز سوار شد و مركب در عقب آن جانور راند . او ميرفت و فيروز شاه را مىبرد و دم‌بدم مىايستاد و كرشمها مىكرد و شاه‌زاده را مىبرد .\r\nفيروز شاه با خود گفت كه درين جانور حكمتى هست . گويا بطلب من آمده است ، مرا در عقب اين‌جانور بايد رفتن تا چه پيش آيد .\r\nراوى اين سمر و قايل خبر چنين روايت مىكند كه آن روز فيروز شاه هفتاد كمند بينداخت ، از آن هفتاد كمند تا چهل كمند آن بود كه در گردن و ميان آن خرگور مىآمد ، چون محكم مىكرد و ميخواست كه پياده گردد او حركتى ميكرد و آن بند را از خود مىگشود و بار ديگر پيشتر ميرفت و فيروز شاه در عقب ، تا وقتى كه آفتاب از نصف النهار درگدشت . فيروز شاه عرق كرده و مركب شاه‌زاده از بس‌كه دويده بود و سرشيب و سربالا رفته بود بازمانده بود . تا قرب پنج فرسنگ شاه‌زاده را در آن كوه و دره ببرد و فيروز شاه ميگفت كه تا من از حكايت اين جانور تمام معلوم نمىكنم بازگشتن خود ممكن نيست . اما چون كار از حد گدشت فيروز شاه عظيم در غضب رفت و از سر تندى دست به كمان عاج قبضهء طيار گوشه كرد و يك تير\r\n\r\n","description":"","footnote":"","page_name":" 495 ","page_number":501},
  {"content":"\r\n\r\nخدنگى در بحر كمان پيوست و گفت يكى چوبه تيرى در كارش كنم و خود را ازو برهانم كه خيلى مرا از سپاه دور كرد ! آن گورخر نگاه كرد چون ديد كه فيروز شاه او را تير خواهد زدن ، بايستاد و تيزتيز درو نگاه مىكرد ، چون تير شاه‌زاده به دو رسيد ،\r\nروايت كند قايل اين حكايات و راوى اين‌روايات كه آن جانور زيرك چنان جستنى كرد كه تير از زير قدم او گذشت و هيچ المى به دو نرسيد . شاه‌زاده را عظيم عجب آمد كه اين حيوان اين همه عقل و دانش دارد كه چنين تيرى را از خود دفع كرد ! تيرى ديگر در كمان پيوست ، هنوز به دو نرسيده بود كه از طرف ديگر جست و آن بلا ازو درگذشت . مؤلف اخبار گويد كه شاه‌زاده هفت چوبه تير برو انداخت هيچ كدام برو فايده نكرد . پشته‌يى بود ، آن جانور بر بالاى آن پشته برآمد و از آن طرف پشته فرود رفت . فيروز شاه از عقب آن جانور بالاى پشته برآمد و از آن طرف نگاه كرد . مرغزارى ديد مانند فردوس كه تا عمر او بود هرگز چنان مرغزار نديده بود . گل و لاله و زعفران برآمده بود ، از هر طرف آبها در آن مرغزار روان گشته . در ميان آن مرغزار يك درختى عظيم سر بر فلك كشيده اما در پاى آن درخت صفه‌يى از سنگ بريده ، از زير آن صفه چشمهء آب روان گشته . آن گور رو بر آن چشمه نهاد . فيروز شاه نيز رو بر آن چشمه نهاد و گفت اين مرغزار خوش جاييست ! مركب پيش راند . آن جانور ايستاده بود و از عقب در فيروز شاه نگاه مىكرد . تا شاه‌زاده نزديك رسيد آن جانور خيز كرد و در آن چشمه جست و ناپديد شد . فيروز شاه حيران ماند و عجب داشت و گفت عجب حالهاست كه من مىبينم ! مركب تا كنار چشمه راند ، نظر در چشمه كرد تا بنگرد كه گور كجا رفت ، تقدير خداى تعالى چنان بود كه مرغى سفيد از ميان آن چشمه پرواز كرد و بر سر آن درخت نشست . فيروز شاه را تحير بيشتر شد و گفت اين چه حالتست ! آن جانور درين چشمه رفت و بعوض آن جانور چنين مرغى پريد ! اگر پيش كسى حكايت كنم باور ندارد .\r\nاما خداى تعالى را قدرتها بسيار است . حاليا اكنون در پاى اين درخت لحظه‌يى\r\n\r\n","description":"","footnote":"","page_name":" 496 ","page_number":502},
  {"content":"\r\n\r\nآسايش كنم كه ميدانم خيلى از سپاه دور شده‌ام ، باشد كسى در عقب من بيايد .\r\nفيروز شاه در پاى آن درخت از مركب فرود آمد و مركب گلگونرا بخم كمند ببست و در آن مرغزار بچرا بگذاشت و خود سلاح از تن خود بدر كرد و كلاه خود و آنچه از سلاح داشت جمله را از درخت درآويخت و در پاى آن درخت بقفا افتاد و در آن مرغ نگاه مىكرد . از ناگاه آن مرغ حلق برگشود و ترنجى زرين از حلق و دهن او بيرون آمد و بسر منقار آن ترنج را گرفته بود . فيروز شاه در تحير بود كه آن مرغ آن ترنج را بر سينهء فيروز شاه انداخت . فيروز شاه همچنان بقفا افتاده آن ترنج را برداشت و پيش دماغ آورد و بوى كرد . عظيم بوى خوش از آن ترنج مىآمد .\r\nچون فيروز شاه آن ترنج را بوى كرد بيهوش شد . چون به هوش آمد خود را آنجا نديد .\r\nاكنون بگوييم كه حال او چه شد و بچه انجاميد و چه بر سر او آمد ، انشاء اللّه تعالى .\r\n\r\nما آمديم بر سر قصهء لشكريان و بىوفايى ايشان « 1 » بعد از رفتن فيروز شاه و بىوفايى سرور يمنى و ربيعاى قيصر و خرابى ايران‌زمين بدست كشميريان و گرفتار شدن ملك داراب\r\nاما مؤلف اخبار چنين روايت مىكند كه چون شاه‌زاده فيروز شاه از سپاه ناپديد شد ، لشكريان در شكار بودند و پرواى هيچ‌كس نداشتند ، چون شب درآمد سپاه از شكار بازگشتند . چندانك فيروز شاه را طلب كردند نيافتند . گفتند مگر در طلب شكار رفته است ، بيايد . چندانك صبر كردند نيامد . فرخ‌زاد گفت آتشها بركنيد تا از دور ببيند . بر سر بلنديها آتش بركردند ، تا وقت سحر فيروز شاه نيامد . لشكريان سوار شدند و در عقب فيروز شاه در آن دشت و كوه و بيابان مىگشتند و فيروز شاه را طلب ميكردند و نيافتند . تا نيم‌روز سيامك سيه‌قبا و رستم اردستانى و جمعى از مبارزان بپاى آن درخت رسيدند . مركب گلگونرا ديدند كه در آن مرغزار مىچريد و سلاحهاى فيروز شاه جمله از آن درخت آويخته بود و شاه‌زاده هيچ‌جا پيدا نبود .\r\nسيامك گفت عجب حاليست ! اينك مركب و سلاح شاه‌زاده ، و او خود پيدا نيست !\r\n\r\n\r\n","description":"","footnote":"\r\n( 1 ) - در اصل : ايشان كه .\r\n","page_name":" 497 ","page_number":503},
  {"content":"\r\n\r\nدر آن مرغزار نگاه كردند ، هيچ‌جايى پى مركب نبود . دانستند كه فيروز شاه هم از پاى اين درخت ناپديد شده است . مركب و سلاح برداشتند و به سپاه آمدند .\r\nدر پيش مظفر شاه و سرور يمنى و عسطور رومى و فرخ‌زاد و مبارزان ايرانى آنچه ديده بودند بگفتند . جمله عجب ماندند و در آن كوهستان چند روز بودند و هر چند كه طلب كردند هيچ از فيروز شاه نشانى نيافتند . اين خبر بقيصريه بردند كه شاه‌زاده در شكارگاه بىاختيار در پى شكارى رفت و ديگر نيامد . مركب و سلاحش را ديدند و او خود پيدا نيست . طيطوس حكيم دريغ خورد و گفت عاقبت چنان شد كه من مىترسيدم . چند نوبت گفتم كه به شكار مرو ، قبول نكرد تا عاقبت او را چنين حالتى دست داد ! عين الحيات و جهان‌افروز با جملهء خاتونان اين خبر بشنيدند و فغان درگرفتند و زارى برآوردند . طيطوس حكيم گفت فيروز شاه را بجان هيچ المى نيست و زنده و سلامتست و بما خواهد رسيدن اما بعد از مدتى . اكنون شما بچارهء خود مشغول شويد كه قضا آنچه خواست كرد . بعد از چند روز شاه‌زاده مظفر شاه بيامد و طيطوس حكيم را بديد و آنچه بود با حكيم بگفت . طيطوس گفت آرى اين حال در طالع فيروز شاه بود كه مدتى از سپاه غايب شود . اما باز به وطن خود برسد و خيلى كارهاى نيكو در عالم بكند . امرا اتفاق كردند و مظفر شاه را برجاى فيروز شاه بنشاندند و در طلب فيروز شاه بسيار جهد كردند . هيچ ازو خبرى و اثرى نديدند ، عاجز شدند . طيطوس گفت در طالع ملك داراب ملالتى هست و در ايران دليل خرابى است ، شما را ازينجا نبايد رفتن كه فيروز شاه هم درين موضع بما خواهد رسيدن . اما مكتوب به ايران بفرستيد و صورت حال را در آن مكتوب ياد كنيد و ملك داراب را از حال شاه‌زاده بگوييد كه تا حكم ملك داراب چيست . مكتوب به ايران نبشتند و آنچه از حال شاه‌زاده معلوم داشتند كتابت كردند و بدست باد رفتار عيار دادند و به ايران فرستادند و خود همچنان در طلب فيروز شاه بودند .\r\nراوى داستان چنين گويد ، آنكه در راه عشق مىپويد ، كه چون از گم شدن\r\n\r\n","description":"","footnote":"","page_name":" 498 ","page_number":504},
  {"content":"\r\n\r\nفيروز شاه چهل روز بگدشت ازو نه نام بود و نه نشان . طيفور وزير آن حرام‌زادهء گزير ، آن سگ غدار و آن ملعون نابكار پيش شاه سرور آمد و گفت اى ملك ، فيروز شاه گم شد ، گم شدن چه باشد بهلاك آمد و ديگر هرگز در عالم از او نه نام خواهد بود و نه نشان ! اين دولت نگون شد و اين سعادت از خاندان ايرانيان ورافتاد .\r\nتو دختر خود را بفيروز شاه داده بودى ، اكنون فيروز شاه بهلاك آمد ، شايد كه در كام اژدهايى بهلاك آمده باشد . شما را دواى خود بايد كردن . شاه سرور گفت چون كنيم كه با او عهد كرده‌ايم و سوگند خورده‌ايم . اكنون مخالفت چون كنيم ؟ طيفور گفت شما از عهد خود برنمىگرديد و سوگند نمىشكنيد .\r\nچندانك او زنده بود با او بوديد ، اكنون كه او بهلاك آمد و در عالم نيست شد ، گداشتن عين الحيات در آن سپاه هيچ معنى ندارد . اگر سخن مرا قبول ميكنى تا بگويم كه چه بايد كردن كه خيلى فرصت است . فردا كه فرصت بگدرد آنگاه پشيمانى هيچ سود نكند . سرور گفت بگوى چه « 1 » بايد كردن ؟ طيفور گفت مصلحت در آنست كه عسطور را طلب كنيم كه او عين الحيات را دوست ميدارد ، همچنانك تو جهان‌افروز را دوست ميدارى . شما از نو باهم هم‌عهد و هم‌سوگند شويد .\r\nعين الحيات از آن او باشد و جهان‌افروز از آن تو باشد . گل‌اندام دختر سكندر شاه سكندرانى را بشاه شجاع دهيم و گل‌نوش دختر شاه سليم را بحارث دهيم و شفاء الملك دختر شاه منظر بن نعمانرا به شاه اسد دهيم و از نو عهد و قول كنيم . از سپاه شما تا سپاه ايشان اندك راهست و ايشان غافلند و يك شبيخون بر آن قوم بريم و بيك شبيخون كار ايرانيانرا آخر كنيم . چون اين سپاه را بشكنيم متعاقب در عقب ايشان به ايران رويم و ملك ايران را بگيريم و عوض چند ساله با ايشان بكنيم .\r\nچندان بگفت كه سرور يمنى را از قول و عهد بازداشت تا شاه سرور پسران خود را طلب كرد و اين حكايت با ايشان بگفت . ايشان گفتند نيكو مىگويد ، چنين بايد\r\n\r\n\r\n","description":"","footnote":"\r\n( 1 ) - در اصل : كه .\r\n","page_name":" 499 ","page_number":505},
  {"content":"\r\n\r\nكردن . اين سخن را با ملك عسطور بايد گفتن . پس در خلوت با او بگفتند .\r\nقيصر [ گفت 
  ] من نيز بدين راضيم . پس سوگند بخورد و عهد بكرد . ديگر سكندر شاه را طلب كردند با او بگفتند . او نيز سوگند خورد . يكان يكانرا طلب ميكردند و سوگند ميدادند ، و از ايرانيان برگشتند و دل در عداوت ايرانيان مستحكم كردند .\r\nطيفور گفت دربند شبيخون باشيد كه شما روبارو با ايشان جنگ كردن [ نتوانيد 
  ] .\r\nشما را شبيخون بايد كردن .\r\nاز سپاه ايشان تا سپاه ايران سه فرسنگ بود و ايرانيان عظيم غافل بودند و هيچ ازين حال آگاهى نداشتند و همه در طلب فيروز شاه بودند و از عياران سپاه هيچ كس در سپاه نبودند كه بعضى به ايران رفته بودند و بعضى در طلب فيروز شاه رفته بودند ؛ و مظفر شاه عظيم غافل بود ؛ و ايشان كارسازى جنگ شبيخون مىكردند ، تا آن شب كه شب شبيخون بود كه ربيعاى قيصر و سرور يمنى و سكندر شاه سكندرانى و ملك مسروق بن عتبه با پسران شاه سرور با سپاه هشتاد هزار سوار جرار خون‌خوار شبيخون آرند . تقدير خداى تعالى چنان بود كه در آن شب عالم تاريك بود ، از خدمت‌كاران سيامك سيه‌قبا يكى را مركبى گم شده بود ، در طلب آن مركب ميگشت . تقدير خداى تعالى چنان بود بدان سپاه رسيد كه جمله مركبان بزين كرده بودند و كارسازى حرب مىكردند و خود را مهيا مىساختند . آن جوان نيك تفحص كرد ، چون از صورت حال واقف شد در حال بازگشت و دوان‌دوان به سپاه ايران آمد و پيش سيامك آمد و آنچه شنيده بود و ديده بازگفت . در حال سيامك او را برداشت و پيش مظفر شاه آمد و آنچه ديده بود بازگفت . مظفر شاه در حال امر كرد تا گردان سپاه ايران جمع شدند و اين قصه شنيدند . گفتند ما چنين غافل و سپاه دشمن در كمين ! اكنون چه بايد كردن ؟ طيطوس حكيم گفت سوار شويد و در كمين بنشينيد ! بهمن زرين‌قبا و بهمن زرين‌كلاه با سى هزار سوار در كمين بنشستند . شهمرد نهروانى و رستم اردستانى با بيست هزار در طلايه\r\n\r\n","description":"","footnote":"","page_name":" 500 ","page_number":506},
  {"content":"\r\n\r\nبودند . [ گفتند 
  ] سيامك سيه‌قبا پنج هزار مرد بردارد و در قيصريه رود و حاضر باشد كه قيصر در قيصريه نرود . چون ايشان كارسازى كردند . . .\r\nمؤلف اخبار چنين روايت مىكند كه هلال عيار مدتى بود كه در قيصريه در خانه‌يى بازمانده بود كه در عقب به‌روز در آن چاه افتاد چنان كه به خدمت گفته بوديم ، آنكس او را رعايت مىكرد ، اندكى بهتر شده بود . چون معلوم كرد كه فيروز شاه گم شد و سپاه ايران بر در شهرند ، امشب لنگان لنگان بيرون آمده بود كه تا پيش شاه سرور رود . اول گدارش بر سپاه ايران افتاد و از صورت حال واقف شد كه ايرانيان از شبيخون واقف شده‌اند و در كمين ايستاده‌اند . در حال دوان شد تا بسپاه ايشان رسيد ، در حال پيش شاه سرور آمد و خدمت كرد . شاه سرور گفت اى هلال درين مدت كجا بودى ؟ گفت در قيصريه بيمار بودم ، خود را رعايت ميكردم تا حال كه بيرون آمدم ، اول گدارم بسپاه ايران افتاد ، ديدم كه جمله غرق پولاد و جوشن شدند ، معلوم كردم مگر شما قصد شبيخون ايشان كرده‌ايد ، و ايشان از حال شبيخون شما واقف شده‌اند . اينك در كمين‌اند و مهيا ايستاده‌اند . شاه سرور گفت ما تصور كرده بوديم كه مگر ايشان غافل‌اند و ما بشبيخون خواهيم رفتن ، خود ايشان از حال ما واقف‌اند . عسطور رومى گفت هرچه بادا بادا ! ما امشب بريشان خواهيم زدن . اين بگفتند و غرق پولاد شدند . قيصر روم حكم كرد كه كوچ و بنه و قطار و مهار بفلان منزل برند . اگر فرصت يافتيم دولت ما و اگر كار بر نوع ديگر باشد بنهء ما را زحمت نباشد كه ايرانيان قيصريه را بما نخواهند دادن . چنان كردند كه ملك فرمود و صبر كردند تا از شب يك نيمه بگدشت . سوار شدند و رو بسپاه ايران نهادند تا از كمين‌گاه ايشان بگدشتند و بر كنار سپاه ايران رسيدند . در طلايه هيچ‌كس نبود ، شاه مظفر شاه حكم كرده بود كه خاتونان با بنه در قيصريه رفته بودند و جملهء مبارزان غرق پولاد و جوشن ايستاده بودند ، در انتظار كه روميان رسيدند و طبلهاى باز فروكوفتند و دست\r\n\r\n","description":"","footnote":"","page_name":" 501 ","page_number":507},
  {"content":"\r\n\r\nبتيغ آبدار كردند و خود را بر سپاه ايران زدند . ايرانيان نيز دلير چون پلنگ و شير در آن قوم بىوفا و طايفهء پرجفا در آن شب تار در آن قوم غدار افتادند و نعره برآوردند كه اى جوانان ايرانى و اى گردان يلانى ، دهيد اين كافران بىعهد و بىقول را كه از قول و فعل خود گدشتند و عاقبت بجزاى خود برسند . بيت :\r\n بگفتند و نقره « 1 » فروكوفتند * بزين در چو شيران برآشوفتند\r\nدر آن تيرگى شب تيره فر ( ؟ ) * نهادند شمشير در يكدگر\r\nپسر باب را دشمن انگاشتى * بشمشير كين مغز بشكافتى « 2 »\r\nپدر مر پسر را عدو برد ظن * بتيغش درانداخت سر از بدن\r\nبرادر عدوى برادر ببوذ * بخون‌ريز او همچو آذر ببوذ\r\nبجنبش درافتاد بحر سياه * برآمد ز هر جانبى ويل و آه\r\nدرافتادشان نعره در كوهسار * يك آواز در كوه ميگشت چار\r\nز مرد و ز مركب برآمد نفير * بباريد رمح و بپرّيد تير\r\nصهيل « 3 » ستوران برآمد به ماه * ز بانگ دليران ببد مه چو كاه\r\nبسا دل كزان هول بر لب رسيد * ز لب بس‌كه بر ماه يا رب رسيد\r\nبهر ساعتى حرب بد بيشتر * در آن تيره‌شب اين عجايب نگر ! \r\nراوى اخبار چنين روايت كند كه در آن شب ابرى برآمد سياه و سر آن سپاه را بگرفت و نرم‌نرم مىباريد . نعرهء دليران و شيههء مركبان و نالهء نيم كشتگان در آن دشت و بيابان برآمد . صد هزار چراغ و مشعله بر سر برج و باره برآوردند .\r\nآن شب عظيم شبى بود ، دويست هزار سوار و پياده با گرز و تيغ درهم افتاده بودند و از هم مىانداختند . تا وقت صبحدم جنگ كردند . ايرانيان هنوز در جنگ تيز مىشدند . قيصر گفت اكنون فايده‌يى نخواهد كردن . عنان بگردانيد ! شكست بر سپاه روميان آمد و رو بگريز نهادند و برفتند . در طلوع آفتاب بود كه سپاه دشمن\r\n\r\n\r\n","description":"","footnote":"\r\n( 1 ) - در اصل : نعره .\r\n( 2 ) - همچنين است در اصل .\r\n( 3 ) - در اصل : سهيل .\r\n","page_name":" 502 ","page_number":508},
  {"content":"\r\n\r\nهزيمت كردند و ايرانيان در عقب ايشان بتاختند و هركه را ديدند سرانداختند و غارت و غنيمت گرفتند . اما چندانك چشم و سر آدمى كار مىكرد كشته بر كشته افتاده بود و عالم جمله خون گرفته بود . گردان ايران از حرب بازگشتند و در پيش مظفر شاه خدمت مىكردند . جملهء جوانان ايرانى زخم داشتند اما از فرق سر تا قدم غرق خون بودند . جهان‌افروز از قيصريه بيرون آمد ، مظفر شاه گفت اى ملكه بيا و بنگر كه پدرت چون از عهد و قول برگشت و بر ما شبيخون آورد ! شعر :\r\n بيا تا ببينى چه افتاد دوش * چه رفتست بر ما ز بيداد دوش\r\nعدو پنج فرسنگ برگشته است * جهانى بيكبار سرگشته است\r\nز مردان مرده چو پنجه هزار * زيادت‌تر آمد بوقت شمار \r\nجهان‌افروز گفت من از اول دانستم كه ايشان هرگز دل با ما يكى نكنند ، از ترس شمشير فيروز شاه سوگند خورده بودند . اكنون كه شاه‌زاده را اين قصه واقع شد ايشان همان فعل بد خود در كار آوردند اما اميد بيزدان پاك چنان داريم كه گم‌گشتهء ما پديد آيد تا دشمنان كور گردند . اكنون غافل مباشيد كه قيصر روم سپاه جمع خواهد كردن . اگر خواهد بسيار سپاهى گرد كند كه او پادشاه چهار هزار و چهار صد و چهل و چهار قلعه است . اكنون كه خبر نابودى فيروز شاه بشنوند لابد كه برو جمع خواهند شدن . او باز بجنگ خواهد آمدن ، على الخصوص كه جملهء شاهان شام و سكندر [ يه 
  ] و يمن با اوست . مظفر شاه گفت يزدان راست آرد ، حاليا بدفن « 1 » اين كشتگان مشغول بايد شدن . پس حكم شد تا لشكريان و شهريان جمع آمدند و آن كشتگانرا كه در آن بيابان و كوه و دشت ريخته بودند در خاك دفن كردند و آنچه داشتند بدست‌مزد خود مىبردند .\r\nايشان درين كار ، اما ازين جانب قيصر روم و سرور يمنى بخت برگشته سعادت رميده و لشكر شكسته رو بهزيمت نهاده ميرفتند و از عقب نگاه مىكردند كه مبادا\r\n\r\n\r\n","description":"","footnote":"\r\n( 1 ) - در اصل : دفع .\r\n","page_name":" 503 ","page_number":509},
  {"content":"\r\n\r\nكسى در عقب بيايد . آنچه داشتند مىانداختند و مىگريختند . در آن حوالى قلعه‌يى بود ، در آن پاى قلعه جمع آمدند . قيصر گفت اى شاه سرور ديدى كه بخت يارى نكرد ! عاقبت شكسته شديم و آنچه مانده بود بر باد داديم ! گفتند كه از شومى اين حرام‌زاده طيفور وزير بود كه اين فتنه او انگيخت . طم‌طام وزير گفت اكنون در پى كار بايد بودن . ترا مملكت و مال بسيار است ، بفرستيم بشهرهاى روم و سپاه طلب كنيم ، به اندك روزگارى چندان سپاه جمع كنيم كه زمين از برداشتن آن عاجز آيد !\r\n روايت كند راوى داستان * ز اخبار گردان و نام‌آوران \r\nكه ملك عسطور حكم كرد تا چهار صد نامه به چهار صد شهر و قلعه نبشتند كه فيروز شاه در عالم گم شد كه نه نام دارد و نه نشان و سپاه ايران از روم بدر نمىروند و ملك عسطور با ايشان در حربست ، بايد كه چون مكتوب بخوانيد بىتعلل با مال و سپاه آنچه داريد در فلان موضع جمع آييد . هركه درآمدن تعلل كند در محل بازخواست خواهد بودن . بعد از آن‌كه مكتوبها بفرستادند گفتند كسى نيز بايد فرستادن بقسطنطنيه بپاىتخت ملك طاطوس تا از براى ما سپاه بفرستد . گفتند كه برود ؟\r\nنيك‌انديش وزير وزير پادشاه مصر گفت من بروم و سپاه قسطنطنيه را بيارم . از براى او نيز حكم و يرلغ نبشتند و او را فرستادند و كسى ديگر بپاىتخت ملك ارغوش به اسطنبول فرستادند و سپاه طلب كردند . ملك ارغوش فرنگ گفت من با فيروز شاه سوگند خورده‌ام كه با او و با سپاه او دشمنى نكنم ، من سپاه نمىفرستم و با ايرانيان جنگ نخواهم كرد . اما از اطراف مملكت سپاه بر قيصر جمع مىشدند و مال سپاه مىآوردند . ايشان در كارسازى سپاه بودند . از آن طرف مظفر شاه با فرخ‌زاد و با سپاه دويست هزار در قيصريه بودند و انتظار خبر ملك داراب بودند كه تا ملك داراب چه فرمايد .\r\nمؤلف داستان گويد كه از آن طرف چون به‌روز عيار فتح‌نامه از قيصريه پيش\r\n\r\n","description":"","footnote":"","page_name":" 504 ","page_number":510},
  {"content":"\r\n\r\nملك داراب برد و ملك داراب از فتح اسطنبول و خلاص شدن شاه مظفر شاه آگاه شد . عظيم خرم شد ، از شادى حكم كرد تا طبل بشارت زدند كه تا خلق بشنيدند كه فيروز شاه فتح اسطنبول كرده است و گنجى عظيم يافته است و اينك در عقب نامه ميرسد . ملك داراب و گهرتاج مادر فيروز شاه و خواهر او حورپيكر انعام بسيار با به‌روز عيار كردند . ملك داراب حكم كرد كه چون فيروز شاه خواهد آمدن خاطر من چنين مىخواهد كه اين مملكت كه در تحت تصرف منست جملهء شهرها را بيارايند و به آمدن فيروز شاه در ايران شادكاميها كنند . من نيز كه ملك دارابم سه ساله خراج از رعيت جملهء ايران برداشتم . در حال حكم و يرلغ در جملهء عراق و خراسان و آذربايجان بنوشتند كه حكم ملك داراب چنين است .\r\nغوغا در ايران شهر افتاد و بكارسازيها مشغول شدند و بنياد شهرها را آرايشها كردند .\r\nچون اندك روزگارى برين برگدشت ، شب‌رنگ عيار آمد و خبر آورد كه فيروز شاه در قيصريه به شكار رفت و در شكارگاه ناپديد شد . مركب و سلاح او را يافتند و او خود به هيچ حال پيدا نشد . آه از جان ملك داراب برآمد و فغان درگرفت . پرسيد كه اين قصه چون بود ؟ شب‌رنگ مكتوبى كه آورده بود بداد .\r\nبخواندند ، جمله عجب ماندند . خبر بگهرتاج و حورپيكر كردند . [ چون 
  ] كه حورپيكر و گهرتاج اين خبر شنيدند فغان برآوردند و موى گشودند و زارى درنهادند و خروش از كنيزكان و خدمتكاران برآمد . به‌روز عيار خاك بر سر كرد . خلق اين خبر بشنيدند ، عجب ماندند و هريك سخنى ميگفتند . تا چند شبانه‌روز گريه و زارى مىكردند . بنگر كه اين دنياى دون و اين دولاب سرنگون نخواهد كه هرگز دلى ازو خرم و بافرح باشد ، بلك دل اهل معنى ازو در طرح باشد ، بضرورت با گردش او ببايد ساختن و تن خود را هدف تير بلا بايد ساختن . بعد از گريه و زارى و تضرع بسيار ملك داراب شبرنگ عيار را طلب كرد و گفت طيطوس حكيم چه گفت ؟ شبرنگ گفت كه حكيم چنين گفت كه شاه‌زاده زنده و بسلامتست و\r\n\r\n","description":"","footnote":"","page_name":" 505 ","page_number":511},
  {"content":"\r\n\r\nزود بما خواهد رسيدن . ملك داراب گفت اى عيار بازگرد و حكيم را بگو كه زينهار كه بىفيروز شاه به ايران مياييد كه اگر شما بىاو بياييد ما نوميد شويم و ديگر آنك گفته بودى كه اندك ملالتى در طالع دارى ، كدام ملالت ازين بيشتر باشد كه مرد پير و روزگار گذشته بچنين فراقى گرفتار شد « 1 » . ملالت ازين بيشتر چه باشد ؟\r\nبه‌روز عيار گفت اى شاه از پا ننشينم و گرد عالم بگردم ؛ تا از فيروز شاه آگاه نشوم قرار و آرام نگيرم . بعد از آن رو بقيصريه نهاد .\r\nاين خبر در عالم فاش شد كه فيروز شاه بر در قيصريه گم شده است . بعضى ميگفتند كه او را اژدها فرو برد و بعضى ميگفتند كه او را شير دريد و بعضى ميگفتند كه او را ديو برد . هريك سخنى ميگفتند . چون چند روز بگدشت باد - رفتار عيار آمد و خبر آورد كه قيصر روم و سرور يمنى از عهد برگشتند و بر ما شبيخون عظيم آوردند و بسيار خرابى در سپاه ما كردند اما شكسته بازگشتند .\r\nچنين شنيديم كه در جملهء روم فرستاده است و سپاه طلب كرده است تا حدى كه تا اسطنبول فرستاده است و بقسطنطنيه نيز فرستاده است و سپاه عظيم از قلعهاى روم برو جمع ميشوند . آرزو دارد كه چون ما را شكست دهد در عقب ما به ايران بيايد . ما خود از نابودن فيروز شاه عظيم ملول و پريشانيم البته ما [ را 
  ] احتياج بسپاه خواهد بودن . ملك داراب بغايت ملول شد كه دوستان دشمن شدند . گفت با مظفر شاه بگوييد كه قيصريه و ملاطيه را از دست ندهد كه چندانك ملاطيه و قيصريه در دست ايشان باشد چنان دان كه جملهء روم در دست ايشانست . اول شما برويد و شاه كرمانشاه را كه ملك فارس است با سپاه صد هزار سوار با پهلوان پيلتن كه برادر فرخ‌زادست بگوييد كه كار راستى كند و بقيصريه با شما پيوندد كه اين سپاه كه با منند دىروز از [ جنگ 
  ] سپاه روم آمده‌اند و آن سپاه تازه‌زوراند و من آوازهء هنر پيلتن بسيار شنيده‌ام كه از برادرانش فرخ‌زاد و بهزاد مبارزترش\r\n\r\n\r\n","description":"","footnote":"\r\n( 1 ) - در اصل : شدم .\r\n","page_name":" 506 ","page_number":512},
  {"content":"\r\n\r\nنشان ميدهند . اگر فيروز شاه پيدا شود با او به ايران بيايند و اگرنه بىاو به ايران نيايند . چون ازين كارها بپرداخت در بيت الاحزان درآمد و شب‌وروز دعا مىكرد و از خداى تعالى درخواست مىكرد كه يك بار ديگر اين چشم مرا بر جمال آن فرزند برسان . مادر و خواهر گريان و نالان و چشم در راه ؛\r\nچون خبر گم شدن فيروز شاه بكرمانشاه رسيد كه فيروز شاه گم شد و دوستان دشمن شدند و برادرت در قيصريه به زحمت است و حكم ملك داراب نيز چنين شده است كه تو به روى بمدد مظفر شاه و جنگ كنى ، كرمانشاه بغايت ملول شد و در روز بفرمود تا لشكر كار راستى كنند ، با پهلوان پيلتن و پيل‌پاى عيار و سپاه صد هزار سوار خون‌خوار جرار رو بقيصريه نهادند تا كى رسند و حكايت ايشان بچه رسد .\r\nما آمديم بر سر حكايت قيصر روم و سرور يمنى و طيفور شوم كه چون سپاه بسيار بريشان جمع شد چه كردند و حال ايشان بچه رسيد .\r\nراويان اين سمر و قايلان اين خبر چنين روايت ميكنند كه چون قيصر روم بطلب سپاه فرستاد و از اطراف مملكت خود سپاه طلب كرد ، در مدت روزگار اندك چهار صد هزار سوار جرار خون‌خوار قتال جمع آمدند . گفتند اين خيلى سپاه است كه جمع آمدند ، اكنون وقت آنست كه در مقابل دشمن رويم . تا سپاه قسطنطنيه را رسيدن ما جواب ايرانيان بگوييم [ كه به آمدن ايشان خيلى مانده است . پس به كار راستى تمام مشغول شدند و رو بجنگ كردن ايرانيان آوردند 
  ] « 1 » . جاسوسان سپاه ايران آمدند و خبر آوردند كه تا سه روز ديگر ربيعاى قيصر با سرور يمنى و سكندر شاه سكندرانى و مسروق بن عتبه با سپاه چهارصد هزار سوار جرار قتال خون‌خوار مىرسند . مظفر شاه گردان سپاه ايرانرا جمع كرد و آنچه از حال سپاه دشمن ميدانست بگفت . فرخ‌زاد گفت كه ايشان چند نوبت از پيش تيغ ما جسته‌اند و در پيش ما وجودى ندارند . ما نيز به كار راستى جنگ مشغول شويم و مردانه‌وار جنگ كنيم .\r\n\r\n\r\n","description":"","footnote":"\r\n( 1 ) - قسمتى كه مجزا كرده‌ايم در متن دوبار آمده است .\r\n","page_name":" 507 ","page_number":513},
  {"content":"\r\n\r\nايرانيان نيز به كار راستى جنگ مشغول شدند . روز سيوم بود كه آن سپاه بعظمت تمام رسيدند . مظفر شاه سى هزار سوار با چند مبارز در شهر قيصريه بگداشت و خود با سپاه دويست هزار سوار در مقابل قيصريه بايستاد . چون آن هردو سپاه مقابل يكديگر فرود آمدند قيصر روم كسى پيش مظفر شاه فرستاد و پيغامى چند داد كه اى مظفر شاه شما ميدانيد كه چه مقدار بدى با ما كرديد ، گنج و مال ما را بتلف آورديد ، سران و شاهان ما بدست شما به قتل آمدند ، فيروز شاه كه سر فتنه بود در عالم گم شد ، شما بچه اميد در مملكت ما نشسته‌ايد ؟ چرا از مملكت ما بدر نمىرويد و دختران ما را بر ما نمىفرستيد ؟ اينك چهارصد هزار سوار بجنگ كردن شما آورده‌ام و نيك‌انديش وزير را بپاىتخت شاه طاطوس فرستاده‌ام و سپاه دويست هزار سوار در راه‌اند و از « 1 » طرف اسطنبول و اندلس و قيروان مغرب بطلب سپاه فرستاده‌ام ، اگر فرمان نبريد جان نخواهيد بردن . حاليا جنگ را آماده باشيد كه فردا جنگ است .\r\nطيطوس حكيم در سخن درآمد و گفت برو با قيصر روم بگوى كه طيطوس گفت كه فيروز شاه زنده و سلامت است و هم درين مملكت بما خواهد رسيدن .\r\nشما از قول و عهد خود برگشتيد . ما ازين مملكت نمىرويم . مملكت قيصريه را به مردى گرفته‌ايم ، بنامردى از دست نمىدهيم . اگر شما از بهر جنگ آمده‌ايد ما نيز از بهر جنگ كردن ايستاده‌ايم كه جواب شما بگوييم . چون سپاه قسطنطنيه برسند كار ايشان يزدان تمام كند . ما نيز به ايران فرستاده‌ايم و از ملك داراب سپاه طلب كرده‌ايم اينك پادشاه اصطرخ « 2 » فارس ، شاه كرمانشاه ، با پهلوان‌زادهء ايران پهلوان پيلتن كه برادر پهلوان فرخ‌زاد است ، با دويست هزار سوار مىرسند . بيقين كه شما را اجل رسيده است كه بجنگ كردن ما آمده‌ايد . جواب اينست كه شنيدى . برو خبر ببر ! آنكس بازگشت و آنچه شنيده بود با قيصر بگفت . قيصر در غضب رفت .\r\n\r\n\r\n","description":"","footnote":"\r\n( 1 ) - در اصل : و فرستاده‌ام كه از .\r\n( 2 ) - ضبط ديگر : اصطخر .\r\n","page_name":" 508 ","page_number":514},
  {"content":"\r\n\r\nطيفور وزير گفت حكايت ايرانيان بخرمن كاه مىماند كه به اندك باد جمله پراگنده خواهند شدن ، شما مردانه باشيد كه وقت فرصت است كه داد دل چندين ساله را از ايرانيان بخواهيد و بشتابيد و مردانه باشيد ! قيصر حكم كرد كه فردا روز جنگ است هركس كه سرى از سپاه ايران بيارد شهرى او را ببخشم . امرا پراگنده شدند و به كار راستى جنگ مشغول شدند تا شب درآمد ، طلايه بيرون كردند و منادى جنگ زدند و آن كارها تمام كردند تا آن شب تيره بگدشت و خورشيد طلوع كرد بيت :\r\n دو لشكر در آن شب بسختند كار * دگر روز از بامداد بهار\r\nهمه كوس حربى فروكوفتند * چو دريا ز كينه برآشوفتند\r\nبغريد ناگاه ناى دراز * زمين راز هم درزها گشت باز\r\nچو اين سازها جمله بنواختند * شجاعان سر از كين برافراختند\r\nبپوشيد هردو سپاه ساز جنگ * چو از دهر برخاست آواز « 1 » جنگ\r\nملك از فلك در زمين بنگريد * زمين را چو صحراى فردوس ديد\r\nبياراسته ميمنه ميسره * جناح و كمين‌گاه را يك‌سره \r\nچون كار از هردو طرف تمام شد ، گردان صف آراستند و در مقابل هم‌عنان بكشيدند . اول كسى كه عزم ميدان كرد سوارى بود از قلب سپاه ايران بر سيه قيطاسى چون كوه سوار شده و آنچه پوشيده بود از قبا و كلاه و ساز جنگ جمله سياه بود . در ميدان طريت كرد و جولان نمود . گفت اى قوم بدانيد كه منم بنده و خدمتكار شاه جهان فيروز شاه و مظفر شاه ، سيامك سيه‌قبا ! كجاست آن عهد و قول شما كه هيچ كدام را اعتبار نبود ؟ از قول و عهد خود برگشتيد ! اميد به يزدان پاك داريم كه گم گشتهء ما بازآيد و دشمنان بجزاى خود برسند . بارى امروز مبارزى در ميدان فرستيد كه تا دست و ضرب ايرانيانرا بنگريد . ربيعاى قيصر گفت اين سوار سيامك سيه‌قباست ! مرد مردانه در ميدان اين ايرانى رويد باشد كه كارى برآيد . از آن\r\n\r\n\r\n","description":"","footnote":"\r\n( 1 ) - در اصل : آواى .\r\n","page_name":" 509 ","page_number":515},
  {"content":"\r\n\r\nسوارانى كه تيراندازى سيامك را ديده بودند كسى رغبت ميدان نمىكردند اما از آن كسانى كه نوآمده بودند سوارى مبارز دلاور كه صاحب پنج هزار مرد بود ، او را طراق رومى نام بود ، عزم ميدان كرد . آراسته بساز و سلب گردان در مقابل سيامك آمد . سيامك حريف خود را ديد كه رو به دو دارد و عظيم غافل مىآيد .\r\nگفت دريابمش كه از هنر مبارزان غافل است ! تيرى در كمان پيوست ، تا طراق را آگاه شدن تير سيامك بر سينهء رومى آمد و پران از پشتش بدر رفت . طراق بىمراد درافتاد و به سختى جان داد . سيامك كمان برداشت . آواز طبل بشارت از سپاه ايران برآمد . قيصر روم را دم فرو رفت . طراق را برادرى بود ، چون برادر را كشته ديد ، مركب در ميدان جهانيد . ملك داراب را با فيروز شاه دشنام داد . سيامك تيرى بر دهنش زد كه از قفاش بدر پريد . غوغا از سپاه روم برآمد . سوارى ديگر در ميدان درآمد . هم‌چنين مىآمدند و بهلاك مىآمدند تا بيست و چهار مبارز بدست سيامك بقتل آمدند . قيصر روم را فغان از جان برآمد ، وقت بود كه ديوانه شود . گفت هيچ‌كس نيست كه داد دل ما را ازين قوم ايرانى بستاند ؟ طيفور گفت شايد كه امروز از براى روميان نحس باشد . بفرماى تا طبل آسايش بزنند . طبل بازگشتن زدند تا سپاه از هم بازگشتند . سيامك بازگشت و در پيش شاه مظفر شاه خدمت كرد .\r\nمظفر شاه آفرين كرد و او را انعام فرمود . بعد از آن سپاه از هم بازگشتند و بكارسازى حرب مشغول شدند تا روز شد . بيت :\r\n صبح صادق چو در جهان بدميد * گل صد برگ از آسمان بدميد\r\nزنگى شب بجادوى گفتى * شعلهء آتش از دهان بدميد \r\nآن‌دو سپاه در مقابل هم صف جنگ برآراستند . سيامك عزم ميدان كرد .\r\nچون بميان ميدان رسيد نام و نشان خود را بگفت و مبارز خواست . قيصر روم گفت اين همان شوم دست دىروزينه است كه هركه در ميدان او رفت ديگر نيامد .\r\nطم‌طام وزير گفت اى ملك تو آمده‌اى كه جواب سپاه ايران بگويى . ازين سپاه\r\n\r\n","description":"","footnote":"","page_name":" 510 ","page_number":516},
  {"content":"\r\n\r\nبه غير از فيروز شاه باقى همه برجاىاند و اين‌كه در ميدان جولان مىكند از همه كمتر است . پس جواب فرخ‌زاد و ديگر پهلوانان كه خواهد گفتن ؟ در ميان چهارصد هزار سوار يكى نيست كه در ميدان رود و جواب اين سوار بگويد ؟ پس كار ما عظيم مشكل خواهد بودن ، و حرب كردن با اين قوم چون خواهد بودن ؟ ربيعاى قيصر و سرور يمنى بفرمودند كه در سپاه منادى كردند كه هركه اين سوار را سر بيارد هر مرادى كه خواهد مرادش را برآريم و سرش از گنبد گردان بگدرانيم . اين منادى كردند .\r\nراوى اين داستان چنين روايت مىكند كه در سپاه روم شخصى بود كه امير عماسيه بود و مرد نامدار بود و صاحب بيست هزار سوار بود ، او را پهلوان ميراق نام بود . در پيش ملك عسطور خدمت كرد و گفت در ميدان روم و كار اين سياه‌پوش را تمام كنم . عسطور گفت اى ميراق من آوازهء مبارزت تو بسيار شنيده‌ام اگر تو اين كار بكنى هر مرادى از من طلب كنى برآرم و ترا در مجلس خود اختيار تمام بدهم . ميراق گفت اينك رفتم ! اين بگفت و عزم ميدان كرد و رو بحرب سيامك نهاد . سيامك ديد كه شخصى رو بحرب او دارد خواست كه تيرى در كمان نهد ؛ ميراق امير عماسيه آواز بلند داشت ، گفت اى سيامك اگر مردى كه تير مينداز تا بضرب تيغ باهم حرب كنيم ، كه من نمىدانم به تير حرب كردن كه آن كار عاجزانست . سيامك گفت روا باشد ، تيروكمان بگداشت و دست به تيغ جان ستان كرد و سر راه بر ميراق گرفت . چون ميراق در ميان ميدان درآمد و رو به دو كرد ، گفت نامت چيست ؟ سيامك گفت تو مرا نمىشناسى كه من از آفتاب مشهورترم .\r\nمرا نام سيامك سيه‌قباست . ميراق گفت دانستم ، جوان مبارزى ، اگرت سعادت باشد سخن من بشنوى و بقول من كار كنى . سيامك گفت سخن تو چيست ؟ گفت به خدمت من بيا و خدمت من كن تا من ترا نيكو دارم و ترا پيش قيصر برم و ترا درخواهم تا ترا به من بخشد ، كه حيف باشد كه مثل تو جوانى بدست من بهلاك آيى .\r\nسيامك را عظيم سخت آمد . گفت اى حرام‌زادهء كافر ، مرا مثل تو هزار غلام\r\n\r\n","description":"","footnote":"","page_name":" 511 ","page_number":517},
  {"content":"\r\n\r\nاست . مرا از دولت شاه‌زاده فيروز شاه چه كم است كه به خدمت تو كافر آيم ؟ ميراق گفت فيروز شاه كو كه تو نام او را مىبرى ؟ او در عالم نيست شد و دولت از خاندان ملك داراب گرديد . پنج روز ديگر ازين سپاه يكى نمانده باشد كه قيصر هنوز به طلب سپاه فرستاده است و نيك‌انديش وزير را بپاىتخت ملك طاطوس فرستاده است . چندان سپاه گرد خواهد شدن كه يك ايرانى بدست هزار رومى باشد . مرا بر تو رحم آمد ، چون قبول نمىكنى منت بضرب دست بگيرم و ترا به سپاه روم برم و بدست خويشان طراق دهم كه به خون او ترا هلاك كنند . سيامك گفت شما چند نوبت از پيش ما گريخته‌ايد و آنچه داشتيد گداشتيد . ميراق گفت غلط مكن كه من امير عماسيه‌ام و صاحب بيست هزار سوارم و هرگز بجنگ شما نيامده‌ام . سخن من قبول كن كه ديگر دولت در خاندان شاهان ايران نخواهد بودن كه فيروز شاه در عالم گم شد . سيامك گفت اى نابكار اميد داريم كه فيروز شاه پيدا شود و ديگر در ايران شاه‌زادگان بسياراند اما حاليا تو جانرا وداع كن كه بسيار هديان گفتى ! گفت هم‌اكنون پديد آيد ! اين بگفتند و اول بضرب نيزه برهم حمله كردند . دو نيزه چون دو مار افعى درهم انداختند و حلقه‌حلقه زره از جوشن يكديگر ربودند .\r\nراوى اين داستان روايت كند كه ميراق مرد مبارز و پهلوان بود ، بسيار با سيامك بكوشيد ، دانست كه سيامك مرد خياره است و بضرب دست مشكل با او خواهد برآمدن . گفت چون كنم ؟ دعوى كردم و بناموس تمام در ميدان آمدم ، اكنون تهىدست چون بازگردم . نيزه بينداخت و دست بقبضهء تيغ كرد و تيغ چون قطرهء آب از نيام بركشيد و چون آب و آتش حمله آورد . سيامك نيز چنان كرد .\r\nقبهء سپر بر قبهء سپر زدند و تيغ در فرق و درق هم نهادند . جنگى كردند كه دل شيران از آن آب شد . از ناگاه ميراق درآمد و بر سيامك حمله كرد . سيامك سپر پولاد در سر كشيد تا ضرب آن حرام‌زادهء غدار را بگيرد . ميراق حرام‌زاده حيل كرد و گرز بر سر اسب سيامك زد كه سر مركب در خاك انداخت . سيامك از آن حال\r\n\r\n","description":"","footnote":"","page_name":" 512 ","page_number":518},
  {"content":"\r\n\r\nغافل بود ، بىاختيار از پشت مركب درافتاد . ميراق خود را بر وى انداخت و او را محكم فروگرفت و گفت اى سيامك اگر دست ببند ندهى خنجرى بر پشتت زنم كه از سينه‌ات بدرآيد . سيامك چاره‌يى نداشت ، دست بداد تا او را بربست و او را كشان كرد . غريو از هردو سپاه برآمد . مظفر شاه دست بر دست زد و دريغ خورد از گرفتار شدن سيامك . گفت هم‌اكنون او را بخواهند كشتن كه او بسيار ازين سپاه كشته است .\r\nاز آن طرف سيامك را پيش قيصر آوردند . قيصر بغايت خرم شد و از شادى حكم كرد تا طبل بشارت زدند . فرخ‌زاد گفت حرام‌زاده مكر كرد و سيامك را بمكر گرفت . باز ميراق عزم ميدان كرد ، فرخ‌زاد ميخواست كه در ميدان رود ، قادر شاه برانگيخت مركب بادپاى را ؛ او در راه بود كه ميراق دست به كمند كرد و كمند از فتراك برگشود و حلقه كرد و در زير سپر بازداشت . چون قادر شاه رسيد حمله كرد ؛ بگرفت حمله او را . چون نوبت به دو رسيد او نيز حمله كرد . قادر شاه سپر در سر كشيد كه تا حملهء او را رد كند . او از كمين كمندى در گردن قادر شاه انداخت و زور كرد و قادر شاه را از پشت مركب در خاك كشيد . فروريختند و او را بربستند و از ميدان بدر بردند . آه از جان مظفر شاه برآمد . قيصر روم و سرور يمنى خرم شدند .\r\nبرانگيخت پهلوان‌زادهء ايران فرخ‌زاد نوجوان . تا چشم برهم‌زدن در مقابل ميراق رسيد . گفت اى حرام‌زادهء مكار دو مبارز از سپاه ما بمكر گرفتى . ميراق گفت تو چارهء جان خود كن كه اگر ايشانرا گرفتم ترا بخواهم كشتن ! و بگرمى بر فرخ‌زاد حمله كرد . فرخ‌زاد حملهء او را رد كرد كه المى به دو نرسيد . ميخواست كه بگذرد ، پهلوان سر دست مردى فراز كرد و دوال كمر ميراق را بگرفت و هوى كرد و ميراق را آسان از پشت مركب ربود .\r\n بيازيد پنجه گرفتش دلير * بغريد مانندهء شرزه شير \r\nهمچنان بر سر دست رو بسپاه ايران نهاد . قيصر گفت دريغ كه ميراق گرفتار شد !\r\n\r\n","description":"","footnote":"","page_name":" 513 ","page_number":519},
  {"content":"\r\n\r\nاما فرخ‌زاد ميراق را بدست خدمتكاران داد و عنان مركب بگردانيد و تيغ بركشيد و بر آن سپاه حمله كرد . ازين طرف برانگيخت خورشيد شاه و جمشيد شاه ، رستم اردستانى ، شهمرد نهروانى و شيرين‌سوار طالقانى ، عبد الخالق ايرانى ، مهر و فهر و جهر طايفى و فريحان همدانى و فرخان « 1 » بابلى ، بهمن زرين‌قبا و بهمن زرين‌كلاه ، گردان ايران و مبارزان ايرانى و سواران يلانى . از آن طرف سپاه روم حمله كردند .\r\nآن‌دو سپاه درهم افتادند ، گردوغبار برآمد ، جنگى عظيم واقع شد ، سر و دست چون برگ خزان ريزان شد ، آواز كوس و ناى زرين برآمد ، بيت :\r\n برآمد از آن رزم آواى كوس * كه بر نعرهء ابر كردش فسوس\r\nغريو دهل لرزه بر دل فگند * نه آسان فگندش كه مشكل فگند\r\nنُطُق « 2 » راه بست « 3 » و نظر كند شد * امل گشت ساكن اجل تند شد\r\nجگر خون گرفت و دل آواره شد * ز شمشيرها كالبد پاره شد\r\nبسا سر كه از تن نگونسار شد * بسا روى گلگون چو دينار شد \r\nجنگى عظيم واقع شد ، بسيار خلق در آن جنگ بقتل آمدند ، روى صحرا جمله سر و دست ريخته بود ، خون گردان چو سيل روان شد ، صد هزار مركب بىخداوند در آن صحرا مىگشتند تا عاقبت شب تيره درآمد . شاهان حكم كردند تا طبل آسايش زدند تا آن هردو سپاه از هم بازگشتند . روايت كرده‌اند كه هيچ‌كس نبود در آن‌دو سپاه كه زخم نداشتند . چون سپاه از جانبين فرود آمدند در حال سپاه از هردو طرف چراغها بركردند و ميان دربستند و كشتگان خود را ميطلبيدند .\r\nآن شب همه شب آواز گريه و فرياد ايشان بر فلك ميرفت تا آن شب تيره بسر آمد . امرا بر در بارگاه مظفر شاه جمع آمدند . در آن بيابان چندان‌كه چشم كار مىكرد كشته بر كشته افتاده بود . از هردو طرف ميگشتند و كشتگان خود را در خاك دفن مىكردند .\r\n\r\n\r\n","description":"","footnote":"\r\n( 1 ) - در اصل : فريمان .\r\n( 2 ) - بتلفظ « نطق » در لهجهء ايرانيان غربى توجه كنيد .\r\n( 3 ) - در اصل : را ببست .\r\n","page_name":" 514 ","page_number":520},
  {"content":"\r\n\r\nاما شاه‌زاده مظفر شاه بر تخت برآمد ، مسند بينداختند تا طيطوس حكيم قرار گرفت ، كرسى زرنگار بنهادند تا پهلوان جهان پهلوان فرخ‌زاد قرار گرفت .\r\nگردان ايران دوش بدوش قرار گرفتند و از جنگ دوش ميگفتند و از گرفتار شدن سيامك و قادر شاه دريغ ميخوردند . مظفر شاه گفت اى دريغا اگر سيامك گرفتار نشده مىبود البته ما اين حرام‌زاده را ميكشتيم كه سيامك را بمكر گرفت . مظفر شاه گفت يك بار اين حرام‌زاده را بياريد . در حال ميراق را بياوردند و در برابر مظفر شاه بداشتند . مظفر شاه نگاه كرد جوانى را ديد بغايت صاحب جمال ، بلندبالا و ماه‌رو و خوش‌محاوره و سياه‌ريش با يال و بال نيكو . مظفر شاه از حال او سؤال كرد . آن جوان خدمت كرد و زمين ببوسيد و گفت مرا نام ميراقست ، امير عماسيه‌ام و صاحب بيست هزار سوارم ، پسر ملك قنطروسم . پدرم در عماسيه است ، صد و چهل سال عمر دارد ، و مرا قيصر روم طلب كرد ، پدرم گفت مرو و با ايرانيان جنگ مكن كه عاقبت فيروز شاه خواهد پديد آمدن ، قيصر نگداشت و مرا بجنگ شما آورد . خود هيچ كارى نكردم و گرفتار شدم و پدر پير خود را در فراق خود بسوزانيدم و جوانى خود را بر باد دادم . اين بگفت و زارزار بگريست چنانك جملهء امراى ايرانرا دل بر وى بسوخت . جمله گفتند اى جوانمرد ، چرا مىگريى كار جنگ و ميدان‌دارى اينست ، گاه بكشى و گاه بكشند . نه تو سيامك را گرفتى و قادر شاه را بحيل گرفتى ؟ ايشان نيز گرفتاراند . مظفر شاه گفت مترس كه ما ترا نخواهيم كشتن از آنجهت كه سيامك و قادر شاه آنجا دربنداند ما ترا بعوض ايشان خواهيم نگاه داشتن . ميراق گفت اى شاه‌زاده از نگاه داشتن من هيچ حاصلى نيست ، مرا آزاد كنيد و انعام كنيد و خلعت بدهيد ؛ سپاهم چون بدانند كه شما با من انعام كرديد ، سپاهم بيست هزار سوارند ، بيكبار پيش شما آيند ؛ و پدرم ملك قنطروس معلوم كند ، او نيز با قيصر ياغى شود ، عماسيه را بىجنگ گرفته باشيد . گفتند چون بر تو اعتماد كنيم ؟ ميراق گفت سوگند ياد كنم كه از شما برنگردم و با دوستان شما دوست باشم و با دشمنان شما دشمن\r\n\r\n","description":"","footnote":"","page_name":" 515 ","page_number":521},
  {"content":"\r\n\r\nباشم . آنگاه آن حرام‌زادهء دروغ‌گوى سوگند بدروغ بخورد ، چنانك جمله را باور شد . جمله گفتند كه راست ميگويد ، چنين بايد كردن . مظفر شاه حكم كرد تا دستش بگشودند و فرمود تا خلعت درآوردند و در تنش كردند . ميراق گفت فردا بدولت شاه‌زاده در ميدان درآيم ، اول اشارت كنم كه لشكرم بيست هزار سوار بيكبار بيايند و آنگاه مبارز طلب كنم و بعوض پهلوان سيامك چندى را بگيرم و باقى را بكشم و بفرستم پيش پدرم ملك عماسيه كه مال بسيار بيارند و سروجان خود را فداى شما بكنم ، چندان بگفت كه جمله باور كردند .\r\nاما از آن طرف خداوند اخبار چنين روايت مىكند كه چون قيصر روم و سرور يمنى بر تخت برآمدند ، حكم شد تا گردان روم و يمن حاضر شدند ، قيصر گفت اگر ميراق را نگرفته مىبودند ، مىفرمودم كه سيامك را مىكشتند با آن ايرانى ديگر ، اكنون نتوان . اما كسى را بدان سپاه مىبايد فرستادن كه تا از حال ميراق خبرى بيارد . هلال عيار گفت من بروم . هلال صورت مبدل كرد و در سپاه ايران درآمد چون حرام‌زاده هلال را معلوم بود كه [ از 
  ] عياران ايران كسى در سپاه نيست كه بعضى به ايران رفته بودند و بعضى در طلب فيروز شاه ميگشتند . هلال عيار دليروار قدم در آن سپاه نهاد تا در بارگاه مظفر شاه رسيد و آنچه ميراق مىكرد او مىديد و ميدانست كه مكر مىكند و خود را بحيله رهانيد . لحظه‌يى صبر كرد تا گردان پراگنده شدند . مظفر شاه گفت كه پهلوان ميراق پيش پهلوان فهر باشد تا تربيت او كنم . چون فهر بيرون آمد ميراق نيز با او بيرون آمد ، هلال خود را به دو بنمود .\r\nميراق هلال را بشناخت ، لب بگزيد و اشارت كرد كه در عقب من بيا ، هلال نرم‌نرم در عقب ايشان ميرفت تا در خيمهء پهلوان فهر آمدند . فهر دست ميراق بگرفت و در خيمه رفت . هلال بر در خيمه از دور بايستاد و نگاه مىكرد تا شب درآمد و عالم سياه و تاريك شد . فهر شراب مىخورد و ميراق اندك‌اندك مىخورد تا مست نشود . فهر مست [ شد 
  ] و در خواب رفت . ميراق از قفاى خيمه بيرون رفت و\r\n\r\n","description":"","footnote":"","page_name":" 516 ","page_number":522},
  {"content":"\r\n\r\nدر پيش هلال آمد . هلال گفت اى پهلوان من در انتظار تو بودم ، بيا تا برويم .\r\nميراق بخنديد و گفت اى پهلوان هلال من سوگند خورده‌ام كه از ايرانيان برنگردم . اكنون كه مىبايد رفتن بىدست‌آويزى نتوان رفتن .\r\nايشان درين سخن بودند كه شخص سياه پوشيده پيدا شد و دليروار پيش مىآمد . هلال گفت اى پهلوان اين عياريست كه مىآيد . اين بگفت و دست بخنجر كرد . او نيز دست به خنجر كرد و استقبال او كرد . گفت كيستى و كجا ميروى ؟\r\nآن شخص گفت اى پهلوان هلال تو اينجا چه ميكنى ؟ هلال گفت تو كيستى كه مرا درين شب تار شناختى ؟ آن شخص گفت مرا نمىشناسى ؟ بگويم تا بدانى ! منم زرين‌تاج . هلال گفت شناختم ، اى ملكه اينجا بچه كار آمده‌اى ؟ مرا آرزوى ديدار تو بود كه ترا ببينم كه هنر ترا بسيار شنيده‌ام ، بارى بگو كه بچه كار آمده‌اى ؟\r\nگفت اى پهلوان جگرم از دست ايرانيان خون شده است كه برادرم زرين‌تيغ را بكشتند و طرم‌تاش پهلوان كه شوهرم بود او را نيز بكشتند اكنون دوست ديگر دارم ، او نيز بدست ايرانيان گرفتار است در طلب او آمده‌ام . هلال گفت كدامست آن دوست تو ؟ گفت از تو چه پنهان دارم ، ميراق اميرزادهء عماسيه را دوست ميدارم و امشب در طلب كار او آمده‌ام . هلال گفت اگرش به تو بنمايم مرا چه دهى ؟\r\nگفت جان خود را فداى تو كنم . گفت اينك ايستاده است . بعد از آن گفت اى پهلوان اين دوست جانى تست ، زرين‌تاج ، و بطلب كار تو آمده است . ميراق پيش‌آمد و خدمت كرد و گفت اى ملكه چرا زحمت كشيدى ؟ زرين‌تاج گفت آتش در جان داشتم كه شنيدم ترا گرفته‌اند عهد كرده بودم كه اگر ترا بجان زيانى رسيده باشد قرار نگيرم تا سر مظفر شاه نبرم حاليا تو زنده‌اى بيا تا برويم .\r\nميراق گفت كه اين قوم بر من اعتماد كرده‌اند ، مىتوان با اين قوم كارى كردن كه موجب شكست اين طايفه شود ؟ هلال گفت حاليا تو اينجا باش كه ما هريك هنر خود بنماييم . پس زرين‌تاج و هلال برفتند ، يك لحظه‌يى برآمد هلال و\r\n\r\n","description":"","footnote":"","page_name":" 517 ","page_number":523},
  {"content":"\r\n\r\nزرين‌تاج هردو بيامدند و هريك يكى را بر دوش گرفته آوردند . ميراق گفت چه كرديد ؟ هلال گفت من شيرين‌سوار طالقانى را آوردم ، زرين‌تاج گفت من رستم اردستانى را آوردم . ميراق گفت برويد و از خلق پوشيده داريد و فردا شب ديگر بياييد . آن حرام‌زاده ايشانرا به راه كرد و خود بازگرديد و بمقام خود آمد . اما آن‌دو طرار در آن شب تار آن‌دو مبارز ايرانى را بر دوش ، چون باد صرصر ميرفتند .\r\nچون استادكار بودند از طلايهء سپاه ايران بگدشتند تا بطلايهء سپاه خود رسيدند .\r\nهلال گفت اى ملكه چنان بايد گدشتن كه كسى ما را نبيند . از آن طلايه نيز بگدشتند ، بخيمهء زرين‌تاج آمدند و آن‌دو مبارز ايرانى را آنجا دربند كردند و انگشت بر لب نهادند و ازين حال هيچ‌كس را خبر نكردند تا وقتى كه روز شد .\r\nخفتگان از خواب بيدار شدند ، اين خبر در سپاه ايران افتاد كه شيرين‌سوار طالقانى را و رستم اردستانى را از بستر برده‌اند و هيچ‌كس نميداند كه حال چيست .\r\nاين قصه به مظفر شاه گفتند كه امشب حالتى چنين واقع شده است . مظفر شاه گفت طلب كنيد ، سپاه در جست‌وجوى افتادند و نمىيافتند . هريك سخنى ميگفتند .\r\nميراق در ميان ايشان نشسته بود و هيچ نمىگفت . مظفر شاه گفت كسى را بسپاه دشمن فرستيد كه اين خبر در سپاه ايشان هست يا نه ، شايد كه عياران اين كار كرده باشند كه هلال عيار در آن سپاه است . مينو فرنگ جاسوس را فرستادند ، برفت و بازآمد و گفت هيچ خبرى در آن سپاه نيست . مظفر شاه گفت جاى ديگر طلب كنيد شايد كه بقيصريه رفته باشند . بدان سبب آن روز حرب نشد تا وقتى كه شب درآمد .\r\nاما مؤلف اخبار چنين روايت مىكند كه آن‌دو عيار طرار در سپاه ايران درآمدند آنجا كه دوش ميراق را ديده بودند بيامدند ، ميراق نيز بيرون آمد . هلال گفت اى پهلوان امشب مىآيى تا برويم ؟ ميراق گفت امشب نيز نمىآيم ، حاليا مجال فرصت است ، امشب نيز كارى بكنيم ، بعد از آن روانه شدند تا در خيمه‌يى\r\n\r\n","description":"","footnote":"","page_name":" 518 ","page_number":524},
  {"content":"\r\n\r\nرسيدند كه هيچ‌كس در آن حوالى نبود . آن خيمه از آن پهلوان فرخ‌زاد بود .\r\nهلال گفت اين خيمه از آن فرخ‌زاد است هرگز بهتر ازين فرصتى نباشد . رفتم كه كارى كنم . اين بگفت و روان شد تا از قفاى آن خيمه درآمد و از دامن خيمه اندرون رفت . فرخ‌زاد مست و بىخود بر سر بستر افتاده و در خواب رفته بود . هلال عيار به تدبير او مشغول شد . زرين‌تاج گفت بىكار نتوان بودن . از آن طرفى ديگر خيمه‌يى بود از اطلس سرخ زده و در خيمه خالى بود كه جمله مست بودند . زرين‌تاج در آن خيمه رفت ، بهمن زرين‌قبا بود ، او را بيهوش كرد و بربست و بيرون آورد .\r\nهلال گفت من فرخ‌زاد را آوردم . زرين‌تاج گفت من بهمن زرين‌قبا را آوردم . اصل آن سپاه ايران آن‌دو كس بودند . ميراق [ گفت 
  ] برويد كه امشب نيز نخواهم آمدن زينهار كه با كس مگوييد كه هنوز كار دارم . آن‌دو عيار برفتند و آن‌دو مبارز را ببردند و در پيش آن ديگران دربند كردند تا وقتى كه خورشيد منير طلوع كرد و نور شمس درين عالم ظلمانى شروع كرد . ايرانيان بر در بارگاه مظفر شاه جمع آمدند ، جملهء گردان گرد آمدند به غير از فرخ‌زاد و بهمن زرين‌قبا . طلب كردند ، گفتند امشب باهم شراب ميخوردند ، چون مست شدند هريكى بخيمهء خود رفتند و در خواب شدند ، اكنون پيدا نيستند . مظفر شاه فروماند گفت اين چه حالتست ! جاسوسان آمدند و گفتند كه در سپاه ايشان « 1 » هيچ خبرى نيست ، اين كار ايشان نكرده‌اند . آن روز نيز حرب نشد .\r\nشب سيوم باز آن‌دو دزد طرار و آن‌دو روباه مكار و آن‌دو حرام‌زادهء غدار در آن شب تار روان شدند تا در خيمهء فهر رسيدند و ميراق را بديدند و با او مشورت كردند و دو مبارز ديگر مثل خورشيد شاه و عبد الخالق ايرانى را بدزديدند و از سپاه ايران بيرون بردند و هم آنجا دربند كردند . چون روز شد اين خبر بمظفر شاه كردند . گفت اين كار از انديشهء ما گدشت ، درين كار نيكو فكرى مىبايد\r\n\r\n\r\n","description":"","footnote":"\r\n( 1 ) - مرجع « ايشان » روميان هست .\r\n","page_name":" 519 ","page_number":525},
  {"content":"\r\n\r\nكردن . طيطوس حكيم گفت گمان من آنست كه بىمشورت ميراق نيست ، فهر گفت ميراق شب پيش من مىخفتد « 1 » او را ازين خبرى نيست . مظفر شاه گفت اين كار ديگر است ، بيرون از كار عياران كه اگر عياران سپاه روم كرده مىبودند البته در سپاه روم اين خبر مىبود . در آن سپاه اين خبر نيست . طيطوس حكيم گفت عجب حاليست ! بدين جهت نيز آن روز جنگ نشد .\r\nربيعاى قيصر و سرور يمنى گفتند چه حالست كه چند روز است كه ايرانيان جنگ نمىكنند ؟ هلال گفت از آنجهت كه در سپاه ايران عجب حكايتى واقع شده است كه چند مبارز كه اصل آن سپاه است به چند شب ناپديد شده‌اند . ربيعاى قيصر گفت كدام است ؟ گفت فرخ‌زاد و بهمن زرين‌قبا و شهمرد نهروانى و شيرين‌سوار طالقانى و رستم اردستانى . اين شش پهلوان « 2 » در سه شب ناپديد شده‌اند ، از آنجهت ايرانيان ملول‌اند و در جست‌وجوى مشغول‌اند . پرواى حرب ندارند .\r\nعسطور گفت سعادت ازين قوم رفته است كه هيچ كار ايشان راست نمىآيد ! اكنون فيروز شاه مدت مديدست كه ناپديدست كه هيچ خبرى ازو نيست ، اكنون شش پهلوان ديگر كه اصل آن سپاه‌اند « 3 » گم شدند ، ديگر دريشان هيچ قوتى نمانده است . سرور يمنى گفت آيا كجا رفته باشند و حال ايشان بچه رسيده باشد ؟\r\nطيفور گفت عجب سخنى ميگويى ! حال ايشان آن شد كه حال فيروز شاه شد ! چون زوال آمد لابد كه چنين باشد ، گاه پادشاه گم شود و گاه پهلوان . من هزار بار گفته‌ام كه زوال سپاه ايران در روم خواهد بودن . عاقبت چنان شد كه من گفتم . اكنون كوس حربى بايد زدن كه ديگر اين سپاه را اعتبارى نخواهد بودن .\r\nهلال گفت يك فرداى ديگر حرب مكنيد تا بنگريم كه امشب چه خواهد بودن .\r\nايشان به شراب خوردن مشغول شدند .\r\n\r\n\r\n","description":"","footnote":"\r\n( 1 ) - در اصل : مىخفتند .\r\n( 2 ) - در اينجا بجاى « شش » نام پنج پهلوان آمده كه يكى از آنها يعنى شهمرد نهروانى را هم قبلا در شمار ربوده‌شدگان نياورد .\r\n( 3 ) - در اصل : است .\r\n","page_name":" 520 ","page_number":526},
  {"content":"\r\n\r\nاما از آن طرف راوى داستان گويد كه سپاه ايران عظيم ملول بودند ، از ناپديد شدن آن مبارزان و بسيار طلب كردند ، نيافتند ، تا شب درآمد . فهر با ميراق بخيمهء خود آمدند . فهر با ميراق گفت كه امروز طيطوس حكيم در حق تو چنين سخنى گفت ، من در جواب گفتم كه شب‌وروز در پيش منست ، اين تصور در حق او باطل است . ميراق با خود گفت اكنون واجب شد مرا ازين سپاه رفتن كه در حق من بدگمان شدند . زمانى در پيش فهر بود تا عالم تاريك شد و در خيمه خالى شد . هلال عيار داروى بيهوشى بميراق داده بود كه دروايست باشد . ميراق حرام‌زاده در شراب كرد و بخورد فهر داد ، فهر بيهوش شد . ميراق نيز خود را در خواب كرد و در خيمه فرو گداشتند و سرهنگان فهر جمله پراگنده شدند . چون لحظه‌يى بگدشت ، ميراق از دامن خيمه بيرون آمد و رو بپاى آن درخت نهاد كه هلال و زرين‌تاج ايستاده بودند . ميراق پيش‌آمد ، هلال گفت اى پهلوان امشب مىبايد آمدن كه ديگر بودن تو [ را 
  ] درين لشكر روى نيست . ميراق گفت بلى من امشب براى آن آمده‌ام . هلال حرام‌زاده گفت چون آمديم دست تهى نبايد رفتن . زرين‌تاج گفت يكديگر را كجا ببينيم ؟ وعده كردند . ميراق گفت كه [ فهر 
  ] پهلوان خيلى حق بر گردن ما دارد او را نتوانم تنها گذاشتن ، من او را با خود خواهم آوردن . بعد از آن پراگنده شدند و آنجا كه وعده كرده بودند بهم رسيدند و برفتند تا بخيمهء زرين‌تاج آمدند . ميراق فهر را آورده بود و هلال پهلوان جهر را آورده بود و زرين‌تاج مهر را آورده بود .\r\nمؤلف اخبار چنين روايت مىكند كه آن سه مبارز ديگر را در پيش آن مبارزان ديگر بند كردند و هم آنجا به شراب خوردن نشستند و در برابر ايشان عيش مىكردند . فرخ‌زاد و آن ديگر مبارزان در برابر دربند و زنجير بودند و از كار و كردار آن حرام‌زادگان در تحير بودند . فرخ‌زاد با مبارزان گفت اين حرام‌زادهء غدار را ببينيد كه با ما عهد و سوگند خورد ، عاقبت از قول و عهد خود برگشت و\r\n\r\n","description":"","footnote":"","page_name":" 521 ","page_number":527},
  {"content":"\r\n\r\nما را چنين در دام بلا انداخت ، اى دريغا كه عظيم گرفتار شديم ! تا وقتى كه روز شد و عالم روشن گرديد . از آن طرف ايرانيان بر در بارگاه مظفر شاه جمع آمدند ، مظفر شاه از در بارگاه بيرون آمد ، غوغا برخاست كه امشب فهر و مهر و جهر را برده‌اند و ميراق نيز پيدا نيست . آه از جان مظفر شاه برآمد . طيطوس حكيم گفت من گفتم كه از ميراق بيرون نيست . فهر گفت مرا باور نكرد ، لابد كه بر او نيز اثر كرد . جاسوس بفرستيد تا چه خبر آرد . مينو فرنگ را با جلدك جاسوس و تيزك جاسوس بدان سپاه فرستادند ، جاسوسان برفتند .\r\nاما از آن طرف چون روز برآمد ، ربيعاى قيصر و شاه سرور و اسكندر شاه و مسروق بن عتبه ، امراى يمن و روم جمع آمدند ، كه هلال عيار از در بارگاه درآمد و در پيش ملك قيصر و شاهان خدمت كرد . عسطور گفت اى هلال كجا بودى ؟ گفت بلشكرگاه دشمن . گفت اى هلال در آن لشكرگاه چه خبر است و پهلوان ميراق در چه كار است ؟ بيكبارگى از ما برگشت ؟ هلال گفت امشب سه مبارز ديگر مثل فهر و جهر و مهر ، اين سه مبارز از سر بستر ناپديد شده‌اند ، مثل آن ديگران ، و ايرانيانرا هيچ معلوم نيست كه حال امراى ايشان چيست و ميراق با سپاه ايران يكى شده بود ، اما طيطوس حكيم در حق ميراق گفت كه اين كار از ميراق بيرون نيست ، هركس كه اين كار كرده است بىمشورت ميراق نكرده است . ميراق ترسيد و امشب با من آمد ؛ اينك در خيمهء زرين‌تاج است و با او شراب مىخورد . عسطور عظيم شاد شد و گفت اى هلال هيچ ندانستى كه حال ايرانيان چه شد و ايشانرا كه برد و چرا ناپديد شدند ؟ هلال گفت من نبرده‌ام كه بدانم ، چه دانم ؟ طيفور بخنديد و گفت بجان قيصر و شاه سرور كه اين كار هلال كرده است ! هلال گفت من خبر ندارم . قيصر گفت اگر اين كار تو كرده‌اى بهريك كس كه تو آورده باشى ده هزار دينارت بدهم . هلال گفت آرى من كرده‌ام ، اما قسم زرين‌تاج غير ازين باشد . قيصر گفت بلى ده هزار دينار ديگر\r\n\r\n","description":"","footnote":"","page_name":" 522 ","page_number":528},
  {"content":"\r\n\r\nبهر سرى به زرين‌تاج بدهم . اكنون راست بگو كه حال چون بود ؟ هلال به زانو درآمد و آنچه كرده بود و رفته بود از اول تا آخر جمله را بگفت كه چند پهلوانرا آورده‌ايم . قيصر از شادى كلاه بر هوا انداخت و خرم شد و در حال خلعت بهلال عيار داد و سرهنگان خود را پيش ميراق فرستاد كه اين ايرانيان را كه آورده‌ايد به خدمت ما بياريد . سرهنگان پيش ميراق رفتند . قيصر حكم كرد تا بر در سراپردهء او كوس بشارت زدند تا جملهء سپاه آگاه شدند كه هلال عيار و زرين‌تاج و ميراق با ايرانيان چها كرده‌اند و هفت « 1 » مبارز مثل فرخ‌زاد و خورشيد شاه و شهمرد و شيرين سوار و قادر شاه و رستم اردستانى را گرفته‌اند و ميراق نيز آمده است . جملهء لشكريان بر در بارگاه قيصر جمع آمدند و هريك سخنى ميگفتند .\r\nاما از آن طرف راوى داستان روايت كند كه سرهنگان قيصر به حكم قيصر برفتند و در پيش ميراق خدمت كردند و پيغام قيصر برسانيدند ، ميراق گفت بندگى كنم . در حال برخاست و حكم كرد تا آن مبارزانرا دست و گردن بستند « 2 » و پيراهن از تن ايشان بيرون كردند و بزارىزار ايشانرا ميكشيدند تا در بارگاه قيصر آوردند و بازداشتند . هلال عيار و ميراق و زرين‌تاج در خيمه شدند و در پيش « 3 » قيصر خدمت كردند . قيصر بغل برگشود و ميراق را در كنار گرفت و آفرين كرد و عذرها خواست و انعام و خلعت داد و فرمود تا ميراق برجاى خود قرار گرفت و آنچه رفته بود از اول تا آخر شرح داد كه هلال عيار و زرين‌تاج چه كردند . قيصر خرم شد ، و زرين‌تاج را نيز انعام كرد . زرين‌تاج گفت ملك را بقا باد هيچ انعامى مقابل آن نباشد كه مرا به ميراق بدهى . قيصر گفت چون از كار سپاه ايران ايمن شويم ، عروسى كنيم و ترا بپهلوان ميراق دهيم . طيفور گفت با اين ايرانيان چه كنيم ؟ قيصر گفت درآريد تا بنگرم كيانند ، درآوردند . اول فرخ‌زاد بود و شهمرد و\r\n\r\n\r\n","description":"","footnote":"\r\n( 1 ) - راوى داستان باز در شماره كردن پهلوانان ربوده شده دچار اشتباه شده است .\r\n( 2 ) - در اصل : بسته .\r\n( 3 ) - در اصل : در خيمه شدند و در پيش قيصر آوردند و بازداشتند و در پيش .\r\n","page_name":" 523 ","page_number":529},
  {"content":"\r\n\r\nسيامك و قادر شاه و شيرين‌سوار و رستم اردستانى و بهمن زرين‌قبا و خورشيد شاه و فهر و مهر و جهر طايفى . جمله را برهنه كردند و دست و گردن بسته برابر قيصر بازداشتند . عسطور بخشم و غضب دريشان نگاه كرد . گفت عاقبت دولت من كار خود كرد ، اول فيروز شاه كه اين همه جور و جفا در عالم كرد در جهان نيست شد و هيچ‌كس ندانست كه چون مرد و كجا مرد و بچه زارى بهلاك آمد و ملك داراب در ايران بفراق او بخواهد مردن . اينك امراى پاىتخت او ، بدين خوارى « 1 » و زارى ايشانرا در پاىتخت خود بسته مىبينم . ده ! اين قوم را گردن بزنيد كه جملهء ايرانيانرا بزارىزار خواهيم كشتن و باقى را اسير خواهيم كردن ! فرخ‌زاد چون اين سخنان بشنيد نعره بر قيصر زد و گفت اى ربيعا اعتماد بر دولت نيست و دولت و سعادت و شجاعت و مبارزت و سلطنت و مملكت جمله ميرود و نمىماند نام نيك بايد كه در عالم بماند ، بيت :\r\n نام نيكو گر بماند ز آدمى « 2 » ! * به كزو ماند سراى زرنگار \r\nكه اين عالم يادگار بسيار كس است . تو كه قيصر رومى و سرور يمنى هردو قول كرديد و عهد بستيد و عاقبت برگشتيد و عهد شكستيد ، نيكو نكرديد و بد كرديد . اما اميد به يزدان پاك چنان داريم كه فيروز شاه پديد آيد و دشمنان شرمسار و روسياه گردند . حرام‌زاده ميراق را من به مردى گرفتم ، شاه‌زاده مظفر شاه او را از سر كرم و جوانمردى آزاد كرد و بخشيد و او فعل بد خود را كار كرد و با حرام‌زاده هلال يكى شد تا مبارزانرا در دست شما انداخت . باكى نيست ، يزدان كريم است ، زود هركس بجزاى خود برسند . طيفور گفت اى ملك هيچ واجب نيست با اين قوم سخن گفتن ، بىپرسش اينها را گردن بايد زدن . فرخ‌زاد گفت اى حرام‌زادهء نابكار هر خرابى كه در عالم شد سبب آن تو ملعون بودى . قيصر و سرور يمنى را نيز تو از عهد و قول گردانيدى . ياد دارى كه در اسطنبول ترا بدان\r\n\r\n\r\n","description":"","footnote":"\r\n( 1 ) - در اصل : خارى .\r\n( 2 ) - در اصل بماند يادگار .\r\n","page_name":" 524 ","page_number":530},
  {"content":"\r\n\r\nخوارى « 1 » و زارى از ميان نجاست بيرون آوردند ؟ من ترا شفاعت كردم كه فيروز شاه ترا بخشيد ، اكنون در خون ما سعى ميكنى . اگر ما را اجل رسيده باشد حكم خدا راست بهرچه خواهد ، و اگر اجل نرسيده باشد ما را از شما چه باك باشد ؟ ميراق گفت اى ملك اين قوم را اينجا نمىبايد كشتن ، اين قوم را نگاه داريم كه فردا چون ميدان‌دارى باشد در برابر مظفر شاه و سپاه ايران اينها را بر دار كنيم و تيرباران سازيم و بعد از آن ما حمله كنيم و جمله را تارومار كنيم و زن و بچهء ايشانرا اسير و برده سازيم و مال ايشانرا غارت كنيم . طيفور گفت اى ملك سخن مرا قبول كن و هم‌اكنون اين قوم را گردن بزن و كار كردنى را بايد كردن و هيچ تعلل مكن كه دشمن كشته به ! قيصر گفت چون چنين است بيرون بريد و همه را گردن بزنيد . سرهنگان آن مبارزان را بيرون كشيدند . قيصر گفت اى پهلوان ميراق تو بيرون رو و كار اين قوم را بساز كه ديگر ميان ما و ايشان آزرم دوستى نماند . ميراق بيرون آمد و آن سرهنگانرا بيرون آوردند تا بر سرپا نشانند و گردن بزنند .\r\nاما مؤلف اين داستان چنين روايت مىكند كه جاسوسان سپاه ايران آنجا بودند ، چون از صورت حال واقف شدند در حال و ساعت برفتند و اين خبر بمظفر شاه رسانيدند كه اى شاه بدان و آگاه باش كه ميراق حرام‌زاده و هلال ملعون و زرين تاج اتفاق كرده‌اند و اين چند مبارز را كه درين چند شب از سپاه ما ناپديد شدند ، آن حرام‌زادگان ايشانرا برده‌اند ، اكنون ايشانرا حكم كشتن كرده‌اند . اينك بر در بارگاه قيصر ايشانرا بر سر پا نشانده‌اند تا گردن بزنند . ما آمديم كه شما را خبر كنيم . چون امراى ايران اين خبر بشنيدند فغان برآوردند و غوغا دريشان افتاد . مظفر شاه گفت اى حكيم تدبير اين معنى چون كنيم و چاره چون بريم « 2 » كه اين حرام‌زادگان مبارزان ما را بخواهند كشتن ! هريك سخنى ميگفتند .\r\n\r\n\r\n","description":"","footnote":"\r\n( 1 ) - در اصل : خارى .\r\n( 2 ) - در اصل همچنين است .\r\n","page_name":" 525 ","page_number":531},
  {"content":"\r\n\r\nايشان درين سخن بودند كه سوارى غرق سلاح و گرزى گران بر دوش از در بارگاه درآمد چنانك جمله حيران ماندند كه اين مبارز كيست . چون نيك نگاه كردند جهان‌افروز را ديدند كه درآمد و در پيش مظفر شاه خدمت كرد و گفت اى شاه شنيدم كه روميان چه بيدادى كرده‌اند ، همتى كه رفتم تا جواب كار روميان بگويم و كارى با ايشان بكنم كه شيرين‌زبانان بداستانها بازگويند . اين بگفت و بيرون آمد و بر مركب كوه‌پيكر سوار شد و عمود بر دوش رو به سپاه روم نهاد و بشتاب تمام مىراند تا بر كنار سپاه روم رسيد و دليروار مركب در آن سپاه راند .\r\nطلايهء سپاه از آن طيلوس رومى بود ، مركب پيش راند و گفت كيستى كه چنين دليروار مىآيى ؟ جهان‌افروز گفت ، منم جهان‌افروز و پيش پدرم قيصر روم ميروم . طيطوس خدمت كرد ، جهان‌افروز مركب پيش راند تا در ميان سپاه روم درآمد و يكسر روى بر در بارگاه قيصر نهاد تا برسيد بدانجا . خلقى بسيار جمع آمده بودند كه فرخ‌زاد را با سيامك سياه‌قبا با آن مبارزان ديگر كه چشم سپاه ايران بودند ، در آن مقام ايشانرا بر سر پا نشانده بودند ، برهنه و دستها از عقب بسته بودند و سروپا برهنه ، و هريك از آن جوانانرا جلادى با تيغ كشيده بالاى سر ايستاده و بعضى را چشمها بسته و ايشان به كلى قطع نظر از حيات خود كرده و اميد از خود برداشته و دل بر مرگ نهاده و دل از دنيا برداشته و به قضاى خداى تعالى راضى شده . در آن دم آن مبارز جهان و شجاع زمان و صاحب گرز گران ، آن ماده‌شير بيشهء شجاعت و آن پلنگ كوه صلابت و آن يگانهء ملك روم ، چون صرصر سموم و چون كوه پولاد و چون گرگين ميلاد ، آن يار وفادار و آن دوست غم‌خوار و آن شهسوار قيصريه و آن شاه عماسيه با هيبت تمام پيدا شد ، شعر :\r\n چو خورشيد بر آسمان بلند * درو خيره شد ديدهء هوشمند\r\nيكى گرز زرين به گردن برا * يكى اسب در زير ، كهُ پيكرا\r\nبه زير اندرش مركب بادپاى * دونده ستورى چو پران هماى \r\n\r\n","description":"","footnote":"","page_name":" 526 ","page_number":532},
  {"content":"\r\n\r\n ستورى كه تا ديدهء خلق بود * ستورى چنان كس نه ديد و شنود\r\nقمر جبهتى بدقدر قدرتى * زمين هيكلى آسمان هيبتى\r\nيكى زين پيروزه بر پشت بر * مرصع بلعل و بياقوت تر \r\nراوى داستان روايت كند بدين آيين و صفت به هيبت تمام در چنان حالت برسيد و آن حال را بديد كه آن مبارزان ايرانى را بر سر پا نشانده بودند و چشمها بسته بودند و جلادان تيغها كشيده و آن جوانمردان قطع نظر از حيات خود كرده بودند ، كه آن سرور يلان بدانجا رسيد و آن حال را بديد . يك نعره از جگر بر كشيد ، شعر :\r\n برآورد يك نعره از دل بلب * كه در جان خلقان فگندش تعب \r\nآن خلق رم خوردند و از پيش جهان‌افروز دور شدند . جهان‌افروز در آن معركه‌گاه آمد ، طيلوس در پيش او مىآمد ، ميراق از طيلوس پرسيد كه اين كيست ؟ طيلوس گفت هيچ مگوى و در پيش رو و خدمت كن كه ملكهء ملك روم است ، جهان‌افروز است ! ميراق تصور كرد كه مگر از ايرانيان برگشته است و آمده است . آن اجل گرفتهء بىعقل و آن برگشته روزگار پيش‌رفت و گفت اى ملكهء آفاق و اى به خوبى طاق ، خوش‌آمدى ! بيا تا ترا پيش پدرت ملك قيصر برم ، جهان‌افروز چون آن احمق را بديد و آن سخن ازو بشنيد آن گرز گرانرا گرد سر بگردانيد و مركب در جهانيد . چنانش بر كلهء سر زد كه سر و گردن و سينه و پشت آن حرام‌زاده را درهم خرد كرد . آن حرام‌زاده از پا درافتاد و فغان از آن خلق برآمد ، جهان‌افروز به آواز بلند گفت تا باد دولت شاه ايران شاه فيروز شاه ابن ملك داراب باد ! اين بگفت و گرز گران در آن كافران نهاد و چند سرهنگ را با جلاد بكشت . غوغا از در بارگاه برآمد ، اين خبر بقيصر و شاه سرور و امرا كردند . گفتند اى ملك بجان زينهار كه شخصى بر مركب كوه پاره‌يى غرق سلاح و جوشن رسيد و ميراق را بيك ضرب گرز هلاك كرد ! قيصر آه كرد و گفت كيست\r\n\r\n","description":"","footnote":"","page_name":" 527 ","page_number":533},
  {"content":"\r\n\r\nاين كس كه اين بىدادى كرد ؟ طيلوس از در بارگاه درآمد و گفت اى ملك اين شخص جهان‌افروز است ، دختر شما كه از سپاه ايران آمد . غالب آنست كه پيش شما مىآيد . ميراق پيش او رفت نميدانم كه چه گفت ، او گرزى زد و او را بكشت . قيصر رو به جلنوس كرد و گفت برخيز و بنگر كه اين رعنا بچه كار آمده است و چرا آمده است ؟ جلنوس بيرون آمد ، جهان‌افروز ميراق را بگرز « 1 » كشته بود و ميخواست كه پياده شود و پهلوانانرا از بند بگشايد كه جلنوس بيرون آمد و در پيش جهان‌افروز خدمت كرد و گفت اى ملكه خوش‌آمدى ! ميراق را چرا كشتى ؟ از مركب پياده شو كه ملك در انتظار تست . جهان‌افروز مركب درو جهانيد ، جلنوس ازو بگريخت ، جهان‌افروز در عقبش مركب برانگيخت ، او از ترس سر در خيمه كرد ، جهان‌افروز آن گرز را بر پس قفاى آن كافر زد كه مغز از دهن و بينى او در خاك افتاد و بدويد ، در پاىتخت قيصر در دم جان داد .\r\nقيصر گفت اين چه حالتست ؟ طيفور گفت اين‌كه مىبينى ، كه دخترت با جوانان سپاهت چه مىكند ! قيصر گفت اى مبارزان روم هركه سر جهان‌افروز را بيارد ، يك شهر او را ببخشم . امرا برجستند و از بارگاه بيرون آمدند و رو بخيمه‌هاى خود كردند تا سلاح بپوشند . آنجا سرهنگان دست بتيغ و گرز كردند و جهان‌افروز را در ميان گرفتند . قيصر و شاه سرور و پسران از بارگاه بيرون آمدند و جنگ در پيوست و جهان‌افروز جنگ ميكرد و از هر طرف كه حمله كردى مرد بر مرد انداختى . قيصر حكم كرد تا جملهء سپاه سوار شدند و كوس فروكوفتند و ناى در دميدند و رو بجنگ نهادند .\r\nراوى داستان چنين روايت مىكند كه از آن طرف شاه مظفر شاه مينو فرنگ را و تيزك و جلدك جاسوس را فرستاده بود در عقب جهان‌افروز تا خبر او را بيارند .\r\nايشان آمده بودند و چون ديدند كه جهان‌افروز را در ميان گرفتند ايشان در دم بازگشتند و اين خبر با مظفر شاه بگفتند . مظفر شاه گفت اكنون چه چاره سازيم ؟\r\n\r\n\r\n","description":"","footnote":"\r\n( 1 ) - در اصل : ميراق گرزا .\r\n","page_name":" 528 ","page_number":534},
  {"content":"\r\n\r\nطيطوس حكيم گفت چاره آنست كه ما نيز سوار شويم و جنگ دراندازيم و بر سپاه دشمن حمله بريم ، باشد كه جهان‌افروز را مددى توانيم كردن . اما اول يك كار مىبايد كردن . بنه و خيمه و بارگاه و خزينه و قطار و مهار و زنانرا در قيصريه بگداريم كه كار جنگ پيدا نيست كه چون باشد كه سپاه ما عظيم ضعيف‌اند . مظفر شاه گفت چنين بايد كردن و خود سوار شد ، سپاه ايران جمله سوار شدند و رو بحرب نهادند و بنه و آنچه بود به شهر فرستادند . خبر بقيصر روم كردند كه ايرانيان خروج كردند و عزم جنگ دارند . قيصر گفت شما نيز كوس فروكوبيد و نوعى كنيد باشد كه اين رعنا بهلاك آيد . روميان نيز كوس فروكوفتند . آن‌دو سپاه بهم رسيدند و برهم كوفتند ، شعر :\r\n هياهوى گردان برآمد برابر * برفت از دل و مغز هر مرد صبر\r\nسرودست بسيار افگار شد * بسا سر كه اندر سر كار شد\r\nسر تيغ زهر آب ايرانيان * چو آتش زدند در تن روميان \r\nجنگى عظيم واقع شد ، جهان‌افروز آن روز جنگى كرد كه از آن در عالم باز گويند . ايرانيان در كوشش كه از ناگاه از دست راست روميان گرد عظيم برآمد .\r\nآواز كوس حربى و ناى رزمى مىآمد و سپاه عظيم از اطراف روم بمدد قيصر مىآمدند .\r\nهم از گرد راه خود را بر سپاه ايران زدند . مظفر شاه دانست كه كار بر نوع ديگر شد . طيطوس حكيم گفت مصلحت در آنست كه در قيصريه رويم كه سپاه ما را طاقت حرب كردن نيست كه با قضا جز رضا فايده نيست و با قدر قدرت نيست ، كه جوانان ايرانى گرفتار بودند ، شعر :\r\n غنيمت شمردند راه گريز * كه نادان كند با قضا پنجه تيز \r\nاما ايرانيان جهان‌افروز را نديدند ، چندانك او را طلب كردند نيافتند ، رو بقيصريه نهادند و به شهر درآمدند . شهريان ازيشان راضى بودند كه ازيشان عدل و مرحمت ديده بودند . روميان آن روز و آن شب غارت و غنيمت گرفتند .\r\n\r\n","description":"","footnote":"","page_name":" 529 ","page_number":535},
  {"content":"\r\n\r\nچون روز شد بر در شهر قيصريه آمدند ، ايرانيانرا بر بالاى برج و باره ديدند . قيصر گفت ايرانيان در قيصريه گريختند ، باكى نيست ايشانرا درين شهر اعتبارى نباشد ، چند روزى صبر كنيم بعد از آن كوس جنگ بزنيم و سوار شويم و شهر را حصار كنيم و شهر را زود بگيريم .\r\nراوى داستان چنين روايت مىكند كه چندان‌كه چشم و سر كار مىكرد مرده بر مرده و كشته بر كشته بود افتاده ، و قيصر از مرگ ميراق عظيم پريشان بود ؛ و از شجاعت جهان‌افروز ميگفتند كه آن مبارز جهان چه حربى كرده بود . راوى قصه گويد كه پدر ميراق با سه پسر و سپاه سى هزار مرد آمده بودند ؛ چون از مرگ پسر واقف شد خاك بر سر كرد و فغان برآورد و برادران جامها چاك كردند . سپاه دم مركبان بريدند و فغان و زارى برآوردند . زرين‌تاج گيسو ببريد و در جامهء سياه و كبود رفت . چند روز در آن سپاه ماتم بود . طيفور گفت اى ملك هيچ توقف مصلحت نيست كه در ايران سپاه هست ، از آن مىترسم كه مبادا كه ايرانيانرا مددى برسد . آنگاه كار آسان بر ما مشكل گردد ؛ و ديگر آنك نيك‌انديش وزير رفته است بقسطنطنيه كه سپاه آورد ، اينك پهلوان بلاكيوس با صد هزار مرد مىآيند ، سپاه ايرانيانرا ما شكستيم ، گرفتن قيصريه بنام ايشان برآيد . ما را جهد تمام بايد كردن كه اين كار زودترى برآيد . قيصر گفت مصلحت چيست ؟ گفت مصلحت در آنست كه فردا برابر قيصريه دارى چند بزنيم و اين ايرانيانرا برابر ايشان بر دار كنيم كه ايشان دل‌شكسته شوند . قيصر گفت چنين كنيم . مردم رعيت نيز شايد كه از درون شهر دستى برآرند و ما را مددى كنند . ايشان درين سخن بودند كه يكى از در بارگاه درآمد و گفت كه پدر ميراق از شهر عماسيه با سپاه گران خواهد رسيدن .\r\nراوى داستان چنين روايت مىكند كه ميراق را خواهرى بود در غايت حسن و جمال و غايت اعتدال و مدتى بود كه قيصر خواهان او بود ؛ چون ميراق را اين فتح دست داد قنطروس كه پدر ميراق بود سپاه عماسيه را با دختر برداشت و رو\r\n\r\n","description":"","footnote":"","page_name":" 530 ","page_number":536},
  {"content":"\r\n\r\nبقيصريه نهاد . چون قيصر معلوم كرد كه قنطروس مىآيد عظيم ملول شد گفت قنطروس بيايد و فرزند را نبيند بغايت مشكل خواهد بودن . امرا گفتند كه مصلحت در آنست كه حاليا كشتن ايرانيانرا موقوف داريم تا آمدن قنطروس . چون او بيايد اين چند كس كه دربند داريم جمله را به دو دهيم و بگوييم كه به خون پسرت بكش . بدين سبب كشتن آن مبارزانرا موقوف داشتند . اما ؛\r\nراوى اين داستان چنين روايت مىكند كه چون جهان‌افروز دختر قيصر روم به مكر طيفور شوم در آن جنگ‌گاه ناپديد شد ، سپاه هرچند كه او را جستند نيافتند . سبب ناپديد شدن او آن بود كه در ميان حربگاه دو دستى حرب مىكرد كه از ناگاه بىاختيار زخمى عظيم بر ميان سر خورد . وقت آن بود كه از پشت مركب درافتد . چون سپاه ايران بجملگى حمله كردند و آن‌دو لشكر بهم برآمدند و گردوغبار پيچيدن گرفت ، به زحمت تمام جهان‌افروز از ميان آن جنگ‌گاه « 1 » بدر رفت . مركب نيك داشت ؛ سپاه ايران باروبنه آنچه داشتند در قيصريه برده بودند كه طاقت جنگ كردن نداشتند كه جملهء مبارزان ايشان دربند بودند ، بناكام شكست بر سپاه ايران آمده بود ؛ جهان‌افروز را محل آن نشد كه در قيصريه رود ، مجال چه باشد كه اختيار نداشت . عنان مركب محكم گرفته و سر بر زين كوهه نهاده گرسنه و تشنه در آن صحرا ميرفت و نميدانست كه كجا ميرود .\r\nشب بود [ كه 
  ] از ميان آن‌دو سپاه بيرون افتاد . گويند كه در آن چهل فرسنگى « 2 » بر قلهء كوهى ديرى بود و در آن دير رهبانى بود جمجاغ راهب نام كه از خلق عالم كنارى گرفته بود و دايم شب و روز و روز و شب بطاعت مشغول بود و در آن مملكت شهرتى تمام داشت ؛ خلق آن مملكت برو اعتماد و اعتقادى تمام داشتند ، هرچند كه او بكس التفات نمىكرد و خوردن او بجز از بيخ گياه صحرا نبود . تقدير خداى تعالى چنان بود كه جهان‌افروز با آن مركب بعد از چند روز بر آن طرف افتاد ، دست بر يال مركب زده و سر بر زين نهاده و خون بسيار از او رفته و بيهوش شده در آن\r\n\r\n\r\n","description":"","footnote":"\r\n( 1 ) - در اصل : جنگاه .\r\n( 2 ) - در اصل : چهل فرسنگ .\r\n","page_name":" 531 ","page_number":537},
  {"content":"\r\n\r\nدره رسيد . در ميان آن مرغزار مركب مىچريد و جهان‌افروز پايهاى خود را در شكم آن مركب محكم كرده بود .\r\nجمجاغ راهب بر بالاى آن كوه بر در آن دير نشسته بود و چشم در آن دره انداخته بود و به تفرج آن گل و لاله مشغول شده و در صنع إله تعالى مشغول گشته كه از ناگاه به امر إله نظر آن راهب در آخر دره افتاد ، آن مركب را بديد كه شخصى بر پشت آن مركب خود را بازداشته بود و آن راهب را معلوم بود كه در آن حوالى جنگ است و ايرانيان با قيصر روم در حرب‌اند . هرچند كه او را از آن معنى فراغتى بود كه چندان از ذوق و شوق و محبت خداى تعالى داشت كه پرواى هيچ چيزش نبود ، اما دانست كه اين سوار از لشكرگاه بيرون افتاده است اما زخم دارد .\r\nراهب برخاست از در دير ، و رو به آخر دره نهاد ، چون برسيد آن مركب را ديد كه لجام در دست انداخته و مىچريد اما خداوندش سست و بيهوش و خون بسيار ازو رفته . راهب عنان مركب گرفت و مىكشيد تا در دير آورد و بهر نوعى كه بود جهان‌افروز را از پشت مركب فرود آورد ، و بر در دير صفه‌يى بود ، او را بر كنار آن صفه بخوابانيد « 1 » .\r\nچون برقع از روى جهان‌افروز برداشت روى جهان‌افروز آشكار شد و آن حسن و جمال او پيدا شد . راهب دانست كه او دختر است و در ميان لشكرگاه زخمى خورده است .\r\nراهب دست برماليد و زخم جهان‌افروز را بربست و برعايت او مشغول شد و مركب او را در آن دره بگداشت و بدان نوع كه توانست جهان‌افروز را در آن دير درآورد و به تيمار او مشغول شد تا آن روز بگدشت . روز ديگر جهان‌افروز ديده را بگشود ؛ خود را در عجب جايى ديد خفته و زره و جوشن از بر او كنده . متعجب شد كه گويا اين چه موضعيست و مرا اينجا كه آورده است ؟ او درين انديشه كه راهب درآمد كه تيمار او كند كه روز دو نوبت زخم او را تيمار كردى . چون درآمد در پيش جهان‌افروز بنشست و دست بر زخم او نهاد ، جهان‌افروز تيزتيز در راهب نگاه كرد ؛\r\n\r\n\r\n","description":"","footnote":"\r\n( 1 ) - در اصل : بخابانيد .\r\n","page_name":" 532 ","page_number":538},
  {"content":"\r\n\r\nمرد پيرى ديد عمر از دويست سال گدشته ، جامه‌يى از شال سياه پوشيده ، بر زبر سر او بنشست . جهان‌افروز در سخن درآمد و گفت اى بندهء خداى تعالى من اينجا چون افتاده‌ام و اينجا چه مقام است ؟ آن پير راهب گفت اين ديريست كه قرار دارى ، خاطرت را جمع دار و ايمن و آسوده باش كه اينجا هيچ دشمنى نيست . جهان‌افروز معلوم كرد كه اين چه ديريست . مؤلف اين داستان چنين روايت مىكند كه آن دير در آن مملكت معروف و مشهور بود ، جهان‌افروز دانست كه كدام دير است ، ايمن شد اما زخمش سخت بود و بيم خطر داشت ، توكل بر خداى تعالى كرد .\r\nاما راوى گويد كه چون سپاه ايران در قيصريه گريختند امراى ايشان بدست دشمنان بماندند و روميان را مجال آن نشد كه ايشانرا هلاك كنند كه در آن حالت كه جهان‌افروز ميراق را بكشت لشكر بهم برآمدند و سپاه ايران نيز سوار شدند و بر لشكر روم حمله كردند و جنگ كردند ؛ طيفور وزير گفت زينهار نوعى كنيد كه بنديانرا نبرند . بهر نوعى كه بود آن مبارزان ايرانى را دست و گردن بسته از ميان بدر بردند و از هر دو طرف بسيارى بقتل آمدند . چون سپاه ايران در قيصريه رفتند چندانك جهان‌افروز را طلب كردند نيافتند . مظفر شاه عظيم ملول شد . تصور كرد كه مگر بدست روميان گرفتار شده است و از عياران سپاه ايران هيچ‌كس در سپاه ايران نبودند . بعضى در ايران بودند و بعضى پراگنده در طلب فيروز شاه در عالم سرگردان مىگرديدند . به غير صغير عيار كه خدمتكار جهان‌افروز بود كه آنجا بود اما او كودك بود و در كار عيارى تمام استاد نبود . طيطوس حكيم گفت جاسوسى بسپاه روم بفرستيد تا از حال جهان‌افروز و گردان خبرى بيارد . مينو فرنگ را با تيزك جاسوس بسپاه دشمن فرستادند تا خبرى بيارند . ايشان برفتند بدان نوعى كه توانستند ، و گرد سپاه قيصر برآمدند و معلوم كردند كه جهان‌افروز ميراق [ را 
  ] با چند كس ديگر از نام‌داران و پهلوانان كشته است و بسيارى خرابى در آن سپاه كرده است ، اما از حال جهان‌افروز هيچكس آگاهى ندارد . جاسوسان بر در بارگاه قيصر آمدند . روز ديگر\r\n\r\n","description":"","footnote":"","page_name":" 533 ","page_number":539},
  {"content":"\r\n\r\nعسطور با سرور بر تخت برآمدند و بار دادند تا جملهء امراى روم و يمن بيك‌جاى جمع آمدند ، و بسيارى زخم داشتند ، و خدمتكاران ميراق در عزاى ميراق جامها دريده بودند و دم مركبان بريده بودند و عزا ميداشتند . قيصر گفت كه سپاه ايران گريختند و در قيصريه رفتند ، و اگرچه خيلى خرابى در سپاه ما شد اما سپاه دشمن را شكستيم .\r\nطيفور گفت هر خرابى كه واقع شد بيشتر از طرف جهان‌افروز بود كه ميراق را بكشت .\r\nاكنون مصلحت در آنست كه آن سرداران سپاه ايرانرا كه دربند داريم جمله را به خون ميراق گردن بزنيم و سرهاى ايشانرا جمله بر سر نيزه كنيم و بعد از آن شهر قيصريه را حصار كنيم كه چون خلق شهر را معلوم شود از اندرون شهر دست برآرند [ و 
  ] زود توان قيصريه را استادن . ملك عسطور گفت چنين بايد كردن .\r\nراوى اين داستان غريب چنين روايت مىكند كه قيصر روم خواست كه حكم سياست آن جوانمردان كند كه جمعى از در بارگاه درآمدند و خدمت كردند و گفتند كه ملك را بقا باد ، پدر پهلوان ميراق كه ملك عماسيه است با سپاه گران بمدد ملك [ آمدند و 
  ] اينك رسيدند . گويند كه اين پدر ميراق كه ملك عماسيه بود « 1 » مرد پيرى بود ، او را قنطروس « 2 » نام بود و گنج و مال بسيار داشت و با پدر ملك عسطور دوستى داشت . بلك پدر پدر عسطور را ديده بود ، با طماريق شاه صحبت داشته بود و در مملكت روم بعد از عسطور ازو بزرگتر و بحرمت‌تر نبود و هرگز پيش ملك عسطور نيامده بود ؛ اكنون كه معلوم كرد كه پسرش خيلى هنر كرده است و در پيش عسطور و سرور يمنى حرمتى تمام دارد ، و فيروز شاه در عالم گم شده است ، و جملهء سپاه روم بر عسطور جمع آمده‌اند ، او سپاه گران برداشته بود و به يارى قيصر آمده بود . چون قيصر از آمدن او بشنيد بغايت ملول شد و گفت هرگز ملك قنطروس پيش من نيامده است ، درين حالت كه پسر او را بكشتند ، دختر من پسر او را كشت ، اكنون كه او آمد عظيم شرمسارى خواهد بودن ! چون كنم و چاره و تدبير چون\r\n\r\n\r\n","description":"","footnote":"\r\n( 1 ) - در اصل : است .\r\n( 2 ) - در اصل : قنطوس .\r\n","page_name":" 534 ","page_number":540},
  {"content":"\r\n\r\nسازم و چه دوا كنم ؟ طم‌طام وزير گفت اكنون فايده‌يى نيست ، ميراق زنده نخواهد شدن ، مصلحت در آنست كه اين سردارانى كه از سپاه ايران دربند داريم اين دم ايشانرا نكشيم و همچنان دربند بگداريم تا ملك قنطروس بيايد ؛ او را استقبال كنيم و نيكو عزا بداريم و اين سرداران كه دربند داريم جمله را به دو بسپاريم و يا خود در نظر وى جمله را هلاك كنيم تا او را تسلى شود . به غير ازين ديگر هيچ تدبيرى نيست . جمله گفتند كه طم‌طام وزير راست ميگويد . عسطور گفت كاشكى آن رعنا جهان‌افروز گرفتار شده مىبود ، او را بدست قنطروس مىداديم كه بزارى زارش ميكشت كه هر خرابى كه ما را واقع شد از شومى آن رعنا بود . يكى از امرا گفت كه مرا معلوم است كه جهان‌افروز زخمى عظيم در ميان فرق خورده بود ، اما ندانم كه حال او چه شد . بدين جهت قتل مبارزان در توقف انداختند و بعد از آن بعزاى ميراق مشغول شدند .\r\nاما راوى اخبار چنين روايت مىكند كه چون جاسوسان سپاه ايران از صورت حال تمام معلوم كردند ، عزم شهر قيصريه كردند . قيصر روم حكم كرد كه فردا سپاه شهر قيصريه را حصار كنند . جاسوسان بازگشتند تا بر در شهر رسيدند ، نشان نمودند و در شهر قيصريه درآمدند و در حال به خدمت مظفر شاه آمدند و آنچه شنيده بودند از آمدن قنطروس پدر ميراق عماسيه‌يى و توقف قتل مبارزان به جهت آمدن او و ناپديد شدن جهان‌افروز جمله را بگفتند . مظفر شاه گفت ندانم كه سرانجام كار ما چه خواهد بودن كه روزبروز و دم‌بدم شكست بر سپاه ما مىآيد ! فيروز شاه كه اصل ما بود ناپديد شد و هيچ از حيات و ممات او آگاهى نداريم و چند امير كه سرداران سپاه ما بودند كه قرار و مدار لشكر ما بريشان بود ، بىاختيار بدست اين كافران گرفتار شدند و اميدى كه بجهان‌افروز داشتيم كه كليد اين مملكت او بود ، او نيز ناپديد شد و ما همچنين درين حصار محبوس مانده‌ايم و از عاقبت خبرى نداريم . طيطوس حكيم گفت كه عاقبت خير خواهد بودن ، و اين همه غم بسرآيد و فيروز شاه پيدا شود و امرا\r\n\r\n","description":"","footnote":"","page_name":" 535 ","page_number":541},
  {"content":"\r\n\r\nاز بند بلا برهند . كار دنيا شكست و بست است ، غم و شادى و محنت و راحت ، گل و خار و سستى و خمار باهم مىباشند ، خدا كريم است . مظفر شاه گفت آرى اميدى كه داريم بكرم و لطف خداى تعالى داريم . اما اى حكيم يك بار تو از اختر بلند طالع جهان‌افروز را ببين و بنگر كه حالش چيست ؟ طيطوس حكيم اسطرلاب زرين برابر آفتاب داشت و غايت ارتفاع شمس را معلوم كرد و طالع وقت را معلوم كرد ، بعد از آن نيكو تفكر و تأمل كرد ، چون از حال معلوم كرد گفت جهان‌افروز زنده است اما زخم گران و ضربى عظيم بر سر دارد ، اما در ديرى يا بت‌كده‌يى مىباشد ، از سپاه ما كسى به دو برسد و خواهد كه او را بيارد باز از دست بدر رود و بمملكتى ديگر افتد و ملك عظيم بدست او بهلاك آيد و آن مملكت را بگيرد ، بعد از مدتى بما پيوندد ، هيچ غم و اندوه او مخوريد .\r\nروايت كرده‌اند كه صغير عيار آنجا بود و آنچه طيطوس حكيم گفت او بشنيد ، با خود گفت كه مرا در عقب جهان‌افروز مىبايد رفتن و او را مىبايد طلب كردن ، باشد به دو برسم . اين انديشه كرد و بكارسازى خود مشغول شد و بدان نوع كه توانست از قيصريه بيرون آمد و در آن حوالى مىگرديد و جهان‌افروز را طلب مىكرد . با خود گفت كه طيطوس حكيم گفت كه او در ديريست يا در بت‌كده‌ييست ، حاليا مصلحت در آنست كه بدان دير روم كه جمجاغ راهب آنجاست ، شايد كه آنجا باشد . اين انديشه كرد و روى بدان دير نهاد . روايت كرده‌اند كه از قيصريه تا بدان دير خيلى راه بود و آن [ راهب از 
  ] خلق دورى گزيده بود و با كسى الفت نداشت و هيچ‌كس را پيش خود راه نمىداد و تنها بسر مىبرد ، هرچند كه مشهور و معروف بود . صغير عيار بعد از چند روز بدانجا رسيد ، در انديشهء آن بود كه پيش اين راهب چون روم ؟ در قفاى آن دير دره‌يى بود عظيم ، صغير عيار در آن دره آمد . مركبى ديد چون كوه پاره‌يى كه در آن دره مىچريد . صغير عيار در آن مركب نگاه كرد ، معلوم كرد كه از آن جهان‌افروز است ، خرم شد و در حال مركب را بگرفت و سر و روى مركب\r\n\r\n","description":"","footnote":"","page_name":" 536 ","page_number":542},
  {"content":"\r\n\r\nرا بماليد و همچنان عنان مركب را گرفته رو بر در دير نهاد . چون بر در دير رسيد ، راهب بر در دير نشسته بود و نگران آن دره شده بود كه صغير عيار در پيش‌آمد و بر آن راهب سلام كرد و از دور بايستاد . راهب گفت تو چه كسى و چه كار دارى كه بىاجازت من بر در دير من آمدى ؟ صغير عيار گفت گستاخى كردم كه بىاجازت تو آمدم اما درين آمدن مرا مرادى هست ، بگويم ؟ راهب گفت بگوى . صغير عيار گفت درين حوالى بر در شهر قيصريه ملك عسطور روم را با سپاه ايران جنگ است و در ميان جنگ‌گاه اميرزادهء من مگر زخم خورده است و از لشكر جدا شده و مركب او را بدين طرف آورده است . ما در طلب او مىگشتيم و او را طلب مىكرديم ، حاليا مركبش را ديدم كه درين دره مىچريد شايد كه شما را ازو خبرى باشد .\r\nما را نشان بدهى كه خيلى كسان در طلب اويند . راهب گفت بلى اين‌چنين كسى كه تو نشان ميدهى در پيش منست اينك او را در اندرون دير خوابانيده‌ام « 1 » ، زخمى عظيم دارد ، چند روز باشد كه او را رعايت ميكنم و زخمش را تيمار ميكنم و خشك دارو مىريزم ، اكنون رو به اصلاح نهاده است . صغير عيار بغايت خرم شد ، اجازت خواست و قدم در دير نهاد تا بدان مقام برسيد كه جهان‌افروز خفته بود . چون چشم صغير عيار بر جهان‌افروز افتاد او را ديد چون سروى افتاده و در ميان خون آغشته . آتش در جان صغير افتاد ، در دويد و سر در قدم جهان‌افروز نهاد و فرياد برآورد كه اى شاه‌زاده حالت چيست ؟ بدين حال چرايى ؟ بسيار جد و جهد كرده‌ام كه به تو رسيده‌ام ! جهان‌افروز در آن حالت كه صغير عيار را بديد عظيم خرم شد و گفت نيك آمدى و در وقت رسيدى . صغير عيار پاى جهان‌افروز را ببوسيد و در پيش او در خاك بغلطيد . جهان‌افروز گفت حال لشكر چيست ؟ گفت كه لشكر ايرانرا شكستند و ايرانيان در قيصريه گريختند ، اما كشتن پهلوانانرا موقوف داشتند بدان جهت كه ميگفتند كه پهلوان قنطروس پدر ميراق مىآيد تا بدست او دهند تا به خون\r\n\r\n\r\n","description":"","footnote":"\r\n( 1 ) - در اصل : خابانيده‌ام .\r\n","page_name":" 537 ","page_number":543},
  {"content":"\r\n\r\nميراق آن مبارزانرا بكشد و جملهء عالم در طلب تواند و شب‌وروز ترا طلب ميكنند و نمىيابند .\r\nجهان‌افروز گفت من در ميان حربگاه زخمى عظيم خوردم و بر پشت مركب بيهوش شدم ، يزدانم بقدرت نگاه داشت و سه شبانه‌روز بر پشت مركب بودم ، بعد از سه شبانه‌روز اينجا افتادم ، اين راهب مرا فرود آورد . اكنون چند روز باشد كه اينجاام و اين راهب مرا تيمار مىكند . صغير عيار گفت اى شاه‌زاده اين موضع با خطر است كه سپاه قيصر نزديكست و آوازهء گم شدن تو منتشر شده است و جمله در طلب تواند . مبادا كه بدانند و سپاهى بسر وقت تو بفرستند و تو مجروح و بيمارى ، آنگاه كار مشكل گردد . برخيز تا ترا به شهر قيصريه برم . جهان‌افروز گفت مرا طاقت سوار شدن نيست كه خون بسيار از من رفته است و درين چند روز كه بدينجا رسيده‌ام به غير از ميوه هيچ نخورده‌ام ، مرا هيچ قوت و حركت نمانده است . صغير گفت چاره‌يى كنم و ترا بقيصريه برم . جهان‌افروز گفت تو دانى ، نوعى كن كه مرا ببرى . صغير گفت مصلحت در آنست كه ترا درين صندوق كنم و در پيش مركب گيرم ، ترا بدين نوع بقيصريه رسانم . جهان‌افروز راضى شد .\r\nراوى اين داستان چنين روايت مىكند كه در آن دير صندوقى بود بزرگ ، صغير آن صندوق را پيش آورد و گفت با راهب بگويم و ازو اجازت بخواهم و بعد از آن ترا در صندوق كنم . گفت روا باشد . صغير عيار بيرون آمد و در پيش راهب خدمت كرد و گفت اى بزرگوار معلوم دان كه اين جوان كه در دير تست بزرگ زاده‌ييست از سپاه قيصر و در ميان جنگ‌گاه « 1 » زخم چنين خورده است ، از ميان لشكرگاه اينجا افتاد . تو كرم و جوانمردى كردى و آنچه وظيفهء مردمى بود با او بجاى آورده‌اى . او را خيلى دشمنان هستند كه ويرا طلب ميكنند ، مبادا كه خصمى برسد و اين جوانرا اينجا ببيند ، آنگاه كار مشكل گردد . اكنون اجازت\r\n\r\n\r\n","description":"","footnote":"\r\n( 1 ) - در اصل : جنگاه .\r\n","page_name":" 538 ","page_number":544},
  {"content":"\r\n\r\nفرماى كه او را درين صندوق كنم و در پيش مركب گيرم ، باشد كه او را بلشكرگاه رسانم . راهب گفت روا باشد . گفت مرا درين كار يارى بده . راهب در دير درآمد و با صغير يارى كرد ، بهر نوعى كه بود جهان‌افروز را در آن صندوق كردند و آن صندوق را بيرون آوردند و بدان نوعى كه بود آن صندوق را در پيش مركب گرفت و راهب را وداع كرد و در آن دره روان شد و رو به شهر قيصريه نهاد تا كى رسد .\r\nاما مؤلف اخبار چنين روايت مىكند كه قنطروس كه امير عماسيه بود با سپاه بيست هزار سوار بمدد قيصر روم ميرفت و از مرگ پسرش ميراق آگاهى نداشت ، بخرمى و شادى مىآمد ، يكى را فرستاده بود كه خبر آمدن پدر به پسرش ميراق برساند . آنكس آمد و خبر چنين شنيد كه ميراق بدست جهان‌افروز بقتل آمده است .\r\nآنكس بازگشت و اين خبر بقنطروس رسانيد كه اميرزاده ميراق بدست جهان‌افروز دختر قيصر روم بهلاك آمده است . قنطروس چون اين خبر بشنيد فغان از جانش برآمد و خود را از پشت مركب بر خاك انداخت و خاك بر سر كرد و زارى درگرفت و بر سر و روى مىزد و تضرع و زارى مىكرد و [ مى 
  ] گفت من به جهت ميراق پيش عسطور مىرفتم ، چون فرزند دلبند مرا بكشتند ، مرا پيش قيصر رفتن از بهر چيست ؟ ميخواست كه بازگردد ، امرايش نگذاشتند و گفتند نيكو نباشد ، چون تا اينجا آمديم اكنون بازگشتن معنى ندارد . برويم و قيصر را ببينيم و خونى ملك‌زاده ميراق را بكشيم و آنگاه بازگرديم . بناكام قنطروس رو بلشكرگاه قيصر كرد .\r\nاما گويندگان اين سمر و قايلان اين خبر چنين گويند كه اين قنطروس شاه عماسيه دخترى داشت در غايت حسن و جمال و كمال كه در آن ديار مثل او نبود و آن دختر مه‌پاره :\r\n ازين مه‌پاره‌يى عابد فريبى * ملا يك صورتى طاوس زيبى\r\nكه بعد از ديدنش صورت نبندد * وجود پارسايانرا شكيبى \r\n\r\n","description":"","footnote":"","page_name":" 539 ","page_number":545},
  {"content":"\r\n\r\nو گلنار نام داشت ، گويند كه اين گلنار با پدرآمده بود تا برادر را ببيند و نيز قيصر روم آوازهء حسن او را شنيده بود و تمناى وصل او داشت كه عاشق جمال عين الحيات بود و از عشق او بىقرار بودى ، خواست كه بعوض عين الحيات خود را به دو مشغول كند . بدين سبب او را طلب كرده بود . قنطروس گلنار را به اسباب تمام و غلام و كنيزكان بىشمار و قطار و مهار بسيار آورده بود . چون خبر مرگ فرزند خود بشنيد ، عالم روشن در چشم آن كافر ، سياه و تاريك شد . حكم كرد كه گلنار با حشم و خدم خود بازگردد و به عماسيه رود كه اكنون وقت عروسى كردن نيست كه فرزند دلبندم را كشته‌اند . گلنار به حكم پدرش ملك قنطروس بازگشت . گلنار با درد و غم و اندوه بود ، يكى مرگ برادر و يكى ديگر آنك عروسيش به عزا مبدل شده بود . در وقت بازگشتن تقدير خداى تعالى چنان بود كه در مقام تنگ در ميان دره صغير عيار آن صندوق در پيش مركب گرفته مىآمد ، كه آن دختر با جمعى از غلامان و خواجه‌سرايان رسيدند . كودكى را ديدند كه صندوقى در پيش مركب گرفته مىآمد . گلنار چون صغير را بديد پيش راند ، صغير عيار بديد كه جمع غلبه و سواران مسلح رو به دو دارند ، بدانست كه سپاه دشمن است . گفت اى ملكه از سر دره طايفهء سواران جبه‌پوش رسيدند ، مىنمايد كه لشكر دشمن است . جهان‌افروز در آن حالت بيهوش بود ، هيچ جواب نداد .\r\nچون ايشان نزديك رسيدند ، صغير عيار را ديگر طاقت ايستادن نبود ، از مركب فرود آمد و جهان‌افروز را فرود آورد . چون صندوق را بر زمين نهاد خود بگريخت و رو بر قلهء كوه نهاد ، دختر حكم كرد كه جمعى در عقب صغير مركب دواندند تا باشد او را بگيرند . خود به دو نرسيدند . اما چون گلنار بدان صندوق رسيد ، صندوقى ديد بسته و قفلى بر آن صندوق زده ، و مركبى چون كوه ايستاده . گلنار عجب ماند ، حكم كرد تا صندوق را برداشتند . گلنار دايه‌يى داشت عالم‌ديده و نيك و بد آزموده و تجربهء بسيار ديده ، نامش بنفشه بود ، دختر ميخواست كه\r\n\r\n","description":"","footnote":"","page_name":" 540 ","page_number":546},
  {"content":"\r\n\r\nسر صندوق را بگشايد ، دايه نگداشت ، گفت شايد كه درين صندوق چيزى باشد كه نشايد كه آن را كسى بيند . اين صندوق را در خلوت بگشاييم اولىتر باشد .\r\nپس حكم كرد تا صندوق را برداشتند و روانه شدند . صغير عيار از قلهء كوه بديد ، دريغ خورد و دست بدندان گزيد ، فايده‌يى نبود . نرم‌نرم در عقب ايشان مىرفت .\r\nدر آن حوالى گلنار حكم كرد تا فرود آمدند و خيمه و خرگاه زدند ، گلنار در خيمه رفت و بنفشه را طلب كرد و گفت اى مادر بگو تا آن صندوق را بيارند تا بنگريم كه در آن صندوق چيست ؟ دايه فرمود تا بياوردند و خيمه خالى كردند . گلنار و بنفشه سر صندوق گشودند و قفل برداشتند و آن هردو در آن صندوق نگاه كردند ، چه ديدند ؟ شعر :\r\n رخى ديدش بسان قطعهء نور * خجل گشته از آن چهره دو صد حور\r\nدو ابرويش كمان و غمزها تير * حذر كردن از آن نبود ، چه تدبير\r\nدو لعل شكرينش جان‌فزا بود * در آنجا سى و دو در بىبها بود\r\nزنخدانش بسان چاه بابل * نه ديوانه ازو رسته نه عاقل\r\nكمند عنبرينش تاب داده * به صيادى پى دلها گشاده\r\nبهر تار خم مويش دو صد دل * فتاده در كمندش بسته مشكل\r\nكسى هرگز نيارد زو رميدن * بلاها بايدش از وى كشيدن \r\nگلنار چون آن صورت بديد آه سرد از جگر بركشيد و رنگش متغير شد . بيم آن بود كه از پاى درافتد . خود را بهزار حيله گوش داشت و روى بدايه كرد و گفت اى مادر سؤال كن كه اين جوان ماه‌رو چه كسيست و درين صندوق چراست ؟ در آن‌وقت جهان‌افروز بيدار شده بود و ديده گشوده بود و دريشان نگاه مىكرد . دايه سؤال كرد كه اى جوانمرد چه كسى و درين صندوق چه ميكنى ؟\r\nجهان‌افروز خود را به آيين مردان برآورده بود ، ايشان گمان بردند كه مگر او مرد است ، هيچ ندانستند كه او كيست . چون ازو اين سؤال كردند جهان‌افروز در سخن\r\n\r\n","description":"","footnote":"","page_name":" 541 ","page_number":547},
  {"content":"\r\n\r\nدرآمد و گفت قصهء من دور و دراز است ! من درين بيابان ميرفتم خصمى چند به من رسيدند و زخمى گران بر من زدند و آنچه داشتم از من بردند ، بهزار محنت من جان خود را از دست ايشان بيرون بردم . درين حوالى ديريست در آن دير رفتم ، چند روز در آن دير بودم ، تيمار خود ميكردم ، يكى از خدمتكاران من به من رسيد ، مرا درين صندوق كرد ، بمقام و مأواى خودم مىبرد ، شما رسيديد ، او شما را ديد ، بگريخت و مرا بشما بگداشت و برفت . گلنار سؤال كرد كه نام تو چيست ؟\r\nگفت نام من جمشيد است . گلنار گفت حاليا صيد منى ، ترا از دست نگدارم و آنجا كه ميروم ترا با خود خواهم بردن . جهان‌افروز چون معلوم كرد كه ايشان زنانند و با او ارادتى و محبتى دارند ، بناكام مطيع شد . با خود گفت كه فيروز شاه در عالم گم شد و سپاه ايران در قيصريه گريختند ، ميدانم كه مدتى در حصار خواهند ماندن ، حاليا من زخم دارم ، با اينها بروم ، باشد كه كارى از دستم برآيد و مملكتى بگشايم كه سبب قوت ايرانيان باشد . برفتن با ايشان راضى شد . گلنار از آنجا روانه شد و برعايت جهان‌افروز مشغول شد ، حكم كرد تا جهان‌افروز را در محفه نشاندند ، اما هيچكس روى او را نمىديد ، به غير از گلنار و بنفشه و يك خادم كه او را ريحان نام بود . رو به عماسيه نهادند و شب‌وروز و روزوشب ميرفتند تا كى رسند و حال ايشان چه شود .\r\nاما مؤلف اخبار چنين روايت مىكند كه از آن طرف صغير عيار صندوق را بگداشت و برفت . شخصى ازيشان در عقب مانده بود ازو سؤال كرد كه اين جمع كيان بودند كه گذشتند ؟ گفت گلنار بود دختر ملك قنطروس كه بعماسيه ميروند .\r\nصغير عيار دانست كه جهان‌افروز را با خود بردند . صغير بازگشت و رو بقيصريه نهاد تا بر در شهر قيصريه رسيد . نشان بنمود و در قيصريه درآمد ، و در حال پيش عين الحيات و مظفر شاه درآمد و از حال جهان‌افروز آنچه ميدانست از زخم خوردن و در دير افتادن و او را در صندوق كردن و رسيدن گلنار و بردن جهان‌افروز را بر\r\n\r\n","description":"","footnote":"","page_name":" 542 ","page_number":548},
  {"content":"\r\n\r\nطرف عماسيه جمله را حكايت كرد و بگفت . اين حكايت را بطيطوس حكيم گفتند ؛ طيطوس حكيم گفت او را هيچ الم و غم نخواهد بودن بلك آن مملكت را او خواهد گرفتن و فتحى عظيم از دست او خواهد برآمدن ، از طرف او ايمن باشيد .\r\nصغير عيار گفت من در طلب جهان‌افروز بخواهم رفتن بعماسيه تا بنگرم كه حال او بچه خواهد رسيدن .\r\nاما مؤلف اخبار چنين روايت مىكند كه چون خبر آمدن قنطروس بعسطور رومى رسيد ، حكم كرد تا جمع بسيارى از امراى حضرت و وزراى مملكت ، قنطروس را استقبال كردند . چون به دو رسيدند جمله از پشت مركب پياده شدند ، آن جمع جمله سياه پوشيده بودند . قنطروس از پشت مركب خود را در خاك انداخت و فرياد برآورد و زارى درگرفت . امرا سلام عسطور را به دو رسانيدند و عذر خواستند .\r\nقنطروس گفت كاشكى فرزند من بدست بيگانه‌يى بهلاك آمده مىبود . مرا درد از آن سخت‌تر « 1 » است كه فرزند دلبند من بدست جهان‌افروز بهلاك آمده است .\r\nدريغ از جان و جوانى او ، از مبارزى و شجاعت او ! طم‌طام وزير گفت كه جهان افروز در ميانهء جنگ‌گاه بهلاك آمده است ، و چند مبارز از مبارزان ايران كه اميرزاده ميراق گرفته است ميخواستيم كه ايشانرا گردن بزنيم ، چون معلوم كرديم كه ملك قنطروس مىآيد ، كشتن ايشان موقوف داشتيم تا شما برسيد كه در حضور تو ايشانرا گردن بزنند . ملك عسطور ميخواست كه استقبال شما بيايد اما دشمن در مقابل بود ، ازين جهت نيامد ، ما را فرستاد . قنطروس را تسلى كردند و روانه شدند تا بلشكرگاه رسيدند . خدمتكاران ميراق جمله در عزا بودند ، جامها سياه كرده و مركبانرا دمها بريده بودند . فرياد و فغان دريشان افتاده بود . خلق قيصريه بر برج و باره برآمده بودند و تفرج مىكردند تا قنطروس را پيش عسطور آوردند .\r\nعسطور برخاست با سرور يمنى ، قنطروس را در كنار گرفتند و پرسش كردند و عزاى قنطروس دادند و تسلى خاطر او كردند .\r\n\r\n\r\n","description":"","footnote":"\r\n( 1 ) - در اصل : سختر .\r\n","page_name":" 543 ","page_number":549},
  {"content":"\r\n\r\nطيفور وزير گفت ما تنى چند از امراى ايران دربند داريم و ميخواستيم كه ايشانرا گردن بزنيم ، چون معلوم كرديم كه ملك مىآيد ، كشتن ايشانرا موقوف داشتيم تا در حضور تو به خون ميراق ايشان را گردن بزنيم و سرهاى ايشانرا بر سر نيزه كنيم كه جمله را ميراق گرفته بود . قنطروس گفت مرا در كشتن ايشان به حضرت ملك عسطور مرادى هست كه در روزى كه ملك با حصاريان جنگ كند حكم فرمايد كه چند دار برابر حصار بزنند و آن ايرانيانرا برهنه و دست و گردن بسته بپاى دار بياورند و در برابر ايرانيان بر دار كنيم و تيرباران كنيم و بزارىزار ايشانرا بكشيم و به عذاب تمام بهلاك آريم . عسطور گفت چنين كنيم كه تو گفتى .\r\nقنطروس گفت تا پنج روز عزاى ميراق بداريم بعد از آن به كشتن ايرانيان پردازيم .\r\nبرين مقرر كردند و بعزاى ميراق مشغول شدند ، كه برين معنى چهار روز بگدشت .\r\nقيصر حكم كرد تا در سپاه منادى كردند كه فردا روز جنگ خواهد بود ، طيفور وزير بفرمود تا بر كنار خندق دارها زدند كه فردا اين مبارزان ايرانى را بر دار كنيم . اين خبر در شهر قيصريه افتاد كه فردا لشكر قيصر روم حرب خواهند كردن و از براى قتل مبارزان ايرانى بر كنار خندق دارها زدند . اين خبر بمظفر شاه كردند كه چنين حالتى واقع شده است . مظفر شاه گردان ايرانى را طلب كرد و گفت چه مصلحت ميدانيد كه دشمنان ما را دريافتند ! فردا مبارزان و ياران ما را در برابر ما بزارىزار بر دار خواهند كردن ! امرا گفتند ما بكدام چشم توانيم ديدن و حال ما چه خواهد بودن ؟ ما را عمر بچه بايد كه ياران و برادران ما را برابر ما بقتل آرند . جمله يك جهت شدند كه هرچه باشد باشد و هرچه بادا بادا ! فردا از شهر بيرون خواهيم رفتن و جنگ مردانه‌وار خواهيم كردن ، اگر كار كرديم و دوستان خود را خلاص كرديم نيكو و اگر نتوانيم جمله بقتل آييم ، بارى نبينيم كه با ياران ما چه بيداد ميكنند . اين بگفتند و بكارسازى حرب فردا مشغول شدند و يكديگر را وداع مىكردند و زن و فرزند را وصيت مىكردند . چون شب\r\n\r\n","description":"","footnote":"","page_name":" 544 ","page_number":550},
  {"content":"\r\n\r\nبرآمد چراغ و مشعله و فانوس بر سر حصار برآوردند و پاس مىداشتند و در سپاه روم منادى مىكردند كه اى لشكريان فردا جنگ خواهيم كردن ، كارسازى كنيد كه فردا حرب خواهد بودن . اين خبر بفرخ‌زاد و مبارزان كه دربند بودند رسيده بود كه اين كافران فردا قصد شما دارند و در برابر حصار از براى شما دارها زده‌اند . جمله پريشان و گريان شدند . سيامك سيه‌قبا گفت اى برادران مترسيد و دل در كرم خداى تعالى بنديد كه بىحكم او هيچ نيست . حاليا تا فردا چند ساعت مانده است ، اگر خواهد بكن فيكون قادر است كه حال به حال بگرداند كه بزرگان گفته‌اند ، بيت :\r\n نه يكساعت نه يك لحظه ، بيك‌دم * دگرگون مىشود احوال عالم \r\nآن مبارزان دل در كرم خداى تعالى بستند و اميد از حيات خود برداشتند و يكديگر را وداع ميكردند و از هم حلالى ميخواستند و در انتظار كه فردا چون شود و حال ايشان بكجا رسد . ايرانيان در ميان شهر در كارسازى آنك فردا چون روميان قصد پهلوانان ما كنند ما سربازى و جان‌بازى خواهيم كردن و دل از كار ايشان خواهيم پرداختن ، اما خداى تعالى را حكم ديگر بود .\r\nاما مؤلف اخبار چنين روايت مىكند كه ملك داراب را از ناپديد شدن فيروز شاه خبر كرده بودند و از برگشتن قيصر روم و سرور يمنى معلوم كرده بود ، حكم چنين كرده بود كه برادر مظفر شاه كه او را كرمانشاه ميگفتند ، كه پادشاه اصطرخ بود ، با پهلوان زادهء ايران برادر فرخ‌زاد ، پيلتن پهلوان ، با پيلپاى عيار و صد هزار سوار از فارس و خوزستان و لرستان بمدد مظفر شاه بروند و ملك قيصريه را از دست ندهند و آنجا باشند تا وقتى كه فيروز شاه پيدا شود كه طيطوس حكيم چنين حكم كرده است كه فيروز شاه هم آنجا پيدا خواهد شدن و آن سپاه بشتاب تمام مىآمدند تا به حد روم رسيدند . از صاحب خبران شنيدند كه سپاه ايران در قيصريه گريخته‌اند و چند مبارز مثل فرخ‌زاد و سيامك و خورشيد شاه و جمشيد شاه گرفتار شده‌اند . به‌روز\r\n\r\n","description":"","footnote":"","page_name":" 545 ","page_number":551},
  {"content":"\r\n\r\nعيار گفت زود بايد رفتن كه وقت تنگ است و نوعى « 1 » بايد كردن كه قيصر روم را از آمدن ما خبر نباشد . باشد كه كارى كنيم . بتاختن تمام مىآمدند ، چندانك بيك منزلى آن موضع رسيدند ، به‌روز گفت من بروم و خبر آمدن شما را بمظفر شاه برسانم . تقدير خداى تعالى چنان بود كه در آن شب رسيد و از صورت حال واقف شد كه فردا جنگ خواهند كردن و حكم سياست كردن امرا فرموده‌اند .\r\nبه‌روز عيار گفت نيك وقتى رسيدم ! در حال قدم بنهاد و از آن لشكرگاه بگذشت تا در دروازه و كنار خندق رسيد . جمعى از بالا در پاس بودند ، ديدند كه شخصى دلير مىآيد . گفتند چه كسى ؟ گفت منم به‌روز عيار از ملك ايران از پاى - تخت ملك داراب مىآيم ! آن طرف از آن شهمرد نهروانى بود ، خرم شد و كمند انداختند . به‌روز عيار از خندق بجست و دست در كمند زد و او را بالا كشيدند .\r\nشهمرد او را در كنار گرفت و گفت اى عيار نيك وقتى رسيدى كه احوال سپاه ما عظيم مشكل شده است ! به‌روز گفت هيچ غم مخوريد كه اينك شاه‌زاده كرمانشاه با صد هزار سوار با پهلوان گيتى پهلوان پيلتن رسيدند ! در حال اين خبر بشارت را بشاه‌زاده مظفر شاه رسانيد [ ند 
  ] ، جملهء امرا در پيش شاه‌زاده بودند ، همه غرق سلاح ، مظفر شاه از شادى نعره زد و گفت كجاست به‌روز عيار ؟ كه به‌روز عيار از در بارگاه درآمد و سلام كرد و خدمت نمود . جملهء امرا برپاى خاستند و يكان‌يكان او را در كنار گرفتند و پرسش كردند . به‌روز احوال سپاه پرسيد ، مظفر شاه گفت اى عيار نامدار « خون بر در آستانه مىبين و مپرس ! » آنچه مبارزان ما بودند گرفتار شدند و جهان‌افروز ناپديد شد ، اينك فردا دارها از بهر قتل مبارزان ما ميزنند .\r\nبه‌روز گفت غم مخوريد كه برادرت كرمانشاه و پهلوان پيلتن با سپاه صد هزار مرد مىرسند و درين حوالى فرود آمده‌اند . من بدان آمدم كه شما را از صورت حال خبر كنم . فردا على الصباح خواهند رسيدن . چون ايشان برسند بايد كه شما نيز\r\n\r\n\r\n","description":"","footnote":"\r\n( 1 ) - در اصل : نوع .\r\n","page_name":" 546 ","page_number":552},
  {"content":"\r\n\r\nكارسازى كرده باشيد ، از شهر بيرون آييد و خود را برين سپاه بزنيد ، باشد كه يزدان نصرت دهد تا اين لشكر را بشكنيد و مبارزان خود را از دست اين قوم بيرون آريم . ايشان گفتند كه ما خود كارسازى كرده‌ايم كه تا فردا جان‌بازى كنيم . چون شاه‌زاده كرمانشاه و پهلوان پيلتن رسيدند ، اميد هست كه كارهاى دشوار بر ما آسان شود .\r\nپس به‌روز آنچه گفتنى بود بگفت و هم در آن شب از قيصريه بيرون آمد ، نظرش بر آن دارها افتاد ، نگاه كرد پانزده دار ديد كه آن كافران از براى آن مؤمنان زده بودند . به‌روز عيار در حال خنجر بركشيد و آن دارها را سرنگون كرد و بينداخت . بعد از آن گلبانگ بر قدم زد و در آن بيابان دوان شد ؛ تا عمر به‌روز عيار بود از آن بشتاب‌تر هرگز نرفته بود . از شب هنوز خيلى مانده بود كه بدان سپاه رسيد . در حال در پيش كرمانشاه آمد و آنچه بود از صورت حال بگفت . در حال در طلب پيلتن فرستاد ، پيلتن درآمد و او نيز از صورت حال معلوم كرد . در حال سوار شدند و در عقب به‌روز عيار روانه شدند و بتاختن تمام مىآمدند تا كى رسند و حال ايشان چون شود .\r\nاما مؤلف اخبار گويد كه چون شب درگدشت و صبح صادق بدميد و زنگى شب از حملهء روز روشن برميد ، بيت :\r\n چو شاه روم شد بر مسند عاج * ربود از شاه زنگى در زمان تاج\r\nبرآمد آفتاب از برج انور * جهانى شد ز نور خور منور \r\nدر اول روز بود كه غلغله و آشوب در سپاه روم افتاد كه امشب آن دارها را كه از براى قتل ايرانيان زده بوديم همه را انداخته‌اند . قيصر بخنديد و گفت برويد و از نو دار بزنيد كه البته ما امروز اين ايرانيانرا سياست خواهيم كردن .\r\nآواز كوس برآمد ، سپاه روم غرق آهن شدند و بعضى دارها ميزدند . امراى ايران دل از جان برداشتند . خلق قيصريه از صد هزار هزار ( ! ) بر سر برج و باره برآمدند .\r\n\r\n","description":"","footnote":"","page_name":" 547 ","page_number":553},
  {"content":"\r\n\r\nلشكرى كه در شهر بودند جمله مسلح شده بودند و چشم و گوش نهاده بودند كه كرمانشاه كى برسد . قيصر سوار شد با سرور يمنى ، و جملهء گردان روم و يمن سوار شدند و صف برآراستند و دارها در هوا كردند . قيصر حكم كرد كه برويد و ايرانيانرا بياريد ! بدويدند و آن مبارزانرا دست و گردن بسته و جمله را برهنه كرده مىكشيدند و بزارى تمام مىآوردند تا بپاى دار رسيدند . ايشان به چشم حسرت در شهر قيصريه نگاه مىكردند و مىگفتند كه اى دوستان جانى و اى ياران فانى ، شما را چه شد كه بيكبار دل از ما برداشتيد و هيچ به حال ما نمىپردازيد ؟ مگر از ما بيزار شده‌ايد كه تدبير ما نمىكنيد ؟\r\nراوى داستان روايت كند كه آن مبارزان ايرانى در پس دروازه ، غرق سلاح ايستاده بودند ، در انتظار كه غوغا كى برآيد كه ايشان بيرون روند . راوى گويد كه چون ايشانرا بپاى دار آوردند ، حكم قيصر روم و سرور يمنى شد كه زود باشيد . اول اين دشمنانرا بر دار كنيد كه چون از قتل ايشان ايمن شويم بعد از آن بحرب شهر مشغول شويم . ايشان درين سخن كه بتقدير لم يزل و لايزال « 1 » گردى عظيم از قفاى سپاه روم برآمد كه از آن گرد عالم سياه و تاريك شد و از دل گرد آواز ناى و كوس مىآمد . زمين و زمان از آن گرد در حركت آمده بود . در حال اين خبر به قيصر روم كردند كه عظيم گردى از قفاى سپاه ما رسيد .\r\nقيصر گفت من بطلب سپاه فرستاده‌ام كه از اطراف لشكر عالم رو بما دارند ، شايد كه نيك‌انديش وزير « 2 » سپاه قسطنطنيه را آورده باشد ، شما مترسيد . گفتند اى ملك اين سپاه از طرف ايران و ملك آذربيجان مىآيند ! طيفور گفت كه سپاه ايران باشد . شما اول اين مبارزان ايرانى را هلاك كنيد كه فرصت از دست نرود .\r\nعسطور گفت چنين كنيد كه غوغا از سر برج و بارهء قيصريه برخاست كه اى كافران جان كجا بريد كه اينك شاه‌زاده كرمانشاه و پهلوان پيلتن رسيدند ! تا گفتن در\r\n\r\n\r\n","description":"","footnote":"\r\n( 1 ) - در اصل : لايزال كه .\r\n( 2 ) - در اصل : نيك‌انديش وزير كه .\r\n","page_name":" 548 ","page_number":554},
  {"content":"\r\n\r\nدروازهء قيصريه گشودند و سپاه ايران غرق پولاد از دروازه مركب بيرون جهانيدند و بنام مظفر شاه آواز برآوردند و گفتند دولت شاه ايران فيروز شاه باد ! طيفور وزير آن حرام‌زادهء گزير دست در ريش زد و نيمه بركند و بر باد داد و گفت همين لحظه اين بنديانرا بخواهند بردن ، اينها را بازگردانيد كه مجال كشتن نيست ! او درين سخن كه غوغا از قفا برآمد كه سپاه ايران بر بنه زدند و جنگ درانداختند .\r\nچون قيصر را معلوم شد كه لشكر دشمن از قفا رسيدند و بر بنه و خزينه زدند ، قيصر عنان بگردانيد كه بدفع ايشان مشغول شود ، پهلوانان ايران دارها را در ميان گرفتند و جملهء آن پهلوانانرا بتوفيق خداى تعالى خلاص كردند و در حال در قيصريه درآوردند . پهلوان فرخ‌زاد و سيامك سياه‌قبا و ديگر پهلوانان غرق سلاح شدند و از شهر بيرون آمدند و خود را بر سپاه روم زدند و جنگ آغاز كردند .\r\nالقصه جنگ گرم شد و گردوغبار برآمد . سپاه ايران از دو طرف ايشان درآمدند و از آن كافران ميكشتند و مىخستند و عظيم جنگى ميكردند كه در آن مدت كه در روم بودند هرگز چنان حربى نكرده بودند . على الخصوص كه جهان پهلوان پيلتن نو آمده بود و بمحبت برادرش فرخ‌زاد حرب مىكرد . بيك لحظه از هردو طرف جويهاى خون روان شد و از كشته پشته كردند . اين لشكر كه از فارس و عراق نو رسيده بودند عظيم مىكوشيدند كه جمله مرد و مبارزان روز نبرد بودند .\r\nچنانك حكيم فردوسى فرمايد ، بيت :\r\n شده نامور لشكرى انجمن * يلان سرافراز شمشيرزن\r\nبه خون آب داده همه تيغ را * بدان تيغ برنده مرميغ را\r\nسپاهى چو درياى جوشان بجنگ * همه تيز كرده بكينه دو چنگ\r\nسپاهى كه هنگام ننگ و نبرد * ز جيحون بگردون برآرند گرد\r\nسپاهى بكردار پيلان مست * كه با جنگ ايشان شود كوه‌پست\r\nسواران شايستهء كارزار * همه جنگ‌جوى و همه نامدار \r\n\r\n","description":"","footnote":"","page_name":" 549 ","page_number":555},
  {"content":"\r\n\r\nاين سواران در جنگ روميان كمر كينه مردانه‌وار در ميان بسته بودند و عظيم مىكوشيدند تا وقتى كه آفتاب رو بزوال نهاد . در فرورفتن آفتاب پهلوان فرخ‌زاد و پهلوان پيلتن بهم رسيدند و بديدار يكديگر شادى كردند و در پشت مركب يكديگر را در كنار گرفتند . وقت پرسش نبود . اما عسطور روم و طيفور شوم در زير چتر ايستاده بودند و از ترس آن جنگ چون بيد مىلرزيد [ ند 
  ] و از گدشته پشيمانى مىخوردند كه چرا دشمنانرا نكشتيم كه فرصت ضايع شد ؛ كه آواز نعرهء فرخ‌زاد برآمد كه با پيلتن از عقب ايشان مىآمدند و ميگفتند كه اى گبران بىعهد بى - قول بىوفا ، و اى سگان پرجفا ، پاى داريد كه رسيديم ! از برابر سيامك سيه‌قبا و خورشيد شاه و جمشيد شاه و شهمرد نهروانى و پهلوان فهر و جهر و مهر با ديگر مبارزان پيدا شدند و جمعى « 1 » از لشكريان گريزان در پيش‌پيش مىآمدند و الحذر الحذر ميگفتند . طيفور وزير گفت اى شهريار بجان زينهار ! بگريزيد كه ايرانيان رسيدند ! درين گفتن بود كه فرخ‌زاد و پيلتن بر سر پشته بالا برآمدند و علم را با علمدار بدونيمه كردند . عسطور و سرور و طيفور و شاه شجاع و شاه حارث رو بهزيمت نهادند . شكست بر سپاه روم آمد . رو بگريز نهادند و آنچه داشتند بگذاشتند . خيمه و بارگاه جمله خود بر زمين بود كه كرمانشاه و پيلتن رسيدند .\r\nايرانيان را چون معلوم شد كه سپاه دشمن گريختند ، دست بغارت برآوردند و خلق شهر قيصريه بيرون آمدند و در عقب دشمن در آن بيابان برفتند و غارت و غنيمت بسيار بگرفتند . آن شب همه شب فزع و جزع ايشان بر فلك ميرفت تا روز برآمد .\r\nآن لشكر جمع آمدند ، غارت و غنيمت بسيار آورده بودند كه حد و قياس نداشت .\r\nعسطور بخت برگشته و سرور سعادت رميده گريزان در آن بيابان دوان شدند ، تا سه منزل برفتند و از بيم جان از عقب نگاه مىكردند و آنچه داشتند مىانداختند تا مرغزارى بود ، در آن مرغزار همه جمع آمدند . از صد ده و از ده يكى نمانده\r\n\r\n\r\n","description":"","footnote":"\r\n( 1 ) - در اصل : جمع .\r\n","page_name":" 550 ","page_number":556},
  {"content":"\r\n\r\nبودند . خيمه و بارگاه و قطار و مهار جمله از خزينه و بنه و آنچه از اسباب شاهى مىباشد جمله اين نوبت با خود برده بودند چنانك هيچ نمانده بود . قيصر از غور دست بر دست [ مى 
  ] زد و از قهر انگشت بدندان مىگزيد . طيفور وزير گفت اى ملك هزار بارت گفتم كه اكنون كه فرصت است ضايع مكن و دشمنان كه دربندند زود بكش . قبول نكردى ، اكنون هيچ فايده نيست و غم خوردن سودى ندارد ! به تدبير كار مشغول مىبايد شدن . قيصر سوگند ياد كرد به آب معبوديه و ارغون بزرگ كه قرار و آرام نگيرم تا داد دل خود را از ايرانيان نستانم و كينهء خود نخواهم و يكى از ايرانيان نگدارم . طم‌طام وزير گفت اى ملك هيچ غصه مبر و غم مخور كه ترا مملكت و گنج و مال بسيار است و حكم تو بر چهار هزار و چهار صد و چهل و چهار قلعه و شهر است و ايرانيان هنوز از مملكت تو يك قيصريه و ملاطيه بيش نگرفته‌اند . نامه باز در اطراف و اكناف روم بفرستيم و باز سپاه از نو طلب كنيم كه با گنج و مال بسيار به خدمت بيايند و باشد كه درين مدت نيك‌انديش وزير نيز برسد كه بقسطنطنيه رفته است بپاىتخت شاه طاطوس ، و سپاه مغرب برسند . طيفور وزير گفت اين سخن معلوم است كه تا سپاه قسطنطنيه نمىآيد ما برابر سپاه ايران نمىتوانيم رفتن . اكنون ايشان قوت گرفتند . يكى آنك سپاه صد هزار سوار جنگى با كرمانشاه و پيلتن بديشان پيوست و غارت از ما هم گرفتند .\r\nهيچ ممكن نيست كه فيروز شاه در عالم پيدا شود و ايشان از قيصريه بدر نمىروند و ما را در كارها شتاب نمىبايد كردن كه اين كار بشتاب برنمىآيد . پس به حكم و نشان ملك عسطور دويست و هشتاد نامه به دويست و هشتاد شهر و قلعه و پهلوان نوشتند و بدست روندگان دادند و در اطراف ولايت فرستادند و لشكر طلب كردند .\r\nاما مؤلف اخبار چنين روايت مىكند كه ايرانيان چون چنان فتحى بكردند و مال بسيار بدست آوردند و برادران مظفر شاه و كرمانشاه و فرخ‌زاد و پيلتن بهم رسيدند شادمانيها مىكردند و جاسوسان در عقب عسطور بر كار كردند كه از قيصر روم و\r\n\r\n","description":"","footnote":"","page_name":" 551 ","page_number":557},
  {"content":"\r\n\r\nسرور يمنى چه خبر آورند و فتح‌نامه نبشتند و بدست به‌روز عيار به‌طرف ايران فرستادند ، بپاىتخت ملك داراب و خود بر در شهر قيصريه فرود آمدند و بعيش و عشرت مشغول شدند . طيطوس حكيم گفت وقت آنست كه طالع فيروز شاه پيدا شود كه تا معلوم شود كه فيروز شاه كجاست . حاليا چند وقت بدان مانده است . چون آن‌وقت درآيد شما را بگويم و طالع فيروز شاه را بشما بنمايم و آنكس كه فرستادنيست بفرستيم از پى شاه‌زاده فيروز شاه . امراى ايرانى اميد عظيم به سخن طيطوس حكيم داشتند .\r\n\r\n","description":"","footnote":"","page_name":" 552 ","page_number":558},
  {"content":"\r\n\r\n\r\n32 قصهء جهان‌افروز\r\nاما مؤلف اخبار چنين روايت مىكند از قصه و داستان جهان‌افروز ، آن نيكوفال بخت‌پيروز ، آن آرايش عيد و نوروز ، دختر قيصر روم ، كه حال او با گلنار خاتون دختر قنطروس پادشاه‌زادهء ملك عماسيه « 1 » بكجا رسيد و آن قصه چون شد .\r\nراوى داستان گويد كه چون گلنار ديدار جهان‌افروز را بديد از دل و از جان مهر او را بگزيد و از سر ارادت و صفا عاشق جمال جهان‌افروز شد كه گمان برد كه مگر او مرد است ، كه جهان‌افروز خود را به آيين مردان برآراسته بود . چون ازيشان چنان مهربانى بديد هيچ نگفت و با ايشان به عماسيه روان شد . او را در محفه‌يى بنشاندند و رعايت او مىكردند و روزبروز محبت گلنار زيادت ميشد و آن قدرت و صنع خداى تعالى بود كه آن جمع برو هيچ گمان ديگر نمىبردند . چون خداى تعالى را در آن حكمتى ديگر بود و آن عشق و محبت گلنار [ را 
  ] در حق جهان‌افروز سبب حكمت خداى تعالى بود . همچنين ميرفتند تا به عماسيه رسيدند . گلنار در شهر درآمد ، خلق عماسيه او را استقبال كردند ، گلنار بر در ايوان خود رسيد و از پشت مركب فرود آمد و در ايوان شد و آن محفه‌يى كه جهان‌افروز درو بود ، در ايوان درآوردند و جايى كه گلنار را مصلحت بود جهان‌افروز را آنجا فرود آوردند و به تيمار جهان‌افروز مشغول شدند . جهان‌افروز نام خود را جمشيد\r\n\r\n\r\n","description":"","footnote":"\r\n( 1 ) - در اصل : ملك عماسيه قصهء حال او .\r\n","page_name":" 553 ","page_number":559},
  {"content":"\r\n\r\nگفته بود و خود را عظيم پنهان ميداشت تا معلوم نكنند كه او دختر است و روزبروز عشق و محبت گلنار زيادت ميشد و شب‌وروز با جهان‌افروز به شراب خوردن مشغول بود و جهان‌افروز چون ماه شب چهارده و چون گل سورى برآمده بود . گل‌نار وقت آن بود كه در پايش افتد و هزار بوسه بر پايش دهد كه بغايت جهان‌افروز را دوست ميداشت تا تمام مست و بىقرار شد و از سرمستى در سخن درآمد و گفت اى جمشيد هركس كه هستى بدان كه من عاشق ديدار توام و ترا بغايت دوست ميدارم چنانك از عشق و محبت تو بىقرارم ، بيت :\r\n آشكارا كنم اين درد كه در جان دارم * عاشق روى توام از تو چه پنهان دارم \r\nنه شب آرام دارم و نه روز قرار دارم ، بيشتر ازين صبر ندارم ! شعر :\r\n دلم را هست بس درد نهانى * نمىگويم بكس ديگر تو دانى\r\nبه تو جانم بسى دل‌گرم دارد * بمردم گفتن آن را شرم دارد\r\nنشان عشق باشد روى زردم * دم گرمم نظر كن و آه سردم ! \r\nاى جمشيد آنچه در دل داشتم به تمامى با تو در ميان نهادم . اين بگفت و از سر مستى هردو دست را چنبر كرد و در گردن جهان‌افروز انداخت و رو بر روى او نهاد و او را مىبوسيد .\r\nجهان‌افروز چون مىدانست كه گلنار او را عظيم دوست ميدارد ، او نيز هيچ وحشتى نكرد . او نيز او را در كنار گرفت و گلنار را ببوسيد و به مهر دلش در كنار گرفت و باهم خوش برآمدند و دست در گردن يكديگر كردند و هم‌ديگر را ببوسيدند . اما آن توقع كه گلنار ازو داشت آن ميسر نبود و آن مراد كه گلنار ميطلبيد ازو حاصل نمىشد كه هردو گوهر ناسفته و دو گل بىدانه و دو پيالهء بىشراب و دو مطرب بىرباب و دو مرغ بىخروس بودند ؛ تا نوبتى گلنار در عالم مستى و در حالت بىخودى با جهان‌افروز گفت اى جمشيد چرا با من چنانك وظيفهء مردان و شيوهء مبارزان و هنر جوانان و عاشقانست از تو در وجود نمىآيد ؟ مگر تو مرا دوست نمىدارى و با من ارادتى ندارى ؟ آنچنانك من ترا ميخواهم تو مرا نمىخواهى ؟ جهان‌افروز بخنديد و با خود آهسته ميگفت\r\n\r\n","description":"","footnote":"","page_name":" 554 ","page_number":560},
  {"content":"\r\n\r\nكه اى گلنار خبر ندارى كه آنچه تو از من مىجويى من نيز آن را ميجويم و در آن راه كه تو مىدوى من نيز همان منزل مىپويم ! دوست جانى و يار مهربان خود را ميجويم ! اما به زبان گفت : اى ملكه من بنده و خدمتكار توام ، بدانچه رضاى تست بجان ايستاده‌ام ، و بدانچ توانم هيچ تقصير نكنم . اما كارها بصبر برمىآيد و در هيچ كار شتاب نمىتوان كردن .\r\nاما راوى داستان چنين روايت مىكند كه جهان‌افروز گلنار را بهر نوع كه بود صبر و تسلى مىفرمود ، هرچند كه گلنار شيوه و كرشمه و ناز و نازكى ميكرد فايده نبود ! راوى گويد كه گلنار چنان عاشق و بىقرار جهان‌افروز بود كه به غير از ديدار او ديدن و در مجلس او نشستن هيچ كار ديگر نداشت . روز همه روز با او شراب خوردى و شب همه شب در آغوش او خفتيدى تا برين حكايت چند روز بگدشت .\r\nروايت كرده‌اند كه درين خانه خادمى بود پير و سنبل نام كه اختيار تمام داشت و گلنار را او پرورده بود و ملك قنطروس را اعتماد تمام برو بود . چون گلنار اين قصه را ازو پنهان ميداشت و نمىخواست كه سنبل ازين معنى واقف شود ، سنبل بطريق عقلى بدانست كه گلنار در كارى هست كه ازو پنهانست . سنبل « 1 » كمين كرد و شب در وقت مستى كه گلنار با جهان‌افروز نشسته بود و دست در گردن او كرده بود ، از « 2 » بالاى روزن نگاه كرد . جوانى را ديد چون ماه شب چهارده ، گلنار در كنار او نشسته بود و دم‌بدم يكديگر را مىبوسيدند و رو بر روى يكديگر مىماليدند و شراب ميخوردند . سنبل را عظيم سخت آمد ، همچنان تفرج مىكرد كه بنفشه و ريحان مىآمدند « 3 » و مهمات مجلس را تمام مىكردند « 4 » تا وقت خواب آمد . ريحان خادم بستر انداخت تا آن‌دو يار دلدار مست و خراب بر روى بستر رفتند و دست در گردن يكديگر كردند و لب بر لب هم نهادند و پايها در يكديگر پيچيدند . ريحان خادم چادر شب حرير بر آن سرير انداخت و شمعها را برداشتند و از آن حرم بيرون آمدند و در حرم بستند .\r\n\r\n\r\n","description":"","footnote":"\r\n( 1 ) - در اصل : سنبل در .\r\n( 2 ) - در اصل : سنبل از .\r\n( 3 ) - در اصل مىآيند .\r\n( 4 ) - در اصل : مىكرد .\r\n","page_name":" 555 ","page_number":561},
  {"content":"\r\n\r\nسنبل جمله را بديد و بغايت نپسنديد و بمقام خود آمد و بسيار فكر كرد و گفت اين حركت بغايت شنيع است كه در حرم ملك قنطروس ميرود و گلنار از من پنهان مىدارد تا من ندانم ! اكنون من به چشم خود ديدم كه دختر ملك قنطروس با مرد بيگانه بعيش و عشرت نشسته و در يك بستر خفته . اگر نصيحت كنم قبول نخواهد كردن بلك مرا نيز قصد كند . اگر تحمل كنم البته روزى اين قصه برملا خواهد افتادن و ملك از من خواهد ديدن . پس نوعى بايد كردن كه اين قصه بملك قنطروس رسانيدن « 1 » كه تا شاه را معلوم شود كه جملهء خلق در عزاى ميراق سياه پوشيده‌اند و شب‌وروز در گريه و ناله‌اند . گلنار ميگويد كه من بعزاى برادر ، از خانه بيرون نمىآيم و هيچكس را بر خود راه نمىدهم و در فراق برادر درين بيت - الاحزان نشسته‌ام ، او خود دروغ مىگويد كه جوانى ماه‌ديدار گلعذار آورده است و دايم شراب مىخورد و در آغوش آن برنا مىخفتد . سنبل در انديشهء آنك اين سخن به كه گويد .\r\nاما راويان اخبار چنين روايت ميكنند از آن طرف ، كه چون سپاه ملك عسطور از حرب ايرانيان بشكست و آن لشكرگاه پراگنده شدند و هركسى رو به وطن خود نهادند ، ملك قنطروس را خود مرگ فرزند جگر سوخته بود ، با سپاه شكسته رو به عماسيه نهاد و بتاختن تمام مىآمدند و پيشتر از آمدن كسى را فرستاده بود پيش گلنار كه پدرت مىآيد .\r\nاين خبر پيش گلنار آوردند كه شخصى از پيش پدرت آمده است . گلنار متغير شد و گفت سبب آمدن ملك بدين زودى چراست ؟ گفت ميگويند كه سپاه ايرانرا مددى از ايران آمده است ، مگر اين مظفر شاه را برادرى بوده است كه پادشاه فارس و اسطرخ « 2 » است و او را شاه‌زاده كرمانشاه ميگويند ، با سپاه صد هزار سوار و برادر فرخ‌زاد پيلتن آمده‌اند و مظفر شاه و سپاهى كه در قيصريه بودند بيرون آمده‌اند و سپاه ديگر از قفا رسيده‌اند و مبارزان ايرانى كه دربند بودند و ميخواستند كه ايشانرا بر دار كنند ، از\r\n\r\n\r\n","description":"","footnote":"\r\n( 1 ) - در اصل : بايد رسانيدن .\r\n( 2 ) - ضبط ديگرى از اصطخر و اصطرخ است .\r\n","page_name":" 556 ","page_number":562},
  {"content":"\r\n\r\nزير دار ايشان را برده‌اند ، و سپاه روم را شكسته‌اند . ملك عسطور و سرور يمنى [ گريختند 
  ] و ملك نيز گريخته مىآيد . گلنار چون معلوم كرد حكم كرد كه خلق شهر پدرش را استقبال كنند . خلق عماسيه كارسازى استقبال كردند كه فردا به استقبال روند .\r\nگلنار در اندرون حجره درآمد كه جهان‌افروز درو بود ، چون بدرمنير نشسته بود و جامهاى الوان پوشيده بود و دق مصرى بر سر نهاده . گلنار درآمد ، جهان‌افروز برخاست .\r\nگلنار گفت اى جمشيد امروز خبر چنين آمده است كه پدرم ملك قنطروس مىآيد كه ايرانيان سپاه روم را شكسته‌اند و لشكر ايرانرا مددى عظيم از ايران آمده است .\r\nاينك پدرم آمد ! جهان‌افروز گفت اى ملكه من شخص غريبم . تو مرا درين مملكت آوردى و آنچه وظيفهء غريب‌نوازى بود با من بجاى آوردى و در خلوت‌خانهء خودم درآوردى و بخودم گستاخ كردى . اكنون كه پدرت بيايد چه خواهى كردن ؟ مبادا كه اين قصهء ما آشكار شود و سرّ ما برملا افتد . آنگاه برسوايى انجامد . گلنار گفت اى جمشيد خاطرت را خوش دار و هيچ پريشانى به خود راه مده كه من ترا در ميان جان پنهان دارم كه هيچ‌كس از ما واقف نگردد تا عاقبت چه شود . اين‌كه من دست از تو بدارم اين خود ممكن نيست كه تا من مراد خود از تو نستانم و از تو كام نيابم دست از تو بدارم . جهان‌افروز مىخنديد و با خود ميگفت « ترسم كه طيب را طبيبى بايد ! » اما حاليا هيچ نمىگفت .\r\nراوى داستان گويد كه چون ملك قنطروس نزديك عماسيه رسيد خلق شهر ملك را استقبال كردند . ملك قنطروس هنوز در عزا بود و در فراق فرزند جامهاى سياه پوشيده بود و مردم شهر نيز در ماتم بودند . جملهء بزرگان شهر بيرون آمده بودند ، سنبل نيز استقبال ملك كرده بود . چون رسيد خدمت كرد . ملك قنطروس احوال گلنار پرسيد كه حال گلنار بهر برادر چيست و در فراق برادر چون مىباشد ؟ سنبل گفت اى ملك گلنار از حرم بيرون نمىآيد و روى خلق نمىبيند و هيچكس را به خود راه نمىدهد و دايم در حرم مىباشد . ملك قنطروس گفت آرى او عظيم برادر را دوست\r\n\r\n","description":"","footnote":"","page_name":" 557 ","page_number":563},
  {"content":"\r\n\r\nميدارد ، دانم كه در فراق برادر عظيم رنجور و بىقرار باشد . سنبل درين سخن بخنديد .\r\nملك گفت اى سنبل چرا خنديدى ؟ سنبل گفت اى ملك بجان زينهارم بده تا راستى بگويم كه گلنار در چه كاراست . ملك گفت ترا امان دادم ، راست بگوى و هيچ پوشيده مدار . سنبل گفت اى ملك بدان و آگاه باش كه گلنار جوان ماه‌روى امرد با خود آورده است و در فلان خانه شب‌وروز با او در عيش و عشرت است و روز همه روز با او شراب مىخورد و شب همه شب در آغوش او مىخفتد و به غير ازين ديگر هيچ كارى ندارد . ملك قنطروس گفت اين سخن دروغ باشد . سنبل گفت اى ملك هرچند كه از من پنهان ميدارد اما بنفشه و ريحان ازين خبر دارند و من به چشم خود ديدم . قنطروس گفت اى سنبل اكنون چه كنم ؟ سنبل گفت اى ملك تو هيچ مگوى و اين سخن را به روى گلنار ميار كه من ترا بسر وقت ايشان ببرم تا هردو را بيكجا بگيرى و هرچه خواهى بكنى .\r\nقنطروس در شهر درآمد ، چندان از غم گلنارش افتاده بود كه مرگ ميراق را فراموش كرده بود . چون بر در ايوان خود فرود آمد و در حرم خود درآمد ، گلنار برخاست و در پيش پدر آمد و خدمت كرد و زمين ببوسيد . ملك قنطروس هرچند كه از گلنار عظيم در قهر بود اما هيچ بر رويش نياورد و دختر را پرسش كرد و گفت اى گلنار شنيده‌ام كه در فراق برادرت در خلوت نشسته‌اى و در بر روى خلق بسته‌اى و هيچكس را بر خود راه نمىدهى و دايم در خلوت مىباشى و دست از عيش و عشرت داشته‌اى و در ماتم برادر مىباشى . اكنون فايده‌يى نخواهد بودن . ميراق بدست آن رعناى بدنام جهان‌افروز دختر عسطور بهلاك آمد ، هرچند كه او نيز بهلاك آمد و ناپديد شد ؛ و چندكس از مبارزان ايرانى دربند بودند ، ميخواستيم كه ايشانرا به خون امير ميراق به عذاب تمام بكشيم ، نشد كه ايرانيانرا مدد عظيم رسيد و آن مبارزان از بند جستند و سپاه عسطور را شكستند و آن سپاه را پراگنده كردند و عسطور و سرور هردو گريختند ، بفلان موضع رفتند و ديگر در طلب سپاه فرستادند و لشكر جمع\r\n\r\n","description":"","footnote":"","page_name":" 558 ","page_number":564},
  {"content":"\r\n\r\nميكنند كه باز برابر ايرانيان روند . من ديگر نخواهم رفتن و سپاه نيز نخواهم فرستادن كه از شومى عسطور فرزند جوانم بقتل آمد و ناموسم بر باد رفت . ديگر من با ايرانيان عداوت نخواهم كردن كه مردم دولت‌مندند . من خونى خود را عسطور و سرور و دختر عسطور ميدانم . ازين نوع سخنى چند بگفت و گلنار را تسلى كرد هرچند كه از قهر او مىلرزيد . گلنار از پيش پدر بيرون آمد و در حال در حرم خود در پيش جهان‌افروز آمد و بنشست و آنچه شنيده بود جمله را با جهان‌افروز بگفت .\r\nجهان‌افروز سر به زير انداخته بود و يقين ميدانست كه البته اين قصه آشكارا خواهد شدن و اين قصه برملا خواهد افتادن اما اين قدر بود كه از خود ايمن بود و ميخواست كه برود اما او را مركبى نيك و سلاحى تمام مىبايست . در آن فكر بود كه چون كنم . گلنار امر كرد تا ريحان خادم و بنفشهء دايه مجلس بزم بياراستند و بعيش و عشرت مشغول شدند ، تا شب عيش كردند . چون شب درآمد بر سر تخت رفتند و دست در آغوش يكديگر درآوردند و در خواب شدند . تا وقت سحر همچنان خفته بودند . چون روز برآمد بنفشه دايه بيامد و گلنار را بيدار كرد . گلنار بيدار گرديد و از حرم بيرون آمد و در حرم را بر روى جهان‌افروز ببست و پيش پدر آمد و شرط خدمت بجاى آورد . لحظه‌يى پيش پدر بود ، چون ملك بر تخت رفت گلنار بازگرديد ، لحظه‌يى پيش خدمتكاران بود و بعد از آن پيش جهان‌افروز آمد و بنياد شراب خوردن كردند تا برين معنى چند روز بگدشت ، تمام گلنار ايمن شد . حرام‌زاده سنبل در كمين بود و فرصت طلب مىكرد .\r\nمؤلف اخبار چنين روايت مىكند كه روزى ملك قنطروس بر تخت برآمد و امراى دولت او همه جمع شدند . ملك گفت پيكى كه از جانب ملك عسطور آمده است او را بياريد تا ببينم كه بچه كار آمده است . ملك قنطروس « 1 » را وزيرى بود كه او را جهران وزير گفتندى . حكم كرد كه جهرانرا بخوانيد . چون بيامد گفت اين كسى\r\n\r\n\r\n","description":"","footnote":"\r\n( 1 ) - در اصل : ملك عسطور .\r\n","page_name":" 559 ","page_number":565},
  {"content":"\r\n\r\nكه از بر قيصر آمده است او را بياريد . برفتند و آن رونده را بياوردند . درآمد و در پيش ملك قنطروس خدمت كرد و وظيفهء ادب بجاى آورد . ملك سؤال كرد كه از كجا مىآيى و چه خبر آورده‌اى ؟ آن رونده مكتوبى بيرون آورد و بدست سرهنگى داد و بر گوشهء تخت ملك قنطروس بنهاد . ملك برداشت و مطالعه كرد . نوشته بود كه\r\nملك قنطروس شاه عماسيه را معلوم باشد كه چون سپاه ما از دست ظلم ايرانيان پراگنده شدند ، اكنون در فلان موضع گرد آمده‌ايم و باز در طلب سپاه فرستاده‌ايم كه از ولايات و شهرها و قلعها با مال و خزينه و يراق لشكر گرد آيند تا حدى كه نيك‌انديش وزير را بر طرف قسطنطنيه بپاىتخت شاه طاطوس فرستاده‌ام كه از آنجا لشكر بيارد و چنين معلوم كرديم كه نيك‌انديش وزير با سپاه دويست هزار سوار با چند سر پهلوان مثل بلاكيوس و فلاكيوس مىآيند ، و ملك قيصر روم و شاه سرور يمنى سوگند خورده‌اند كه ما دست ازين كار بازنمىداريم تا ملك قيصريه را و ملاطيه را از دست ايرانيان بيرون نمىآريم ؛ و چون فرصت يابيم بملك ايران رويم و ملك ايرانرا بگيريم . غرض ازين تصديع آنست كه چون مكتوب بشرف مطالعه رسد ملك قنطروس سپاه عماسيه و آن طرف را جمع آورد كه چون جملهء لشكرها جمع آيند به « 1 » اتفاق جواب سپاه بگوييم و خون پهلوان ميراق بخواهيم والسلام .\r\nملك قنطروس چون از صورت مكتوب معلوم كرد گفت جملهء عالم را معلوم است كه من هرگز به خدمت ملك عسطور نرفته بودم ، فرزند دلبندم پهلوان ميراق را فرستادم ، رايگان هم بدست دختر ملك عسطور بهلاك آمد . مرا هيچ عداوتى با ايرانيان نبود و نيست و با ايشان هيچ خصومتى ندارم و از فرستادن لشكر و آمدن خود پشيمانم كه چرا رفتم . ازين نوع سخنى چند بگفت . بعد از آن جهران وزير گفت اى ملك خون پهلوان ميراق را نخواهيم گداشتن البته لشكر جمع كنيم و بجنگ سپاه ايران رويم و چندان تيغ بر فرق ايرانيان زنيم كه خون ايشان به ايران رسد . آن پيك را\r\n\r\n\r\n","description":"","footnote":"\r\n( 1 ) - در اصل : تا به .\r\n","page_name":" 560 ","page_number":566},
  {"content":"\r\n\r\nتسلى كردند و خلعت بخشيدند . آن روز ملك قنطروس در حرم نيامد و بدان كار مشغول بود . گلنار را روز فرصت و نصرت بود . چون معلوم كرد كه پدرش امروز بر تخت و مجلس امرا خواهد بود ، گلنار را نيز آرزوى مجلس و صحبت شد . ريحان خادم را طلب كرد و حكم كرد تا مجلس شراب بياراستند « 1 » و اسباب تمام در حرم بردند و در حرم بر روى غير بربستند . بعد از آن ريحان خادم را آنجا فرستادند كه جهان‌افروز بود و خادم را گفت برو پيش جمشيد و بگو ، بيت :\r\n برخيز و بيا كه حجره پرداخته‌ايم * وز بهر تو ما پرده برانداخته‌ايم\r\nبا ما بشرابى و كبابى در ساز * كين هردو ز ديده و ز دل ساخته‌ايم \r\nجهان‌افروز پيش گلنار آمد ، گلنار برخاست و جهان‌افروز را استقبال كرد و گفت ، شعر :\r\n خانه خالى و مى روشن و من عاشق و مست * همه اسباب طرب هست ، تو درمىبايى \r\nبعد از آن سر و دست جهان‌افروز را بگرفت و بياورد و در پهلوى خود بنشاند و شراب گل‌رنگ گلبوى در جام لعل فروريخت و بدست جهان‌افروز داد كه دركش و وقت را غنيمت‌دان و فرصت را ضايع مكن . جهان‌افروز بستد و گفت ، بيت :\r\n مجلس امن و بهار و بحث عشق اندر ميان * نستدن جام مى از جانان گران جانى بود \r\nبگفت و خوش دركشيد و بدست گلنار داد . گلنار باز پر كرد و دركشيد . پس جام مى در گردش درآوردند . خانه خالى و شراب صافى ، جاى آراسته و موضع پيراسته ، مقام خوش و ياران دل‌كش ؛ در عيش و طرب بر روى خود گشودند ، به ايمنى و سيكنى خوش بنشستند . اما ،\r\nچنين روايت كرده‌اند كه سنبل خادم در كمين بود ، چون با ملك قنطروس گفته بود كه من ترا بسر وقت ايشان ببرم كه تو هردو را مست خراب بيك‌جا بگيرى و دستها در آغوش باهم ببينى . سنبل خادم بدانست كه امروز روز فرصت و ايام نصرتست . چندان صبر كرد كه شب درآمد و آن هردو نازنين مست شدند و\r\n\r\n\r\n","description":"","footnote":"\r\n( 1 ) - در اصل : بيارايند .\r\n","page_name":" 561 ","page_number":567},
  {"content":"\r\n\r\nدست در گردن هم درآوردند و بر بالاى تخت رفتند و در خواب شدند . سنبل چون آن بديد خرم شد و در حال پيش ملك قنطروس آمد و در آن‌وقت ملك قنطروس در خلوت آمده بود و جهران وزير را طلب كرده بود و با وزير مشورتى مىكرد كه سپاه بمدد قيصر بفرستيم يا نه ؟ درين دم سنبل درآمد و در برابر قنطروس بايستاد . قنطروس چون سنبل را بديد دانست كه بچه كار آمده است . عظيم از آن سخن كه سنبل گفته بود پريشان خاطر شده بود ، آن سخن را تصور دروغ مىكرد .\r\nچون او را بديد يك نعره بر سنبل زد كه اى هندو ، بچه كار آمده‌اى ؟ گفت به جهت آن سخن آمده‌ام كه با ملك گفته بودم . قنطروس رو بجهران وزير كرد و گفت ما را مشكلى از همه مشكل‌تر افتاده است . در « 1 » آن حكايت كه اين هندو مىگويد موجب بدنامى است ، هرچند كه من باور نمىكنم اما اين هندو چنين ميگويد .\r\nجهران گفت آن كدام است ؟ بگوييد تا من نيز بدانم . ملك گفت اى هندو راست بگوى و دروغ مگوى كه اگر دروغ بگويى ترا بعذابى بكشم كه مرغ و ماهى را بر تو گريه آيد . سنبل گفت در حضور پادشاه چگونه دروغ گويم ؟ امشب بدان آمده‌ام كه برهان سخن خود را بر ملك عرض كنم و آنچه با ملك گفته‌ام همين لحظه بملك بنمايم . گفت بگو تا جهران وزير بشنود . سنبل گفت بىادبيست گفتن آن اما چون اشارت ملك برين منوالست سخن اينست كه يك بار گفته‌ام كه ملكه گلنار ترك نام و ناموس كرده است و جوانى عظيم صاحب جمال آورده است و در حرم خاص خود فرود آورده است و شب‌وروز و روزوشب با او عيش مىكند و دايم در آغوش او مىخفتد .\r\nجهران وزير چون اين سخن بشنيد گفت اى لالا ، اين سخن دروغ باشد .\r\nسنبل گفت دروغ چه باشد ؟ من بدان آمده‌ام كه ملك را بسر وقت ايشان برم تا ملك به چشم خود ببيند . جهران سر در برافگند . ملك قنطروس گفت اى جهران\r\n\r\n\r\n","description":"","footnote":"\r\n( 1 ) - كذا ، و ظاهرا « در » اينجا زائد است .\r\n","page_name":" 562 ","page_number":568},
  {"content":"\r\n\r\nبرخيز تا باهم برويم و بنگريم كه اين كيست كه در خاندان ما چنين خيانتى مىكند . جهران وزير برخاست ، ملك قنطروس تيغ برداشت و جهران نيز شمشير برگرفت و سنبل در پيش افتاد . ملك قنطروس و جهران در عقب او روانه شدند .\r\nسنبل ميدانست كه عيش‌گاه ايشان كجاست كه بشب آمده بود و جمله را ديده بود . ريحان خادم و بنفشه در آن حوالى بودند ، ديدند كه سنبل شمعى در دست مىآيد و در عقب او ملك قنطروس و جهران وزير مسلح ، تيغها در دست مىآمدند .\r\nايشان بدانستند كه بسر وقت حريفان ميروند و هردو را هم بخواهند كشتن . ايشان هردو بگريختند و برفتند . سنبل راست بيامد . بدان موضع و شاه در عقب او تا در خلوت‌خانه رسيدند . هرچند كه ريحان خادم و بنفشهء دايه را طلب كردند نيافتند سنبل گفت كه ايشان جستند . ايشانرا توان بدست آوردن ، اما شما قدم در حرم نهيد و آنچه نمىبايد ديدن ببينيد . ملك قنطروس و جهران وزير هردو بپاىتخت آمدند ، تختى ديدند زده و محررات انداخته و آن‌دو يار جانى دست در گردن هم كرده و در خواب شده و هردو مست خراب افتاده و روبرروى هم نهاده . آن‌دو حورنژاد و آن‌دو گلنار و دو دلدار و دو سرو بالا و دو نيكولقا ، آن‌دو طاوس رنگين دو زلفين مشكين دو ماه خفته و آن‌دو گوهر ناسفته ، شعر :\r\n دو گوهراند ز يك درج با فروغ و ضيا * دو اختراند ز يك برج « 1 » روشن و پرنور\r\nدو نازنين دو نكوراى چون روان و خرد * دو بىگناه و دو معصوم چون فرشته و حور \r\nبدان آيين در خواب مستى و از عالم بىخبر افتاده بودند . ملك قنطروس چون دختر خود را بدان آيين بديد غيرت برو مستولى شد و آتش حميت در دماغش زبانه زدن گرفت . چنان بىاختيار شد كه سر از پا گم كرد . در آن حالت قصد كشتن گلنار كرد . جهران گفت اى ملك نه چنين است . ملك گفت پس چونست ؟ جهران گفت اين هردو را نبايد كشتن . مصلحت در آنست كه اين مستانرا بگيريم و دربند\r\n\r\n\r\n","description":"","footnote":"\r\n( 1 ) - در اصل : درج .\r\n","page_name":" 563 ","page_number":569},
  {"content":"\r\n\r\nكنيم و صبر كنيم تا روز شود تا ايشان از مستى به خود آيند و خود را بسته ببينند .\r\nبعد از آن‌كه ايشان هشيار شوند ازين جوان غريب سؤال كنيم كه چه كسى است و بدين شهر كى آمده است و با گلنار چه آشنايى و دوستى دارد و بهم چون رسيدند و در كجا يكديگر را بديدند و اين ملاقات ايشان از كجا بود . شايد كه در آن مصلحتى ديگر بوده باشد . بعد از آن خود توان كشتن . آنچه مرا روى نمود گفتم باقى شاه ميداند . ملك قنطروس را تسلى كرد ، گفت چنان كن كه ميدانى . جهران وزير حكم كرد تا خادمى چند و غلامانى چند كه از محرمان ايوان ملك بودند بيامدند و جهان‌افروز را مست و خفته بربستند و گلنار را بگرفتند و بندى عظيم بر دست‌وپاى ايشان نهادند و هريك را در خانه‌يى محبوس كردند و چند خادم را بريشان موكل كردند تا ايشانرا نگاه دارند و ملك قنطروس از غور بر خود مىپيچيد و از قهر خوابش نمىبرد .\r\nراوى داستان روايت كند كه در نيم شبى مستان هشيار شدند و خفتگان بيدار شدند . خود را بسته و خسته ديدند . گلنار بغايت بترسيد ، بدانست كه كسى غمز كرده است و كار ايشان برسوايى انجاميد . طمع از خود ببريد چون خود را چنان ديد از بىخودى به خود آمد و از كردهء خود پشيمان شد اما فايده‌يى نبود . در انديشه افتاد كه فردا چه جواب گويم . جهان‌افروز نيز به خود آمد ، خود را بسته ديد ، درماند كه اين چه حالتيست ؟ عاقبت گرفتار شدم ! بناكام صبر كردند تا روز شد . بيت :\r\n چو از كوه بفروخت گيتىفروز * دو زلف شب تيره بگرفت روز\r\nاز آن چادر قير بيرون كشيد * بدندان لب ماه در خون كشيد\r\nتو گفتى كه جامى ز ياقوت زرد * نهادند بر چادر لاجورد \r\nچون اول روز شد ملك قنطروس در غضب تمام بيرون آمد و بفرستاد تا جهران وزير را طلب كردند . جهران وزير درآمد و خدمت كرد . ملك گفت اى جهران من امشب از قهر خواب نكرده‌ام و قرار نگرفته‌ام . يك بار ازين رعنا بپرس كه اين چه\r\n\r\n","description":"","footnote":"","page_name":" 564 ","page_number":570},
  {"content":"\r\n\r\nبدناميست كه بر من آوردى و خود را علامت كردى . جهران وزير اول پيش گلنار آمد . گلنار سر در پيش انداخته بود و رنگ روى متغير شده . جهران وزير درآمد و در پيش گلنار بنشست و گفت اى ملكه اين چه حالتست ؟ چرا چنين كردى و در خون خود و خون اين جوان غريب سعى كردى . او چه كسى است و به دو چون رسيدى و سبب اين محبت چه بود ؟ گلنار گفت اى جهران معلوم‌دان كه در ميان من و اين جوان هيچ كارى بد واقع نشده است و اين جوان هيچ گناهى ندارد و هر گناهى كه هست مراست . او را هيچ گناهى نيست . اگر خواهيد كشتن مرا بكشيد ، او را هيچ آزارى مرسانيد كه من او را دوست داشتم و ازو هيچ فعلى كه موجب رسوايى من باشد در وجود نيامده است و من همچنان به مهر خودم و اگر باور نداريد احتياط كنيد . جهران گفت بارى بگوى به دو چون رسيدى و هم‌ديگر را كجا ديديد ؟\r\nگلنار گفت راستى آنست كه من اين جوانرا در صندوقى ديدم و زخمى گران داشت ، او را به عماسيه آوردم و به تيمار او مشغول شدم . مرا با او محبتى پيدا شد ، پس چنان‌كه ديده بود و كرده بود جمله را در پيش جهران وزير بگفت . جهران برخاست و پيش ملك قنطروس آمد و آنچ از گلنار شنيده بود در پيش ملك قنطروس بگفت .\r\nقنطروس گفت گلنار از غايت محبتى كه با اين جوان دارد خود را گناه‌كار مىكند و ميگويد كه مجرم منم . اين سخن به كار من نمىآيد كه ناموس چندين سالهء من به جهت اين دختر بر باد رفت . مصلحت من در آنست كه هردو را سياست كنم و به عذاب تمام هردو را روبرو [ ى 
  ] يكديگر بقتل آرم ، در ميان خلايق ، تا عبرت ديگران باشد كه اگر من درين كار سستى كنم و كشتن ايشانرا در تعلل اندازم خلق شهر عماسيه بلك جملهء عالم بگويند كه ملك قنطروس هيچ حميت و مردى ندارد ، اين چنين كار و حال ديد و غيرت نكرد ، مگر مرد نبوده است . هركس كه در پيش من سخنى غير ازين خواهد گفتن بروح و روان پدرم ملك عمروس كه اول آنكس را خواهم كشتن .\r\n\r\n","description":"","footnote":"","page_name":" 565 ","page_number":571},
  {"content":"\r\n\r\nجهران وزير دانست كه ملك در غضب است . گفت اى ملك لابد كه بخواهيم ايشانرا بقتل آوردن كه اين قصه در شهر عماسيه شهرتى تمام يافته است و جملهء خلق شهر دانستند كه در حرم ملك چنين حالتى دست داده است و ملك به چشم خويشتن ديده است . اكنون اشارت ملك چيست و بچه نوع ايشانرا حكم سياست مىفرمايى تا چنان كنيم . ملك قنطروس گفت چون خلايق جمله دانستند مصلحت در آنست كه در ميان شهر دو دار بزنى و گلنار را با اين جمشيد نام روبرو بر دار كنى و حكم كنى تا ايشانرا تيرباران كنند و بعد از آن آتش در زنى و هردو را به آتش بسوزانى و خاكستر ايشانرا بر باد دهى . جهران گفت اى ملك گلنار را بدين نوع در ميان شهر كشتن زشت باشد به جهت آنك جمله ميدانند كه دختر شماست . آن جوان غريب را ببريم و در ميان شهر بر دار كنيم . اما گلنار را در خلوت بكشيم و بسوزانيم . ملك را تسلى كرد و بيرون آمد .\r\nغوغا در عماسيه بود و ازين قصه بازميگفتند . بر در ايوان ملك قنطروس غلبه ايستاده بودند . جهران حكم كرد كه دار بزنيد . دار عظيم بزدند و به حكم ملك قنطروس بدويدند و جهان‌افروز را هم‌چنان آراسته و پيراسته چون ماه شب چهارده [ بياوردند 
  ] . خلق شهر عماسيه از آن حسن و جمال متعجب شدند . چون جهان‌افروز را از ايوان ملك قنطروس بيرون آوردند ، جهران گفت اين‌چنين او را بپاى دار بردن شرط نيست او را برهنه كنيد تا او را به اساس كشتن بپاى دار بريد .\r\nقصد آن كردند كه جهان‌افروز را برهنه كنند . جهان‌افروز با خود انديشه كرد ، گفت اگرم چنان ميكشتند كه مرا برهنه نمىكردند ، هيچ نمىگفتم اما چون ميخواهند كه مرا برهنه كنند طاقت اين رسوايى ندارم . لابد كه بدانند كه من نه مردم و رازم آشكار شود . اولى در آنست كه من خود بگويم كه كيستم و ديگر باشد كه غضب ملك قنطروس كمتر شود و اگر نيز كشته شوم بدين رسوايى نباشد .\r\nاين انديشه كرد و به غير ازين دوايى نداشت . آن سرهنگان قصد آن كردند كه او را\r\n\r\n","description":"","footnote":"","page_name":" 566 ","page_number":572},
  {"content":"\r\n\r\nبرهنه كنند . نعره بر آن سرهنگان زد كه دست از من بداريد چون نمىدانيد كه من كيستم . جهران وزير را طلب كرد و گفت اى جهران پيش آى كه با تو سخنى دارم .\r\nجهران پيش‌آمد .\r\nراوى اين داستان چنين روايت مىكند كه چون جهران پيش جهان‌افروز آمد ، جهان‌افروز گفت اى جهران با من چه خواهيد كردن ؟ جهران گفت به حكم ملك تو را بر دار خواهيم كردن و به آتش بخواهيم سوختن . جهان‌افروز گفت چرا قصد جان و جوانى من داريد ؟ جهران بخنديد و گفت اى جوانمرد مگر تو ديوانه‌اى و هيچ عقل ندارى ؟ جهان‌افروز گفت چرا عقل ندارم ؟ جهران گفت بدان دليل كه سؤال ميكنى كه مرا چرا ميكشى ؟ آنچه تو در عالم كردى كس نكرده است . در حرم ملك قنطروس خيانت كرده‌اى ، با دختر ملك در حرم ملك عشرت كرده‌اى ، ترا بدان بر دار ميكنيم و بعبرت تمام بكشيم . جهان‌افروز گفت اى جهران وزير از من خيانتى در وجود نيامده است و گلنار همچنان به مهر خود است . جهران گفت آرى گلنار نيز هم‌چنين گفت كه تو ميگويى اما ملك قبول نمىكند و هردو را سياست خواهد كردن كه گلنار در بغل بيگانه خفته است و دست بر گردن تو كرده است و تو دست در گردن او كرده‌اى و ملك به چشم خود ديده است . جهان‌افروز گفت بلى دايم در يك بستر خفته‌ايم و ليكن در ميان من و او هيچ فرقى نيست كه من و او هردو دختريم كه اگر هزار سال باهم باشيم كه هيچ تفاوتى نكند ، هرچند كه گلنار را از حال من وقوف نيست و من سر خود را به دو نگفته‌ام و نمىخواستم كه بگويم . اگر بىآنكه برهنه مىكرديد ميكشتيد هيچ نمىگفتم اما اكنون كه قصد آن كرديد كه مرا رسوا كنيد لابد شد گفتن . جهران چون بشنيد بغايت خرم شد و از شادى روان در ايوان آمد تا پيش ملك قنطروس رسيد ، خندان‌خندان . ملك عظيم در غضب بود و گره در ابرو درآورده و امرا در خدمت نشسته بودند . جهران وزير پيش‌رفت و سر در پيش ملك قنطروس داشت و گفت اى ملك خبر بشارت آورده‌ام . بدان و\r\n\r\n","description":"","footnote":"","page_name":" 567 ","page_number":573},
  {"content":"\r\n\r\nآگاه باش ، اين جوانى كه ملك او را حكم كشتن فرموده بود او مرد نيست ، مثل گلنار دختريست . ميخواستم كه او را برهنه كنم و بعد از آن بپاى دار برم نگداشت و گفت مرا رسوا مكنيد كه من نيز مثل گلنار دختريم . بنده آمدم تا شما را آگاه كنم ، تا حكم ملك چيست . قنطروس گفت راست ميگويد كه آن حسن و جمال نه حسن مردانست كه بغايت صاحب جمال است . اكنون اى جهران برو او را در اندرون حرم بر و نيكو بدان كه او دختر كيست و در آن صندوق چون افتاده بود و زخم از كه خورده بود ، نيكو بازدان و خبر بياور .\r\nجهران وزير بيرون آمد و حكم كرد كه اين شخص را در اندرون درآوريد .\r\nجهان‌افروز را بازگردانيدند و در حرم درآوردند . جهران وزير گفت اكنون بيا و راست بگو كه تو كيستى و از كجايى و نامت چيست و آن زخم از كه خورده بودى و در آن صندوق چه مىكردى ؟ راست بگوى ، هيچ پوشيده مدار . جهان افروز با خود گفت كه هرچه خواهم گفتن باور نخواهند كردن . چه گويم كه من كيستم ؟ هرچند كه فكر كرد نتوانست انديشه كردن كه دروغى بگويد و شر ايشانرا از خود بگرداند . بناكام ميخواست كه راست بگويد كه من كيستم . ناگاه بخاطرش آمد . گفت من دختر خواجه‌يى بودم و مرا پدر بغايت دوست ميداشت و دايم مرا عزيز داشتى ، به جهت آنك دايم در سفر بودى مرا بر آيين مردان برآورده بود و من دايم برسم مردان با او گرديدمى . درين لشكرانگيزى كه در روم هست بىاختيار جمعى بما رسيدند و پدر مرا با مالش غارت كردند ؛ ما را خدمت كاران بودند ، ما نيز حرب كرديم ، در ميان جنگ كردن من زخمى خوردم مرا تصور آن كردند كه مگر من بهلاك آمدم مرا در آن بيابان بينداختند و برفتند .\r\nيكى رسيد و مرا در آن صندوق نهاد كه مالش را برده بودند و صندوق تهى را انداخته بودند . مرا مىبرد ، بىاختيار به گلنار رسيديم . آنكس مرا بگذاشت و برفت . گلنار مرا بديد ، تصور كرد مگر من مردم ، با [ من 
  ] محبتى پيدا كرد و مرا\r\n\r\n","description":"","footnote":"","page_name":" 568 ","page_number":574},
  {"content":"\r\n\r\nبه شهر عماسيه آورد و آنچه وظيفهء غريب‌نوازى بود با من بجاى آورد . چون من از خود ايمن بودم با او خوش درآمدم . اكنون كه كار برسوايى انجاميد احوال خود با شما گفتم . جهران گفت شنيدم آنچه گفتى ، گلنار و خود را از كشتن رهانيدى .\r\nاكنون من بروم و ملك را خبر كنم تا حكم ملك چيست . جهران وزير پيش ملك آمد . قنطروس گفت اى جهران اين دختر چه گفت چنان بگو كه جمله بشنوند .\r\nجهران قصه را بگفت ، آنچه شنيده بود از اول تا آخر . جملهء امرا بشنيدند ، جمله خرم شدند كه بدنامى عظيم از ملك قنطروس درگدشت و قنطروس بغايت خرم شد و از شادى و خرمى كه داشت حكم كرد كه مجلس شراب بياراستند . اما حكم كرد كه همچنان او را نگاه دارند و چند خادم بر گلنار موكل كرد و خود به شراب خوردن قرار گرفت . اين خبر در شهر عماسيه افتاد كه اين جوان غريب را كه ميخواستند بكشند او خود دخترى بوده است ، كشتن او در توقف انداختند .\r\nخلق شهر عجب ماندند .\r\nاما راوى روايت مىكند كه لحظه‌يى ملك قنطروس در شراب بنشست ، بعد از آن برخاست و در اندرون حرم رفت آنجا كه جهان‌افروز بود . چون درآمد جهان‌افروز برخاست تا ملك بنشست و اشارت كرد تا جهان‌افروز قرار گرفت .\r\nملك قنطروس در آن حسن و جمال نگاه كرد ، عجب ماند . با خود گفت من مثل اين حسن نديده‌ام و نشنيده‌ام ؛ حيف و دريغ باشد كه اين حسن را ترك كنم .\r\nمرد پيرم و عمرم از صد و بيست سال گذشته است و آرزوى جوانى دارم ، به يقين اگر اين دختر در آغوش من درآيد من جوانى از سر گيرم و باز جوان شوم كه در ديدار اين دختر نگاه كردن هم چشم را روشنى است و هم دل را قوت پديد آيد . اين انديشه كرد و با جهان‌افروز به سخن خوش درآمد . و گفت اى ماه‌رو معذور دار كه ندانستم و نشناختم . ترا حكم سياست كردم و خاطرت را رنجانيدم . اكنون كه معلوم كردم كه تو كيستى ، اكنون بعذرخواهى آمده‌ام . خاطرت را خوش دار و\r\n\r\n","description":"","footnote":"","page_name":" 569 ","page_number":575},
  {"content":"\r\n\r\nهيچ اندوه به خود راه مده و آنچه اسباب عيش و عشرت تست ، جمله مهيا خواهد بودن و دست تصرف تو بر جميع خزاين و دفاين ما خواهد بودن ، و در حال امر كرد تا چند دست جامه از انواع بياوردند و در پيش جهان‌افروز نهادند كه هر كدام كه خاطرت ميخواهد درپوش ؛ و سنبل خادم را با چند خادم ديگر به خدمت او بازداشت و بسيار تكلفى با جهان‌افروز كرد . اما جهان‌افروز هيچ جواب نداد و سر در پيش انداخته بود و هيچ نمىگفت تا لحظه‌يى بگذشت . ملك قنطروس برخاست و بيرون آمد و جهان‌افروز را بسيار اسپارش كرد به سنبل در نيكو داشتن ، و سنبل قبول كرد .\r\nقنطروس جهران وزير را طلب كرد و گفت اى جهران اين دختر بغايت صاحب جمال است ، من بحسن او آدمى نديده‌ام ، راستى آنست كه مرا آرزوى وصل اوست و بعوض اين بدنامى كه بر من آورد من او را در كنار خواهم گرفتن و با او عيش و نشاط خواهم كردن . جهران وزير گفت اى ملك تو دانى و اختيار تراست ، و اگر تو در كنار نمىگيرى به من بگدارش كه مرا نيز ميلى تمام بر طرف او هست . اما چندان‌كه ترا بايد به من نخواهى گداشتن . قنطروس گفت اى جهران چون كنم و بوصل او چون برسم ؟ جهران گفت حاليا چند روزش رعايت كن و بعد از آن شبى مست شو و در حرم رو و به مهر دلش در كنار گير ، دختر غريب است و هيچ اختيارى ندارد و تو پادشاهى ، بر وى تو هيچ نتواند گفتن . قنطروس گفت لابد كه چنين كنم و دم‌بدم انواع نعمتهاى گون‌گون مىفرستاد و سنبل خادم خدمت بواجب مىكرد تا جهان‌افروز از سنبل سؤال كرد كه اى سنبل حال گلنار چيست ؟ سنبل گفت كه ملك ميخواست كه گلنار را بكشد اما از بهر خاطر تو قتل او در باقى شد و ملك چندان مهر و محبت تو در دل دارد كه پرواى هيچ ندارد و دم‌بدم ترا به من اسپارش مىكند . جهان‌افروز گفت اى سنبل هيچ ندانستى كه عنايت ملك در حق من تا اين غايت به جهت چيست ؟ سنبل بخنديد و گفت نمىدانى ؟\r\n\r\n","description":"","footnote":"","page_name":" 570 ","page_number":576},
  {"content":"\r\n\r\nجهان‌افروز گفت نمىدانم ، بگو تا بدانم . جهان‌افروز را هيچ گمان آن نبود ، به جهت آنك او بغايت پير بود . سنبل گفت اى ملكه بگويم تا بدانى ؟ اى ملكه بدانك ملك ترا دوست ميدارد و آرزوى بوس و كنار تو دارد و اين سعادتيست كه از غيب رو به تو آورده است كه چون ملك قنطروس عاشق تو گشته است .\r\nجهان‌افروز دختر قيصر روم پسر ملك قنطروس را كشته است و پدر در فراق پسرش ميراق در عزاست و ميخواهد كه درين دو روز از عزا بيرون آيد و آنگاه به حال تو پردازد . جملهء مملكت از آن تو خواهد بودن اما بايد كه اين منت از من دانى كه ايناغى « 1 » تو و گلنار من كردم و اين راز را من برملا انداختم و ترا بدين دولت رسانيدم . جهان‌افروز ازين سخن عظيم ملول شد و سرخ برآمد ، اما هيچ نگفت ، اما از غيرت چون بيد مىلرزيد . سنبل بيرون آمد ، جهان‌افروز با خود گفت اين خون‌گرفتهء بالا بگور مگر ديوانه است ! طمع در من كرده است ! به خدا كه اگر گرد من بگردد كارى با او بكنم كه تا عالم باشد از آن بازگويند .\r\nچون لحظه‌يى بگذشت ، باز سنبل درآمد و طعامهاى گوناگون در طبق زرين درآورد و در پيش جهان‌افروز بنهاد و گفت اين نعمت را ملك از بهر تو فرستاده است تا تو بخورى و هر مرادى كه دارى از خوردنى و پوشيدنى بگو تا من بيارم كه هر خدمتى كه هست ترا ملك به من رجوع كرده است .\r\nجهان‌افروز گفت سنبل ، ملك چند فرزند دارد ؟ سنبل گفت ملك دو فرزند داشت يكى پسر و يكى دختر ، پسرش را نام امير ميراق بود و عسطور پادشاه روم او را طلب كرده بود كه با ايرانيان جنگ كند . خيلى مبارزى و پهلوانى كرد و عاقبت بدست دختر قيصر روم بهلاك آمد ؛ و يكى ديگر اين گلنار است كه اين محبت و مهربانى با تو داشت . جهان‌افروز گفت اى سنبل ، ملك ديگر هيچ زن دارد ؟ گفت بلى ده زن دارد اما بحسن و جمال تو نيستند و ترا بغايت دوست\r\n\r\n\r\n","description":"","footnote":"\r\n( 1 ) - در اصل : ايغاغى .\r\n","page_name":" 571 ","page_number":577},
  {"content":"\r\n\r\nميدارد و دايم اسپارش تو مىكند . جهان‌افروز گفت اى سنبل هيچ دانستى كه ملك پيش من كى خواهد آمدن ؟ سنبل بخنديد گفت گمان من آنست كه امشب بيايد يا فردا شب . جهان‌افروز گفت اى سنبل راست بگوى كه چرا خنديدى ؟ سنبل گفت بدان جهت خنديدم كه شما را از ملك شتاب بيشتر « 1 » است كه زود بوصل برسى . جهان‌افروز گفت لابد همه‌كس را آرزوى وصل باشد . سنبل لحظه‌يى بنشست و از هر نوعى سخن ميگفتند و جهان‌افروز در ميانهء سخن تمناى وصل مىكرد . سنبل بيرون آمد و در حال پيش ملك قنطروس آمد و بايستاد . ملك گفت اى سنبل كجا بودى ؟ سنبل گفت پيش جمشيد بودم . گفت در چه كار است ؟ گفت در ايوان نشسته است و در انتظار خدمت ملك است كه زودترى به خدمت برسد . پس آنچه رفته بود جمله را در خدمت ملك بگفت . قنطروس خرم شد و گفت اى سنبل من انديشهء آن داشتم كه چند روز تحمل كنم كه تا از عزاى ميراق بيرون آيم و آنگاه به دو پردازم . چون او را آرزوى ماست پس امشب در خلوت چنان بيايم كه هيچ‌كس نبيند كه البته در غيبت منعم كنند . تو آن محل را خالى كن ، از خدمتكاران آنچه هستند ايشانرا دور كن ، كه چون از شب يك نيمه بگدرد بيايم . سنبل در حال پيش جهان‌افروز آمد و گفت بشارت كه ملك امشب پيش تو خواهد آمدن . جهان‌افروز از غيرت بلرزيد و سرخ برآمد . سنبل تصور كرد كه مگر از غايت تعشق و شادى چنان سرخ برآمد . جهان افروز ميخواست كه از غايت غضب سر سنبل را از تن بركند ، باز تحمل كرد و گفت از كشتن اين سياه چه حاصل ؟ بگذارم كه قنطروس خر بيايد ، مغزش از كلهء سر برآرم . گفت اى سنبل نوعى كن كه درين حوالى كسى نباشد . سنبل گفت بلى ملك نيز چنين فرموده است . اين بگفت و بدر رفت .\r\nجهان‌افروز برخاست و گرد آن خانه بگرديد ، يك عمود ديد نهاده كه در ايام جوانى قنطروس بدان حرب كردى كه او عظيم مبارز بود و خيلى كارها در عالم كرده بود و از غايت زبردستى كه داشت سر به كسى درنمىآورد . جهان‌افروز آن\r\n\r\n\r\n","description":"","footnote":"\r\n( 1 ) - در اصل : شتاب‌تر .\r\n","page_name":" 572 ","page_number":578},
  {"content":"\r\n\r\nعمود را بديد ، خرم شد ، برداشت و بياورد و در آن كنج خانه نهاد و مسند خود را بينداخت و بنشست در انتظار آنك قنطروس كى بيايد . چون شب درآمد سنبل بيامد و شمع معنبر در لگن زرين درآورد و برابر جهان‌افروز بنهاد و بيرون رفت و خوان « 1 » زرين بياورد و انواع نعمتها بياورد و در پيش جهان‌افروز نهاد . خواست كه بيرون رود جهان‌افروز نگداشت و گفت اى خواجه سنبل ، بنشين كه باهم طعام خوريم . سنبل بنشست و با جهان‌افروز بيكجا نعمت خوردند و در ميان طعام خوردن بسيار تكلف با سنبل كرد تا از شب خيلى بگدشت . سنبل گفت وقت آمدن ملك است برخيزم و اگر از غلام و كنيزك و خادم كسى باشد ايشانرا دور كنم كه ملك چنين فرموده است . بيرون آمد و آنچه كردنى بود بكرد و بر در حرم در انتظار ملك مىبود تا از شب يك نيمه بگدشت . سنبل در انتظار ملك بود كه ناگاه ملك بيامد ، سنبل پيش‌رفت و خدمت كرد . قنطروس گفت اى سنبل در چه كارى ؟\r\nاما مؤلف اخبار چنين روايت مىكند كه سنبل گفت اى ملك در انتظار توايم ، بيا كه خوش‌آمدى كه كارها بمراد است . قنطروس گفت اينك آمدم ! سنبل پرده برانداخت و گفت بسم اللّه ، فرماييد كه خوش عيشى خواهى كردن و عمر رفته را از سر خواهى يافتن و از نو جوان خواهى شدن ! قنطروس خرم شد و رغبتش زيادت شد و قدم در حرم نهاد و بىتكلف درآمد . خرامان‌خرامان چنانك داماد پيش عروس رود و يا عاشق پيش معشوقه خرامد ، بعشق و ارادت پيش مىآمد . بيچارهء مسكين نمىدانست كه استقبال مرگ ميرود . مثل گوسفند كه بپاى خود بسلاخ‌خانه آيد ، درآمد و بىتكلف در پيش جهان‌افروز بنشست . جهان‌افروز بر خود بلرزيد كه تا عمر او بود هرگز بيگانهء نرينه در پيش او ننشسته بود . عظيمش سخت آمد ، باز پس‌تر شد . سنبل خادم بيرون رفت و در را پيش كرد و پرده فروگداشت و در قفاى پرده بايستاد كه تا ملك چون داماد شود ، او را طلب كند ، او اندرون رود .\r\n\r\n\r\n","description":"","footnote":"\r\n( 1 ) - در اصل : خان .\r\n","page_name":" 573 ","page_number":579},
  {"content":"\r\n\r\nاما قنطروس پادشاه عماسيه در پهلوى جهان‌افروز بنشست . جهان‌افروز باز پس شد ، قنطروس گفت اى دلارام از ما چرا دور شدى كه ما امشب به مهر و محبت تو آمده‌ايم . هرچند كه از اول ترا رنجانيديم كه در حق تو گمان ديگر مىبرديم ، اكنون نوعى ديگر است ، با ما خوش درآى كه بكامرانى باهم باشيم و از هم كام برداريم . جهان‌افروز در سخن درآمد و گفت اى ملك ، مرد پير شده‌اى و بمرگ نزديك شده‌اى ، ترا چه هنگام اين سخن است ؟ ترا در انديشهء مرگ بايد بودن و كارسازى مورد و كافور بايد كردن ! ترا چه هنگام عيش و عشرت و لهو و طرب است ؟ قنطروس گفت هرچند كه پيرم اما قوت جوانان دارم ، چون بوصل تو برسم جوانى از سر گيرم . اين ميگفت و پيشتر مىآمد و ميخواست كه از اعضاى او جايى بگيرد و هرچند كه جهان‌افروز منع مىكرد او قبول نمىكرد تا جهان‌افروز تمام در غضب شد و گفت اى حرام‌زادهء ملعون ، ترا چه حد آن باشد كه با من اين سخن گويى و چندان كه منع ميكنم قبول نمىكنى . جزاى تو اينست ! و دست كرد و آن عمود را برگرفت و گرد سر بگردانيد و بزد بر كلهء سر قنطروس كه بدان ضرب گرز سر و گردن او را درهم خرد كرد و مغزش در بستر ريخت . آه از جان ملك قنطروس برآمد و درافتاد و جان بداد .\r\nاما راوى داستان گويد كه چون جهان‌افروز چنان كارى كرد و پادشاه عماسيه را بدان نوع هلاك كرد ، از جاى برجست و آواز برآورد و سنبل را طلب كرد . سنبل ايستاده بود ، آواز عروس را بشنيد كه او را طلب مىكند . تصور كرد كه مگر ملك داماد شد ، با خود گفت اين پيرك سال‌خورده را بنگر كه چون برين دختر فرصت يافت ؟ از آن جهت بود كه عروس را شتاب بود . چون قدم در آن حرم نهاد نگاه كرد ، عروس را ديد ايستاده و عمود چنان بر دوش نهاده و ملك قنطروس افتاده و جملهء سر و مغزش درهم خرد شده . سنبل چون چنان ديد درماند ، گفت اين چه حالتست ؟ ملك بدين حال چراست ؟ جهان‌افروز دست سنبل گرفت ، پيش كشيد و\r\n\r\n","description":"","footnote":"","page_name":" 574 ","page_number":580},
  {"content":"\r\n\r\nگفت اى سياه نابكار بيا و ببين كه حال ملك چيست كه بدين عمود مغزش بر خاك تيره انداختم . اگر سخن نشنوى ترا نيز بدين علامت بكشم . سنبل گفت ما تصور كرديم كه تو عروس باشى تو خود خونى بوده‌اى ، اكنون بگو كه ملك را چرا كشتى و از من چه ميطلبى ؟ همان پندار كه مرا نيز كشتى . جهان‌افروز گفت او را بدان جهت كشتم كه بىادبى كرد و چيزى از من مىطلبيد كه حد او نبود و نه لايق او بود . اى سنبل تو هيچ ميدانى كه من كيستم و نام من چيست ؟ با تو بگويم تا بدانى كه اگر برضاى من بودى ، جان ببرى و بجايى برسى كه دوانزده هزار خادم سفيد و سياه در حكم تو باشند و اگر فرمان نبرى همين لحظه‌ات بعبرتى بكشم كه مرغ هوا را و ماهى دريا را بر تو گريه آيد . سنبل گفت آخر نگويى كه كيستى و به من چه كار خواهى فرمودن ؟ جهان‌افروز گفت اى سياه بدانك من جهان‌افروزم ، دختر ملك عسطور رومى ، هرچند كه از او بيزارم ، اكنون زن شاه‌زادهء ايران فيروز شاهم كه اكنون مدتى شد كه از شكارگاه ناپديد شد . سنبل گفت تو آن جهان‌افروزى كه ميراق را كشتى ؟ گفت بلى در آن‌وقت كه ميراق را كشتم هم در آن جنگ - گاه « 1 » زخمى خوردم و بديرى رسيدم و چند روز آنجا بودم ، از خدمتكارانم عيارى صغير نام رسيد و مرا در صندوقى كرد ، به شهر قيصريه مىبرد ، گلنار به من رسيد و مرا به عماسيه آورد كه تا كار بدينجا رسيد كه قنطروس را كشتم . اكنون من به قيصريه خواهم رفتن ، ترا نيز با من مىبايد آمدن تا محرم من شوى . سنبل چون بدانست كه او كيست ، كه آوازهء هنر او در روم معروف و مشهور بود ، در حال در خاك افتاد و پاى جهان‌افروز را ببوسيد و گفت اى شاه‌زاده معذور دار كه ترا نشناختم و ندانستم . مبادا كه در روى تو سخنى بگستاخى گفته باشم ، توبه كردم . اكنون رضاى تو چيست تا چنان كنم . جهان‌افروز گفت اى سنبل ، از براى من دستى سلاح بايد و يك مركب نيكو تا سوار شوم ، باشد كه جان خود را از اين شهر\r\n\r\n\r\n","description":"","footnote":"\r\n( 1 ) - در اصل : جنگاه\r\n","page_name":" 575 ","page_number":581},
  {"content":"\r\n\r\nبدر اندازم ، كه چون بر روى صحرا افتم از ده هزار سوار انديشه ندارم . سنبل گفت آنچه خواستى جمله هست . بيا تا ترا بزرادخانه برم تا آنچه خواهى بردارى كه زره‌خانهء ملك هم درين ايوانست . سنبل را سوگند داد كه خيانت نكند و عداوت نورزد . سنبل شمع برداشت و در پيش افتاد و جهان‌افروز در عقب او روانه شد تا بسلاح [ خانه 
  ] آمد كه هم در آن حوالى بود . در آن زرادخانه برگشودند كه بيشتر اين كليدها در دست او بود . كليد خزينه هم در پيش او بود . جهان‌افروز در آن زرادخانه شد و آنچه ميخواست برداشت و بر خود ساز داد و وجود خود را در زير آهن و فولاد پنهان كرد و از آن خانه بيرون آمدند . سنبل در پيش افتاد كه تا بر بام شدند و بام‌ببام مىجستند . كمند با خود داشتند كه از زرادخانه بيرون آورده بودند . همچنين ميرفتند تا بدان موضع رسيدند كه مركبان بسته بودند .\r\nبخم كمند بشيب رفتند و در ميان آن مركبان درآمدند . مركبى كه جهان‌افروز را قبول افتاد بگزيد و زين برنهاد و در آن موضع سه كس خفته بودند . هرسه را بكشتند و جهان‌افروز سوار شد و با سنبل گفت اى سنبل خيلى كرم كردى و مرا در كارها يارى دادى و من حق ترا فراموش نخواهم كردن . اكنون ترا يك كار ديگر بايد كردن تا كارها را تمام كرده باشى . سنبل گفت بجان فرمان برم ، بهرچه فرمايى ايستاده‌ام . جهان‌افروز گفت راه دروازه به من بنما كه تا خود را بيرون شهر اندازم .\r\nاگر با من بيايى ببرمت و اگر بازگردى هم تو دانى . سنبل گفت اى ملكه اكنون من اينجا نتوانم بودن ، البته با تو بيايم . جهان‌افروز گفت روا باشد . پس سنبل در پيش افتاد و روانه شد و جهان‌افروز غرق پولاد در عقب او روانه شد و قدم در ميان شهر عماسيه نهادند . سنبل گفت اى ملكه در دروازه بسته خواهد بودن و البته خلقى در پس دروازه باشند . جهان‌افروز گفت تو در دروازه به من بنماى چون من آنجا برسم كار خود پيش برم . تا در ميان شهر رسيدند .\r\nتقدير خداى تعالى چنان بود كه در عماسيه سيصد مرد عسس بودند كه به حكم\r\n\r\n","description":"","footnote":"","page_name":" 576 ","page_number":582},
  {"content":"\r\n\r\nملك قنطروس شب همه شب گرد شهر ميگشتند . از آن جمله پنجاه عسس با چراغ و فانوس و مشعله رسيدند و نظر ايشان بر جهان‌افروز افتاد . سوارى ديدند غرق پولاد ، بر چنان مركبى سوار و خادمى سياه در عقب به هيبت تمام ميرفتند . سر راه برايشان گرفتند كه هى چه كسانيد و كجا ميرويد ؟ جهان‌افروز هيچ جواب نداد اما شمشير بركشيد و بريشان حمله كرد . يكى را تيغى بر فرق زد كه تا كمر درهم بدريد و يكى را بر ميان زد و چون خيار بدونيم كرد و يكى را بر گردن زد و سرش در خاك انداخت . فغان از آن قوم برآمد و نعره زدند . جمعى ديگر از آن عسسان از عقب رسيدند و آن حال بديدند حمله كردند و جمعى ديگر از پيش رسيدند ، چون معلوم كردند حمله كردند . بيك لحظه آن سيصد عسس آنجا حاضر شدند و جنگ پيوسته شد و جهان‌افروز جنگ مىكرد تا بيست كس را از آن قوم بكشت .\r\nايشان گفتند كه اين رستم‌دستان و سام نريمانست ! كه درين نيم شب درين شهر پيدا شده است ! امير عسس گفت كه ملك قنطروس را خبر بايد كردن تا معلوم كند . جمعى از آن قوم بدويدند و بر در ايوان ملك آمدند و فرياد برآوردند . پاسبانان و خدمتكاران بشنيدند و گفتند كه ملك در حرم است . شايد كه در خواب باشد .\r\nگفتند كه اگر ملك را خبر نكنند تا اول روز اين سوار شهر را گرفته باشد . جملهء خدمتكاران ايوان بشنيدند ، غوغا در آن ايوان افتاد . گفتند ملك را خبر كنيد .\r\nيكى گفت ملك امشب پيش آن دختر غريب بود ، آنجا طلب كنيد . رفتند كه تا آن خبر به سنبل گويند تا سنبل با ملك بگويد . چندانك سنبل را طلب كردند نيافتند . خادمى گستاخ سر در حرم كرد ، ملك را ديد افتاده و سر و مغز درهم خرد شده و جان داده . فرياد برآورد كه ملك را كشته‌اند و هيچ‌كس پيدا نيست ! در آن نيم‌شب اين خبر به گلنار كردند ، بيرون آمد و آن حال را بديد و بمرگ پدر فغان و زارى برآورد . جمله غرق پولاد شدند ، دويدند و اين خبر را به جهران وزير كردند . جهران سوار شد .\r\n\r\n","description":"","footnote":"","page_name":" 577 ","page_number":583},
  {"content":"\r\n\r\nاما مؤلف اخبار روايت كند كه آنجا كه جهان‌افروز حرب مىكرد ، در آن شب بقرب پنج هزار مرد بجمع آمده بودند و جهان‌افروز حمله بر حمله مىبرد و مرد ميكشت .\r\nناگاه غلبه كردند و سنبل را گرفتند . نعره برآوردند كه اين يكى را گرفتيم . جهان افروز چون معلوم كرد كه سنبل را گرفتند ، گفت اكنون بيم رسوايى [ با 
  ] شد كه سنبل گرفتار شد . بسيار جهد كرد تا بدر رود ، ندانست كه راه دروازه از كدام طرف است و نيز نمىتوانست كه از ميان بدر رود ، البته از هر سويى حمله مىكرد و مرد بر مرد مىانداخت ، از طرف ديگر مىآمدند و جوانب او را گرفته بودند . راوى گويد كه در آن نيم‌شب غوغاى عظيم در شهر عماسيه افتاد كه ملك قنطروس را امشب كشته‌اند . مردم شهر عماسيه از خانها بيرون آمدند و از هر طرف مىدويدند و بدان جنگ‌جاى جمع مىآمدند .\r\nاما راوى گويد كه چون سنبل را گرفتند ، در حال او را پيش جهران وزير آوردند .\r\nجهران با سنبل گفت اين چه حالتست ؟ ملك را كه كشت ؟ سنبل گفت اين دختر كه در حرم بود ! گفت چرا كشت و اين قصه چون بود ؟ سنبل گفت كه ملك قصد وصال او كرد ، عمود بر كلهء سرش زد و مغزش در خاك انداخت و مرا نيز گرفت و ميخواست كه بكشد . من زينهار خواستم ، گفت من دختر قيصر رومم ، جهان‌افروز كه اين همه كارها در عالم كرده‌ام ، و خود را بزنى بفيروز شاه داده‌ام ، و ميراق را نيز من كشتم و هركس كه به قصد در من نگاه كند مغزش برآرم . اكنون حكايت اينست كه گفتم . جهران وزير را چون معلوم شد كه جهان‌افروز است كه كشندهء ميراق است و پدر را نيز بكشت ، در حال سوار شد و بدان موضع آمد كه جهان‌افروز در حرب بود . حكم كرد كه در شهر عماسيه را بربستند و خلق شهر را گفت نوعى كنيد كه اين دختر كشته نشود و او را زنده بگيريد كه او دختر ربيعاى قيصر است ، و قنطروس بهلاك آمد . اكنون مملكت از آن قيصر است و بىحكم او نتوانيم دختر او را كشتن . اولى در آنست كه او را زنده بگيريم و پيش ملك عسطور بريم\r\n\r\n","description":"","footnote":"","page_name":" 578 ","page_number":584},
  {"content":"\r\n\r\nتا حكم او چه باشد و ملك عماسيه را بكه دهد . چون اول روز شد صد هزار خلق از شهرى و لشكرى در سلاح رفتند و جمله گرد جهان‌افروز برآمدند و جهان‌افروز را در ميان گرفتند و جهان‌افروز بجان و دل ميكوشيد تا بسيارى بكوشيد . چون خلق بسيار بودند و ميان شهر بود و جاى حركت كردن نبود ، جهان‌افروز را از مركب پياده كردند و بسيار طعن و ضربى برو زدند و عاقبت فروريختند و او را گرفتند و محكم بربستند . خبر به جهران وزير كردند كه جهان‌افروز را گرفتند . جهران فرمود تا بندى گران بر دست و پاى او نهادند و در خانه‌يى او را محبوس كردند ، و جهران پيش گلنار آمد و گفت اى ملكه بلايى عظيم « 1 » درين مملكت آوردى ! آنكس كه برادر ترا كشته بود در عماسيه آوردى و پدرت را نيز كشت . اما اكنون گرفتار شد ، چه ميگويى ؟ چه بايد كرد ؟ بگو تا چنان كنيم . گلنار گفت شدنى شد ، بنگريد كه اكنون مصلحت چيست ؟ جهران گفت مصلحت درآنست كه اين دختر را دست و گردن بسته پيش پدرش بريم تا حكم او چه شود . حاليا بنقدا ملك را در خاك بايد كردن و بعد از آن به كارهاى ديگر مشغول بايد شدن . جهران بيرون آمد و بدفن ملك قنطروس مشغول شد و ملك قنطروس را چنانك رسم و قاعدهء ايشان بود در خاك كردند و بعزاى ملك مشغول شدند .\r\nراوى اين داستان غريب چنين روايت مىكند كه جهان‌افروز زخم داشت و دربند بود و هركسى او را جفايى مىكردند . برين قصه چند روز بگدشت ، جهران وزير گفت اكنون مصلحت درآنست كه جهان‌افروز را برداريم و رو بر بيعاى قيصر كنيم . جهران وزير كارسازى كرد و آنچه از لشكرى بود با مال و نعمت بسيار بر داشتند و جهان‌افروز را بسته و خسته در محفه‌يى كردند و سنبل خادم را هم بسته از شهر عماسيه بيرون آمدند و شهر عماسيه را به گلنار بگداشتند و رو بلشكرگاه ملك عسطور روم بنهادند .\r\nاما ملك عسطور در جاى مشهور فرود آمده بود و نامه در اطراف روم فرستاده\r\n\r\n\r\n","description":"","footnote":"\r\n( 1 ) - در اصل : بلايى عظيم .\r\n","page_name":" 579 ","page_number":585},
  {"content":"\r\n\r\nبود و لشكر بىعدد برو جمع مىشد . در آن مملكت و ديار هركجا پهلوانى و مبارزى بود ، ربيعاى قيصر او را طلب كرده بود و بعضى را بزر و ولايت وعده كرده بود ، و بعضى كه « 1 » رعيت بودند مىآمدند . چون آوازهء گم شدن فيروز شاه در عالم شهرتى گرفته بود و مىدانستند كه اين سپاه كه بر در شهر قيصريه‌اند بسيار اعتبارى ندارند .\r\nالقصه آوازهء لشكر قسطنطنيه نيز بود كه نيك‌انديش وزير رفته بود كه از پاى - تخت شاه طاطوس لشكرى بيارد و بلاكيوس با صد هزار مرد مىآيند ، و هيچ روزى نبود كه چند هزار مرد بر سپاه قيصر جمع نمىشدند . چون جهران وزير چند منزل برفت ، جهان‌افروز بدان راضى بود كه او را هم آنجا بكشند و بدان زارى و خوارى پيش پدرش نبرند . هرچند كه شفاعت مىكرد كه مرا هم اينجا هلاك كنيد و پيش پدرم مبريد ، قبول نمىكردند . جهان‌افروز از خداى تعالى درخواست مىكرد و ميگفت اى خداى كريم و اى ملك رحيم ترا قدرت و حكمت بسيار است ، بقدرت خود سببى ساز كه من خلاص شوم . جهان‌افروز درين انديشه . . .\r\nاما راوى داستان روايت كند كه در ديار مغرب شهرى بود كه در آن مملكت از آن شهر بزرگتر نبود ؛ و در آن شهر ملكى بود ارغنوس نام ، قيصر روم پيش او فرستاده بود و سپاه طلب كرده بود و اين ارغنوس با سى هزار سوار بمدد قيصر روم ميرفت . از قضاى خداى تعالى بجهران وزير رسيد كه جهان‌افروز را پيش قيصر روم مىبرد . جهران وزير با پنج هزار سوار در مرغزارى فرود آمده بودند ، كه آن سپاه سى هزار سوار رسيدند . ملك ارغنوس را گفتند كه جهران وزير است ، وزير ملك قنطروس كه با پنج هزار سوار فرود آمده است . ملك ارغنوس گفت بازدانيد كه كجا ميروند . سپاهيان ارغنوس برابر آن سپاه فرود آمدند و خيمها زدند و سپاه در فرود آمدن بودند كه جهران وزير را معلوم شد كه ملك ارغنوس است كه با سى هزار مرد بمدد ملك عسطور ميرود . جهران وزير بغايت خرم شد و گفت همراهى ما پيدا شد ! برخاست و پيش‌كش چند برداشت و نزد ارغنوس آمد تا در خيمهء ملك ارغنوس رسيد ، اجازت\r\n\r\n\r\n","description":"","footnote":"\r\n( 1 ) - در اصل : بعضى را كه .\r\n","page_name":" 580 ","page_number":586},
  {"content":"\r\n\r\nخواست . ارغنوس را خبر كردند كه جهران وزير به خدمت شما آمده است . ارغنوس حكم كرد كه درآريد ، اجازت دادند ، درآمد و در پيش پهلوان ارغنوس خدمت كرد و شرط ادب بجاى آورد . ارغنوس او را خيلى حرمت داشت و در پيش خود بنشاند و پرسش كرد و گفت كجا ميروى ؟ جهران گفت پيش ملك عسطور ميروم . گفت از ملك قنطروس چه خبر دارى ؟ جهران گفت قنطروس را كشتند . گفت كه كشت او را ؟ گفت جهان‌افروز دختر ملك عسطور كشت او را . ارغنوس گفت شنيدم كه ميراق را نيز او كشت و ناپديد شد . به ملك چون رسيد ؟ حكايت بازگوى تا بدانم .\r\nجهران گفت در آن‌وقت كه ملك پيش قيصر مىرفت دخترش گلنار با پدر بود ، جهان‌افروز را در صندوق يافته كه عيارى او را بلشكرگاه ايران مىبرده است . گلنار تصور كرده است كه مگر او جوانيست ، برو عشق آورد و مدتى در خانه با او عشق‌بازى مىكرد تا كه كرمانشاه برادر مظفر شاه از ايران آمد و سپاه قيصر را بشكست . ملك قنطروس بازگرديد و بعماسيه آمد . خادمى از صورت حال واقف شد . و ملك را ببرد تا گلنار را با جهان‌افروز بيك‌جا بديد . ملك او را با گلنار حكم كشتن كرد . جهان‌افروز گفت من دختر بازرگانيم ، مرد نيستم . ملك برو رحم كرد و شبى بسر وقت او رفت . او عمودى بر سر ملك زد و ملك را بكشت و از ايوان بيرون آمد . ميخواست كه از عماسيه بيرون رود ، بسيار زحمت كشيديم تا او را گرفتيم و ميخواستيم كه او را هلاك كنيم ؛ اما چون معلوم كرديم كه او جهان‌افروز است ، نتوانستيم او را هلاك كردن . او را بسته اينك به خدمت ملك عسطور مىبريم كه تا حكم قيصر چيست . پهلوان ارغنوس گفت اكنون جهان‌افروز با شماست ؟ گفت بلى با ماست . ملك ارغنوس ازين سخن خرم شد و گفت امشب اينجا باشيم و فردا در اول روز كوچ كنيم و برويم . جهران گفت چنين كنيم . لحظه‌يى آنجا بود . بعد از آن برخاست و بيرون آمد و بلشكرگاه خود آمد .\r\nمؤلف اخبار چنين روايت مىكند كه اين ملك ارغنوس ملك ميلاس شهر بود و اين ميلاس شهر عظيم بزرگ بود ؛ هرچند كه مال بملك عسطور مىداد اما اين\r\n\r\n","description":"","footnote":"","page_name":" 581 ","page_number":587},
  {"content":"\r\n\r\nارغنوس هرگز پيش قيصر نيامده بود ، اما آوازهء حسن و جمال جهان‌افروز بسيار شنيده بود و دايم در آرزوى آن بود كه يك بار ديدار جهان‌افروز را ببيند . چون معلوم كرده بود كه فيروز شاه در عالم گم شده بود و نيز ميدانست كه جهان‌افروز دشمن جان پدر است كه اگر او را پيش پدر مىبرند در حال او را هلاك مىكند ، با خود فكر كرد و در حال امراى خود را طلب كرد و با ايشان مشورت كرد و گفت من بسيار وقتست كه در آرزوى آن بودم كه اين جهان‌افروز را ببينم . اكنون فرصتى عظيم دست داده است كه او را بسته پيش پدر مىبرند و چون ببرند در حال او را هلاك خواهند كردن . عظيم دريغ باشد كه چنان حسنى بهلاك آيد . بياييد كه اول برين سپاه زنيم و اين پنج هزار مرد [ را 
  ] كه مال عماسيه « 1 » از براى قيصر مىبرند شما غارت كنيد و جهان‌افروز را از بند ايشان بستانيم . جهان‌افروز از آن من و گنج و مال از آن شما .\r\nعسطور در كار خود درمانده است و سپاه ايران در مقابل دارد بما نمىتواند « 2 » پرداختن ؛ و نيز شما را معلوم است كه در پاىتخت او هيچ‌كس نيست كه با من تواند ميدان‌دارى كردن ؛ برويم بميلاس شهر و در شهر بربنديم و بعيش و عشرت مشغول شويم .\r\nامرا گفتند كه ملك بهتر ميداند ، ما همه بنده و خدمتكار ملكيم ، بدانچه فرمايى ايستاده‌ايم . ارغنوس گفت چندان صبر كنيد كه از شب دو پاس بگذرد ، بعد از آن سوار شويد . گفتند چنين كنيم . پس بكارسازى مشغول شدند و صبر كردند تا شب درآمد و از شب يك نيمه بگدشت ، ارغنوس و سپاه سى هزار مرد سوار شدند و در آن نيم شب بيامدند و آن سپاه عماسيه را در ميان گرفتند و طبل جنگ فروكوفتند و ناى رزم دردميدند و بنام ملك ارغنوس بر آن سپاه با ارغنوس فروكوفتند و تيغ دريشان نهادند و از ايشان كشتن گرفتند .\r\nآن مسكينان خفته و آسوده ، ايمن و ساكن ، آن قوم چون بلاى مبرم از چهار طرف ايشان درآمدند . ايشان از جاى برجستند ، سرآسيمه‌وار از هر طرفى مىدويدند . تيغ بر فرق مىخوردند ، يكى را مجال گريختن نبود ؛ تا وقت سحر از آن خلق ميكشتند . جهان‌افروز دربند و زنجير بود . چون از صورت حال واقف شد ، بدانست كه آن شب سبب خلاصى\r\n\r\n\r\n","description":"","footnote":"\r\n( 1 ) - در اصل : اين پنج هزار مرد كه مال عماسيه را\r\n( 2 ) - در اصل : دارند . . . توانند .\r\n","page_name":" 582 ","page_number":588},
  {"content":"\r\n\r\nاوست ، كه خداى عز و جل بقدرت آن كار انگيخته است كه حكما گفته‌اند ، بيت :\r\n هر كار كز آن بتر نباشد * از مصلحتى بدر نباشد \r\nچون سفيدهء صبح بدميد جملهء ايشانرا بهلاك آورده بودند . جهران وزير گرفتار شده بود . آن مال و گنج عماسيه و آن مركبان و آن قطار و مهار در آن بيابان ريخته بود .\r\nارغنوس حكم كرد كه غارت كنيد . غارت مىكردند و هركسى از بهر خود مىبردند .\r\nارغنوس در آن خيمه درآمد كه جهان‌افروز دربند بود . پياده شد و در آن خيمه درآمد ، چشمش بر آن جمال و كمال جهان‌افروز افتاد . آن حسن خوش و آن جمال دلكش را بديد ، حيران ماند و گفت ، بيت :\r\n روشن رخ مه گرچه بغايت زيباست * زيبا قد سرو اگرچه [ بس 
  ] بىهمتاست\r\nمانند رخ تو نيست ، روشن گفتم * همتاى قد تو نيست ، مىگويم راست \r\nچون ارغنوس را ديده بر جمال جهان‌افروز افتاد ، عقل از سرش بدر رفت ، متحير شد ، وقت آن بود كه بدود و هزار بوسه برپاى او بزند . اما خود را نگاه داشت . اما در پيش جهان‌افروز خدمت كرد و زمين خدمت ببوسيد و دعا و ثنا بر جان جهان‌افروز كرد و گفت ، بيت :\r\n سر بانوانى و زيباى تاج * فروزندهء ياره و تخت عاج \r\nاى ملك‌زادهء روم و اى در چنگ دشمنان محروم ، و اى يگانهء زمانه و اى دشمن‌كش فرزانه ، و اى مشترى طلعت خورشيد روى و اى زهره جبين مشكين موى « 1 » ، من بنده ارغنوس شاهم ، پادشاه ميلاس شهر ، مرا پدرت ملك عسطور مال بسيار وعده كرده بود و مرا طلب كرده است كه با ايرانيان حرب كنم . بنده بدانجا ميرفتم ، بىاختيار بدين موضع رسيدم و جهران وزير را ديدم ، چون مرا از صورت حال معلوم شد كه تو قنطروس را كشته‌اى و عاقبت گرفتار بند و بلا شدى و بدين نوع پيش پدرت مىبرند ، تحمل نكردم ؛ بعشق ديدار تو با پدرت ياغى شدم و جهران وزير را گرفتم و سپاه عماسيه را غارت كردم تا ترا از بند بيرون آرم و با خويشتن به ميلاس شهر برم و آنچه وظيفهء خدمت باشد بجاى آورم .\r\n\r\n\r\n","description":"","footnote":"\r\n( 1 ) - در اصل مشكين بوى .\r\n","page_name":" 583 ","page_number":589},
  {"content":"\r\n\r\nجهان‌افروز بدانست كه ارغنوس را بجانب او ميل و محبتى هست . بناكام گفت اى پهلوان كرم كردى كه دشمنان مرا جمله بهلاك آوردى . مرا نيز آرزوى ديدار تو بود كه من آوازهء هنر و مردى تو بسيار شنيده بودم و آرزوى تو داشتم . به حمد اللّه كه آنچه ميطلبيدم ميسر شد . اكنون زود باشيد و اين بند از من برداريد كه زخمى چند بر اعضا دارم تا به تيمار آن مشغول شوم . ارغنوس گفت منت دارم . در حال امر كرد تا خادمى چند بيامدند و آن بند و زنجير از دست‌وپاى جهان‌افروز برداشتند . سنبل خادم نيز آنجا دربند بود ، حكم كرد كه او را نيز از بند بدر آريد . او را نيز بدرآوردند .\r\nجهان‌افروز شكر كرد خداى تعالى را كه او را از چنان بندى خلاص گردانيد ، و آن نبود الا قدرت خداى تعالى . بعد از آن جهان‌افروز سوار شد ، با سنبل خادم بهم و [ با 
  ] جمعى از غلامان و خدمتكاران ملك ارغنوس رو بلشكرگاه ملك ارغنوس نهادند . جهان‌افروز را در بارگاه خاصه فرود آوردند و در حال نعمتى فراوان از براى او بفرستاد . جهان‌افروز به تيمار خود مشغول شد . آن سپاه در آن صحرا افتاده بودند و غارت آن سپاه جمع مىكردند ، و از آن پنج هزار سوار اندكى بدر رفتند و اين خبر به گلنار رسانيدند كه در فلان موضع چنين حالتى واقع شده و جهرانرا گرفته‌اند و سپاه را غارت كرده‌اند و جهان‌افروز را ببردند .\r\nگلنار حكم كرد تا در شهر را بربستند و بكارسازى مشغول شدند و جمعى رو بلشكرگاه عسطور نهادند و به شتاب تمام مىآمدند تا بلشكرگاه عسطور رسيدند تا در بارگاه قيصر آمدند .\r\nمؤلف اخبار چنين روايت مىكند كه لشكر بسيار بر قيصر روم گردآمده بودند ؛ اما نيك‌انديش وزير رفته بود بپاىتخت شاه طاطوس بقسطنطنيه بطلب لشكر ؛ صد هزار سوار آهن قباى آهن كلاه با چند سر مبارز آمده بودند و از لشكر غلبه بودند و از كشتى بدرآمده بودند و عزم قيصريه داشتند . مرد چند آمده بودند و خبر آمدن آن سپاه آورده بودند و در سپاه قيصر كوس بشارت مىزدند و قيصر عظيم خرم بود و آنكسانى كه خبر لشكر آورده بودند ايشانرا خلعت داده بود . قيصر ميگفت اين نوبت كار\r\n\r\n","description":"","footnote":"","page_name":" 584 ","page_number":590},
  {"content":"\r\n\r\nايرانيانرا تمام خواهيم كردن . چنان كنيم كه يكى جان بدر نبرند ، مردان ايشانرا تمام خواهيم كشتن و مال و زنان ايشان غارت خواهيم كردن . با سرور يمنى گفت اى شاه بايد كه از قول برنگردى . همچنان عين الحيات را به من تسليم كنى .\r\nسرور يمنى گفت اى ملك به شرطى كه جهان‌افروز را به من دهى . قيصر گفت نام جهان‌افروز مبر كه من از آن دريغ ميخورم كه آن رعنا بدست من نيفتاد كه او را بعذابى ميكشتم كه مرغ و ماهى را بر حال او گريه مىآمد . اما او در ميان حربگاه بهلاك آمد . ازين نوع سخن ميگفتند كه آواز داد و فرياد برآمد ، غوغاى عظيم پيدا شد . قيصر سؤال كرد كه چه بوده است ! حاجبى درآمد و گفت جمعى از عماسيه آمده‌اند از خدمتكاران ملك قنطروس و جهران وزير ، و عجب خبرها مىگويند ! قيصر گفت درآريد ! جمعى درآمدند ، جمله زخم‌دار و رنگها ريخته . خدمت كردند ، بعد از آن فرياد داد برآوردند . قيصر گفت چه كسانيد و اين داد از دست كيست ؟ گفتند از دست جهان‌افروز كه ملك قنطروس را كشت . قيصر گفت كه جهان‌افروز در عماسيه چه مىكرد ؟ گفتند اى ملك يك زمان گوش و هوش بما « 1 » دار تا حال جهان‌افروز را بگوييم « 2 » . گفتند بگوييد « 3 » تا معلوم كنيم . گفتند ملك را بقا باد ، در آن وقتى كه ملك قنطروس پيش شما مىآمد ، [ و 
  ] بنياد كردند از آمدن قنطروس و قصهء گلنار و جهان‌افروز و كشتن قنطروس و گرفتن جهان‌افروز و عزم كردن جهران وزير پيش قيصر و ديدن ارغنوس در راه و بريشان زدن و گرفتن جهرانرا و خلاص كردن جهان‌افروز را و غارت كردن و كشتن آن پنج هزار مرد را ؛ اكنون ما آمديم تا شما را آگاه گردانيم .\r\nقيصر چون معلوم كرد كه جهان‌افروز بدست ارغنوس افتاد ، بغايت ملول شد و گفت اى دريغا كه آن رعنا هنوز زنده است ! اما تصور آن داشتيم كه او بهلاك آمده باشد ، او خود زنده است و قنطروس را كشته است و ملك عماسيه\r\n\r\n\r\n","description":"","footnote":"\r\n( 1 ) - در اصل : به من .\r\n( 2 ) - در اصل : بگويم .\r\n( 3 ) - در اصل : بگوى .\r\n","page_name":" 585 ","page_number":591},
  {"content":"\r\n\r\nخالى ماند . اكنون چه توان كرد و تدبير اين كار چيست ؟ طم‌طام وزير گفت مصلحت درآنست كه سپاهى بر سر ارغنوس بفرستيم كه با ملك ياغى شده است و مال و گنج عماسيه را بجمله ببرده است . قيصر روم گفت كيست كه برخيزد و حاليا برود و جواب ارغنوس بگويد ؟ باشد كه جهان‌افروز بدست آيد . در سپاه روم پهلوانى بود از شهر بيجن « 1 » ، نامش قمطالوس بود ، عظيم مبارز بود و با ارغنوس عداوت تمام داشت كه مملكت او بمملكت ارغنوس نزديك بود و دايم ايشان با هم عداوت مىورزيدند . برخاست و گفت بنده بروم و بدولت ملك جواب ارغنوس بگويم و ارغنوس را دست و گردن بسته به خدمت ملك بيارم و بهر نوعى كه باشد جهان‌افروز را بدست آرم و آنچه وظيفهء خدمت باشد بجاى آرم . عسطور گفت در چنين حالتى كه ما ميخواهيم كه در برابر دشمن رويم چنين حالتى دست داد ، اما اكنون چاره‌يى نيست . طم‌طام وزير گفت سپاه ما غلبه است و هرگز چنين سپاهى ما را جمع نيامده است و هنوز مىآيند ، پهلوان قمطالوس برود باكى نيست .\r\nراوى داستان اين‌چنين روايت مىكند كه حكم شد كه قمطالوس با پنجاه هزار سوار و ده سر پهلوان بروند . پس قيصر روم كارسازى فرمود كه از خزينه گنج و مال بدهند . ايشان در كارسازى رفتن ،\r\nاما راوى گويد كه صغيرك عيار در آن سپاه بود و در آن لشكرگاه ميگشت كه باشد از جهان‌افروز خبرى معلوم كند . چون اين خبر بشنيد ، خرم شد ، رو بميلاس شهر نهاد . رفت تا از حال جهان‌افروز بازداند . ايشان در كارسازى رفتن ، صغيرك عيار رفت تا خبر آمدن لشكر بجهان‌افروز رساند .\r\nاما مؤلف اين سمر و قايل اين خبر روايت كند كه چون ارغنوس چنان كارى كرد و بند از جهان‌افروز برداشت و جهان‌افروز زخمى چند داشت ، برعايت آن مشغول شد . عزم ميلاس شهر كردند . جهان‌افروز با ارغنوس گفت اى پهلوان\r\n\r\n\r\n","description":"","footnote":"\r\n( 1 ) - در اصل : بيجين كه هجين هم ميتوان خواند . و بايد صحيح آن بيجن باشد كه شهرى بود در ارمنستان نزديك ارزن الروم ( معجم البلدان ) .\r\n","page_name":" 586 ","page_number":592},
  {"content":"\r\n\r\nچون چنين كارى كردى ، با پدرم ياغى شدى ، البته ميدانم كه پدرم بر سر تو سپاه خواهد فرستادن . مصلحت درآنست كه شهر عماسيه نزديكست و در شهر عماسيه هيچكس نيست ، گرفتن شهر عماسيه آسانست و بسيار گنج و مالى در عماسيه هست ، اين فرصت را ضايع نتوان كردن . ارغنوس اين سخن را مصلحت ديد .\r\nسپاه را امر كرد كه عزم عماسيه كردند و بر طرف عماسيه روانه شدند . از آن مقام تا در شهر عماسيه هفت منزل بود . ارغنوس با سپاه سى هزار مرد روانه شدند تا بر در شهر عماسيه رسيدند . خبر در شهر عماسيه افتاد كه ارغنوس با سپاه سى هزار مرد مىآيد تا عماسيه را بگيرد . گلنار حكم كرد تا در شهر بربندند و خلق شهر بكارسازى جنگ مشغول شوند . روز سيوم بود كه سپاه ارغنوس رسيدند و شهر عماسيه را حصار كردند و جنگ درانداختند . خلق بسيار در عماسيه بودند . آن روز خيلى جنگ كردند و خيلى خلق از هردو طرف بهلاك آمدند . چون شب درآمد برابر شهر عماسيه فرود آمدند تا روز شد ، باز كوس حربى فروكوفتند و سپاه سوار شدند و جنگ درانداختند . خلق شهر بجد تمام جنگ مىكردند كه از ارغنوس مىترسيدند .\r\nمؤلف اين داستان چنين روايت مىكند كه از آن طرف چون قمطالوس با سپاه پنجاه هزار مرد روانه شدند و رو بميلاس شهر نهادند ، پيشتر صغيرك عيار آمده بود و خبر چنين شنيد كه ارغنوس با سپاه سى هزار سوار رفتند بعماسيه تا عماسيه را بگيرند . صغيرك عيار رو بعماسيه نهاد . سه روز بود كه عماسيه در حصار بود كه صغيرك عيار بعماسيه رسيد . لشكر سى هزار سوار فرود آمده بودند و شهر را حصار كرده بودند . صغيرك عيار رسيد . سؤال كرد كه بارگاه جهان‌افروز دختر قيصر روم كجاست ؟ چون معلوم كرد تا در خيمه رسيد ، سنبل خادم را ديد كه در خيمه مىآمد و ميرفت . صغير عيار پيش سنبل آمد و سلام كرد . سنبل گفت تو چه كسى ؟ گفت من خدمتكار ملكه جهان‌افروزم و مرا نام صغيرك عيار گويند . سنبل گفت بلى دانستم . در حال در خيمه درآمد و از آمدن صغير عيار جهان‌افروز را\r\n\r\n","description":"","footnote":"","page_name":" 587 ","page_number":593},
  {"content":"\r\n\r\nخبر كرد . جهان‌افروز خرم شد ، گفت درآريد . سنبل بيرون آمد و دست صغيرك عيار بگرفت و اندرون خيمه درآورد . جهان‌افروز بر بستر نشسته بود كه اندكى زخمش مانده بود . صغير بدويد و دست ملكه را ببوسيد و خدمت كرد . جهان‌افروز گفت اى عيار كجا بودى ؟ طريق يارى چنين باشد كه در طلب ما نيامدى و هيچ ما را نطلبيدى ! صغير گفت اى ملكه بنده را معلوم نبود كه شما كجاييد . اكنون كه معلوم شد بجان شتافتم تا به خدمت رسيدم . جهان‌افروز گفت از پدرم چه خبر دارى ؟ گفت پدرت در لاله‌زار فرود آمده است و سپاه بىحد و بىاندازه برو جمع آمده‌اند و خبر چنان بود كه نيك‌انديش وزير مىآيد و صد هزار سوار مغربى با بلاكيوس مىآيند . هيچ روزى نيست كه پنج هزار و ده هزار نمىآيند و سپاه ايران بر در شهر قيصريه فرود آمده‌اند . شاه‌زاده كرمانشاه از ايران آمده است و كار سازى حرب ميكنند ، و طيطوس حكيم حكم كرده است كه شاه‌زاده فيروز شاه پيدا خواهد شدن . درين چند روز ستارهء طالع فيروز شاه طلوع خواهد كردن . بعد از آن معلوم شود كه فيروز شاه كجاست تا كسى را بطلب او بفرستيم كه تا كسى بطلب او نمىرود نمىتواند آمدن كه جايى مقيد است . اما خدمتكاران جهران وزير آمدند و از پهلوان ارغنوس داد زدند و قمطالوس امير بيجن‌شهر با پنجاه هزار سوار بحرب پهلوان ارغنوس مىآيند تا معلوم باشد . جهان‌افروز در حال كسى را پيش ارغنوس فرستاد و از آمدن قمطالوس او را خبر كرد . ارغنوس گفت قمطالوس دشمن منست و ليكن در روز ميدان‌دارى چون او هزار كس بايد كه غاشيهء مرا بكشد .\r\nمؤلف اخبار و گزارندهء داستان چنين روايت مىكند كه چون قمطالوس با پنجاه هزار سوار از لاله‌زار روانه شد و رو بميلاس شهر نهاد ، در راه معلوم كرد كه ارغنوس بعماسيه رفته است كه تا شهر عماسيه را بگيرد . قمطالوس گفت پس ما را بعماسيه مىبايد رفتن كه جواب ارغنوس آنجا بگوييم ، و خلق عماسيه را از شر ارغنوس برهانيم . چون نزديك عماسيه رسيدند خبر به ارغنوس كردند كه فردا\r\n\r\n","description":"","footnote":"","page_name":" 588 ","page_number":594},
  {"content":"\r\n\r\nكه آفتاب برمىآيد سپاه پنجاه هزار سوار ميرسند از پيش قيصر روم . ارغنوس امر كرد تا لشكر در كارسازى جنگ مشغول شدند و آن شب همه شب كار جنگ مىساختند تا وقتى كه شب بپايان رسيد و صبح صادق سر از مشرق برآورد . بيت :\r\n چون فلك مشعلهء صبح ز سر درگيرد * كاروان حبشى راه عدم درگيرد\r\nخازن كوه دگر باره بسعى خورشيد * كمر خويش سراسر همه در زر گيرد \r\nدر اول روز بود كه از روى بيابان گرد برآمد و از دل گرد آواز كوس و غريو ناى مىآمد . سپاه پنجاه هزار مرد رسيدند . ارغنوس نيز سوار شد و حكم كرد تا سپاه سى هزار مرد او سوار شدند و از بالاى برج عماسيه آواز طبل بشارت مىآمد و خلق شهر شادى مىكردند و دشنام مىدادند . ارغنوس چندان صبر كرد كه آن سپاه رسيدند و عظيم با هيبت مىآمدند . تا برابر سپاه ارغنوس رسيدند . قمطالوس حكم كرد كه امروز بيگاه شده است و ايام جنگ نيست تا سپاه فرود آمدند و خيمه و بارگاه زدند و لشكر پياده شدند و در خيمها رفتند . ارغنوس نيز بازگشت و بلشكرگاه فرود آمد و ببارگاه درآمد و پهلوانان ارغنوس رام و روم و لاس و لوس و ديگر مبارزان كه بودند ، هريك برجاى خود قرار گرفتند . ناگاه حاجبى درآمد و گفت شخصى از پيش قمطالوس آمده است و بار طلب مىكند ، مگر پيغامى آورده است . اجازت هست كه درآيد و پيغام برساند ؟ ارغنوس اجازت فرمود كه درآيد . درآمد و در برابر ارغنوس خدمت كرد . ارغنوس گفت بچه كار آمده‌اى ؟\r\nگفت نامه‌يى دارم از قمطالوس به نزد پهلوان ارغنوس . گفتند برسان . برسانيد .\r\nارغنوس وزيرى داشت مرد خردمند و او را ستاره شمار نام بود . نامه به دو دادند تا بخواند . نبشته بودند كه :\r\nاز بر ما كه پهلوانان پاىتخت قيصر روميم ، پهلوان قمطالوس و زرين كمر و زرين‌تيغ ، به بر تو كه ارغنوسى . معلوم دان كه قيصر روم را چنين خبر دادند از فعل تو كه جهران وزير را گرفته‌اى و سپاه عماسيه را كه ببر ما مىآمدند ، جمله را هلاك كرده‌اى\r\n\r\n","description":"","footnote":"","page_name":" 589 ","page_number":595},
  {"content":"\r\n\r\nو گنج و مال عماسيه را كه براى ما مىآورده‌اند همه را غارت كرده‌اى و جهان‌افروز را [ كه 
  ] به خون ميراق و قنطروس گرفته به پيش قيصر مىبرده‌اند ، آن دختر را از دست ايشان برده‌اى . مىبايست كه به حضرت ما مىآوردى ، نياوردى . جمعى آمدند و از دست تو داد زدند . ملك مرا كه قمطالوس‌ام با اين چند سر امير فرستاد تا ترا دست و گردن بسته با جهان‌افروز به خدمت ملك بريم تا حكم ملك چون نافذ شود . اكنون من بدين كار آمده‌ام تا معلوم باشد ؛ و به علت آنكه ما را ملك در همسايگى يكديگر است كه از بيجن تا ميلاس شهر اندك راهيست ، هرچند كه ترا با من عداوتى كهنه هست ، اما من بدان ننگرم . ترا اول خبر كردم بىجنگ و بىآنك كسى بقتل آيد ، بيا تا ترا پيش قيصر برم و جهان‌افروز را هم كه بيشتر خرابى روم از اوست ، او را به پدرش بسپاريم ، تا آنچه خواهد با او بكند و آنچه مال عماسيه گرفته‌اى بازگردان تا من ترا پيش ملك عسطور و شاه سرور يمنى شفاعت كنم ، تا ملك عسطور خون ترا به من بخشد و اگر فرمان نمىبرى اينك آمدم تا جنگ كنيم . فردا روز مصاف و روز جنگ است ، والسلام .\r\nچون ارغنوس از مضمون مكتوب واقف شد و آن كلمات بشنيد بتنديد و دشنام داد و گفت قمطالوس كه باشد كه چنين مكتوب به من فرستد و مرا بجنگ كردن بترساند ؟\r\nآنچه كردم خوش كردم ! مال عماسيه را بردم و اينك عماسيه را هم خواهم گرفتن كه در اوايل عماسيه از آن پدران ما بوده است . چون قيصر و پدران او ملك شدند عماسيه را از ما بستدند . اكنون وقت آنست كه بضرب شمشير بازبستانم . من پيش قيصر نمىآيم و جهان‌افروز را هم نمىدهم . خود جهان‌افروز را زهره از پدر مىرود و به من راضى شده است كه چون فيروز شاه در عالم گم شد به من اولىتر است و اگر تو از بهر جنگ آمده‌اى خوش آمدى . وقت آنست كه آنچه در دل دارم با تو بجاى آرم .\r\nبعد از آن بفرمود تا رسول قمطالوس را بدر كردند و در حال بكارسازى حرب مشغول شدند ، منادى حرب دردادند . آنكس بازگشت و آنچه شنيده بود و ديده بود جمله پيش پهلوانان بازگفت . قمطالوس گفت مرا معلوم بود كه او به نامهء من سر در نيارد\r\n\r\n","description":"","footnote":"","page_name":" 590 ","page_number":596},
  {"content":"\r\n\r\nاما اين برو حجتى بود . او نيز نقيبان سپاه خود را طلب كرد تا در سپاه منادى حرب زدند كه فردا جنگ است . غوغا در آن سپاه افتاد ، به كار مصاف مشغول شدند و كارسازى حرب مىكردند تا وقتى كه شب درآمد . چراغ و مشعله و فانوس بركردند و طلايه از آن هردو لشكر بدر رفتند . آن شب در آن‌دو سپاه هيچكس خواب نكردند الا كه كارسازى حرب مىكردند تا آن شب بپايان آمد و روز برآمد و جهان بنور آفتاب منور شد ، بيت :\r\n چو خورشيد جهان از چرخ گردان * چو زرين گوى شد بر روى ميدان\r\nچو عالم برزد آن زرين علم را * كزو تاراج باشد خيل غم را\r\nچو لعل آفتاب از كان برآمد * ز عشق روز شب را جان برآمد \r\nدر اول روز از هردو سپاه آواز كوس حربى و ناى رزمى برآمد و هردو لشكر سوار شدند . آن دليران مصاف در طواف درآمدند . جمله آهن‌پوش و چون دريا در جوش ، آن دليران سخت‌كوش ، بيت :\r\n سپاهى چو درياى جوشان بجنگ * همه تيز كرده بكينه دو چنگ\r\nدليران شايستهء كارزار * همه جنگ‌جوى و همه نامدار\r\nسپاهى بكردار پيلان مست * كه با جنگ ايشان شود كوه پست\r\nهمه رزم‌جوى و همه نيزه‌دار * همه نامدار از در كارزار \r\nمبارزان و دلاوران از هردو طرف آهنگ ميدان كردند ، نقيبان صفها راست كردند .\r\nچون جهان‌افروز آگاه شد كه سپاه رو بجنگ نهادند ، با صغير عيار گفت كه مرا نيز غرق پولاد بايد شدن كه كار حرب پوشيده است ، نمىتوان دانستن كه فرصت كراست . بارى ما نيز آماده باشيم . هرچند كه جهان‌افروز هنوز زخم داشت اما در آن حالت مصلحت در آن بود . جهان‌افروز سلاح خواست و در جوشن شد و در حال سوار شد . صغير عيار در ركاب او دوان شد ، او نيز در صف گردان درآمد و عنان بازكشيد و نگران ميدان شد . چون كار از هردو طرف تمام شد جمله چشم در ميدان نهادند تا كه آهنگ ميدان كند .\r\n\r\n","description":"","footnote":"","page_name":" 591 ","page_number":597},
  {"content":"\r\n\r\nراوى داستان روايت مىكند كه اول كسى كه عزم ميدان كرد ارغنوس بود .\r\nاز سر تا ناخن پاى غرق آهن و پولاد شده بود . از نيزه و شمشير و خنجر آنچه مردان مرد را در روز ميدان به كار آيد بر خود راست كرده بود . بر مركب چون كوه پولاد سوار شده ، سپر سم قلم دم آهو تگ كوه رگ ببر زور ماه جبين ، چون طاوس رنگين ، كم خور بسيار دو ، فيل هيبت شير صلابت ، بر مركبى چنين سوار در ميدان درآمد و سراپاى ميدان بگرديد . نعره زد و مبارز طلب كرد و گفت هركه مرا داند داند و هركه نداند بداند كه منم ملك ارغنوس امير ميلاس شهر . كجاست آنك گفت مرا قيصر روم فرستاده است كه ارغنوس را دست و گردن بسته پيش قيصر روم برم . اينك در ميدان آمده‌ام ! بگوييد تا در ميدان درآيد كه تا از مرد نامرد پديد آيد . اين بگفت و لعبى چند بنمود . قمطالوس ميخواست كه در ميدان رود كه از ميمنهء سپاه او سوارى آهنگ ميدان كرد عظيم با هيبت و با صلابت رو بقلب ميدان نهاد . قمطالوس سؤال كرد كه اين كيست كه در ميدان ارغنوس رفت ؟ نقيب لشكر گفت اى ملك اين كوهيار است . روايت كرده‌اند كه اين كوهيار مرد مبارز بود و از جملهء خدمتكاران قمطالوس بود چنانك در آن لشكر ده كس ديگر مثل او نبود . در ميدان درآمد و سر راه بر ارغنوس بگرفت و به زبان رومى او را دشنام داد كه ترا چه حد آن باشد كه در ميدان درآيى و پهلوان قمطالوس را كه چون تو هزار غلام دارد در ميدان ميخوانى ؟ هم‌اكنون دمارت برآرم ! ارغنوس از آن سخن در غضب رفت و گفت اى بىوجود هيچ‌كس ! هم‌اكنون به تو بنمايم كه حد آن دارم يا ندارم . نيزه در نيزهء هم انداختند . ميان كروفر ناگاه ارغنوس تيغى بركشيد و بر ميان نيزهء كوهيار زد و نيزه در دست او قلم كرد .\r\nكوهيار نيم نيزهء شكسته بدور انداخت و دست بتيغ آبدار كرد و آن‌دو مبارز تيغها در روى هم به حركت درآوردند و سپرهاى پولاد در سر كشيدند و قبهء سپر بر قبهء سپر هم زدند و تيغ بر فرق و درق هم نهادند و چون آتش سوزان درهم درافتادند و\r\n\r\n","description":"","footnote":"","page_name":" 592 ","page_number":598},
  {"content":"\r\n\r\nبجان بكوشيدند و آن‌دو سپاه نگران ايشان شده بودند تا فرصت كرا باشد . از ناگاه ارغنوس كمينى بر كوهيار برگشود و تيغى بزد و يك دست كوهيار را بينداخت . آه از جان او برآمد ، عنان بگردانيد كه باشد جان خود بدر برد . ارغنوس مجالش نداد و مركب در عقبش دوانيد تا به دو در رسيد و تيغى بزد و سرش در خاك انداخت . غريو از آن هردو سپاه برآمد . خدمتكاران كوهيار بر خاك ريختند .\r\nقمطالوس دست بر دست زد و انگشت بدندان گرفت . و اين كوهيار برادرى داشت كه او را كوهان نام بود . چون برادر خود را بدان خوارى و زارى كشته ديد آه از جانش برآمد . بىاختيار مركب در ميدان جهانيد و نعره بر ارغنوس زد كه كشتى برادر جوانم را ! اما جان از دستم كجا برى ؟ و حمله كرد . ارغنوس هيچ جواب نداد و سپر در سر كشيد و آن حمله را رد كرد و او نيز حمله كرد . كوهان بگرفت .\r\nتا چند حمله در ميان ايشان خطا شد . كوهان از مرگ برادر سراسيمه شده بود ، نميدانست كه چون جنگ مىبايد كردن . عاقبت تيغى خورد و بهلاك آمد .\r\nراوى اين داستان چنين روايت مىكند كه ديگرى آمد و هلاك شد . همچنين مىآمدند و بدست ارغنوس كشته مىشدند تا ده كس بهلاك آمدند . ديگر هيچ كس را ياراى ميدان آمدن نبود ، تا عاقبت قمطالوس خود عزم ميدان كرد . راوى گويد كه اين قمطالوس سوارى عظيم بود كه در مملكت روم و روس و مغرب زمين مثل او سوارى نبود . با قد بلند همچون كوه الوند ، غرق پولاد و جوشن شده و گرز گران بر دوش نهاده و كلاه‌خود هشت پهلو بر سر نهاده و زره خرد حلقه داودى در بر كرده و كمرى از زر سرخ بر ميان بسته و موزه‌يى از پولاد در پاى كشيده و ساقين و ساعدين از پولاد زرنگار بسته و شمشيرى مصرى حمايل كرده و سپر از پولاد زرين‌قبه از چپ درآويخته و بر مركب بادرفتارى پولاد سمى علم دمى كشتى نهادى كوه‌بنيادى رعدآوازى برق‌تازى پرىصورتى ديوهيبتى چنانك استاد گويد ، بيت :\r\n\r\n","description":"","footnote":"","page_name":" 593 ","page_number":599},
  {"content":"\r\n\r\n تبارك اللّه از آن كوه‌شكل بادنهاد « 1 » * زمين‌نورد و فلك‌سير و آسمان‌هيكل\r\nرمنده [ تر 
  ] ز خيال و رونده‌تر ز قضا * جهنده‌تر ز جهان و دونده‌تر ز مثل \r\nبدين آيين بصلابت و هيبت تمام آهنگ ميدان كرد و سر راه بر ارغنوس گرفت و يك نعره بر ارغنوس زد و گفت اى ارغنوس ، ديده برگشاى و در من نيك نگاه كن ! منم امير بيجن‌شهر ، پهلوان‌گيتى قمطالوس ! آنچه كردى از تو تحمل كردم . اكنون ترا بزارى بكشم و مرغ و ماهى را بر تو گريه آيد . ارغنوس بخنديد و گفت هم‌اكنون اين غرور و تكبر از سرت بدر كنم و ترا به تو نمايم كه چه مقدارى ، تا بدانى كه هيچ نمىارزى . اين بگفت و چون آب و آتش بر وى حمله كرد . اول نيزه در نيزهء هم درانداختند و چون دو مار افعى پيچان شدند و همچون روزوشب و سوز و تب درهم افتادند و بسر سنان نيزه حلقه‌حلقه از زره و جوشن هم مىربودند و قصد بروسينهء هم مىكردند تا بسيار بكوشيدند و برهم هيچ ظفر نيافتند . نيزه از دست بينداختند و عمود گران بركشيدند و بر فرق و درق هم مىكوفتند . شعله‌شعله آتش از سر قبهء سپر ايشان بر فلك ميرفت . خيلى كوشيدند ، هم فايده‌يى نكرد . بعد از آن [ دست 
  ] بقايمهء تيغ بران كردند و شمشير لرزان و « 2 » تيغ برندهء جان‌ستان بركشيدند و در روى يكديگر به حركت درآوردند و قصد جان هم كردند . بسيار بدان تيغ آب‌صفت آتش‌فعل بكوشيدند تا شب درآمد و بر هم ظفر نيافتند . قمطالوس سر مكر و حيل برگشود و ضرب تيغى براند و سر مركب ارغنوس را بر خاك انداخت . ارغنوس از پشت مركب سرنگون شد .\r\nقمطالوس از بالاى مركب خود را بر بالاى ارغنوس انداخت و او را محكم فروگرفت . جمعى از خدمتكاران قمطالوس مركب در ميدان جهانيدند و بر ارغنوس ريختند و ارغنوس را بربستند و ريسمان در گردن ارغنوس كردند و از ميان ميدان او را بدر كشيدند .\r\n\r\n\r\n","description":"","footnote":"\r\n( 1 ) - در اصل : بادرفتار .\r\n( 2 ) - در اصل : دو .\r\n","page_name":" 594 ","page_number":600},
  {"content":"\r\n\r\nراوى داستان چنين روايت مىكند كه جهان‌افروز چون چنان ديد بغايت پريشان شد و مىخواست كه در ميدان رود اما شب نزديك بود و مجال رفتن در ميدان نبود . قمطالوس از ميدان بيرون آمد و طبل آسايش زدند . اهل عماسيه سر برج و بارو شادى ميكردند و نعره بر سپاه جهان‌افروز مىزدند . چون آن‌دو لشكر از هم بازگشتند جهان‌افروز در خيمهء ارغنوس فرود آمد و همچنان غرق پولاد قرار گرفت . امراى ارغنوس نزد جهان‌افروز گرد آمدند و هريك سخنى ميگفتند . جهان‌افروز گفت هيچ انديشه مكنيد كه فردا من در ميدان روم و قمطالوس را در ميدان بگيرم و بعوض ارغنوس دربند آورم كه قمطالوس حيل كرد و او را بمكر دربند آورد . اما جاسوسى بايد فرستادن تا از حال قمطالوس و ارغنوس خبرى بيارد . گفتند چنين است . در حال صغيرك عيار را طلب كرد و او را بدين كار امر كرد . صغيرك عيار صورت مبدل كرد و رو بسپاه قمطالوس نهاد . چون بميان سپاه رسيد بر در خيمهء قمطالوس آمد . قمطالوس بر سر كرسى قرار گرفته بود ، امرايى كه با وى آمده بودند جمله درآمدند و در پيش قمطالوس خدمت كردند و او را بسيار بستودند و آفرين كردند . قمطالوس گفت بياريد ارغنوس را ! بياوردند دست و گردن بسته و سروپا برهنه بزارى تمام و در برابر قمطالوس او را بازداشتند . قمطالوس گفت هان خود را چون مىبينى ؟ ياد دارى كه با من چه دشمنيها كردى و چه عداوتها ورزيدى و چه تاختها كردى ؟ اكنون بفرمايم تا گردنت بزنند و بزارى زارت بكشند . ارغنوس گفت تو مرا به مردى نگرفتى ، با من حيل كردى ، اگر تيغ بر گردن مركبم نمىزدى چون تو هزارى حريف من نمىبودند . اما اكنون هيچ فايده‌يى نيست ، آنچه ميخواهى بكن كه از آن ما چنين آمده بود ، چه توان كردن ؟\r\nقمطالوس او را حكم كشتن كرد .\r\nراوى گويد كه از آن سردارانى كه با قمطالوس آمده بودند از آن همه يكى بزرگ‌تر بود كه از جانب قيصر آمده بود . گفت اى پهلوان هرچند كه ارغنوس\r\n\r\n","description":"","footnote":"","page_name":" 595 ","page_number":601},
  {"content":"\r\n\r\nچند سردار از سپاه ما كشته است و چندين خون بر گردن دارد و لابد او را بخواهيم كشتن ، اما چون او زنده گرفته شد مصلحت درآنست كه او را زنده پيش قيصر بريم تا ملك عسطور او را بعلامت تمام بكشد و مملكتش را به تو ارزانى دارد .\r\nعلى الخصوص كه كار جهان‌افروز را تمام نكرده‌ايم و دفع جهان‌افروز كردن خيلى كار است ، كه جهان‌افروز خيلى مبارز است و چند سردار عظيم مثل طرم‌تاش و خرطوس و قرنوس و ميراق و قنطروس بدست او بقتل آمده‌اند . تا اول از كار او ايمن نمىشويم به كار ديگر نمىتوان پرداختن . جمله گفتند چنين است .\r\nقمطالوس حكم كرد تا ارغنوس را دربند كشيدند . صغيرك عيار ديد و شنيد آنچه ايشان گفتند و ديد كه او را كجا دربند كردند ، چندان صبر كرد كه شب درآمد و عالم سياه و تاريك شد . قمطالوس گفت فردا كار جهان‌افروز را نيز تمام كنم .\r\nصغير عيار گفت امشب كارى كنم ، باشد كه اين پهلوانرا از بند توانم بدر بردن .\r\nاين بگفت و چندان صبر كرد كه عالم سياه و تاريك شد و از شب چند پاس بگدشت ، چنان كه استاد گويد ، بيت :\r\n شب سياه درآمد بسان زنگى مست * نظاره در سر او صد هزار كودك خوب\r\nستارگان همه گفتى كه يوسف‌اند بحسن * به تيرگى شب تارى چو ديدهء يعقوب\r\nچو دود بود هوا ، دود اگر بود ساكن * چو بحر بود فلك ، بحر اگر بود مقلوب \r\nدر آن شب تار آن عيار طرار و آن شب‌رو هوشيار در قفاى خيمهء زندان درآمد .\r\nپاسبانان همه مست بودند كه عظيم خرم و ايمن بودند كه دشمن دربند بود و صغير عيار را وقت كار بود و هنگام نمودن هنر بود . از قفاى خيمهء زندان درآمد و دو ميخ بركند و در خيمه درآمد . ارغنوس را ديد در پاى ستون خيمه افتاده بود و مىناليد .\r\nصغير عيار در پيش او بنشست و نرم‌نرم دست بر بند او بنهاد . ارغنوس گفت تو كيستى ؟\r\nگفت اى پهلوان هيچ مگوى كه منم صغير عيار خدمتكار جهان‌افروز ، بخلاص تو آمده‌ام .\r\nارغنوس خرم شد ، گفت اى شيرمرد مردانه‌باش و مرا خلاص كن كه منت عظيم\r\n\r\n","description":"","footnote":"","page_name":" 596 ","page_number":602},
  {"content":"\r\n\r\nباشد . صغير عيار دست بر بند او نهاد ، خيلى گران بود و گشودن آن بند آنجا مشكل بود . گفت اى پهلوان بندت گشودن مشكلست ترا ازين جا ببايد بردن . ارغنوس گفت تو دانى . صغير نگاه كرد چندكس بر در خيمه در خواب بودند كه خواب مرگ برده بود .\r\nصغير عيار آن جمع را جمله سر ببريد . چون از كشتن ايشان فارغ شد ارغنوس را برگرفت و از آن خيمه بيرون آمد و راه سپاه خود در پيش‌گرفت و او را بر دوش گرفته تا در خيمهء جهان‌افروز آورد . خدمتكاران جهان‌افروز را خبر كردند كه صغير عيار آمد و ملك ارغنوس را آورد . جهان‌افروز از خيمه بيرون آمد و آن حال را بديد . آفرين بسيار بر صغير عيار كرد و ارغنوس را از بند و زنجير بيرون آورد و فرمود كه طبل جنگ بزنيد كه ميدان‌دارى امروز من خواهم كرد .\r\nغوغا در سپاه ميلاس شهر افتاد كه ملك ارغنوس از بند خلاص شد . جمله جمع آمدند و بر ارغنوس سلام كردند و شادى نمودند و بكارسازى حرب مشغول شدند . چون صبح صادق دميدن گرفت ، آواز طبل جنگ از سپاه ارغنوس برآمد . سپاه در جوش و خروش افتادند . قمطالوس هنوز در خواب بود كه عظيم ايمن بود كه ارغنوس را گرفته بود . ناگاه آواز طبل جنگ شنيد ، گفت كيست در آن سپاه كه در جنگ كردن شتاب ميكنند ؟ امروز روز آنست كه جهان‌افروز را بدست آورم . ميخواست كه بگويد كه طبل جنگ بزنيد كه فراشى از در خيمه درآمد و گفت اى ملك امشب پنج كس را بر در زندان كشته‌اند و ارغنوس را برده‌اند و سپاه دشمن طبل جنگ ميزنند و عزم جنگ دارند ! قمطالوس عظيم ملول شد و بىاختيار از خيمه بيرون آمد . چون از صورت حال معلوم كرد دست بر دست زد و بسيار دريغ خورد . امراى او جمع آمدند و آن حال را بديدند .\r\nجمله ملول شدند اما فايده‌يى نبود . قمطالوس گفت شما نيز عزم حرب كنيد كه سپاه دشمن سوار شدند . ايشان نيز كارسازى حرب كردند و طبل جنگ فروكوفتند و ناى رزم دردميدند و لشكر عزم حرب كردند . اهل شهر عماسيه بر برج و باره برآمدند ، ايشان نيز معلوم كردند ، ملول شدند ، ايشان نيز بر سر برج برآمدند و نگران ميدان شدند .\r\n\r\n","description":"","footnote":"","page_name":" 597 ","page_number":603},
  {"content":"\r\n\r\nاما راوى اين داستان چنين روايت مىكند كه چون آن‌دو لشكر و دو درياى تير و تبر در مقابل يكديگر صف بركشيدند ميمنه و ميسره و قلب و جناح بياراستند . اول كسى كه عزم ميدان كرد قمطالوس بود ، نعره‌زنان در ميدان درآمد . طريت كرد و جولان نمود و گفت اى ارغنوس دىروز من ترا به مردى گرفتم و دربند كردم ، عيارى آمد و ترا بدزدى ببرد ، تصور آن مكن كه جان بردى . بيا در ميدانم كه تا باز بكوشيم كه امروز آن روز است كه سرت را ببرم . ارغنوس ميخواست كه در ميدان رود و با قمطالوس حرب كند اما از جنگ دىروز كه از پشت مركب افتاده بود و پشت و پهلوى پهلوان كوفتى عظيم يافته بود و پهلوش درد مىكرد ، از آن سبب در ميدان نمىيارست رفتن . اما ارغنوس برادرى داشت اعوان نام ، خيلى سوار جلد بود . عزم ميدان كرد و سر راه بر قمطالوس گرفت و نعره بر وى زد و برو حمله كرد . قمطالوس گفت تو كيستى كه بر جان خود نبخشيدى و در ميدان من آمدى ؟ گفت مرا نمىشناسى ؟ منم اعوان پهلوان ! گفت شناختم ، برادر ارغنوس ، نيك كردى كه در ميدان آمدى كه هم‌اكنون بمرگ تو جگر برادرت را بسوزانم ! اعوان گفت همين لحظه پيدا شود . اين بگفتند و برهم حمله كردند و ده حمله در ميان ايشان خطا شد . از ناگاه قمطالوس برو كمينى بگشود و اعوان را تيغى زد و او را هلاك كرد . چون اعوان درافتاد آه از جان ارغنوس برآمد و دست بر دست زد و بمرگ برادر گريه درگرفت . لشكر اعوان بر خاك ريختند و فرياد برآوردند . خدمتكاران قمطالوس در ميدان آمدند و سر اعوانرا از تن جدا كردند و بر نيزه كردند و كوس بشارت زدند و قمطالوس ديگربار مبارز طلب كرد .\r\nاز خدمتكاران اعوان جوانى بود باش نام ، در ميدان آمد و بسيار بكوشيد و عاقبت بهلاك آمد . ديگر شملاس نام ، مبارزى در ميدان آمد او نيز كشته شد .\r\nاز سپاه ارغنوس مىآمدند و قمطالوس ميكشت تا دوازده تن را هلاك كرد . ديگر كسى در ميدان نيامد . قمطالوس نعره زد كه اى جهان‌افروز چرا در ميدان نمىآيى كه شنيده‌ام مبارزت ترا كه عظيم مبارزى و دعوى پهلوانى ميكنى و با پدرت بر\r\n\r\n","description":"","footnote":"","page_name":" 598 ","page_number":604},
  {"content":"\r\n\r\nآمدى . فيروز شاهى كه در عالم پيدا نيست هنوز طرف او را نمىگدارى . امروز در ميدانم درآ تا باهم بكوشيم « 1 » . جهان‌افروز چون اين سخن بشنيد در غضب رفت و آهنگ ميدان كرد . جهان‌افروز سر تا قدم در آهن و پولاد رفته بود و آنچه پوشيده بود جمله زراندود بود ، از نيزه و گرز و تيغ و تير و كمان و آنچه مبارزانرا در روز جنگ دربايست بود بر خود راست كرده بود و بر مركب چون كوه پولاد سوار شده بود ، چنان كه استاد گويد ، بيت :\r\n آفرين باد بر آن كوه روان مركب تو * كه دل زيرك و انديشهء دانا دارد\r\nهركجا عزم كنى پيشتر از عزم رسد * هركجا قصد كنى نعل بر آنجا دارد \r\nبا چنين مركب كوه‌فش در ميدان درآمد . چون درآمد با خود انديشه كرد و گفت كار جنگ پيدا نيست كه خردمندان گفته‌اند :\r\n در مرگ كوبد هر آنكس كه پاى * به اسب اندر آرد « 2 » بجنبد ز جاى \r\nو ديگر آنك جهان‌افروز را هنوز زخمش به نشده بود . در برابر چنين كافر رفتن از عقل نيست . يك چوبه تير خدنگ در كارش كنم و بيك تير بر خاكش اندازم .\r\nاين انديشه كرد و هم‌آنجا عنان بازكشيد و از دور بايستاد . قمطالوس ديد كه سوارى عظيم در ميدان آمد و از دور بايستاد و پيش نمىآمد . نعره زد كه تو كيستى كه در ميدان آمدى و از دور ايستادى ؟ همانا كه از مردن پشيمان شدى ، اما فايده‌ات نخواهد كردن . بارى بگو كه نامت چيست ؟ جهان‌افروز هيچ جواب نداد اما دست به كمان عاج قبضهء طيار گوشهء خوارزمى كرد و بر سر چنگ درآورد و يك تير خدنگ پانزده مشتى چهار پر الماس پيكان در بحر كمان نهاد ، شعر :\r\n چو دربار چاچى كمان رفت شاه * تو گفتى كه در برج قوس است ماه\r\nدو زاغ كمان با عقاب سه پر * بيك شصت ديدم درآورده سر\r\nنهادند سر بر سر دوش شاه * ندانم چه گفتند در گوش شاه \r\n\r\n\r\n","description":"","footnote":"\r\n( 1 ) - در اصل : در كه باهم بكوشم .\r\n( 2 ) - در اصل : به اسب اندرو .\r\n","page_name":" 599 ","page_number":605},
  {"content":"\r\n\r\n چو برداشت از شصت خسروگره * برآمد ز هر گوشه آواز زه \r\nجهان‌افروز چون تير در كمان پيوست ، قمطالوس ندانست كه او جهان‌افروز است ، تصور كرد كه مگر شخصيست كه در ميدان آمد ، چون او را ديد ازو ترسيد و از دور ايستيد و برو تير خواهد انداختن . قمطالوس بخنديد و هيچ جهان‌افروز را در نظر نياورد و سپر پولاد در رو كشيد . جهان‌افروز تيرانداز نيك بود و در باريك‌اندازى بىمثل بود . ديد كه قمطالوس سپر در رو كشيد . جهان‌افروز قصد نافش كرد و نام يزدان بر زبان آورد و شصت برگشود و تير پران شد . آن تير تير اجل بود ، راست ميرفت تا بر ناف قمطالوس آمد كه از پشتش سر بدر كرد . آه از جان قمطالوس برآمد . رنگش زرد شد و از پشت مركب سرنگون شد . چنان مبارزى و چنان پهلوانى كه دعوى رستمى ميكرد بيك چوبه تير بهلاك آمد . جهان‌افروز مركب بجهانيد و بر زير سر قمطالوس آمد . هنوز جان نداده بود و در عذاب مىمرد .\r\nجهان‌افروز گفت كجا رفت آن همه شطارت و دعوى كارى تو ؟ عاقبت بهلاك آمدى ! اما حقى بر تو بيندازم و ازين عذابت برهانم . اين بگفت و از پشت مركب پياده شد و خنجر كشيد و سرش از تن برداشت . جمعى در ميدان آمدند و آن سر بستادند و بر نيزه كردند . غوغا از هردو سپاه برآمد . ارغنوس خرم شد و بر جهان‌افروز آفرين كرد . آن پنجاه هزار سوار را دم فرو رفت و جهان‌افروز همچنان در ميان ميدان ايستاده بود و مبارز طلب مىكرد . هيچ‌كس در آن سپاه نبود كه جهان‌افروز را بشناسد . يكى ديگر در ميدان درآمد و دشنام ميداد . از ناگاه يك تير بر دهنش زد كه از قفاى سرش پران بدر پريد . بيفتاد و جان بداد . ديگرى بيرون آمد بهلاك آمد .\r\nمؤلف اين داستان چنين روايت مىكند كه آن روز جهان‌افروز در سپاه قيصر بيست مبارز بر زمين زد و آن دشت را از خون ايشان لاله‌زار كرد . يكى گفت اين ضرب دست نيست الا ضرب دست جهان‌افروز دختر قيصر روم هرچند كه در ميدان رويد بقتل آييد . از كينهء او بيكبار حمله كردند تا جهان‌افروز را در ميان گيرند . ارغنوس\r\n\r\n","description":"","footnote":"","page_name":" 600 ","page_number":606},
  {"content":"\r\n\r\nبا آن سى هزار سوار حمله كردند و زدند ، و خود را بر آن سپاه زدند و از ايشان كشتن گرفتند . از هردو طرف جنگ درگرفت . هاياهوى گردان و نالهء كشتگان و شيههء مركبان تا كبودى آسمان برآمد . گردوغبار پيچيدن گرفت و جنگ عظيم واقع شد ، بيت :\r\n ز حلقهاى زره خون پر دلان جوشان * چنانك از شكن زلف رنگ چهرهء يار\r\nچو روز جنگ ز گرد سپاه شب گردد * درو ز بيم بود ديدهء سنان بيدار \r\nتا وقتى كه آفتاب رو به مغرب نهاد ، شكست بر سپاه دشمن افتاد . آنچه داشتند گداشتند و راه گريز در پيش گرفتند . سپاه ارغنوس در عقب رفتند و بسيار مالى و اسبابى غارت كردند و آن شب همه شب در عقب ايشان رفتند و جهان‌افروز آن شب از مركب فرود نيامد . چون اول روز شد سپاه پراگنده بجمع آمدند .\r\nارغنوس فرود آمد و در پيش جهان‌افروز خدمت كرد و به صد زبان او را دعا و ثنا گفت و ديگر گفت ، بيت :\r\n سپاس از تو دارم پس از كردگار * كه آسان شدم از تو دشوار كار\r\nتو دانى كه با ما چه كردى به مهر * كه از جان تو شاد بادا سپهر\r\nهمه كشته بوديم و برگشته روز * به تو زنده گشتيم و گيتى فروز\r\nز تو يافتم جان و از كردگار * كه فرخنده بادا به تو روزگار \r\nاى ملكهء جهان ، بسيار كرم كردى و سبب فتح و نصرت ما تو بودى . ما همه بنده و خدمتكار تويم . جهان‌افروز گفت اكنون نوعى كنيم كه شهر عماسيه را بگيريم كه خيلى كار در پيش داريم . شايد كه خبر مرگ قمطالوس به عسطور برسد ، شايد كه لشكر بر ما بفرستد و عماسيه از آن ما باشد نيكو باشد . ارغنوس گفت فردا بعماسيه پردازيم . ارغنوس با سپاه گران بر در شهر عماسيه فرود آمدند و آن مال و گنج كه گرفته بودند برهم قسمت كردند و خرمى و شادى مىكردند .\r\nخلق عماسيه بغايت ملول بودند ، ايشان نيز بكارسازى حرب مشغول شدند . شب\r\n\r\n","description":"","footnote":"","page_name":" 601 ","page_number":607},
  {"content":"\r\n\r\nدرآمد ، سپاه ارغنوس بكارسازى قلعه‌گيرى مشغول شدند تا آن شب تاريك بگدشت و روز روشن پيدا شد و خورشيد جمشيد طلوع كرد ، بيت :\r\n بوقت صبح كه خورشيد چرخ آينه فام * همى زدود ز روى زمانه زنگ ظلام\r\nپديد شد ز شب تيره روشنايى صبح * چو گل ز غنچه و تيغ از نيام و مه ز غمام \r\nدر اول روز بود كه كوس حربى فروكوفتند و ناى دردميدند . سوار سى هزار همه جرار و نامدار رو بپاى حصار نهادند . شهر عماسيه خيلى محكم بود و برج و باروى عظيم بلند داشت كه در آن روزگار كسى شهر عماسيه را بجنگ نگرفته بود ، از غايت بلندى حصار .\r\n بلنديش بينا همى دير ديد * سر كوه چون تيغ شمشير ديد \r\nخلق بسيار بر بالاى حصار آمدند و از زير و بالا جنگ درانداختند و بسيارى خلق از لشكر ارغنوس بقتل آمدند . جهان‌افروز گفت اگر بدين صفت باشد قصه مشكل شود كه حصار محكم است و دشوار توان گرفتن اين شهر را . البته چون خبر مرگ قمطالوس به پدرم قيصر روم برسد ، البته لشكر خواهد فرستادن ، و ما شهر عماسيه را نگرفته باشيم ، خيلى اين كار مشكل باشد . ما را چاره‌يى ديگر بايد كردن و مصلحتى ديگر بايد انديشيدن . ارغنوس گفت هرچه ملكه گويد چنان كنيم . جهان‌افروز گفت حاليا فرود آييد تا من چاره‌يى بينديشم . سپاه از كنار خندق بازگشتند و فرود آمدند .\r\nراوى اين داستان غريب چنين روايت مىكند كه چون جهان‌افروز فرود آمد حكم كرد كه جهران وزير را بياريد كه دربند بود . در حال او را بياوردند و در پيش او بازداشتند . جهان‌افروز گفت اى جهران مرا مىشناسى كه من كيستم ؟\r\nدختر قيصر روم‌ام . جهان‌افروز كه بيشتر زوال امراى روم در دست من شد . از قرطوس و طرم‌تاش و ميراق و قنطروس و قمطالوس و ديگر امرا ، و آنچه من كردم بمحبت فيروز شاه كردم كه زن حلال اويم ، و طيطوس حكيم گفته است\r\n\r\n","description":"","footnote":"","page_name":" 602 ","page_number":608},
  {"content":"\r\n\r\nكه البته فيروز شاه پيدا خواهد شدن و سپاه قيصر را هيچ اعتبارى نخواهد بودن كه چند نوبت از دست ايرانيان شكست خورده‌اند ، هرچند كه پدرم اين نوبت سپاه عظيم بجمع آورده است اما با ايرانيان نخواهد برآمدن . ترا آن بهتر باشد كه سخن من بشنوى و آنچه من بگويم فرمان برى و اگر قبول نكنى البته به عذاب تمام بهلاك آيى . جهران خدمت كرد و گفت بد كردم و آنچه كردم اكنون پشيمانم .\r\nاكنون اگر عنايت ملكه باشد من نيز از سر اخلاص و يگانگى به خدمت ملكه ميان ببندم و بدان قدر كه وسع طاقت اين فقير باشد در كارهاى ملكه بنده ايستادگى بكنم . جهان‌افروز گفت اگر آنچه ميگويى راست باشد همان [ ا 
  ] ملك عماسيه از آن تو باشد . من ميدانم كه ترا گنج و مال و زن و فرزند در عماسيه است ، جمله را به تو ارزانى دارم ، بلك سوگند بخورم كه نگدارم كه ازين سپاه المى بمردم اين شهر برسد ، كه من در عماسيه خواهم بودن . جهران گفت كه اشارت ملكه چيست ؟\r\nجهان‌افروز گفت من ميدانم كه اين عماسيه نقمى عظيم دارد كه در مملكت روم هيچ شهرى و قلعه‌يى نباشد كه آن قلعه را نقمى نباشد . اين عماسيه را نيز خواهد بودن . چون وزير ملك قنطروس تويى و هست و نيست او در دست تست و ترا البته از آن نقب خبرى باشد ، راه آن نقم را بما بگوى كه تا ما بدان راه نقب عماسيه را بگيريم و اين خلق بقتل نيايند و اين فتنه زود آخر شود . جهران وزير گفت بندگى كنم . من آن راه نقب را ميدانم ، بگويم . اما به شرطى كه ملكه از قول خود برنگردد و آنچه گفت جمله را بجاى آرد تا بنده نيز آنچه ميدانم راست بگويم . جهان‌افروز سوگند خورد كه آنچه گفتم از آن برنگردم . جهران وزير گفت برابر شهر عماسيه كوه گردى واقع شده است . سر نقب را در آن كوه طلب بايد كردن كه يك سر ديگر در ميان خانهء ملك قنطروس بيرون ميرود ، در سردابه‌يى كه در ميان سراى قنطروس [ است 
  ] بيرون ميرود . اما آن سر نقم كه در سراى قنطروس است بسته است و برآورده باشد . جهان‌افروز گفت آن را تدبير توان كردن .\r\n\r\n","description":"","footnote":"","page_name":" 603 ","page_number":609},
  {"content":"\r\n\r\nدر حال ارغنوس را طلب كرد و آنچه از جهران شنيده بود بگفت . ارغنوس بغايت خرم شد . جهرانرا سوگند دادند و از بند و زنجير بيرون آوردند و صبر كردند تا شب تار درآمد و عالم سياه و تاريك شد و پردهء حجاب از پيش ديدها فرو گداشتند و در آن شب تار جهران وزير در پيش افتاد و ارغنوس با گردان در عقب او روان شدند تا در آن كوه درآمدند و آن راه نقب را بديدند . ارغنوس حكم كرد تا چند شمع برافروختند و قدم در آن غار نهادند و چند تبر و تيشه آورده بودند و در آن نقم پيچاپيچ مىرفتند ، تا بسيارى برفتند . در ايام قديم و روزگار پيش ساخته بودند . گويا كه كار جنى و صنعت ديو بود كه از دست بنى آدم چنان كار برنيايد . چهار دانگ از شب گدشته بود كه بر در آن نقب رسيدند . جهران آن در را بنمود . ايشان بضرب تيشه و تبر آن در را كندند و آن سنگ را فرود آوردند و قدم در آن سردابه نهادند و راه سردابه پيدا كردند . ارغنوس بالا آمد .\r\nسنبل خادم با ارغنوس آمده بود ، ميدانست كه گلنار كجا مىباشد . سنبل در پيش ارغنوس مىآمد و ايشان در عقب سنبل مىآمدند تا بدان موضع كه گلنار در خواب بود . سنبل ارغنوس را گفت اين گلنار است كه در خوابست . ارغنوس كه در گلنار نگاه كرد ، دخترى در غايت حسن و جمال و كمال ديد ، با خود انديشه كرد كه اين گلنار آنكس است كه چند نوبت او را از پدر ميخواستم و به من نمىداد ، و اگر پدرش قنطروس مىداد برادرش ميراق نمىگداشت و اين يقين و معين است كه جهان‌افروز با من سر درنخواهد آوردن كه چند نوبت گفت كه من از آن فيروز شاهم و ديگر بر من حق عظيم دارد كه مرا از دست قمطالوس خلاص كرد و قمطالوس را بكشت . پس مصلحت درآنست كه من به گلنار راضى شوم و دل از جهان‌افروز بردارم كه وصل او به من نمىرسد . در حال امر كرد تا گلنار را در خواب بگرفتند . چون گلنار از خواب بيدار شد و آن حال را بديد متحير شد و درماند . ارغنوس گفت اى ملكه هيچ انديشه مكن و غم مخور كه\r\n\r\n","description":"","footnote":"","page_name":" 604 ","page_number":610},
  {"content":"\r\n\r\nمنم ارغنوس كه ترا چند نوبت از پدر و برادرت ميخواستم و به من نمىدادند ، اكنون نصيب من بودى ، امشب از راه نقب آمدم و ترا گرفتم اما هيچ آزارى از من به تو نخواهد رسيد ، به غير از آنك بانوى من خواهى بودن . گلنار سر در پيش انداخته بود و هيچ جواب نمىداد . بعد از آن چندكس را بر گلنار موكل كرد و از آن حرم بيرون آمد . آن سيصد كس از آن راه نقب بيرون آمدند . اين خبر در ايوان گلنار افتاد كه دشمن از راه نقم رسيد ! غوغا در غلامان و كنيزكان و خادمان افتاد . در آن ايوان كسى كه جنگ كند نبود . فرياد از ايشان برآمد .\r\nارغنوس گفت ما را از ايوان بيرون بايد رفتن كه تا شهر عماسيه را بگيريم .\r\nهنگام صبح بود كه جهان‌افروز حكم كرد كه كوس حربى در سپاه او فروكوفتند .\r\nخلق عماسيه آواز كوس بشنيدند ، گفتند عظيم بىوقتست . اين كوس جنگ [ را 
  ] آيا سبب چيست ؟ خواستند كه بر برج و بارو روند و جنگ كنند كه غوغا برآمد كه جنگ با كه ميكنيد كه دشمن از راه نقب از خانهء ملك قنطروس بيرون آمد و گلنار را گرفتند . خلق رو بدر ايوان گلنار نهادند تا تدبير كنند .\r\nراوى داستان روايت كند كه ازين طرف جهان‌افروز سوار شد و رو بر در دروازه نهاد .\r\nدر آن شهر صاحب اختيارى نبود . جهران وزير خلق را از جنگ كردن منع مىكرد و منادى فرمود كه اى خلق جنگ كردن شما اكنون سودى ندارد ، امان بخواهيد كه كسى را با شما هيچ كارى نيست . خلق عماسيه دانستند كه او راست ميگويد . بناكام امان خواستند و در شهر عماسيه را برگشودند . لشكرى در شهر درآمدند . جهان‌افروز حكم كرد كه لشكرى دست نجنبانند و رعيت شهر عماسيه را نرنجانند كه جهان‌افروز ميدانست كه او را در عماسيه مىبايد بودن . جهان‌افروز در شهر درآمد . امر كرد كه صغير عيار با جمعى از سرهنگان گرد شهر برآمدند و خلق را ايمن كردند . جهان‌افروز در ايوان ملك قنطروس درآمد و بر جاى قنطروس بر تخت او برآمد و بنشست و شكر خداى تعالى بجاى آورد . ارغنوس پهلوان با جمعى از خاصان درآمدند و در\r\n\r\n","description":"","footnote":"","page_name":" 605 ","page_number":611},
  {"content":"\r\n\r\nپيش جهان‌افروز خدمت كردند و دعا و ثنا بر جان جهان‌افروز خواندند . جهان‌افروز گفت اى پهلوان شنيدم كه گلنار را گرفته‌اى . زينهار كه او را نرنجانى كه او را خيلى حقوق بر من هست و با من بسيار نيكيها كرده است و به جهت من بسيار بند و بلا كشيده است . ارغنوس خدمت كرد و گفت چون اين بنده را دست بآفتاب نميرسد با ذره خواهم ساختن ! چون گرد دريا نمىتوانم گشت با قطره خواهم درآمدن ! از دولت ملكهء جهان درخواست ميكنم كه گلنار را به بندهء خود ارزانى دارى كه مدتها در آرزوى او بوده‌ام ، ملك قنطروس و اميرزاده ميراق به بنده نمىدادند ، اكنون از دولت پادشاه‌زادهء روم بمراد برسم . جهان‌افروز گفت چندان صبر كن كه من در خلوت به دو برسم و او را بوصل تو راضى كنم . ارغنوس خدمت كرد و گفت چنين كنم . بعد از آن جهران وزير را طلب كردند و بضبط مملكت عماسيه مشغول شدند . هر گنجى كه در عماسيه بود از مال قنطروس و پدران او جمله را جهران وزير ميدانست ، جمله را بر جهان‌افروز عرض كردند . جهان‌افروز از آن مالها بعضى به ارغنوس و سپاه او داد و بعضى را از براى خود بازگرفت و باقى بر لشكر بخش كرد و بعد از آن در حرم درآمد ، و گلنار را طلب كرد و او را بنواخت و گفت اى گلنار حكم خداى تعالى را دوا نيست ، تقدير چنين بود كه پدرت و برادرت بر دست من كشته شوند . اكنون ملك عماسيه را به مردى گرفتم . اكنون هيچ ممكن نيست كه دست بازدارم . اكنون ترا به بود آنست كه سخن من بشنوى و با ارغنوس سر درآرى كه عماسيه و هم ميلاس‌شهر و هم بيجن‌شهر جمله از آن تو خواهد بودن . چون ملك ارغنوس با ما يكى شد ، حكم او بر جملهء روم خواهد رفتن و بانوى جملهء روم تو خواهى بودن . گلنار بگريست و گفت من بنده و خدمتكار ملكه‌ام ، آنچه بر من حكم كنى روى نگردانم .\r\nجهان‌افروز بسيار گلنار را دلدارى كرد و بعد از آن ارغنوس را طلب كرد و بسيارى گلنار را به دو اسپارش كرد . ارغنوس سر بر زمين نهاد و گفت حكم ملكه\r\n\r\n","description":"","footnote":"","page_name":" 606 ","page_number":612},
  {"content":"\r\n\r\nبر جان و سرماست ! بعد از آن بكارسازى عروسى مشغول شدند و منادى در شهر عماسيه مىكردند كه مملكت از آن ملكه جهان‌افروز است و هيچ كسى را با كسى كار نيست . رعيت ايمن و آسوده باشند . رعيت ايمن شدند و به چند روز كارسازى تمام شد و شهر عماسيه را بياراستند و به آيين تمام گلنار را بملك ارغنوس دادند .\r\nچون ارغنوس بگلنار داماد شد ، روز ديگر به خدمت جهان‌افروز آمد و شرط خدمت بجاى آورد و دعا و ثنا بر جان او كرد . جهان‌افروز گفت اى پهلوان ، جملهء عالم را از حال من خبر است كه محبت من با شاه‌زاده فيروز شاه تا چه غايتست و اكنون مدت مديد است كه آن شاه‌زاده در عالم ناپديد است ، اكنون وقتست كه او پيدا شود و پدرم ملك عسطور مرا بفيروز شاه داده است . اكنون از بدقولى و بدعهدى از قول خود برگشت و خود را بقول طيفور وزير بدنام كرد . اما من از قول و عهد خود برنمىگردم . اگر هزار سالم صبر و تحمل بايد كردن ، اگرم عمر باشد كه صبر بكنم از قول برنگردم . حاليا پدرم در معارضهء سپاه ايرانست و من ملك عماسيه را از دست نمىدهم . جاسوس بايد فرستادن كه از حال پدرم خبرى بيارد كه در چه كار است و كجاست تا ما را معلوم شود كه چه بايد كردن . صغيرك عيار را بدان كار امر كردند . صغير عيار رفت تا خبر آرد ، و خود در عماسيه بعيش و عشرت قرار گرفت .\r\nاما مؤلف اخبار و گزارندهء داستان چنين روايت مىكند كه چون سپاه روم گريخته رو به سپاه قيصر كردند تا به لاله‌زار رسيدند ، كه ملك عسطور آنجا بود و سپاه بسيار جمع كرده بود و هيچ موضعى و شهرى نبود كه از آنجا سپاهى نيامده بودند ، كه او حكم بر چهار هزار و چهار صد و چهل و چهار شهر و قلعه داشت ، و ملك عسطور انتظار نيك‌انديش وزير داشت كه بقسطنطنيه رفته بود بپاىتخت ملك طاطوس ، و ميگفتند كه درين چند روزه صد هزار سوار جرار قتال نامدار مىآيند با چند سردار مثل بلاكيوس و سركيوس ، و جمله در انتظار بودند ؛ و سپاه ايران بر در شهر قيصريه بودند ، شاه‌زاده مظفر شاه و شاه‌زاده كرمانشاه و جملهء پهلوانان و\r\n\r\n","description":"","footnote":"","page_name":" 607 ","page_number":613},
  {"content":"\r\n\r\nمبارزان كارسازى حرب ميكردند ، و طيطوس حكيم گفته بود كه از حوالى قيصريه جايى مرويد كه هركسى كه بيايد اينجا جواب گوييم . القصه چون سپاه شكسته رسيدند و خبر به قيصر روم كردند كه آنكسانى كه بجنگ ارغنوس رفته بودند ، آمده‌اند و ميگويند كه قمطالوس را كشتند و ما را شكستند ، قيصر ازين معنى عظيم ملول شد و دست بر دست زد و گفت بيشتر خرابى ما از طرف آن رعنا جهان‌افروز است ! اكنون چاره چون كنيم ؟ بارى جمعى را كه آنجا بودند بياريد تا نيكو معلوم كنيم كه قصه چون بوده است . جربانوس درآمد و خدمت كرد . ملك سؤال كرد كه بيا و بازگو كه قصهء لشكر چه بود و قمطالوس را كه كشت ؟\r\nجربانوس گفت اى ملك ما چون به حكم ملك بجنگ ارغنوس رفتيم ، عزم ميلاس‌شهر داشتيم ، شنيديم كه ايشان بعماسيه رفته‌اند و عماسيه را حصار كرده‌اند .\r\nقمطالوس مصلحت چنان ديد كه ما نيز بعماسيه رويم ، باشد كه كارى توانيم كردن .\r\nرفتيم ، چون در مقابل آن سپاه رسيديم و بنياد جنگ كرديم ، اول ارغنوس در ميدان آمد و چند تن از چاكران ملك را كشت . پهلوان قمطالوس در ميدان رفت و هيچ تقصيرى نكرد و ارغنوس را گرفت و دربند كرد . شب را صغيرك عيار آمد و ارغنوس را از ما برد . روز ديگر قمطالوس در ميدان رفت و ارغنوس را طلب كرد ، در ميدان نيامد و جهان‌افروز در ميدان آمد و بيك چوبه تير خدنگ قمطالوس را بر خاك انداخت . آن روز بيست كس را بينداخت و ما عاقبت شكست يافتيم و اين همه بلا از دست جهان‌افروز بود كه بر ما آمد و شكست ازو يافتيم . قيصر گفت چه مقدار از سپاه شما كشته شده باشد ؟ گفت اين‌كه بشمار آمد سى هزار سوار بهلاك آمدند . آتش در جان قيصر افتاد ! وقت بود كه از غم هلاك شود .\r\nدرماند كه چه كند .\r\nوزيرش گفت غم خوردن فايده‌يى ندارد . تدبيرى ديگر مىبايد كردن كه جهان‌افروز با ارغنوس « 1 » هردو باهم يكى شوند و عماسيه را بگيرند و\r\n\r\n\r\n","description":"","footnote":"\r\n( 1 ) - در اصل : جهان‌افروز با ويست ارغنوس .\r\n","page_name":" 608 ","page_number":614},
  {"content":"\r\n\r\nخرابيهاى ديگر بكنند . ايشان در چاره كه چون كنيم . جاسوسان رسيدند و خبر آوردند كه جهران وزير با جهان‌افروز يكى شد و از راه نقب عماسيه را گرفتند و هر مالى كه در عماسيه بود جمله را بردند و گلنار را به ارغنوس دادند و آنچه رفته بود جمله را گفتند . طم‌طام وزير گفت اكنون فايده‌يى ندارد و اكنون هيچ سپاهى حريف او نيست مگر خود به روى . قيصر گفت رفتن ما نمىشود كه اول جواب مظفر شاه و كرمانشاه مىبايد گفتن . چون پهلوان بلاكيوس و سركيوس و سپاه قسطنطنيه برسند جواب سپاه ايران بگوييم ، بعد از آن جواب جهان‌افروز گفتن آسانست ؛ و قوتى « 1 » كه جهان‌افروز دارد از سبب ايرانيانست ، چون از كار ايشان بپردازيم آنگاه كارها آسان شود . طيفور وزير گفت كه درين دو روز سپاه قسطنطنيه مىرسند شما به كار راستى مشغول باشيد كه چون سپاه مغرب برسند زود سپاه ايرانرا هزيمت كنيم . پس آن سپاه بكارسازى حرب مشغول شدند .\r\nاما مؤلف اخبار چنين روايت مىكند كه صغير عيار آمد ، در پيش مظفر شاه و كرمانشاه ، خبر فتح آورد كه جهان‌افروز چه فتحها كرد . ملك عماسيه را گرفت و مال بسيار جمع كرد و ارغنوس با او يكى شد و در انتظار آنست كه فرصتى ديگر بدست آرد . مظفر شاه و كرمانشاه و فرخ‌زاد و پهلوان پيلتن جمله خرم شدند و در سپاه ايران كوس بشارت زدند . جملهء ايرانيان خرم شدند . اما جاسوسان آمدند و خبر آوردند كه قيصر سپاه عظيم گرد كرده است از چهار صد هزار افزون‌تر و انتظار بلاكيوس و سركيوس ميكشند . خبر آنست كه آن سپاه دويست هزار سوار مغربىاند و دو پهلوان نامدار بلاكيوس و سركيوس . راوى گويد كه هردو سپاه در كارسازى حرب بودند و در انتظار آن سپاه مغرب بودند و خبر آن بود كه ايشان درين چند روز از كشتى بيرون خواهند آمدن . ايشان در انتظار ، قصهء ايشانرا بگذار ، ما بازآمديم بر سر قصه و داستان پهلوان‌زادهء ايران بهزاد پهلوان كه بر در شهر ملاطيه از سپاه ايران رنجيده رفت و حال او در آن غربت چون شد ، گفته شود بعون اللّه تعالى .\r\n\r\n\r\n","description":"","footnote":"\r\n( 1 ) - در اصل : قوت .\r\n","page_name":" 609 ","page_number":615},
  {"content":"\r\n\r\n\r\n33 بهزاد و رعدآواز\r\nمؤلف اين داستان چنين روايت مىكند از قصه و داستان جهان پهلوان زمان نوادهء رستم دستان صاحب واقعهء دوران پهلوان بهزاد بن پيل زورين پيلتن بن آذربرزين بن پهلوان فرامرز بن رستم زال ، بيت :\r\n چنين گفت گوينده تا بوده‌ام * ازين خوب‌تر قصه نشنوده‌ام \r\nراوى داستان چنين روايت مىكند كه چون بهزاد از سپاه ايران بخشم رفت و رو در بيابان نهاد ، شب‌وروز ميرفت و به هيچ آبادانى نگاه نمىكرد . در راه شكار ميكرد و اگر به شكار نمىرسيد بيخ علف مىخورد و ميرفت . روايت كرده‌اند كه پهلوان بهزاد چهار ماه شب و روز ميرفت . چندان برفت كه عاجز شد ، از تنهايى ملول شد و با خود ميگفت كه آن حركت كه برادرم كرد از شرمسارى نمىتواند بسپاه رفتن و من نيز نمىتوانم بدان جهت به سپاه رفتن . هيچ به از آن نيست كه سر خويش گيرم و ديگر نام ايران نبرم . اين ميگفت و شب‌وروز ميرفت تا چهار ماه بگدشت ، تا روزى شب هنگامى بود ، بهزاد در آن بيابان ميرفت كه از ناگاه از برابر او گرد عظيم برآمد و آن گرد تند و تيز مىآمد . بهزاد نيكو نگاه كرد ، دانست كه گرد سپاه است . بهزاد گوشه‌يى گرفت و صبر كرد كه سپاه\r\n\r\n","description":"","footnote":"","page_name":" 610 ","page_number":616},
  {"content":"\r\n\r\nرسيدند . جمله را مركبان لنگيده و سلاحها شكسته و جمله زخم‌خورده و عظيم بدحال ، گريزان و نالان و گريان مىرسيدند و از بهزاد ميگدشتند و از بهر كشتگان زارى مىكردند . در آن حالت شب درآمد . آن سپاه شكسته هم آنجا فرود آمدند . جوق‌جوق ميرسيدند ، هيچ‌كس را پرواى بهزاد نبود . چون لحظه‌يى بگدشت غوغاى عظيم برخاست ، آن قوم را ملكى بود با خيل شكسته و بخت برگشته رسيد . آن لشكريان آن ملك خود را استقبال كردند و جمله بر خاك ريختند و زارى برآوردند و از براى كشتگان زارى مىكردند و آن ملك ايشان نيز مىگريست ؛ و گفت اى برادران و عزيزان جزع و گريه فايده‌يى ندارد ، سپاه دشمن در عقب مىآيند ، زود بايد رفتن كه اين باقى كه مانده‌ايم هم بقتل نياييم . يك لحظه آنجا بودند ، نيم‌شب سوار شدند نالان و گريان روانه شدند . بهزاد در ميان ايشان ميرفت و هيچ‌كس ازو سؤال نمىكرد كه تو كيستى و در ميان ما چه ميكنى كه جمله از ترس جان بجان ميكوشيدند و ميرفتند . تا چند منزل برفتند تا عاقبت بشهرى رسيدند در غايت بزرگى بود و باروى عظيم و خندق ژرف پرآب . خلق شهر شنيدند كه سپاه شهر ايشان گريخته و شكسته مىآيند و بسيارى از ايشان بقتل آمده‌اند . خلق آن شهر از خرد و بزرگ جمله از آن شهر بدر ريختند و فغان و زارى برآوردند . پدران پسران و پسران پدران و برادران برادران مىطلبيدند . ايشان در تضرع و زارى بودند ،\r\nبهزاد مركب در شهر جهانيد ، كوچه و محله مىبريد و ميرفت تا عاقبت بر در رباطى رسيد . مركب در آن رباط جهانيد . پيرزنى بر در آن رباط نشسته بود ، چون چشمش بر بهزاد افتاد برجست و استقبال او كرد و بعد از آن سؤال كرد كه چه كسى و از كجا مىآيى ؟ بهزاد گفت مرد غريبم و حالى درين شهر رسيدم و هيچ آشنايى ندارم مرا جايى مىبايد كه فرود آيم . پيرزن گفت نيك باشد . بالاى در رباط حجره‌يى بود ، بهزاد را آنجا فرود آورد و مركب بهزاد را بر آخور « 1 » بست . در حال\r\n\r\n\r\n","description":"","footnote":"\r\n( 1 ) - در اصل : آخر .\r\n","page_name":" 611 ","page_number":617},
  {"content":"\r\n\r\nبهزاد از غلاف شمشير پاره‌يى زر بركند و بدان پيرزن رباطى داد كه از بهر من طعامى و از بهر مركبم عليق حاضر كن . پيرزن رفت تا نعمتى بيارد ، پهلوان از بالاى آن غرفه نگاه مىكرد ، خلق آن شهر از پير و جوان گريان و فريادكنان ميرفتند . بهزاد نگران بود و هنوز معلوم نكرده بود كه اين چه شهر است و نام اين شهر چيست و تضرع ايشان به جهت چيست كه پيرزن رباطى درآمد و طبق نعمت آورد و در پيش پهلوان بنهاد . بهزاد سؤال كرد كه اى مادر نام اين شهر چيست و تضرع ايشانرا موجب چيست ؟ آن پيرزن گفت نمىدانم . تو نمىدانى كه اين چه شهر است پس تو از كجايى و درين سپاه چه ميكنى ؟ بهزاد گفت من مرد غريبم و بىاختيار از خان‌ومان و مال و ياران جدا مانده‌ام و مدت مديد است كه سرگردان در عالم مىگردم ، بىاختيار از ناگاه بدين سپاه رسيدم و از حال اين سپاه هيچ نمىدانم ، اما با ايشان همراه شدم ، اما هيچ‌كس را پرواى من نبود و با من سخن نكرد تا با اين سپاه بدين شهر رسيدم . اكنون ميخواهم كه معلوم كنم كه اين چه شهر است . پيرزن از آن سخن عجب ماند و گفت اى جوان گوش به من دار تا آنچه از حال اين شهر ميدانم با تو بگويم . بهزاد گفت بگوى .\r\nپيرزن گفت بدان و آگاه باش كه اين شهر را ايمن‌شهر ميگويند . در آخر مغرب لب دريا واقع شده است و درين شهر ملكى هست عادل و مسلمان و جوانمرد و خلق اين شهر همه خداپرستند و درين حوالى شهرى ديگر هست كه آن شهر را شهر فواق ميگويند و خلق آن شهر همه كافر و بىدين‌اند و در آن شهر ملكى هست كوه‌تن رعدآواز نام دارد و چهل گز بالا دارد ، به بزرگى چندان باشد كه دو فيل در غايت بزرگى و هيبت تمام ، فيل را به زور مردى سر از تن برمىكند ، به سه گرز حرب مىكند . گرز دارد پانصد من و گرز دارد هفتصد من و گرز دارد هزار من .\r\nآواز او يك فرسنگ ميرود و نامش كوه‌تن رعدآواز است . او را ديو پرورده است و در آن حوالى او ديوى هست و آن ديو را صندلوس ديو نام است ، و پدر آن ديو را\r\n\r\n","description":"","footnote":"","page_name":" 612 ","page_number":618},
  {"content":"\r\n\r\nاكوان‌ديو نام بوده است و اين صندلوس ديو با اين كوه‌تن رعدآواز دوستى دارد و اين كوه‌تن رعدآواز پدرگير اوست و بهر مدتى يك بار بديدن او مىآيد و او را مىبيند و با خلق اين شهر بغايت دشمنى دارد ، هر سال با هشتاد هزار مرد بجنگ مردم اين « 1 » شهر مىآيد . اكنون سه سال بود كه نيامده بود ؛ ملك ما آزادبخت امسال بجنگ كردن اين كوه‌تن رعدآواز رفت ، شكسته بازگشت . اكنون خبر اينست كه كوه‌تن رعدآواز با هشتاد هزار مرد بجنگ مردم اين شهر مىآيند و خلق اين شهر را دو غم است ، يكى غم كشتتگان كه بقتل آمده‌اند « 2 » و ديگر غم زندگان كه چون آن سپاه بيايند اينها جمله بقتل آيند كه كوه‌تن رعدآواز سوگند خورده است كه اين نوبت اين شهر را با خاك يكسان خواهد كردن و زن و مرد را بقتل خواهد آوردن . اين موجب اينست . بهزاد گفت اى مادر ، عجب سخنى گفتى ! براستى بتمامى بگوى كه اين كوه‌تن چه دشمنى دارد با خلق اين شهر و هر سال چرا مىآيد و سه سال چرا نيامد و چون ملك اين شهر حريف كوه‌تن رعدآواز نبود چرا بجنگ او رفت كه شكسته بازآيد و اين عداوت را موجب چيست ؟ براستى بگوى تا ما را معلوم شود .\r\nآن پيرزن گفت اى شيرمرد بدان و آگاه باش كه موجب اين فتنه از آنست كه اين ملك ما آزادبخت نام دارد ، پادشاه عادل و مسلمان و رعيت‌پرور است ، و رعيت ازو راضى ، و خواهر [ ى 
  ] « 3 » دارد عظيم صاحب جمال و دردانه نام دارد ، و اين ملك ما برادرزاده‌يى دارد شادبخت نام دارد ، ملك ما دختر « 3 » خود را ، دردانه ، بعم‌زادهء خود شادبخت داده است . مگر اين حرام‌زاده كوه‌تن رعدآواز آوازهء حسن اين دختر را شنيده است و ناديده عاشق اين دردانه شده است ، و هر سال بحرب كردن اين شهر مىآمد كه دخترت را دردانه به من بده كه من او را دوست ميدارم ! ملك ما ميگفت كه من دختر به شوهر داده‌ام ، به تو چون بدهم ؟ و ديگر آنك مرد مسلمان و دين دارم ، دختر بكافر چون بدهم ؟ بدين جهت مىآمد و جنگ مىكرد .\r\n\r\n\r\n","description":"","footnote":"\r\n( 1 ) - در اصل : اين مردم .\r\n( 2 ) - در اصل : آمده است .\r\n( 3 ) - در متن « دردانه » گاه خواهر و گاه دختر آزادبخت خوانده شده است و گويا « دختر » درست باشد .\r\n","page_name":" 613 ","page_number":619},
  {"content":"\r\n\r\nهرچند كه ملك ما حريف نبود ، اين شهر شهر عظيم محكم است و خلق اين شهر جمله جنگىاند ، نمىتوانست كه اين شهر را بگيرد ، از گرفتن اين شهر عاجز شده بود . رفت و اين قصه را با صندلوس ديو كرد . ديو در شب آمد و دردانه را از بغل شوهرش بربود و ببرد و هيچ‌كس نمىدانست كه اين دختر كجا رفت و دايم برادر و شوهر در فراق آن دختر گريان و نالان بودند تا امسال معلوم كردند كه او را صندلوس ديو برده است پيش كوه‌تن رعدآواز ، اما آن دختر دست بكوه‌تن نداده است و ازين سبب دربند بلاست . چون برادر آگاه شد سپاه شصت هزار برداشت و رفت تا باشد كه خواهر را خلاص كند ، نتوانست ، شكسته بازآمد ، اكنون ميگويند كه كوه‌تن رعدآواز سپاه در عقب آزادبخت و شادبخت مىآورد ، خلق شهر در خوف‌اند كه كوه‌تن سوگند خورده است كه اين نوبت بازنمىگردم ، تا شهر ايمن با خاك يكسان نمىكنم بازنمىگردم ، و خلق شهر عظيم در خوف‌اند .\r\nبهزاد گفت اى مادر ، هيچ معلوم كردى كه آزادبخت در جنگ كوه‌تن رعدآواز ايستادگى خواهد كردن يا طاقت جنگ كردن ندارد ؟ پيرزن گفت نمىدانم ، خلق شهر جمله بر در ايوان ملك جمع آمده‌اند تا ملك چه گويد . بهزاد گفت برخيز و بر در ايوان ملك برو و از بهر من خبرى بياور . پيرزن از بهر بهزاد نعمتى و شرابى آورده بود ، پيرزن رفت و بهزاد بعيش بنشست و انتظار پيرزن مىكرد . خلق شهر از صد هزار افزونتر بر در ايوان ملك جمع آمده بودند و آوازهء آمدن سپاه گرم بود .\r\nاما راوى اين داستان چنين روايت مىكند كه ملك آزادبخت وزيرى داشت بلندهمت نام ، از ايوان بيرون آمد و گفت اى خلق شهر معلوم كنيد كه آن حرام‌زاده كوه‌تن رعدآواز با هشتاد هزار سوار كافر غدار مىآيد و سوگند ياد كرده است كه اين نوبت [ تا 
  ] شهر ايمن را با خاك يكسان نمىكنم بازنمىگردم . ملك آزادبخت ميگويد كه رعيت جنگ خواهند كردن تا من در خزينه بگشايم و مال و گنج آنچه دارم فداى رعيت كنم تا به اتفاق جنگ كنيم و جواب دشمن بگوييم و اگر\r\n\r\n","description":"","footnote":"","page_name":" 614 ","page_number":620},
  {"content":"\r\n\r\nجنگ نخواهيد كردن بگوييد تا من نيز چارهء خود بكنم . رعيت چون اين سخن بشنيدند فغان برآوردند و گفتند تو ملك مايى و ما جمله رعيت توايم ، بجان و دل ايستاده‌ايم ، ما نيز سروجان و مال و اهل و عيال فداى تو مىكنيم . اگر فرصت يابيم و اگر بهلاك آييم فداى تو رفته باشيم . بلندهمت وزير آنچه از رعيت شنيده بود با ملك بگفت . ملك آزادبخت خرم شد و حكم كرد كه در خزينه برگشودند و مال بىحد بر سپاه و رعيت بريختند و به كار راستى جنگ مشغول شدند .\r\nازين طرف پيرزن پيش بهزاد آمد و آنچه شنيده بود با بهزاد بگفت و بعد از آن گفت هرچند كه ميدانند كه حريف نخواهند بودن اما بناكام از بهر عيال خود بجان خواهند كوشيدن تا تقدير خداى تعالى چيست . تو مرد غريبى و مركب نيك دارى نوعى كن كه زودتر ازين مملكت بدر روى كه بلاى عظيم درين مملكت روى نهاده است . عجب اگر اين شهر خراب نشود و زن و بچهء مردم اين شهر اسير و برده نشوند و بدست كافران نيفتند ! بارى تو مرد غريبى و زن و بچه‌يى ندارى ، بارى تو بدر رو كه درين ميان نباشى ! بهزاد بخنديد و گفت اى مادر من از مملكت ايرانم ، از مملكت من تا اينجا بسيار راهست ، مرا تقدير خداى تعالى بىاختيار بدين مملكت آورده است ، سبب آنست كه اين مظلومانرا بتوفيق خداى تعالى خلاص كنم و خاك در كلهء سر كوه‌تن رعدآواز كنم .\r\nراوى اين داستان روايت مىكند كه چون پيرزن از بهزاد اين سخن بشنيد حيران بماند و گفت اى جوان اين چه سخن باشد كه تو ميگويى ؟ آزادبخت كه پادشاه مملكت ايمن‌شهر است ، با صد هزار سوار كه دارد و با چنين مملكت كه در فرمان دارد ، حريف نيست و راه گريز ميطلبد كه بگريزد ؛ تو مرد غريبى ، به تو هيچ تعلقى ندارد ؛ تو يك سوارى ، به تو چه فايده و از دست تو چه برآيد ؟\r\nبهزاد گفت اى مادر تو مرا نمىشناسى و نمىدانى كه من كيستم . خداى تعالى مرا بدين مملكت از آنجهت رسانيده است كه اين كار از دست من برآيد . پيرزن\r\n\r\n","description":"","footnote":"","page_name":" 615 ","page_number":621},
  {"content":"\r\n\r\nگفت هركسى كه هستى آخر فرزند رستم زال نيستى و اگر فرزند رستم نيز باشى با صندلوس ديو چه كنى كه او ديو است و تو آدمى و اين صندلوس هشتاد گز بالا دارد و با اين كوه‌تن رعدآواز دوستى دارد . سخن من قبول كن كه جوان غريبى و مركب و سلاح خوب دارى ، جهدى بكن و ازين شهر بدر رو و سر خود گير . پيش از آن‌كه سپاه كوه‌تن بيايند و فتنه برخيزد . آنگاه نتوانى رفتن . بهزاد گفت اى مادر اگر من رستم زال نيستم از فرزندان رستم زالم ، به چهار پشت برستم زال مىرسم ، تا من جواب كوه‌تن رعدآواز نگويم ازين مملكت نروم . پيرزن گفت تو از فرزندان رستم زالى ؟ گفت بلى . گفت برخيز و راه گريز پيدا كن كه اين صندلوس پسر اكوان‌ديو است و اكوان بر دست رستم كشته شده است و صندلوس چراغ بركرده است و از فرزندان رستم زال ميجويد كه به خون پدرش بكشد . برخيز و بگريز كه صندلوس ترا طلب مىكند ! بهزاد گفت اينك من بپاى خود آمده‌ام ! تا صندلوس ديو را و كوه‌تن رعدآواز را هردو را هلاك نكنم ازين مملكت نروم . بهزاد مست بود كه اين سخنها ميگفت . پيرزن گفت اين جوان مست است كه اين سخن ميگويد و لاف مىزند ، اگر صندلوس را بخواب ببيند امكان دارد كه از هيبت او بميرد . پيرزن گفت اى فرزند ما آنچه ميدانستيم از نصيحت به تو گفتيم ، باقى تو ميدانى . بهزاد گفت همه كارها به حكم خداى تعالى است و بىحكم خداى تعالى هيچ كارى نيست . بهزاد در آن خانهء پيرزن بعيش و عشرت مشغول بود و آن پيرزن از اخبار هرچه مىشنيد براى بهزاد خبر مىآورد تا چند روز برين برآمد .\r\nملك آزادبخت صد هزار سوار و پياده عرض داد ، شصت هزار سوار و چهل هزار پياده به غير از خلق رعيت . آزادبخت خرم شد ، وزيرش بلندهمت گفت اى ملك چون سپاه ما غلبه است هيچ لازم نيست كه ما در شهر رويم و در دروازه را بربنديم . مصلحت درآنست كه در بيرون شهر بر كنار خندق خيمه و بارگاه\r\n\r\n","description":"","footnote":"","page_name":" 616 ","page_number":622},
  {"content":"\r\n\r\nبزنيم و با دشمن رو با رو حرب كنيم . اگر نصرت يافتيم نيكو ، و اگر شكستى واقع شود بناچار در شهر رويم و از قفاى حصار حرب كنيم . آزادبخت حكم كرد تا سپاه بيرون [ شهر 
  ] خيمه و بارگاه زدند ، آزادبخت بيرون شهر درآمد و به كار راستى حرب مشغول شدند .\r\nراوى اين داستان چنين روايت مىكند كه مردم از « 1 » رعيت و لشكرى عظيم مىترسيدند كه آوازهء آمدن كوه‌تن رعدآواز بود كه درين چند روز خواهد رسيدن .\r\nآن پيرزن پيش پهلوان بهزاد آمد ، ترسان و لرزان . بهزاد گفت اى مادر ترا چيست كه ترسان و گريانى ؟ پيرزن گفت اى جان مادر هرچند كه ترا نصيحت كردم كه سر خود گير و ازين شهر پربلا برو قبول نكردى و خود را بر باد دادى ! جاسوسان ملك آزادبخت آمده‌اند و خبر آورده‌اند كه اينك كوه‌تن رعدآواز با سپاه هشتاد هزار كافر مىآيند و كوه‌تن سوگند ياد كرده است كه اين نوبت تا خاك ايمن‌شهر را در دريا نمىريزم و خلق ايمن‌شهر را تمام نمىكشم و اهل و عيال ايمن‌شهر را اسير و برده نمىكنم بازنمىگردم . دريغ از مردم اين شهر و مملكت ايمن‌شهر كه بر باد فنا خواهد رفت ! بهزاد گفت اى مادر ، ملك آزادبخت چه مقدار سپاه دارد ؟ پيرزن [ گفت 
  ] صد هزار سوار و پياده دارد .\r\nبهزاد گفت اى مادر مگر در شهر شما مرد نيست ؟ شهرى بدين بزرگى و صد هزار مرد آماده چرا بايد كه چنين ترسان باشند ؟ چرا مردانه‌وار جنگ نكنند و شر دشمنانرا از خود دفع نكنند ؟ پيرزن گفت اى فرزند تو چها مىگويى ؟ اگر بجاى اين صد هزار پانصد هزار باشند كه يك حملهء كوه‌تن رعدآواز را پاى ندارند كه اين حرام‌زاده چهل گز بالا دارد و به گرز پانصد منى و هفتصد منى و هزار منى جنگ مىكند . در عالم هيچكس نيست كه با او برآيد . بهزاد گفت اى مادر تو ايمن باش كه خداى تعالى قادر است كه مرا برو غالب كند كه جواب\r\n\r\n\r\n","description":"","footnote":"\r\n( 1 ) - در اصل : آن .\r\n","page_name":" 617 ","page_number":623},
  {"content":"\r\n\r\nآن حرام‌زاده من بگويم . بتوفيق خداى تعالى كار [ ى 
  ] با كوه‌تن رعدآواز بكنم كه از آن در عالم بازگويند . تو ايمن باش و هيچ فكر مكن . اما با من بگوى كه آن سپاه كى خواهند رسيدن . پيرزن گفت ميگويند كه هفت روز ديگر ميرسند . بهزاد گفت حاليا تا هفت روز خيلى است ، ما بعيش خود مشغول باشيم و دم را غنيمت داريم كه از حال فردا خبرى نداريم كه حكماى روزگار گفته‌اند ، بيت :\r\n تا كه توانى مخور انده دنيا كه هست * حال جهان مختلف كار جهان سرسرى \r\nبهزاد بعيش مشغول شد و شب‌وروز شراب مىخورد . آزادبخت را دم‌بدم جاسوسان مىرسيدند و خبر مىآوردند كه كوه‌تن رعدآواز مىآيد ، تا عاقبت جاسوسان آمدند و گفتند كه فردا كه آفتاب طلوع مىكند لشكر دشمن ميرسند .\r\nغوغا در شهر ايمن افتاد ، خلق بهم برآمدند ، فرياد از نهاد خلق برآمد و زن و مرد در گريه و تضرع درآمدند . فرزندان در دامن پدران چسبيدند و خلق يكديگر را وداع ميكردند و از يكديگر حلالى ميخواستند . بعضى خلق رخت پنهان مى كردند ، آنچه ايشان مىكردند بهزاد از بالاى آن غرفه مىديد و زارى ايشان مىشنيد كه خلق آن مملكت چگونه مىترسيدند . بهزاد گفت انشاء اللّه كه خداى تعالى توفيق دهد و نصرت بخشد كه جواب اين ظالمان بگويم و اين مسلمانانرا از دست اين ظالمان برهانم .\r\nراوى داستان گويد كه چون شب درآمد ملك آزادبخت حكم كرد كه طلايه از شهر ايمن بدر كردند و حكم كردند كه سپاه به كار راستى جنگ فردا مشغول شوند . آن جزع و آن فزع « 1 » بر فلك ميرفت ؛ صد هزار چراغ و مشعله بركرده بودند و كار راستى حرب مىكردند تا عاقبت آن شب بگدشت . چون شب تيره بسر آمد و خورشيد جمشيد طلوع كرد ، خلق بر سر برج و بارو آمدند :\r\n چو شد هفتمين روز از بامداد * چو خورشيد تابان علم برگشاد \r\n\r\n\r\n","description":"","footnote":"\r\n( 1 ) - در اصل : آن فزع آن .\r\n","page_name":" 618 ","page_number":624},
  {"content":"\r\n\r\n از آن راه افواق برخاست گرد * كز آن گرد شد سينها پر ز درد\r\nبزد باد خود را ابر گرد بر * بدونيمه بشكافت سرتابسر\r\nسپاهى همه نامداران كار * بيكبار بر پشت اسبان سوار\r\nسراسر درقهاى « 1 » زرين بدوش * دل از كينه بىصبر و سر پرخروش\r\nهمه تشنهء حرب و جوياى كين * خروشنده چون رعد بر پشت زين « 2 » \r\nسپاه ايمن آگاه شدند ، جمله سوار شدند و خلق شهر از صد هزار افزون‌تر بر سر برج و بارو برآمدند . جمله با رنگهاى زرد و چشمهاى گريان و دل لرزان چشم در آن بيابان انداختند . آن كافران جوق‌جوق و گروه گروه جمله غرق پولاد مىآمدند ، و علمها جمله اژدرهاپيكر و پلنگ‌پيكر و بهيبت تمام مىآمدند تا وقتى كه چتر كوه‌تن رعدآواز پيدا شد . عظيم با هيبت تمام ، قد و بالاى چهل‌گز بركشيده ، از سر تا ناخن پا غرق پولاد شده ، هركه را چشم بر آن قد و بالا افتاد جمله از صلابت آن كافر چون بيد و نى مىلرزيدند . آزادبخت با بلندهمت وزير گفت كه خدا داند كه حال ما در دست اين حرام‌زادگان كافر بچه خواهد رسيدن .\r\nبلندهمت گفت كه خدا كريم است ، شايد كه بقدرت لطيفه‌يى سازد كه ما از دست اين حرام‌زادگان خلاص شويم كه قادر اشياست و صانع احياست .\r\n هزار نقش برآرد زمانه و نبود * يكى چنانك در آيينهء تصور ماست \r\nاميد بفضل خداى تعالى دارم كه ما ضعيفان بىقوت را بقدرت نصرت دهد .\r\nاين ميگفتند و در آن سپاه با صلابت نگاه مىكردند . تا وقتى كه كوه‌تن رعدآواز در رسيد و آن سپاه را بديد كه در برابر او صف آراسته بودند . بقهقهه بخنديد ، چنانك آواز خندهء او را جمله بشنيدند ؛ با جهان‌سوز پهلوان كه بعد از كوه‌تن در آن سپاه او بود گفت آزادبخت بدان راضى نيست كه از قفاى حصار با ما جنگ كند ، در برابر ما سپاه آورده است ! جهان‌سوز گفت اى ملك جمله را اجل گرفته\r\n\r\n\r\n","description":"","footnote":"\r\n( 1 ) - گوينده تلفظ « درقه » را هنگام جمع رعايت نكرده است .\r\n( 2 ) - شعر از گويندهء داستان يا از دارابنامهء منظوم مفقودست .\r\n","page_name":" 619 ","page_number":625},
  {"content":"\r\n\r\nاست كه در مقابل ما آمده‌اند ! گفت يك امشب ديگر بيشتر بقا ندارند ! كوه‌تن اعتماد بر بازوى خود داشت ، حكم كرد تا سپاه فرود آمدند و جمله دل بر آن داشتند كه البته فردا اين سپاه را خواهيم شكستن و مال و مركبان ايشانرا غارت خواهيم كردن . ايشان در خرمى و شادى ،\r\nراوى اين داستان روايت كند كه از آن طرف آزادبخت با دامادش كه اين همه فتنه به جهت او بود ، شادبخت ، با سپاه ايمن جمله فرود آمدند ، با چشم گريان و دل‌طپان . آزادبخت گفت اى جوانمردان از كرم خداى تعالى نوميد مباشيد . آن دو سپاه از هر دو طرف به كار راستى حرب مشغول شدند و منادى حرب در آن هر دو سپاه زدند كه فردا جنگ است ، جنگ بايد كردن . خلق شهر از سر برج و بارو بازگشتند و يكديگر را وداع مىكردند و زارزار مىگريستند كه دريغ از زن و اهل و عيال ما كه بدست اين كافران فواقى خواهند افتادن ! دريغ از مملكت ايمن شهر ! دريغ از شاه و گداى اين مملكت كه يكى ممكن نيست كه جان ببرند ! بهزاد پهلوان ، آن يل ايرانى ، در آن غرفهء رباط شراب مىخورد و آن غوغا و جوش و خروش و تضرع و زارى خلق مىشنيد و جمله را از سر آن غرفه مىديد ، دانست كه حالتى هست كه خلق در حيرتند كه ناگاه آن پيرزن رباطى از در درآمد . بهزاد مست بود ، گفت اى مادر چه حالتست كه خلق بهم برآمده‌اند و پدر به فرزند نمىايستد ؟ پيرزن گفت اى جوان نادان هرچند كه گفتم ازين شهر برو و جان خود را بدر بر قبول نكردى و سخن من نشنيدى و خلق اين شهر جمله در عين تلف‌اند ، تو نيز چارهء جان خود كن !\r\nبهزاد گفت اى مادر بسيار گفتى ! بارى بگوى كه چه بوده است ؟ گفت ازين بدتر چه باشد كه كوه‌تن رعدآواز آمد و در برابر سپاه ايمن فرود آمد و فردا جنگ خواهد بودن . بهزاد گفت اى پيرزن چند هزار مرد آورده است كه شما چنين نوميديد و مىترسيد ؟ پيرزن گفت هشتاد هزار سوار آورده است . گفت آزادبخت را چه مقدار\r\n\r\n","description":"","footnote":"","page_name":" 620 ","page_number":626},
  {"content":"\r\n\r\nسپاه باشد ؟ گفت بيرون از رعيت شهر صد و بيست هزار . بهزاد گفت در مملكت شما هيچ مرد نيست « 1 » ؟ خلقى بدين بسيارى و شهرى بدين آبادانى و حصارى بدين محكمى چرا بايد كه چنين بترسيد ؟ پيرزن گفت اى جوان تو هيچ عقل ندارى و نمىدانى كه چه ميگويى ! كه اگر بجاى اين صد و بيست هزار كه هستند پانصد هزار باشند كه برابر كوه‌تن رعدآواز نتوانند ايستادن كه او كافريست كه بعمود هزار من جنگ مىكند و آواز او از رعد صعبتر است ! شير نر در او نمىتواند نگاه كردن ! در روى بساط عالم هيچ‌كس جواب كار او نمىتواند گفتن مگر رستم زال يا فرزندان رستم زال . اين حرام‌زاده بلاى آسمانى است و از نسل ديو است و او را ديو پرورده است ، ديوى كه او را صندلوس مىگويند . بهزاد گفت مگر به غير رستم و فرزندان او در عالم مرد نيست ؟ فردا بشنوى كه در روز ميدان‌دارى كارى با صندلوس ديو كنم كه تا عالم باشد از آن بازگويند . صندلوس ديو يا كوه‌تن كدام حرام‌زاده باشند كه توانند در عالم بر بندگان خداى تعالى ظلم كنند ؟ تو فارغ باش كه مرا يزدان بقدرت از براى آن بدين مملكت آورده است كه داد خلق اين شهر از حرام‌زاده كوه‌تن بستانم . پيرزن تصور مىكرد كه مگر بهزاد مست شده است و از سر مستى لافى مىزند . نمىدانست كه او كيست . پيرزن با خود گفت اين جوان مست است ، نمىدانم كه چه مىگويد ، اگر از دور چشمش بر كوه‌تن رعدآواز افتد زهره‌اش از ترس بطرقد . پيرزن چارهء خود مىكرد و آنچه داشت در خاك پنهان مىكرد و بهزاد شراب مىخورد و انتظار بامدادان مىكرد .\r\nاما ناقلان اين سمر و راويان اين خبر چنين روايت ميكنند كه آن شب در آن دو سپاه هيچ‌كس خواب نكردند . كافران از شادى كه فردا غارت و غنيمت خواهيم گرفتن و مؤمنان از غم و ملالت كه حال ما در دست اين طايفهء دون چون خواهد بودن ، و هيچ‌كس را از حال فردا آگاهى نه كه اين حقه‌باز گردون از زير اين پردهء زمردگون چه شعبده بيرون خواهد آوردن ، بيت :\r\n\r\n\r\n","description":"","footnote":"\r\n( 1 ) - در اصل : نيست كه .\r\n","page_name":" 621 ","page_number":627},
  {"content":"\r\n\r\n كه داند كه فردا جهان چون شود * بماند چنين يا دگرگون شود \r\nتا عاقبت آن شب ظلمانى را بروز نورانى مبدل كردند و از براى تاج سلطان روز كنار افق را به دانهء لعل آفتاب مرصع كردند و پردهء ظلام را از پيش ديدها برداشتند و مرغ سفيد روز را از قفس عالم بگذاشتند .\r\n چو ملك شب از روز تاراج شد * سر چرخ را مهر چون تاج شد\r\nدو درياى لشكر درآمد بموج * برآمد بخارى سيه تا به اوج\r\nز سمّ فرس تا به ترگ كلاه * در آهن نهان بود هر دو سپاه \r\nچون آن دو لشكر صف آراستند ، خلق شهر از زن و مرد و خرد و بزرگ جمله بر سر برج و بارو برآمدند . آن پيرزن خبر به بهزاد كرد كه هر دو سپاه صف آراستند ، اكنون جنگ خواهند كرد . بهزاد مبارز غرق سلاح شد و مركب بحرى را در زير زين كشيد و خود را برآراست و بتوكل خداى تعالى سوار شد . با آن پيرزن گفت اى مادر مرا بهمت يارى ده كه رفتم كه تا آزادبخت را يارى بدهم . اى مادر تو بر سر برج برآى و تفرج كن كه با جان دشمن چها خواهم كرد . اين بگفت و مركب بحرى را از رباط بيرون جهانيد و مىراند تا از در دروازه بيرون آمد و رو به سپاه آزادبخت نهاد . چون رسيد در جناح قرار گرفت و چشم در ميدان گماشت . اول كس كه آهنگ ميدان كرد از سپاه كوه‌تن رعد آواز بود ، بر مركب چون كوه پاره‌يى سوار شده بود و برگستوانى از پوست پلنگ بر پشت مركب انداخته و پيش‌بندى از آيينهء چينى بر پيشانى مركب بسته و بر پشت او كافر زبردست نشسته ، از فرق سر تا ناخن پا غرق آهن و پولاد شده و كلاه خود هشت پهلو بر سر نهاده و عمود گران در قرپوس زين انداخته و نيزهء پولاد دراز قد در دست گرفته ، نعره‌زنان عزم ميدان كرد . چون بميان ميدان رسيد نعره زد و طريت كرد و جولان نمود و آواز برآورد و گفت اى قوم بدانيد كه منم پلنگ‌اندام ، بنده و چاكر كوه‌تن رعدآوازم ، بياييد هركه از شما مبارزتر است . آزادبخت گفت كيست كه در ميدان اين كافر حرام‌زاده رود كه عظيم سواريست !\r\n\r\n","description":"","footnote":"","page_name":" 622 ","page_number":628},
  {"content":"\r\n\r\nراوى داستان روايت كند كه در سپاه آزادبخت جوانى بود عظيم مبارز و پهلوان و او را شادان نام بود و برادرى داشت چون خورشيد تابان خسرو نام . اين شادان شاه مركب در ميدان جهانيد و در ميدان آمد . پيل‌اندام او را بديد ، بخنديد و گفت اى نادان چرا در ميدان من آمدى بگو كه چه نام دارى كه رايگان بدست من بهلاك خواهى آمدن ! آن جوانمرد گفت كه نام من شادان شاه است . هم‌اكنون دمار از جانت برآرم . پيل‌اندام نيزه در نيزهء شادان انداخت . لحظه‌يى به نيزه با هم بكوشيدند ، از ناگاه پيل‌اندام تيغ بركشيد و قبهء سپر بر قبهء سپر هم زدند و تيغ در فرق و درق هم نهادند و بسيارى بكوشيدند . پيل‌اندام تيغى بزد و سر مركب شادانرا بينداخت . شادان سرنگون از مركب درافتاد ، تا سر برداشتن آن حرام‌زاده تيغى براند و سر شادانرا از تن جدا كرد . فغان از سپاه [ شهر 
  ] ايمن برآمد . آه از جان آزادبخت برآمد و دست بر دست زد و فغان از سپاه برآمد . برادر شادان خسرو ، چون برادر را چنان بديد بىاختيار مركب در ميدان جهانيد . چون بر سر برادر رسيد تن برادر هنوز مىطپيد و خون از حلق او ميرفت . خسرو خود را از بالاى مركب بر برادر انداخت و تن برادر را در كنار گرفت و ميگريست و ميگفت اى برادر عزيز ، من بىتو جهان نمىخواهم ! پشت و پناهم تو بودى ! چشم و چراغم تو بودى ! يادگار پدرم تو بودى ! دريغ از آن حسن و جمال تو ! دريغ از آن خوبى و كمال تو ! دريغ از آن جوانمردى و شجاعت تو ! دريغ از آن سوارى و مبارزت تو ! بدست كافران بهلاك آمدى و مرا در فراق خود سوزانيدى ! طاقت فراق تو ندارم ! بيت :\r\n بزارى بدان كشته نالنده شد * بمانندهء ابر بارنده شد\r\nهمىگفت اى يار پر دل دريغ * كه ماهت نهان گشت در زير ميغ\r\nدريغا عيارى و فرزانگيت * دريغا دليرى و مردانگيت \r\nاين ميگفت و زارى مىكرد تا وقتى كه بيهوش شد و عقل از وى برفت .\r\nپيل‌اندام ملعون سنگ‌دل چون چنان ديد فرصت را غنيمت شمرد و مركب در خسرو\r\n\r\n","description":"","footnote":"","page_name":" 623 ","page_number":629},
  {"content":"\r\n\r\nجهانيد و تيغى بر پس قفاى آن جوان ايمنى زد و سر او را بر سينهء برادرش انداخت .\r\nبعد از آن پياده شد و آن هر دو سر را برداشت و رو بپاى علم كوه‌تن رعد آواز نهاد .\r\nچون برسيد آن هر دو سر را در پاى مركب كوه‌تن انداخت . كوه‌تن آفرين كرد و بفرمود تا آن سرها را بر سر نيزه كردند و كوس بشارت زدند . كوه‌تن مركب خاص خود به پيل‌اندام داد ، آن ملعون سوار شد و باز عزم ميدان كرد . چون بميان ميدان رسيد طريت كرد و جولان نمود و مبارز خواست .\r\nراوى داستان روايت كند كه خسرو را دو پسر بود يكى هجده ساله و يكى بيست و چهار ساله ، هر دو چون دو سرو كه در بوستان شجاعت برآمده باشد و يا چون دو آفتاب كه در آسمان مبارزت طلوع كرده باشد . يكى را تابان نام بود و ديگرى را درفشان . آن دو برادر چون پدر خود را كشته بديدند ، فغان از جان ايشان برآمد . برادر كوچك‌تر كه تابان بود گفت اى برادر ، ديدى كه چه خوارى « 1 » با پدر و عم ما رفت ! همتى كه رفتم در ميدان ، باشد كه كينهء پدر و عم بخواهم يا من نيز كشته شوم . درفشان گفت زينهار اى برادر كه در ميدان نروى كه اين ملعون حرام‌زاده‌يى بد است . بگذار تا من بروم . گفت نه اى برادر من بروم كه طاقت درد تو ندارم . اين بگفت و مركب كوه پيكر شير نهاد را در ميدان جهانيد و سر راه بر پيل‌اندام بگرفت و گفت اى حرام‌زادهء سيه‌روى ! هيچ ميدانى كه چه كردى ؟ مرا بداغ پدر و عم سوختى و جگرم را سوراخ كردى ! هم‌اكنون با تو كارى كنم كز آن در عالم بازگويند ! پيل‌اندام گفت تو چه كسى كه در ميدان آمدى و خود را سپر بلاى ديگران كردى ؟ آخر ديدى كه با اين ديگران چه كردم و هريك را بزارىزار كشتم . تو چرا بر خود رحم نكردى ؟ تابان گفت اى كافر حرام‌زادهء بدكردار ، چون تحمل كنم و در ميدان نيايم كه يكى عم و يكى پدرم بودند كه ايشانرا رايگان كشتى . پيل‌اندام گفت اكنون معلوم كردم ، ترا نيز در\r\n\r\n\r\n","description":"","footnote":"\r\n( 1 ) - در اصل : خارى .\r\n","page_name":" 624 ","page_number":630},
  {"content":"\r\n\r\nعقب ايشان بفرستم ! اين بگفتند و بر هم حمله كردند و چند ضرب در ميان ايشان خطا شد . پيل‌اندام حرام‌زاده‌يى زبردست بود ، تابان حريف او نبود ، تيغى بزد و سر مركب پيل‌اندام را بر خاك انداخت . پيل‌اندام از مركب سكندر خورد و درافتاد ، تابان تيغ ديگر بزد و بر دوش آن حرام‌زاده آمد و اندكى مجروح شد ، ميخواست كه بگذرد ، آن حرام‌زادهء نابكار سردست فراز كرد و عنان مركب تابان را بگرفت و بدست ديگر گريبان آن جوان پرحسرت را بگرفت و زور كرد و او را از پشت مركب بشيب كشيد . تابان بكوشيد ، اما فايده‌اش نكرد ، آن حرام‌زاده دست او را بربست و او را بر سر پا نشانيد و قصد كشتن او كرد و او هرچند زارى مىكرد فايده‌يى نبود . آواز بلند كرد و برادرش را آواز داد و گفت اى برادر بفريادم رس كه اين حرام‌زاده بر من رحم نمىكند !\r\nدرفشان چون آواز برادر شنيد آتش در جانش افتاد ، بىاختيار مركب درتگ انداخت تا باشد كه برادر را مددى كند . او درآمدن بود ، آن ملعون تيغى زد و سر تابان را در خاك انداخت . برادر درآمدن آن حال را بديد سرآسيمه شد . چون نزديك رسيد تقدير خداى تعالى چنان بود كه دست مركب درفشان در سوراخى فرورفت ، مركب در دويدن بسر درآمد ، مسكين درفشان در پيش پيل‌اندام در افتاد ، خواست كه برخيزد آن حرام‌زاده تيغى بزد و كار درفشان را تمام كرد . چون حرام‌زاده پيل‌اندام چنان كارى بكرد ، چهار كس از سپاه ايمن بكشت ، آزادبخت و بلندهمت و جملهء سپاه همه دستارچه‌ها بر چشم نهادند و زارزار بگريستند . اهل برج و بارو فغان برآوردند . وهم و ترسى عظيم در آن سپاه افتاد ، ديگر هيچكس را ياراى ميدان رفتن نبود . آزادبخت [ دست 
  ] برآورد و گفت الهى همچنان‌كه اين حرام‌زاده بر ياران ما هيچ رحم نكرد تو بقدرت از عالم غيب كسى را برگمار بر او كه برو هيچ رحم نكند .\r\nخلق در تضرع و گريه و زارى بودند و آن حرام‌زاده در ميدان در طريت و\r\n\r\n","description":"","footnote":"","page_name":" 625 ","page_number":631},
  {"content":"\r\n\r\nجولان بود كه ناگاه به امر إله از گوشهء سپاه ايمن از صف زيرتر سوارى عزم ميدان كرد كه تا ديدهء بيننده بود و گوش شنونده مثل آن سوار نه‌ديده و نه‌شنيده .\r\nبر مركب بحرى كه هزار نقش برو بود سوار شده بود ، ازين مركب فيل نهادى كوه بنيادى رعدآوازى برق‌تازى شير نبردى ببرزورى ، چون باد وزان و چون آتش سوزان در برگستوان جنگ كشيده ، از گوش تا به دم و از دم تا به سم در آهن و پولاد رفته ؛ بر پشت او سوارى ، دلاورى ، نامآورى ، جوان چون سرو سهى ، خفتان لعلى در بر و كلاه‌خودى شانزده پهلو مذهب بر تارك سر و زرهى خرد حلقهء داودى پوشيده ، ساقين و ساعدين بسته ، عمود صد و نود من در قرپوس انداخته ، و تيغ مصرى قبضه جواهر آويخته ، و سپرى از پولاد هفت قبه از زر سرخ در چپ انداخته ، و تركش پر از تير خدنگ زرنگ نه مشتى عقاب پر بربسته و كمان عاج قبضهء طيار گوشه در قربان نهاده ، و نيزه‌يى چون مار افعى بر سر چنگ گرفته و آنچه مردان مرد را در روز مردى به كار آيد بر خود راست كرده ، بيت :\r\n يكى اسب بحرى چو كوهى به زير * بدندان جوان و بميدان دلير\r\nقوى گردن و خرد سر سنگ سم * به برگستوان در ز سر تا به دم\r\nز ايران يكى گرد بر پشت او * كمان قوى قبضه در مشت او\r\nدر آهن مغرق ز سر تا ركيب * نه از مرگ بيم و نه در دل نهيب\r\nدرآمد بميدان پيكار در * نهاده يكى خود بر فرق سر « 1 » \r\nدر آن دو سپاه بساز و سلب او نبود . مرد نبود او شير بيشهء مردى بود و نهنگ درياى شجاعت و اژدهاى روز مبارزت و رستم زمان و يادگار سام نريمان .\r\nآن مير با [ صلابت 
  ] و آن جوان با هيبت بهزاد دل‌شاد بود كه آن روز از بهر رضاى خداى تعالى در ميدان آن كافر دغا و آن سگ پرجفا رفت . هركه را از دوست و دشمن و از فواق و ايمن چشم بر بهزاد افتاد ، جمله را عقل از سر بدر رفت\r\n\r\n\r\n","description":"","footnote":"\r\n( 1 ) - اين ابيات از گزارندهء داستان يا از دارابنامهء منظوم مفقودست .\r\n","page_name":" 626 ","page_number":632},
  {"content":"\r\n\r\nكه آيا اين كيست بدين هيبت و صلابت و بدين فر و شجاعت ؟ آزادبخت در گريه و زارى بود و ميگفت اى خداى كريم و رحيم و اى معبود عليم ، و اى بىنياز بنده‌نواز ، و اى ضعيفانرا دست‌گير ، و اى جبارانرا گردن‌شكن ، ما ضعيف افتاده بدست اين ظالمان ، بفرياد رس !\r\n برآورد سر را و گفت اى خدا * تويى كردگار زمين و سما\r\nتو آنى كه از هيچ‌چيز آورى * همان عاجزانرا كنى ياورى\r\nببخشاى بر چشم گريان ما * ببخشاى بر جان بريان ما « 1 » \r\nآزادبخت با قاضى حاجات در مناجات بود كه جهان پهلوان عالم بهزاد دلشاد عزم ميدان كرد . بلندهمت وزير گفت اى ملك دعات مستجاب شد ! بنگر آن سوار را كه در روى ميدان جنگ چگونه ايستاده است كه در سپاه ما هرگز مثل آن سوار نبوده است . گويا كه يزدان از عالم غيب از براى ما فرستاده است ! آزادبخت نگاه كرد ، بهزاد را ديد ، عقل از سر آزادبخت بدر رفت ، و با بلندهمت گفت كه عظيم سواريست ! گويا چه كسى باشد كه در سپاه ما مثل او كس نديده است ! بلندهمت گفت كه هيچ مگوى ، يزدان از غيب براى مدد ما فرستاده است ، تا حال او با پيل‌اندام بچه رسد . جمله چشم در ميدان گماشتند .\r\nاما راويان داستان چنين روايت ميكنند كه چون جهان پهلوان عالم بهزاد پهلوان در مقابل آن حرام‌زادهء سگ پيل‌اندام درآمد ، يك نعرهء صعب بر پيل‌اندام زد كه اى حرام‌زادهء نابكار تا كى جور و جفاى تو در عالم باشد ؟ مرا يزدان از غيب فرستاده است كه داد مظلومان از تو ظالم بستانم . پيل‌اندام چون بهزاد را بديد حيران بماند و گفت تو كيستى كه هيچ آيين اين مملكت ندارى ؟ كيستى و بچه كار آمده‌اى ؟ بهزاد گفت اى ملعون مرا نمىشناسى ؟ من يادگار رستم زالم بهزاد دلشادم ، بگرد تا بگرديم ! پيل‌اندام خواست كه ديگر سخن گويد بهزاد\r\n\r\n\r\n","description":"","footnote":"\r\n( 1 ) - اين ابيات از گزارندهء داستان يا از دارابنامهء منظوم مفقودست .\r\n","page_name":" 627 ","page_number":633},
  {"content":"\r\n\r\nمجالش نداد ، تيغ چون قطرهء آب بركشيد و چون آب و آتش بر آن كافر ناخوش حمله كرد . پيل‌اندام از بيم جان سپر پولاد از براى دفع تيغ بهزاد در سر كشيد كه باشد آن ضرب را از خود دفع كند . چنانش بر قبهء سپر زد كه سپر در دست او به دو نيم شد . سريلمان تيغ بر ميل كلاه‌خود آمد و درهم بشكافت و بر كلهء سرش آمد و ببريد ، از حلق و حنجره بگذشت و تا بند كمر برسيد بايستيد . پيل‌اندام بدونيمه شد . بهزاد بباد مركب درگدشت . پيل‌اندام از پشت مركب درافتاد . غوغا از سپاه ايمن و سپاه فواق برآمد . آزادبخت خرم شد و از شادى كلاه بر هوا انداخت .\r\nكوس بشارت فروكوفتند . كوه‌تن رعد آواز از ضرب تيغ بهزاد تعجب كرد .\r\nپيل‌اندام را برادرى بود كه او را پلنگ چنگال ميگفتند . چون برادر خود را كشته ديد ، بىاختيار مركب در ميدان جهانيد و سر راه بر بهزاد بگرفت و نعره بر بهزاد زد كه اى هيچ‌كس تو چه كس باشى كه برادر مرا هلاك كنى ؟ بهزاد گفت اى حرام‌زاده ، عالم بدست شما داده‌اند كه هيچكس نباشد كه جواب كار شما بگويد كه هرچه خواهيد بكنيد ؟ پلنگ چنگال گفت ما خود مردم اين دياريم و مدتهاست كه اين عداوت در ميان ماست ، بارى تو كيستى كه هيچ نام و نشانت پيدا نيست ؟ بهزاد گفت من مرد غريبم و يزدانم بقدرت از براى دفع شما فرستاده است . پلنگ چنگال حمله كرد . بهزاد نيز حمله كرد ، لحظه‌يى بكوشيدند ، ناگاه بهزاد كمين كرد برو و تيغ را حوالهء سر او كرد . بهزاد تيغ را بگردانيد و بزد بر كمر بند او كه چون خيارش بدونيم كرد . آفرين از جان آزادبخت برآمد . جمله تحسين كردند . كوه‌تن رعدآواز از آن ضرب تيغ بلرزيد . ديگرى در ميدان آمد ، كشته شد ؛ هركه آمدى بحملهء اول كشته شدى .\r\nمؤلف اين اخبار چنين روايت مىكند كه بهزاد پهلوان آن روز در آن ميدان هفتاد مبارز را بر زمين زد . ديگر هيچ‌كس آهنگ ميدان نكرد . كوه‌تن رعدآواز گفت اگر حريف اينست كه حاضر است به غير از من هركه در ميدان رود كشته شود\r\n\r\n","description":"","footnote":"","page_name":" 628 ","page_number":634},
  {"content":"\r\n\r\nكه حريف زبردستست . آيا اين مبارز چه كسى باشد كه در سپاه ايمن چنين سوارى هرگز نديده‌ايم ؟ نقيب سپاه گفت اى شاه مرد غريب است . كوه‌تن گفت مرا در ميدان مىبايد رفتن . اما حاليا بيگاه شد ، حاليا فرود آييم و فردا حرب از سر گيريم .\r\nاين بگفت و بفرمود تا طبل آسايش زدند تا هردو سپاه بازگردند . آزادبخت گفت اى امراى من استقبال اين جوان غريب كنيد كه اگرنه او مىبود هم امروز سپاه ما را مىشكستند . از امرا بقرب دويست سوارى پهلوان بهزاد را استقبال كردند و همه بيكبار در پيش او خدمت كردند و گفتند اى پهلوان كرم كردى و لطف فرمودى .\r\nبيا كه ملك آزادبخت شاه ايمن‌شهر انتظار شما مىكند . بهزاد گفت روا باشد . آن خلق از آن سلاح و از آن مركب عجب ماندند كه در عالم هرگز كسى از آن مركب و سلاح نديده بود كه در بر و بحر عالم مثل بهزاد سوارى نبود . چون در پيش آزادبخت رسيد از پشت مركب پياده شد و در پيش آزادبخت خدمت كرد .\r\nآزادبخت نگاه كرد ، جوانى ديد نيكومنظر و خوب‌فر ، بلندبالا و ماه‌لقا ، جوانمردى و مروت و شجاعت ازو تابان بود . آزادبخت نيز از پشت مركب پياده شد و بغل برگشود و به مهر دل پهلوان بهزاد را در كنار گرفت و جبين او را ببوسيد و گفت اى جوانمرد خوش‌آمدى و شهر ما را بقدم خود مشرف و مزين كردى . پس دست او را بگرفت و در خيمه درآمد و در پهلوى خودش بنشانيد . بعد از آنكه جلاب بخوردند ، طعام درآوردند ، از اكل و شرب خلاص شدند . بلندهمت گفت اى جوانمرد نام و نسب از كه دارى و از كدام شهرى و بدين بقعه چون افتادى ؟ از حكايت خود شمه‌يى بگو تا از حال تو معلوم كنيم كه امروز مردانه‌وار حرب كردى .\r\nبهزاد گفت من مرد غريبم و از ملك ايرانم . تقدير يزدان و حكم سلطانى و قسمت و نصيب چنين بود . چند روز است كه بىاختيار بدين موضع آمده‌ام و چند شب و روز آسودم و آب و نان اين مملكت خوردم و از جور كوه‌تن رعدآواز بر شما معلوم كردم . واجب شد دستى برآوردن ، و آنچه كردم بهمت و دولت تو كردم . بفرماى كه\r\n\r\n","description":"","footnote":"","page_name":" 629 ","page_number":635},
  {"content":"\r\n\r\nفردا طبل جنگ بزنند تا من در ميدان روم و كوه‌تن رعدآواز را در ميدان طلب كنم و در حضور جملهء عالميان دمار از جانش برآرم و شما را از جور و جفاى آن حرام‌زاده بتوفيق خداى تعالى برهانم و بعد از آن سر خود گيرم و باز عزم مملكت خود كنم كه اين همه سرگردانى من جهت شما بوده است . هرچند كه سؤال كردند كه نامت چيست ؟ نگفت . گفت نام بىهنر نام نيست ، فردا كه هنر خود بنمايم نامم خود آشكارا شود . جاسوسان آمدند و خبر آوردند كه فردا دشمنان عزم حرب دارند .\r\nآزادبخت به قوت بهزاد امر كرد كه شما نيز كار راستى جنگ كنيد . در هردو لشكر كار راستى فردا مىكردند .\r\nازين طرف شادبخت كه عم‌زاده و داماد آزادبخت بود دست بهزاد را بگرفت و بخيمهء خود آورد و بنشستند و به شراب خوردن مشغول شدند . در ميانهء شراب خوردن شادبخت بگريست و بنياد حكايت كرد كه كوه‌تن بر من چه ظلم كرده است .\r\nمحبوبم را دردانه كه عم‌زادهء منست و حلال و همسر منست ، اين حرام‌زاده هر سال بدين شهر مىآمد و حرب مىكرد و دردانه را طلب مىكرد ، عاقبت عاجز شد ، اين كوه‌تن را با ديوى دوستى هست ، اين حكايت را با او بگفت تا آن ديو حرام‌زاده بيامد و دردانه را از كنار من ربود و از براى او برد . اكنون مدتى شد ، اما دلم بدان پاره‌يى خوش است كه دست به دو نمىدهد و در وفاى منست . امسال ما بجنگ رفتيم و شكسته بازگرديديم و اين حرام‌زادگان از پى ما آمدند . ترا يزدان پاك و خداوند اين افلاك بفرستاد تا امروز مردانگى كردى و آن حرام‌زادگانرا هلاك كردى و جگر دشمنانرا ببردى و اگر فردا نيز مثل اين‌روز جنگ خواهى كردن زهرهء دشمنان را آب خواهى كردن . اما با كوه‌تن چه كنى كه حرام‌زاده‌يى زبردست است و در روز ميدان‌دارى به سه گرز كار مىكند ، يكى سيصد من و يكى پانصد من و يكى هفتصد من . چون نعره مىزند از آواز نعرهء او درودشت و كوه و صحرا مىلرزد . او را رعد آواز از آن جهت مىگويند . بهزاد گفت باكى نيست خداى تعالى قادر است كه مرا\r\n\r\n","description":"","footnote":"","page_name":" 630 ","page_number":636},
  {"content":"\r\n\r\nبرو غالب كند . ازين نوع سخنها ميگفتند و او مىگريست و بهزاد او را تسلى مىكرد و شراب ميخوردند و آن‌دو سپاه كار راستى فردا مىكردند .\r\nراوى اين داستان چنين روايت مىكند كه آن شب در آن هردو سپاه از مبارزت و پهلوانى بهزاد ميگفتند و بعضى ميگفتند كه اين بازرگان هرچند كه مبارز جهانست و پهلوان زمانست اما با كوه‌تن چه تواند كردن كه در عالم هيچكس را زهره و ياراى آن نيست كه از دور درو نگاه كند يا آواز او بشنود . القصه آن شب در آن كار بودند تا وقتى كه نور صبح دميد و زاغ شب از پيش باز سفيد روز برميد .\r\nآفتاب يونس‌وار از گلوى نهنگ شب سر برآورد :\r\n دگر روز چون صبحدم بردميد * رخ شمس تابنده آمد پديد\r\nبياراست ايام را آفتاب * درآمد سر هردو لشكر ز خواب \r\nآواز كوس حربى و ناى رزمى و صنج و كرناى از هردو سپاه برآمد . لشكريان عزم حربگاه كردند . آزادبخت پادشاه ايمن‌شهر در قلب لشكر قرار گرفت و جهان پهلوان گيتى بهزاد گرد در پهلوى آزادبخت بايستاد . نقيبان چوبها در دست نقابت مىكردند تا از هردو طرف صف راست شد . جمله چشم در ميدان گماشتند تا كه آهنگ ميدان كند . برانگيخت مبارز روز وغا و پهلوان باوفا و شيرمرد ايام و يادگار رستم و سام ، بهزاد دلشاد ، غرق سلاح و آلات جنگ و بر آن مركب بحرى سوار شده كه در شرق و غرب عالم مثل آن مركب نبود ، چنانك استاد گويد ، بيت :\r\n جگر آهنينى و رويين رگى * جهان در جهانى شدى در تگى\r\nسرين فربهى زين ميان لاغرى * تو گفتى نبد جز مگر گوهرى\r\nبدين‌گونه اسبى به زير اندرش * جوانى سرافراز و شاه از برش\r\nيكى نيزه در دست از زرناب * درفشنده خودش چنانك آفتاب \r\nطريت كرد و جولان نمود ، سراپاى ميدان بگرديد و نعره زد كه اى ظالمان بىدين و اى كافران لعين بياييد در ميدان هركه از شما مبارزترست كه امروز\r\n\r\n","description":"","footnote":"","page_name":" 631 ","page_number":637},
  {"content":"\r\n\r\nروز عوض و جزاست و ايام بازخواست شماست ! كوه‌تن رعدآواز گفت اين همان سوار است كه دىروز در ميدان پيل‌اندام و پلنگ چنگال را كشت . مرد مبارز است ، اما هيچ معلوم نيست كه كيست و عداوت او با ما از بهر چيست .\r\nمرد مردانه و مبارز فرزانه مىبايد كه در ميدان او رود .\r\nروايت كند راوى داستان كه پلنگ چنگال را هفت پسر بود و جمله كافر و حرام‌زاده و پسر بزرگتر را نام ماران بود ، چون كشندهء پدر و عم خود را در ميدان ديد مركب در ميدان جهانيد و سر راه بر بهزاد بگرفت و يك نعره بر بهزاد زد و گفت اى بىسروپاى هرجايى ، مرا مىشناسى ؟ من مارانم پسر بزرگتر پهلوان پلنگ چنگالم كه دوش در دست تو كشته شد . اكنون خود را چون مىبينى كه خود را بنادانى بكشتن دادى كه در ميدان آمدى و من ترا خواهم كشتن . بهزاد گفت اى حرام‌زاده ، تو نيز راه پدر در پيش خواهى گرفتن . ماران گفت هم‌اكنون به تو بنمايم . اين بگفت و بضرب عمود گران حمله كرد . بهزاد آن ضرب را از دست ماران بگرفت . ماران آمد تا بگذرد بهزاد چنانش لگدى بر پهلوى مركب زد كه مرد و مركب را در خاك ميدان غلطانيد . آفرين از جان آزادبخت برآمد . بهزاد تيغى چون قطرهء آب بركشيد ، ماران از بيم جان برجست ، خواست تا بگريزد ، پهلوان بهزاد چنانش بر پس قفا زد كه سرش را ده گام بدور انداخت . فغان از هردو لشكر برآمد . ماران را برادرى بود كوهان نام ، مركب در ميدان جهانيد و مهملى چند بگفت و پاره‌يى بكوشيد و عاقبت ضربى بر ميان خورد و چون خيار بدونيم شد . برادرى ديگر در ميدان آمد غازان نام ، دست برآورد كه تيغ بر بهزاد زند ، پهلوان چنانش در زير بغل زد كه دست و سر و نيم‌تن در خاك انداخت . بدين آيين آن هفت برادر در ميدان آمدند و يكى جان بدر نبردند و همه بهلاك آمدند . بعد از آن خويشاوندان و متعلقان ايشان در ميدان مىآمدند و بدست پهلوان كشته مىشدند تا هشتاد و پنج‌تن را بكشت و سهمى و خوفى عظيم در سپاه فواق افتاد .\r\n\r\n","description":"","footnote":"","page_name":" 632 ","page_number":638},
  {"content":"\r\n\r\nكوه‌تن گفت به غير من هركه در ميدان اين مجهول رود كشته شود . بهرچند كه عيب و عار من باشد كه در ميدان اين بىسروپا روم اما چكنم كه ناچار است .\r\nحاليا امروز شب شد ، بازگرديد كه فردا ميدان‌دارى از آن من خواهد بودن . اين بگفت و بفرمود تا طبل بازگشتن بزدند . هردو سپاه از هم بازگشتند . آزادبخت استقبال بهزاد كرد و گفت اى آزاده‌مرد ، يزدانت از چشم بد نگاه داراد كه پشت و پناه اين ضعيفان بىقوت و اين عاجزان بىصولت شدى . بهزاد گفت بتوفيق يزدان و بدولت تو كردم ، هيچ دل بد مكن و هيچ اندوه بخاطر خود راه مده كه مرا يزدان از براى نصرت شما فرستاده است . بعد از آن فرود آمدند و بكارسازى حرب فردا مشغول شدند . در آن هردو سپاه نام بهزاد بود كه با جان دشمنان چها كرده بود ، تا وقتى كه شب درآمد ، بيت :\r\n چو شب سر برآورد از باختر * سياهى درآمد به آفاق در\r\nز شب روز روشن هزيمت گرفت * ز سياره گردون غنيمت گرفت\r\nطلايه شد از هردو لشكر بدر * همى گشت در گرد هردو حشر \r\nآن شب هردو سپاه كارسازى تمام كردند تا وقتى كه صبح صادق روى بنمود و صيقل‌گر زمانه بصيقل نور شمس زنگ از روى آيينهء عالم بزدود . آن هردو سپاه سوار شدند و غرق جوشن و آلات جنگ شدند ، دليروار رو بمصاف‌گاه نهادند .\r\nاول كسى كه عزم ميدان كرد سوارى بود آراسته از سپاه ايمن و بر مركبى آراسته سوار شده ، چون در ميدان درآمد طريت كرد و جولان نمود و مبارز خواست .\r\nهيچ‌كس آهنگ ميدان نكرد ، برانگيخت سوارى همچون كوه پولاد و غرق پولاد و جوشن و بر كرگدنى سوار شده ؛ اژدهاهيبتى ، آهوتگى ، كوه‌رگى ، بيت :\r\n بسان كتاب مخطط تنش * بسى زنگله بود در گردنش\r\nسم از سيم و دنبال اورنگ رنگ * تنش خال بر خال همچون پلنگ « 1 » \r\nبر پشت او كوه‌تن رعدآواز ، آن شيرزور گرگ‌گاز ، قدى چون درخت زقوم\r\n\r\n\r\n","description":"","footnote":"\r\n( 1 ) - شعر از گزارندهء داستان يا از دارابنامهء منظوم مفقودست .\r\n","page_name":" 633 ","page_number":639},
  {"content":"\r\n\r\nبركشيده ، تندخوى و زشت‌روى ، كوه‌اندام و بدسرانجام ، چون كوه پولاد و چون درياى جوشان و چون ابر خروشان ؛ عظيم تند و تيز چون آب روان و آتش سوزان عزم ميدان كرد . نعره‌زنان چون اشتر مست كف كرده در ميدان درآمد و سر راه بر شادبخت گرفت . شادبخت چون او را بديد خود را وداع كرد ، مىخواست كه بگريزد ، ناموس كرد و گفت هرچه بادا باد ! بجان بكوشم ! اگر هلاك شوم آن اولىتر كه در زير ننگ باشم . اين با خود بگفت و مركب برو گرم كرد و نيزه « 1 » برو حواله كرد . كوه‌تن رعدآواز سر دست دراز كرد و نيزهء او را بگرفت و زور كرد و آن نيزه از دست شادبخت بكشيد و بر بند كمرش زد و او را از پشت مركب سرنگون كرد . غلامان كوه‌تن در ميدان آمدند و شادبخت را دست و گردن بسته از ميدان بدر بردند . فغان از جان آزادبخت برآمد و دست بر دست زد و گريه درگرفت و گفت دريغ از شادبخت كه در دست اين كافر افتاد ! بهزاد تيزتيز در ميدان نگاه كرد ، عظيم سوارى را ديد ، عظيم بالا و قوىهيكل چون كوه پولاد ، با خود گفت عظيم مبارزيست اين كوه‌تن ! هركس كه در ميدان اين سوار رود اول ترك سرش بايد كردن . كوه‌تن رعدآواز يك نعره زد چنانك كوه و در و دشت از آواز او بلرزيد و آواز طبل و نقاره پست شد .\r\nمركبان برميدند و لرزه در دلها افتاد و رنگ از رخسارهء جمله برفت . در عقب نعره گفت كجاست رستم دستان و سام نريمان و مبارزان جهان و پهلوانان ايران و توران .\r\nاى بخت‌برگشتگان و اى سعادت‌رميدگان و اى اجل‌رسيدگان ، بياييد در ميدانم و اگر شما نمىآييد تا من بيايم كه يكى جان نخواهيد بردن ! از اين نوع سخنها مىگفت و جولان مىكرد . هيچ‌كس را زهره و ياراى آن نبود كه در ميدان رود . بهزاد همچنان در ميدان نگاه مىكرد . آزادبخت گفت اى جوانمرد كوه‌تن رعدآواز اينست و دشمن ماست ، بدين عظيمى و صلابت ! كه تواند با اين حرام‌زاده\r\n\r\n\r\n","description":"","footnote":"\r\n( 1 ) - در اصل : به نيزه .\r\n","page_name":" 634 ","page_number":640},
  {"content":"\r\n\r\nكوشيدن ؟ بهزاد گفت اى شهريار همتى با من دار كه من در ميدان اين كس خواهم رفتن . اگرم يزدان نصرت داد « 1 » و برو ظفر يافتم دولت ما و اگر كار بر نوع ديگر شود و من بدست او بهلاك آيم تن مردهء مرا زود در خاك كنيد و البته در عقب من كسى بيايد و چون معلوم كنند كه من بر دست كه بهلاك آمده‌ام البته خون من ازو بخواهند كه من بىكس نيستم . آزادبخت گفت اى شيرمرد تو كيستى و نامت چيست و كسان تو كيانند ، و آن روز مباد ، اگر نعوذ باللّه « 2 » ترا حالتى واقع شود از ما يكى زنده نمانيم ، بارى بگو كه كيستى ؟ بهزاد گفت بدانك نام من بهزاد است ، پسر پهلوان پيلتن بن پيل زور بن آذر برزين بن فرامرز بن رستم زال ام « 3 » . دو برادر دارم يكى فرخ‌زاد و يكى پيلتن نام دارند . مرا در ملاطيه با برادرم فرخ‌زاد عداوتى واقع شد ، بىاختيار جدا شدم و بدين موضع رسيدم ، البته در عقب من كسى بيايد . آزادبخت گفت ما شنيده‌ايم كه رستم نامى در ايران بوده است كه پدر اين صندلوس ديو بر دست او بهلاك آمده است . اما از ديگران نمىدانيم و اين ملاطيه را نيز شنيده‌ايم اما از آن موضع كس بدينجا كم مىآيند و كم ميروند و اگر ترا ازين حرام‌زاده ترس هست در ميدانش مرو . در حصار رويم كه ايمن شهر محكم است . به اتفاق هم حرب كنيم . بهزاد گفت اگر جملهء اين سپاه همه كوه‌تن شوند كه هرگز نترسم كه مىدانم بىحكم يزدان هيچ چيز نيست و رفتن ما در حصار عيب و عار باشد . حاليا همتى بدار كه رفتم در ميدان اين كافر تا حكم يزدان چيست . اين بگفت و آزادبخت و بلندهمت را وداع كرد و توكل بر خداى تعالى كرد و آن مركب بحرى را كه در شرق و غرب عالم نظير نداشت و با آن سلاح كه هيچ شاه‌زاده‌يى را نبود مركب در ميدان جهانيد .\r\n بزيرش ستورى كه در روزگار * نديدست اسبى چنان صد سوار\r\nدبورى نسب صرصرى گوهرى * جنوبى صفت عرعرى پيكرى \r\n\r\n\r\n","description":"","footnote":"\r\n( 1 ) - در اصل : دهد .\r\n( 2 ) - در اصل : نعوذا باللّه .\r\n( 3 ) - در اصل : است .\r\n","page_name":" 635 ","page_number":641},
  {"content":"\r\n\r\n كفل گرد اسبى كناغى ميان * به دو ديده چون زهرهء آسمان\r\nقمر صورتى بود و عقرب دمى * جگر آهنينى و خارا سمى\r\nسواريش بر پشت كز روزگار * سبق برده بد درگه كارزار\r\nسپاه گرانرا سپهدار بود * دلاور به دو جلد و عيار بود\r\nدرآمد بميدان پيكار در * بزد دست و برداشت خودش ز سر\r\nمرآن خود در كوههء زين نهاد * بغريد چون رعد و آواز داد « 1 » \r\nطريت‌كنان و نعره‌زنان و جولان‌كنان در مقابل كوه‌تن رعدآواز آمد و يك نعره بر كوه‌تن زد كه از آن نعره سهمى و صلابتى در دل كوه‌تن نشست . هرچند كه بهزاد در مقابل او بس محقر مىنمود ، اما بدل و جگر و هنر هزار چون او بود . گفت اى حرام‌زادهء كافر و اى ملعون بدگوهر ، آمدم در ميدانت تا بشمشير بستانم جانت ! كوه‌تن چون بهزاد را بديد گفت نيكت يافتم كه بجان از تو درتافتم ! ياد دارى كه چها كردى و از مبارزانم چون هلاك كردى ؟ اكنون بزارى زارت بخواهم كشتن كه مرغ هوا و ماهى دريا را بر تو گريه آيد . بهزاد گفت اى ملعون اميد بفضل خداى تعالى دارم كه مرا بر تو غالب كند كه او قادر است كه پشهء ضعيف را بر فيل ژيان مسلط مىكند و مور حقير را بر شير دمان نصرت ميدهد . كوه‌تن گفت معلوم شد كه تو يزدان‌پرستى ، اكنون با خدايت بگو كه ترا از ضرب گرز من برهاند . بهزاد گفت خداى ما كريم و رحيم است ، بيار تا چه دارى ؟ كوه‌تن دست بعمود گران كرد .\r\nمؤلف اين داستان روايت مىكند كه آن ملعون سه عمود داشت يكى پانصد من و يكى هفتصد من و يكى هزار من . آن روز عمود پانصد منى داشت . بركشيد ، چون كوه پولاد برانداخت و بگرفت و گرد سروگردن بگردانيد و حوالهء بهزاد كرد .\r\nبهزاد سپر در روى درآورد . غوغا از هر دو سپاه برآمد . كوه‌تن بخنده گفت\r\n\r\n\r\n","description":"","footnote":"\r\n( 1 ) - شعر از دارابنامهء منظوم مفقودست .\r\n","page_name":" 636 ","page_number":642},
  {"content":"\r\n\r\nاى نادان چه خواهى كردن ؟ بهزاد گفت بتوفيق خداى تعالى گرزت بگيرم و دمارت برآرم . كوه‌تن گفت اى نادان اگر كوه پولاد باشى كه از ضرب گرزم پخش گردى و اگر درخت آهن باشى كه از باد عمودم نگونسار گردى . بهزاد گفت اين همه لاف است ، بيار تا چه دارى ! كوه‌تن فروكوفت آن عمود را بر قبهء سپريل ايران و مبارز جهان بهزاد نامدار ؛ بگرفت چنانك هيچ گزندى به دو [ و 
  ] مركبش نرسيد .\r\n گر آن حمله بر كوه كردى گران * برفتى ز جا پاى كوه گران \r\nچون كوه‌تن بباد مركب درگدشت بهزاد سپر برانداخت و بازبگرفت و مركب را در جولان درآورد . آواز طبل بشارت از سپاه ايمن برآمد . آزادبخت از شادى بخنديد ، كوه‌تن چون بسر ميدان رسيد عنان مركب بگردانيد ، بهزاد را زنده ديد ، باز عنان بر بهزاد راست كرد و گفت اى جوان غريب مردانه رفتى و نيكو گرفتى ! اما زينهار كه در غلط نيفتى كه هنر من زيادت از اينست كه من بگرز هفتصد منى و هزار منى حرب ميكنم . بهزاد گفت توكل من بر خداست .\r\nكوه‌تن گفت يك ضرب ديگر بگير ! بهزاد گفت روا باشد ! اين بگفت و سپر پولاد در سركشيد . كافر فروكوفت ، آن را نيز بگرفت ، بهزاد دست بر گرز كرد ،\r\nروايت كند راوى اين داستان كه عمود بهزاد صد و نود من بود ولى ضربش از هزار من زيادت بود . كوه‌تن سپر در سركشيد . بهزاد يك ميدان عنان مركب بازكشيد و آنگاه مهميز تيز بر آبگاه مركب زد و مركب را در تگ آورد و به انگشت پا در ركاب بايستاد و آن گرز را چنان بر قبهء سپر كوه‌تن فروكوفت كه يك شعلهء آتش از سر گرز و قبهء سپر بر فلك رفت . بند بر بند او بلرزيد . كوه‌تن با خود گفت حاضر باش كه حريفت عظيم است ! او نيز دست بعمود كرد .\r\nراوى داستان روايت كند كه آن‌دو مبارز دلاور گرز درهم نهادند . از اول روز تا آخر روز جنگ كردند تا چهل حمله در ميان ايشان باطل شد . مركبان از جستن و حركت كردن بازماندند . عاقبت آفتاب رو بغروب نهاد . كوه‌تن خسته\r\n\r\n","description":"","footnote":"","page_name":" 637 ","page_number":643},
  {"content":"\r\n\r\nشد ، عنان بازكشيد و گفت اى شيرمرد تقصير نكردى و امروز تا شب با من حرب كردى و اجلت نرسيده بود . فردا اول روز در ميدان درآييم و باهم حرب كنيم كه فردا بعمود هفتصد منى جنگ خواهم كردن . بهزاد گفت اگر امان ميخواهى از ميدان بدر رو كه تو رفته باشى . كوه‌تن گفت فردا در ميدان درآيم و دمار از نهادت برآرم . اين بگفت و از ميدان بيرون رفت . بهزاد نيز بازگشت . طبل آسايش زدند . آزادبخت حكم كرد كه جمعى از بزرگان استقبال بهزاد كردند و او را در سپاه آوردند . آزادبخت بر پهلوان آفرين كرد و گفت اى پهلوان آنچه تو امروز كردى رستم دستان و سام نريمان نكرده است . بهزاد گفت بتوفيق يزدان كردم ، اما باقى دارم . فردا در ميدان روم و كارش تمام كنم . پس فرود آمدند و در خيمه شدند و بكارسازى حرب فردا مشغول شدند . شب تيره در عالم درآمد و جهان تا جهان سياه شد .\r\n فرو برد خورشيد تابنده سر * پديدار شد دود در بحر و بر\r\nسپاه شب تيره اندر رسيد * ز آسيب شب روز اندر رميد\r\nز هر دو سپه شد طلايه بدر * بدان تا نبينند از هم ضرر\r\nدگر روز چون صبحدم بردميد * رخ شمس تابنده آمد پديد \r\nهر دو سپاه طبل جنگ فروكوفتند و ناى رزم دردميدند . آن دو سپاه عزم حرب كردند و صفها بياراستند . چون كار هر دو طرف ساخته شد اول كسى كه عزم ميدان كرد ، كوه‌تن رعدآواز بود . نعره‌زنان در ميدان درآمد و مبارز طلب كرد .\r\nپهلوان بهزاد نيز عزم ميدان كرد ، در مقابل كوه‌تن درآمد . آن روز كوه‌تن بگرز هفتصد منى در ميدان آمده بود ، گفت در شرق و غرب عالم هيچ‌كس نباشد كه اين ضرب تواند گرفتن . بهزاد گفت توكل بر خداى تعالى ، بيار تا چه دارى ! چون او عمود بر سر چنگ برآورد ، دل در بر هر دو سپاه بلرزيد . بهزاد دلشاد سپر در سركشيد و آن حمله را بگرفت ، چنانك هيچ المى به دو نرسيد . آفرين از\r\n\r\n","description":"","footnote":"","page_name":" 638 ","page_number":644},
  {"content":"\r\n\r\nدوست و دشمن برآمد . بهزاد نيز حمله كرد ، او بگرفت . جنگ گرم شد و چند حمله در ميان ايشان خطا شد ، شعر :\r\n طراق سر گرزهاى گران * برآمد به نزديكى اختران \r\nبسيارى بكوشيدند و بر هم ظفر نيافتند . عاقبت شب درآمد ، كوه‌تن گفت كار من و تو افتاد بفردا كه در ميدان درآييم . بهزاد گفت روا باشد . پس هر دو از ميدان بيرون آمدند . پهلوان گيهان بهزاد به سپاه فرود آمد . آزادبخت بسيار آفرين كرد . بهزاد گفت تا فردا حال ما چون شود كه من دو روز است در ميدان ميروم و با اين مجهول مىكوشم و ظفر نمىيابم !\r\nاز آن طرف كوه‌تن بازگشت ، عظيم پريشان و ملول . وزيرش گفت اى خداوند سبب ملالت چيست ؟ گفت ازين بدتر چه باشد كه تمام نام و ننگ ما رفت ! هرچند فردا با عمود هزار منى حرب خواهم كردن ، اما اين عظيم سواريست كه با من دو روز ميدان‌دارى كرد ! جهانسوز گفت اى ملك عظيم سواريست ! مبارز « 1 » جهانست و هيچ معلوم نشد كه او كيست و از كجاست و با آزادبخت چه دوستى دارد كه از طرف ايشان چنان ايستادگى مىكند . كوه‌تن گفت كه فردا او را زنده بيارم تا حال خود را پيش ما بگويد . فردا روز آخرست ، شما كارسازى حرب كنيد .\r\nمنادى حرب در آن سپاه زدند . جاسوسان آزادبخت اين خبر آوردند كه فردا حرب خواهد بود . بهزاد گفت كه يزدان راست آرد كه فردا كار كوه‌تن تمام كنم .\r\nآن شب در آن‌دو سپاه كارسازى حرب فردا مىكردند و از مبارزت بهزاد مىگفتند ، تا آن شب بگدشت و روز روشن شد و خورشيد جمشيد طلوع كرد و آفتاب جهانتاب برآمد . آن‌دو حشر و آن‌دو درياى تير و تبر از جاى برجستند و غرق پولاد و جوشن شدند و مركبان در زير برگستوان كشيدند و علمهاى الوان الوان برافراشتند و دامن چتر شاهى فروگداشتند . نقيبان چوبها در دست گرفتند و صف\r\n\r\n\r\n","description":"","footnote":"\r\n( 1 ) - در اصل : مبارز جهارز .\r\n","page_name":" 639 ","page_number":645},
  {"content":"\r\n\r\nگردان راست كردند . چون ميمنه و ميسره و قلب و جناح راست شد ، اول كسى كه عزم ميدان كرد كوه‌تن رعدآواز بود ، نعره‌زنان در ميدان آمد . طريت كرد و جولان نمود و مبارز خواست . بهزاد نيز عزم ميدان كرد ، برانگيخت آن مركب ميدانى جولانى را در برگستوان كبود كشيده و پيش‌بندى از آيينهء فرنگى بسته ؛ زين زرين بر پشت مركب نهاده و بهزاد چون سد سكندرى ، آن كان جگر ، آن مبارز والاگهر ، آن پهلوان زمانه و آن شجاع يگانه ، آن مير لشكرشكن و آن شير پلنگ‌افگن ، آهنگ ميدان كرد ، بيت :\r\n درآمد ملك در ميان مصاف * سواره بر آن مركب كه شكاف\r\nدلاور ستورى چو باد صبا * خروشان چو شيرى بوقت و غا\r\nجهنده چو برق و رونده چو ابر * نه در دلش آرام و در سينه صبر\r\nچو پولاد سم و چو طاوس دم * مغرق در آهن زدم تا به سم\r\nچو بهزاد دلشاد به روى سوار * سوار گرانمايهء روزگار\r\nبرانگيخت در طرف ميدان ستور * بمانند تا زنده باد دبور\r\nبرآورد يك نعره از دل بلب * كه در گوش خلقان فگندش تعب « 1 » \r\nچون شير غرنده و چون ببر درنده و چون اژدهاى دمان و چون آتش سوزان در مقابل كوه‌تن آمد . كوه‌تن چون آن مهابت و چابك‌سوارى و آيين ميدان‌دارى او را بديد ، رو به بهزاد كرد و گفت اى جوانمرد عظيم چست و چابكى و مبارز و ستركى ! سخن من قبول كن و بر جوانى و غريبى خود رحم كن ! از سر كين و عداوت درگذر و از پشت مركب پياده شو و ران و ركاب مرا ببوس و اين مركب و سلاحت را به من ده تا من از سر جوانمردى و غريب‌نوازى از سر خونت درگذرم و ترا آزاد كنم و هرچه خواهم با دشمنان خود بكنم و ترا ببخشم كه مرد غريبى ، و هر كجا كه خواهى به روى ، و حكم كنم كه هيچ‌كس را با تو\r\n\r\n\r\n","description":"","footnote":"\r\n( 1 ) - شعر از گزارندهء داستان و يا از منظومهء مفقود دارابنامه است .\r\n","page_name":" 640 ","page_number":646},
  {"content":"\r\n\r\nكارى نباشد . بهزاد چون اين سخن بشنيد بخنديد و گفت اى كوه‌تن ، عظيم ابله و احمق و نادانى ! من بدان در ميدان آمده‌ام تا ترا دست و گردن بسته از ميدان بدر برم و شر ظلم ترا از عالم دفع كنم و سپاهت را بشكنم و ملكت را بگيرم . تو مرا ناگرفته آزاد ميكنى ؟ اگرت آرزوى اسب و سلاح منست به مردى از من بستان كه من نيز به مردى پوشيده‌ام . كوه‌تن گفت بر تو رحم ميكنم ، چون قبول نمىكنى به تو مرادى دارم . مردام را برآر تا با تو حرب كنم . بهزاد گفت چه مراد دارى بگو تا برآرم . گفت يك بار نقاب از رويت برافگن تا ترا ببينم كه كيستى كه از من نمىترسى و سه روز است كه با من حرب مىكنى .\r\nبهزاد گفت مرادت را برآرم و مقصودت حاصل كنم . اين بگفت و نقاب از پيش جمال خود برداشت و شكل و شمايل خود را بكوه‌تن نمود . كوه‌تن چون آن جمال را بديد حيران بماند . گفت اى جوانمرد الحق خوب ديدارى و خوش محاوره‌اى ! بيا پيش تا ترا نيكو نگاه دارم و خون مبارزان خود را به تو ببخشم و شهر ايمن بگيرم و به تو دهم .\r\nبهزاد گفت اى كوه‌تن ترا هيچ چاره نيست ! جانرا وداع كن كه من از ايران بقبض جان تو آمده‌ام ! يزدانم بقدرت اينجا آورده است تا ترا هلاك كنم ! بارى دستى برآر و جهدى بكن ! چون از دست منت رهايى نخواهد بودن بارى بناموس كشته شوى [ بهتر 
  ] . كوه‌تن عظيم در غضب رفت ، گفت اى هيچ‌كس تو كه باشى كه اين سخن بر روى من توانى گفتن ! من آنچه گفتم مرا بر جوانى و غريبى تو رحم آمد ، چون قبول نمىكنى تو دانى كه بخت از تو برگشته است و سعادت از تو رميده است كه ترا معارض من كرده است . يك لحظه تحمل « 1 » كن تا بگويم كه چه مىبايد كردن . بعد از آن سر از عقب كرد و يك نعره زد كه دل در بر هر دو سپاه بلرزيد و مركبان رميدند . در عقب نعره گفت اى\r\n\r\n\r\n","description":"","footnote":"\r\n( 1 ) - تحمل بجاى تأمل به كار رفته است .\r\n","page_name":" 641 ","page_number":647},
  {"content":"\r\n\r\nخدمتكارانم آن ساز ميدانم را بياريد . بهزاد نگاه كرد ، بقرب چهل كس مىآمدند و يك عمودى بزنجيرها بسته در روى ميدان مىكشيدند تا بميان ميدان رسيدند .\r\nآوردند و در ميدان انداختند و بازگشتند . بهزاد نگاه كرد ، درختى ديد از چوب صنوبر تراشيده و سنگ آسيايى « 1 » در وى افگنده و بميخهاى پولاد محكم كرده .\r\nكوه‌تن از پشت تگاور فرود آمد و قبضهء آن عمود را بگرفت و از زمين برداشت و گرد سر بگردانيد و گفت اى نادان بىعقل ، ترا نصيحت كردم ، قبول نكردى و سخن مرا نشنيدى . اكنون پاىدار كه در زير اين گرزم سرمه خواهى شدن ! بهزاد گفت اين گرز را بر پشت مركب نتوان گرفتن ، مبادا مركب خطا كند كه عظيم گرزيست ، من مثل اين گرز نديده‌ام ! بهزاد از پشت مركب پياده شد و دامن زره در كمربند محكم كرد و سپر پولاد در سركشيد و گفت بيار كه من توكل بر خداى تعالى كردم . كوه‌تن نيز دامن در كمر زد ، غوغا از هر دو سپاه برآمد . آزادبخت چون چنان ديد دست بدعا برداشت و گفت الهى تو قادرى و بر همه اشياء توانايى و بينا و دانايى « 2 » . بحرمت نيكان درگاهت و بحرمت خاصان بارگاهت و بحرمت انبياى مرسلين و بحرمت اهل يسار و اهل يمين و بحرمت سالكان باعزت و به خدمت صالحان باحرمت ، بيت :\r\n برآورد سر را و گفت اى خداى * تويى كردگار زمين و سماى\r\nتو آنى كه از هيچ‌چيز آورى * همان عاجزانرا كنى ياورى\r\nايا عالم الغيب پروردگار * ايا قادر و قاهر و كامكار\r\nبرحمت نظر كن تو در كار ما * كه سر در سر آورد پرگار ما\r\nبجز تو دگر كيست‌مان دستگير * بفضل و عنايت تومان دست‌گير « 3 » \r\nبخداييت و بعزتت كه اين جوان غريب را از شر اين حرام‌زاده تو نگاه دار و او را بر اين كافر دست فرصت و نصرت ده . تا او را اين مناجات كردن ، كوه‌تن رعدآواز ، آن ديو بىمعنى به صورت گراز ، آن عمود هزار منى را فروكوفت بر\r\n\r\n\r\n","description":"","footnote":"\r\n( 1 ) - در اصل : آسايى .\r\n( 2 ) - در اصل : توانايى .\r\n( 3 ) - از دارابنامهء منظوم مفقود .\r\n","page_name":" 642 ","page_number":648},
  {"content":"\r\n\r\nقبهء سپر بهزاد كه آواز طراقاى آن عمود آن هردو سپاه بشنيدند و دل در بر ايشان از آن هيبت بلرزيد . پهلوان بهزاد بتوفيق ملك با عدل و راد آن ضرب عمود گرانرا بگرفت .\r\nاما مؤلف اخبار چنين روايت مىكند كه پايهاى بهزاد تا كعب در زمين فرو رفت و بند بر بند بهزاد در كوفت نشست و عرق از مسام « 1 » او روان شد و دل در بر او در طپيدن آمد . اما سپر برانداخت و بازبگرفت . آن روز در روى بسيط عالم كسى نبود كه تواند آن ضرب گرز را از دست آن ملعون گرفتن . بهزاد دلشاد بتوفيق خداى تعالى بگرفت . غوغا از هر دو سپاه برآمد . دشمن و دوست از دور و نزديك و مردم كه بر سر برج و بارو بودند جمله تحسين كردند و آفرين بر آن دست و بازو كردند كه نيكو گرفت آن ضرب را . رنگ از روى كوه‌تن برفت . با خود گفت من عظيم غلط كرده‌ام ! عجب اگر با اين جوان برآيم ! بعمود پانصد منى و هفتصد منى و هزار منى با او كوشيدم و به هيچ نوع با او برنيامدم ، اگر بجان نكوشم امكان دارد كه مرا عاجز كند . روى به بهزاد كرد و گفت اى پهلوان جهان و اى سر سروران عالم ، تو مگوى كه من مرد غريبم و بازرگان بىنوايم . تو بگوى كه من يادگار رستم دستانم و نقد سام نريمانم ! تصور من اين نبود كه تو و صد چون تو توانند اين ضرب از دستم گرفتن . بهزاد گفت اى كافر من كيستم و چيستم ؟\r\nبىوجودى و تن ضعيف و اندام نحيف ! اما مرا خدايى هست كه نصرت‌دهنده و مقصود رساننده اوست و مرا توكل كل بر كرم اوست . خدايم بقدرت از شر تو كافر نگاه داشت . كوه‌تن گفت اگر راست ميگويى يك ضرب ديگر بگير تا بدانم كه خدايت نگاه ميدارد . اين بگفت و سرچنگ فراز كرد و پشت دو تا كرد تا گرز را از زمين بردارد . بهزاد گفت اين حرام‌زاده را امان دادن و تحمل « 2 » كردن از نادانى باشد . در دويد و سر دست كوه‌تن را بگرفت و به بر خود كشيد و گفت\r\n\r\n\r\n","description":"","footnote":"\r\n( 1 ) - در اصل : مشام .\r\n( 2 ) - تحمل بجاى تأمل به كار رفته است .\r\n","page_name":" 643 ","page_number":649},
  {"content":"\r\n\r\nاى پهلوان اكنون نوبت منست ، چون نوبت به تو رسد آنگاه هرچه خواهى بكن .\r\nكوه‌تن گفت چه خواهى كردن ؟ بهزاد گفت من دانم . هرچه خواهم كنم و در ميانش آويخت و ميانش را محكم گرفت و بنياد زور كرد . كوه‌تن گفت اى نادان اگر من مرده باشم چون تو صد تن بايد كه مرا دوش بدوش بغلطانند . بچه رو در بند كمر من آويخته‌اى ؟ بهزاد گفت حاضر باش كه زور خواهم كردن بتوفيق خداى تعالى . شعر :\r\n كمرگاه آن شاه مغرب زمين * گرفت آن هنرمند با آفرين\r\nمكابر درآمد گرفتش كمر * يكى زور كرد آن يل نامور\r\nبگفتا بتوفيق يكتا « 1 » خداى * برآورد او را چو كوهى ز جاى\r\nچو برداشت پهلو ز جاى اندرش * برآورد هم بر فراز سرش « 2 » \r\nمؤلف اين سمر و قايل اين خبر روايت كند كه چون پهلوان زمان و نوادهء سام نريمان كوه‌تن رعدآواز را از زمين برداشت ، چنانك هر دو سپاه بديدند ، بگرمى بر زمين زد و بر سينهء او نشست و بن حلق او را محكم بگرفت و خنجر آبدار چون زبان مار بركشيد و بند كلاه خود او را ببريد و آن خنجر بر حلق او نهاد و گفت اى كافر نجنبى ! ديدى قوت يزدانى و نصرت سبحانى را كه چگونه بر تو دست يافتم ؟ اكنون دست به بنده ده تا دستت را ببندم و اگرنه سرت را از تن جدا كنم . كوه‌تن هيچ به خود نبود و هيچ اختيارش نمانده بود . بهزاد نگاه كرد ، كوه‌تن را ديد بغايت بد شكل و بدسواد ، اما بهيبت و صلابت تمام .\r\nراوى گويد كه چون پهلوان بهزاد او را بربست ، سپاهش ميخواستند كه او را خلاص كنند و حمله كنند . جهان‌سوز نگداشت و گفت زينهار كه حمله مكنيد ! كه اگر شما حمله كنيد پهلوان در دست اين سوار كشته شود . بهزاد از سينهء كوه‌تن برخاست « 3 »\r\n\r\n\r\n","description":"","footnote":"\r\n( 1 ) - در اصل : يكى .\r\n( 2 ) - شعر از گزارندهء داستان و يا از منظومهء مفقود دارابنامه است .\r\n( 3 ) - در اصل : برخواست .\r\n","page_name":" 644 ","page_number":650},
  {"content":"\r\n\r\nو كمند در گردنش محكم كرد و بر پشت مركب سوار شد و او را كشان كرد . آزاد - بخت از شادى كلاه بر هوا انداخت . جمعى از مبارزان آن سپاه استقبال كردند و ايشانرا در ميان گرفتند تا پيش علم آوردند . بهزاد كوه‌تن را بخدمتكاران آزادبخت داد و خود پيش آزادبخت آمد و خدمت كرد . آزادبخت از پشت مركب فرود آمد و ران و ركاب پهلوان بهزاد را ببوسيد و گفت اى شيرمرد يزدانت از بهر ما فرستاده است ! تقصيرى نكردى و عجب بلايى از ما دفع كردى ! بهزاد گفت من كه باشم كه از دست من كارى برآيد ؟ هرچه كردم بتوفيق خداى تعالى كردم .\r\nحاليا فرود آييد كه فردا اين سپاه را جواب بگويم كه امروز بيگاه شده است . بفرمود تا طبل آسايش زدند تا از هر دو طرف لشكريان فرود آمدند و خيمه و بارگاه زدند .\r\nبهزاد و آزادبخت و بلندهمت در بارگاه درآمدند . امرا همه جمع شدند و از مبارزى و پهلوانى بهزاد ميگفتند . فراشان طشت و آبدستان آوردند تا گردان دست و دهن از خاك بشستند ، و جلاب مطيب در قدح بلورين بخوردند . امرا گفتند كه با كوه‌تن چه بايد كردن ؟ بهزاد گفت حاليا او را دربند نگاه داريد كه شادبخت و دردانه در پيش ايشانند تا فردا كه جواب اين سپاه بگوييم ، بعد از آن بنگريم كه چه بايد كردن . گفتند چنين است كه پهلوان گفت . كوه‌تن را در خيمه‌يى دربند كردند و چند كس برو موكل كردند . بعد از آن خود بعيش و شراب خوردن نشستند . آن سپاه آن شب ايمن و آسوده بودند و خلق شهر از زن و از مرد دعا بر جان بهزاد مىكردند . بهزاد به شراب خوردن قرار گرفت ، بيت :\r\n ز شادى در آن دم مى لعل خواست * بفرمود تا بزم كردند راست\r\nنهادند نقل و گرفتند جام * بدان جامها در مى لعل فام\r\nبخار مى از بزم بر مغز شد * حيات بدن را هوا نغز شد\r\nشب تيره را لون او روز كرد * برو سينه را شادىافروز كرد « 1 » \r\n\r\n\r\n","description":"","footnote":"\r\n( 1 ) - شعر از دارابنامهء منظوم مفقود يا از گزارندهء داستان است .\r\n","page_name":" 645 ","page_number":651},
  {"content":"\r\n\r\nچون بهزاد به شراب بنشست ، لشكريان در شادى و خرمى بودند . اما از آن طرف لشكريان كفار فرود آمدند . جهان‌سوز كه بعد از كوه‌تن « 1 » در آن سپاه بود ، جملهء اميرانرا طلب كرد و گفت اى مبارزان ديديد كه چه شد و پهلوان كوه‌تن گرفتار شد ! وقتى كه پهلوان حريف اين جوان غريب نبود ما نيز نخواهيم بودن و پهلوانرا گداشتن و گريختن هم نيكو نيست ، چارهء اين چون كنيم ؟\r\nروايت كند راوى اين مثل و گويندهء اين مجمل كه جهانسوز را خدمتكارى بود او را شيرك نام بود ، مرد عيار و طرار بود و در قسم شب‌روى دستى داشت .\r\nپيش جهانسوز خدمت كرد و گفت اگر مصلحت دانى من بروم به صورت عيارى و كوه‌تن رعدآواز را از بند برهانم و او را بيارم . جهان‌سوز گفت اى شيرك اگر تو اين كار بكنى و پهلوان كوه‌تن را به يارى هر مراد كه خواهى برآريم و چندانت مال بدهيم كه غنى شوى . هم آن شب شيرك چون روباه در سپاه ايمن درآمد و گرد سپاه ايمن بگرديد تا در بارگاه بهزاد آمد . پهلوان در مى خوردن بود و لشكر ايمن ، بغايت ايمن و غافل بودند . شيرك زندانرا طلب مىكرد تا بدانست كه پهلوانرا كجا دربند كرده‌اند . در كمين مىبود تا از شب دو پاس بگدشت .\r\nبهزاد را خواب آمد ، امرا پراگنده شدند . بهزاد سر در خواب نهاد ، اما آزادبخت را خواب نبود . از شادى نمىخفتيد . سوار شد و به شهر آمد كه زن و فرزندانش در شهر بودند . عزم شهر كرد و برفت . چون از شب چهار دانگ بگدشت شيرك در كمين بود ، جمعى از پاسبانان بر در خيمهء زندان شراب ميخوردند و جرعه بر ريش كوه‌تن مىريختند تا عاقبت جمله مست شدند و در خواب شدند . شيرك دزد آن حرام‌زادهء زن به مزد ، از قفاى زندان درآمد و خنجر آبدار بركشيد و چند كس را سر از تن جدا كرد و پيش كوه‌تن آمد و بنشست . كوه‌تن در خواب بود ، او را بيدار كرد .\r\nكوه‌تن بيدار شد . شخصى را ديد ، گفت تو كيستى كه درين نيم شب آمده‌اى ؟ گفت\r\n\r\n\r\n","description":"","footnote":"\r\n( 1 ) - در اصل : پيلتن و شايد مقصود از « پيلتن » پيل‌اندام باشد كه بر دست بهزاد كشته شد .\r\n","page_name":" 646 ","page_number":652},
  {"content":"\r\n\r\nمنم شيرك خدمتكار پهلوان جهانسوز و بخلاص تو آمده‌ام . كوه‌تن گفت مردانه باش ! شيرك دست نهاد و بجهد بسيار دستهاى او را از بند گشود و از آن خيمه بيرون آمدند . پس روانه شدند . ميان لشكرگاه بود و لشكريان همه بيدار بودند و بعيش مشغول بودند . شيرك گفت اى ملك تو قدى عظيم بلند دارى و درين سپاه مثل تو بالا نيست ، مبادا كه كسى سر از خيمه بيرون كند و ترا ببيند ، آنگاه كار دشوار گردد .\r\nكوه‌تن گفت چه بايد كردن ؟ گفت مصلحت در آنست كه خود را مثل ستورى به چهار دست و پا سازى ، اگر كسى از دور ترا ببيند تصور كند كه ستوريست ، شايد كه ترا بدين نوع توانم بردن . كوه‌تن عظيم ترسيده بود ، به چهار دست و پا شد و مثل ستورى يا خرسى روان شد . شيرك ريسمانى در گردن كوه‌تن كرد و مىكشيد و دشنام مىداد و ميگفت اى سگ حرام‌زاده ، امشب بسيار زحمتى به من رسانيدى تا ترا بدست آوردم .\r\nاين ميگفت تا از طلايه بيرون آمدند . چون وقت سحر بود ، طلايه نيز ساكن شده بودند . چون از طلايه گذشتند ،\r\nتقدير خداى تعالى چنان بود كه آزادبخت از شهر بيرون آمده بود و ميخواست كه بلشكرگاه رود . گذارش بدين محل افتاد كه شيرك كوه‌تن را ميكشيد . هنوز كوه‌تن راست نشده بود كه آزادبخت رسيد . مركب پيش راند ، يكى را ديد ريسمانى در گردن ستورى عظيم كرده بود و مىكشيد . تصور كرد مگر دزديست كه ستورى را دزديده است . نعره زد كه كيستى و اين چه ستوريست و كجا مىبرى ؟ شيرك نابكار آن حرام‌زادهء غدار در آن شب تار آزادبخت را بشناخت . با كوه‌تن گفت اى ملك عجب صيديست ! ببايد گرفتن كه آزادبخت است ! هيچ نگفت و جواب نداد . آزادبخت مركب پيش راند كه چرا جواب نمىگويى ؟ شيرك ريسمان گردن كوه‌تن را بگداشت و بازپس جست . آزادبخت نگاه كرد ، سر اين ستور را گرد ديد ، عجب ماند ، پيشتر آمد تا بنگرد كه چيست كه اين هيچ بستور نمىماند كه از ناگاه كوه‌تن سر دست فراز كرد و عنان مركب آزادبخت را بگرفت و در گرفتن راست شد . قدى\r\n\r\n","description":"","footnote":"","page_name":" 647 ","page_number":653},
  {"content":"\r\n\r\nچون ميل سياه ! دست ديگر فراز كرد و گريبان آزادبخت را بگرفت و برداشت و بر زمين نهاد . شيرك در دويد و گفت اى آزادبخت نترسى كه ما بيگانه نيستيم ! من شيركم و اين پهلوان كوه‌تن است ، ترا بمهمانى به سپاه خود خواهيم بردن . بيچاره آزادبخت درماند كه اين حرام‌زاده از بند چگونه خلاص شد و من عظيم گرفتار شدم ! فايده‌يى نيست ، نه محل سخن گفتن و نه ياراى دم زدن و نه قوت دست جنبانيدن .\r\nاو را محكم بربستند . شيرك بر مركب آزادبخت برنشست و ريسمان گردن آزادبخت بگرفت و مىكشيد و مىرفتند تا به سپاه رسيدند . در حال خبر به جهانسوز شد كه شيرك آمد و ملك را آورد و آزادبخت را نيز گرفته آوردند .\r\nجملهء امرا جمع آمدند و همه در پيش كوه‌تن خدمت كردند . كوه‌تن عظيم از جهانسوز آزادى كرد و از گرفتار شدن آزادبخت نيز بگفت و جملهء كافران شاد شدند .\r\nكوه‌تن با خود انديشه كرد كه آزادبخت را گرفتم و شادبخت خود دربند است ، و من طاقت حرب اين جوان غريب ندارم ، مصلحت در آنست كه هم امشب رو به فواق كنم و بروم . اگر در عقب من بيايند آنجا جواب بگويم . پس حكم كرد كه هم اين دم سوار شويد كه عزم فواق داريم . اين بگفت و سوار شد . خبر در سپاه انداختند كه ملك سوار شد . خيمه و بارگاه و بعضى از بنه بگداشتند و راه شهر فواق در پيش گرفتند و برفتند . وقت سحر شد ، خبر در لشكرگاه ايمن افتاد كه امشب ده كس را بر در زندان كشته‌اند و كوه‌تن رعدآواز را برده‌اند . اين خبر به بهزاد كردند ، از خيمه بيرون آمد ، اين حال را با پهلوان گفتند . بهزاد ملول شد ، گفت آزادبخت كو ؟ گفتند او نيز پيدا نيست . بهزاد سوار شد ، غوغا در سپاه افتاد كه امشب سپاه دشمن گريخته‌اند . بهزاد رو بلشكرگاه دشمنان كرد . چون برسيدند ديدند كه خيمه و بارگاه جمله گداشته بودند و گريخته بودند . از مردم فواق شخصى زخمى عظيم داشته بود ، بسبب آن زخم نتوانسته بود رفتن . او را در پيش پهلوان بهزاد آوردند . بهزاد سؤال كرد كه راست بگوى كه حال چون بود ؟ آنكس گفت كه در\r\n\r\n","description":"","footnote":"","page_name":" 648 ","page_number":654},
  {"content":"\r\n\r\nوقت سحر شيرك عيار آمد و كوه‌تن را آورد و آزادبخت را نيز با خود آوردند و همان ساعت برفتند به شهر فواق و آنچه داشتند گداشتند .\r\nچون بهزاد را معلوم شد كه كوه‌تن بگريخت و آزادبخت و شادبخت را با خود ببرد عظيم ملول شد و دست بر دست زد و گفت عظيم كارى پيش آمد ! نتوان آزاد بخت را در دست دشمن گداشتن . حكم كرد تا بنه‌گاه ايشانرا غارت كردند و آنچه ديدند ببردند . بهزاد بازگشت . خلق لشكرى و اهل شهر ايمن معلوم كردند كه چنين حكايتى واقع شده است ، آزادبخت را با شادبخت برده‌اند . فغان از خلق شهر ايمن برآمد ، گريه و تضرع در ميان خلق افتاد .\r\nراوى داستان چنين روايت مىكند كه آزادبخت را دو پسر بود همچون ماه شب چهارده ، يكى نه ساله و يكى هفت ساله ، هر دو را آوردند و در پاى بهزاد انداختند و از بهر پدر تضرع و زارى كردند و گفتند اى پهلوان زينهار كه به حال پدر ما نظر كن كه گرفتار دست كافران شد و به غير از تو هيچ پشت و پناهى نداريم و به غير از پهلوان هيچ كس نمىتواند او را از دست كوه‌تن خلاص دادن . بهزاد چون از آن دو پسر اين سخنها بشنيد گريان شد و گفت تا من شهر فواق را نگيرم و كوه‌تن رعدآواز را كه بستهء منست بازنگيرم و آزادبخت و شادبخت و دردانه را خلاص نكنم ، ازين مملكت بيرون نروم . بلندهمت وزير گفت اى پهلوان ، آزادبخت مال بسيار در خزينه دارد ، جمله را بر سپاه بخش كنيم و سپاه عظيم برنشانيم و در خدمت پهلوان عزم شهر فواق كنيم و ملك آزادبخت و شادبخت را از دست كوه‌تن رعدآواز بيرون آريم و مملكت فواق را بگيريم و داد دل خود را از آن كافران بستانيم . بهزاد گفت كار راستى كنيد تا زودتر برويم و اين كار را گرم گيريم . بلندهمت گفت بندگى كنم . در خزينهء آزادبخت را گشودند ، به اندك روزگارى شصت هزار [ سوار 
  ] گزين آراستهء پيراسته ساز دادند و روز نيك و ساعت نيك اختيار كردند و راه شهر فواق در پيش گرفتند .\r\nراوى اين داستان روايت كند كه از در شهر ايمن تا شهر فواق شصت منزل راه بود ، لشكر روبراه نهادند . خلق شهر جمله از شهر بيرون آمده بودند و بهزاد را دعا و ثنا ميگفتند و از خداى تعالى فرصت و نصرت او ميخواستند .\r\n\r\n","description":"","footnote":"","page_name":" 649 ","page_number":655},
  {"content":"\r\n\r\n چو بهزاد با لشكر [ و 
  ] طمطراق * روان شد بسوى بلاد فواق\r\nدر آن عصر چون او مبارز نبود * كه تاج از سر شهر ياران ربود « 1 » \r\nآن روز بهزاد خود را برآراسته بود و بر آن مركب بحرى سوار گشته بود ، هم چون سد سكندر ، آن سوار جلد و مبارز روز نبرد [ با 
  ] سپاه تمام و يلان صاحب‌نام بتوكل خداى تعالى برفتند ؛ منزل به منزل مىرفتند تا كى رسند و حال ايشان چون شود .\r\nاما راوى داستان گويد كه چون كوه‌تن رعدآواز از دست ضرب بهزاد خلاص شد ، بشتاب تمام گريزان رو به شهر فواق نهاد . بشتاب تمام ميرفت تا به شهر فواق رسيد . خبر در شهر افتاد كه كوه‌تن مىآيد ، خلق استقبال كردند . كوه‌تن در شهر درآمد و به ايوان خود فرود آمد . آزادبخت و شادبخت را دست و گردن بسته در شهر درآوردند و در زندان كردند . كوه‌تن بعد از سه روز بر تخت برآمد و حكم كرد تا جهانسوز و جملهء امرا جمع آمدند و هريك بر جاى خود قرار گرفتند . اول حكم كرد كه آن رعناى بريده‌گيس را بياريد ! در حال دردانه را بياوردند و برابر او بازداشتند .\r\nكوه‌تن نعره‌يى عظيم بر دردانه زد و گفت اى رعنا ، چندانك ترا نصيحت كردم كه با من سر درآور ، سخن مرا قبول نكردى و مراد مرا برنياوردى . بسبب تو به شهر ايمن رفتم ، برادرت را « 2 » و شوهرت را هر دو دست و گردن بسته آوردم ، اكنون چه ميگويى ؟\r\nاز كرده و گفتهء خود توبه ميكنى و با من سر درمىآورى ؟ و اگرنه ترا و برادر و شوهرت را بزارى زار هلاك كنم كه مرغ و ماهى را بر حال شما گريه آيد . دردانه گفت اى كافر ملعون ، تو از ما چه ميطلبى ؟ من هرگز با تو سر درنيارم ، من از كجا و تو از كجا ؟\r\nمن مؤمن و مسلمان ، تو كافر و بت‌پرست ! دردانه نترسيد و دشنام چند بكوه‌تن داد كه از عمر خود بيزار شده بود . كوه‌تن او را دوست ميداشت و نمىخواست كه او را هلاك كند ، اما او را بزجرت ميداشت . چون اين سخن بشنيد در غضب رفت و گفت برويد و آزادبخت و شادبخت را بياريد كه من دل از دردانه برداشتم . امروز آن روز است كه\r\n\r\n\r\n","description":"","footnote":"\r\n( 1 ) - شعر از گزارندهء داستان يا دارابنامهء منظوم مفقودست .\r\n( 2 ) - ظاهرا پدرت را ؛ اين اشتباه چند بار ديگر تكرار شده است .\r\n","page_name":" 650 ","page_number":656},
  {"content":"\r\n\r\nاو را با دو كس ديگر بكشم . در حال برفتند و شادبخت را و آزادبخت را هر دو را بسته و خسته بزارى تمام بياوردند و در برابر كوه‌تن بازداشتند . شادبخت و آزادبخت نگاه كردند ، دردانه را ديدند ، زرد و ضعيف شده ، از بس كه جور و جفا كشيده بود ، و ترك وفا نكرده بود ، هر سه را بازداشتند . كوه‌تن گفت ده ! در حضور من هر دو را شادبخت و آزادبخت را گردن بزنيد تا دردانه به چشم خود ببيند كه برادر و شوهرش را چون كشتم و بعد از آن آتش برافروزيد و اين رعنا را در آن آتش اندازيد تا بزارى سوخته شود . دردانه گفت اى حرام‌زاده اگر ما بدست تو بهلاك آييم ، اميد داريم « 1 » به حضرت عزت كه زود باشد كه تو نيز بسزاى خود برسى . كوه‌تن حكم كرد كه تا آن دو جوان مؤمن را بر سر پا بنشاندند و چشمها بربستند و تيغها بركشيدند تا آن دو مؤمن مسلمان را گردن بزنند . دردانه بناليد ، بدرگاه خداى تعالى مناجات كرد و گفت اى كريم و رحيم تو بفرياد ما ضعيفان برس !\r\nدرين حالت غوغاى عظيم برخاست . گفتند اى ملك معلوم دان كه صندلوس ديو آمد ! تا گفتن كه از راه بالا صندلوس‌ديو فرود آمد و در پهلوى كوه‌تن رعدآواز بر تخت بنشست . كوه‌تن برجست و در پاى ديو افتاد و دست او را ببوسيد و خدمت كرد و گفت اى پدر بزرگوار خوش آمدى ! ما آرزومند ديدار تو بوديم . مدت مديد است كه نيامده‌اى . صندلوس گفت اى فرزند عزيز در اين مدت كه نيامدم به جهت آن بود كه در ميان دريا كشتىيى ميرفت ، و در آن كشتى بازرگانى بود ، و آن بازرگان دخترى با خود داشت ، مرا بسوى آن دختر ميلى عظيم واقع شد ، آن كشتى را بشكستم و جمعى كه در آن كشتى بودند جمله در دريا غرق شدند ، آن دختر را كه مقصود من بود از ميان موج دريا درربودم ، و مرا در درياى محيط جزيره‌يى هست كه در آن جزيره ايوانى دارم و در آن ايوان جوان آدمى دربند دارم ، اكنون مدت بيست سالست كه آن جوان دربند منست و آن دختر را در آن قصر بر تخت نشانده‌ام و او را بغايت دوست ميدارم ، اگر قصد وصال او ميكنم البته از ترس من بهلاك\r\n\r\n\r\n","description":"","footnote":"\r\n( 1 ) - در اصل : اما اميد داريم .\r\n","page_name":" 651 ","page_number":657},
  {"content":"\r\n\r\nمىآيد ، از آن جهت او را امان داده‌ام ؛ به دو مشغول بودم ، از آن جهت دير آمدم .\r\nصندلوس نگاه كرد ، دو كس را ديد چشمها بربسته و بر سر پا نشانده و دخترى را ديد لرزان ايستاده بود . صندلوس‌ديو گفت اى جان پدر ، اينها چه قوم‌اند كه ايشانرا حكم كشتن كرده‌اى ؟ كوه‌تن رعدآواز گفت اى پدر بزرگوار اين دختر دردانه است كه تو بزرگى كردى و از شهر ايمن آوردى ، از آن روز با من سر درنياورده است .\r\nمن غضب كردم و رفتم به شهر ايمن و آن سپاه را بشكستم و آزادبخت و شادبخت را به مردى گرفتم و آوردم و اكنون ايشانرا حكم كشتن كردم . چون شما آمديد اكنون حكم شما راست ، هرچه حكم كنى آن كنيم . صندلوس گفت اى جان پدر با دردانه چه خواهى كردن ؟ گفت كه او را نيز بخواهم كشتن ، نه از بهر عداوت بلك از بهر آن كه با من سر درنمىآورد . صندلوس گفت اى جان پدر مصلحت در آنست كه آزادبخت و شادبخت و دردانه را به من دهى تا من ببرم . آزادبخت و شادبخت را بزارى زار بدان نوع كه خواهم هلاك كنم و دردانه را نصيحت كنم . اگر فرمان نبرد به عذاب تمامش بكشم . دخترى ديگر كه دارم من ترك كنم و از بهر تو بيارم . كوه‌تن گفت حكم تو بر جان ماست ، ما جمله بنده و خدمتكار توايم ، حكم تو بر سر و جان ماست . حكم كرد تا آزادبخت را و شادبخت را و دردانه را از پيش دور كردند تا كوه‌تن و صندلوس لحظه‌يى صحبت داشتند . كوه‌تن حكايت بهزاد را با او كرد . كوه‌تن حكم كرد تا ايشانرا آوردند . صندلوس كوه‌تن را وداع كرد و آزادبخت و شادبخت را و دردانه را درربود و در اوج فلك روان شد تا وقتى كه غايب شد . كوه‌تن از كردهء خود پشيمان شد كه من چه كردم ؟ محبوب خود را بدست صندلوس‌ديو دادم ، در عالم اين‌كه كرده است كه من كردم ؟ اما فايده‌يى نبود .\r\nاما راوى اين داستان روايت كند كه ازين قصه چند روز بگدشت ، خبر در شهر فواق افتاد كه لشكر بيگانه مىآيد ، هنوز به گوش كوه‌تن نرسيده بود ، هيچ كس را زهرهء آن نبود كه اين سخن با او گويد .\r\n\r\n","description":"","footnote":"","page_name":" 652 ","page_number":658},
  {"content":"\r\n\r\nاما مؤلف اخبار گويد كه چون بهزاد مبارز با آن شصت هزار سوار نزديك شهر فواق رسيد ، بفرمود تا مكتوبى نوشتند و مهر بر آن مكتوب نهاد ؛ و جوانى بود كه او را زرين‌كمر ميگفتند ، آن مكتوب به دو داد و او را به طرف شهر فواق روانه كرد ، و خود نرم‌نرم ميرفت . اما زرين‌كمر چون به شهر فواق رسيد بار خواست . دويدند و اين خبر بكوه [ تن 
  ] كردند كه جمعى بر در دروازه آمده‌اند و ميگويند كه خدمتكاران پهلوان بهزاديم و برسولى آمده‌ايم و بار ميطلبند . كوه‌تن چون نام بهزاد بشنيد بترسيد و دلش بلرزيد ، چنانك رنگ از رويش برفت . جهانسوز كه مير پاىتخت او بود بديد و بدانست كه كوه‌تن بترسيد . حكم كرد كه بار دهيد . زرين‌كمر را بار دادند ، درآمد و در پيش كوه‌تن خدمت كرد . كوه‌تن به چشم غضب در وى نگا كرد و بهيبت تمام يك نعره برو زد كه چه كسى و بچه كار آمده‌اى ؟ زرين كمر چون بيد بلرزيد و خدمت كرد و گفت من خدمتكار ملك ايمن بودم ، اكنون خدمتكار جهان پهلوان عالم پهلوان بهزادم . كوه‌تن گفت جهان پهلوان عالم كيست ؟ گفت بهزاد مبارز .\r\nكوه‌تن گفت من بهزاد را نمىشناسم و نمىدانم كيست و نيز نامش نمىدانم . زرين‌كمر گفت اى پهلوان ، بهزاد آنكس است كه بر در شهر ايمن با تو جنگ كرد ، اينك در عقب تو آمد . كوه‌تن گفت او چه كس است و از كجاست و بدين مملكت چرا مىآيد ؟\r\nزرين‌كمر گفت او از ملك ايران‌زمين است و از فرزندان رستم زال زر است و بىاختيار بدين مملكت رسيده است . كوه‌تن گفت كه اگر صندلوس معلوم كند كه از فرزندان رستم كسى بدين مقام آمده است ، آنكس را به عذاب تمام هلاك كند كه پدر او اكوان‌ديو است كه بدست رستم بهلاك آمده است . اين دولت ماست كه اين كس « 1 » بپاى خود آمده است . بهزاد را بگيرم و بدست صندلوس بدهم كه تا بدان نوع كه خواهد بكشد . حرمت ما در پيش او زيادت‌تر شود . بارى تو بچه كار آمده‌اى ؟ گفت مكتوب پهلوان بهزاد دارم گفت برسان ! مكتوب را داد ، مطالعه كردند ، نبشته بود كه :\r\n\r\n\r\n","description":"","footnote":"\r\n( 1 ) - در اصل : اين دولت .\r\n","page_name":" 653 ","page_number":659},
  {"content":"\r\n\r\nبسم اللّه الملك العظيم ، بىمثل و بىنظير ، سميع و بصير ، بىزن و فرزند ، منزه « 1 » از شريك و پيوند ، برآرندهء آسمان بلند ، خداوند زمين و زمان ، نصرت ناصران از نصرت اوست و دفع ظالمان به نظر قهر و غضب اوست ، زنده‌يى كه هرگز نميرد ، قيومى كه تغير نپذيرد ، حى لاينام ، آفرينندهء دار السلام ؛ و درود و سلام فراوان بر ارواح مطهر انبيا باد ؛ دوم نامه : از پيش من كه بهزاد بن پيل زور بن آذر برزين بن فرامرز ابن رستم زالم به بر تو كه كوه‌تن پسر شهاب ديوى . معلوم باشد كه من مرد غريبم و ايرانى ؛ نصيب و تقدير مرا بدين ولايت آورد ؛ چون رسيدم اثر ظلم ترا ديدم ، در ميدانت آمدم ، سه ميدان‌دارى با تو كردم ، تو بگرز سيصد منى و هفتصد منى و هزار منى با من حرب كردى ، خداى تعالى مرا نصرت داد تا ترا به مردى گرفتم و دربند كردم ، شيرك عيار ترا از بند بدر آورد ، در وقت گريختن آزادبخت گرفتار شد . اينك با شصت هزار سوار نامدار دلاور چون آتش سوزان و سيل روان و كوه گران رسيدم .\r\nمن دست ازين كار نمىدارم تا كار ترا يك رويه نمىكنم . زينهار كه اعتماد بر صندلوس‌ديو نكنى كه پدر صندلوس ، اكوان ديو ، بر دست جدم [ اكوان ديو بر دست 
  ] « 2 » رستم زال بهلاك آمد ؛ و من يقين ميدانم كه صندلوس بر دست من بهلاك خواهد آمدن . تو تدبير كار [ خود 
  ] كن ! اگر ميخواهى كه جانت بماند در حال و ساعت آزادبخت و شادبخت و دردانه را بگذار و ترك غرور بكن و مال به گردن گير كه هر سال به شهر ايمن بفرستى و ديگر آنك اقرار كنى كه در هجده هزار عالم خدايكيست ، بىمثل و بىمانند ، بىزن و بىفرزند ، تا بود بود و تا باشد باشد ؛ و اگر چنين نكنى و فرمان نبرى و سخن نشنوى كارى با تو كنم كه در داستانها بازگويند ، بيت :\r\n ز گردون گردان به زير آرمت * ز پستى به بالا چو شير آرمت\r\nنمانم كسى زنده در كشورت * در آتش نهم نيز بوم و برت \r\n\r\n\r\n","description":"","footnote":"\r\n( 1 ) - در اصل : منهزه .\r\n( 2 ) - قسمتى كه در قلاب نهاديم ، در متن كتاب به همين صورت آمده است ؛ ظاهرا اين تكرار از باب توضيح است .\r\n","page_name":" 654 ","page_number":660},
  {"content":"\r\n\r\nچون مكتوب از مطلع بمقطع رسيد ، رنگ از روى كوه‌تن بگرديد ؛ از غيرت چون بيد بلرزيد ، يعنى كه تواند در عالم اين سخن را به دو گفتن ؟ بعد از آن رو به زرين‌كمر كرد و گفت نام تو چيست كه اين مكتوب را آورده‌اى ؟ گفت اين بنده را زرين [ كمر 
  ] ميگويند . گفت جزاى تو كشتن است ، با اين مكتوب كه آورده‌اى ! اما من از سر جوانمردى ترا خواهم بخشيدن ، اما به شرطى كه آنچه من به تو بگويم با بهزاد بگويى ؛ گفت برو بهزاد را بگوى كه تصور شهر ايمن نكنى كه مرا بحيل گرفتى و دربند كردى . آن رفت ! ترا آن بهتر كه ترك جنگ من كنى . ما از يك مملكتيم از دوستى و دشمنى ما ترا چه حاصل ؟ از ميان بدر روى و سر خود گيرى تا من حكم كنم كه هيچ كس را با تو كارى نباشد كه هر كجا كه خواهى به روى و اگر فرمان نبرى جزايت در كنارت بنهم . دىروز صندلوس در پيش من بود ، شادبخت و آزادبخت و دردانه را ببرد و اگر از آمدن تو خبردار مىشود ، زود مىآيد دمارت برمىآورد كه پدرش بدست جد تو بقتل آمده است و اگر قبول نمىكنى تو دانى و اگر مردى دارى بيا تا جزا و سزاى خود ببينى . ازين نوع سخنى چند بگفت و زرين‌كمر را گسيل كرد . اما عظيم متغير شده بود از ترس بهزاد كه دست و ضرب او را ديده بود .\r\nجهانسوز گفت ملك را بقا باد بزرگان گفته‌اند كه هر كارى كه آسان برآيد آن را دشوار نبايد كردن . در دفع بهزاد من كارى آسان‌تر از جنگ ميدانم ، اگر ملك اجازت دهد بگويم . گفت بگوى تا بدانم . گفت اى ملك عيارى در شبى كارى بكند كه به صد هزار مرد آن كار نتوانند كردن . چنانك بهزاد ترا گرفت ، ما بهشتاد هزار مرد نمىتوانستيم خلاص كردن . شيرك عيار كه خدمتكار منست آمد و ترا خلاص كرد ، اگر اجازت باشد شيرك را بفرستيم تا برود و سر بهزاد را ببرد و به بر تو آرد ، تا كار دشوار بر تو آسان شود . كوه‌تن عظيم خرم شد و گفت اى جهانسوز اگر خدمتكار تو شيرك اين كار بكند و سر بهزاد را بيارد عظيم نيكو باشد و كار دشوار بر ما آسان گردد كه آن ايرانى عظيم حربى مىكند ! من اختيار مملكت را به تمامى به تو دهم ،\r\n\r\n","description":"","footnote":"","page_name":" 655 ","page_number":661},
  {"content":"\r\n\r\nاگر خدمتكار تو اين كار بكند . جهانسوز حكم كرد شيرك را طلب كنند ، طلب كردند ، درآمد و خدمت كرد و زمين ببوسيد . جهانسوز گفت اى شيرك ترا از براى ملك يك كار مىبايد كردن كه تا از ملك از بهر تو انعام بستانم . شيرك گفت آن كار كدام است ؟ بگوييد تا بجان فرمان برم و مراد ملك را حاصل كنم . جهانسوز گفت ترا مىبايد رفتن به سپاه بهزاد و بهر نوعى كه دانى و توانى سر بهزاد را از تن جدا كنى و به يارى تا ملك ترا انعام كند . شيرك خدمت كرد و گفت بندگى كنم و شرط خدمت بجاى آرم . بروم و سر دشمن ملك را بيارم . اما بنده را هم مرادى هست ، ملك شرط كند كه چون سر بهزاد را بيارم ملك هم مراد مرا برآرد . كوه‌تن گفت چه مراد دارى ؟ بگوى تا شرط كنم . شيرك گفت اى ملك ، مدت مديد است و عهد بعيد است كه دلم دربند اين مراد است ، اما خود را در محل اين مراد نمىديدم ، اكنون كه ملك كار چنين به بنده فرمود بروم و آن كار را تمام كنم و بعد از آن دست در آغوش مراد كنم و از دولت ملك بمراد برسم . مدت مديد است كه ياقوت را كه دختر پهلوان جهانسوز است ، من او را دوست ميدارم و از عشق او بىقرارم و زهرهء گفتار ندارم ، چون اين كار بكنم و سر بهزاد را بيارم ، بعد از ايام فراق بكعبهء وصال برسم .\r\nجهانسوز پهلوان سايهء دولت بر سر من اندازد و مرا بخدمتكارى خود قبول كند و ياقوت دلدار را بزنى به من دهد .\r\nراوى داستان چنين روايت مىكند كه چون شيرك اين سخن را بگفت رنگ از روى جهانسوز برفت و از غيرت بر خود بپيچيد كه اين شيرك از كمترين خدمتكاران او بود ، [ با خود انديشيد كه 
  ] او را چه محل آن باشد كه اين سخن بگويد ! اما كار عظيم بر گردن گرفته بود . كوه‌تن از بهزاد عظيم مىترسيد و جملهء امرا در خوف بودند كه در آن مملكت كسى كه با بهزاد تواند ميدان‌دارى كند نبود . جهانسوز سر در پيش انداخته بود تا ملك چه گويد . كوه‌تن گفت اى شيرك ترا حد آن نيست كه دختر پهلوان جهانسوز را در كنار گيرى كه كمترين خدمتكاران پهلوان تويى . اما اگر سر\r\n\r\n","description":"","footnote":"","page_name":" 656 ","page_number":662},
  {"content":"\r\n\r\nبهزاد را به يارى در حضرت من از تو كسى مقرب‌تر و عزيزتر نباشد . چون به انعام من مشرف شوى آنگاه لايق دامادى پهلوان شوى . من شرط كردم اگر تو اين كار بكنى و سر بهزاد را به يارى من ياقوت را از پدرش بخواهم و چنانك وظيفه باشد به تو دهم . جمله را معلوم است كه من ميخواستم كه ياقوت را بخواهم ، من ترك كنم و به تو بدهم ؛ از تو كار كردن و از من ترا بمراد رسانيدن . كوه‌تن شرط كرد ، شيرك خدمت [ كرد 
  ] و رفت تا سر بهزاد را بيارد .\r\nمؤلف اخبار چنين روايت مىكند كه اين جهانسوز دخترى داشت ياقوت نام ، و عظيم صاحب جمال بود و آوازهء حسن و جمال او در آن مملكت معروف بود ، و خيلى از بزرگان آن ديار عاشق جمال او بودند . كوه‌تن نيز طالب بود ، چون شيرك آن سخن را بگفت جهانسوز عظيم انفعال خورد ، و از گفتن خود پشيمان شد كه من چرا اين حرام‌زاده را تربيت كردم كه مرا چنين انفعالى داد . اما گروى عظيم بست ، شايد كه بدست بهزاد بقتل آيد يا نتواند كه بهزاد را بكشد . چون شيرك بطلب سر بهزاد رفت ، كوه‌تن خرم شد كه باشد كه شيرك اين كار تمام كند و كار دشوار بر من آسان كند . جهانسوز در حرم آمد ، پيش ياقوت آمد و آنچه رفته بود با دختر خود تقرير كرد . ياقوت گفت اى پدر اگر مرا پاره‌پاره كنند روا دارم از آنك دست بشيرك حرام‌زاده دهم . اين خود امكان ندارد كه شيرك گرد من تواند گرديدن . جهانسوز گفت حاليا به كارى رفته است ، شايد كه نتواند يا بهلاك آيد كه من از تربيت كردن اين حرام‌زاده عظيم پشيمانم . اكنون فايده نيست ، « تا خود فلك از پرده چه آرد بيرون » .\r\nمؤلف داستان روايت كند كه چون زرين‌كمر از پيش كوه‌تن رعدآواز بازگشت ، پهلوان بهزاد در آن حوالى رسيده بود . زرين‌كمر آنچه از كوه‌تن شنيده بود و آنچه خود گفته بود ، جمله را تقرير كرد . بهزاد گفت كارى با كوه‌تن بكنم كه تا عالم باشد از آن بازگويند . چنين گفته‌اند كه در آن حوالى مرغزارى بود خرم و خندان و آن\r\n\r\n","description":"","footnote":"","page_name":" 657 ","page_number":663},
  {"content":"\r\n\r\nمرغزار را چشمهء آهوان ميگفتند . بهزاد سؤال كرد كه ازينجا تا در شهر فواق چه مقدار راه مانده است ؟ گفتند پنج منزل راه مانده است و از براى جنگ كردن بهتر ازين موضع جايى ديگر نيست . اگر كوه‌تن خواهد كه با ما حرب كند اينجاش بايد آمدن و اگر او نيايد ما را بر در شهر فواق بايد رفتن . بهزاد حكم كرد تا سپاه در آن مرغزار خيمه و بارگاه زدند و سپاه آنجا فرود آمدند و جاسوس در كار كردند كه كوه‌تن كى برسد .\r\nراوى گويد كه حرام‌زاده شيرك دزد ، آن حرام‌زادهء كافر زن بمرد ، بدان مرغزار به پهلوان بهزاد رسيد . لشكرى ديد آراسته و پيراسته ، عظيم تند و دلير ، و به قوت بهزاد آن سپاه عظيم خرم بودند و با هم ميگفتند كه كوه‌تن اينجا نخواهد آمدن كه از بهزاد ترسيده است . شيرك بدرگ گرد آن سپاه برآمد ، با خود انديشه كرد و گفت مصلحت در آنست كه من بروم و كوه‌تن را با سپاهش اينجا بيارم تا برابر اين سپاه فرود آيند كه مىگويند كه نخواهد آمدن و كوه‌تن از بهزاد ترسيده است . چون اين دو سپاه در برابر هم فرود آيند من كار خود بكنم . اين انديشه كرد و در حال باز گشت تا در شهر فواق رسيد . كوه‌تن با سپاه هشتاد هزار مرد در بيرون شهر فرود آمده بود و انتظار شيرك مىكرد كه كى آيد كه شيرك از در بارگاه درآمد و در پيش كوه‌تن خدمت كرد . كوه‌تن گفت هان چه كردى ؟ سر بهزاد نياوردى ؟ شيرك گفت اى ملك رفتم ، بهزاد با سپاه شصت هزار مرد در مرغزار آهوان فرود آمد . در آن سپاه خبر آنست كه پهلوان كوه‌تن از در شهر پيش نمىآيد كه از بهزاد ترسيده است .\r\nاكنون شما را مىبايد آمدن و در برابر سپاه بهزاد فرود آمدن تا بدانند كه شما نترسيده‌ايد . همان كه « 1 » شما رسيده باشيد ، من همان شب سر بهزاد را بيارم كه از آن سپاه يكى جان نبرند و چون شما در برابر باشيد نتوانند گريختن . كوه‌تن گفت چنين كنيم . حكم كرد كه فردا سوار شويد . روز ديگر آن سپاه عزم رفتن كردند . شيرك گفت اى ملك ياقوت را با خود بياريد كه چون من سر بهزاد را بيارم هم آن شب داماد شوم كه من بعشق او اين سربازى خواهم كردن .\r\n\r\n\r\n","description":"","footnote":"\r\n( 1 ) - در اصل : من همان كه .\r\n","page_name":" 658 ","page_number":664},
  {"content":"\r\n\r\nكوه‌تن با جهانسوز گفت كه اى پهلوان ياقوت را با خود بياور كه ياقوت زن شيركست ، اگر اين كار بكند و سر بهزاد بيارد در پيش من ازو كسى مقرب‌تر نخواهد بودن . همگى مال و مملكت من در دست او خواهد بودن و لايق دامادى تو خواهد شد [ ن 
  ] . جهانسوز پيش ياقوت آمد و احوال را به تمامى با ياقوت بگفت . ياقوت گفت اى پدر ، آن روز مباد كه من با شيرك سر درآرم ! اين خيال محال است و انديشهء باطل ! من خود را ازين سبب بكشم . جهان‌سوز گفت ، اى جان پدر تو راست مىگويى كه شيرك لايق تو نيست ، اما چكنم كه حكم ملك چنين است . اما حاليا تا بدان كار خيلى كار مانده است ، حاليا ترا مىبايد آمدن . بفرمود تا ياقوت را در هودج زرين بنشاندند و روانه شدند ، تا آن منزل پنج منزل راه بود ، روانه شدند . جاسوسان خبر به بهزاد كردند كه فردا كه آفتاب برآيد كوه‌تن با هشتاد هزار مرد ميرسند . بهزاد گفت طلايه بدر كنيد و حاضر باشيد كه سپاه دشمن رسيدند . سپاه طلايه بدر رفت ، در سپاه منادى كردند كه حاضر باشيد كه دشمن رسيدند . آن شب در آن سپاه پاس ميداشتند تا آن شب بروز مبدل شد و خورشيد جمشيد طلوع كرد ، بيت :\r\n چو شمس درفشان برآورد سر * وفادار بهزاد با آن حشر « 1 » \r\nغرق پولاد شدند و مركبان در زير زين و برگستوان كشيدند . پشته‌يى بود در ميان آن مرغزار ، بهزاد بر قلهء آن پشته رفت و چشم در آن بيابان انداخت كه تا چه پيدا شود . گرد عظيم تند و تيز برخاست و عالم از آن گرد سياه و تاريك شد و از ميان گرد آواز كوس حربى و ناى برنجين مىآمد و سرشقهاى علم جمله شيرپيكر بود . جهان در جوش و خروش افتاد . هشتاد علم نشان هشتاد هزار سوار ، همه مردان كار ؛ و در ميان آن سپاه علم ديوپيكر مىآوردند و در پاى چتر و علم كوه تن رعدآواز چون كوه پولاد مىآمد . بهزاد چون كوه‌تن را بديد بخنديد و گفت اگر\r\n\r\n\r\n","description":"","footnote":"\r\n( 1 ) - در اينجا بوضوح معلوم است كه شعر از دارابنامهء منظوم مفقود يا از گزارندهء داستان و متصل به مطلب است .\r\n","page_name":" 659 ","page_number":665},
  {"content":"\r\n\r\nكوه‌تن را غيرت و مردى بودى بدين لشكر نيامدى ! بچه قوت بجنگ من آمده است كه از دست من جسته است ! اما اين نوبت كشته خواهد شدن . چندان صبر كرد كه كوه‌تن و سپاهش فرود آمدند . گويند كه چون چشم كوه‌تن « 1 » بر آن پشته افتاد و آن علم و آن سواران بديد ، سؤال كرد كه اين چه سوارانند كه بر بالاى آن پشته‌اند ؟\r\nشيرك گفت كه بهزاد است كه بتفرج تو آمده است . كوه‌تن چون نام بهزاد بشنيد متغير شد . شيرك گفت اى ملك تو ايمن باش كه من همين شب كار بهزاد را تمام كنم و ترا از غم او برهانم . سپاه از هر دو جانب فرود آمدند ، در حال بهزاد حكم كرد كه منادى جنگ در سپاه زدند كه فردا جنگ است ، آن دو سپاه به كار راستى فردا مشغول شدند . شيرك عيار در كمين‌گاه بود تا وقتى كه [ از 
  ] آن شب يك نيمه بگذشت ؛ بعضى در خواب رفتند و در خيمهء بهزاد خالى شد .\r\nبهزاد سر در خواب نهاد ، چون شيرك محل فرصت يافت ، از قفاى خيمهء بهزاد درآمد . در آن حوالى كسى نبود و ميخ بركند و سر در خيمه كرد . خيمه را خالى ديد ، شمعى ميسوخت و بهزاد در خواب بود ، شيرك در بالاى سر بهزاد آمد و در انديشهء آن بود كه سر بهزاد از تن بردارد كه در آن حالت تقدير خداى تعالى چنان بود كه بهزاد از خواب بيدار شد تا شربتى بخورد . چون چشم برگشود يكى را ديد بر بالاى سر او ايستاده بود و دستها برماليده بود . بهزاد گفت تو كيستى ؟ شيرك گفت من مرد فراشم و از بهر روشن كردن چراغ آمده‌ام . چون بهزاد مرد غريب بود و خدمتكاران آن بارگاه را بتمامى نمىشناخت ، تصور كرد كه مگر شيرك راست مىگويد ، بهزاد شربت طلب كرد ، شيرك نگاه كرد طبقى ديد ، قدح شربت بر روى طبق نهاده ، شربتى را برداشت و داروى هوش‌بر در دست داشت ، سبك در قدح انداخت چنان كه بهزاد نديد ، آورد و بدست بهزاد داد . پهلوان خواب‌آلوده بود ، بر لب نهاد و دركشيد ؛ روان سر در خواب نهاد و در خواب رفتن بىخود شد . شيرك\r\n\r\n\r\n","description":"","footnote":"\r\n( 1 ) - در اصل : بهزاد .\r\n","page_name":" 660 ","page_number":666},
  {"content":"\r\n\r\nچون معلوم كرد كه بهزاد بىخود شد ، با خود گفت مصلحت در آنست كه او را زنده ببرم ، در حال بهزاد پهلوان « 1 » كه رستم روزگار بود و پهلوان دوران بود ، اسير دست چنان حرام‌زاده‌يى شد . چون تقدير خداى تعالى چنان بود ، اما سبب دولت پهلوان بود .\r\nمؤلف اين سمر و قايل اين خبر روايت كند كه شيرك پهلوانرا بر دوش گرفت و بدان راهى كه آمده بود بازگشت ، و از آن سپاه بيرون آمد و راه سپاه كوه‌تن در پيش گرفت تا بدان سپاه رسيد . در حال در ميان سپاه درآمد و بخيمهء خود آمد و پهلوانرا بخيمهء خود آورد و بند او را محكم كرد و سر در خواب نهاد تا وقتى كه صبح رسيد برخاست و بر در خيمهء كوه‌تن آمد و خدمت كرد . خدمتكاران كوه‌تن شيرك را بديدند ، گفتند پهلوان شيرك چه كردى و كجا بودى ؟ شيرك آنچه كرده بود بگفت و گفت بهزاد را آوردم ، برويد و پهلوانرا خبر كنيد . دويدند تا اين خبر بكوه‌تن رسانند كه كوه‌تن را خواب نبرده بود ؛ در انديشهء آن بود كه شيرك رفته است سر بهزاد را بيارد ، اگر كارى كرد خود نيك ، كار دشوار بر من آسان گردد « 2 » و اگر كارى نكرد امروز بهزاد در ميدان درآيد ، لابد كه مرا در ميدان او بايد رفتن كه در سپاه من كسى كه با او ميدان‌دارى كند نيست ، چه چاره كنم كه من حريف او نيستم ، كه من بگرز هزار منى با او حرب كردم برو هيچ ظفر نيافتم و گرفتار دست او شدم ، تدبير من چون خواهد بودن ؟ درين انديشه خواب نكرده بود كه جمعى درآمدند و خبر بشارت آوردند كه اى پهلوان بشارت باد ترا كه شيرك آمد و بهزاد را دست و گردن بسته آورده است .\r\nكوه‌تن عظيم خرم شد و از جاى برآمد و گفت زود باشيد و شيرك را طلب كنيد ! طلب كردند ، درآمد و خدمت كرد . كوه‌تن گفت اى شيرك چه كردى ؟ گفت به دولت ملك رفتم و بهزاد را دست و گردن بسته آوردم . اينك در خيمهء من بسته و\r\n\r\n\r\n","description":"","footnote":"\r\n( 1 ) - در اصل : پهلوانرا .\r\n( 2 ) - در اصل : كرد .\r\n","page_name":" 661 ","page_number":667},
  {"content":"\r\n\r\nخسته افتاده است . اشارت چيست ؟ اگر اشارت باشد زنده‌اش بيارم و اگر مىگويى سرش را ببرم و بيارم . كوه‌تن گفت اى شيرك ، مردانه رفتى و از براى من عظيم كارى كردى ! من نيز مرادت را برآرم و سرت را از گنبد گردان بگدرانم .\r\nبارى حكايت كن كه آن ايرانى را چون گرفتى ؟ شيرك در سخن درآمد و آنچه رفته بود تقرير كرد . كوه‌تن فرمود كه خلعت زيبا در تن شيرك كردند . حكم كرد كه بر در بارگاه كوس بشارت زدند . غوغا در سپاه افتاد كه امشب شيرك عظيم كارى كرده است ! بسپاه دشمن رفته است و بهزاد را بسته آورده است . اينك بر در بارگاه ملك كوس بشارت ميزنند . جملهء كافران خرم شدند به غير از جهانسوز كه بدين كار هيچ راضى نبود كه گرو به دختر او بسته بود . جملهء بزرگان و امراى پاىتخت و جملهء سپاه رو بر در بارگاه نهادند . كوه‌تن بر تخت برآمد ، بغايت شاد و خرم قرار گرفت . كوه تن در سخن درآمد و گفت اى امراى پاىتخت من ، معلوم دانيد كه امشب شيرك جان‌باز سربازى كرده است و بلشكرگاه دشمن رفته است و آن ايرانى بخت برگشتهء سرگشته را گرفته است و آورده است ، بىاجازت ما ، كه از براى ناموس ما بغايت بد است كه او بدست شيرك گرفتار شد كه من ميخواستم كه او را در ميدان بگيرم و بزارى زار او را هلاك كنم ؛ اما اين نيز دولت ما بود كه كارى كه مرا مىبايست كردن شيرك كرده است . اكنون هركه سر مرا دوست ميدارد بشيرك انعامى كند و چيزى به دو بدهد . امرا كه اين سخن بشنيدند ، بسيار انعامى بشيرك كردند .\r\nشيرك خدمت كرد و گفت ملك را بسيار سالها بقا باد ، هيچ انعامى بهتر از آن نباشد كه دختر پهلوان جهانسوز را در كنار من كنيد كه من ياقوت را دوست ميدارم و از عشق او بىقرارم ! جهانسوز در آن ميان بود ، از آن سخن عظيم منفعل شد . با خود گفت كه اين حرام‌زاده عرض و آب‌روى مرا برد . من بد كردم كه اين حرام‌زاده را تربيت كردم ! كوه‌تن گفت اى شيرك اين كار كه تو كردى و چنين شيرى را دربند آوردى لايق آن هستى كه ياقوت را در كنار گيرى . برو بهزاد را دست‌بسته بياور تا اول بهزاد را سر برداريم و آنگاه به كار عروسى تو پردازيم .\r\n\r\n","description":"","footnote":"","page_name":" 662 ","page_number":668},
  {"content":"\r\n\r\nشيرك از بارگاه كوه‌تن بيرون آمد . از سرهنگان در ايوان دويست كس جمله غرق سلاح در عقب شيرك افتادند تا بدان موضع رسيدند كه بهزاد دربند بود . در آن خيمه درآمدند ، بهزاد را ديدند دست و گردن بسته افتاده . جمله عجب ماندند .\r\nدر آن حالت بهزاد بيدار شد و بر خود بجنبيد . شيرك گفت اى پهلوان زحمت مكش كه ترا نه چنان بسته‌اند كه توانى جنبيدن يا از بند خلاص شدن . بهزاد چشم را برگشود ، آن جمع را بديد كه جمله غرق پولاد او را در ميان گرفته بودند ، پهلوان عجب ماند كه اين چه حالتست ! سؤال كرد كه شما چه كسانيد و مرا كه دربند كرده است ؟ شيرك گفت من ترا دربند كرده‌ام . گفت تو چه كسى ؟ گفت من آن فراشم كه نيم شبى شربت از دست من خوردى . گفت تو كيستى و چرا چنين كردى ؟ گفت اى پهلوان من شيركم ، مرد عيار پيشه‌ام و خدمتكار پهلوان كوه‌تن رعدآوازم كه ترا بند كردم و اينجا آوردم ؛ هيچ انديشه مكن كه ترا پيش پهلوان كوه‌تن خواهيم بردن تا حكم پهلوان چيست . چون بهزاد معلوم كرد كه گرفتار دست كافران شد ، آه از جانش برآمد . گفت دريغا دريغ كه خود را درباختم ، بزارى زار بهلاك خواهم آمدن ! دريغ از خلق ايمن‌شهر و سپاه مؤمنان كه جمله اسير دست كافران خواهند شدن ! دريغا كه كار نكردم و خود را و جمعى را بر باد دادم . چه توان كردن كه حكم حكم خداوند است ، بهرچه خواست و خواهد ، كه تا تقدير خداوند چيست . بهزاد رضا به قضا داد و تسليم شد و سر در پيش انداخت .\r\nشيرك بفرمود تا بهزاد را برهنه كردند و دست و گردن بسته از آن موضع بدر كشيدند و رو بدر ايوان كوه‌تن نهادند . صد هزار مرد در عقب بهزاد روان شدند ، شمشيرها كشيده و خرمى مىكردند و او را مىكشيدند .\r\nمؤلف اخبار چنين روايت مىكند كه از جاسوسان سپاه ايمن جاسوسى درين سپاه بود آن حالت را بديد ؛ دوان شد تا به سپاه ايمن رسيد تا در خيمهء بلندهمت آمد و آنچه ديده بود تقرير كرد . بلندهمت چون بشنيد كه بهزاد را گرفتند فغان از\r\n\r\n","description":"","footnote":"","page_name":" 663 ","page_number":669},
  {"content":"\r\n\r\nجانش برآمد و برخاست و ببارگاه بهزاد آمد . بهزاد را نديد ، كفش و كلاهش افتاده و بهزاد پيدانه . دانست كه جاسوس راست ميگويد . با خود گفت اگر سپاه معلوم كنند كه بهزاد را گرفته‌اند ، در حال شكست برين سپاه آيد كه اين سپاه به قوت او ايستادگى مىكردند . از آن بارگاه بيرون آمد و گفت پهلوان امروز آرزوى حرب كردن ندارد . شما حاضر باشيد . گفتند از طرف دشمن كوس بشارت مىزنند . گويا كه در سپاه دشمن خرمى هست . هريك سخنى ميگفتند .\r\nاما راوى داستان روايت كند كه چون بهزاد را بدان آيين بر در بارگاه كوه‌تن آوردند ، كوه‌تن با جملهء بزرگان فواق در بارگاه بودند ، كه شيرك گبر از در بارگاه درآمد و گفت بدولت ملك اينك دشمن ملك را دست و گردن بسته و رسن در گردن كرده بر در بارگاه آورده‌ايم و بازداشته‌ايم . كوه‌تن گفت درآريد ! درآوردند و در برابر كوه‌تن آن تهمتن را بازداشتند . هرچند كه گفتند خدمت كن پهلوانرا كه در تو نگرانست ، بهزاد هيچ التفات نكرد . گره در ابرو درآورده بود و سر در پيش انداخته بود كه عظيم در خشم بود كه رايگان گرفتار شده بود . كوه‌تن به چشم غضب در بهزاد نگاه كرد و گفت اين كيست ؟ شيرك گفت اين بهزاد است كه بر در شهر ايمن با تو جنگ كرد و سپاه كشيد و در عقب تو آمد ؛ بدولت ملك او را بدين حال آوردم . اكنون راى عالى تو چيست ؟ كوه‌تن يك نعره بر بهزاد زد و گفت اى نادان ، من ترا گفتم كه تو مرد غريبى ، از ميان بدر رو و ما را باهم بگدار ، سخن من قبول نكردى تا عاقبت دولت من كار خود كرد و ترا دست و گردن بسته به خدمت من آورد . اكنون خود را چون بينى ؟ بهزاد چون اين سخن بشنيد سر برآورد و گفت مرا به مردى نگرفته‌اى كه اين سخن ميگويى ! من ترا به مردى گرفتم و بعوض شادبخت دربندت كردم . عيارت آمد و مرا به صورت عيارى گرفت و به پيش تو آورد و تو مرا بحيل گرفتى و بمكر از بند من جستى . اكنون من اميد بفضل خداى تعالى دارم كه مرا از بند تو خلاص كند . كوه‌تن بخنديد و گفت اى ابله تو از بند من كى رهايى خواهى يافتن ! بهزاد\r\n\r\n","description":"","footnote":"","page_name":" 664 ","page_number":670},
  {"content":"\r\n\r\nگفت اگر خداى تعالى خواهد قادر است كه تواند مرا خلاص دهد . كوه‌تن گفت بارى سؤالى دارم ، جواب بگوى تا مرا معلوم گردد . بهزاد گفت بگوى ؟ گفت شنيده‌ام كه دعوى كرده‌اى و گفته‌اى كه از نسل رستم زالم . راست است ؟ بهزاد گفت بلى به چهار پشت برستم زال مىرسم . كوه‌تن گفت پدر صندلوس‌ديو بدست رستم زال كشته شده است . بارها من از صندلوس شنيده‌ام كه گفت ميخواهم كه يك بار بايران روم و بنگرم كه از نسل رستم زال در عالم كه مانده است ؟ هريك را بنوعى به خون پدر بكشم . حاليا اين فتح بدست من برآمد كه تو گرفتار دست من شدى . منت بكشم يا بدست صندلوست بدهم . بهزاد گفت اى كوه‌تن تو مرا به مردى نگرفته‌اى كه مرا توانى كشتن ، در آيين مردى و مبارزى تو عاجز و فروتن منى كه من ترا بضرب مردى گرفتم و تو مرا بحيل و مكر گرفتى و ديگر تو كه باشى كه مرا توانى كشتن ؟ اگرم اجل رسيده باشد به حكم خداى تعالى كشته شوم و اگرم اجل نرسيده باشد چون تو هزارى نتوانند كه يك تار « 1 » موى از سر من كم كنند .\r\nكوه‌تن ميخواست كه بهزاد را نگاه دارد و نكشد اما اين انديشه مىكرد كه مبادا كه با صندلوس بگويد كه من كوه‌تن را به مردى گرفتم ، موجب بدنامى شود .\r\nبعد از آن رو به بهزاد كرد و گفت اى ايرانى ، يعنى من ترا نمىتوانم كشتن ؟ اين بگفت و جلاد را فرمود كه ده ! تو اين ايرانى را در حضور من گردن بزن ! جلاد درآمد و تيغى چون قطرهء آب بركشيد و پهلوانرا ، بهزاد ، بر سر پا بنشاند . بهزاد طمع از خود برداشت و دل بر مرگ نهاد و از فراق برادران در دل بگريست اما هيچ فايده‌اش نمىكرد كه عظيم در بلاى بد گرفتار شده بود و هيچ اميدى نداشت كه در دست چنان دشمن گرفتار گشته بود ، و هيچ شفاعت خواهى نداشت . بناليد بدرگاه حق‌تعالى و گفت الهى به غير از درگاه تو پناهى ندارم ، اگر خواهى پيش تو آسانست كه مرا بقدرت و حكمت برهانى . در دل اين مناجات مىكرد .\r\n\r\n\r\n","description":"","footnote":"\r\n( 1 ) - در اصل : تاره .\r\n","page_name":" 665 ","page_number":671},
  {"content":"\r\n\r\nراوى داستان روايت مىكند كه در آن دم كه جلاد تيغ برآورد كه سر بهزاد از تن جدا كند ، تقدير خداى تعالى چنان بود كه شيرك برخاست و بانگ بر جلاد زد كه اى جلاد ، يك زمان توقف كن كه سخنى دارم ، به حضرت پهلوان بگويم .\r\nجلاد دست بازداشت . شيرك گفت ملك را بقا باد ، در آن لحظه كه من بسر وقت بهزاد رفتم مىتوانستم او را هم بر سر بستر سربريدن و سر او را به خدمت آوردن .\r\nاين همه زحمت براى آن بر خود نهادم كه ملك با من شرطى كرده بود و عهدى بسته كه چون بنده اين خدمت بجاى آورم ملك حكم كند كه ناپهلوان جهانسوز سايهء دولت بر سر من اندازد و ياقوت را بزنى به من دهد . اكنون بنده بقول خود ايستادگى كردم و آن شرطى كه كرده بودم بجاى آوردم . توقع بلطف ملك آن دارم كه اول مرا بمراد برساند و مقصود دلم را حاصل كند ، و بعد از آن هرچه خواهد با بهزاد بكند . بجان و سر ملك كه من نگذارم كه بهزاد را بكشند تا اول ياقوت را به من عقد ببندند . و در پيش دست جلاد بايستاد . كوه‌تن گفت راست مىگويد ، من چنين شرط كرده بودم ، اول چنان كنيم . آن عشق و محبت شيرك سبب خلاص بهزاد شد كه مسبب الاسباب آن سبب ساخت كه پهلوان خلاص گردد . پس كوه‌تن رو بجهان‌سوز كرد و گفت اى پهلوان ، ياقوت را بشيرك بده كه تا زن او باشد ، هرچند كه من ميدانم كه شيرك از جملهء خدمتكاران تست و او را حد دامادى تو نيست ، اما با اين هنرى كه او نمود و چنين دشمنى را دربند آورد ، اكنون در حضرت من ازو عزيزتر هيچ كس نيست و اختيار مجلس من او خواهد بودن و گنج و مال من در دست او خواهد بودن . پس لايق دامادى تو باشد . بىآنكه هيچ سخن كنى و تعلل كنى ياقوت را به دو بده كه هم امشب داماد شود . جهانسوز را چاره‌يى نبود ، در دل كوه‌تن و شيرك را دشنام ميداد ، اما هيچ نمىتوانست گفتن . درماند كه چه گويم و چه چاره سازم . كوه‌تن گفت اى جهانسوز اين همه انديشه از بهر چيست ؟ اين كار تو بمراد دل خود نمىكنى بلك به حكم من ميكنى . جهانسوز در سخن درآمد و گفت\r\n\r\n","description":"","footnote":"","page_name":" 666 ","page_number":672},
  {"content":"\r\n\r\nملك را بقا باد ، اگر مرا هزار دختر باشد و جمله را ملك بكمترين غلامان خود بدهد ، مرا هيچ سخن نباشد كه ما همه بنده و خدمتكار ملكيم . اما بنده را نيز توقع به حضرت ملك هست كه مرا نيز از بهر روى دوست و دشمن سربلند كنى تا تمام آب‌روى من بر خاك نريخته باشى . ملك ميداند كه من تا چه غايت ياقوت را دوست ميدارم و حسن و جمال او تا چه حد و غايتست ، رايگان اين‌چنين دخترى را دادن عظيم بىآب‌رويى باشد . چون بر من حكم مىكنى كه دخترت را بشيرك كه كمتر خدمتكار منست بده ، بنده نيز شيربهاى دختر ميخواهم تا ياقوت را رايگان نداده باشم .\r\nكوه‌تن گفت روا باشد ، چه ميطلبى بگوى تا من بدهم . جهانسوز گفت از دولت ملك مرا هيچ چيز از اسباب و اموال كم نيست ، آنچه بايد زيادت منست ، اما جملهء عالميانرا معلوم هست كه دوستى من با پيل‌اندام و شيرچنگال و رعدان و سيه‌قاف تا چه غايت بوده است ، و جمله در دست اين ايرانى بهلاك آمده‌اند و من هنوز در عزاى ايشانم . اگر ملك ميخواهد كه من به ارادت خود ياقوت را به شيرك بدهم ، ملك اين ايرانى را همچنين دست و گردن بسته به من دهد كه تا من بهر نوعى كه خواهم او را بزارى زار بكشم تا خاطر من تسلى يابد ، بعد از آن من دختر بشيرك دهم .\r\nكوه‌تن گفت مقصود ما آنست كه اين ايرانى كشته شود و شيرك بمراد برسد ، اگر مقصود تو اينست برو كه بهزاد را به تو دادم . اكنون برخيز و بهزاد را ببر و بدان نوعى كه ميخواهى او را هلاك كن . در حال جهان‌سوز برجست و ريسمان گردن بهزاد را بگرفت و او را از سر پا كه از بهر كشتن نشانده بودند برداشت و از آن مجلس بيرون آورد و همچنان بسته روى بر در خيمهء خود آورد و آن خلق در عقب مىآمدند . بهزاد با خود گفت اين چه حالتست ! گاهى به خون كشتگانم مىكشند و گاهى بكينهء كوه‌تنم مىآويزند . گاهى شيركم از براى عشق ياقوت مىآورد ، گاهى جهانسوزم از براى شيربهاى دختر خود « 1 » مىبرد ! اما حاليا به نقد از كشتن يك دمى خلاص شدم ، خداى تعالى لطيفه‌ساز است ، شايد كه لطيفه‌يى بسازد .\r\n\r\n\r\n","description":"","footnote":"\r\n( 1 ) - در اصل : خودم .\r\n","page_name":" 667 ","page_number":673},
  {"content":"\r\n\r\nمؤلف اين داستان روايت مىكند كه جاسوس سپاه ايمن اينجا بود ، چون آن آن حال را بديد فغان از جانش برآمد ، در عقب بهزاد با آن غلبه روان شد تا ببيند كه حال پهلوان بچه خواهد رسيدن : تا جهان‌افروز بر در خيمهء خود آمد و بهزاد را بسته در خيمه درآورد . ياقوت چون ماه شب چهارده بر تخت نشسته بود ، اما عظيم ملول و پريشان خاطر ، كه شنيده بود كه او را بشيرك خواهند دادن ، بدانجهت كه او بهزاد را آورده است . درين دم جهانسوز از در خيمه درآمد و بهزاد را با خود درآورد و در برابر تخت ياقوت او را بنشاند .\r\nگفت بنشين اى ايرانى كه سبب بدنامى خاندان من تو شدى . ياقوت گفت اى پدر اين كيست كه او را بسته آوردى ؟ جهانسوز گفت اى جان پدر بهزاد اينست ! به جهت اينست كه ملك بر من حكم مىكند كه دخترت را بشيرك بده ! ياقوت گفت او را از بهرچه آورده‌اى ؟ گفت از بهر آنك او را بكشم كه با او عداوت دارم كه چرا از ايران بدين ديار بيايد كه سبب بدنامى من شود . دختر گفت اين آن بهزاد است كه كوه‌تن رعدآواز را بر در شهر ايمن در ميدان به مردى گرفت ؟ جهانسوز گفت بلى ! ياقوت در سخن درآمد و گفت اى جوانمرد تو جوان بس مبارز و پهلوانى و خيلى كار درين مملكت كردى ، چرا چنين غافل شدى كه ترا شيرك حرام‌زاده بگرفت و بياورد كه موجب ملالت من شدى .\r\nبهزاد گفت اى ملكه درآمدن من درين مملكت مرا هيچ اختيارى نبود ، مرا نصيب و تقدير آورد كه از مملكت من تا اين موضع دو هزار فرسنگ است . تا عمر من بوده است هرگز نشنيده‌ام كه ايمن كجا و فواق چه شهريست . مرا تقدير خداى تعالى آورد و به حكم خداى تعالى گرفتار شدم . جهانسوز گفت اكنون سزاى تو كشتن است ! بهزاد گفت اى پهلوان اگر نمىخواهى كه ياقوت را به شيرك دهى مرا از بند بگشاى كه من در كمين بنشينم و تو برو شيرك را بياور كه تا داماد شوى . اول شيرك حرام‌زاده را سر ببرم ، بعد از آن‌كه كوه‌تن در ميدان\r\n\r\n","description":"","footnote":"","page_name":" 668 ","page_number":674},
  {"content":"\r\n\r\nدرآيد بميدان او درآيم ، همچنان‌كه بر در شهر ايمن ديدى كه با او چه كردم اين نوبت سرش از تن جدا كنم و ملك فواق را بگيرم و سپاهش را بشكنم و پادشاهى ملك فواق را به تو دهم . من خود مرد غريبم و عاقبت بروم تو با آزاد بخت و شادبخت دوستى كنى و ياقوت را به آزادبخت پادشاه ايمن دهى و روزگار بخرمى و شادكامى بگذرانى و از جور اين ظالم وارهى و من نيز بمملكت و برادران خود برسم . جهانسوز گفت آرى راست گفتى ! من خود ميدانم كه تو بر كوه‌تن زيادت‌ترى ، اما كوه‌تن را با صندلوس‌ديو دوستى است و شادبخت و آزادبخت و دردانه در پيش صندلوس ديو دربنداند و تو با ديو چون برآيى ؟ بهزاد گفت پدر من رستم زال است كه اكوان ديو بر دست رستم بهلاك آمده است ، كه پدر صندلوس بوده ؛ اگر صندلوس نيز بر دست من كشته شود عجبى نباشد . تو هيچ انديشه مكن و زود باش و بتوفيق خدا مرا از بند بيرون آر كه من حريف جمله هستم . جهانسور گفت بلى من نيز ترا از بهر آن آورده‌ام كه ترا از بند بيرون آورم اما به شرطى كه از قول خود برنگردى و آنچه گفتى بجاى آورى . بهزاد سوگند خورد . جهان سوز در حال دست فراز كرد و بند بهزاد را برداشت و پهلوان از بند خلاص شد و شكر كرد خداى تعالى را كه از كشتن او را رهانيد و چنان دشمنى را برو مهربان گردانيد .\r\nبهزاد خنجر بستد و در زير تخت رفت و خوش بنشست . در حال جهانسوز از خيمه بيرون آمد و رو بخيمهء كوه‌تن نهاد تا برسيد و در پيش كوه‌تن خدمت كرد . كوه‌تن گفت اى جهانسوز با بهزاد چه كردى ؟ جهانسور گفت ملك را بقا باد او را ميخواستم كه چون پيل‌اندام و شيرچنگال هلاك كنم ، باز انديشه كردم كه بهر طريقى كه من او را هلاك كنم مثل آن نباشد كه او را بدست صندلوس دهيم كه بدان نوعى كه خواهد او را بكشد . پس او را بندش سخت كردم « 1 » و به خدمت آمدم كه امشب به اجازت ملك شيرك داماد شود و ما نيز\r\n\r\n\r\n","description":"","footnote":"\r\n( 1 ) - ضمير مفعولى دوبار تكرار شده است يعنى ميبايست بنويسد : او را بند سخت كردم ؛ يا : بندش سخت كردم .\r\n","page_name":" 669 ","page_number":675},
  {"content":"\r\n\r\nشراب خوريم و فردا كار اين سپاه ايمن تمام كنيم و يكسر در عقب ايشان برويم و ملك ايمن را بگيريم و با خاك يكسان كنيم و زن و مرد ايشانرا جمله در زير تيغ آريم . جمله گفتند چنين است كه پهلوان گفت ! كوه‌تن گفت امشب شيرك را داماد كنيد . جهان‌سوز گفت ملك را بقا باد مىبايست كه من بنوعى ديگر شيرك را داماد مىكردم ، اما حاليا حكم ملك اينست . كوه‌تن گفت ما ميدانيم كه ترا ناموس بسيار است اما حاليا مقصود شيرك ياقوتست كه او را در كنار گيرد كه چون از كار دشمن ايمن شويم به چيزهاى ديگر مشغول توان شدن . اكنون به كار راستى عروسى مشغول شويد . كوه‌تن به شراب خوردن مشغول شد .\r\nراوى اين داستان روايت كند كه ازين طرف جاسوسان ملك ايمن آمدند پيش بلندهمت وزير كه شيرك عيار پهلوان بهزاد را به صورت عيارى برده است ، دست گردن بسته پيش كوه‌تن ، و او فرمود كه پهلوانرا بر سر پا بنشاندند و حكم كشتن فرمود ، جهانسوز به شيربهاى دختر پهلوانرا بستاد و ببرد كه بهزاد را بكشد ، نكشت و دربند كرد . گفتند از بهر آن گداشته‌اند كه بدست صندلوس ديو دهند تا بهر نوعى كه خواهد بكشد . حاليا امشب شيرك به دختر جهانسوز داماد خواهد شد . بزرگان ايمن شهر بهم برآمدند و گفتند كه به قوت پهلوان بهزاد ايستاده بوديم ، اكنون او گرفتار شد همچون ما ده هزار و صد هزار در پيش كوه‌تن نمى توانند ايستادن . اكنون ما را اينجا بودن از عقل نيست . بلندهمت گفت شما چه تصور كرده‌ايد ؟ نعوذ « 1 » باللّه اگر بهزاد كشته شود ايشان يكى از ما زنده نخواهند گداشتن ، نه ما مىمانيم و نه مملكت و نه اهل و عيال ما ! حاليا هنوز بهزاد زنده است ، تا تمام از حال او آگاه نشويم نتوان رفتن . حاليا امشب نيز تحمل « 2 » كنيم تا فردا چه شود . سپاه ايمن عظيم ترسيده بودند ، تا شب درآمد .\r\nچندين هزار شمع و چراغ بركردند و جملهء سپاه فواق به شراب خوردن مشغول بودند\r\n\r\n\r\n","description":"","footnote":"\r\n( 1 ) - در اصل : نعوذا .\r\n( 2 ) - تحمل بجاى تأمل .\r\n","page_name":" 670 ","page_number":676},
  {"content":"\r\n\r\nو ميگفتند كه امشب شيرك داماد مىشود و فردا سپاه ايمن را غارت ميكنيم و مال ايشانرا ببريم .\r\nبعد از آن چون يك پاس از شب بگدشت شيرك را سوار كردند ، خلعت ملك در بر سوار شد و چند هزار كس در ركابش روان گشته و شيرك را در ميان گرفته رو بخيمه جهانسوز نهادند . نعره‌زنان و شادىكنان و رقص‌كنان مىآمدند و شيرك نادان خون گرفته بر پشت مركب مست خراب ميرفت و با خود تصور مىكرد كه هم‌اكنون بمراد خواهم رسيدن و آن خرمن گل را در آغوش خواهم كشيدن و آن سروناز را در بغل خواهم آوردن و آن لب لعل ياقوت را خواهم مكيدن و آن زلف جعد مشكين را در دست خواهم پيچيدن و آن زنخ گوى سيمين را خواهم گزيدن و بر آن سينهء بلورين خواهم غلطيدن . ازين نوع انديشها مىكرد و مست خراب مىرفت تا در خيمهء جهانسوز آمد و پياده شد . خدمتكاران جهانسوز پيش آمدند و شيرك را در ميان گرفتند . جهانسوز گفت اكنون بازگرديد . داماد ما را بما دهيد و شما بازگرديد . كرم كرديد و لطف نموديد . خلق را از در خيمه بازگردانيدند و دست شيرك را گرفتند و در خيمه درآوردند . جهانسوز درآمد و شيرك نيز در خيمه درآمد . تخت زده بودند و ياقوت چون ماه شب چهارده بر تخت نشسته و جامهاى الوان پوشيده و سر و روى خود را بدر و ياقوت برآراسته به تمكين تمام نشسته بود . شيرك درآمد و در برابر تخت خدمت كرد و سر در پيش انداخت . بهزاد در زير تخت مىديد كه شيرك درآمد و در برابر ياقوت بايستاد .\r\nجهان‌سوز گفت اى جان پدر اين شيرك شوهر تست ، از براى خاطر ملك بايد كه رعايت او نيكو بكنى و شرط بجاى آورى . بعد از آن دست شيرك گرفت و بپاى تخت آورد تا شيرك قدم بر تخت نهاد و پهلوى ياقوت بنشست . جهانسوز از خيمه بيرون آمد و در خيمه فروگداشت . بعد از آن حكم كرد تا خلق را از در خيمه دور كردند . آن كسانى كه شيرك را برده بودند بازگشتند و در پيش كوه‌تن\r\n\r\n","description":"","footnote":"","page_name":" 671 ","page_number":677},
  {"content":"\r\n\r\nآمدند و خدمت كردند . كوه‌تن گفت چه كرديد ؟ گفتند رفتيم و شيرك را بدر خيمه رسانيديم و به پهلوان جهانسوز سپرديم و بازگشتيم . كوه‌تن گفت اكنون شيرك در عيش و عشرت است و بمراد دل رسيده و ما نيز امشب عيش كنيم و فردا از اول بامدادان كوس حربى بكوبند كه كار اين مشت بىوجود بخت‌برگشتهء سعادت رميده را تمام كنيم . اين انديشه مىكرد ، اما از گردش ايام و انظار افلاك غافل بود .\r\nاما مؤلف اين داستان چنين روايت مىكند كه چون شيرك در پهلوى ياقوت بنشست ، از سرمستى خواست تا سر دست در گردن ياقوت اندازد و ياقوت را پيش خود كشد ، ياقوت يك مشت محكم بر سينهء شيرك زد چنانك نفس در قفس او پيچيد . شيرك را عظيم درد كرد و گفت اى ملكه ، چونست كه مرا مىزنى و جفا مىگويى ؟ ياقوت گفت اى حرام‌زاده ترا چه حد آن باشد كه در پهلوى من بنشينى ؟\r\nشيرك گفت اى ملكه ، هرچند كه من لايق تو نيستم اما بعشق تو سربازى كردم و رفتم و بهزاد را كه دشمن ملك بود آوردم . ملك ترا از پدرت درخواست و به منت داد ، اكنون تو زن منى و من شوهر توام . با من سر درآور و خوش برآى تا با هم عيش كنيم . ياقوت گفت اى خون‌ورآوردهء بالابگور ، اگر آرزوى وصل من دارى برخيز و در زير اين [ تخت 
  ] رو كه بهزاد را دربند كرده‌اند . او را سر از تن جدا كن تا من ايمن شوم و با تو سر درآرم . شيرك خون گرفته گفت بنده باشم ! برخاست و خنجر بر كشيد و از تخت بشيب آمد و دست در زير تخت برد تا بهزاد را بدر آرد و سرش از تن جدا كند ، پهلوان سر دست شيرك را بگرفت و پيش كشيد و خنجر از دست شيرك بستد . شيرك مسكين آن سگ گرگين ، در دست بهزاد از روباهى كمتر بود .\r\nفرياد برآورد كه اى ياقوت بفريادم رس كه اين ايرانى از بند رهيده است و مرا بخواهد كشتن ! ياقوت گفت زود باش و كار بهزاد را تمام كن و بر تخت برآى كه در انتظار توام . شيرك گفت چه جاى اين سخن است كه مرا بخواهد كشتن ! پدرت را\r\n\r\n","description":"","footnote":"","page_name":" 672 ","page_number":678},
  {"content":"\r\n\r\nبخوان كه بفرياد من رسد . بهزاد بخنديد و گفت اى حرام‌زادهء بدفعل ! اين جزا و سزاى تست كه درافتادى ، اكنون لايق خود ببين و جزاى خود بكش ! اين بگفت و خنجر بر حلق او نهاد و سر او را از تن جدا كرد ؛ با خنجر تيز برخاست و از زير تخت بيرون آمد و در پيش ياقوت خدمت كرد .\r\nياقوت پهلوانرا تحسين كرد و گفت اى پهلوان مردانه رفتى و عظيم خصمى را هلاك كردى ! بهزاد گفت زود باش و پدرت را طلب كن تا بنگريم مصلحت چيست .\r\nياقوت سر از خيمه بيرون كرد ، خادمى ايستاده بود و قدحى شربت در دست داشت كه شربت دامادى بود ، ياقوت آن شربت از دست خادم بستد و گفت پدرم را طلب كن و آن شربت را در خيمه درآورد و بدست بهزاد بداد و گفت اى پهلوان بستان كه شربت دامادى شيرك است . تو بخور كه او را نصيب نبود ! بهزاد از دست ياقوت بستد و بخورد . جهانسوز درآمد و آن حالت بديد ، آفرين بر بهزاد كرد و گفت اى پهلوان اكنون چه بايد كردن كه عظيم مشكل كارى كردى ! بهزاد گفت اى پهلوان از براى من سلاح بياور تا درپوشم و سوار شوم و به سپاه خود پيوندم .\r\nفردا كه كوه‌تن در ميدان آيد من نيز در ميدان درآيم و كوه‌تن را هلاك كنم .\r\nچون سپاه كوه‌تن را بشكنم تو نوعى كن كه لشكرى از ما در شهر فواق باشد كه گرفتن شهر بر ما دشوار نباشد . جهانسوز گفت تو از آن ايمن باش كه آن مهم به من رسيد . اما ترا امشب نبايد رفتن كه رفتن تو حالى مشكل است ؛ و آن صندوق كه آنجا نهاده است پر است از جوشن و سلاح ، آنچه ترا دربايست است جمله در آن صندوق است ، درپوش و امشب درين خيمه بباش تا فردا كه لشكريان سوار شوند و رو به ميدان جنگ آرند ، تو نيز سوار شوى و آنچه از دستت برآيد تقصير مكن . بهزاد قبول كرد . بعد از آن جهانسوز بيرون آمد و حكم كرد كه هيچ كس گرد اين خيمه نگردد كه عروس و داماد در خلوت‌اند . بعد از آن خود پيش كوه‌تن آمد و خدمت كرد . كوه‌تن چون جهانسوز را بديد بخنديد و گفت اى جهانسوز شيرك كجاست ؟\r\n\r\n","description":"","footnote":"","page_name":" 673 ","page_number":679},
  {"content":"\r\n\r\nجهانسوز گفت اى ملك در بارگاه پيش ياقوت به شراب خوردن نشسته است . بنده از آنجا مىآيم . يكى گفت شيرك از دولت ملك در عيش است ! جهانسوز گفت آرى در عيش است ! از آن عيشى كه صفت نتوان كرد .\r\nكوه‌تن گفت ديگر اين قوم را مجال نبايد دادن كه در ايشان هيچ اعتبارى نمانده است . اين مقدار دليرى كه داشتند از قوت اين ايرانى بود ، اكنون كه او گرفتار شد ديگر اينها را هيچ قوت نباشد . هم فردا كار جمله را تمام كنيم . امرا گفتند چنين است كه ملك مىفرمايد . كوه‌تن فرمود كه در سپاهم منادى حرب زنيد تا سپاه بكارسازى حرب فردا مشغول باشند . نقيبان منادى حرب زدند ، سپاه خبردار شدند كه فردا جنگ خواهد بودن ، امرا پراگنده شدند و هريك بجاى خود آمدند .\r\nكوه‌تن نيز سر در خواب نهاد . جهان‌سوز پيش بهزاد آمد كه پيش ياقوت بود و شراب مىخورد و ياقوت خدمت بواجب مىكرد . جهانسوز درآمد و آنچه شنيده بود جمله را با بهزاد بگفت . بهزاد گفت بتوفيق يزدان فردا كارى با كوه‌تن رعدآواز بكنم كه از آن در عالم يادگارى كنم .\r\nاما مؤلف اين خبر و قايل اين سمر چنين روايت مىكند كه جاسوسان ايمن شهر اين خبر به بلندهمت بردند كه امشب شيرك داماد شد و كوه‌تن فردا حرب خواهد كردن . منادى حرب زدند . بلندهمت با امرا جمله بترسيدند و گفتند فردا آيا حال ما چون خواهد شدن كه عظيم كار ما مشكل است ! بهرحال در آن سپاه نيز منادى حرب زدند كه اى جوانان ايمن شهر بيدار و هوشيار باشيد كه فردا جنگ خواهد بودن . چون سپاه ايمن بشنيدند كه فردا حرب خواهد بودن ، يكديگر را وداع كردند و بر جوانى و پيرى هم دريغ خوردند و گفتند كه تحقيق است كه فردا از ما يكى جان بدر نخواهيم بردن ! دريغ از پهلوان گيتى بهزاد پهلوان كه رايگان گرفتار شد ! اما اميد به حيات او داشتند كه معلوم داشتند كه بهزاد زنده است . به اميد حيات او كارسازى حرب كردند و اسباب حرب مىساختند تا آن شب ديجور چون روز ظالمان\r\n\r\n","description":"","footnote":"","page_name":" 674 ","page_number":680},
  {"content":"\r\n\r\nبگدشت و آفتاب جهانتاب طلوع كرد . هر دو سپاه در حركت آمدند و كوه‌تن رعد آواز از خواب بيدار شد و گفت امشب سپاه ايمن نگريخته‌اند ؟ گفتند نه ، كارسازى حرب ميكنند . كوه‌تن بخنديد و گفت جمله را اجل رسيده است « 1 » . كوس حربى فروكوبيد كه امروز آن روز است كه دمار از جان جمله برآريم و مال ايشانرا غارت كنيم . اين بگفتند و كوس حربى فروكوفتند .\r\nسپاه ايمن جمله بر در بارگاه بلند همت جمع آمدند ، با رنگهاى زرد و چشمهاى گريان و جسمهاى ناتوان . بلندهمت از خيمه بيرون آمد ، جملهء امرا گفتند يا ايها الوزير تو نگداشتى كه ما امشب بگريزيم ، اكنون چه خواهيم كردن ؟ ما طاقت جنگ اين طايفه كى داريم ؟ ما علف تيغ اين قوميم ! بلندهمت گفت هيچ كارى بىحكم خداى تعالى نيست ، هرچه باشد بناموس اولىتر است كه اگر به ناموس بميريم آن بهتر است كه بنامردى زنده باشيم . چون بهزاد زنده است ، شنيدم كه جهانسوز او را از جهت شيربهاى ياقوت برده است كه به خون شيرچنگال و پيل‌اندام بكشد ، نكشت و دربند كرد و ما را معلوم است كه به دادن دختر به شيرك هم راضى نبود و بهزاد را نكشت ؛ درين جا حكمتى هست كه امروز آشكارا خواهد شدن . پس هزيمت نامردى باشد . تحملى « 2 » بكنيم و مردانه‌وار ايستادگى بكنيم و دل در كرم حق تعالى بنديم تا ببينيم كه روزگار چه مىكند . جوانان ايمنى و يلان جولانى و مبارزان ميدانى دل بر جنگ نهادند و طمع از خود برداشتند و توكل بر خداى تعالى كردند و طبل جنگ فروكوفتند و ناى برنجين دردميدند . آن دو لشكر و آن دو درياى تير و تبر سوار شدند . كوه‌تن رعدآواز سوار شد و رو بقلب لشكر نهاد . جهان سوز پهلوان پيش بهزاد آمد و گفت اى پهلوان ، كوه‌تن سوار شد و سپاه صف آراستند . بهزاد غرق سلاح شد و از قفاى خيمه بيرون آمد و مركب با زين و لجام حاضر بود ، سوار شد و رو بصف نهاد ، چون برسيد او نيز عنان بازكشيد . كوس\r\n\r\n\r\n","description":"","footnote":"\r\n( 1 ) - در اصل : رسيده‌اند .\r\n( 2 ) - تحمل به جاى تأمل .\r\n","page_name":" 675 ","page_number":681},
  {"content":"\r\n\r\nمىكوفتند و نقيبان از هر دو طرف صفها مىآراستند و علمها برافراشتند . گردان دو چشم در ميدان انداختند تا كه آهنگ ميدان كند ، بيت :\r\n درافتاد باد صبا در علم * علم جلوه‌گر شد فراز حشم\r\nسر زلف بيرق « 1 » بجنباند باد * گره از سر زلف او برگشاد\r\nز هر دو سپه شيههء مركبان * بعالم درافگند بانگ و فغان \r\nچون كار هر دو سپاه از هر دو طرف راست شد اول كسى كه عزم ميدان كرد كوه‌تن رعدآواز بود ، چون كوه پولاد غرق سلاح و برستورى چون كوه سواره ، بيت :\r\n قمر جبهتى اژدها گردنى * زحل هيبتى بد سها رفتنى\r\nز رويش رگ و آهنش بند بود * بيك دستهء سبزه خرسند بود\r\nيكى ديده‌بان چشم جاسوس گوش * به پيكر پرى بد بفهم سروش\r\nغضنفر جگر ناقهء پيل‌تن * چو غارى دهان و چو كوهش بدن \r\nبرستورى چنين سواره در ميدان درآمد . طريت كرد و جولان نمود و نعره زد كه اى بيچارگان و اى بخت‌برگشتگان ، از شما هركه مبارزتر است در ميدان درآيد « 2 » .\r\nمبارزان چون كوه‌تن را در ميدان بديدند ، همه بر خود بلرزيدند و گفتند از ما هزارى حريف دست او نيست ! گفتند دريغ از پهلوان بهزاد ، چه بودى كه اينجا بودى !\r\nاما بهزاد چون كوه‌تن را در ميدان بديد ، گفت هركه به غير از من در ميدان اين حرام‌زاده ميرود بهلاك مىآيد و حيف باشد كه اين جوانان ايمن شهر بر دست اين كافر كشته شوند . اين بگفت و برانگيخت آن مركب ره‌نورد كوه بر دريا گدار را و در ميدان درآمد و يك نعره بر كوه‌تن زد و گفت اى كافر ، آمدم تا دمارت برآرم ! كوه‌تن آواز بهزاد را بشنيد ، بازپس نگريست ، يكى سوارى را ديد كه تا عمر او بود مثل او سوارى نديده بود . از نهيب او بند بر بندش بلرزيد . حيران ماند كه اين سوار بهيبت كيست ؟ رو به بهزاد كرد و گفت چه كسى و چرا در ميدان مبارزان آمده‌اى ؟ بهزاد\r\n\r\n\r\n","description":"","footnote":"\r\n( 1 ) - در اصل : بيدق .\r\n( 2 ) - در اصل : درآييد .\r\n","page_name":" 676 ","page_number":682},
  {"content":"\r\n\r\nهيچ جواب او نداد و دست به نيزه كرد و برو حمله كرد . كوه‌تن نيز دست به نيزه كرد و هر دو بر هم حمله كردند و با هم بكوشيدند ، بيت :\r\n بزد دست در نيزه بهزاد نيز * بغريد چون رعد وقت بريز « 1 »\r\nدو رمح جگر جوى سينه‌خراش * بهم برفگندند و گفتند : باش !\r\nبهم برفگندند رمح دراز * دهانها ببستند و دو ديده باز\r\nنه اين را ظفر بد نه آن را ضرر * شكسته ببد نيزه در كر و فر\r\nاز آن گرد تيره برون تاختند * دو نيزه شكسته بينداختند « 2 » \r\nچون بسيارى به نيزه بكوشيدند [ و 
  ] بر هم ظفر نيافتند ، نيزها از دست بينداختند و دست بقايمهء تيغ كردند و تيغ جان‌ستان بركشيدند و در فرق و درق هم بستند و سپر پولاد در سركشيدند و بىمحابا بر هم مىكوفتند . شعر :\r\n سردست بردند بر تيغ بر * غوى « 3 » هر دو ميرفت بر ميغ بر\r\nدو شمشير چون از ميان آختند * دگر پنجه در درقه انداختند\r\nبهم بر ببستند تيغ نبرد * چو پتك گران بر دو سندان سرد\r\nدرنگ سر تيغ و بانگ تبر * همىكرد مر گوش ايام كر\r\nز شمشير جز قبضه نگدآشتند * ز درقه بجز پنجه « 4 » نگدآشتند « 5 » \r\nچون بسيار بتيغ بكوشيدند بر هم ظفر نيافتند و [ از 
  ] شمشيرها در دست ايشان بجز قبضه نماند ، بناچار شمشيرها بينداختند و مركب درهم تاختند و بند كمر يكديگر بگرفتند و بر هم زور مىكردند .\r\nراوى اين داستان روايت كند كه كوه‌تن رعدآواز چهل زور پياپى بر كمر بهزاد كرد كه اگر بر كوه كردى از جاى بركندى . بتوفيق خداى تعالى آن يل باوفا از صدر زين نجنبيد .\r\n\r\n\r\n","description":"","footnote":"\r\n( 1 ) - بريز : حمله ( ؟ ) ، بارش ( ؟ )\r\n( 2 ) - شعر از گزارندهء داستان و يا از دارابنامهء مفقودست .\r\n( 3 ) - غو : بانگ و فرياد بلند ، نعره . « ياء » درينجا نشانهء اضافه است\r\n( 4 ) - قافيهء شعر غلط است .\r\n( 5 ) - شعر از گزارندهء داستان يا از دارابنامهء منظوم مفقودست .\r\n","page_name":" 677 ","page_number":683},
  {"content":"\r\n\r\n به دو گفت آخر تو زورى بكن * چو بشنيد بهزاد شيرين‌سخن\r\nمكا بر درآمد گرفتش كمر * يكى زور كرد آن يل نامور « 1 » \r\nبهزاد مبارز بند كمر كوه‌تن بگرفت و نرم‌نرم زور آغاز كرد . بتوفيق يزدان و به حكم سبحان جهان پهلوان بهزاد نوجوان :\r\n بتوفيق يزدان يل بافرين * برآوردش از زين وزد بر زمين\r\nبيك دست و يك زور از زين درش * برآورد هم بر فراز سرش « 2 » \r\nچنانك آن هر دو سپاه بديدند . سپاه كوه تن چون چنان بديدند بيكبار حمله كردند . بلندهمت نيز بانگ بر سپاه زد كه اى جوانمردان ايمن ، بچه ايستاده‌ايد ! حمله كنيد ! ايشان نيز حمله كردند . اما جهان پهلوان عالم بهزاد جوان چون كوه‌تن را از زين درربود ، بگرمى چنانش بر زمين زد كه جملهء استخوان او درهم خرد شد و بدان قناعت نكرد . چون باز گرسنه كه بر سينهء زاغ خسته نشيند ، بر سينهء كوه‌تن نشست . تا او را بر خود جنبيدن ، پهلوان خنجر چون آب بركشيد و بند كلاه‌خود او را ببريد و روى چون تختهء پولاد او را بديد و خنجر بر حلقش نهاد و سر آن كافر پرجفا و آن سگ ناپارسا را از تن جدا كرد و چابك آن سر درربود و بر پشت مركب سوار شد و آن سر از دست درآويخت . خون از حلق او چكان بسوى سپاه خود روان شد . جمعى خواستند كه در پايش افتند ، نگداشت و گفت وقت تواضع نيست ، جنگ بايد كردن ! اين سر بر سر نيزه كنيد ، هم‌اكنون دمار از اين سپاه برآريم . پس آن سر بدست ياران خود داد كه تا بر سر نيزه كردند و خود عنان بازگردانيد و تيغ چون قطرهء آب بركشيد و سر راه بر آن لشكر گرفت و خود را بر آن قوم زد و گفت بنام يزدان و بدولت فيروز شاه ! تيغ در آن كافران نهاد و سپاه نيز حمله كردند و برهم زدند .\r\nجنگ عظيم پيچيدن گرفت ، گردوغبار برخاست . ايشان در جنگ بودند و جهانسوز با سپاه خود سر راه فواق را گرفتند كه تا هيچ كس به شهر فواق نگريزد .\r\n\r\n\r\n","description":"","footnote":"\r\n1 و 2 - شعر از گزارندهء داستان يا از دارابنامهء منظوم مفقودست .\r\n","page_name":" 678 ","page_number":684},
  {"content":"\r\n\r\nلشكر جهانسوز سر راه بر آن قوم گرفتند و هيچكس را نمىگداشتند كه بر طرف فواق بگريزند . الا كه در صحرا پراگنده شدند . بهزاد مبارز با سپاه ايمن در عقب آن سپاه پراگنده در آن صحرا مىراندند و از آن سپاه مىكشتند و مىانداختند تا آن سپاه را تمام بشكستند و غارت و غنيمت ايشان بگرفتند و مال بسيار بگرفتند و بر جاى آن سپاه فرود آمدند . جهانسوز به خدمت بهزاد آمد و بلندهمت را بديد . بهزاد بسيار آزادى از جهانسوز كرد ، جمله بر وى آفرين كردند . بهزاد گفت يزدان بقدرت نصرت داد تا چنين حرام‌زاده‌يى را كشتم و چنين سپاهى را شكستيم . اكنون اى پهلوان بگوى كه شادبخت و آزادبخت و دردانه كجايند ؟ جهانسوز گفت كه ايشانرا بدست صندلوس ديو داد تا بمقام خود برد . ديگر ندانيم كه صندلوس ديو با ايشان چه كرده باشد . بهزاد گفت اين صندلوس ديو چه ديويست و صفت او چيست ؟\r\n\r\n","description":"","footnote":"","page_name":" 679 ","page_number":685},
  {"content":"\r\n\r\n\r\n34 بهزاد و صندلوس\r\nمؤلف اين داستان چنين روايت مىكند كه چون بهزاد صفت صندلوس ديو از جهانسوز پرسيد ، جهانسوز گفت اى پهلوان ، اين صندلوس ديويست برنگ صندل سفيد كه بزردى مىزند و هشتاد ارش بالا دارد و سرش مثل سر گاو است و دو شاخ عظيم دراز دارد ، هر شاخى تا ده گز بر كلهء سر دارد . پايهاى او مثل پاى پيل است و دستهاى او مثل دستهاى آدمى و دمى دارد مثل دم شير . اما عظيم با هيبت و باصلابت و با زور تمام كه به زور چنانست كه هزار من سنگ را از زمين بردارد ؛ و دعوى مىكند كه من فرزند اكوان ديوم كه بدست رستم كشته شده و با كوه‌تن دوستى عظيم داشت و پدر گير او بود . چون معلوم كند كه كوه‌تن كشته شد عظيم مشكل باشد ، كه حرام‌زاده را سخت آيد . بهزاد گفت كى بيايد ؟ جهانسوز گفت كه او بهر مدت شش ماه بيايد . اكنون به آمدن او پنج ماه ديگر مانده است كه بيايد ، و چون بيايد با او چه توان كردن كه او ديو است ، آدمى با ديو چه تواند كردن ؟ بهزاد گفت اميدوارم همچنان‌كه پدر و جد او بدست پدر و جد من بهلاك آمدند ، او نيز بدست من بهلاك آيد . اما مرا در عقب او ببايد رفتن ، نشان بده كه مقام و مأواى او بكجاست . جهانسوز گفت هيچ مقام و مأواى او معين نيست و\r\n\r\n","description":"","footnote":"","page_name":" 680 ","page_number":686},
  {"content":"\r\n\r\nهيچ كس نداند ، اما ما را اين‌قدر معلوم است كه در قفاى اين « 1 » بيابانيست عظيم بىپايان و جعده « 2 » ندارد ، از آنجهت كه هيچ كس بدان راه نمىآيد و نمىرود ، و در پايان آن بيابان كوه عظيم است پردرخت ، و در قفاى آن بيشه خندقى عظيم پر از سيماب ؛ اما طلسم است و طلسم آن در دست صندلوس است ؛ و در قفاى آن خندق شهريست عظيم بزرگ و در آن شهر رسم و قاعده آنست كه در سالى دو نوبت مردم « 3 » در خواب مىروند و دو نوبت بيدار مىباشند چنانك بهار و خزان مردم بيدارند و تابستان و زمستان مردم در خوابند ، سه ماه در خواب و سه ماه بيدارند ؛ و در قفاى آن شهر كوهى بلند است و در آن كوه غاريست عظيم سياه و در آن غار مقام و جاى اوست ؛ و ديگر مقامها دارد ، اما كه داند كه كجاست ؟\r\nبهزاد از صفت آن شهر پرسيد . جهانسوز و بلندهمت گفتند ؛ آنچه ميدانستند بگفتند ؛ و گفتند ما نديده‌ايم اما شنيده‌ايم . بهزاد را در خاطر چنين گذشت كه مرا بدان شهر بايد رفتن و آن شهر را تفرج بايد كردن كه در طلب شادبخت و آزادبخت و دردانه بايد رفتن و صندلوس ديو را بايد كشتن تا نام من درين مقام بدين هنرها بماند و چون بياران برسم از عجايب شهر خفتگان بازگويم . پس سر برآورد و رو به جهانسوز و بلندهمت كرد و گفت البته مرا در عقب صندلوس بايد رفتن تا آزادبخت و شادبخت و دردانه را برهانم و صندلوس را بكشم كه ميدانم كه چون من ازين مملكت بروم شما از دست او در زحمت خواهيد بودن ؛ و هم شهر خفتگانرا تفرج كنم كه دريغ باشد كه تا اينجا بيايم و شهر خفتگانرا كه اين همه عجايب‌ها در اوست نبينم ، بد باشد . بلندهمت گفت آنچه پهلوان گفت راست گفت اما دو كار مشكل است : يكى آنك از آن طلسم نمىتوان گدشتن و دوم با ديو حرب كردن عظيم دشوار باشد . بهزاد گفت خداى تعالى كريم است ، از ما جهد كردن و از خداى تعالى نصرت دادن و راه نمودن . جهانسوز گفت حاليا به شهر فواق بايد رفتن و تسخير آن مملكت\r\n\r\n\r\n","description":"","footnote":"\r\n( 1 ) - مشار اليه در نسخه محذوفست .\r\n( 2 ) - جعده : تلفظ عاميانهء « جاده » .\r\n( 3 ) - در اصل ؛ دو نوبت مر دوم دو نوبت .\r\n","page_name":" 681 ","page_number":687},
  {"content":"\r\n\r\nكردن . بعد از آن كارسازى شما كنيم . بهزاد گفت روا باشد . پس از آنجا عزم ملك فواق كردند . چون بدان شهر رسيدند ، خلق شهر از قتل كوه‌تن شنيده بودند و در شهر فواق را بربسته بودند . اما هيچ صاحب اختيارى در آن شهر نبود كه بعد از كوه‌تن بزرگتر از جهانسوز نبود . گفت در شهر برگشاييد كه من بعد پادشاه شهر فواق من خواهم بودن و با اهل ايمن صلح كرديم و اين جوان غريب كه پهلوان كوه‌تن را كشت بهزاد نام دارد ، نوادهء رستم زال است ، در طلب صندلوس ميرود كه شادبخت و آزادبخت و دردانه را بيارد و صندلوس را بكشد تا ديگر قدم آن حرام‌زاده بدين مملكت نرسد . از شر ظلم كوه‌تن و صندلوس رهيديد و من نيز شرط كرده‌ام كه بر شما ظلم نكنم .\r\nخلق شهر شاد شدند و در شهر فواق را گشودند تا جهانسوز در شهر آمد و در شهر منادى كردند تا خلق تمام ايمن شدند و سپاه بر در شهر فرود آمدند و خيمه و بارگاه زدند تا پهلوان گيتى بهزاد مبارز در بارگاه درآمد . خلق شهر بتفرج پهلوان مىآمدند و پهلوان بهزاد سه روز در شهر فواق بود . بعد از آن گفت نشستن من درين ملك از بهر چيست ؟ مرا بايد رفتن و بديدار عزيزان رسيدن . اگر آزادبخت و شادبخت و دردانه اينجا بودندى من هم از اينجا بازمىگشتم . اما اكنون نمىتوانم . مرا در عقب صندلوس بايد رفتن . كسى با من بفرستيد كه راه‌برى كند كه البته من در عقب اين كار خواهم رفتن . بلندهمت گفت هرچند كه ما را دل نمىدهد كه ترا تنها در پى اين كار بفرستيم ، اما اى پهلوان تا تو اين كار نمىكنى ما درين مملكت نمىتوانيم نشستن ، از ترس صندلوس ديو . على الخصوص كه شاهان ما در دست آن حرام‌زاده دربنداند . بهزاد گفت بتوكل حق تعالى بخواهم رفتن تا از قضا و قدر بر سر من چه آيد . جهانسوز را خدمتكارى بود كه او را جغدك نام بود ، مرد رونده بود و در آن بيابان بسيار گرديده\r\n\r\n","description":"","footnote":"","page_name":" 682 ","page_number":688},
  {"content":"\r\n\r\nبود و حكايت آن بيابان و راه او نيك ميدانست . او را نام‌زد كردند كه با بهزاد برود .\r\nپس مسافر گيتى و عالم‌نورد جهان و صاحب واقعهء زمان ، آن يار وفادار و آن مبارز كار خود را برآراست و مركب بحرى را كه در آن عصر در شرق و غرب عالم هيچ كس را نبود ، كه در شبانه‌روزى چهل فرسنگ ميرفت ، و هرگز در رفتن بازنمىماند و اگر سه شبانه‌روز هيچ نخوردى از رفتن مانده نشدى ، و اگر در آب بودى سه شبانه‌روز شناب كردى ، به نيرو از فيل بيشتر بود و بضرب كاسهء سم مغز در دهان شير نر درآوردى ، جهان پهلوان بر پشت [ آن 
  ] مركب سوار شد و بلندهمت و جهانسوز را وداع كرد و گفت با من همتى بداريد كه من تا كار صندلوس را تمام نمىكنم بازنمىگردم . زينهار اگر در عقب من از ايران كسى بيايد ، نشان من بدهيد و مرا بدرود كنيد . جمله بگريستند و ركاب بهزاد را ببوسيدند و چند فرسنگ با او بيامدند . جهانسوز گفت اى پهلوان اگر مصلحت دانى من با چهل هزار سوار با تو بيايم تا تو تنها نباشى . بهزاد گفت خداى تعالى با منست . شما با من همتى بداريد . پس بايستاد و باز ايشان را وداع كرد و همه را در كنار گرفت و از هم جدا شدند . پس پهلوان بهزاد با جغدك سر در آن بيابان نهادند و برفتند . جغدك در پيش افتاد و پهلوان بهزاد در عقب او مركب مىراند . جغدك با مركب پهلوان نمىتوانست رفتن و بهزاد از او نمىتوانست گذشتن . بهرحال هفت شبانه‌روز برفتند .\r\nراوى داستان روايت كند كه چون پهلوان جهان بهزاد مبارز هفت شبانه روز در آن بيابان برفت ، بعد از هفت شبانه‌روز از اول روز گلهء گوسفندى از دور پيدا شد . بهزاد و جغدك هر دو رو بدان گله‌بان نهادند تا ازو نشان راه پرسند .\r\nگله‌بانرا عجب آمد ، گفت اين دو بخت‌برگشته را بنگر كه درين بيابان گم\r\n\r\n","description":"","footnote":"","page_name":" 683 ","page_number":689},
  {"content":"\r\n\r\nشده‌اند ! سر راه بريشان گرفت و بانگ بريشان زد كه كجا مىرويد ؟ مگر راه گم كرده‌ايد ؟ جغدك گفت كه ما به اختيار خود درين راه مىرويم . آن گله‌بان گفت اين نه راهست كه اين راه منزل ندارد و هركه بدين راه رفت باز آمدنش ممكن نيست كه اين راه شهر خفتگانست و بدين راه نمىتوان رفتن كه طلسم در راهست . بهزاد گفت كه ما را معلوم است كه طلسم در راهست اما ما راه بطلسم نمىدانيم . اگر تو دانى ما را نشان ده . گله‌بان گفت من هرگز بدين راه نرفته‌ام و اين راه را نديده‌ام اما برادرى بود [ مرا 
  ] ، او آرزو كرد كه من هوس دارم كه يك بار به شهر خفتگان روم و آن شهر را تفرج كنم ، به مدت پانزده سال با اين گله درين بيابان ميگشت و راه آن شهر طلب مىكرد و نمىيافت ، تا بعد از پانزده سال كه درين بيابان بگرديد بپاى كوهى رسيد كه در دامن آن كوه كمرسنگى نهاده بود و بر آن سنگ خطى نبشته بود كه راه شهر خفتگان در پاى اين كمرسنگ است . اما آنكس كه به آن شهر رود و آن طلسم باطل كند ، آن‌كس از ملك ايران باشد و از نسل پهلوان ايران باشد ؛ به غير ازو هركه برود بهلاك آيد .\r\nبرادرم بيامد و اين سخن را به من گفت . گفتم كه مرو كه تو نه از ايرانى و نه از مبارزانى . سخن من قبول نكرد ، رفت و بازپس نيامد .\r\nبهزاد خرم شد و گفت آنكس منم كه هم از ايرانم و هم از مبارزان ايرانم .\r\nاكنون كرم كن و مرا بدان كوه و كمرسنگ كه راه از آنجا طلب مىبايد كردن آگاه گردان . گله‌بان گفت من نديده‌ام اما آنچه از برادرم شنيده‌ام با تو بگويم .\r\nحاليا فرود آى تا لحظه‌يى با هم صحبتى بداريم كه اكنون مدتيست كه من هيچ كس نديده‌ام و چندين سال است كه شب‌وروز درين بيابان با اين گله مىگردم و انتظار برادر مىكشم و نمىآيد . حاليا بشما رسيدم . اكنون به تو نشان بگويم ، باشد كه تو به برادرم برسى و قصهء من با او بگويى . بهزاد گفت كه روا باشد .\r\nبعد از آن از مركب فرود آمد . در حال گله‌بان پاره‌يى شير دوشيد و در پيش پهلوان\r\n\r\n","description":"","footnote":"","page_name":" 684 ","page_number":690},
  {"content":"\r\n\r\nآورد تا ايشان بخوردند و گوسفندى را سر ببريد و كباب كرد تا ايشان بخوردند .\r\nبهزاد آن شب در پيش آن گله‌بان بود و از هر باب سخن ميگفتند . پهلوان بهزاد نشان راه مىپرسيد ، گله‌بان گفت كه ازين گلهء من تا بدان كوه كه نشان راه آنجاست ، وقتى كه شب‌وروز به روى به شصت منزل توانى رفتن . آن روز كه برادر من رفت يك گلهء گوسفند با خود برد كه در راه قوت كند و برود . گمان من آنست كه او از درازى راه و گرسنگى بهلاك آمد كه ديگر بازپس نيامد . اكنون چون تو خواهى رفتن در راه چه خواهى خوردن كه درين راه هيچ نيست به غير از سبزه و آب روان . بهزاد گفت خداى تعالى رزاق است ، تا او را جان پيش ماست ما را رزق پيش اوست ، بقدرت مىرساند . تو از رزق و خوردن مگوى . بعد از آن بهزاد رو بجغدك كرد و گفت تو ازين جاى بازگرد ، سلام مرا به بلندهمت و جهانسوز برسان و بگوى كه همتى با بهزاد بداريد كه عجبش غربتى در پيش آمد ! جغدك آن شب پيش بهزاد بود تا اول روز شد .\r\nپهلوان سجدهء واجب الوجود كرد و از خداى تعالى درخواست كرد كه او را از شر بدان نگاه دارد و سوار شد . آن گله‌بان گفت اى پهلوان اگر خواهى ازين گوسفندان ترا مقدار پنجاه عدد بدهم تا زوادهء راه كنى . بهزاد گفت من در طلب كارى آمده‌ام نه از براى خوردن و خويشتن پروردن آمده‌ام . همتى با من داريد كه من رفتم ! اين بگفت و توكل بر خداى تعالى كرد و رو بدان نشانى كرد .\r\nجغدك بازگشت و پيش بلندهمت و جهانسوز آمد . ايشان چون او را بديدند گفتند تو چرا بازگشتى و پهلوان كو ؟ بكجا رفت ؟ گفت كه هفت شبانه‌روز رفتيم ، به گله‌بانى رسيديم . آنچه ديده بود و شنيده بود جمله را بازگفت و گفت پهلوان مرا با خود نبرد . ايشان گفتند كه پهلوان با كام و مراد خواهد آمدن و هيچ زحمتى به دو نخواهد رسيدن .\r\nاما راوى اين داستان چنين روايت مىكند كه از آن طرف پهلوان بهزاد در\r\n\r\n","description":"","footnote":"","page_name":" 685 ","page_number":691},
  {"content":"\r\n\r\nآن بيابان ميرفت [ به 
  ] نشانى كه از گله‌بان شنيده بود ، بتوكل خداى تعالى ميرفت .\r\nچون مركب نيك‌رونده داشت از رفتن مانده نمىشد . پهلوان در آن راه شكار مىكرد از مرغ و آهو و گاو كوهى ، و اگر شكار نيافتى بيخ علف خوردى .\r\nروايت كنند كه پهلوان بعد از بيست شبانه‌روز به پايان آن كوه رسيد ، كمرسنگى عظيم بزرگ ديد ، چنانك گردواگرد « 1 » آن پانصد گز بيشتر بود ، در ميان صحرا افتاده بود . بهزاد دانست كه اين آن كمر سنگست كه چوپان نشان داده بود . بهزاد مركب در پيش آن سنگ راند ، چون به نزديك آن كمرسنگ رسيد ، نگاه كرد . خطى ديد بر آن سنگ كشيده بودند ، بهزاد مطالعه كرد نبشته بود كه :\r\nاى آنكسى كه بدين موضع برسى ، معلوم دان كه اين نه راه و نه منزل است .\r\nهيچ كس بدين راه نرود كه بازگردد الا كه بهلاك آيد كه در پايان اين راه كوه عظيم است كه صد هزار جانوران از شير و پلنگ و ببر و گراز و گرگ و مار و اژدرها در بن كوه است و در قفاى آن كوه خندقيست از سيماب و طلسم است و در قفاى آن خندق شهريست بزرگ و در آن شهر خلق عظيم فراوان و آن شهر را شهر خفتگان گويند و خلق آن شهر در سالى دو نوبت خفته و بيدارند ، بهار و خزان بيدارند ، تابستان و زمستان در خواب‌اند و هيچ كس را در آن شهر گدار نيست كه طلسم اين خندق و شهر بدست صندلوس ديو است . مگر كسى كه از ايران باشد و از نسل پهلوانان ايران باشد ، او بيايد و اين طلسم باطل كند و از آن خندق بگدرد و بدان شهر برسد و آن شهر را تفرج كند و او را در آن شهر حالتى عظيم دست دهد اما عاقبت بمراد برسد و آنچه مقصود دل او باشد برآيد و بمراد برسد ؛ و برابر اين كمرسنگ درختى عظيم است ، آنكس را بپاى آن درخت بايد رفتن كه راه بدان كوه و بيشه از پاى آن درخت است .\r\nبهزاد چون اين حالها معلوم كرد ، روان شد ؛ بعد از سه شبانه‌روز ديگر\r\n\r\n\r\n","description":"","footnote":"\r\n( 1 ) - گردواگرد بجاى : گرداگرد .\r\n","page_name":" 686 ","page_number":692},
  {"content":"\r\n\r\nكه برفت آن درخت پيدا شد ، عظيم بزرگ ، سر بر فلك برآورده بود و جملهء آن بيابان را سايهء آن درخت گرفته بود ، چنانك راوى گويد كه نيم فرسنگ آن درخت سايه انداخته بود . بهزاد از بزرگى آن درخت عجب مانده بود ، مركب بپاى آن درخت راند و گرد آن درخت در سير درآمد . از پاى آن درخت راه عجب باريك ديد كه بر طرف دست چپ ميرفت . بهزاد در آن راه مركب مىراند .\r\nتا هفت شبانه‌روز ديگر برفت ، كوهى پيدا شد سر برابر برآورده بود ، عظيم سياه و بزرگ و باهيبت ، چنانك تا عمر بهزاد بود از آن عظيم‌تر و بزرگ‌تر كوهى نديده بود . بهزاد ميرفت تا بعد از سه شبانه‌روز بپاى آن كوه رسيد ، هيچ در آن كوه راه نبود ، در دامن آن كوه مىرفت تا بجايى تنگ رسيد . دربندى پديد آمد .\r\nچون بهزاد از آن دربند بگذشت در قفاى آن دربند خندقى چهل گز عرض او پيدا شد ، پر از سيماب لرزان . اگر به مثل مورچه‌اى پاى در آن خندق نهادى تمام فرو رفتى و بهلاك آمدى . بهزاد گفت خندق سيماب اينست و شهر خفتگان در قفاى اين خندق است و مرا ازين خندق ببايد گدشتن ، و ازين خندق چون بگذرم كه اين خندق اگر آب بودى بهر حال توانستمى گذشتن . اين آب نيست ، سيماب است ، چون كنم ؟ سنگى از زمين برداشت و در آن خندق سيماب انداخت . در آن خندق انداختن و فرو رفتن يكى بود . و يك شعلهء آتش از آن خندق برآمد و در هوا رفت . بهزاد گفت اكنون كارم مشكل شد ، خيلى زحمت كشيدم و بسيار بيابان بريدم تا بدين موضع رسيدم اما چه فايده كه راه پيش رفتن نيست و بازگشتن امكان ندارد . پس چون كنم ؟\r\nراوى داستان روايت كند ازين داستان غريب كه بهزاد بسيار فكر كرد و از هر طرف نگاه كرد ، راه طلب كرد و نيافت . عظيم عاجز شد و درماند . چون سه شبانه روز بر كنار آن كوه بود هيچ چاره نيافت . بر بالاى آن كوه بيشه‌يى عظيم پيدا بود ، بهزاد گفت مصلحت در آنست كه حاليا بنقد بر قلهء اين كوه شوم و درخت ميوه پيدا\r\n\r\n","description":"","footnote":"","page_name":" 687 ","page_number":693},
  {"content":"\r\n\r\nكنم و بخورم كه عظيم گرسنه‌ام . مركب را عنان بر طرف بالا كرد . چون بر قلهء آن كوه‌سار برشد ، بر آن طرف آن كوه عظيم بيشه‌يى پيدا شد كه در آن بيشه صد هزار درخت ميوه پيدا شد ، از انگور و انار و انجير و سيب و امرود ، و در پاى آن درختان گل و لاله و نسترن و انواع رياحين رسته و آبهاى زلال بر روى سبزه و در پاى درختان روان گشته و انواع مرغان بر سر درختان به « 1 » آوازهاى مختلف مشغول شده . بهزاد را عظيم خوش آمد و گفت خوش جايى و خوب مأواييست ! يك بار در ميان اين دره روم و تفرجى كنم و ميوه‌يى چند بچينم . چون مركب در دره راند ، از آن ميوها مىچيد و آن انواع گلها مىديد و مركب پيشتر مىراند . چون مقدار يك دو فرسنگ مركب براند ، هرچند كه پيشتر رفتى جايهاى خوب‌تر ديدى ، تا عاقبت از ميان آن بيشه آواز عظيم تند و بدهيبت برآمد . بهزاد آن آواز بشنيد ، گوش و هوش بدان آواز داشت . شنيد كه شخصى سخن ميگويد ، اما عجب تلفظى بر زبان مىراند ! بهزاد گوش كرد ، آن شخص به آواز بلند ميگفت : سبحان يا ذا الملك و الملكوت ، سبحان الحى الذى لاينام و لايموت ، سبوح قدوس رب الملايكة و الروح . بهزاد دانست كه اين نام يزدان ميبرد كه او را هجده هزار عالم است و در هر عالمى او را بنامى ميخوانند . بهزاد گفت عجب حالتيست ! درين موضع كيست كه يزدان پاك را ميخواند . مرا در عقب اين آواز ببايد رفتن تا چه بينم .\r\nبهزاد در عقب آن آواز ميرفت ، هرچند كه پيشتر رفتى آواز عظيم‌تر شدى . عاقبت برسيد در پاى كوه ميان دره در جاى عجب و مقام سخت غارى و بر در غار تخته سنگى افتاده و بر سر آن تخته سنگ شخصى نشسته ، نه آدمى بلك جنى اما عظيم پير و فرتوت گشته و از غايت پيرى موى اندام جمله ريخته و پوست تن بغايت تنك شده و بغايت ضعيف و نحيف گشته و زانوها از دوش گدرانيده و سر خود را\r\n\r\n\r\n","description":"","footnote":"\r\n( 1 ) - در اصل : و .\r\n","page_name":" 688 ","page_number":694},
  {"content":"\r\n\r\nاز ميان رانها بيرون كرده و دو چشم اندر آن بيشه انداخته و اين نامهاى بزرگ پروردگار را ميخواند .\r\nبهزاد را عظيم از آن جنى عجب آمد ، و ثنا گفت خدايرا عز و جل كه او را انواع بندگان هستند و جمله را از وحدانيت خود آگاه گردانيده است كه جمله او را مىپرستند و جمله را او رزق مىرساند . بهزاد در برابر آن پير جنى آمد و سلام كرد .\r\nپير جنى چون بهزاد را بديد گفت اى عجب اكنون من مدت چهارصد سال است كه از خلق عزلتى گرفته‌ام و درين موضع كه كناريست از كنارهاى جهان و گوشه‌ايست از گوشهاى عالم ، درين موضع ساكن شده‌ام . درين چهارصد سال درين موضع هيچ كس نديده‌ام . تو كيستى و از كجايى و بدين موضع هول چرا آمدى و از بهرچه آمدى و چه مراد دارى ؟ زود بگو و راست بگو ! بهزاد گفت اى بندهء خدا بدانك من مرد شوربخت و آشفته طالعم ، از خان‌ومان و ملك و مال و دوستان و عزيزان جدا مانده‌ام و درين مملكت ايمن افتاده‌ام . آوازهء شهر خفتگان شنيده‌ام ، آرزوى شهر خفتگان كرده‌ام كه آن شهر را تفرج كنم . اكنون مدتيست كه درين بيابان سرگردانيها كشيده‌ام و محنتها ديده‌ام كه تا بدين خندق سيماب رسيده‌ام .\r\nاكنون ميخواهم كه ازين خندق سيماب بگذرم بدان شهر خفتگان روم و آن شهر را تفرج كنم ، راه نمىيابم . آواز ترا درين بيشه شنيدم ، در عقب آواز تو آمدم . اكنون بگوى كيستى و درين موضع بىيار و بىمونس چه ميكنى ؟ و اگر نشان آن راه دارى بگوى .\r\nآن جنى گفت كه نه من انسانم بلك از جنس جنيانم و از خلق عزلتى گرفته‌ام و پشت بر دنيا و ارباب دنيا كرده‌ام و بذكر خداى تعالى مشغول شده‌ام و پرواى هيچ چيز در عالم ندارم و درين مدت چهارصد سال كه من درين بيشه مىباشم هرگز اين قدر بىكار نبوده‌ام كه ترا ديدم . از شهر خفتگان سؤال ميكنى و از گدشتن خندق مىپرسى ؟ من نميدانم كه راه چونست . زود از پيش من برو كه\r\n\r\n","description":"","footnote":"","page_name":" 689 ","page_number":695},
  {"content":"\r\n\r\nمرا از ذكر كردن بازداشتى . بهزاد گفت اى پير يزدان‌پرست ، به حق آن خداى كه ترا چنين به خود مشغول كرده است كه به غير ازو ارادت به هيچ چيز ندارى ، كه مرا نشانى بده كه موجب صلاح من باشد كه من خيلى زحمت كشيده‌ام تا بدين موضع رسيده‌ام . بىمقصود نمىتوانم بازگشتن . آن جنى گفت چون نميدانم چه بگويم ؟ اما اين قدر مىدانم كه در آخر اين دره مرغزاريست و در آن مرغزار چاه عظيم است و آنچه تو طلب ميكنى از آن چاه طلب بايد كردن . اين بگفت و برخاست و در آن غار رفت . بهزاد دانست كه او را در آن چاه مىبايد رفتن .\r\nمركب مىراند تا به چند شبانه‌روز بمرغزارى رسيد . عظيم جايى خوب و موضع لطيف و نزهت‌گاه خوب . بوى سنبل و گل و آواز قمرى و بلبل پيچيده . تا عمر بهزاد بود از آن خوشتر جايى نديده بود . بغايت خوش آمدش ، در آن مرغزار در حركت و سير درآمد . بر سر چاهى رسيد عظيم گشاده ، چنانك گرداگرد آن سر چاه تا مقدار پنجاه گز بود ، اما عظيم نغل . بهزاد از پشت مركب در آن چاه نگاه كرد ، گفت مرا بهرحال درين چاه بايد رفتن تا بنگرم كه در بن چاه چيست كه آن جنى يزدان‌پرست مرا گفت كه آنچه تو ميطلبى در آن چاه است .\r\nراوى اين داستان چنين روايت مىكند كه بهزاد از مركب پياده شد و نيزه را در زمين محكم كرد و عنان مركب را در نيزه بست و كمند برگشود و سر كمند را در بن نيزه محكم كرد ، و دست در كمند زد و رو بشيب چاه كرد . كمند پهلوان بهزاد هفتاد ارش بود . چون قدم پهلوان بر زمين چاه آمد دست از كمند بازداشت و در عمق چاه نگاه كرد ، روشن بود ، در برابر نگاه كرد ، روشن بود . برابر راهى بود در زير زمين كنده ، بهزاد قدم در آن راه نهاد . چون اندكى برفت درى پيدا شد ، بهزاد دست بر آن در نهاد ، گشوده شد . بهزاد سر در آن سردابه كرد ، گنبدى ديد از سنگ بريده و در ميان آن گنبد چشمهء آب در ميان حوضى برمىجوشيد ، اما كنارهاى حوض را تخته سنگهاى الوان انداخته در برابر آن حوض يك تختى\r\n\r\n","description":"","footnote":"","page_name":" 690 ","page_number":696},
  {"content":"\r\n\r\nاز سنگ يشم بريده و بر سر آن تخت ديوى عظيم باهيبت تمام نشسته و چشمها را در حوض آب انداخته و تيزتيز در آن آب نگاه مىكرد . بهزاد را عظيم آمد ، متحير شد . آن ديو سر برآورد و دو چشم در بهزاد انداخت و چون او را بديد بقهقهه بخنديد و گفت اى آدمىزاد خوش‌آمدى ! اما بدين چاه چون راه يافتى و ترا بدين چاه كه راه داد ؟ بارى بگو كه بچه كار آمده‌اى ؟ مگرت آرزوى رفتن شهر خفتگان شده است ؟ بهزاد گفت نيكو دانستى . آرزوى شهر خفتگان دارم .\r\nنشان راه طلب ميكردم ، بكنار خندق رسيدم و مرا معلومست كه طلسم اين خندق بدست تست . آمده‌ام تا مرا ازين طلسم بگدرانى ، تا بدان شهر روم و تفرج آن شهر بكنم . آن جنى بخنديد و گفت اى نادان اين چه تصور است كه در خيال آورده‌اى و اين چه انديشهء محال است كه كرده‌اى ؟ اين طلسم را از بهر آن ساخته‌اند كه هيچ كس بدان شهر نتواند رفتن كه اين طلسم هرچند كه بدست منست اما من كه خدمتكار صندلوس ديوام ، مرا اينجا بازداشته است كه اين راه را من نگاه مىدارم . از آن روز باز كه من درين موضع‌ام بسيار آدمى مثل تو بخت برگشتهء سعادت رميده به من رسيده‌اند كه ايشانرا نيز آرزوى تفرج اين شهر بوده است كه بدست من بهلاك آمده‌اند . اما بىحجت ايشانرا نكشته‌ام ، تا اول ايشان به خون خود رضا نداده‌اند ايشانرا نكشته‌ام . با تو نيز چنان خواهم كردن .\r\nبهزاد گفت چه ميگويى ؟ بگوى تا بدانم كه من از آن نوع نيستم كه تو تصور ميكنى . مرا به ديگران نسبت مكن . بارى بگوى كه حجتت چيست تا معلوم شود . آن جنى گفت كه از تو سوالى دارم ، اگر جواب بگويى [ و مرا 
  ] تسلى كرده باشى ، جان ببرى و اگرم جواب نگويى ترا بزارى زار هلاك كنم كه مرغان هوا را و ماهيان دريا را بر حال تو گريه آيد . بهزاد گفت اگر جواب بگويم در عوض با من چه كنى ؟ آن جنى گفت ، اگرم جواب بگويى مرادت برآورم و ازين خندق‌ات بگذرانم ، تا به روى و شهر خفتگان را تفرج كنى . بهزاد گفت روا باشد .\r\n\r\n","description":"","footnote":"","page_name":" 691 ","page_number":697},
  {"content":"\r\n\r\nسؤال كردن جنى از بهزاد ايرانى : بهزاد با خود گفت اگر جوابش بگويم كار دشوار بر من آسان شود و اگر جواب نگويم و او قصد من كند بيك ضرب تيغش چون خيار به دو نيم كنم . جنى گفت هان بگوى كه در عالم كدام موضع خوشتر و كدام جاى بهتر كه در عالم بهتر از آن موضع و خوشتر از آن جاى نيست ؟\r\nبهزاد گفت آن جاى كه دل فرود آيد ، چون در تن آدمى دل سلطان است و جملهء اعضا كه در تن است بفرمان دل است . پس آنجا كه دل را خوش است پس آن موضع بهترين جايهاست در عالم . اگر در گلخنى دل فرود آيد آن گلخن بهتر از گلستان باشد كه دل سلطانست ، كه بزرگان گفته‌اند ، شعر :\r\n اگر با دوست در زندان بباشى * از آن بهتر كه با دشمن به گلزار\r\nمرا زندان و روى دوست ديدن * به از گلزار و با دشمن سروكار \r\nآن جنى چون از بهزاد اين سخن بشنيد ، شاد شد و از جاى برجست و بهزاد را در كنار گرفت و روى او را ببوسيد و عظيم خرمى كرد و دست بهزاد را بگرفت و بر گوشهء آن تخت برآورد و بنشاند و گفت خوب گفتى و مرا عظيم تسلى كردى كه مرا در عالم همين مراد بود كه كسى اين سخن را با من بگويد كه مرا تسلى بدين يك سخن شد . اكنون من حكايت خود با تو بگويم تا ترا نيز معلوم شود كه مرا مقصود ازين سؤال چيست . بهزاد گفت بگو تا معلوم كنم ، گفت اى جوانمرد بدانك اين چشمه كه در برابر نظر منست بهر مدتى يك ماهى سبز بغايت نيكو شكل ازين چشمهء آب سر از بن حوض بيرون مىكند . من از آن ماهى چشمهاى او را دوست ميدارم ، به جهت ديدن آن سالى دوازده ماه و ماهى سى روز و روزى بيست و چهار ساعت و ساعتى شصت دقيقه نشسته‌ام و چشم و دل و جان بر گماشته‌ام كه باشد يك بار روى آن ماهى را ببينم . از هركس كه اين سؤال ميكردم « 1 »\r\n\r\n\r\n","description":"","footnote":"\r\n( 1 ) - در اصل : ميكنم .\r\n","page_name":" 692 ","page_number":698},
  {"content":"\r\n\r\nاو جواب مرا نميگفت و هيچ كس مرا تسلى نمىكرد تا اكنون كه تو آمدى و جواب سؤال من دادى و مرا تسلى كردى . اكنون بگو كه مراد تو چيست ؟ رازت را به تمامى آشكار كن تا من نيز راز ترا بدانم و اگر توانم مرادت برآرم .\r\nبهزاد گفت پيشتر از آنك من راز خود را بگويم اول تو سوگند ياد كن كه قصد من نكنى و دربند آزار من نباشى تا من راز خود را بتمامى با تو بگويم . آن جنى گفت اى آدمى ، معلوم دان كه در پيش ما دروغ‌گويى و بدعهدى نمىباشد ، تو از آن ايمن باش و به تمامى راز خود را به من بگوى . اگر دانم كه از عهدهء آن مىتوانم بيرون آمدن خود نيكو و اگر لاممكن است ترا نصيحت كنم و بگويم كه آهن سرد مكوب و زحمت مكش كه بدست نمىآيد . بهزاد گفت بدانكه من مرد غريب‌ام از ديار ايران ، بىاختيار بدين ملك ايمن افتاده‌ام ، ملك ايمن شهر را با ملك فواق كوه‌تن رعدآواز جنگ بود ، چون من در ملك ايمن بودم با كوه‌تن جنگ كردم و كوه‌تن را بضرب دست بگرفتم و دربند كردم . شب عيارى بدزدى بيامد و او را ببرد . در وقت رفتن ملك ايمن نيز گرفتار كوه‌تن شد ، روز ديگر من واقف شدم ، در عقبش سپاه كشيدم و به فواق آمدم . شيرك عيار آمد و مرا در بستر بيهوش كرد و در پيش كوه‌تن برد ، كوه‌تن قصد من كرد ، جهانسوز كه يكى از امراى او بود نگداشت و مرا بستد و بخيمهء خود برد و با من شرط كرد .\r\nچون از بند رهيدم روز ديگر در ميدان رفتم و كوه‌تن را بكشتم و آن مملكت را بگرفتم . اما چنين معلوم كردم كه شادبخت و آزادبخت و دردانه دربند صندلوس ديوند كه پدرگير كوه‌تن است ؛ و آن قوم نمىگدارند كه من به شهر و جاى خود روم ، ميگويند كه تا صندلوس زنده است ما نمىتوانيم درين موضع بودن و آزادبخت كه پادشاهست در دست اوست و صندلوس بهر مدتى مىآيد ، شايد كه بيايد ؛ و آوازهء اين شهر خفتگان شنيده‌ام ، ميخواهم كه ببينم و آرزوى كشتن صندلوس\r\n\r\n","description":"","footnote":"","page_name":" 693 ","page_number":699},
  {"content":"\r\n\r\nدارم و آرزوى شهر خفتگان دارم . اول ازين خندق مىبايد گدشتن و بعد از آن به صندلوس رسيدن . سرّ و راز من اين بود كه گفتم .\r\nآن جنى كه اين سخن بشنيد گفت اى شيرمرد من تصور آن كردم كه مگر ترا هوس شهر خفتگانست ، اكنون نوبت خواب ايشانست ، گفتم من ترا ببرم و از بالاى آن شهرت بگدرانم تا تو يك نوبت آن شهر را تفرج كنى و بازت من بيارم .\r\nاكنون تو سخن ديگر مىگويى و بجنگ كردن صندلوس مىروى ! بهزاد گفت بلى مقصود من آزادبخت و شادبخت و دردانه است كه در دست صندلوس دربند اند . آن جنى گفت راست گفته‌اند كه آدمىزاد هوسناكست و طامع و خيره ! بهزاد گفت چگونه ؟ آن جنى گفت تو هيچ ميدانى كه چه ميگويى ؟ تو صندلوس ديو را بكوه‌تن رعدآواز نسبت ميكنى كه كوه‌تن در پيش او مثل گربه‌يى باشد ! اى جوان غريب اين صندلوس فرزند اكوان ديو است كه بدست رستم زال بهلاك آمده است و دعوى مىكند كه من از پدران خود به قوت و هيبت بيشترم . اى جوان اگر تو او را ببينى از ترس او هلاك شوى . بهزاد گفت پدر صندلوس بدست رستم زال بهلاك آمده است و من نوادهء رستم زالم . اگر او نيز بدست من بهلاك آيد عجب نباشد . آن جنى گفت برخيز و سر خود گير و در عالم بگريز كه صندلوس چراغ بركرده است و يكى را از تخم رستم طلب مىكند كه به خون اكوان ديو هلاك كند . على الخصوص كه پسرگير او را كشته‌اى .\r\nبهزاد گفت چون ميدانى كه من حريف او نيستم ؟ او از نسل اكوان ديو است و من از نسل رستم زال . جنى گفت تو چون رستم نيستى و او از اكوان ديو زورناك‌تر است . تو حريف او چون باشى ؟ بهزاد گفت من حريف او هستم ، بتوفيق خداى تعالى ! آن جنى گفت نامت چيست ؟ گفت نام من بهزاد . جنى گفت من راضيم كه صندلوس در عالم نباشد كه مرا او در عالم در پيچيده است و در چاه\r\n\r\n","description":"","footnote":"","page_name":" 694 ","page_number":700},
  {"content":"\r\n\r\nتاريكم نشانده است ، كه من خود را بديدن آن ماهى تسلى كرده‌ام كه اگر او نباشد مرا حضور نباشد . اما مرا معلوم است كه تو حريف او نيستى . بهزاد گفت بتوفيق خداى تعالى كه هستم . آن جنى گفت اى بهزاد صندلوس بهيبت و صلابت و قد و بالا و زور چندان باشد كه ده‌بار [ چون 
  ] من . بهزاد گفت اگر صد بار چون تست كه من حريف او هستم . جنى گفت چون قبول نمىكنى يك كار ديگر بكن تا مرا نيز شجاعت تو معلوم شود . بهزاد گفت آن كار كدام است ؟ بگو تا مرا معلوم شود . گفت يك نوبت بر سر اين چاه رويم و در ميان اين مرغزار با هم دستى كشتى بگيريم . اگر تو به زور و مردى مرا بر زمين زنى مرا بر تو اعتماد زور شود تا ترا بجنگ صندلوس برم . بهزاد گفت مرا با تو دوستى است با تو چون حرب كنم ؟ آن جنى گفت حرب نيست بلك بر سبيل آزمايش يكديگر را بيازماييم تا من ببينم كه حريف صندلوس هستى يا نه ؟ بهزاد گفت روا باشد . آن جنى گفت تو بر سر چاه رو تا من بيايم .\r\nبهزاد برخاست و پيش كمند آمد و دست در كمند زد و بر بالا رفت و در آن مرغزار مىگشت و مركب مىچريد . چون لحظه‌يى برآمد آن جنى نيز مثل دودى از آن چاه برآمد و در مقابل بهزاد آمد و دست بر دست زد و گفت بيا تا بنگرم چه زور دارى كه خيلى لاف زدى و دعوى كردى ! بهزاد پيش رفت و با آن جنى دست درهم زدند . آن جنى بسيارى زور كرد تا پهلوانرا بردارد ، نتوانست .\r\nبهزاد در او درآمد و يكى زورى بر كمر آن جنى كرد و او را از زمين برداشت و بعد از آن باز نرمش بر زمين نهاد . آن جنى عظيم انفعال خورد و سرخ برآمد و در قهر رفت و يك نعره بر بهزاد زد و گفت اى آدمى ترا [ چه 
  ] حد آن باشد كه مرا بر زمين زنى ؟ هم اين زمان كارى با تو بكنم كه از آن در عالم بازگويند . اين بگفت و در بهزاد درآمد . بهزاد چون چنان ديد گفت اى مرد [ ه 
  ] ريگ ! خود مىگويى و خود قهر مىكنى ! اين بگفت و به دو درآمد و گفت اگر تن به سستى دهم بدست اين\r\n\r\n","description":"","footnote":"","page_name":" 695 ","page_number":701},
  {"content":"\r\n\r\nحرام‌زاده بهلاك آيم . بهزاد زور كرد و باز جنى را بر زمين زد و از سينه‌اش برخاست . آن جنى برجست و باز در بهزاد چسبيد و زور كرد . بهزاد باز بر زمين‌اش زد . بدين نوع ،\r\nمؤلف اين داستان چنين روايت مىكند كه تا نه بار پياپى بهزاد آن جنى را بر زمين زد چنانك بهزاد عظيم در غضب رفت . بار دهم كه بهزاد آن جنى را بر زمين زد ، هر نوبت زود از سينه‌اش برخاستى ، اين نوبت چون او را بر زمين زد بر سينه‌اش نشست و قصد هلاك آن جنى كرد . جنى چون معلوم كرد كه بهزاد در غضب است و قصد هلاك او را دارد ، جنى بخنديد و گفت راست گفته‌اند كه آدمى را هيچ وفايى نيست ! برخيز كه با من شرط دوستى دارى . بهزاد گفت از طرف تست ، تو به من گفتى كه يكديگر را بيازماييم و يك نوبت با هم كشتى گيريم . يك نوبت با ده نوبت شد و هنوز دست نمىدارى و قصد هلاك من ميكنى ؟ آن جنى گفت برخيز كه هنوز كودكى و قصد و غرض مرا نمىدانى كه درين مبالغه كردن مقصود من چيست . برخيز از سينهء من تا بگويم . بهزاد از سينهء او برخاست . جنى گفت اى پهلوان آخر تو شنيدى كه من چه گفتم كه صندلوس به زور و شجاعت و قد و بالا و هيبت و صلابت چندانست كه ده بار چون من . گفت بلى . جنى گفت چون ده بار چون من باشد ، بيكبار كه تو مرا بر زمين زنى كفايت نكند . من ده بار ترا آزمودم و گرم‌آگرم با تو درآويختم . تو نيز مردانه رفتى و نيك آمدى و بر تو اعتماد هست . اكنون به تدبير كار رفتن مشغول باش . بهزاد هزار آفرين بر دانش آن جنى كرد و گفت اكنون مردانه باش تا اول طلسم خندق را باطل كنيم و بعد از آن رو به شهر خفتگان آريم . جنى گفت كه خوش باشد . بعد از آن جنى در آن چاه رفت . بعد از لحظه‌يى بيرون آمد و يك لوح پولاد با خود بيرون آورد و بدست بهزاد داد و گفت اى پهلوان اين لوحيست كه برين لوح اسمى چند از اسماء اللّه « 1 » نبشته\r\n\r\n\r\n","description":"","footnote":"\r\n( 1 ) - در اصل : اسمانبه .\r\n","page_name":" 696 ","page_number":702},
  {"content":"\r\n\r\nاست ، كه سليمان عليه السلام اين خندق را « 1 » فرموده است ، كه باطل كردن اين خندق به خواندن اين اسم است كه بخوانند و آن طلسم خندق باطل شود . بهزاد آن لوح را بستد و با آن جنى روانه شدند تا بر كنار آن خندق آمدند .\r\nبهزاد پياده شد و آن اسم اعظم را خواندن گرفت . چون چند نوبت آن اسم اعظم را بخواند بخارى و غبارى برآمد و آن خندق ناپديد شد . چون لحظه‌يى بگدشت آن غبار و تاريكى ناپديد شد . بهزاد و آن جنى نگاه كردند ، آن خندق ناپديد شده بود . بهزاد شكر اللّه تعالى كرد و از آن خندق بگدشتند و رو به شهر خفتگان نهادند . آن جنى گفت ازينجا تا شهر بپاى شما سه منزل است ، تو بر در شهر برو كه اكنون نوبت خواب ايشانست تا من بروم و احوال صندلوس را معلوم كنم كه صندلوس كجاست . ببينم كه در غار سياه است يا جاى ديگر كه يك جاى او آنجاست . بر در دروازهء شهر خفتگان بهم برسيم و تو از آنجاى مرو تا من بيايم . بهزاد گفت تا كى بيايى ؟ بگوى تا معلوم باشد . جنى گفت اگر صندلوس آنجاست تا سه روز ديگر بيايم و اگر آنجا نباشد تا ده روز ديگر بيايم . بعد از آن بهزاد را وداع كرد و جنى گفت اى پهلوان تو يقين بدان كه من سروجان فداى تو كرده‌ام اگر باد اين خبر بصندلوس ببرد مرا پاره‌پاره كند ، همتى با من بدار كه باشد يزدان راست آرد . اين بگفت و راه شهر خفتگان به بهزاد نشان داد و خود برفت تا حال او بكجا رسد .\r\nمؤلف اخبار و گزارندهء داستان چنين روايت مىكند كه بهزاد رو به شهر خفتگان نهاد ، آن جنى نشان راه به بهزاد گفته بود ، پهلوان به آن نشانى ميرفت ، تا دو شبانه‌روز برفت ، پشته‌يى عظيم بلند پيدا شد . بهزاد رو بر قلهء آن پشته نهاد ، چون بر آلاى و بالاى آن پشته برآمد از آن طرف پشته نگاه كرد ، يك شهرى پيدا شد ، عظيم بزرگ و برج و باروى آبادان و خندق ژرف گرد شهر كشيده ، اما هيچ آوازى از آن شهر برنمىآمد و هيچ كس در آن شهر حركت نمىكرد . تو پنداشتى\r\n\r\n\r\n","description":"","footnote":"\r\n( 1 ) - در اصل : خندق را او .\r\n","page_name":" 697 ","page_number":703},
  {"content":"\r\n\r\nكه در آن شهر هيچ كس نيست . بهزاد دانست كه خلق اين شهر جمله در خواب اند كه نوبت خواب ايشان بود ، كه آن جنى گفته بود . بهزاد رو بر دروازهء آن شهر نهاد ، چون برسيد بر در دروازه مرغزارى بود و علف و آب روان ، بهزاد از آن مرغزار بگدشت ، در دروازه بود . بهزاد از بيرون شهر در اندرون شهر نگاه كرد ، هيچ كس حركت نمىكردند . بهزاد گفت مصلحت در آنست كه يك بار درين شهر روم ، چون خلق اين شهر در خوابند تفرج اين شهر بكنم و گرد اين شهر برآيم ، اما مصلحت آنست كه مركب را در بيرون شهر بگدارم كه اگر جنى بيايد بداند كه من در شهرم . اين بگفت و از پشت مركب پياده شد و مركب را در كمند بست و بر درختى كه در ميان مرغزار بود بست و از سلاح بعضى از شاخ درخت درآويخت و عزم دروازه كرد . دروازه گشوده بود و پول انداخته و دروازه‌بانان همه در خواب رفته . بهزاد از دروازه بگدشت و بميان شهر آمد .\r\nخلق را ديد جمله در خواب رفته ، هم بر سر راه افتاده و در خواب رفته . آن نه از خاصيت فلك و ستارگان بود بلك از قدرت اللّه تعالى بود كه قادر بقدرت چنان آفريده بود كه عقل همهء عاقلان در آن حيران بود ، كه مردم آن شهر چنين چراست .\r\nبهزاد مىآمد تا رسيد بر در قصرى و ايوانى سر بر فلك كشيده . بهزاد پيش آمد ، دربانانرا ديد جمله در خواب رفته ، بهزاد ازيشان گد [ شت 
  ] ، در اندرون ايوان درآمد ، تختى ديد زده و لايق تخت رخت انداخته . پادشاه بر سر تخت در خواب رفته . امرا در پاىتخت جمله در خواب رفته . سگ و گربهء آن شهر جمله در خواب رفته . بهزاد حيران ماند و ثنا گفت قادر پر كمال را و صانع لايزال را و گفت اين همه قدرت تست تعالى شأنه « 1 » ، اللّه اكبر ! گرد آن قصر و ايوان برآمد تا رسيد بسراى زنان ، پرده‌يى ديد از در ايوانى درآويخته . بهزاد درآمد تختى ديد زده و جامهاى خوب بر آن تخت انداخته و دخترى همچون ماه شب چهارده بر بالاى آن تخت خفته و چادر شب حرير بر رو كشيده . دايه در بر دايه و دختران همه در\r\n\r\n\r\n","description":"","footnote":"\r\n( 1 ) - كذا .\r\n","page_name":" 698 ","page_number":704},
  {"content":"\r\n\r\nخواب رفته . بهزاد چون آن دختر را بديد حيران ماند كه مثل آن جمال نديده بود . بدلى و هزار دل عاشق آن جمال شد . چنان جوانى و مردى برو زور كرد كه از خود بدر رفت ، هرچند كرد كه خود را نگاه دارد نتوانست ، خود را بر دختر انداخت و چند بوسه بر لبان شكرينش زد . شيطان از راهش برد و دست بر دختر نهاد و مهر دختر برداشت . بعد از آن‌كه اين كار كرد پشيمان شد ، اما فايده‌يى نبود كه قضا كار خود كرده بود .\r\nراوى اين داستان چنين روايت مىكند كه بهزاد سه شبانه‌روز از آن ايوان بيرون نيامد و انگشترين خود را در انگشت دختر كرد و كاغذ بنوشت و بر سر بالين دختر بگذاشت و از آن ايوان بيرون آمد . با خود گفت كه عجب كار ناكردنى كردى تا پاداش اين كار كجا خواهى يافتن ، حكيم گويد :\r\n ندانم كه بادافره ايزدى * كجا يا بى و روزگار بدى \r\nاين با خود ميگفت و ميرفت و آن شهر را تفرج مىكرد و از آن كارى كه كرده بود برحذر بود كه عاقلان روزگار گفته‌اند ، شعر :\r\n هر آنكس كه بد كرد كيفر برد « 1 » * نه چشم زمانه بخواب اندرست \r\nپهلوان روزگار پهلوان بهزاد از شهر خفتگان بيرون آمد . مركب ايستاده بود ، اما جنى نيامده بود ، پهلوان سوار شد ، دامنهء كوهى بود ، پهلوان آهنگ آن كوه كرد تا بر بالاى آن كوه برآمد . چون در ميان آن كوه نگاه كرد ، آن جنى را ديد كه با او عهد كرده بود و دوست او بود ، او را ديد آنجا كشته افتاده . آه از جان بهزاد برآمد و گفت دريغا ازين جنى كه دوست ما بود ! او را صندلوس كشته است ! پهلوان درين سخن بود كه آواز عظيم برآمد كه اى ايرانى خيره‌سر ! جان كجا برى كه اينك آمدم كه كينهء كوه‌تن رعدآواز از تو بكشم . بهزاد در عقب نگاه كرد ، صندلوس را ديد چون كوهى مىآمد و آسيا سنگى را در درختى تعبيه كرده بر دوش\r\n\r\n\r\n","description":"","footnote":"\r\n( 1 ) - در اصل : براست . بيت از يك قطعهء معروف فردوسى است .\r\n","page_name":" 699 ","page_number":705},
  {"content":"\r\n\r\nنهاده و مىآمد . چون به نزديك بهزاد رسيد يك نعره بر بهزاد زد كه اى ايرانى خيره‌سر تو كه باشى كه نوكر مرا از راه ببرى و بمقام و مأواى من بيايى و طلسم خندق سيماب را باطل كنى و پسرگير مرا ، كوه‌تن رعدآواز را بكشى ؟ هم اين زمان كارى با تو بكنم كه تا جهان باشد از آن بازگويند ! الحق كه بهزاد ازو وهم كرد كه عظيم پتياره‌يى بود ! اما نترسيد و دل در كرم حق بست و خود را چست كرد و گفت بيا اى ملعون كه من به حرب تو آمده‌ام . اين بگفت و آهنگ او كرد . صندلوس ديو آن درخت را در سردست بگردانيد و حوالهء سر بهزاد كرد . بهزاد سپر را در سر كشيد و با خود گفت برحذر باش كه عظيم حرام‌زاده‌ايست و عجب كوه پاره‌يى حوالهء تو كرده است ! اين بگفت و سپر در سركشيد و چست بايستاد . صندلوس آن كوه‌پاره را فرود آورد . بهزاد خيز كرد و زمين را بدل كرد . صندلوس آن درخت آسياسنگ را چنان بر زمين زد كه يك گز در زمين فرورفت . پنداشت كه بهزاد را خرد كرد . گفت اى آدميك خيره‌سر ! اكنون خود را چگونه مىبينى ؟ اين ميگفت و بهزاد را در زير گرز مىجست . پهلوان جهان و يادگار رستم دستان بهزاد جهان ، نعره زد و گفت اى ملعون پاى دار كه آمدم ! صندلوس كه آواز بهزاد را بشنيد و او را بديد حيران ماند و گفت اى ايرانى تو هنوز زنده‌اى ؟ اين بگفت و باز آهنگ او كرد .\r\nصندلوس گرز را برآورد و حوالهء سر او كرد . بهزاد در زير زخم او درآمد و آن تيغ برنده گرايندهء ديوكش را برآورد . صندلوس دست و گرز در هوا كرده بود كه بهزاد را زخم بزند كه جهان پهلوان تيغ را بزد بر زير بغلش كه دستش را با آن درخت بر زمين انداخت . آه از جان صندلوس برآمد . نعره‌يى زد و ناپيدا شد . پهلوان عالم بهزاد جهان پهلوان چون دست صندلوس را بينداخت ، خواست تا بزخمى ديگر سرش را بيندازد كه او ناپيدا شد . بهزاد گفت آيا كجا رفت ؟ اين بگفت و نگاه كرد غارى را ديد . گفت شايد درين غار رفته باشد . اين بگفت و بر در آن غار آمد و در اندرون غار آمد ، راهى ديد پيچاپيچ ، مقدار يك تير پرتاب رفت ، بر در خانه‌يى رسيد .\r\n\r\n","description":"","footnote":"","page_name":" 700 ","page_number":706},
  {"content":"\r\n\r\nچهار صفه رو در روى يكديگر درآورده ، در يك صفه تختى از سنگ يشم نهاده اما هيچ كس پيدا نه .\r\nبهزاد درآمد و گفت آيا اين حرام‌زاده كجا رفته باشد ؟ پهلوان درين گفت‌وگو كه ناگاه آوازى برآمد كه تو كيستى و بكدام دل و جگر و زهره درين موضع آمده‌اى كه اگر شير بدين موضع برسد پنجه بيندازد و اگر مرغ برسد پر بريزد ! مگر از خود بيزار شده‌اى كه در موضع و مأواى صندلوس ديو آمده‌اى ؟ بهزاد دانست . . . « 1 » بهزاد بدانست كه آزادبخت و شادبخت‌اند كه معلوم داشت كه ايشان اسير بند صندلوس‌اند . پيشتر رفت و گفت من بهزادم كه بجنگ صندلوس ديو آمده‌ام و بتوفيق يزدان يك دستش را انداختم . حرام‌زاده از من گريخت ، شما چه كسانيد و اينجا چه ميكنيد ؟ ايشان چون آواز بهزاد شنيدند فغان برآوردند كه پهلوان بجان زينهار ! ماييم آزادبخت و شادبخت ! بهزاد گفت من نيز بطلب شما آمده‌ام . بعد از آن در زير آن تخت درآمد و آن هر دو تن را برگشود و از آن زير تخت بيرون آورد و ايشانرا در كنار گرفت و بپرسيد . ايشان گفتند كه اى پهلوان تو چون بدين مقام رسيدى و از خندق طلسم چون گدشتى و با كوه‌تن رعدآواز چه كردى ؟ بهزاد گفت بتوفيق يزدان آن حرام‌زاده را كشتم و شهر فواق را بگرفتم و جهان‌سوز با من يكى شد ، آن حالها چنانك رفته بود از اول تا آخر بگفت كه چون از خندق گدشتم و آن جنى چون كشته شد و با صندلوس چون حرب كردم و دستش چون انداختم و از من چون بگريخت . بارى بگوييد كه دردانه كو ؟ گفتند آن حرام‌زاد دردانه را اينجا بند نكرد . بهزاد گفت حاليا بيرون رويم و فكر كنيم . بهزاد بيرون آمد و ايشان در عقب پهلوان بيرون آمدند . بهزاد نگاه كرد ، مركب خود را نديد ، در آن حوالى بگرديد ، هرچند كه بجست نيافت . گفت دريغ از آن مركب ، ندانم كجا رفت . آزادبخت گفت اى پهلوان ترا چه شد ؟ آخر اسبى بيش نبود .\r\n\r\n\r\n","description":"","footnote":"\r\n( 1 ) - ظاهرا بعد از اين جمله عبارتى حذف شده است .\r\n","page_name":" 701 ","page_number":707},
  {"content":"\r\n\r\nاين همه فغان و دريغ چيست ؟ بهزاد گفت مثل آن مركب در شرق و غرب عالم نيست . من اين همه راه به قوت او آمدم و آن مركب را خاصيت بسيار بود اما او از آن نوع نبود كه برود كه با من خوگر شده بود ، او را كسى برده است . شادبخت گفت اينجا از آن جايى نيست كه به غير از صندلوس كسى اينجا تواند آمدن . بهزاد گفت صندلوس دستى درباخت و از پيش من بگريخت بياييد تا آنجا رويم كه با او حرب كردم . بنگريم كه دست خود را برده است يا نه .\r\nراوى داستان چنين روايت مىكند كه بهزاد و آزادبخت و شادبخت آمدند بدانجا كه پهلوان با صندلوس جنگ كرده بود يك دست او را انداخته بود ، نگاه كردند گرز صندلوس را ديدند آنجا افتاده بود اما آن دست نبود . بهزاد گفت اكنون معلوم شد كه صندلوس در پى دست خود آمده است و مركب مرا برده است .\r\nاكنون مرا كار افتاد كه تا من مركب خود را از صندلوس نستانم و عوض خود با او نكنم قرار نگيرم خصوصا كه دردانه در دست اوست و مرا هم اينجا بايد بودن كه صندلوس اينجا بيايد كه تا كار او را تمام كنم . آزادبخت و شادبخت گفتند اى پهلوان ما چون كنيم ؟ بهزاد گفت شما بازگرديد كه شهر خفتگان نزديكست و مردم او جمله در خواب‌اند و نعمت بسيار در آن شهر هست . برداريد و طلسم خندق باطل شده است ، بگذريد . چون به شهر فواق رسيديد با هم عداوت مكنيد .\r\nتا من صندلوس را نمىكشم ايمن نمىشوم . زينهار كه مرا فراموش مكنيد كه روزى شما را معلوم شود كه مقصود من چه بود . گفتند بگوى . گفت چون طلسم شهر خفتگان باطل شد پس ميان شما و ايشان آمد و شد خواهد بودن . بايد كه شما از حال آن مملكت باخبر باشيد كه مرا در آن شهر قصه‌يى واقع شده است كه اكنون گفتن آن مصلحت نيست . خود شما را معلوم خواهد شدن كه درين گفتن مرا مقصود چيست .\r\nآزادبخت مبالغه كرد . بهزاد نگفت . پس آزادبخت و شادبخت بهزاد را وداع كردند و يكديگر را در كنار گرفتند و بگريستند . بهزاد گفت اميد دارم بفضل يزدان كه مراد\r\n\r\n","description":"","footnote":"","page_name":" 702 ","page_number":708},
  {"content":"\r\n\r\nخود را از صندلوس ديو حاصل كنم و مركب خود را با دردانه از آن حرام‌زاده بستانم و او را هلاك گردانم و باز زود به خدمت پيوندم . ايشان گفتند انشاء اللّه تعالى .\r\nپس از آنجا روانه شدند و رو به شهر خفتگان نهادند و برفتند . پس بهزاد مبارز در آن مرغزار و كنارهء كوه مىگرديد و شب‌وروز بىخواب و بىقرار مىگرديد و از ترس صندلوس نمىيارست خفتن كه مبادا آن حرام‌زاده او را خفته دريابد و او را هلاك گرداند .\r\nاما راوى داستان روايت كند كه بهزاد چهل شبانه‌روز خواب نكرد . بهزاد از تنهايى عاجز شد ، بيخ علف مىخورد و گاه‌گاهى صيدى ميكرد . درين چهل روز كه بهزاد در آن مرغزار مىبود يك لحظه نبود كه صندلوس از بهزاد غافل بودى و دايم گرد او گرديدى و فرصت طلب كردى كه باشد او را غافل يا خفته دريابد و او را هلاك گرداند . در آن چهل روز بهزاد نخفتيد و غافل از خود نبود و ميدانست كه صندلوس در پى اوست تا بهزاد تمام عاجز شد و از بىخوابى ناتوان شد . گفت حاليا در آن بيشه درآيم و ميوه‌يى چند بخورم . اين بگفت و در آن بيشه درآمد . بيشه‌يى بود بغايت خوب و درختان بسيار سر درهم آورده . شب درآمد و عالم تاريك شد .\r\nبهزاد با خود گفت هرچه بادابادا ، امشب من بر بالاى اين درختها يكى خواهم رفتن و آسودن كه از بىخوابى عاجز شدم . درختى عظيم در برابر بهزاد پيدا شد ، بهزاد توكل بر خداى تعالى كرد و بر سر آن درخت برآمد . آن درخت شاخهاى عظيم داشت و برگ و بار بسيار . بهزاد دستها در شاخ درخت زد و پايها در شاخ درخت محكم كرد و سر در خواب نهاد . چهل شبانه‌روز بود كه خواب نكرده بود . چون در خواب رفت به كلى بىاختيار شد . صندلوس خود در كمين بود و آن حال را بديد ، خرم شد و لحظه‌يى صبر كرد كه بهزاد تمام در خواب شد . صندلوس ديو گفت اكنون وقت آنست كه عوض دست خود ازين آدمىزاد بخواهم و كار او را تمام كنم . با وجود آنكه بهزاد خفته بود و از عالم بىخبر بود صندلوس را زهرهء\r\n\r\n","description":"","footnote":"","page_name":" 703 ","page_number":709},
  {"content":"\r\n\r\nآن نبود كه گرد بهزاد گردد كه عظيم از بهزاد ترسيده بود ، كه ازو ضرب خورده بود ، كه دستش را انداخته بود . با خود گفت چون كنم كه برو دست نهادن نمىتوان .\r\nدر خاطرش آمد كه پدر من با جد اين‌كه رستم بود و با او دشمنى داشت ، او را خفته دريافت و او را برداشت و در دريا انداخت . من نيز با اين كارى كنم كه تا عالم باشد از آن بازگويند . اين بگفت و در پاى آن درخت آمد و دست در آن درخت انداخت و نرم‌نرم زور آغاز كرد و زور ميكرد و حاضر « 1 » آن مىبود كه نبايد كه بهزاد بيدار شود .\r\nاما بهزاد چهل شبانه‌روز بود كه نخفته بود ، و چندانك بيدار بود اختيارى داشته بود ، اكنون كه در خواب رفته بود او را هيچ اختيارى نمانده بود و صندلوس حرام‌زاده‌يى عظيم زبردست بود و هشتاد ارش بالا داشت ، بدوقد آن درخت بود ، به چند نوبت كه آن درخت را حركت داد از بيخ بركند و چون بركند بر دوش گرفت و بر اوج هوا روان شد . شعر :\r\n ز هامون ببردش بر اوج فلك * ز قعر زمين تا بجاى ملك\r\nدرخت چنان برگرفته بدوش * ز خاك سيه تا بنزد سروش \r\nپهلوان بهزاد در خواب در ميان شاخهاى درخت خود را محكم كرده و درخت بر دوش صندلوس و صندلوس بر اوج هواپران .\r\nمؤلف اين داستان غريب و عجيب چنين روايت مىكند كه چون وقت سحر دررسيد ، صندلوس بميان دريايى رسيده بود و نيت آن داشت كه از آن دريا بهزاد را بگذراند و در ميان بيابان در موضع هلاك بيندازد . در آن وقت صباحان باد صبا كه بيداركنندهء هر خفته‌ايست و آگاه‌كنندهء هر بىخبريست ، در آن دم در وزيدن درآمد . بهزاد نه چنان خفته بود كه به زودى بيدار شود ، اما در آن حالت چنان در خواب ديد كه مرغى عظيم بزرگ او را درربود و آورد و در درياى آتش انداخت .\r\nبهزاد در خواب بلرزيد ، دستها در شاخ درخت زده بود ، از هيبت اين خواب\r\n\r\n\r\n","description":"","footnote":"\r\n( 1 ) - در اصل : خاطر .\r\n","page_name":" 704 ","page_number":710},
  {"content":"\r\n\r\nبيدار شد ، ديد كه در اوج فلك مىپريد . عجب ماند كه اين چه حالتست ؟ نيك احتياط كرد ، ديد كه اين درخت كه او بر او بود در اوج فلك پرانست . تحير و تعجب كرد ، به شيب نگاه كرد ، آب دريا ديد . چون نيك نگاه كرد آن درخت را بر دوش صندلوس ديد . آه از جانش برآمد . بترسيد و خود را وداع كرد و گفت عاقبت خود را بر باد دادم و بدانچه « 1 » مىترسيدم درافتادم . اى دريغ از جوانى و مبارزى من ! از ديدار دوستان و عزيزان برآمدم و بدست چنين ديوى گرفتار شدم ، در چنين دريايى بهلاك آمدم ! با خداى تعالى مناجات كرد و گفت الهى به غير از تو پناهى « 2 » ندارم ، توام بقدرت دست‌گير كه دست‌گير اشيا تويى و چاره‌گر « 3 » بيچارگان تويى و غم‌خوار غم‌خوارگان تويى ، شعر :\r\n اى آنكه دواى دردمندان دانى * درمان علاج مستمندان دانى\r\nهرچه از « 4 » دل ريش خويش گويم با تو * ناگفته تو صد هزار چندان دانى \r\nاى مالك الملك و اى خالق هر مخلوق و اى آفرينندهء جهان و جهانيان ، توام بقدرت بفرياد رس ! بهزاد اين مناجات با قاضى حاجات بكرد و به اعتقاد پاك از سر نياز بدرگاه بىنياز بناليد و هر سلاحى كه گران بود از خود جدا كرد و چست و چابك در قوام كار خود بايستاد . صندلوس را ناگاه معلوم شد كه بهزاد بيدار شد . چون از وى ترسيده بود ، چون دانست كه بهزاد بيدار شد ، از ترس بىاختيار بهزاد را با آن درخت در دريا انداخت .\r\nروايت كند راوى داستان در حضور دوستان كه در آن دم كه صندلوس بهزاد را در دريا انداخت ، به امر خالق بيچون غبارى و صاعقه‌يى و تاريكيى پيدا شد و روى گيتى را بخار بگرفت و عالم تاريك شد ، چنان‌كه ديده از ديدن بازماند .\r\nصندلوس چون بهزاد را در دريا انداخت و آن تاريكى و صاعقه پيدا شد ، صندلوس\r\n\r\n\r\n","description":"","footnote":"\r\n( 1 ) - در اصل : از آنچه .\r\n( 2 ) - در اصل : پنهايى .\r\n( 3 ) - در اصل : جاره پر .\r\n( 4 ) - خوانده شود : هرچ از .\r\n","page_name":" 705 ","page_number":711},
  {"content":"\r\n\r\nبگذشت و بهزاد را نديد و خداى عالم و پادشاه بنىآدم بقدرت كامل و حكمت شامل آن جوانرا نگاه داشت كه قادر است بهرچه خواست و خواهد كه نگارندهء ارض و سما اوست .\r\nمؤلف گويد كه چون بهزاد در آن دريا افتاد در عمق آب رفت چنانك بقعر رسيد . چون اجلش نرسيده بود و پيمانهء عمرش پر نشده بود ، جست و زود بالا آمد و سر از آب بيرون كرد و دست و پا زدن گرفت . چون پهلوان جهان بود و صاحب قران زمانه بود ، خود را در روى آب بازداشت . همان درخت را ديد كه بر روى آب ميگشت . پهلوان دست در آن درخت زد و در ميان عمود آن درخت درآمد و خوش بنشست و ثنا گفت مر خدايرا جل جلاله كه او را در چنان حالتى بقدرت نگاه داشت . اما از آن جنى مىترسيد كه مبادا باز او را در چنين حالتى دريابد . اما جنى رفته بود ، كه در آن دم كه آن تاريكى و صاعقه پيدا شد جنى او را نديد و پنداشت كه مگر او هلاك شد كه از چنان جاى امكان خلاص نبود ، مگر كسى را كه خداى تعالى نگاه دارد . بهزاد شكر كرد خداى تعالى را و معلوم كرد كه او را هنوز از عمر چيزى نمانده است كه در آن حالت زنده ماند .\r\nراوى داستان چنين روايت مىكند كه بهزاد سه شبانه‌روز در آن دريا بر بالاى آن درخت بود . روز چهارم از دور جزيره‌يى پيدا شد ، آن درخت بر كنار دريا رسيد ، بهزاد از بالاى آن درخت بر كنار دريا جست و رو بر زمين بماليد و خدايرا شكر بسيار كرد كه از آن بلاى چنان خلاص شد . بعد از آن برخاست و در آن بيشه درآمد ، درختان بسيار ديد پرميوه ، بعضى خشك شده و در پاى درختان ريخته و بعضى تر و تازه بر سر شاخسار ، بهزاد درافتاد و مىخورد و در آن جزيره مىگشت تا شب درآمد و آن شب روز شد . باز در گشت درآمد تا بقرب يك ماه در آن جزيره بود و خيلى بياسود و دايم در انديشهء آن بود كه ازين جزيره كى بيرون روم و چون بروم ؟ در فكر آن بود كه عمدى بربندد و تدبير آن مىكرد كه از پوست درخت\r\n\r\n","description":"","footnote":"","page_name":" 706 ","page_number":712},
  {"content":"\r\n\r\nعمدى بربندد كه بعد از چهل روز بفرمان خداى تعالى از روى دريا كشتيى پيدا شد و در آن كشتى جمعى از مردم تاجر بودند . چون جزيره بديدند خرميها كردند و شاديها نمودند « 1 » كه در آن دريا گم شده بودند و هيچ آب و توشه در آن كشتى نمانده بود . چون بر كنار رسيدند و تجار « 2 » از كشتى بيرون آمدند ، بهزاد از ميان درختستان بيرون آمد ، بديد آن قوم را . ايشان نيز بهزاد را بديدند ، عجب ماندند . سؤال كردند كه تو چه كسى ؟ بهزاد گفت من صاحب واقعهء جهان و محنت‌ديدهء زمان ؛ مال بسيار داشتم با غلامان در كشتى بودم ، كشتىام بشكست و آنچه داشتم درين دريا غرق شد . من بعد از محنت تمام اكنون مدت چهل روز است كه درين موضع بسر مىبرم . يزدان شما را فرستاد كه سبب خلاص من شديد . ايشان گفتند گم شدن ما را « 3 » درين دريا گويا سبب تو بوده باشى . بهزاد را با خود در آن كشتى درآوردند و رعايت ميكردند ، تا مدتى « 4 » بگدشت . شبى از شبها ناگاه ابرى از گوشهء افق پيدا شد و بادى عظيم جستن گرفت و آب دريا در جوش و خروش آمد و رعد و برق جستن گرفت . كشتى در اضطراب درآمد ، ملاحان فغان برآوردند و لنگرها در آب انداختند ، بعمق دريا نرسيد . عنان كشتى را به قضا و قدر دادند و جمله از خود نوميد شدند و قطع نظر از حيات خود كردند و دل از خود و مال و عيال برداشتند .\r\nراوى داستان روايت كند كه تا ده شبانه‌روز چنان بود كه هيچ ندانستند كه كجااند و كجا ميروند و حال ايشان چون خواهد شد . بجملگى فغان برآوردند و بناليدند و بزاريدند و تضرع و زارى كردند . ناگاه به امر إله ابر بگسست و باد بنشست و هوا خوش و روشن گرديد و آفتاب پيدا شد . اهل كشتى باز خرم شدند و\r\n\r\n\r\n","description":"","footnote":"\r\n( 1 ) - در اصل كردند در داخل سطر و نمودند بالاى آن نوشته شده است .\r\n( 2 ) - در اصل :\r\nاهل تجار ، ممكن است اصلا « اهل تجارت » بوده .\r\n( 3 ) - در اصل : سبب گم شدن ما .\r\n( 4 ) - در اصل : مدت .\r\n","page_name":" 707 ","page_number":713},
  {"content":"\r\n\r\nشادى كردند . چون لحظه‌يى بگدشت از برابر ايشان كشتيى پيدا شد . چون بنزديك ايشان رسيد ايشان نگاه كردند . چهل زنگى آدم‌خوار ديدند كه در آن كشتى با سلاحهاى مختلف مىآمدند و نعره مىزدند . چون بديدند نعره از اهل كشتى برآمد .\r\nگفتند دريغ كه از آب دريا و غرق رهيديم ، بدست اين حرام‌زادگان افتاديم .\r\nبهرحال اگر در دريا هلاك شده مىبوديم آن بهتر بودى كه بخورد زنگيان آدمى خوار شويم . چون گريه و تضرع و زارى ايشان از حد گدشت ، بهزاد گفت اى جوانمردان اين همه تضرع و گريه چيست ؟ ايشان چهل وجود بيشتر نيستند و شما از صد وجود بيشتريد ، شما نيز دستى برآريد و حرب كنيد و دفع شر ايشان از خود بكنيد . گفتند كه ما كى حريف ايشانيم ؟ بهزاد گفت شما هيچ غم مخوريد كه من جواب اين قوم بگويم . جمله گفتند چه ابله مرديست ! تو با ايشان چه توانى كردن ؟ ايشان چهل زنگى آدمىخوارند و هريك بيست گز بالا دارند .\r\nبهزاد گفت همين لحظه بشما بنمايم . اين بگفت و از جاى برجست و زره درپوشيد و سپر و تيغى درربود و بر كنار كشتى آمد و بايستاد . چون آن زنگيان رسيدند ، قلاب در كشتى بازرگانان انداختند و آن كشتى را به خود كشيدند و بر كشتى خود بستند . يكى زنگى پيش آمد و خواست كه قدم در كشتى ايشان نهد . بهزاد مبارز چنانش تيغى بر كمر زد كه چون خيارش به دو نيم كرد . يك زنگى ديگر دست فراز كرد ثا گريبان بهزاد را بگيرد ، بهزاد تيغى بر كلهء سرش زد كه تا بند كمرش از هم بشكافت . آن قوم چون چنان ديدند . چهل زنگى بيكبار بر بهزاد حمله كردند .\r\nبهزاد در كشتى خود بود و ايشان در كشتى خود بود [ ند 
  ] . پهلوان عالم و نوادهء سام نيرم خيز كرد و در آن كشتى زنگيان جست و آنگاه تيغ دريشان نهاد و ازيشان هلاك مىكرد .\r\nچنين روايت مىكند راوى داستان كه پهلوان بهزاد با زنگيان در حرب بود و آن زنگيان او را در ميان گرفته بودند و پهلوان ازيشان ميكشت . آن خواجگان\r\n\r\n","description":"","footnote":"","page_name":" 708 ","page_number":714},
  {"content":"\r\n\r\nبا هم گفتند كه هم‌اكنون اين جوان غريب را بخواهند كشتن و بعد از آن در ما خواهند افتادن . ما را اكنون فرصت است ببايد گريختن كه مجال گريختن هست .\r\nپس قلاب كشتى را برهانيدند . تاريكى بود و باد تند بود و زنگيان در حرب بودند و پرواى هيچ نداشتند . ملاحان كشتى بازرگانانرا براندند و در آن دريا برفتند و بهزاد را با آن زنگيان در حرب بگداشتند و جان خود را بدر بردند .\r\nاما مؤلف اخبار گويد كه پهلوان بهزاد بجان مىكوشيد تا از آن زنگيان بيست تن را بكشت و آن باقى مىكوشيدند تا ده زنگى ماندند . بهزاد همچنان مىكوشيد تا دو تن ماندند ، بهزاد يكى ديگر را بكشت ، يك زنگى ماند برو نيز حمله كرد . آن زنگى زينهار خواست ، بهزاد او را بربست و گفت نام تو چيست ؟\r\nگفت نام من پلنگوى زنگى . بهزاد گفت شما از كدام جزيره‌ايد ؟ گفت كه ما از جزيرهء غوريم ، و دايم درين دريا براى صيد مىگرديم و خوردن ما گوشت آدميست .\r\nاما من ملاحم . بهزاد گفت اين چه درياست ؟ گفت اين درياى عمانست . گفت تا ملك آدمىزاد چه مقدار راهست ؟ گفت دو هزار و سيصد فرسنگ در دريا راهست .\r\nبهزاد گفت اگر من ترا ببخشم تو توانى كه مرا بملك آدمىزاد برسانى ؟ گفت توانم . بهزاد گفت عهد كن كه بدفعلى نكنى و با من قصد نكنى و دشمنى نورزى تا من ترا ببخشم . چون بهزاد را معلوم شده بود كه آن بازرگانان بىوفايى كردند و او را تنها گداشتند ، بهزاد را ناكام بود كه آن زنگى را عهد داد . بعد از آن جبين او را ببوسيد . بعد از آن آن زنگيان كشته را در دريا انداختند و يراق راه كردند و ميوهء تر و خشك بسيار در كشتى درآوردند و در كشتى درآمدند و راه در پيش گرفتند و در آن دريا روانه شدند . بهزاد هنوز ازو ايمن نبود ، تا چند روز برفتند ، بجزيره‌يى رسيدند پرنعمت و انواع ميوهاى الوان‌الوان از تر و خشك جمع مىكردند و در كشتى درمىآوردند كه خيلى راه در پيش داشتند . چند روز در آن جزيره بسر بردند . پلنگو گفت . اى پهلوان اگرت آرزوى آنست كه بملك\r\n\r\n","description":"","footnote":"","page_name":" 709 ","page_number":715},
  {"content":"\r\n\r\nآدمىزاد برسى مىبايد رفتن كه خيلى راه در پيش داريم و ايام زمستان نزديك رسيد و در زمستان در دريا نتوان رفتن . بهزاد و آن ملاح در كشتى مىآمدند و كشتى مىراندند و از آن ميوها مىخوردند تا مدت چهل روز برفتند . درين چهل روز به چند جزيره رسيدند و در هر جزيره‌يى چند روز مىبودند و تفرج مىكردند و مىگدشتند تا ازين قصه چند روز بگذشت كه به هيچ جزيره‌يى نرسيدند و هيچ ميوه در كشتى نماند چنانك هفت روز بگذشت و هيچ نخوردند . گرسنگى بريشان اثر كرد ، كار بجايى رسيد كه هر دو را بيم جان بود وقع نظر از حيات خود كردند و اميد از خود برداشتند و در بيم هلاكت افتادند . هرچند كه كشتى راندند و جد و جهد مىكردند و كشتى مىراندند هيچ كشتى از دور و نزديك پيدا نبود .\r\nبهزاد گفت اى پلنگو هيچ درين حوالى جزيره‌يى نيست و كار بر ما مشكل شد ، چون كنيم ؟ پلنگو گفت اى پهلوان من هرگز بدين مقام نرسيده‌ام و اين موضع را نديده‌ام . عجب باشد اگر درين حوالى هيچ جزيره‌يى باشد . جانرا وداع بايد كردن . بهزاد گفت هيچ انديشه‌يى نيست ، اگر عمر مانده باشد رزق نيز برسد كه خداى تعالى رزاق است . پلنگو با خود انديشه كرد و گفت ما هر دو از گرسنگى بخواهيم مردن ، او گوشت مرا نمىتواند خورد ، اما گوشت او قوت منست كه بدان گوشت چند روز مىتوانم زندگانى كردن . دايم در كمين بهزاد بود كه برو فرصت يابد و بهزاد ازين معنى غافل بود كه اعتماد تمام بر آن زنگى كرده بود كه مدت سه ماه بود كه در خدمت بهزاد بود .\r\nراوى اين داستان روايت كند كه ده شبانه‌روز بود كه بهزاد و آن زنگى هيچ نخورده بودند . قوت منقطع شد و هيچ طاقت بيل زدن و كشتى راندن نداشتند و هريك بر طرفى افتادند و هوش ازيشان رفته بود . بهزاد سر بر كنار كشتى نهاده بود و به چشم حسرت در آن آب دريا نگاه مىكرد و عنان كشتى را گداشته بودند .\r\nدر وقت سحرگاه ناگاه بهزاد در خواب شد ، پلنگو نيز در خواب شد ، ناگاه بيدار\r\n\r\n","description":"","footnote":"","page_name":" 710 ","page_number":716},
  {"content":"\r\n\r\nشد و بهزاد را در خواب ديد ، از جاى برجست ، مثل گرسنه‌يى كه بر سر خوانى « 1 » جهد روان بر سينهء بهزاد نشست و كارد سه گز بركشيد و بر حلق بهزاد نهاد . در چنان حالتى بهزاد از خواب بيدار شد و ديده برگشود ، پلنگو را بر سينهء خود ديد و كارد كشيده و پلنگو محكم او را فروگرفته بود .\r\nبهزاد گفت اى پلنگو بر سينهء من چرا نشسته‌اى و كارد بر حلق من چرا نهاده‌اى ؟ نه تو با من شرط كرده بودى كه قصد من نكنى و آزار من نكنى ؟ چرا از قول خود برگشتى و عهد شكستى ؟ پلنگو گفت اى پهلوان من همان بر قول و عهد خودم و مدتى « 2 » شد كه در خدمت تو مىباشم . هرگز قصد تو كردم ؟ اما اكنون بيم جانست و ما هر دو بخواهيم مردن ، يكى بمانيم و يكى بميريم . بهزاد گفت چه خواهى كردن تا بدانم . پلنگو گفت ترا بخواهم كشتن و گوشت ترا بخواهم خوردن كه من به گوشت تو چند روز قناعت مىتوانم كردن ، باشد كه جان خود را بدر اندازم كه [ ببلايى 
  ] عظيم افتاده‌ايم ! بهزاد گفت اين چه خياليست فاسد كه كرده‌اى ؟ برخيز كه اين نه [ نيكو 
  ] فكريست . پلنگو گفت اى پهلوان پس چه كنيم و چارهء ما چه باشد ؟ تو بگو تا بدانم . بهزاد گفت اگر ترا اعتقاد درست باشد يزدان رزاق است كه رزق ما را برساند . پلنگو گفت آمنا و صدقنا كه يزدان رزاقست كه در چنين موضعى رزق مرا داده است . من ترك رزق خود نخواهم كردن « 3 » . بهزاد گفت كه رزق تو كدام است ؟ گفت رزق من تو كه گوشت تو قوت منست . بهزاد گفت من مثل تو آدمىام چون قوت تو باشم ؟ برخيز كه با من سوگند خورده‌اى . پلنگو گفت اى پهلوان راست مىگويى اما من ترا بدشمنى نمىكشم كه با تو عداوت ندارم « 4 » بلك گرسنه‌ام و اختيار از دست رفته است . مرا حلال كن كه بيم جانست . بهزاد نوميد شد و قطع نظر از حيات خود كرد ، دانست\r\n\r\n\r\n","description":"","footnote":"\r\n( 1 ) - در اصل : خانى .\r\n( 2 ) - در اصل : مدت .\r\n( 3 ) - عبارت اخير دوبار تكرار شده است .\r\n( 4 ) - در اصل : دارم .\r\n","page_name":" 711 ","page_number":717},
  {"content":"\r\n\r\nكه با آن حرام‌زاده هيچ فايده ندارد ، نوميد شد . عاقلان گفته‌اند كه از همه اگر نوميد شوى بدرگاه خداى تعالى برو كه او مراددهنده است ، بيت :\r\n بجايى كه تنگ اندر آيد سخن * پناهت بجز پاك يزدان مكن \r\nمناجات با قاضى حاجات كرد و گفت الهى آگاهى كه در عجب ورطه‌يى افتاده‌ام .\r\nهم بقدرت تو توانى كه مرا برهانى كه قادر اشيايى و مىتوانى كه قدرت نمايى .\r\nروايت كند راوى داستان كه در آن دم كه آن حرام‌زادهء زنگى خنجر آبدار بر حلق بهزاد نوجوان نهاد و خواست كه سر پهلوانرا از تن جدا كند ، خداوند بيچون و معبود كن فيكون ، پادشاه سبب‌ساز و سلطان بنده‌نواز ، قادر قدرت‌نماى در آن حالت سببى ساخت ؛ يكى ماهى عظيم بزرگ سر از دريا بيرون كرد و دم خود را بر آن كشتى زد و درهم خرد كرد . زنگى و هم بهزاد در دريا درافتادند و از هم جدا شدند و در دريا غرق شدند . هر دو از بيم جان سر از دريا بدرآوردند تا دست و پايى زنند . آن ماهى بامر إله تعالى بار ديگر سر از دريا بيرون كرد و در برابر بهزاد زنگى را در دم گرفت و فروبرد و سر در آب فرو كرد و ناپديد شد . بهزاد قدرت خداى تعالى را ثنا گفت . بهزاد نگاه كرد ديد كه تخته‌يى عظيم بزرگ از آن كشتى پيش آمد . بهزاد دست در آن تخته زد و بر آن تخته سوار شد . باد تند از قفاى بهزاد برآمد و آن تخته‌پاره را در آن دريا دوان كرد ، چنان كه عقل از سر بهزاد بدر رفت و از بيم جان دست در آن تخته‌پاره زد و بادش مىبرد ، تا وقتى كه آفتاب به حد مغرب رسيد ، از دور جزيره‌يى پيدا شد و آن تخته‌پاره آهنگ آن جزيره داشت . چون آفتاب تمام فرو رفت ، آن تخته بر كنار دريا رسيد .\r\nبهزاد از بيم جان خود را بر خشكى انداخت . چون قدم بر كنار دريا نهاد بيفتاد و بيهوش شد ، تا وقت صبح خفته بود . چون باد سحرى برآمد بهزاد برخاست و سجود واجب الوجود كرد . از بسيارى ورطهء بلا و بسيار محنتى رسته بود . قادر\r\n\r\n","description":"","footnote":"","page_name":" 712 ","page_number":718},
  {"content":"\r\n\r\nبقدرت او را از آن بلاها رهانيده بود كه در آن وقتى كه آن زنگى كارد بر حلق پهلوان نهاده بود ، كه سر پهلوانرا جدا كند ، بقدرت « 1 » اللّه تعالى آن ماهى پيدا شد و سر از آب بيرون كرد و دم خود را بر آن كشتى زد و آن كشتى را بشكست و آن زنگى را فرو برد تا سبب خلاص بهزاد شد و آن حكمت خداى تعالى بود ، جل جلاله و عم نواله و عظم شأنه « 2 » كه از عالم غيب قدرت برانگيزد و هزار سبب بسازد . بهزاد عظيم خرم بود ، قدم در آن جزيره نهاد ، جزيره‌يى ديد كه درو صدهزار هزار درخت ميوه‌دار از انگور و انار و امرود و به و انجير و گردكان و بادام و ميوهاى گوناگون قادر بقدرت آفريده بود . آن ميوهاى چون شكر و كوزهاى نبات آونگ شده و در پاى درختان صدهزار هزار گلهاى خوش‌رنگ و خوش‌بوى از گل و سنبل و ياسمن و نسترن و نسرين و بنفشه و ضيمران برآمده و آب زلال چون دانهاى مرواريد از هر طرف روان گشته ، شعر :\r\n روان آب در سبزهء آب خورد * چو سيماب در پيكر لاجورد\r\nگياهان « 3 » نورسته از قطره پر * چو بر شاخ مينا برآورده در \r\nگل سرخ و گل زرد و گل سفيد و شكوفهاى هفت‌رنگ به يكديگر برآمده و مرغان « 4 » خوش الحان بر سر شاخساران بنوا درآمده ، بيت :\r\n خنديد شكوفه بر درختان * چون سكهء روى نيك‌بختان\r\nاز لاله و لعل و از گل زرد * گيتى علم دو رنگ بركرد\r\nاز برگ و نوا هزار دستان * با برگ و نوا بباغ و بستان\r\nهر فاخته بر سر چنارى * در زمزمهء حديث يارى \r\nبهزاد از آن جزيره حيران ماند ، گفت مگر اين بهشت دنياست كه من مثل اين موضع هرگز نديده‌ام ! از هر طرف « 5 » روان شد ؛ در زير آن درختها مىگرديد و\r\n\r\n\r\n","description":"","footnote":"\r\n( 1 ) - در اصل : كه بقدرت .\r\n( 2 ) - در اصل : عمه نواله و عظمه شأنه .\r\n( 3 ) - در اصل :\r\nگياهاى .\r\n( 4 ) - در اصل : و آواز مرغان .\r\n( 5 ) - در اصل : از هر طرف كه .\r\n","page_name":" 713 ","page_number":719},
  {"content":"\r\n\r\nاز آن ميوهاى چون شكر مىخورد و در ميان آن چمنها مىچميد و هرچند كه پيشتر ميرفت جايهاى خوشتر پيش مىآمد . تا خيلى راه در پاى آن اشجار و ميان مرغزار برفت ، عاقبت بگلستانى رسيد كه گلهاى الوان چون نوعروسان از غنچه سر بيرون آورده بودند و از حركت نسيم صبا از خنده مست گشته بودند و بقفا افتاده بودند ، شعر :\r\n چمن بس با نوا جاييست كآنجا * همه برگ گل است و ساز بلبل \r\nچون بهزاد از آن گلستان و سروستان بگدشت ، حوضى پيش آمد مربع ، آبى چون آب حيوان ، دست نقاش باد شمال حلقهاى زنجيرى بر روى آب زلالى افگنده ، بيت :\r\n داده نقاش باد شبگيرى * آب را حلقهاى زنجيرى \r\nو در ميان آن حوض شيرى از زر سرخ ساخته بودند ، بغايت بزرگ و آب از دهن آن شير بيرون مىآمد و در آن حوض مىريخت و آن حوض پر مىشد و از چهار طرف آن حوض پراگنده مىشد و گرداگرد آن حوض تخته سنگهايى « 1 » از يشم و عقيق انداخته ؛ و در برابر آن حوض قصرى عالى سر بر فلك كشيده و پا در كيمخت زمين سخت كرده ، درى به روى آويخته . بهزاد خرم شد و گفت اين‌جاى كسيست ! باشد كه راهى يابم . لحظه‌يى در برابر آن قصر بنشست ، كسى از آن قصر بيرون نيامد و هيچ آوازى نيامد . بهزاد برخاست و بر در آن قصر آمد و دست بر در آن قصر نهاد ، در گشاده شد ، نرم‌نرم قدم در آن دهليز نهاد و هميرفت . آواز نرم مىآمد كه دو كس با هم سخن ميگفتند كه اى خداى بيچون و اى معبود كن فيكون ، روزى باشد كه ما ازين بند و غصه باز رهيم و از بند و بلا خلاص شويم ؟\r\nبهزاد پيش رفت تا بميان آن سراى رسيد ، چهار صفه ديد روبرو درآورده و طاقها ساخته و ستونها از سنگ مرمر و رخام برآورده ، عظيم به تكلف ساز داده ، اما در\r\n\r\n\r\n","description":"","footnote":"\r\n( 1 ) - در اصل : تخته سنگهاى .\r\n","page_name":" 714 ","page_number":720},
  {"content":"\r\n\r\nصفهء برابر تختى زده و برو محررات حريرى انداخته و بر روى آن تخت دخترى بس صاحب جمال نشسته و جامهاى الوان پوشيده ، اما سر بر زانوى تفكر نهاده و ملول و غمناك نشسته و در پاىتخت دخترى دست از عقب بربسته و آن دختر را بگيسو بسته و در ميخ محكم كرده . بهزاد را عجب آمد كه اين چه حالتست .\r\nبهزاد در ايوان شد و سلام كرد . آن دو دختر را چشم بر بهزاد افتاد ، جوانى ديدند چون سرو سهى ، قدبلند ، بهيبت تمام . جواب سلام بهزاد دادند و گفتند اى برنا از كجا بدين موضع رسيدى و چه كسى ؟ مگر از عمر خود بيزار شده‌اى يا ترك سر خود كرده‌اى كه بمقام چنين آمده‌اى ؟ كه اگر شير نر اينجا برسد از ترس پنجه بيندازد و هيچ ديوى بدين مقام نتواند آمدن .\r\nبهزاد گفت به اختيار خود نيامده‌ام ، بلك تقدير و نصيب مرا اينجا آورده است . حكايت من دور و دراز است . اول شما بگوييد چه كسانيد و اين چه موضع است و تو كيستى و اين دختر ديگر كيست كه دربند است . آن دختر كه بر آن تخت نشسته بود بسخن درآمد و گفت اى برنا من دختر بازرگانى بودم ، پدر مرا خواجه رشيد نام بود و مرا بغايت دوست ميداشت ، بهر سفرى كه ميرفت مرا با خود مىبرد ، تقدير چنان بود كه درين دريا نشستيم ، باد مخالف كشتى ما را درين [ دريا 
  ] گم كرد ، مدتى سرگردانى كشيديم ، از ناگاه كشتى ما بشكست ، پدرم با هركه بود در دريا غرق شدند . در آن حالت كه من غرق مىشدم ناگاه دستى پيدا شد و مرا درربود و بدين قصر آورد و برين تخت بنشاند ، چون لحظه‌يى بگدشت من به خود آمدم ، ديوى ديدم عظيم بالا ، سپيدى كه بزردى زند ، سرش مثل سر گاو . من وقت بود كه از هيبت او بميرم . مرا گفت مترس كه ترا نخواهم كشتن . بلك ترا دوست ميدارم . كشتى شما را من غرق كردم و ترا من خلاص دادم كه تا مونس من باشى . بشهوت مرا هيچ زحمت نميدهد ، اما با من بازى\r\n\r\n","description":"","footnote":"","page_name":" 715 ","page_number":721},
  {"content":"\r\n\r\nمىكند . اكنون مدتى « 1 » شد كه من در دست اين ديوم و نام او صندلوس ديو است و پيشتر از آن‌كه مرا درين قصر بياورد جوانى را اينجا دربند كرده است . بهزاد از عقب نگاه كرد جوانى را ديد در برابر دربند ، بهزاد از آن جوان سؤال كرد كه اى ورنا تو چه كسى و اينجا چه ميكنى و بدست ديو چون افتادى ؟ آن جوان بگريست و گفت اكنون مدت بيست سالست كه من در دست اين ديو ملعون گرفتارم و قصهء من دور و دراز است . بهزاد گفت بگو تا بدانم .\r\nگفت من از ملك ايرانم و نام من قادر شاه است و برادرى داشتم قاهر شاه نام ، تقدير خداى تعالى چنان بود كه جوانى فيروز شاه نام ، شاه‌زادهء ملك ايران ، پسر ملك داراب عاشق عين الحيات بود ، شاه‌زادهء ملك يمن را دوست ميداشت ، به يمن مىرفت ، بقلعهء ما رسيد و از براى برادرم كار عظيم كرد و قلعه‌اى گرفت و دخترى از بهر برادرم خواست و من همراه او شدم ، بر كنار دريا رسيديم و در كشتى نشستيم و در گردابى افتاديم و آن كشتى در خطر افتاد . در آن حوالى جزيره‌يى بود و در آن جزيره درختى بود و بر آن درخت دهلى بود كه چون آن دهل ميزدند آن كشتى از آن گرداب خلاص مىشد ، من از كشتى جستم و بر آن درخت رفتم و آن دهل بزدم ، آن كشتى روان شد ، من بر آن درخت ماندم ، آب دريا بالا آمد ، آن درخت در آن آب بماند ، سه شبانه‌روز من بر آن درخت ماندم ، بعد از سه روز مرغى « 2 » عظيم بزرگ بر آن درخت بنشست ، در وقت رفتن من دست در پاى آن مرغ زدم ، آن مرغ بپريد و مرا با خود ببرد و من از پاى او آونگ شدم ، تا بجزيره‌يى رسيد ، من از پاى مرغ بشيب افتادم ، در وقت فرود آمدن دامن من در شاخ درختى گرفت ، خداى تعالى مرا نگاه داشت ، لحظه‌يى بى خود بودم ، چون به خود آمدم از آن درخت فرود آمدم و روانه شدم ؛ در آن جزيره شهرى بود ، در آن شهر درآمدم ، خلق آن شهر مرا ديدند و عجب ماندند كه مثل من آدمى\r\n\r\n\r\n","description":"","footnote":"\r\n( 1 ) - در اصل : مدت .\r\n( 2 ) - در اصل : مرغ .\r\n","page_name":" 716 ","page_number":722},
  {"content":"\r\n\r\nنديده بودند ؛ در آن جزيره خلق جزيره با مرغان جنگ مىكردند و نمىدانستند كه با مرغ جنگ چگونه مىبايد كردن و بيشتر يك چشمى بودند . من بديشان تعليم دادم كه چگونه جنگ مىبايد كردن ، مرا عظيم حرمت داشتند ، من مدتى در ميان ايشان بودم ، ايشان ميخواستند كه دختر به من دهند ، من ازيشان گريختم ، تيغى از آن شهر برداشتم و بر كنار دريا آمدم ، كشتيى ديدم ، از پشت كشف مثل كشتى ساخته بودند ، من در آن كشتى نشستم و در دريا روانه شدم تا بدين جزيره رسيدم و بدست اين جنى گرفتار شدم . تيغم آنست كه آنجا آويخته است ، و آن كشتى كه مرا آورد بر لب درياست بسته ، و من گرفتار اين ديوام ، نمىدانم كه عاقبت چون خواهد بودن .\r\nبهزاد گفت اللّه اكبر ! اين همه سرگردانى من سبب آن بوده است كه قادر شاه را خلاص كنم ، هيچ كارى بىسببى نيست . اين همه حكم خداى تعالى است كه بىحكم او برگ بر درخت نرويد . بعد از آن بهزاد رو به قادر شاه كرد و گفت اى شيرمرد هيچ انديشه مكن كه برادرت قاهر شاه زنده است و بسلامتست و در پيش شاه‌زادهء ايران فيروز شاه مىباشد . قادر شاه را عجب آمد و گفت اى جوانمرد تو چه كسى كه همه را مىشناسى . گفت نام من بهزادست . برادر فرخ‌زادم ، اكنون مدت ده سالست كه از ايشان دور شده‌ام ، با تو بگويم كه حال من چيست .\r\nبعد از آن روى بدان دختر كرد كه او را بسته بودند و گفت تو كيستى ؟ آن دختر گفت من از ملك ايمن‌ام ، و حكايت من عجيب‌تر و مشكل‌تر است و نام من دردانه است و من خواهر پادشاه شهر ايمنم . بعد از آن حكايت خود از اول تا آخر بگفت . بهزاد خرم شد و گفت من اين همه زحمت از براى تو كشيده‌ام و بطلب تو آمده‌ام و كوه‌تن رعدآواز را من كشتم و آزادبخت و شادبخت را از بند صندلوس من خلاص كردم و يك دست صندلوس را انداختم و اكنون او را\r\n\r\n","description":"","footnote":"","page_name":" 717 ","page_number":723},
  {"content":"\r\n\r\nمىجويم تا كار او را تمام كنم . اكنون چون اين قصر جاى و مأواى اوست من درين شيب تخت ميروم تا وقتى كه آن جنى بيايد ، شما همتى با من داريد . اين بگفت و آن تيغ قادر شاه را برگرفت و در آن شيب تخت رفت و منتظر بنشست تا كى صندلوس ديو بيايد .\r\nاما مؤلف اخبار روايت كند كه پهلوان عالم در آن شيب تخت رفت و گفت صبر كنم كه صندلوس البته روزى اينجا خواهد آمدن . من از زير تخت بيرون آيم و كار او را تمام كنم و اگرنه تا او زنده است ما نمىتوانيم ازين جزيره رفتن .\r\nدر آن قصر نعمتهاى گوناگون بود ، در آن زير تخت كشيد و به آسايش مشغول شد . لوت و نعمت مىخورد و آسايش مىكرد كه خيلى زحمت كشيده بود و ميگفت « 1 » بعنايت خداى تعالى باشد كه برين حرام‌زاده فرصتى يابم و او را هلاك كنم و دردانه را و ماهانه و اين جوانرا با خود ببرم و با خود ميگفت كه هرچه بر من آمد همه از شهر خفتگان آمد كه با آن دختر خفته آن حركت كردم ، اين همه بلا و زحمت كه مىكشم از آن سبب ميكشم ، كه حكما گفته‌اند ، بيت :\r\n هر آنكس كه بد كرد كيفر برد « 2 » * نه چشم زمانه بخواب اندرست \r\nبهزاد درين انديشه بود كه ناگاه يكى نعره برآمد كه از هيبت آن نعره آن قصر و بيشه و جزيره بلرزيد . بعد از آن بصلابت تمام صندلوس در آن قصر درآمد و بانگ بر دردانه زد كه اى رعناى بريده گيس ! از شومى تو چه بلاها بر من آمد و آن ايرانى يك دست مرا بينداخت و چهل شبانه‌روز خواب نكرد و من درپى او بودم تا عاقبت بعد از چهل شبانه‌روز بر بالاى درختى رفت و خفتيد ، من آن درخت را از بيخ بركندم و با او در دريا انداختم و او را خور ماهيان ساختم .\r\nاكنون با تو كارى كنم كه در عالم از آن بازگويند . من ترا از براى كوه‌تن رعد\r\n\r\n\r\n","description":"","footnote":"\r\n( 1 ) - در اصل : ميگفت باشد .\r\n( 2 ) - در اصل : كيفر برست .\r\n","page_name":" 718 ","page_number":724},
  {"content":"\r\n\r\nآواز نگاه ميداشتم ، اكنون چون او كشته شد من نيز ترا بزارى زار بكشم . اين ميگفت و صلابت مىكرد ، كه جهان پهلوان عالم و يادگار سام نيرم از آن زير تخت بيرون آمد و يك نعره بر صندلوس زد كه اى پتيارهء حرام‌زاده ! جان كجا برى كه رسيدم ! صندلوس نگاه كرد و بهزاد را ديد ، نعره‌يى زد و آهنگ بهزاد كرد و دست برآورد تا بهزاد را بگيرد كه جهان پهلوان عالم بهزاد نوجوان ، آن تيغ را برآورد و بزد بر آن دست ديگرش ، آن دست او را چون شاخ درختى بر زمين انداخت . صندلوس ديو بسر حمله كرد و خواست تا سر بر سر بهزاد زند كه جهان پهلوان روزگار آن تيغ را بزد بر گردنش كه سرش را چون گنبدى بر زمين انداخت . صندلوس به سختى جان بداد . فغان از جان حاضران برآمد ، جمله آفرين كردند ، قادر شاه خرم شد و نعره زد كه اى صدهزار آفرين بر سر دستت باد ! بهزاد هر دو دختر را با قادر شاه از بند خلاص كرد ، جمله خرم شدند . پس آن جمع گرد آن قصر برآمدند .\r\nراوى داستان چنين روايت مىكند كه چندان مال بود در آن قصر از لعل و ياقوت و مرواريد و زر سرخ ، كه صندلوس در سالها جمع كرده بود ، كه از عدد و حساب بيرون بود . بهزاد گفت كه خداى تعالى توفيق داد كه چنين دشمنى بهلاك آمد و بسيار مال نصيب ما شد . اكنون اين مالها را چون خواهيم بردن ؟\r\nما را كشتى مىبايد كه بىكشتى نتوان رفتن . قادر شاه گفت در آن وقتى كه من از جزيرهء الفاس بدين جزيره آمدم در كشتى پشت كشف آمدم . آن كشتى اگر باشد كار دشوار بر ما آسان شود . پس آن جمع از آن قصر بيرون آمدند و تا كنار دريا آمدند و آن كشتى را بديدند بر كنار دريا مانده بود . بهزاد خرم شد كه بغايت كشتى بزرگ بود . بهزاد بفرمود كه هر مالى كه در آن قصر بود از نقد و جنس جمله در آن كشتى درآوردند و از آن ميوهاى لونالون از به و امرود و انار و\r\n\r\n","description":"","footnote":"","page_name":" 719 ","page_number":725},
  {"content":"\r\n\r\nبادام و گردكان و عناب در آن كشتى درآوردند و بعد از آن آن مركب بهزاد را كه در آن جزيره بود و فربه شده بود او را نيز در آن كشتى درآوردند . قادر شاه ماهانه را بزنى قبول كرد ، بهزاد گفت دردانه امانتست كه زن شادبخت است ، شايد كه روزى به شوهر و برادرش برسيم . چند روز در آن جزيره بسر بردند ، بعد از آن بتوكل خداى تعالى بدان كشتى كشف درآمدند . ايام دريا بود و باد صبا در حركت بود . ايشان در آن دريا روانه شدند و در آن دريا بعيش و حضور ميرفتند .\r\nبهزاد از حكايتهاى خود ميگفت و در آن دريا خيلى غرايب و عجايب بود ، تفرج ميكردند و مىرفتند . اگر آنچه ايشان در آن دريا ديدند جمله را « 1 » تقرير كنيم از نوشتن عاجز آيند .\r\nاما مؤلف اخبار چنين روايت مىكند كه چون ايام زمستان درآمد و هوا رو به برودت نهاد و عالم سرد شد ، بيت :\r\n كاروان نوبهار از باغ و بستان دور شد * تا خزان آورد سوى بوستان آن كاروان\r\nفرشهاى خسروى بربود باد « 2 » از كوهسار * نقشهاى مانوى بسترد ابر از گلستان \r\nبهزاد گفت اكنون ايام دريا گدشت و آمدن باد مخالف رسيد . جزيره‌يى پيدا بايد كردن كه اين ماه چند در آن جزيره بسر بريم تا وقت بهار و ايام دريا درآيد . باز در كشتى درآييم . پس ميرفتند تا بجزيره‌يى رسيدند . در آن جزيره صدهزار درخت ميوه‌دار « 3 » بود ، ميوها بعضى ريخته و بعضى هنوز بر سر درختان بود و برگ درختان چون رنگ عاشقان زرد گشته و گلهاى الوان چون دلدادگان پژمرده شده و مرغان خوش‌خوان در فراق رياحين نالان و گريان گشته ، چنانك استاد گويد :\r\n\r\n\r\n","description":"","footnote":"\r\n( 1 ) - در اصل : اگر جمله را .\r\n( 2 ) - در اصل : باغ .\r\n( 3 ) - در اصل ميوه دارد در آن جزيره .\r\n","page_name":" 720 ","page_number":726},
  {"content":"\r\n\r\n بگشت گونهء باغ از نهيب باد خزان * ببرد باد خزان برگ شاخ و رنگ رزان \r\nبهزاد گفت خوش و خرم جزيره‌ايست ! اين چند روز درين جزيره بسر بريم كه تا باز ايام دريا درآيد . پس در آن جزيره دو خانه از نى ساختند يكى از براى نشستن و يكى از براى ذخيره كردن ، پس آن دو خانه را پر از نعمت و ميوها كردند ، چندانك ايشانرا كفايت كند . بعد از آن در آن جزيره مقيم شدند و حكايت روزگار ميگفتند و صبر ميكردند . ايشانرا در آن جزيره بگذار و بيا و قصهء شاه‌زادهء ايران فيروز شاه نوجوان بشنو .\r\n\r\n","description":"","footnote":"","page_name":" 721 ","page_number":727},
  {"content":"\r\n\r\n\r\n35 فيروز شاه در ميان پريزادان و جنيان\r\nخوانديم در حضور دوستان كه فيروز شاه در شكارگاه شهر قيصريه آن گور را ديد ، درپى او كرد . آن گور در آن چشمه جست و ناپيدا شد ، بعد از آن آن مرغ پيدا شد و از دهان خود آن ترنج بر سينهء فيروز شاه انداخت ، شاه‌زاده آن ترنج را برداشت و بوى مشك و عنبر از آن مىآمد ، شاه‌زاده بوى كرد و بيهوش شد ، بعد از آن‌كه به هوش آمد خود را در قصرى ديد چون فردوس برين ، در ميان دريايى ، چهار در [ در 
  ] دريا باز مىشد . فيروز شاه حيران ماند كه اين چه حالهاست كه من مىبينم ! آن قصهء گور و آن مرغ كه ترنج بر سينهء من زد ، من آن ترنج را بو كردم ، ديگر خبر ندارم . مرا اينجا كه آورد ؟ بعد از آن برخاست و از هر طرف كه ميرفت دريا بود و راه نبود ، نه كشتى بود و نه كسى كه ازو خبرى پرسد ، حيران فروماند . آن روز بشب آورد و آن شب نيز روز شد . فيروز شاه گرسنه شد ، در برابر نگاه كرد سفره‌يى ديد آويخته ، برخاست و سفره را فرود آورد و پيش خود نهاد ، گفت « به اندوه و شادى نبندد دهان » . شاه‌زاده سر سفره بازگشود ، دو مرغ بريان كرده ديد با نان ميده . فيروز شاه مشغول شد ، يك مرغ را بزد ، بعد از آن سفره را گرد كرد و شكر نعمت خداى تعالى بجاى آورد . بعد از آن نگاه كرد ، يكى صراحى ديد از زر سرخ بر طبقچه‌يى\r\n\r\n","description":"","footnote":"","page_name":" 722 ","page_number":728},
  {"content":"\r\n\r\nاز طلى نهاده و پياله‌يى مرصع بر بالاى طبقچه نهاده . فيروز شاه گفت حاليا خود را خوش دارم ! اين بگفت و صراحى را پيش كشيد و پياله را پر كرد و دركشيد . سه پياله پياپى پر دركشيد . بعد از آن آهسته آهسته به كار مشغول شد تا چنانك خوش وقت شد . برخاست و در آن دريا نگاه كرد ، عالم در عالم آب ديد . حيران ماند . مست شده بود ، عين الحيات بيادش آمد ، ياران و دوستان پادشاهى و لشكرگاه ، گريان شد و گفت اين چه سرنوشت بود كه پيش من آمد ! زارزار مىگريست . تا چند روز برين بگدشت . روزى سرخوش شد ، بنياد گريه و زارى كرد و زارى درگرفت و ميگفت آيا من بچه طالع از مادر متولد شده‌ام ؟ يك روز روز خوش نديدم ، يك ساعت دم خوش نزدم . اين ميگفت و مىگريست و نوحه مىكرد . ناگاه آوازى شنيد كه يكى ميگفت اى شاه‌زاده اين همه گريه و زارى چراست ؟ فيروز شاه نگاه كرد هيچ كس را نديد ، گفت اى بندهء خدا چه كسى ؟ خود را بنما تا من ترا ببينم و از تو سؤال كنم . از ناگاه از كنج خانه دختر پرىزادى پيدا شد در غايت جمال ، ماه‌روى و سلسله‌موى و طاق‌ابروى ، خوب‌ديدار و كبك‌رفتار ، لعل‌قباى و جان‌فزاى ، تاج مرصع بر سر نهاده و گيسوان در قفا انداخته و ميان محكم بسته ، اندام سيمين در غايت تمكين ، پيدا شد ، بيت :\r\n ازين مه‌پاره‌يى عابد فريبى * ملايك صورتى طاوس زيبى\r\nكه بعد از ديدنش صورت نبندد * وجود پارسايانرا شكيبى « 1 » \r\nآن دختر پرىزاد بدين آيين و تمكين خود را بفيروز شاه بنمود . فيروز شاه از آن شكل و شمايل و از آن فعل و خصايل و از آن هيأت موزون عجب ماند . به چشم حيرت درو نگاه مىكرد . آن دختر پرى سلام كرد و خدمت نمود « 2 » و گفت اى شاه‌زاده اين گريه و زارى از براى چيست ؟ چرا خوش ننشينى و بعيش و عشرت مشغول نشوى كه اين قصر در روى زمين بهترين [ جاى 
  ] دنياست و خوشترين جاى در عالم است .\r\n\r\n\r\n","description":"","footnote":"\r\n( 1 ) - شعر از سعدى است .\r\n( 2 ) - در اصل : نمود و سلام كرد .\r\n","page_name":" 723 ","page_number":729},
  {"content":"\r\n\r\nفيروز شاه گفت گرفتم كه بهشتست ، تنهايى دوزخ است . اكنون مدتى شد كه من تنها در چنين موضع بمانده‌ام و هيچ نميدانم كه مرا اينجا كه آورد و از بهرچه آورد و من چه گناه كرده‌ام كه مرا در چنين زندانى كرده‌اند . آن دختر پرى گفت من ترا آورده‌ام . اين موضع كوه قافست ، كوه بلور و قصر زر ، بهترين موضع كه در دنياست .\r\nفيروز شاه گفت مرا اينجا چرا آوردى و من چه بد كردم كه تو با من اين كردى و چونم آوردى ؟ گفت آن خرگور كه در شكار ديدى و كمندها كه برو انداختى و تا كنار آن حوض آمدى ، و آن خرگور كه در آن چشمهء آب جست ، و آن مرغ سفيد كه از آن چشمه پران شد ، و آن ترنج كه از حلق آن مرغ بيرون آمد و بر سينهء تو انداخت ، تو بو كردى و بيهوش شدى ، آن خرگور و آن مرغ سفيد من بودم . فيروز شاه گفت صورت چون گردد ؟ گفت من آدمى نيستم ، بلك پرىام . فيروز شاه گفت با من چه عداوت داشتى كه بدان صورت خود را به من نمودى و مرا از ياران و سپاه جدا كردى ؟ آن پرى گفت من به حكم خود نكردم ، بلك مرا مخدومى هست ، اين كار بفرمان او كردم .\r\nفيروز شاه گفت بارى بگو كه خداوندگار تو كيست و با من چه دشمنى داشت كه ترا اين كار فرمود . آن پرىزاده گفت بشنو تا بگويم . گوش و هوش به من دار تا راست بگويم و ترا از حال خبر دهم . فيروز شاه مستمع شد .\r\nحكايت كردن روحانه در پيش شاه ايران فيروز شاه : گفت بدان كه نام من روحانه است و ترا به حكم مه‌لقا آوردم . فيروز شاه گفت كه مه‌لقا كيست ؟ روحانه گفت بدان كه در كوه قاف شهرى هست كه آن را شهر پريان گويند . گرداگرد آن شهر هزار فرسنگ است و در آن شهر پادشاه عظيم بوده است كه حكم بر جملهء ديوان و پريان كوه قاف كرده است ، و جايگاه او آن شهر بوده است ، و آن پادشاه را نام ملك شطلاط جنى ؛ چهارصد و پنجاه ساله بود كه بمرد و اين تخت و اين شهر را بهفت پسر بگداشت ، و آن هفت پسر آن مملكت را بهفت قسم كرده‌اند . برادر بزرگتر را نام ملك خناس جنى [ است 
  ] و برادر ديگر كه پدر منست ملك قبط پرى نام دارد .\r\n\r\n","description":"","footnote":"","page_name":" 724 ","page_number":730},
  {"content":"\r\n\r\nبرادر سيوم ملك جند نام دارد و برادر چهارم مهكائيل « 1 » نام دارد ، برادر پنجم را ميكائيل نام است و برادر ششم را جمائيل « 2 » نام است و برادر هفتم را خمخام نام است . پادشاه كوه قاف اين هفت برادرند . اما جمله در فرمان ملك خناس جنى مىباشند كه او از همه بزرگتر است و اين ملك خناس دخترى دارد كه تا بنياد كوه قاف بوده است ، هرگز مثل اين دختر نبوده است و كس مثل او نديده است و اين دختر را مه‌لقا نام است و اين مه‌لقا با اين حسن و جمال عاشق تو شده است و شب‌وروز در آرزوى ديدار تو بوده است و درين ايام كه تو بجهان‌گيرى مشغولى او دايم در كمين تو بوده است . چندانت بگداشت كه جواب دشمن بتمامى بگفتى ، چون از كار دشمن ايمن شدى وقت آن بود كه بعيش و عشرت مشغول شوى . مرا فرستاد ، بدان صورت كه ديدى ترا از سپاه جدا كردم و بدين موضع آوردم .\r\nفيروز شاه گفت از بهرچه آوردى و از من چه توقع دارى ؟ من آدمى و شما پرى ؛ ما نه هم‌جنس همديگريم ، ما از خاك و شما از باد ، چون با هم جمع شويم ؟ بارى بگوى كه از اينجا تا آنجا كه مرا آوردى چه مقدار راه باشد ؟ روحانه گفت اى شاه‌زاده تو بسيارى از آدمىزاد دورى كه اگر راه دانى و توفيق رفيق گردد بده سال بملك آدمىزاد نرسى . فيروز شاه چون معلوم كرد كه ده ساله راه از آدمىزاد دور است ، فغان از جانش برآمد و عظيم تند شد و از سر غضب يك نعره بر روحانه زد كه بد كردى كه مرا از دوستان خود جدا كردى ! چندين سال در عالم ناموس كردم و گنج و مال پيدا كردم و مرا از جمله برآوردى ! مرا زود بياران خود برسان و اگرنه از من به تو خيلى زيان برسد ، روحانه گفت اى شاه‌زاده غضب مكن و تندى با من مكن ، من اين كار به حكم خود نكردم ، بلك به حكم شاه‌زادهء كوه قاف كردم و بىحكم مه‌لقا هيچ كس نتواند ترا به آدمىزاد بردن ، فيروز شاه گفت من از كجا و مه‌لقا از كجا ؟ اين هرگز نخواهد بودن كه من با پرى انس گيرم يا الفت كنم .\r\n\r\n\r\n","description":"","footnote":"\r\n( 1 ) - جاى ديگر . مهلائيل .\r\n( 2 ) - جاى ديگر جم جام .\r\n","page_name":" 725 ","page_number":731},
  {"content":"\r\n\r\nاو را هيچ نمىشناسم ، كارى كه دارم با تو دارم . روحانه گفت اى فيروز شاه اين نه سخن عاقلانست كه تو مىگويى . مه‌لقا دختر خناس جنى است و ملك خناس پسر شطلاط جنى است و حكم او بر تمام كوه قاف [ روان 
  ] است ؛ و حكم او بر جملهء ديوان كوه قاف روانست . دختر او مه‌لقا ترا دوست ميدارد و تو جواب سرد ميگويى و آنچنان كسى را از خود مىرمانى ، نيكو نمىكنى . فيروز شاه گفت من كسى را نمىخواهم و بيزارم از جملهء ديو و پرى . من ترا ميگويم كه همچنانك مرا آوردى بازم به وطن خود ببر تا از من به تو زيانى نرسد . روحانه گفت اى شاه‌زاده هيچ نمىدانى كه چه ميگويى ؟ خاطر شاه‌زادهء كوه قاف را از خود ميرنجانى . تا رضاى او نباشد هيچ كس نتواند ترا برد ، اگر هزار سالت عمر باشد كه درين ايوان زرين بمانى ، سخن من قبول كن و فرمان من ببر .\r\nراوى اين داستان چنين روايت مىكند كه فيروز شاه عظيم ملول شده بود و سخنهاى تند و درشت ميگفت تا سخن از حد گدشت . روحانه گفت چون قبول نمىكنى من رفتم تا با مهلقا بگويم تا حكم او چيست . اين بگفت و از چشم شاه‌زاده غايب شد . فيروز شاه بغايت ملول شد و از گفتن خود پشيمان شد و گفت بد كردم كه سخنهاى سرد گفتم . از ملالت سر در خواب نهاد و در خواب رفت . بعد از ساعتى از خواب بيدار شد و برخاست و نگاه كرد ، مجلسى ديد چيده از انواع نعمتها [ ى 
  ] الوان الوان ، از پخته و خام آنچه در عالم بهتر باشد جمله بر طبقهاى زرين نهاده و صراحى پر از شراب لعلى كرده . فيروز شاه گفت در عجب جايى افتاده‌ام ! امكان خلاصى ندارم ! ندانم كه حالم بچه خواهد رسيدن !\r\nراوى اين داستان روايت مىكند كه شاه‌زادهء ايران فيروز شاه در كوه بلور و قصر زر بماند و هيچ راه بيرون رفتن نديد و روزگارى بود . هرچند كه اسباب خوردن و پوشيدن دم بدم مهيا بود ، اما هيچ كس خود را نمىنمودند تا برين قصه مدتى بگدشت . شاه‌زاده در آن قصر بماند و كار بر شاه‌زاده عظيم دشوار شد و از جهان و\r\n\r\n","description":"","footnote":"","page_name":" 726 ","page_number":732},
  {"content":"\r\n\r\nآنچه دروست بيزار شد و از تنهايى عاجز شد . روزى نشسته بود و سر در گريبان فرو برده بود و از عين الحيات و جهان‌افروز و پدر و مادر و خواهر و لشكرگاه و مال و گنج به ياد آورد و هيچ اميد خلاص نبود . گريه بر شاه‌زاده افتاد ، زارزار بگريست . روايت كنند كه شاه‌زاده آواز خوش داشت ، در ميان گريه اين شعر خواندن گرفت و در فراق عزيزان مىگريست ، چنانك قايل گويد ، شعر :\r\n فراق دوستانش باد و ياران * كه ما را دور كرد از دوستاران\r\nدلم دربند تنهايى بفرسود * چو بلبل در قفص روز بهاران \r\nشاه‌زاده در ميان گريه ميگفت اى پدر بزرگوار و اى مادر مهربان و اى خواهر عزيز و اى برادران ، هرگز از من به ياد نياورديد و نگفتيد كه آن يار ما كجا رفت ؟\r\nمرا بشما چشم‌داشت بيشتر ازين بود ، اما راست گفته‌اند « كز دل برود هر آنچ از ديده برفت » . اى محبوب جانى و اى يار گرامى و اى شاه خوبان عين الحيات ، چندين سال در عالم از براى تو تيغ زدم و بارها سر خود را فداى تو كردم و از وصالت بهره‌يى نديدم و از گلستان وصالت هيچ گلى نچيده بفراقت گرفتار شدم ، گويا اكنون حالت چيست ؟ در وفاى منى يا دل از من برداشتى ؟ تصور كرده باشى « 1 » كه مگر من در عالم نيست شدم ، دل به كسى ديگر داده باشى يا در وفاى من نشسته باشى . ؟\r\nو اى جهان‌افروز تو از پدر خود برگشتى و دل در من بستى و از من نفعى نديدى ، كاشكى كسى بودى كه من از حال خود شما را معلوم مىكردم . اما من كجاام كه بده سال راه از شما دورم ! عجب باشد اگر من بديدار شما برسم . اى دريغ جوانى و پهلوانى من ! اى دريغ از مال و گنج و پادشاهى من ! اى دريغ از حشمت و سلطنت من ! اى دريغ از جمال عين الحيات ! اى دريغ از محبت جهان‌افروز ! اين ميگفت و زارزار مىگريست چنانك مرغان هوا را و ماهيان دريا را بر حال او گريه آمد و اين چند بيت ميخواند :\r\n\r\n\r\n","description":"","footnote":"\r\n( 1 ) - در اصل : باشيد .\r\n","page_name":" 727 ","page_number":733},
  {"content":"\r\n\r\n از سينهء پرآتش و از ديدهء پرآب * دردا كه گشت قاعدهء عمر من خراب\r\nزردست « 1 » چهرهء من و از دست « 2 » دشمنان * هر شب كنم به خون جگر روى خود خضاب\r\nامثال من مكرم و من سخره هوان * اقران من مرفه و من طعمهء عذاب\r\nگفتم كه در شباب كنم دولتى بدست * دولت بدست نامد و از دست شد شباب \r\nچندان بگريست كه بيهوش شد و از آب ديده آن موضع را تر كرده و بيهوش افتاد . تا چند ساعت بيهوش افتاده [ بود 
  ] . بعد از ساعتى فيروز شاه به خود آمد ، بر سرين خود روحانه را ديد كه نشسته بود و او نيز مىگريست . فيروز شاه برخاست و در پيش روحانه خدمت كرد و گفت اى شاه‌زادهء كوه قاف ، اگر من مىگريم از آنجهت است كه غريب و از خان‌ومان خود جدا مانده‌ام و بغريبى افتاده‌ام ، تو چرا مىگريى ؟ روحانه گفت مرا گريه بر حال تو مىآيد كه عظيم از ملك و مال و پادشاهى دور افتاده‌اى و سر و كارت با شاه‌زادهء كوه قاف است و با او تكبر ميكنى و با وجود او نام عين الحيات مىبرى و از خود نمىترسى و بر خود روزگار خود تلخ ميكنى . اى شاه‌زاده معلوم دان كه تا خاطر مهلقا نباشد هيچ ممكن نيست كه تو بمقام خود برسى . فيروز شاه گفت اى خواهر رضاى مهلقا چيست ؟ بگو تا بدانم . روحانه گفت كه رضاى مهلقا آنست كه تو رضا دهى تا مهلقا را بيارم تا تو او را ببينى و او ترا ببيند و با هم عهدى بكنيد و يكديگر را ببينيد و هم را دوست داريد كه تا چندانك خناس زنده است ممكن نيست كه شما بهم برسيد . حاليا تسلى خاطر مهلقا به زبان بكنى تا عاقبت بچه انجامد . اى شاه‌زاده اين چه گفتم به بودى تو درين است . چون يك بار چشم تو بر جمال مهلقا افتد ، هرگز نام عين الحيات نبرى كه بحسن و جمال مهلقا در عالم كس نديده است و نشان نداده است .\r\nفيروز شاه گفت اى خواهر اگر مهلقا اجازت بدهد مرا بلشكرگاه من به چند وقت برسانى ؟ روحانه گفت اگر مهلقا اجازت بدهد بسه روزت برسانم . اى شاه‌زاده هيچ\r\n\r\n\r\n","description":"","footnote":"\r\n( 1 ) - در اصل : من از دست .\r\n( 2 ) - ظ : طعن .\r\n","page_name":" 728 ","page_number":734},
  {"content":"\r\n\r\nانديشه مكن كه ترا بردن آسانست ، اما اول رضاى مهلقا بايد جست . فيروز شاه گفت اكنون مهلقا كجاست ؟ روحانه گفت كه مهلقا در شهر پريانست ، پيش پدرش ملك خناس جنى . اما اى شاه‌زاده معلوم دان كه مهلقا را عم‌زاده‌يى هست كه او را قابوس نام است ، پسر ملك جند ديو است ، و اين قابوس مهلقا را دوست ميدارد ، چند نوبت اين سخن را بر ملك خناس بگفتند ، ملك خناس دشنام داد كه مهلقا چه قابل قابوس است ، و مهلقا را خود زهره از قابوس ميرود و مهلقا دايم از او برحذر مىباشد . اگر نعوذ باللّه « 1 » معلوم كند كه ما در چه كاريم بيم جان ما باشد . اكنون كه ترا آورديم از قابوس پنهان ميداريم ، تو تكبر كردى و سخنان سرد گفتى ، مهلقا نيز از تو رنجيده است ، اكنون چون رضا دادى من بروم و مهلقا را بيارم تا شما يكديگر را ببينيد . بعد از آن نوعى كنيم كه شما را بلشكرگاه برسانيم كه دوستانت جمله دشمن شده‌اند و لشكرت عظيم بزحمت‌اند . فيروز شاه گفت اى خواهر هيچ تقصير مكن تا از هر دو طرف تسلى شود . روحانه گفت همتى كه رفتم تا مهلقا را بيارم و اين كار تمام شود . اين بگفت و ناپديد شد . شاه‌زاده برخاست و لحظه‌يى گرد آن قصر بگرديد و تفرج آن قصر مىكرد كه بسيار كارهاى خوب در آن قصر كرده بودند . بعد از آن پيش آن پنجره آمد و از قفاى پنجره در آن روى دريا نگاه كرد و كسب هوا مىكرد كه گفته‌اند « كس بىهوا مباد كه كسب هوا خوش است ! » بعد از آن بر سر مجلس آمد و بنشست و به شراب خوردن مشغول شد و لحظه‌يى شراب خورد . چون مست شد در خواب رفت ، بعد از آن بيدار شد . شب درآمد ، در كنج آن خانه گوهر عظيم تابان بود كه آن خانه از تبش آن گوهر روشن شده بود .\r\nفيروز شاه آن شب همه شب در انديشهء مهلقا مىبود كه گويا حال من با او بكجا خواهد رسيدن ؟ بلشكرگاه كى خواهم رسيدن و ديدار عزيزان كى خواهم ديدن ؟\r\nآن شب شاه‌زاده خواب نكرد ، در فكر و ملالت آن شب را بسر برد . هرچند كه\r\n\r\n\r\n","description":"","footnote":"\r\n( 1 ) - در اصل : نعوذا باللّه .\r\n","page_name":" 729 ","page_number":735},
  {"content":"\r\n\r\nشاه‌زاده يك سال بود كه در آن قصر بود ، اما آن شب برو مشكل‌تر بود تا عاقبت چون عمر ظالمان و دور جاهلان بگدشت . وقت سپيدهء صبح درآمد ، مرغ سفيد روز در پرواز آمد و زاغ سياه شب در گداز « 1 » آمد ؛ باد سحرى كه راحت‌بخش دل عاشقانست و شفادهندهء بيمارانست ، بوزيد و بوى آن بدماغ فيروز شاه برسيد . فيروز شاه مدت مديد بود كه تنهاى تن در آن ايوان بىدر مانده بود و از تنهايى بجان رسيده بود و از خود نوميد شده بود . در آن‌وقت صباحان و هنگام بامدادان بناليد و از سر نياز بدرگاه بىنياز بزاريد ؛ از دل بىقرار و چشم گريان و جان ناتوان به حضرت ملك ديان نالش كرد و گفت اى فرد [ ى 
  ] كه بىجفتى و اى بيدارى كه نخفتى ؛ اى احد و صمد و اى عاجزانرا مدد ؛ اى حى و قيوم ؛ اى صانع هر مصنوع و اى دل‌دهندهء هر ممنوع ، اى بروزآرندهء شب تار و اى برآرندهء آسمان معلق و اى گسترانندهء زمين مطبق ؛ بعزت راه روان راهت و بحرمت ملازمان درگاهت و به حق نيكان و پاكان بارگاهت كه بفرياد من غريب سرگشتهء از خان‌ومان خود آواره شده برسى و بديدار دوستانم برسانى ! همچنان مناجات ميكرد تا وقتى كه آفتاب طلوع كرد و خورشيد جمشيد از كنار افق ظاهر شد و عالم منور و نورانى گرديد . چرنده و پرنده سر از خواب برداشتند ، بيت :\r\n چون صبح بفال نيك روزى * برزد علم جهان فروزى\r\nابروى حبش بچين درآمد * كآيينهء چين ز چين برآمد \r\nراوى داستان روايت كند كه فيروز شاه در پاىتخت نشسته و چشم بر راه گماشته و در انتظار كه روحانهء پرى كى آيد و از مهلقا چه خبر آرد ؟ چون لحظه‌يى بگذشت روحانهء پرى از حجره سر بيرون كرد و در پيش فيروز شاه درآمد . خدمت كرد و گفت اى شاه‌زاده بشارت باد كه ترا اينك سلطان كوه قاف ، كان ملاحت و لطافت آفتاب خوبان عالم ، برگزيدهء بنى آدم ، سرو بوستان خوشى و ماه آسمان دلكشى ،\r\n\r\n\r\n","description":"","footnote":"\r\n( 1 ) - شايد : گذار .\r\n","page_name":" 730 ","page_number":736},
  {"content":"\r\n\r\nمنظور چشم عاشقان ، مقبول دل عارفان ، گل‌دستهء باغ بهشت ، حورنژاد عنبرسرشت ، طاوس باغ دلبرى و طوطى شكرشكن ماه و پرى ، اينك آمد ! زينهار و هزار زينهار كه طريق ادب و وظيفهء حرمت چگونه گوش دارى كه اين سعادت كس را نبوده است و اين دولت غنيمت شمرى . فيروز شاه گفت اى خواهر مهربان و اى بانوى ايوان ، كجاست آنچه گفتى ؟ گفت برخيز كه آمد . شاه‌زاده برخاست و ديده برگماشت . در برابر حجره‌يى زرين بود ، از ناگاه به حكم إله جمعى دختران پرىزاد چون زهره و مشترى ، چون شمعهاى تابان و چون گلهاى الوان و چون ماه و پروين و چون طاوس رنگين همه گلعذار و ماه‌ديدار ، سيم‌ساق و ابروطاق ، مشكين‌بوى و سنبل‌موى ، كبك رفتار و شكرگفتار ، تنگ‌دهان و موىميان ، سروبالا و خورشيدلقا ، نيكوروى و حورخوى ، نكته‌گوى و فتنه‌جوى ، جمله تاجهاى زرين مرصع بر سر نهاده و جامهاى ملون پوشيده و خلخالهاى زرين در ساقهاى بلورين انداخته و عنبرچهاى مرصع در گردن انداخته ، و گيسوان چون عنبر تر در قفا فروگداشته ، و بعضى سازهاى مختلف از چنگ و عود و رباب و دف و ناى در دست گرفته ، و بعضى ديگر طبقهاى زرين و سيمين پر از نعمتهاى الوان بر سر نهاده ، و بعضى عودسوز و مجمرهاى زرين بر دست گرفته ، به آيين تمام درآمدند و خدمت ميكردند و ميگدشتند .\r\nمؤلف اين داستان چنين روايت مىكند كه در ميان آن دختران پرىزاد دخترى پرىزادى چون ماه در ميان ستارگان و چون آفتاب درخشان و چون بدر تابان كه ماه شب چهارده در پيش جمال او سها نمودى و خورشيد عالم‌تاب در پيش روى او چون ذره سرگردان بودى ، گل سورى كه نوعروس بستانست از رشك رخسارهء او غرق عرق بودى و سرو سهى در جنب قد صنوبر او پست نمودى ، مشك تبتى كه جهان از بوى او معطر است از بوى زلف او در زندان ناف آهو جگرخون بود [ ى 
  ] . چگويم كه آن حسن و جمال و آن لطف و كمال از تقرير زبان و از مدح و بيان بيرونست ، شعر :\r\n\r\n","description":"","footnote":"","page_name":" 731 ","page_number":737},
  {"content":"\r\n\r\n آفتابى پديد گشت از دور * كآسمان ناپديد گشت از نور\r\nگرد بر گرد او چو حور و پرى * صد هزاران ستارهء سحرى\r\nهر شكر پاره شمعى اندر دست * شكر و شمع خوش بود پيوست\r\nپر سهى سرو گشت كاخ همه * شب چراغان [ و 
  ] چون چراغ همه\r\nآن پرى رخ پياله‌يى در دست * رفت و بر بزمگاه خويش نشست \r\nراوى داستان چنين روايت كند كه چون فيروز شاه آن دختر ماه‌رو را بديد ، آن چشمهاى مخمور را و آن حور و نور را و آن عارض گلگون و هيأت موزون [ را 
  ] ، در كوه بلور آن مايهء سرور و در قصر زرين آن كوه سيمين را بديد ، فيروز شاه متحير و متغير گرديد ؛ دل در طپيدن و روح در جهيدن درآمد ، به كلى از دست رفت و خود را فراموش كرد . با چشم تر و رنگ زرد و دل بيمار و آه سرد پيش رفت و در نزد آن مايهء ناز خدمت كرد و قد چون الف را دال كرد . بهزار زبان مدح و ثنا گفت و اين چند بيت در مدح مهلقاى پرى به زبان درى گفت ، شعر :\r\n اى عارض تو چون گل و زلف تو چو سنبل * من شيفته و فتنه بر آن سنبل و آن گل\r\nزلفين تو قير است برانگيخته از عاج * رخسار تو شير است برآميخته با مل\r\nبر دانهء لعلست ترا نقطهء عنبر * بر گوشهء ماهست ترا خوشهء سنبل\r\nتو سال و مه از غنج خرامنده چو كبكى * من روزوشب از درد خروشنده چو بلبل « 1 » \r\nمهلقا از گوشهء چشم در فيروز شاه نگاه كرد ؛ بهزار لطف فيروز شاه را پرسش كرد و گفت اى شاه‌زاده از تنهايى چونى كه از فراق عزيزان ديگرگونى ؟ فيروز شاه گفت ، چنانك تقدير خداست نه چنانك ارادت ماست ! به اميد وصال يك سال نگرانى كشيدم تا اكنون كه به خدمت شاه‌زادهء كوه قاف رسيدم و شرف خدمت بانوى بانوان و سلطان پريان دريافتم ، هرچند كه مدتى در باديهء حيرت بسرگردانى دويدم .\r\nمهلقا گفت اى گويندهء بىقول و اى جويندهء بىجهد ، خوددارى كردى و تكبر نمودى\r\n\r\n\r\n","description":"","footnote":"\r\n( 1 ) - شعر از عبد الواسع جبلى است .\r\n","page_name":" 732 ","page_number":738},
  {"content":"\r\n\r\nلابد كه مبتلاى غم و اندوه شدى ! فيروز شاه گفت نديده بودم و نشناخته بودم ، از بىخردى و بىعقلى كردم ، اكنون كه به خدمت رسيدم از جمله غمها رهيدم . من بعد سروجان و عمر و زندگانى را فداى تو كنم و ترا مخدوم و خداوندگار خود دانم ، تا باشم مهرت از دل نگدارم ، بيت :\r\n نشناختمت ز روى معنى * عيبم مكن الغريب اعمى \r\nمهلقا بخنديد و دست فيروز شاه گرفت و بر آن تخت زرين و مسند رنگين برآمد و فيروز شاه را در پهلوى خود بنشاند و بر طرف ديگر روحانه قرار گرفت . پس آن چهل دختر پرى به زانو درآمدند و مجلس شاهانه بياراستند و دست بسازها كردند . آواز سرود و ترانه و چنگ و عود و دف و نى برآمد ، بعد ز آن بادهء گلگون در جام لعلگون در گردش درآوردند ، آتشى كه چون بر طبيعت دست يابد ، گلستان عارض را آب دهد و گوهرى كه چون هوا از بوى او بهره گيرد خطى چون خط دلبران بر نافهء مشك و بيضهء كافور كشد ، و اگر جرعهء او بر خاك رسد چون عنبر تر سرشته شود .\r\nشعر :\r\n چهرهء ساقى چنان در عكس او پيدا شود * راست پندارى پرى در شاخ مرجان شد نهان\r\nجام مرواريدگون چون جام ياقوتين ازو * ور چه اصل او زمردگون پديد آيد بكان\r\nنيست مهر و ماه و مشك‌وبان ، ازو آمد پديد * رنگ ماه و نور مهر و طبع مشك و بوى بان \r\nدل از غايت فرح سلسلهء بىصبرى مىجنبانيد و از دست ساقيان سبك‌روح راح دمادم ميخواست ، بيت :\r\n در حجلهء جام آسمان‌گون * آن دختر آفتاب درده\r\nياقوت بلور حقه پيش آر * ز آن آتش چون گلاب درده \r\n\r\n","description":"","footnote":"","page_name":" 733 ","page_number":739},
  {"content":"\r\n\r\n آن خون سياوش از خم جم * چون تيغ فراسياب درده\r\nتا جرعه اديم‌گون كند خاك * آن لعل سهيل تاب درده \r\nساقيان شراب ناب در گردش درآوردند و مطربان در رامش‌گرى درآمدند و زهره‌طبعان بسان ناهيد چنگ و بربط مىنواختند و از تار آن تار دل را غذا و جانرا شربت ميدادند و جام مى لعلى در گردش درآوردند ، شعر :\r\n ساقى بيار شيشهء مى تا بهم خوريم * كز چرخ شيشه باز جگرخون چو ساغريم\r\nكشتيست جام باده و غم بحر پر ز موج * كشتى روانه ساز كزين بحر بگدريم \r\nچون مجلس گرم شد ، جايى آن‌چنان خوش و محبوب و دلكش ، فيروز شاه بىقرار و مهلقا در پىكار ، فيروز شاه دم بدم آه سرد مىكشيد و آب گرم مىريخت ، كه غريب بود و در مقام عجب بازمانده بود . مهلقا آن دست بلورين چون شوشهء سيمين فراز كرد و جام از دست ساقى بستد و در پيش فيروز شاه داشت و گفت اى شاه ايران و اى سلطان ابن سلطان ، اين‌جام بستان به ياد آنكسى كه اول و آخرش يكى باشد . فيروز شاه دست مهلقا را ببوسيد و آن جام مى بستاد ، اما در خاطرش آمد كه با عين الحيات شرطى كرده بود و عهدى بسته بود كه بر تو يار ديگر نگزينم و دوست ديگر نگيرم ، اكنون با ديگرى نشسته بود و مى لعلى ميكشيد « 1 » و او را در فراق گداشته بود . فيروز شاه بىاختيار آب از ديده روان كرد و قطرات غمام بر عارض چون رخام بباريد ، بيت :\r\n لولو از نرگس فرو باريد و گل را آب داد * و ز تگرگ روح‌پرور مالش عناب داد \r\nچون در درياى ديده بر صحيفهء رخسارهء فيروز شاه دوان شد و آب محبت از چشمهء چشم در گلستان رخسارهء او ريزان شد و آن علامت درد فراق و غايت اشتياق بود ، مهلقا و روحانهء پرى چون آن حالت را بديدند بدانستند كه حالتى است . روحانه را معلوم بود كه اين گريه و زارى شاه‌زاده را موجب چيست . لب مىگزيد و سر مىجنبانيد\r\n\r\n\r\n","description":"","footnote":"\r\n( 1 ) - در اصل : ميكشد .\r\n","page_name":" 734 ","page_number":740},
  {"content":"\r\n\r\nكه شرم ندارى كه با وجود مهلقا كه در كنارت نشسته است و در چنين مقامى تو ديگرى را به ياد مىآورى ؟ اما فيروز شاه از آن فراغت داشت و به غير از عين الحيات هيچ كس و هيچ چيزش در خاطر نمىآمد و با خود ميگفت ، شعر :\r\n ما به غير از يار اول كس نمىگيريم يار * اختيار اولين نيك است كرديم اختيار « 1 » \r\nمهلقا در سخن درآمد و گفت اى ايرانى من با تو و تو با ديگران مشغولى ! اين گريه و زارى تو از بهر چيست ؟ من شاه‌زادهء كوه قافم ، پدرم ملك خناس جنى است ، پسر ملك شطلاط كه در كوه سماوات تختگاه او بوده است ؛ اكنون هفت پسر دارد كه برادران مادرى من‌اند ، يكى شهنشاه پريست كه پادشاه كوه سبز پوشانست و چهارصد هزار پرى سبزپوش در فرمان دارد ؛ و يكى ديگر طوطى شاه پريست كه پادشاه دربند كوه لاجورد است ؛ و ديگر تاج الملوك پريست كه پادشاه كوه كهرباست ؛ و يكى ديگر سيف الملوك است كه پادشاه كوه عقيق است و سپاه چهارصد هزار پرى سرخ‌پوش دارد ، و يكى ديگر شهريار است [ كه 
  ] پادشاه كوه بلور است و چهارصد هزار پرى سفيدپوش در فرمان دارد ؛ و يكى ديگر قمراس پريست [ كه 
  ] پادشاه چهارصد هزار پرى سياه‌پوش است و در بند ششم از آن اوست ؛ و يكى ديگر ملك قبير است كه پادشاه كوه قير است ؛ و خواهر مادرم مروحه پريست كه مادر روحانه است . من با اين همه اتباع و خويشاوندان و پدر و مادر و خصمان و دشمنان در پيش تو بنشسته‌ام بىترس و بىخوف و ترا خواهان و ترا جويان و با تو مشغول ، روا باشد كه ترا از من فراغت باشد و به ياد ديگرى باشى و از غايت بىصبرى مىگريى و يك زمان تحمل نمىكنى ؟\r\nفيروز شاه چون اين سخن بشنيد گريه‌اش زيادت شد و در ميان گريه گفت اى خداوند و مخدومم ، آنچه گفتى صدچندان و بلك هزار چندانى ، اما دنيا خانهء نام و ناموس است و جاى ننگ و نام است ، من چندين سال در عالم تيغ زدم و زحمتها كشيدم و جواب دشمنان گفتم و بىاختيار از ميان ايشان جدا شدم ، پدر و مادر را و خواهر را\r\n\r\n\r\n","description":"","footnote":"\r\n( 1 ) - شعر از اوحدى مراغه‌اى است .\r\n","page_name":" 735 ","page_number":741},
  {"content":"\r\n\r\nدر فراق خود سوزانيدم ، نه من از حال ايشان خبر دارم و نه ايشان از حال من آگاهى دارند و آنچه درين مدت در عالم پيدا كردم مىترسم كه بدست دشمنان افتد . اين گريهء من از بهر آنست و اگرنه مرا چه حد آن باشد كه شاه‌زادهء كوه قاف سايهء دولت بر سر من اندازد و مرا به خدمتكارى خود قبول كند . روحانه گفت اى شاه‌زاده تو چند روز ديگر با شاه‌زاده مهلقا بساز و مجلس مه‌لقا را غنيمت شمار كه تا ملك خناس جنى و قابوس زنده‌اند شما از هم كام نمىتوانيد يافتن . حاليا اين نوبت يكديگر را ديديد و بيگانگى « 1 » از ميان شما برخاست « 2 » ، با هم عهدى و قولى بكنيد تا شاه‌زاده اجازت فرمايد كه تا ترا به سپاهت برسانيم كه آنچه گفتى راست گفتى كه دوستانت از دشمنان عظيم بزحمت‌اند و آوازهء نابودن تو در عالم افتاده است و دشمنان از هر طرف خروج كرده‌اند ؛ پدر و مادرت شب‌وروز در فراقت گريان و نالان و سوزانند ، ترا ببريم تا جواب دشمنان بگويى و دوستان تو معلوم كنند كه تو زنده و بسلامتى ، تا ديگر تقدير خداى تعالى چه خواهد بودن ؟ بيت :\r\n ما ميگوييم و ديگران ميگويند * تا خود فلك از پرده چه آرد بيرون \r\nحاليا وقت را غنيمت شمريد كه خوش وقتى و نيكو دميست ، چنانك عاقلان شيرين سخن ميگويند ، شعر :\r\n آدم بچه را حديث آدم نرسد * آن آدم را حديث اين دم نرسد\r\nصد آدم و آدمى و آدم بچه را * دل خون شود و يكى بدين دم نرسد \r\nفيروز شاه خرم شد و از شادى خواست تا دست مهلقا را ببوسد . مهلقا دست در گردن او انداخت و او را ببر خود كشيد تا يكديگر را ببوسيدند و مطربان در ساز زدن كوشيدند و بعضى برقص درآمدند . مجلس گرم شد ، مى گلگون در جام بلورين مىخوردند تا مست شدند و دست در گردن هم درآوردند و در خواب شدند و بعضى در آن قصر پراگنده شدند .\r\n\r\n\r\n","description":"","footnote":"\r\n( 1 ) - در اصل بيگانى .\r\n( 2 ) - در اصل : برخواست .\r\n","page_name":" 736 ","page_number":742},
  {"content":"\r\n\r\nاما مؤلف اين داستان چنين روايت مىكند كه از خدمتكاران مهلقا دخترى بود كه عظيم محرم مهلقا بود ، او را پروانه نام بود و اين پروانه قابوس ديو را كه عم‌زادهء مهلقا بود دوست ميداشت و قابوس او را نمىخواست و قابوس مهلقا را دوست ميداشت و دايم پروانه در انديشهء آن بود كه مهلقا را در دل قابوس سرد كند و خود را در نظر او درآرد . آن « 1 » حرام‌زاده دايم درين فكر مىبود ، چون ديد و معلوم كرد كه مهلقا با ديگرى خوش برآمد و از قابوس فراغتى دارد ، با خود گفت اين عظيم كاريست كه مهلقا در پيش گرفته است ! البته اين راز روزى آشكارا خواهد شد ، هركس كه درين ميان بوده باشد در محل خطر خواهد بودن . پس مصلحت در آنست كه من زودتر اين خبر را بقابوس برسانم تا هم مهلقا را در نظر قابوس خوار « 2 » كرده باشم و هم خود را در پيش او بر كار كرده باشم و هم ملك خناس را خبر كرده باشم .\r\nآن حرام‌زادهء دغل و آن ملعون جعل ، پروانهء پرى ، چون مجلس را پراگنده ديد پنهان از چشم حريفان از آن قصر بيرون آمد و در حال راه شهر پريان در پيش گرفت و بشتاب تمام روان شد و ميرفت تا به شهر پريان رسيد و در حال پيش قابوس آمد .\r\nقابوس ديو آن حرام‌زادهء پر غريو نشسته بود و در انديشهء وصل مهلقا بود كه من خود را بوصل او چون برسانم كه ناگاه پروانهء پرى آن غماز سرسرى از در حجرهء قابوس درآمد و بر قابوس سلام كرد . قابوس گفت اى پروانه كجا بوده‌اى و بچه كار آمده‌اى ؟\r\nپروانه گفت اى قابوس من عاشق توام و تو عاشق مهلقا و مهلقا را زهره از تو ميرود .\r\nتو در فراق نشسته‌اى و او با ديگرى خوش برآمده است و ترا در فراق خود گذاشته است و [ به 
  ] من كه ترا بجان خواهانم هيچ التفاتى نمىكنى . قابوس در غضب رفت و گفت اى رعنا تو چه ميگويى ؟ چنان بگوى كه بدانم چه ميگويى ؟ پروانه گفت چه ميگويم ؟ گوش به من دار تا بگويم . بدان و آگاه باش كه محبوبت مهلقا در قصر زر با آدمىزادى با روحانه [ و 
  ] با چند دختر ديگر بعيش نشسته‌اند . من نيز در پيش\r\n\r\n\r\n","description":"","footnote":"\r\n( 1 ) - در اصل : چون .\r\n( 2 ) - در اصل : خار .\r\n","page_name":" 737 ","page_number":743},
  {"content":"\r\n\r\nايشان بودم چون از درد دل تو و بىالتفاتى مهلقا معلوم داشتم ، بشتاب تمام آمدم و ترا آگاه كردم . اكنون برخيز ، اگر كارى مىتوانى كردن بكن كه وقت كار است ! قابوس گفت دروغ ميگويى ! چون او را ميخواهم و ترا نمىخواهم تو آمدى كه مهلقا را در نظر من بىقيمت كنى و خود را در پيش من ور كار كنى . پروانه سوگند ياد كرد و گفت اگرت باور نمىشود برخيز تا ترا ببرم بسر وقت ايشان تا هر دو را بيك‌جا بگيرى . قابوس چون تمام معلوم كرد ، بغايت خرم شد و پروانه را در كنار گرفت و ببوسيد و گفت اگر اين سخن راست باشد « 1 » من داد دل خود را از آن رعنا بستانم و هرچه دل تو خواهد چنان كنم و ترا عزيز دارم و من بعد دوست و دلارام من تو خواهى بودن . پروانه گفت برخيز تا برويم . قابوس گفت چون چنين است مصلحت در آنست كه اول پيش ملك خناس رويم و با او اين قصه را بگوييم و بعد از آن باستقلال تمام بسر وقت ايشان رويم . پروانه گفت ايشان تا ده روز ديگر در قصر خواهند بودن و از تمام عالم فراغت دارند .\r\nبعد از آن قابوس ديو برخاست و رو به ايوان ملك خناس كرد ، چون برسيد خناس جنى بر تخت نشسته بود و امراى دولت او در گرد تخت قرار گرفته ، بعظمت تمام ، كه قابوس درآمد و در پيش ملك خناس خدمت كرد . ملك خناس قابوس را گفت كجا بوده‌اى و بچه كار آمده‌اى ؟ قابوس گفت به خدمت عم بزرگوار بكارى آمده‌ام ، اگر اجازت باشد بگويم . ملك خناس گفت بگو ! قابوس گفت ازين بدتر چه باشد كه مهلقا نام شاهان كوه قاف را بر خاك انداخت و از تو كه پدر اويى شرم نداشت . اكنون با آدمىزادى در قصر زر بعيش نشسته است و ترك نام و ناموس كرده است ! ملك خناس گفت كه دروغ ميگويى ! چون تو او را ميخواهى و من به تو نمىدهم ، اكنون برو بهتان مىنهى و ميخواهى كه او را بدنام كنى . قابوس گفت شاباش اى ملك ! مهلقا در قصر زر با بيگانه‌يى بعيش نشسته است ، من از غيرت و حميت خويشى آمده‌ام تا ترا خبر كنم ، تو جواب من چنين ميگويى ؟ اكنون\r\n\r\n\r\n","description":"","footnote":"\r\n( 1 ) - در اصل : باشد كه .\r\n","page_name":" 738 ","page_number":744},
  {"content":"\r\n\r\nمرا اجازت بده تا بروم و مهلقا را با آن آدمى را بگيرم و هر دو را بر تو بيارم . ملك خناس گفت ترا اجازت دادم ، اگر تو آنچه گفتى چنان كنى من مهلقا را به تو دهم تا هرچه خواهى با او بكنى و اگر دروغ باشد تو لايق چه باشى ؟ قابوس گفت سرم از آن تو باشد ، اگر مرا بكشى هيچ كس خون من از تو طلب نكند . ملك خناس گفت قبول كردم . آن جمع جنيان كه آنجا حاضر بودند بر آن سخن گواه شدند .\r\nقابوس بيرون آمد و رو بسراى خود نهاد كه تا جمعى را بردارد از خدمتكاران خود و بسر وقت مهلقا و فيروز شاه رود .\r\nاما مؤلف اخبار و گزارندهء داستان چنين روايت مىكند كه از خدمتكاران مه‌لقا يكى در مجلس بود ، چون مقالات قابوس را با ملك خناس بشنيد و معلوم كرد ، در حال و ساعت بيرون آمد و راه فلك گرفت و رو بقصر زر نهاد و مىآمد تا برسيد .\r\nهفت شبانه‌روز بود كه مهلقا و فيروز شاه و روحانه بعيش مشغول بودند و پرواى كس نداشتند و مى لعلى در جام ياقوتى مىكشيدند و گوش به عود و چنگ داشتند و از عالم و هرچه دروست فراغت داشتند . گمان چنين داشتند كه پروانه بكارى رفته است ، هيچ گمان به غمازى او نداشتند كه آن پرىزاد بيامد ، به تعجيل تمام و آن قصه را از اول تا آخر بگفت ، و گفت هم‌اكنون قابوس بگرفتن شما مىآيد .\r\nروحانه چون اين سخن بشنيد متغير شد و آنچه شنيده بود در گوش مهلقا بگفت .\r\nآه از جان مهلقا برآمد و گفت اى خواهر تو غم جان اين جوان غريب بخور كه من رفتم و ناگاه از پهلوى فيروز شاه غايب شد . و آن مطربان و آن دختران غايب شدند و بيك لحظه پراگنده شدند . فيروز شاه عجب ماند ، روبه‌روحانه كرد و گفت اى خواهر شما را چه حال است كه مجلسيان پراگنده شدند ؟ روحانه ترنجى از زر سرخ بدست فيروز شاه داد و گفت اين ترنج را بوى كن تا بگويم كه چه بوده است .\r\nفيروز شاه آن ترنج را بستد و بوى كرد ، بيهوش شد ، روحانه در حال فيروز شاه را در ربود و ناپيدا شد .\r\n\r\n","description":"","footnote":"","page_name":" 739 ","page_number":745},
  {"content":"\r\n\r\nروايت چنين كرده‌اند كه در درياى محيط گرده‌سنگ بلند بود ، هموار سر بر فلك كشيده بود و از هيچ طرف راه بالا رفتن و بشيب آمدن نداشت ، از گدار و راه كشتى و غيره دور بود ؛ بر سر آن كمرسنگ دهان غار بود . روحانهء پرى فيروز شاه را در آن غار و بالاى آن سنگ نهاد و چند روزه طعام و شراب و آنچه دربايست بود مهيا كرد و برفت و آن موضع ميان درياى محيط بود و گرداگرد آن موضع جزيرهاى بسيار بود .\r\nاما مؤلف اخبار چنين روايت مىكند كه از آن طرف چون قابوس حرام‌زاده با پروانهء ملعونه و جمعى از خدمتكاران قابوس بشتاب تمام روى را بقصر زر نهادند كه فيروز شاه را با مهلقا هر دو را بيك‌جا بگيرند ، چون لشكر ياغى بدان قصر درآمدند ، هيچ كس در آن قصر نبود ، اما اسباب عيش ايشان جمله حاضر بود . قابوس گفت اى پروانه كجاست آنچه گفتى ؟ پروانه گفت اى دريغا ! مگر خبردار شده‌اند و گريخته‌اند ! اينك اسباب عيش ايشان حاضر است و ايشان گريخته‌اند ! قابوس درماند كه چون كند ، چون موجلكه « 1 » داده بود كه اگر مهلقا را بگيرم هرچه خواهم با او بكنم و اگر اين قصه دروغ باشد سر او از آن ملك خناس باشد ، چون كسى را نديد ، مصلحت در آن ديد كه پروانه را بكشد و پيش عم رود و بگويد كه اين غمازى پروانه كرد و دروغ گفت ، از دشمنى كه با مهلقا داشت اين دروغ را برو بست ، و من بقول او اين كار كردم ، چون تهمت نهاد او را كشتم و عذر خناس بخواهم .\r\nاين انديشه كرد و بعد از آن رو به پروانه كرد و گفت اى رعناى دروغ‌گوى ! اين چه بود كه تو كردى و دروغ چنين گفتى و مرا در ورطهء بلا انداختى ؟ پروانه گفت من دروغ نگفتم راست گفتم اما تو تعلل كردى ، ايشان جستند . قابوس گفت اكنون فايده‌يى نيست اما جزاى تو كشتن است كه چرا غمازى كردى و چنين فتنه‌يى برانگيختى . پروانه گفت از بهر تو كردم ، چون پيش تو هيچ منت نبوده است ديگر نگويم . قابوس گفت حاليا ترا هلاك كنم و جزايت بدهم كه تا ديگرانرا عبرت باشد .\r\n\r\n\r\n","description":"","footnote":"\r\n( 1 ) - از كلمهء مغولى « موچولكا » يعنى تعهدنامه .\r\n","page_name":" 740 ","page_number":746},
  {"content":"\r\n\r\nاين بگفت و در حال پروانه را به دو نيم كرد و او را بجزا رسانيد و در حال از آن قصر بيرون آمد و راه شهر پريان در پيش گرفت و در پيش ملك خناس جنى آمد .\r\nقابوس پيش عم خدمت كرد و گفت اى عم بزرگوار ، من بد كردم كه بقول حرام‌زاده پروانه كار كردم . به قصر زر رفتيم هيچ كس را نديديم ، دانستم كه آن سخن دروغ بوده است . پروانه را كشتم و بعذر خواستن آمده‌ام . ملك خناس گفت مرا كى [ با 
  ] ور كند كه تو بقول هركسى مرا و دختر مرا بدنام كنى ! تو با من شرط كرده بودى ، اكنون اختيار مراست . در حال امر كرد كه بگيريد اين حرام‌زادهء غدار را ! در حال قابوس را بگرفتند و بفرمود كه سرش انداختند و تنش را بيرون ايوان انداختند و سرش را از در ايوان درآويختند . چون از مرگ قابوس بپرداختند ، مهلقا را خبر كردند كه پدرت قابوس را بكشت . مهلقا عظيم خرم شد ، اما معلوم كرد كه فتنه‌يى عظيم خواهد برخاستن .\r\nاما مؤلف اخبار چنين روايت مىكند كه چون خبر مرگ قابوس در شهر پريان فاش شد ، هركس سخنى ميگفتند كه تا خدمتكاران قابوس خاك بر سر كردند و در پيش جند ديو آمدند و آنچه از صورت حال بود با ملك جند ديو بگفتند . جندديو را چون معلوم شد كه خناس پسر او را كشت فغان در جان آن عفريت افتاد و فرياد از نهاد او برآمد . تاج بر زمين زد و جامه بر تن چاك كرد و بر خاك نشست .\r\nروايت كرده‌اند كه اين جند ديو بر سه برادر بزرگ و سرور بود ، بر « 1 » مهلائيل و جم‌جام و خم‌خام . ايشان مطيع او بودند ، چون معلوم كردند كه چنين حالتى شده است كه قابوس پسر جندديو بر دست ملك خناس جنى كشته شده است ، از دشمنى كه با ملك خناس جنى « 2 » داشتند ، پيش جند ديو آمدند و بموافقت ملك جند بر خاك نشستند . چهار دانگ از ملك پريان در حكم ايشان بود و هر ملكى را از ايشان چهارصد هزار ديو و پرى در فرمان بودند . غوغا ازيشان برآمد . ملك جند\r\n\r\n\r\n","description":"","footnote":"\r\n( 1 ) - در اصل : يكى بر .\r\n( 2 ) - در اصل : ملك جندديو\r\n","page_name":" 741 ","page_number":747},
  {"content":"\r\n\r\nديو گفت اى برادران اگر شما با من متفق مىشويد « 1 » من خون پسر جوانم از خناس بخواهم ؛ كه پسر من بدست خناس بظلم كشته شده است ؛ كه مرا معلوم است كه راستى از طرف پسر من بوده است كه مهلقا يكى را از آدمىزاد آورده است بمعاونت رعنا روحانهء پرى ؛ كه او را با آدمىزاد بيشتر دوستى بوده است ؛ كه جندله بدست او كشته شد و قصر زر مسخر كرد . جمله گفتند كه ما را نيز اين سخن معلوم است . جند ديو گفت پس بر پسر من ظلم كرده باشد و بناحق او را كشته باشد و بدنامى ما از خناس و خاندان خناس بوده باشد و [ ناموس 
  ] پدر ما ملك شطلاط جنى كه بناموس او هرگز جنى نبوده است ، در روزگار خناس بباد رفته باشد . درازى عمر جنيان از ناموس بوده است ، اكنون بىناموسى اول از خاندان خناس پيدا شد . اگر درين كار شما با من موافقت مىكنيد ما « 2 » اين بدنامى را از خاندان خود برداريم و جواب اين بىغيرت بگوييم و آنكس كه طرف او بگيرد ؛ و اگر موافقت نخواهيد كردن و بر بىحميتى خود تحمل خواهيد كردن ، من تحمل نخواهم كردن ، البته پيش سهنشاه پرى خواهم رفتن و در پيش تاج الملوك و شهنشاه پرى و طوطى شاه و سيف الملوك و قمراس و قبيرا و شهريار پرى ، پسران سلاطين پرى ، در پيش ايشان خواهم رفتن و سپاه هفت بار صدهزار ديو و پرى خواهم آوردن و با جملهء برادران عداوت خواهم كردن كه جمله بىحميت و بىغيرت‌اند . و اگر ايشان نيز حمايت كنند كه از مادر « 3 » مهلقا بديشان تعلق دارد ، بخواهم رفتن به بيخ زمين و صحراى هيهات و آنجا كه زندان خانهء سهمگين ديو است ، آنجا ملك صلصال و نريمان جنىاند ، و آن سپاه را دلالت كنم درين مملكت كه شما را معلوم است كه ايشان و پدران ايشان دايم در آرزوى اين مملكت بوده‌اند . با ايشان يكى شوم و درين مملكت درآيم و آنچه كردنى باشد بكنم . آن سه برادر گفتند كه ما با تو در اين كار موافقت ميكنيم . ما خود ازو راضى نيستيم كه دايم بر ما جور مىكند و آنچه از پدر ما ملك شطلاط جنى مانده است ، بما نمىدهد . على الخصوص كه دختر او مهلقا چنين كارى\r\n\r\n\r\n","description":"","footnote":"\r\n( 1 ) - در اصل : مىشويد كه .\r\n( 2 ) - در اصل : تا ما .\r\n( 3 ) - در اصل : از مادرى . ياء نشانهء كسرهء اضافه است .\r\n","page_name":" 742 ","page_number":748},
  {"content":"\r\n\r\nكرد و ملك خناس جنى پسر ترا كشت . جمعى از آن قوم گفتند كه شايد كه ملك خناس جنى از درستى اين كار تمام معلوم نكرده باشد ، تصور كند كه قابوس را به يسق پادشاهى كشت كه او را عظيم انفعالى داد و سخن درشت بر روى عم خود گفت ، كه ملك خناس دعوى مىكند كه تخت ملك شطلاط به كلى به من ميرسد كه برادر بزرگ منم ؛ اما حكايت مهلقا را نيكو نمىداند ، او را نيكو وقوف دار كنيم ، اگر قبول نكند بعد از آن حرب كنيم و خون قابوس بخواهيم راست باشد ، تا او چه تدبير كند . گفتند چنين بهتر باشد . پس ديوان عظيم [ عزا 
  ] بنهادند و چهل بار چهارصد هزار ديو و پرى جمع شدند و جمله غرق سياهى شدند و پلاسهاى سياه در گردن انداختند و عزا بنهادند و در پيش خناس فرستادند ، سر قابوس را با نبشته بياورد [ ند 
  ] ، فرياد و فغان برآوردند و بعزا مشغول شدند .\r\nراوى اين داستان چنين روايت مىكند كه ملك خناس دانست كه فتنهء عظيم خواهد برخاستن « 1 » ، بفرستاد ملك قبط پرى را و حمايل پرى « 2 » را طلب كرد و اين حكايت را با ايشان بگفت كه قابوس چنين سخنى گفت و نتوانست روشن كردن و بجايى نتوانست رسانيد [ ن 
  ] ، جملهء امرا كه در ايوان من بودند شنيدند كه قابوس چه گفت و چه شرط كرد ، من او را بسخن او كشتم . جملهء امرا گفتند كه نيكو كردى ، كشتن برو لازم بود . ايشان درين سخن بودند كه خبر بملك خناس كردند كه جمعى از پيش ملك جند و جم‌جام و خم‌خام و مهلائيل « 3 » آمده‌اند و بار طلب مىكنند . ملك خناس گفت بار دهيد . جمعى از عفاريت درآمدند و در پيش ملك خناس خدمت كردند و گفتند ما را برسالت فرستاده‌اند به حضرت ملك خناس و چند سخن ارسال كرده‌اند ، اگر اجازت باشد بگوييم . خناس گفت بگوييد . گفتند كه ملك جندديو و مهلائيل « 4 » جنى و خم‌خام و جم‌جام بعزاى ملك‌زاده قابوس بودند ، جند گفت اگر پسر مرا ملك خناس كشت ، اگر از سر گناه ميكشت مرا هيچ غور\r\n\r\n\r\n","description":"","footnote":"\r\n( 1 ) - در اصل : برخواستن .\r\n( 2 ) - شايد جمائيل . رجوع شود به ص 725 .\r\n3 و 4 - در اصل : مهلاك .\r\n","page_name":" 743 ","page_number":749},
  {"content":"\r\n\r\nنمىبود ، كه گناه‌كار را لابد بكشند . اما چون جملهء عالم را معلوم است كه گناه بر طرف مهلقا بوده است ، و با آدمى در قصر زر بعيش بوده است ، و روحانه آن آدمى را بقصر زر آورده است ، پس گناه او را بوده باشد ، پسر من در ميانه بظلم كشته شد .\r\nو اين بدنامى در خاندان ملك شطلاط بماند . اما ما را معلوم است كه ترا ازين حال خبر نيست ، اكنون ترا معلوم كرديم تا بدانى و بچارهء اين كار مشغول شوى تا اين بدنامى ازين خاندان برخيزد و چارهء تو آنست كه مه‌لقا را بسته بعوض قابوس بفرستى تا ما بدان نوعى كه خواهيم او را هلاك گردانيم و روحانه را شما هلاك كنيد و آن آدمى را كه اين همه فتنه از بهر اوست او را بدست آريد ، هرچند كه او گناهى ندارد اما چون سبب فتنه او بوده است ، او را نيز بكشيم ؛ و اگر فرمان نمىبرى پس معلوم دان كه ما چهار برادر با هم اتفاق كرده‌ايم و بحرب تو خواهيم آمدن ، يا ترا از شهر پريان بدر كنيم و يا تو ما را بدر كنى ؛ ما نيز برويم بكوه ميخ زمين و صحراى هيهات پيش سهمگين زندان‌بان « 1 » و ملك صلصال و نريمان جنى و لشكر خواهيم آوردن [ و 
  ] تا داد دل خود نخواهيم قرار نگيريم .\r\nملك خناس چون اين سخنها بشنيد برجوشيد و غضب كرد و گفت شما اين سخن را برانگيختيد و در حق دختر من چنين دروغ گفتيد ، از آنك دايم شما با من مخالف بوده‌ايد . اگر قابوس را كشتم از غيرت و حميت كشتم ، اكنون اگر مهلقا را به شما بدهم ، بر خود اثبات كرده باشم . برو با جند ديو بگوى كه فضولى مكن و بجاى خود بنشين كه آنچه بر قابوس آمد سزا و جزاى او بود ، اگر شما نيز بى ادبى كنيد جزاى خود بيابيد .\r\nآن جمع بازگشتند و آنچه شنيده بودند بازگفتند . آن چهار ملك باهم هم‌عهد شدند . جند ديو گفت چهارصد هزار ديو و پرى بيارم . آن برادران نيز گفتند كه ما هم هر يكى چهارصد هزار ديو و پرى بياريم و با خناس جنگ كنيم . اين خبر بملك\r\n\r\n\r\n","description":"","footnote":"\r\n( 1 ) - يعنى سهمگين ديو كه در صفحهء 742 آمده است .\r\n","page_name":" 744 ","page_number":750},
  {"content":"\r\n\r\nخناس رسيد كه جندديو و خم‌خام و جم‌جام و مهلائيل « 1 » اتفاق كرده‌اند و عزم حرب تو دارند و ميگويند كه « 2 » مهلقا را بده كه بعوض خون قابوس او را هلاك كنيم و اگر نه حرب كنيم . ملك خناس جنى عظيم پريشان شد ، دانست كه فتنهء عظيم خواهد برخاستن و اين همه به جهت مهلقاست . حكم كرد كه مهلقا را طلب كنيد ، او را طلب كردند . مهلقا پيش پدرآمد و خدمت كرد . خناس گفت اى رعنا اين چه بدناميست كه از بهر من پيدا كردى و نام آبا و اجداد مرا بر باد دادى ؟ و به جهت تو برادران با من خصم شدند . مهلقا گفت دروغ ميگويند و بر من بهتان مىنهند . من از كجا و آدمىزاد از كجا ؟ من ازين معنى هيچ خبر ندارم . بلى من با خواهرم روحانهء پرى در قصر زر بوديم و عيش مىكرديم ، از دشمنى كه با من داشت بر من چنين دروغ گفت و مرا چنين بدنام كرد « 3 » . خناس گفت اگر راست و اگر دروغ حاليا اين خبر منتشر شد . حكم كرد تا مهلقا را گرفتند و دربند كردند و فرستاد قبط پرى را و جمائيل « 4 » را طلب كرد و گفت جند بر من سپاه مىكشد و جم‌جام و خم‌خام و مهلائيل « 5 » اتفاق كرده‌اند كه ما را از شهر پريان بدر كنند و من فرستادم كه از سپاه آنچه داريم جمله بيايند . شما نيز كارسازى كنيد و حاضر « 6 » باشيد و جنگ را آماده باشيد كه تا خطايى واقع نشود .\r\nايشان خدمت كردند و از پيش برادر بيرون آمدند و بطلب سپاه فرستادند و بكارسازى مشغول شدند . اين خبر در شهر پريان افتاد كه در ميان برادران مخالفت افتاده است . هركس سخنى ميگفتند ، بعضى از طرف خناس و بعضى از طرف جند ديو . غوغا برخاست ، پيران جنى از هر دو طرف در ميان افتادند و هيچ فايده نكرد .\r\nعاقبت دل بر حرب نهادند و جاى جنگ معين كردند . روحانهء پرى پيش مهلقا آمد تا او را ببيند . مهلقا دربند بود و چند پرى بر وى موكل بودند . روحانه بگريست و\r\n\r\n\r\n","description":"","footnote":"\r\n( 1 ) - اين همان است كه پيش از اين « مهلاك » آمده بود .\r\n( 2 ) - در اصل : كه يار .\r\n( 3 ) - فاعل « قابوس » است\r\n( 4 ) - در اصل : حمايل\r\n( 5 ) - در اصل : مهلاك .\r\n( 6 ) - در اصل : حاظر .\r\n","page_name":" 745 ","page_number":751},
  {"content":"\r\n\r\nگفت اى خواهر ترا بدين حال نمىتوانم ديدن ! اما هيچ باكى نيست ، اميدوارم كه عاقبت كار برحسب مراد تو باشد . مهلقا نيز بگريست و گفت اى خواهر عظيم فتنه‌يى در ميان جنيان به جهت فيروز شاه برخاست ! دانم كه جنگى عظيم خواهد واقع شدن تا عاقبت چه شود . اما اى خواهر تو از حال فيروز شاه چه خبر دارى و او را كجا بردى و اكنون به كجاست ؟ روحانه گفت در آن حالت كه تو رفتى او از من سؤال كرد كه چه حالتست كه مهلقا بىاختيار از پيش من رفت ؟ من با او نگفتم اما ترنجى بدست او دادم كه بوى كرد و بيهوش شد . من او را برداشتم و در ميان درياى محيط بر آن سر آن گرده سنگ بلند و آن غار بردم و در آن غار خوابانيدم و چند روز نعمت در پيش او نهادم . هيچ كس را از ديو و پرى بدان غار راه نيست . اما اكنون ندانم كه حالش چيست .\r\nمهلقا گفت اى خواهر ترا يك كرمى مىبايد كردن و بدان مقام مىبايد رفتن و فيروز شاه را به آدمىزاد مىبايد رسانيدن تا ببينيم كه حال ما چه مىشود كه جملهء ديوان كوه قاف در جست‌وجوى ويند كه اگر نعوذ « 1 » باللّه او را بدست آرند به عذاب تمام بكشند و بر من اين بدنامى ثابت شود و من نيز در معرض هلاك باشم . مصلحت آنست كه حاليا او را بمقام خود برسانى . اگر من ازين بند و بلا باز رهم باز او را توان بدست آوردن و اگر من هلاك شدم پس بودن او آنجا هيچ معنى ندارد .\r\nروحانهء پرى گفت حاليا بروم و فيروز شاه را بملك آدمىزاد برسانم . اين بگفت و رو بدان مقام نهاد كه فيروز شاه را برده بود . چون بدان مقام رسيد فيروز شاه را نديد ، هرچند كه طلب كرد نيافت عجب ماند كه آن مقام جاى مجهول بود ، ميان درياى محيط بود و محل گدار خلق و كشتى به اختيار نبود و جاى فرود آمدن هم نبود .\r\nمتعجب شد كه آيا كجا رفته باشد . بسيارى در آن حوالى بجست و نيافت . درماند كه فيروز شاه در چنين موضعى كجا رفت ؟ چند روز در آن حوالى بگرديد ؛ نوميد شد ،\r\n\r\n\r\n","description":"","footnote":"\r\n( 1 ) - در اصل : نعوذا .\r\n","page_name":" 746 ","page_number":752},
  {"content":"\r\n\r\nگفت گمان من آنست كه فيروز شاه زنده است اما ندانم كه از چنين بلندى چون بشيب آمده است يا او را مرغ برده است يا ديو برده است . پيش مهلقا آمد و با مهلقا گفت كه فيروز شاه پيدا نيست . مهلقا عظيم ملول شد و گفت اى خواهر عظيم مشكل شد ! من اين همه بند و رنج و محنت بمحبت او كشيدم و اين همه فتنه در كوه قاف به جهت اوست و او خود ناپديد شد . از آن مىترسم كه مبادا بدست دشمنان افتاده باشد كه جمله در جست‌وجوى اويند كه به پدرم او را بنمايند و مرا بقتل دهند . روحانه گفت از آن نوع ايمن باش كه من در طلب او باشم ، باشد كه بازش بدست آرم .\r\nاما مؤلف اخبار چنين روايت مىكند از حكايت جندديو كه با مهلاك « 1 » و جم‌جام و خم‌خام متفق شدند و سپاه بسيار بريشان گرد شدند و از آن طرف ملك خناس با قبط پرى و حمايل « 2 » پرى و سپاه بسيار كار راستى كردند . در قفاى شهر پريان صحرايى بود كه آن صحرا را دشت زر ميگفتند و در آن دشت جمله چندانك روز بودى آن دشت جمله زر نمودى و سنگ و كلوخ آن دشت جمله زر نمودى و چون آفتاب فرورفتى به حكم خداى تعالى آن جمله همان خاك و سنگ نمودى ، و در گرد آن دشت چهار كوه بلند بود ، يكى سفيد بود از شير سفيدتر ، و يك كوه ديگر از قير سياه‌تر و يك كوه ديگر سرخ بود چون خون كبوتر و يكى كوه ديگر كبود بود . ايوان و سراپردهء ملك خناس جنى بزدند و از آن قبط پرى و حمايل پرى . از آن طرف جندديو با جم‌جام و خم‌خام با سپاه دوبار هزار « 3 » هزار در آن دشت فرود آمدند و سپاه ملك خناس نيز فرود آمدند . ملك خناس و قبط پرى و حمايل پرى بر تخت نشسته و آن تختها را ديوان بر كلهء سر نهاده ، چند هزار عفريت و پرى با شكلهاى مختلف آن تختها را در ميان گرفته از روى هوا فرود آمدند . ملك خناس بر تخت نشست و آن دو برادر بر گوشهاى تخت قرار گرفتند . در پاىتخت او ديوى بود عظيم بالا ، قوى هيكل ، عظيم زورناك ؛ ديوى بغايت بلند ، شخصى قوىسر و بزرگ ، جفتى شاخ\r\n\r\n\r\n","description":"","footnote":"\r\n1 و 2 - مهلاك و مهلائيل و حمايل و جمائيل را گزارندهء داستان فرق ننهاده است و ما نيز همچنين مىكنيم .\r\n( 3 ) - در اصل : هزاران .\r\n","page_name":" 747 ","page_number":753},
  {"content":"\r\n\r\nبر كلهء سر برآمده ، مثل جفتى درخت سر بر سر هم نهاده ، و رويى بزرگ چون پيش - خوان آش‌پزان ، و دو چشم چون دو حوض پرخون ، و دهانى چون غارى پر از خنجر ، و بينى چون ناى آسيايى ، دو دست چون دو شاخ درخت و هر ناخنى مثل خنجر آبدار . دستش مثل دست خرس و پايش مثل پاى گاو و تنش پرموى فتيله فتيله شده [ و 
  ] از تن او آويخته . قبايى از چرم پلنگى پوشيده و زنجيرى از زر در كمر بسته .\r\nملعونى « 1 » زشت‌روى به هيبت تمام ؛ كريه اللقا « 2 » و بىصفا ؛ اگر ابليس او را بديد [ ى 
  ] هزار فرسنگ بگريختى ، شعر :\r\n گاو شاخى گراز دندانى * اژدها كس نديده چندانى\r\nبينيش چون تنور خشت‌پزان * دهنى چون تنور رنگ‌رزان \r\nچنين جانورى كه بدين زشتى صفت كردم او را خرناس پلنگ‌پوش گفتندى . در روز مردى سنگ آسياى پنج هزار من سوراخ كرده بود و درخت صنوبرى درو تعبيه كرده كه هرگاه كه او در ميدان آمدى ، صدهزار ديو و پرى ازو بگريختى . ملك خناس اعتماد تمام برو داشت و پهلوان پاىتخت ملك خناس جنى بود .\r\nراوى داستان روايت كند كه چون ملك خناس جنى در آن دشت فرود آمد ، موقوف آنكه جند ديوكى آيد و حال چون شود . ناگاه خبر آوردند كه اينك جند ديو با جم‌جام و خم‌خام و مهلاك با چهار بار چهارصد هزار ديو و پرى آمدند و در برابر سپاه شما فرود آمدند و شنيديم كه فردا عزم حرب دارند . ملك خناس گفت شما نيز كارسازى حرب كنيد و حكم كرد تا سپاه جمع آمدند و آن شب را بسر بردند .\r\nچون صبح صادق از مطلع آفاق شارق « 3 » شد و عالم را منور گردانيد ، آن دو لشكر بر خود حركت كردند و در جوش و خروش درآمدند و صد هزار هزار آواز مختلف از آن دشت برآمد و هر زمان جزع و فزع بيشتر مىشد ، چنانك گفته‌اند ، بيت :\r\n هر زمان آن خروش مىافزود * لحظه تا لحظه بيشتر مىبود \r\n\r\n\r\n","description":"","footnote":"\r\n( 1 ) - در اصل : معلونى .\r\n( 2 ) - در اصل : كريه القا .\r\n( 3 ) - در اصل : شارع .\r\n","page_name":" 748 ","page_number":754},
  {"content":"\r\n\r\n همه خرطوم‌دار و شاخ‌گراى * گاو [ و 
  ] پيلى نموده در يك جاى\r\nبر نشسته هزار ديو به ديو * در درو دشت بركشيده غريو\r\nهمه صحرا بجاى سبزه و گل * غول در غول بود و غل در غل \r\nبعد از آن در آن اول بامدادان آن دو لشكر بيداد در برابر هم صفها بياراستند و تخت ملك خناس جنى بر كلهء نره ديوى نهاده در ميان هر دو صف بازداشتند و ديوان قرار گرفتند . اما از آن جانب جند ديو در قلب لشكر آمد ، بر پشت مركب جنى سوار شده ، با برادران در قلب لشكر برابر سپاه خناس قرار گرفتند . چون كار هر دو لشكر تمام شد ناگاه از صف لشكر خناس شاه يك نره ديوى بلندبالايى قوى هيكل كه جملهء اختيار سپاه خناس [ با او 
  ] بود ، او را كران‌ديو گفتندى ، در پيش خناس آمد و اجازت ميدان‌دارى طلب كرد . ملك او را اجازت داد . بعد از آن كران‌ديو رو بميدان نهاد ، با قدبلند و آن پشت نهنگ ، در ميان ميدان درآمد و يك نعرهء رعدوار چنان بركشيد كه از صلابت آن نعره زمين بلرزيد و صداى آن نعره در گنبد آسمان پيچيد .\r\nجندديو چون كران ديو را بديد بلرزيد كه پهلوانى او را ديده بود و شجاعت او مشهور بود . گفت اى مبارزان اين كران ديو است كه در خدمت ملك شطلاط مىبود و پشت و پناه ما بود . اكنون از پيش ما برگشته است و در پيش دشمن ما رفته است .\r\nكيست كه امروز در ميدان اين ملعون رود و دفع او كند و سر او را ببرد و بنزديك من آرد كه ناگاه مالون ديو از قلب سپاه جند ديو رو بميدان نهاد چون درختى ، و درخت صنوبرى بر دوش نهاده ، بر مثل زبانى دوزخ در ميدان درآمد و نعره بر كران ديو زد و گفت اى ملعون ! ياد دارى كه در صحبت ملك شطلاط با من دعوى كردى و آن روز بحيل مرا بر زمين زدى و ناموس مرا بردى ؟ از آن وقت تا امروز در عالم ترا مىجستم كه داد دل خود را از تو بخواهم . اين بگفت و آن دست و درخت را در بالا برد تا بر كلهء كران ديو فرود آرد كه كران‌ديو آن پشت\r\n\r\n","description":"","footnote":"","page_name":" 749 ","page_number":755},
  {"content":"\r\n\r\nنهنگ را كه در دست داشت ، تا دست مالون ديو از هوا بشيب آمدن ، چنان « 1 » بزود « 2 » كه دست و سر و سينه‌اش را ربود و « 3 » مالون از پاى درافتاد .\r\nچون آن دو لشكر نره ديوان آن ضرب را بديدند ، بر خود لرزيدند و از ضرب دست او بترسيدند ، و لشكر ملك خناس چون آن فتح بديدند نعرها بركشيدند و شاديها كردند . جندديو چون بديد كه مالون كشته شد بغايت غمناك گرديد و سر در پيش انداخت و ساعتى نيك دمش فرو رفت ، چنانك الماس پرى و جملهء ديوان بدانستند كه جندديو بترسيد . الماس‌پرى گفت اى شاه ترا چه شد كه بدينسان ترسان و غمناك گرديدى ؟ اين حرب است ناچار و ناكام يا از ما يا ازيشان كشته خواهند گرديد . جندديو گفت غمناكى من از ترس نيست ، از آنست كه من فال گرفته بودم كه اگر مرد ما مرد ايشانرا بيفگند نصرت ما را باشد و اگر مرد ايشان مرد ما را بيفگند نصرت ايشانرا باشد . الماس وزير گفت بدين تصور غم نبايد خوردن كه بزرگان گفته‌اند :\r\n هر آن كارى كه آغازش بود سخت * سرانجامان به نيكى آورد بخت \r\nملك جند چون از وزير اين سخن بشنيد او را تسلى شد و غم از دل بيرون كرد و خرم شد و نعره بر نره ديوان زد و گفت اى مبارزان كيست كه در ميدان رود و خون مالون ديو را از ازين ملعون كران طلب كند ؟ و هركس كه سر كران‌ديو را پيش من آورد هر مرادى كه از من بخواهد من برآورم ، كه از ناگاه از ميان آن صف نره ديوان نره ديوى بجنبيد كه او را خرپاى ديو گفتندى . ملعونى بود بر مثال درختى چنار كه قايل از صفت او مقصر است . گرده سنگى سوراخ كرده و بر دوش نهاده .\r\nبا آن قد بلند و با آن گرز گران با هيبت تمام رو در ميدان نهاد و نعره ميزد و آتش از حلق و دماغ او بيرون ميريخت و از چشمها « 4 » شعلهاى آتش بيرون مىآمد . آتش از حلق او زبانه‌زنان ، ياوه‌گويان ، شاخ و شانه‌زنان ، تا بدين نسق به كران‌ديو\r\n\r\n\r\n","description":"","footnote":"\r\n( 1 ) - در اصل : كه كران ديو چنان .\r\n( 2 ) - در اصل : نمود .\r\n( 3 ) - در اصل : چون .\r\n( 4 ) - در اصل : چشمهاى .\r\n","page_name":" 750 ","page_number":756},
  {"content":"\r\n\r\nرسيد و نعره‌يى چنان بر كران‌ديو زد كه كران‌ديو بلرزيد و از صلابت او بترسيد و از غايت ترس درماند . و بزرگان راست گفته‌اند « هرگز نكند عيار ترسنده هنر » . آن استخوان نهنگ كه در دست داشت خواست كه بر خرپاى ديو زند كه خرپاى ديو پيش‌دستى كرد و درآمد درو چون نهنگ بىدرنگ و آن گران‌سنگ را چنانش بر كله زد كه كران ديو را در هم خرد كرد و كران ديو از پاى درافتاد و آن پشت نهنگ از دست او درافتاد . خرپا چون چنان ديد گرز گران‌سنگ خود را بينداخت و آن پشت نهنگ را برگرفت و راست بايستاد و نعره زد و آن استخوان نهنگ را بر فلك انداخت و بازبگرفت و طريت كرد و جولان نمود و مبارز خواست .\r\nملك خناس چون چنان ديد در غضب رفت و بتنديد و رو در صف نره ديوان كرد و گفت اى نره‌ديوان ، روا باشد كه ما را چون جند ديو معارضى باشد و مرا خود اين ننگ بس است كه با چنين كسى معارض بايد شدن ! اما اين زمان كار من بجايى رسيد كه خرپاى ديو در ميدان آيد و مبارزان مرا بكشد . بعد از آن گفت كيست كه در ميدان رود و خون اين مردان مرا طلب كند ؟ او درين سخن بود كه خرناس‌ديو قدم پيش نهاد و گفت اى شاه مرا اجازت ده تا در ميدان روم تا داد دل ترا ازين قوم بستانم و جگر شاه را خنك گردانم . شاه خناس بغايت شاد شد و آفرين بر جان خرناس كرد و او را بسيار بستود و گفت اى پهلوان ، اگر تو شر اين حرام‌زاده را از من بگردانى هرچه دلت خواهد بدهم . خرناس چون اين سخن بشنود دعا بر جان شاه كرد و رو در ميدان نهاد و استخوان بينى ماهى بر دوش گرفته مىآمد تا به نزديك خرپا رسيد و بانگ بر وى زد و گفت اى ملعون ترا چه حد آن باشد كه در ميدان ملك خناس بيايى و چنين پهلوانرا « 1 » هلاك گردانى ؟ اين بگفت و آن استخوان بينى ماهى كه در دست داشت برآورد و بر سر خرپا فرود آورد . خرپا آن استخوان پشت نهنگ « 2 » را پيش داشت ، اين استخوان بينى ماهى بر آن پشت\r\n\r\n\r\n","description":"","footnote":"\r\n( 1 ) - در اصل : پهلوانانرا .\r\n( 2 ) - در اصل : استخوان ماهى .\r\n","page_name":" 751 ","page_number":757},
  {"content":"\r\n\r\nنهنگ آمد ، طراق عظيم از آن برآمد . اما هيچ كدام را ضررى نرسيد . خرپا نيز بر وى نعره زد و اشتلم كرد و حمله آورد و با هم مىكوشيدند تا چند حمله در ميان ايشان باطل شد . خرناس چون چنان ديد در غضب رفت و آن استخوان بينى ماهى را بزد بر سر خرپا چنانك تا ميانش به دو پاره كرد . خرپا از پا درافتاد و در دم جان بداد . خرناس چون خرپا را هلاك كرد نعره زد و اشتلم كرد و مبارز خواست . جند ديو چون چنان ديد ملول شد و بانگ بر سپاه زد و گفت كيست كه در ميدان رود و كين خرپا را بخواهد . از قلب سپاه ديوى عظيم آهنگ ميدان كرد . چون در ميدان درآمد هم از گرد راه بر خرناس حمله كرد و با هم برآويختند . زمانى نيك بكوشيدند ، عاقبت بر دست خرناس كشته شد . ديگرى در ميدان آمد كشته شد ، تا چهل نره ديو بر دست خرناس كشته شد . خرناس ديگر هرچند نعره زد و مبارز خواست كسى در ميدان نيامد كه همه ازو ترسيده بودند .\r\n دگر كس بميدان نيامد دلير * كه ترسيده بودند از آن تند شير \r\nچون خرناس چنان بديد كه كسى ديگر بميدان نيامد در غضب رفت و آن استخوانرا برآورد و بر آن سپاه دشمن حمله كرد و رو بپاى علم جندديو نهاد . چون بپاى علم رسيد ، خود را بر آن سپاه زد . جندديو چون چنان ديد شاد شد و بانگ بر سپاه خود زد و گفت او را دريابيد كه خون كسان ما او را گرفته است و او را پاره پاره كنيد . پس سپاه جندديو در گرد خرناس درآمدند و حمله كردند . ملك خناس چون چنان ديد گفت اى مبارزان خرناس را دريابيد كه او از غيرت و پهلوانى خود را بر آن سپاه زده است . آن سپاه چون از ملك خناس آن سخن شنيدند همهء سپاه جنى بيكبار حمله كردند و هر دو سپاه با هم برآويختند و برآميختند و برانگيختند و با هم گردان شدند و آن دو لشكر ديو و پرى و اهرمن و جنى و لاقيسى و ابليسى ، اشتر سرو گاوسر و خوك‌سر و پلنگ‌سر حرب درگرفتند و بر يكديگر زدند و از يكديگر مى كشتند و مىخستند و بعضى مىبستند و مىجستند ؛ بعضى بر زمين حرب ميكردند و\r\n\r\n","description":"","footnote":"","page_name":" 752 ","page_number":758},
  {"content":"\r\n\r\nبعضى بر هوا ، و آن خروش و جوش از زمين خاكدان بر گنبد گردان رسيده بود و جوش آن مصاف در كوه قاف پيچيده بود و سر و دست نره ديوان بر مثال تگرگ و باران بر روى زمين مىريخت و خون ايشان با خاك مىآميخت . در ميان آن جنگ مغلوبه خرناس ديو با خم‌خام ديو رسيد و يك نعرهء سهمناك برو زد و آن سلاح كه در دست داشت بزد بر كلهء سرش كه بر زمينش پخش كرد . آن لشكر چون آن ضرب بديدند جمله رميدند و هر يكى بر طرفى دويدند . رمش در آن سپاه افتاد كه دو كس با هم نيفتادند و بغايت ولوله در آن دو سپاه افتاد .\r\nاين خبر به جندديو رسيد . بغايت پريشان گرديد و بهم برآمد و گفت تدبير اين كار چه باشد ؟ او در اين انديشه بود كه ناگاه ديد كه سپاه او گريزان مىآمدند ، افتان و خيزان . عجب ماند كه اينها را چه حالت است ؟ چون نيك نگاه كرد خرناس را ديد كه آن سلاح ماهى را بر دوش نهاده و غران و خروشان مىآمد . چون او را بدان هيبت و صلابت بديد الحق كه بترسيد اما فايده نبود . بانگ بر برادرش جم جام‌ديو زد كه اى برادر اينك خونى ما ، كشندهء برادر ما ! جم‌جام چون خرناس را بديد آهنگ او كرد و يك نعره بر او زد و گفت اى حرام‌زاده بيا كه نيكت يافتم ! اين بگفتند و با هم برآويختند . خرناس آن سلاح را حوالهء سر جم‌جام كرد .\r\nجم‌جام دست دراز كرد و آن ضرب او را بگرفت . خرناس چون چنان ديد دست را از سلاح بداشت و در جست و بهر دو دست گلوى جم‌جام را بگرفت و درربودش و بر زمين زد و بر سينه‌اش بنشست . جند شاه چون برادر را گرفتار ديد راه هزيمت در پيش گرفت . بر مثال دودى از روى زمين برخاست و راه فلك گرفت . لشكرش نيز پراگنده شدند و برفتند تا ديگر قصهء ايشان كجا شنوى .\r\nمؤلف اخبار چنين روايت مىكند كه چون خرناس ديو جم‌جام را بگرفت آن ديوان از شادى در گرد جم‌جام درآمدند . خرناس چون ديد كه سپاه دشمن بهزيمت شدند ، جم‌جام را بديوان سپرد و خود روى به شاه جن نهاد و بيامد و خدمت كرد و\r\n\r\n","description":"","footnote":"","page_name":" 753 ","page_number":759},
  {"content":"\r\n\r\nگفت شاها ، جم‌جام را بدولت تو گرفتم . اكنون اشارت شاه چيست ؟ خناس گفت كرم كردى ، عذرت بخواهم . بعد از آن حكم كرد تا سپاه فرود آمدند و بارگاه شاهى زدند و تخت ملك خناس بنهادند . ملك خناس بر تخت برآمد و حكم كرد تا جملهء ديوان حاضر شدند . كرسى زرين بنهادند تا خرناس‌ديو بر آن كرسى قرار گرفت .\r\nبفرمود تا جم‌جام را بياوردند و در معرض خطاب بداشتند و او را به زانو درآوردند و نره ديوان سر دوش او را بگرفتند . خناس رو بجم‌جام كرد و گفت اى جم‌جام اكنون خود را چون مىبينى ؟ رفتى و طرف جند گرفتى و تيغ بر روى من كشيدى ؟ اكنون جزاى تو چيست ؟ جم‌جام در غضب بود ، گفت اى خناس تو بد كردى ، برادرزاده را بظلم كشتى ، گناه تو و دختر تو بود . بىحميتى بر خود آوردى و نام پدران خود را بد كردى و روان ملك شطلاط از خود رنجانيدى ، آنچه ما كرديم از غيرت و حميت كرديم ، اكنون ملك‌جند رفت تا ديوان كوه قاف را بياورد تا عوض از تو بخواهد ، اكنون دست دست تست !\r\nملك‌خناس عظيم در غضب رفت ، گفت بنگريد كه چنين دروغ بر خاندان من مىنهند و مرا بدنام ميكنند ! اما دانم كه شما را مقصود چيست كه پدر در وقت رفتن تخت و مملكت به من وصيت كرد ، شما حسد كرديد ، اگرچه من از سر مروت هريك را حصه‌يى دادم اما شما همان عداوت و خصومت داريد ، اما دولت من كار خود كرد كه حرام‌زاده خم‌خام بهلاك آمد . اكنون نوبت تو است . اين بگفت و فرمود تا جم‌جام را پاره‌پاره كنند و هر پاره‌يى از براى عبرت بر قله‌يى از قلهاى كوه قاف برند . جم‌جام را بيرون آوردند . جم‌جام گفت اى خناس مرا حكم كشتن كردى ، اما جان از دست فرزندانم كجا برى كه خون مرا به تو نگدارند . جم‌جام را بيرون آوردند و به عذاب تمام بكشتند و اندام او را پاره‌پاره كردند و بر قلهاى قاف بنهادند و از آن كار بپرداختند . ملك خناس جنى گفت كه البته ميدانم كه جند حرام‌زاده‌يى بد است و تا زنده است دست ازين كار نخواهد داشتن و در بند عوض با ما خواهد\r\n\r\n","description":"","footnote":"","page_name":" 754 ","page_number":760},
  {"content":"\r\n\r\nبودن . اكنون رفت تا ديوان كوه قاف را دعوت كند و بحرب ما بيارد ، هرچند كه كسى فرمان او را نخواهد بردن كه جمله را معلوم است كه پسر بزرگتر ملك شطلاط منم و پدر وصيت مملكت به من كرده است ، اما غافل نبايد بودن . حاليا شما برويد به شهر پريان و آن گنج و خزينهء خم‌خام و جم‌جام و مهلاك را تصرف كنيد و بخزينهء من فرود آريد و آن حصهء مملكت از دست خدمتكاران ايشان بستانيد و بدست خدمتكاران ما بسپاريد . ايشان بدان كار قيام نمودند ، اما تو بيا و از جاى ديگر قصه بشنو .\r\nمؤلف اين داستان در حضور دوستان چنين روايت مىكند كه چون جندديو بهزيمت رفت تا دامن كوه برق ربا و معدن الماس هيچ جا نايستادند و چون بدان موضع رسيدند خيمه و بارگاه بزدند و فرود آمدند و به تدبير كار خود مشغول شدند .\r\nبعد از آن جند جنى رو به الماس‌پرى كرد كه وزير او بود و گفت اكنون چه تدبير است ؟ ما را [ از 
  ] اينجا نشستن هيچ كارى برنمىآيد و ما را غم كار خود مىبايد خوردن . الماس پرى چون اين سخن از جندديو بشنود ، گفت اى شاه بدان و آگاه باش كه درين عقب كوه الماس شخصى بود كه او را ديو هوش اهرمن ميگفتند .\r\nاكنون او از جهان رفته است اما پسرى دارد كه او را سارق ديو هوش اهرمن مى گويند . او با هيچ ديو و پرى انس نگرفته است و با كس اختلاط نكرده است ، و آمده است در پس اين كوه الماس ، قصريست از آن پدرش ، كه او گاه‌گاه آمدى و آنجا عيش كردى ، اكنون او آمده است و آنجا قرار گرفته است ؛ و پدران ما را با پدر او دوستيها بوده است و ما را در كودكى با او دوستيها بوده است . اگر شاه مثال فرمايد ، بنده بروم و او را بيارم . جندديو گفت كرم ميكنى و منت بر جان ما باشد . الماس پرى چون اين سخن از جند شاه بشنود شاه را خدمت كرد و تحفه‌يى چند برداشت ، با هزار جنى روان شد و جند شاه را وصيت كرد كه زينهار حاضر حال خود باشى و ازينجا نجنبى تا مرا آمدن . اين بگفت و با آن هزار مرد خود روانه شد و\r\n\r\n","description":"","footnote":"","page_name":" 755 ","page_number":761},
  {"content":"\r\n\r\nمىرفت و راه كوه الماس را مىبريد تا بعد از چند روز برسيد . و اين كوه الماس كوهى بود بغايت بلند و بر مثال سنگ مغناطيس شاخ‌شاخ بود و او را كوه برق ربا گفتندى و عاقلانرا معلوم است كه الماس از برق حاصل مىشود .\r\nاما الماس‌پرى از آن كوه بگدشت و به روى دشتى رسيد ؛ مرغزارى لطيف و درختان بسيار و گل و رياحين بىشمار [ بديد 
  ] . تو گفتى كه مگر روضهء فردوس است و مرغان خوش الحان بر بالاى درختان به خواندن درآمده بودند . چون الماس وزير بدان‌جا رسيد ، كوهى ديد سر بر عيوق كشيده ، در پاى كوه و دامن مرغزار يك قصرى و حصارى از سنگ خارا بركشيده ؛ الماس وزير چون بدان مقام رسيد ، سهمى و صلابتى بر الماس وزير بنشست ، متحير فروماند ، ناگاه شخصى را ديد كه از آن دره بيرون آمد ، بر مثال زبانى دوزخ ، سر بزرگ و قدبلند و شخصى قوى و دو شاخ از كلهء سر چون دو درخت بيرون كرده و دو چنگ چون دو چنگ پلنگ ، و بدان دو چنگ گردن دو شير را گرفته از آن بيشه بيرون آمد .\r\nالماس پرى با آن هزار جنى چون او را بديدند خدمت كردند . سارق ديو هوش [ اهرمن 
  ] چون الماس پرى را ديد آن دو شير را كه در دست داشت چنان بر هم زد كه هر دو را درهم خرد « 1 » كرد . نگاه كرد ، الماس را ديد ، بشناخت ؛ پيش آمد و او را در كنار گرفت و پرسش كرد و گفت « عجب عجب كه ترا ياد دوستان آمد ! » هرگز ما را به ياد نياوردى ، اكنون خوش آمدى و صفا و نور آوردى . اكنون بگو كه موجب آمدن چيست ؟ الماس پرى خدمت كرد و گفت هرچند كه بنده از خدمتكاران قديمم و دايم بدعاى پهلوان مشغول بوده‌ام ، اما موجب آمدن بنده اين زمان به خدمت خداوند آن است كه مگر مهلقا دختر خناس جنى جوان آدمىزاد را دوست ميدارد و آن جوانرا روحانهء پرى در قصر زر آورده است و با او « 2 » بعيش نشسته است و ترك ناموس و ننگ كرده است و نام شاهان كوه قاف را بر خاك انداخته است . مگر قابوس\r\n\r\n\r\n","description":"","footnote":"\r\n( 1 ) - در اصل : خورد .\r\n( 2 ) - در اصل : با هم .\r\n","page_name":" 756 ","page_number":762},
  {"content":"\r\n\r\nپسر جند شاه ازين خبر يافت « 1 » و در پيش خناس آمد و گفت دختر به من ندادى و اينك در قصر زر با بيگانه بعيش است ! خناس گفت دروغ ميگويى . گرو بستند ، قابوس رفت و كسى را نديد ، بازآمد پيش خناس ، او را بكشت . جند ديو لشكر كشيد ، خم‌خام و جم‌جام كشته شدند و جند بهزيمت رفت و بنده از طلب شما آمده‌ام .\r\nتمام شد دفتر ششم از داراب‌نامه در مجلد اول در شهر تبريز در هفتم ذوالحجه سنهء سبع و ثمانين و ثمانمائه الهجريه .\r\n* * * خوانندهء پر صبر ما هنگامى به آخر نسحهء موجود از « داراب‌نامهء مولانا بيغمى » مىرسد ، كه هنوز قسمتى از داستانها را ناتمام مىيابد . بهزاد پهلوان ، بازماندهء رستم‌دستان و يادگار سام نريمان كه از كشتن صندلوس ديو مىآمد و قادر شاه و ماهانه و دردانه را با خود مىآورد بر آن شد تا زمستان را در جزيره‌يى از درياى محيط بگذراند .\r\nجهان‌افروز دختر قيصر ، شهر عماسيه را فتح كرده و با « ملك ارغنوس يكى شده و در انتظار آن بود كه فرصتى ديگر بدست آورد » ليكن صغير عيار او را از كيفيت حال فيروز شاه آگاه كرده و خبر داده بود كه شاهزادهء ايران آخر بسپاه خود بازخواهد گشت .\r\nسپاه ايران در حكم مظفر شاه پادشاه آذربايگان و كرمانشاه پادشاه فارس و با پهلوانانى چون فرخزاد و پيلتن پسران پيل‌زور و چند تن از پهلوانان ديگر بر در قيصريه در انتظار ربيعاى قيصر نشسته بودند كه سپاه عظيم گرد كرده بود از چهارصد هزار افزون‌تر و انتظار بلاكيوس و سركيوس مىكشيد .\r\nملك داراب نير بتمشيت امور ايران رفته بود و در انتظار بازگشت فيروز شاه بسر ميبرد .\r\n\r\n\r\n","description":"","footnote":"\r\n( 1 ) - در اصل : يافته .\r\n","page_name":" 757 ","page_number":763},
  {"content":"\r\n\r\nاما شاه‌زادهء ايران ، فيروز شاه نوجوان ، كه همه انتظار او مىكشيدند و سامان كار سپاه و كشور تنها ببازگشت او باز بسته بود ، بعد از آنكه بيهوش و به يارى روحانه پرى بغارى در درياى محيط برده شد ، اسير دست عاقلهء جادو گرديد . . .\r\nاينها بازمانده‌هاى داستانست تا « بكجا رسد و چون شود » .\r\nاما خوانندهء تيزبين ميداند كه عاقبت داستانهاى حماسى همواره نيكوست .\r\nاينجا هم اگر دفتر هفتم و يا دفترهاى بعد از آن را ميداشتيم ، حال بر همين منوال بود . عاقبت فيروز شاه بسپاه ايران بازميگشت ، جهان‌افروز هم فتوحات خود را پايان ميداد و به قيصريه مىآمد ، بهزاد به شهر ايمن و از آنجا بسپاه ايران مىرسيد ، و پهلوانان و عروسان همه يكديگر را بازمىيافتند و بايران مىرفتند و آنجا نخست كار ايران را كه در غياب آنان و بر اثر پيرى ملك داراب آشفته بود ، سامان مىبخشيدند و آنگاه بعيش و سرور مىنشستند . . .\r\nاين ناتمامى و نقصان متن فارسى دارابنامه را خوشبختانه وجود يك ترجمهء عربى ازين داستان كه بتمامى در دستست و چاپ شده ، جبران مىكند و ما براى آنكه خواننده را بىفيض نگذارده باشيم خلاصه‌يى از بازماندهء آن داستانرا ، كه اگر موجود مىبود بيك مجلد برمىآمد ، درينجا نقل مىكنيم .\r\n* * آخرين بشارت براى خوانندهء اين داستان و دوستداران سخن پارسى آنست كه اخيرا دوست فاضلم آقاى ايرج افشار بوجود قسمتى از دنبالهء اين داستان ( مجلد سوم ) در كتابخانهء اوپسالا پى برده است .\r\nاميد است در آينده آن را نيز بزيور طبع آراسته گردانم .\r\n\r\n","description":"","footnote":"","page_name":" 758 ","page_number":764},
  {"content":"\r\n\r\n\r\n36 پايان سخن « 1 »\r\nچنين گويد گزارندهء اين داستان عجيب و حكايت غريب كه دو نبيرهء رستم دستان ، فرخزاد نوجوان و بهزاد پهلوان در آن شب تار بر كنار لشكرگاه ايران با يكديگر بر آنگونه درآويختند و سمند كينه بر روى هم انگيختند ، فرخ‌زاد بهزاد را كه مىخورده و بىسلاح بود بيازرد و خسته و مجروح رها كرد و خود بخشم راه بيابان گرفت و ترك ياران گفت و برفت و سرانجام چنان كه در حضور دوستان گفته آمد بر در قيصريه آشكار شد و در گشودن آن شهر پهلوانان ايران را يارى كرد ؛ اما بهزاد بن پيلزور سپهسالار ايران چون زخمهاى گران داشت يكچند در بستر بماند تا بتن و توش خود باز رسيد و كار رزم از سر گرفت . لشكر ايران قيصر را با آنكه منكوخان وزير « جهان » ملك چين به يارى او آمده بود بشكستند و روم را بگرفتند .\r\nآنگاه طيطوس ( - طيطلوس ) حكيم بفرمان داراب ، نامه به تمرتاج ملكهء ايران نوشت و بهزاد را بفرستاد تا با ملكه بلشكرگاه آيند و عروسان را بپهلوانان دهند . پس عين الحيات را با اجازت شاه سرور بفيروز شاه ، و انوش را بفرخ‌زاد ، و گلندام را\r\n\r\n\r\n","description":"","footnote":"\r\n( 1 ) - اين قسمت چنان كه در صفحهء پيشين نوشته‌ام مأخوذست از متن عربى داستان يعنى از كتاب « قصهء فيروز شاه ابن ملك داراب » چاپ مصر ( در چهار مجلد ) ، و خلاصهء درهم فشرده - ييست از ميانهء مجلد سوم تا پايان مجلد چهارم . دربارهء اين متن عربى بعد ازين سخن خواهم گفت .\r\n","page_name":" 759 ","page_number":765},
  {"content":"\r\n\r\nبكرمانشاه ، و توراندخت را به مظفر شاه ، و تاج الملوك را بخورشيد شاه ، و كليله دختر شاه شام را به بهمن زرين‌قبا ، و نور را بطيطوس حكيم دادند و چند روز در سپاه ايران بساط عيش و سرور گسترده بود . سپس شاه سرور را بپادشاهى يمن و ممالك تازهء ديگر بازگرداندند و روم را بشاه سليم دادند و سيف الدوله را بر انطاكيه و حلب و ملاطيه برگماشتند .\r\nآنگاه ملك داراب با پهلوانان تدبير كرد كه بايد چهار تن از جوانان را كه منكوخان با سيرى به چين برده است از ملك چين بازگرفت ليكن طيطوس صواب چنان ديد كه شاه بتمشيت كارهاى ايران رود و فيروز شاه و چندى از سپاهيان در روم بمانند و بعد از آنكه عدت و عدت سپاه را بكمال رساندند آهنگ فتح چين و باز يافتن پهلوانان ايرانى كنند .\r\nبعد از چندى عروسان فرزندان زادند ، عين الحيات بهمن را بزاد و تاج الملوك شيرويه ( در متن عربى سيرواه ) را و گلندام شيرزاد را و انوش اردوان را و نور بزرجمهر را . بزرجمهر حكمت و تدبير پدر را به ارث برد و آن ديگران به زودى پهلوانان نام‌آور سپاه ايران شدند .\r\nملك داراب و تمرتاج و عروسان و فرزندان با دسته‌يى از سپاه آهنگ ايران كردند . شاه از يمن و مصر و شام سپاهيانى با آلت و عدت به يارى فيروز شاه ، فرستاد و او با هزار هزار و سيصد هزار ( 1300000 ) يمنى و رومى و مصرى و شامى و فارسى و با بهروز و شبرنگ و آشوب و بادرفتار و طارق كودك ( - صغيرك ) طريق چين گرفت كه ملك آن « جهان » نام در « پكين » تخت‌گاه داشت . در وصول به چين به شهر « سرور » نزديك شد كه مردم آن خلاف چينيان خداى يكتا را مىپرستيدند ليكن از بيم ملك جهان به ظاهر بت‌پرستى مىكردند . ملك عجيب پادشاه سرور قبول طاعت كرد و فيروز شاه و سپاه ايران در آن شهر رحل اقامت افگندند و پس از دو سال آهنگ پكين كردند فيروز شاه از راه نامه‌يى بملك جهان فرستاد و چهار پهلوان اسير ايرانى طهمور و سيامك سياه‌قبا و بهمن زرين‌كلاه و قادر شاه را با قبول طاعت ازو بخواست و اگرنه جنگ را آماده باشد كه اينك با 1300000 سپاهى فرامىرسد ! ملك جهان سر\r\n\r\n","description":"","footnote":"","page_name":" 760 ","page_number":766},
  {"content":"\r\n\r\nبطاعت فرو نياورد و جنگ ميان او و فيروز شاه درگرفت و چند سال به طول انجاميد و درين ميان فيروز شاه و فرخ‌زاد و كرمانشاه و خورشيد شاه با چند پهلوان ديگر كه به پكين رفته بودند ناپديد شدند و پنج سال هيچكس را از آنان خبر نبود . بهزاد پسر پيل زور بدست « ديدار » پهلوان اسير و پيلتن برادرش زخم‌دار شده بود . سپاه ايران با طيطوس حكيم در كوهى محصور مانده و دل از جان برداشته بودند كه ناگاه روزى كودكى پانزده ساله از راه رسيد و طيطوس را بآمدن ملك بهمن پسر فيروز شاه و پهلوانان جنگاور ايران اردوان بن فرخزاد و شيرزاد بن خورشيد شاه و شيروه بن كرمانشاه با بزرجمهر پسر طيطوس وزير ملك بهمن با سيصد هزار سپاه بشارت داد .\r\nملك داراب در غياب فيروز شاه سلطنت را به بهمن پسر وى تفويض كرده و خود در سلطنت وكيل او شده بود . اردوان جهان پهلوان بهمن و در جنگاورى همسان بهزاد بود .\r\nمژدهء رسيدن ملك بهمن با پهلوانان نوسال سپاه نوميد ايران را اميدوار ساخت چنان كه جنگ درافگندند و مردانه كوشيدند . لشكر بهمن نيز از راه دررسيد و شكست در كار چينيان افتاد . منكوخان بر در شهر پكين آمد و از ملك جهان يارى خواست و جهان فرمان داد تا همهء اهل شهر به يارى او روند .\r\nاما فيروز شاه كه با مظفر شاه و بادرفتار عيار و بهروز عيار شش سال در پكين و اخيرا در خانهء مهريار وزير پنهان بود بحيلهء مهريار از شهر بيرون آمد و با همراهان بسپاه ايران رسيد . سپاه ايران بقدوم او شاديها كردند و ملك بهمن بديدار وى مسرتها نمود . فيروز شاه او را بسلطنت پذيرفت و ايرانيان آمادهء جنگ شدند . اين بار سپاه چين شكسته شد .\r\nآنگاه بهروز عيار بخلاص بهزاد رفت كه در دست كركانى جادو مادر ديدار اسير بود و آن جادو را با دو پسرش بكشت و بهزاد را از بند رهايى داد و هر دو بسپاه ايران بازگشتند .\r\nشمس جادو برادرزادهء مقنطر ( - مقنطره در روايت فارسى ) كه تازه از قتل عمش بدست ايرانيان آگهى يافته بود بجادوى به چين آمد و بر ملك جهان كه انديشهء\r\n\r\n","description":"","footnote":"","page_name":" 761 ","page_number":767},
  {"content":"\r\n\r\nانتقام در سر داشت ظاهر گشت و بكين خواهى با او يار شد ليكن كارى از پيش نبرد و باز چينيان هزيمت يافتند و فيروز شاه شمس دختر ملك جهان را كه شيفتهء ملك بهمن شده و يار ايرانيان بود براى پسر كابين بست .\r\nچون ملك جهان از سپاه ايران هزيمت يافت بر آن شد كه با شنگال پادشاه هند يار شود و ازو مدد جويد . از اينروى جنگ ميان ايرانيان و هندوان درگرفت و چند گاه از دو سوى پهلوانان در كوشش بودند . شنگال چون در كار ايرانيان فروماند از رزهء جادو ياورى خواست و او بجادوى ملك بهمن و اردوان و بهزاد را اسير كرد و مردانى را بهيأت آنان درآورد و بر جاى ايشان گماشت و ايرانيان چنان غافل بودند كه بهمن دروغين و اردوان دروغين و بهزاد دروغين و بهروز دروغين را از بهمن و اردوان و بهزاد و بهروز راستين بازنمىشناختند .\r\nملك جهان كه باتفاق شنگال با ايرانيان در جنگ بود ، اندك‌اندك به خود بازآمد و از كرده پشيمان گشت و بر آن شد كه ايرانيان را از حقيقت حال باخبر كند . پس پنهانى نامه بطيطوس نوشت و از در دوستى و اعتذار درآمد و گفت آنها كه بنام بهمن و اردوان و بهزاد و بهروز و چند پهلوان ديگر در ميان شمايند بر دروغند زيرا شاهنشاه با پهلوانان خود دربند شنگال‌اند و امشب فيروز شاه را نيز باسارت خواهند برد . چاره آنست كه از شمس جادو مدد گيريد تا بيايد و طلسم را بشكند .\r\nفردا پادشاه و پهلوانان را آمادهء قتل كردند . سياف تيغ بر دست گرفت و چرم بيفگند و پهلوانى را بر آن نشاند . هنوز دست او در هوا بود كه آشوب در عالم افتاد ؛ طلسم شكست و شاه و پهلوانان رهايى يافتند . آنگاه ملك جهان با ايرانيان صلح كرد و ملك بهمن را بخويشاوندى با خود تهنيت گفت . فيروز شاه نيز كشور چين را به دو بازگذاشت و شنگال را در ميدان جنگ بر پشت پيل با ساز و سلاح به دو نيمه كرد و هند را نيز بر متصرفات خود افزود .\r\nبعد از گشودن چين و هند سپاه ايران با ملك بهمن و شمس ملكهء ايران بفرمان فيروز شاه بجانب ايران بازگشت زيرا خبرآمده بود كه الابشع برادر طومار\r\n\r\n","description":"","footnote":"","page_name":" 762 ","page_number":768},
  {"content":"\r\n\r\nزنگى و پادشاه سودان با شاه روز بن الملك كندهار بايران رفته‌اند تا هم‌كين طومار زنگى را بازجويند و هم عين الحيات را براى شاه روز بربايند . اين شاه روز پسر پادشاه كشمير شيفتهء جمال عين الحيات و از خواستگاران او بود ليكن شاه سرور با او موافقت نكرد . وى چون از وضع ايران و غيبت طولانى فيروز شاه و پهلوانان آگهى يافت نزد ابشع رفت و او را بجنگ با ايران و گرفتن كين طومار برانگيخت . پس هردو بايران زمين تاختند و ايران را غارت كردند و ملك داراب را باسارت گرفتند . شاه روز كه دنبال عين الحيات مىگشت در قصر تمرتاج زن داراب به او رسيد ليكن عين الحيات دست نداد و با ديگر زنان بفرمان ابشع در كاخى بازداشته و نگهبانانى بر آنان گماشته شدند .\r\nاما فيروز شاه با سپاه خود راه ايران را در پيش داشت و بشتاب مىآمد . و هم از راه بهزاد را با گروهى از سپاهيان در مقدمه بفرستاد تا سامان كار را نگاه دارند .\r\nبهزاد چون بايران رسيد با ابشع از در جنگ درآمد و عياران ايران هم بر كار شدند و زنان حرم را از بند بيرون بردند . ليكن در همين حال واظين عيار ملك ابشع ملك‌بهمن را از ميان سپاه ايران ربود و به حبشه برد . چون فيروز شاه بايران رسيد به يارى بهزاد با ابشع جنگ درپيوست و او را كشت و سپاه زنگ را تارومار كرد .\r\nشاه روز و پدرش نيز بقتل آمدند و كشمير هم بر خاك ايران افزوده شد .\r\nواظين چون ملك‌بهمن را ربود ، او را به حبشه برد و تسليم ضارى الاسود پادشاه آن سرزمين كرد . ضارى با سران و با دختر خود هدوب مشورت كرد و بتدبير آنان او را چون امانتى از ملك الابشع پادشاه سودان در كاخ شاهى بازداشت . هدوب كه شيفتهء جمال بهمن بود با او پيمان زناشويى بست و بخفت .\r\nچون فيروز شاه از حال ملك‌بهمن آگهى يافت كس فرستاد و او را از ضارى الاسود بخواست ليكن ضارى برهايى شاهنشاه رضا نداد و فيروز شاه ناگزير لشكر به حبشه كشيد و با حبشيان جنگ درپيوست . ضارى الاسود كه از پهلوانان روزگار بود بر دست اردوان پسر فرخ‌زاد كشته شد و كشورش بدست ايرانيان افتاد و ملك‌بهمن با هدوب همراه فيروز شاه بايران بازگشت .\r\n\r\n","description":"","footnote":"","page_name":" 763 ","page_number":769},
  {"content":"\r\n\r\nمهريار وزير پيشين ملك جهان كه بفيروز شاه در پكين نيكيها كرده بود همواره همراه سپاه ايران مىآمد و چون كشمير بدست ايرانيان افتاد فيروز شاه آن را بوى سپرد و او با بهزاد به آن ناحيت رفت و بر تخت شاهى آن سرزمين بنشست .\r\nدر كشمير بهزاد و « روز » ( روزا در متن عربى ) دختر كندهار و خواهر شاهروز و نيز سيامك سياه‌قبا و « نفوز » برادرزادهء كندهار شيفتهء يكديگر شدند و كارشان بزناشويى كشيد . از بهزاد پسرى بنام « رستم‌زاد » و از سيامك فرزندى باسم « زيزران » آمدند و بر پهلوانان ايرانى افزوده شدند .\r\nبعد از اين وقايع شاهنشاه ايران سرزمينهاى وسيعى را از سودان و حبشه تا چين و هند در اختيار خود درآورد . ملك داراب به مدت كمى بعد از اين پيروزيها درگذشت و بعد از آن طيطوس حكيم چشم از جهان فروبست . و پسرش بزرجمهر بجايش نشست .\r\nبعد از اين كوششهاى دراز و جنگها و جهان پيماييها فيروز شاه و همهء پهلوانان و شاهزادگان در فرمان ملك‌بهمن بن فيروز شاه بن ملك داراب ، بشادكامى و تن‌آسانى بزيستند و از حوادث زمان و طوارق حدثان در امان ماندند و از زندگانى نوشين برخوردار شدند .\r\n\r\n","description":"","footnote":"","page_name":" 764 ","page_number":770},
  {"content":"\r\n\r\n\r\n37 يادداشتها و ملاحظات\r\nدرست دو سال پيش ازين ، مقدمهء جلد اول اين كتاب را نوشته و در آن قسمتى از اطلاعات را كه خوانندهء گرامى اين داستان حاجت داشت مذكور داشته‌ام و اينك پس از گذشت هفتصد و سى و يك روز برآرندهء جهان و نگارندهء آسمان اين ضعيف را توفيق نگاشتن باقى مطالب را دربارهء دارابنامه ارزانى فرمود .\r\nدر مقدمهء جلد اول حدس زده بودم كه نام اين داستان دارابنامه نيست زيرا سراسر كتاب بهنرنمايى و جنگاورى و جهانگشايى فيروز شاه پسر ملك داراب مشحونست و چنين انديشيدم كه نام اين كتاب ميبايست « فيروزنامه » باشد . پارسال تابستان دوست فاضل ارجمندم آقاى دكتر محمد محمدى استاد دانشمند دانشگاه تهران و رئيس كرسى فارسى دانشگاه لبنان از بيروت به تهران آمد و مرا بوجود يك قصهء عربى چاپ شده بنام « قصة فيروز شاه ابن الملك داراب « 1 » » بشارت داد و آنگاه آن نسخه را كه در چهار مجلد بطبع رسيده است از راه لطف و مرحمت برايم خواست و به اين حقير ارزانى داشت . قرائت كتاب مسلم كرد كه اين همان قصه‌ييست كه ما بنام دارابنامه مىشناختيم و فقط در تمام داستان ملك داراب به « ملك ضاراب » تحريف شده است . طبع اول اين داستان در تاريخ 20 شوال 1366 هجرى در مصر بانجام رسيد « 2 » .\r\n\r\n\r\n","description":"","footnote":"\r\n( 1 ) - در اصل : ضاراب .\r\n( 2 ) - بقيهء داستان فيروز شاه ( مجلد سوم ) باسم « قصه و داستان فيروز شاه بن ملك داراب » در كتابخانهء اوپسالا موجود است .\r\n","page_name":" 765 ","page_number":771},
  {"content":"\r\n\r\nاسم كتاب چنان كه ديده‌ايم درين ترجمه « قصة فيروز شاه ابن الملك داراب « 1 » » است ولى در پايان مجلدات معمولا بجاى قصه كلمهء ( سيرة ) به كار رفته است ( يعنى : سيرة فيروز شاه ابن الملك داراب « 1 » ملك فارس » و بنابراين بهتر است كه اين كتاب را « كارنامهء فيروز شاه پسر شاه داراب » بناميم .\r\nاسم مترجم يا گزارندهء عربى اين داستان را نيافته‌ام و از مقدمه‌يى كوتاه كه خود بر كتاب نوشته معلوم مىشود كه قصهء فيروز شاه از قصه‌هاى رايج ميان مردم بوده و قصاصان آن را روايت مىكرده و بعضى از آنان مطالبى بر آن مىافزوده و برخى چيزى از آن مىكاسته‌اند و نويسنده براى احتراز از اين زيادتها و نقصانها آن را بقيد تحرير درآورد و اشعارى از گفتار بزرگترين شاعران بر آن افزود و از طولانى كردن داستان به نحوى كه موجب ملالت خواننده شود يا از اختصارى كه مايهء تباهى داستان گردد و حوادث را از رونق بيفگند اجتناب نمود .\r\nاين مقدمه بصراحت ناطق است بر آنكه داستان فيروز شاه سينه به سينه و دهان به دهان مىگشت و بنابر رسم ممالك اسلامى قصاصان آن را براى مردم روايت و در آن تصرف مىكرده‌اند و مقايسهء كوتاهى ميان دارابنامهء فارسى و متن عربى قصهء فيروز شاه نحوهء اين تصرف را كه در روايت فارسى آشكارتر است به خوبى نشان مىدهد .\r\nاما در كيفيت بيان قصه هم دو كتاب باهم اختلافهايى دارند . در متن عربى قصهء بهمن پسر اسفنديار و كيفيت مباشرت او با دخت خود و مرگ او و نشستن دختر بجاى وى و زادن پسر و افگندن او در صندوق و نهادن صندوق در آب و افتادن آن بدست ماهيگيرى كه او را بپسرى پذيرفت آمده است . ماهيگير داراب را در سيزده سالگى بنابر نشانيهايى كه در صندوق او يافته بود نزد مادر كه ملكهء ايران شده بود برد و چون مادر فرزند خود را برومند يافت خشنود شد و بشكرانه تاج شاهى بر سر او نهاد . . .\r\nبنابرين چند صفحه از اول داستان كه در روايات ايرانى ( پهلوى و فارسى ) كمابيش به همين صورت و بصورتهايى نزديك به آنست در نسخهء فارسى داستان ( يعنى دارابنامهء حاضر ) ذكر نشده و آغاز داستان در نسخهء فارسى مطابق است با آنچه\r\n\r\n\r\n","description":"","footnote":"\r\n( 1 ) - در اصل : ضاراب .\r\n","page_name":" 766 ","page_number":772},
  {"content":"\r\n\r\nاز صحيفهء نهم از جلد اول تحرير عربى ملاحظه مىكنيم يعنى از آنجا كه داراب بعد از بيست و پنج سالگى بفكر زناشويى مىافتد . بعد ازين هم اختلاف ميان دو تحرير كم نيست اما اساس و مبناى داستان و كيفيت بروز حوادث و وقايع و همچنين نزديك به تمام افراد داستان يكسان و بر يك نهج هستند با اين فرق كه در نسخهء فارسى بافزودن قصه‌هاى عجيب و ماجراهاى شگفت‌انگيز حيرت‌بخش توجه فراوان شده و از اين راه هم شاخ و برگهايى بر داستان اضافه كرده و هم آن را مفصل‌تر از آنچه بوده است نموده‌اند چنان كه از اواسط جلد سوم متن عربى يعنى آنجا كه فتح روم پايان مىپذيرد و ملك داراب بجانب ايران حركت مىكند ديگر براى فيروز شاه حادثه‌يى از آن قبيل كه در دارابنامهء فارسى مىبينيم رخ نمىدهد و او بعد از رسيدن مددهاى ملك داراب راه چين در پيش مىگيرد ؛ و همچنين است براى بهزاد كه بعد از بهبود در سپاه ايران ميماند و سپهسالار فيروز شاهست و حال آنكه در تحرير فارسى براى هردو قصه‌هاى عجيب در سرزمين پريزادان و شهر خفتگان و نظاير اينها چنان كه خوانده‌ايد ، رخ مىدهد و ازين راه داستان بتفصيل مىگرايد .\r\nپس معلوم مىشود كه در تحرير فارسى موضوع داستان به فتح روم رسيده بود و بعد از آن مىبايست فتح چين و فتح هند و كشمير و سودان و حبشه و قصهء زناشوييها و زادن پهلوانزادگان و پادشاهى بهمن پسر فيروز شاه از آغاز دفتر هفتم ببعد مذكور افتد . اكنون همچنانكه گفتيم قسمتى از باقى اين داستان يعنى مجلد سوم آن در كتابخانهء دانشگاه اوپسالا موجودست . پس جلد دوم و جلد چهارم فعلا در دست نيست و ما اين قسمتها را از روى متن عربى خلاصه كرده و در پايان داستان فارسى گذارده‌ايم و خواننده ميتواند بدان رجوع كند .\r\nدربارهء متن عربى بايد اين نكته را بيفزايم كه آن هم مانند متن فارسى به اجزائى تقسيم مىشود و هر جزء در اينجا جانشين يك دفتر اما از آن بمراتب كمتر است چنان كه پايان دفتر ششم در نسخهء فارسى مطابق است با اواسط جزو بيست و ششم از متن عربى و اين متن مجموعا چهل و يك جزو دارد .\r\nدر متن عربى اسامى فارسى با تغييراتى آمده چنان كه در پاره‌يى موارد درست‌تر\r\n\r\n","description":"","footnote":"","page_name":" 767 ","page_number":773},
  {"content":"\r\n\r\nو در پاره‌يى موارد محرف به نظر ميرسد و مسلما دستبرد ناسخان درين امر بىتأثير نبوده است .\r\nاسم ملك داراب همه‌جا « ملك‌ضاراب » آمده است و اسم طيطوس « طيطلوس » و اسم الياس به صورت « اليان » است كه در نسخهء فارسى گاه « الياس » و گاه « اليان » ضبط شده . روشن‌راى وزير ملك داراب « روش الراى » است و فرخ‌زاد « فرخوزاد » و گلندام « كولندان » و بادرفتار « بدرفتات » و تمرتاش « تمرتاج » و صغيرك عيار به صورت صحيح‌تر « كودك » و پيلتن « بيلتا » و بهمن زرين‌كلاه ( بهمنزار قلى » و بهمن زرين قبا ( بهمنزار قبا ) و مظفر شاه « مصفر شاه » و شيرين‌سوار طالقانى « شيرين الشبلى الطالقانى » و توران‌دخت « طوران‌تخت » .\r\nبر رويهم ذكر اين نكته لازم است كه متن عربى داستان كوتاهتر ولى كاملتر و قصه در آن تمام و كامل است و مترجم يا گزارندهء متن عربى از اشعار فراوان عاشقانه كه به زبان عاشقان و معشوقگان رفته است در كتاب گنجانيده و چنان كه خود گفته آنها را از اشعار شاعران معروف انتخاب كرده است .\r\nغير از ترجمهء فارسى اين داستان ترجمه‌يى بتركى هم از آن بدست صالح بن جلال براى سلطان سليم خان بنام قصهء فيروز شاه صورت گرفته است « 1 » .\r\nاما دربارهء نسخهء حاضر كه آن را « داراب‌نامه » ناميده‌اند و قاعدة ميبايست « فيروزنامه » يا ( كارنامهء فيروز شاه ) و يا « قصهء فيروز شاه » ناميده ميشد ، به همان نحو كه در مقدمهء جلد اول گفته‌ام گزارش « مولانا شيخ حاجى محمد بن شيخ احمد بن مولانا على بن حاجى محمد طاهرى ( يا : طامرى ) المشهور به بيغمى » از قصاصان ميان قرن هشتم و قرن نهم هجرى است كه آن را بر محرر و كاتبى كه دفترخوان يعنى خوانندهء قصه‌ها در نزد امرا و بزرگان بوده و محمود دفترخوان نام داشته ، املاء كرد و او نوشت .\r\nدر متن داستان بكرات ابياتى ببحر متقارب دربارهء داستان فيروز شاه يا داراب‌نامه مىيابيم كه در خيلى از موارد درست دنبالهء مطلب منثور در آنها گرفته شده است .\r\nدربارهء اين ابيات كه شمارهء آنها زياد و معمولا ابيات متوسط و گاه سست است در ذيل غالب صفحات اشاره كرده و گفته‌ام كه يا از گزارندهء داستان و يا از داراب‌نامهء\r\n\r\n\r\n","description":"","footnote":"\r\n( 1 ) - كشف الظنون چاپ استنبول ج 2 ، 1943 ميلادى ، ستون 1328 .\r\n","page_name":" 768 ","page_number":774},
  {"content":"\r\n\r\n( و بهتر بگويم فيروزنامهء ) منظومى است كه اينك مثل برخى ديگر از منظومهاى حماسى در دست نيست . ترانها و قطعات و پاره‌هاى قصايد و ابياتى از شاهنامه و خمسهء نظامى و از غزلهاى معروف قديم تا سعدى و اوحدى مراغه‌يى و حافظ هم در جاىجاى كتاب بمناسبت آمده است و نشان مىدهد كه تحرير داستان از اواخر قرن هشتم ببعد صورت گرفته است نه پيش از آن . با قبول اين اصل كه اين گونه داستانهاى قهرمانى معمولا سينه به سينه مىگشت و از داستان‌گزارى بداستانگزارى ديگر مىرسيد ، بايد گفت كه مولانا بيغمى آن را از قصه‌گويان مقدم به ارث برده و نقل كرده بود نه از خود و اختلافهاى جزئى ميان متن فارسى و متن عربى به علت شاخ و برگهايى است كه بعضى از قصه‌گويان معمولا بر داستان مىافزودند و اين عادت هميشه جارى و در همهء داستانهاى قهرمانى معمول بود و از لوازم اين گونه داستانهاست .\r\nگزارندهء اين داستان سخنان خود را همه‌جا مبتنى كرده است بر روايت « روايان اخبار و ناقلان اسرار و مورخان اين تاريخ » ( ج 1 ص 1 ) و « راويان اخبار » ( ج 1 ص 450 ، 594 و ج 2 ص 556 و جز آن ) و « راويان اخبار و مهندسان روزگار » ( ج 1 ص 566 ) و « مؤلفان اخبار » ( ج 1 ص 599 ) و « راويان اين حكايت » ( ج 1 ص 633 ) و « راويان اخبار و مهندسان اسرار » ( ج 1 ص 304 ) و « راويان داستان » ( ج 1 ص 554 ) و « گزارندگان داستان » ( ج 1 ص 416 ) و « ناقلان اين سمر و راويان اين خبر » ( ج 2 ص 621 ) و امثال اينها ؛ و اين قصه را گاه « داستان كهن » ميگويد ( ج 1 ص 632 ، 684 ، 737 ، و 818 و غيره ) و گاه « حكايت دلپذير » ( ج 1 ص 594 ) و گاه از آن بداستان غريب و عجيب ( ج 1 ص 657 و ج 2 ص 304 ، 454 ) تعبير مىكند و گاه به « قصه » ( ج 1 ص 274 ) و « قصهء دوستان » ( ج 1 ص 567 ) .\r\nدر ضمن داستان چندبار اشاره بذكر آن در حضور دوستان شده ( ج 1 ص 579 ، 952 ، و ج 2 ص 304 ، 755 و موارد مختلف ديگر ) و بدين ترتيب شفاهى بودن آن تأييد و تسجيل گرديده است .\r\nگزارنده از خود بصورتهاى مختلفى تعبير كرده است مانند « راوى اين داستان\r\n\r\n","description":"","footnote":"","page_name":" 769 ","page_number":775},
  {"content":"\r\n\r\nغريب » « 1 » و « مؤلف داستان و گزارندهء سخن » « 2 » و « مؤلف اخبار » « 3 » و « مؤلف اخبار و گزارندهء داستان » « 4 » و « مؤلف اخبار و گزارندهء اسرار » « 5 » و « راوى داستان » « 6 » و « مؤلف داستان » « 7 » و « راوى اين قصه » « 8 » و « مؤلف اخبار و مقرر اين كتاب و مورخ اين تاريخ » « 9 » و « گويندهء داستان كهن » « 10 » و « گزارندهء اين سخن » « 11 » و « مؤلف اين سمر و قايل اين خبر » و مؤلف ؛ و همه‌جا ذكر « روايت كند » و « گويد » و « چنين گويد » و امثال اينها را تكرار كرده و حتى گاه آن را بشعر بيان نموده و چنين گفته است :\r\n روايت كند راوى داستان * ز اخبار گردان و نام‌آوران « 12 » \r\nراوى داستان چند جا اشارهء صريح بنام خود دارد كه بعضى از آنها را در مقدمهء جلد اول آورده‌ام . از آن جمله يك جا با اندك نقصى اسم او مىآيد و براى روح خود از نويسنده و خواننده و شنونده التماس دعا و خواندن فاتحه مىكند و مراد خود را از جمع كردن اين قصه بقاى نام مىگويد درين عبارات و ابيات : « . . . از روايت بندهء ضعيف فقير نحيف دعاگوى جوانمردان و نيك‌خواه مسلمانان مولاناى اعظم شيخ حاجى محمد بن شيخ مولانا على بن شيخ مولانا محمد المشهور به بيغمى اصلح اللّه شأنه ، خداش بيامرزاد كه هر آنكس كه بدين محل برسد از نويسنده و خواننده و شنونده يك‌بار فاتحة الكتاب و سه بار قل هو اللّه احد بر روح و روان جمع‌كنندهء اين كتاب بخواند ؛ كه مقصود از جمع كردن اين قصه آنست كه نام اين ضعيف در ميان اهل سخن بماند ، انشاء الله كه در محل قبول برادران باشد ، اگر درو نقصانى باشد بكرم اصلاح فرمايند و بكرم برين ضعيف درگذرانند : بيت :\r\n چو اين نامور نامه آيد به بن * ز من برز « 13 » گيتى شود پرسخن\r\nازين پس نميرم كه من زنده‌ام * كه تخم سخن من « 14 » پراگنده‌ام\r\nهر آنكس كه دارد هش و راى و دين * پس از مرگ بر من كند آفرين » « 15 » \r\n\r\n\r\n","description":"","footnote":"\r\n( 1 ) - ج 1 ، 657 و ج 2 ص 288 ، 657\r\n( 2 ) - ج 1 ، 760 و ج 2 ص 288 ، 657\r\n( 3 ) - ج 1 ص 133 ، 541 ، 706 ، 761 و غيره ؛ ج 2 ص 1 ، 3 ، 288 ، 305 و جز آن\r\n( 4 ) - ج 1 ص 435 ، 802 ، 845 و ج 2 ص 370\r\n( 5 ) - ج 1 ص 304 و 844\r\n( 6 ) - ج 1 ص 143 ، 144 ، 530 و ج 2 ص 371\r\n( 7 ) - ج 1 ص 208 و ج 2 ص 304 ، 525 ، 636\r\n( 8 ) - ج 1 ص 274\r\n( 9 ) - ج 1 ص 300\r\n( 10 ) - ج 1 ص 737\r\n( 11 ) - ج 1 ص 738\r\n( 12 ) - ج 2 ص 504\r\n( 13 ) - ظ : ز گوينده\r\n( 14 ) - كذا .\r\n( 15 ) - ج 2 ص 372 - 373 .\r\n","page_name":" 770 ","page_number":776},
  {"content":"\r\n\r\nاز نحوهء نام بردن مؤلف و ذكر نام او با عنوان مولانا معلوم مىشود كه نويسندهء عبارات كتاب يا « محرر » يا « خوانندهء » روايت خود مؤلف يا گزارندهء اصلى داستان نيست بلكه گويا همان « محمود دفترخوان » است كه در پايان مجلد يا دفتر چهارم از كتاب چنين مىگويد : « تمام شد اين مجلد چهارم بر دست كمترين بندگان محمود دفتر خوان در بلدهء تبريز در آخر ماه مبارك جمادى الاولى فى تاريخ سنهء سبع و ثمانين و ثمانمائه هجريه . اكنون مدخل كنيم در مجلد پنجم از گفتار مولاناى اعظم شيخ حاجى محمد بن مولانا على بن حاجى محمد بيغمى اصلح اللّه شأنه » « 1 »\r\nو بدين ترتيب معلوم مىشود كه بيغمى گوينده و محمود دفترخوان كه كارش خواندن داستان در حضور شنوندگان بوده ، محرر اين اوراق بوده و چون از بيغمى مانند زندگان ياد كرده و با دعاى « اصلح اللّه شأنه » نامش را آورده و تاريخ را هم بصراحت سال 887 آورده است پس هردو يعنى هم گوينده و هم محرر داستان در نيمهء دوم قرن نهم هجرى در تبريز مىزيسته‌اند .\r\nدربارهء اين « مولانا بيغمى » و « محمود دفترخوان » در مقدمهء جلد اول نيز سخن گفته‌ام و درينجا به همين مايه گفتار بسنده مىكنم .\r\nدربارهء نسخهء منحصر دارابنامه ( - فيروزنامه ) كه در كتابخانهء روان  ( Revan )  تركيه موجود است و نسخهء عكسى مورد استفادهء ما از روى آن تهيه شده است ، فعلا به آنچه در مقدمهء جلد اول گفته‌ايم قناعت مىشود . بعد از تاريخ آخر ماه جمادى الاولى سال 887 كه در پايان دفتر چهارم از اين نسخه مىبينيم ، آخرين تاريخ مذكور در نسخه « هفتم ماه ذوالحجه سنهء سبع و ثمانين و ثمانمائة الهجريه » است كه در پايان دفتر ششم نوشته شده و بنابراين تحرير نسخهء موجود درست در اواخر سال 887 پايان پذيرفت و هم‌آنجا قيد شده است كه اين دفتر ششم دفتر داراب‌نامه در ( - از ) مجلد اول اين كتاب است و مسلما اين كتاب مجلد دومى و . . . حاوى چند دفتر داشته كه داستان در آخر آن پايان مييافت و اميد است كه تمام كتاب روزى در خزائن پرثروت تركيه و ديگر كشورها بدست آيد ( همچنانكه جلد سوم آن فعلا بدست آمده است ) .\r\n\r\n\r\n","description":"","footnote":"\r\n( 1 ) - ج 2 ص 303 .\r\n","page_name":" 771 ","page_number":777},
  {"content":"\r\n\r\nنثر كتاب از انشاءهاى بسيار روان و مطبوع زبان فارسى است . اين نكته گفتنى است كه بيشتر كتابهاى موجود از نثر فارسى را معمولا يا مترسلان متكلف عربى خوانده نوشته و از آوردن لغات وافر عربى در آنها فروگذار نكرده‌اند ؛ و يا ملايان و كسانى كه تحصيلات خود را با زبان عربى آغاز مىكرده‌اند و با روح زبان فارسى آشنايى طبيعى و فطرى داشته‌اند نه آشنايى علمى و مدرسه‌يى ، و علاوه بر اينها موضوع سخنشان مسائل علمى و يا موضوعات رسمى و جارى سياسى و نظامى بوده است نه مطالبى كه با همهء شؤون زندگى مردم كار داشته باشد ؛ و بنابراين جهات از روى كتابها و آثار اين دسته‌هاى نويسندگان نميتوان همهء جنبه‌هاى حيات فكرى و اجتماعى و سياسى و نظامى ايرانيان را شناخت و كلمات و اصطلاحات مربوط به آنها را در نوشتهايشان يافت . در داستانها ( رمانها ) ى فارسى خلاف اين حال مشاهده مىشود ، خوشبختانه در اين قبيل داستانها كه داستان سمك عيار در رأس آنهاست مسائل مختلفى از قبيل جنگ و صلح و عشق و رابطه‌هاى عادى اجتماعى و نظاير آنها با زبان سادهء روان كه قابل فهم همهء مردم باشد آمده است و نويسندگان آنها معمولا نقالان و قصاصانى بوده‌اند كه كار خود را از ميان مردم و از حلقه‌هاى قصه‌گويان شروع مىكرده و با زبان مردم يعنى زبانى كه بايد آن را فارسى واقعى شمرد سروكار داشته‌اند . به همين سبب در زبان و نثرشان حالتى غير از زبانهاى كتابهاى آراسته و متكلف ادبى مشاهده مىكنيم . در اينجاها كمتر اثر از آرايش كلام بامثال و اخبار و آيات و مفردات و تركيبات علمى و ادبى عربى است كه نويسندگان آنها را در مدرسه‌ها مىآموختند و در كتابهايشان تحويل مردم ميداده و در نتيجه معجونى از عربى و فارسى ببار مىآورده‌اند كه ما امروز آنها را مثل اعلاى فصاحت ميشماريم و گمان مىكنيم فارسى همان است كه در آن كتابها مىيابيم نه چيز ديگر .\r\nكتابهايى از قبيل سمك عيار و داستان حمزه و دارابنامهء طرطوسى و دارابنامهء بيغمى و نظاير اينها بواقع ما را از چنين اشتباه بيرون مىآورد و بجاى فارسى متكلف متمايل به عربى زبان روانتر و دلچسب‌ترى را بما نشان مىدهد كه به نظر من پيروى از آن بسيار سودمندتر از پيروى از دستهء ديگر آثار پارسى است .\r\n\r\n","description":"","footnote":"","page_name":" 772 ","page_number":778},
  {"content":"\r\n\r\nنثر دارابنامه در نهايت روانى و در بسى از موارد بسيار نزديك به زبان گفت و گوست . خيلى از مفردات فارسى اين كتاب را در ساير آثار فارسى مأخوذ از زبان عربى نمىبينيم و تركيبات و تعبيرات كتاب بنابر خاصيت تركيبى زبان فارسى به حدى است كه بواقع ميتوان از آن لغت‌نامهء غنى و پرارزشى پديد آورد و با آن لغت‌نامه بسى از حاجتهاى گوينده را در بيان مفاهيم مختلف مرتفع ساخت .\r\nمولانا بيغمى خود چنان كه از گفتارش برمىآيد دمى گرم و سخنى روان و جذاب داشت ، پست و بلند سخن را مىشناخت ، هرجا لازم مىديد سخن آراسته مىآورد و آنجا كه لازم نبود بسادگى بيان مطلب مىكرد ، هر كلمه را بجاى خود و براى خاطر تأثيرى كه از آن ميخواست به كار مىبرد و با آنكه در قرن هشتم يا نهم ميزيست سخن او نشان مىدهد كه هنوز پارسىگويان زبانى پرمايه داشتند كه آميزش آن با زبان عربى از روزگار ما هم بسيار كمتر و داراى مفردات و تركيبات فارسى و يا فارسى شدهء بيشترى بود و ما براى آنكه مفردات و تركيبات اين كتاب بهتر شناخته شود و احيانا مورد استفاده قرار گيرد قسمت نسبة قابل توجهى از آن را بحروف الفبا منظم كرده و در پايان كتاب آورده‌ايم . اميد است خوانندگان گرامى را به كار آيد .\r\nارزش دارابنامه تنها از باب زبان و انشاء فارسى نيست ، بلكه از روى آن ميتوان اطلاعات بسيار بسيار سودمندى دربارهء تاريخ اجتماعى ايران ، ساز و سامان جنگ ، شهرسازى ، طبقات مختلف اجتماع خاصه جوانمردان و عياران و سپاهيان و زنان و عادات آنها ، دربارها و تشريفاتى كه در آنها معمول بود ، روابط بين‌الدول ، البسه ، اسلحه ، آداب و عادات متداول در ميان خواص و عوام مردم ، بدست آورد و من اميدوارم كه اگر فرصتى بدست آرم يادداشتهايى را كه در زمينه هاى مختلف ازين كتاب فراهم كرده‌ام طبع كنم .\r\nاز حيث تشكيل مواد داستان در اين كتاب اختصارا بايد به ياد داشت كه :\r\nنخست - مأخذ تاريخى آن بسيار كم است و فقط آنچه مربوط بآغاز داستان داراب ( آن هم در نسخهء عربى ) گفته شده مأخوذ است از داستانهاى كهن ايرانى و تا حدى\r\n\r\n","description":"","footnote":"","page_name":" 773 ","page_number":779},
  {"content":"\r\n\r\nقابل انطباق بر آنهاست . باقى مطالب از اختراعات قصه‌گويان است و بعيد نيست اين اختراع از روزگاران قديم ، مثلا نخستين قرنهاى اسلامى كه بازار قصه پردازان ايرانى رواج داشت ، صورت گرفته باشد .\r\nدوم - تمام داستان ، اگرچه پهلوانيست ، ليكن بر گرد ماجراجوييهاى جهانگيرانه يا پهلوانانه دور نمىزند ، بلكه علة العلل همهء وقايع عشق پادشاه‌زادهء ايران بشاهزادهء يمن است و بعد از آن مشتى عشقهاى پراگنده آن را تكميل مىكند و وقايع جديدى ببار مىآورد و در ميان پهلوانان كسى كه مثل بهزاد پسر پيلزور بيشتر بدنبال ماجراهاى پهلوانى برود كمترند .\r\nسوم - در اين داستان هم مثل همهء داستانهاى پهلوانى و حماسى ايران شاه و شاهزادگان مدار كارها هستند . همهء چرخهاى مملكت براى آنان و بخاطر آنان مىچرخد ، حاكم بر جان و مال همهء افراد آنانند ، دوستدارى ايشان مبناى دين و اخلاق است و سرپيچى از فرمانشان گناه بزرگ شمرده مىشود ، در راه دفاع از نام و ننگ آنان همه خود را با جان و دل فدا مىكنند . شاهان مظهر واقعى شجاعت و جنگاورى و جلادت‌اند ، ترس و بيم را در آنان راه نيست ، فر كيانى همه‌جا با ايشان همراهست ، و در هر مضيقه‌يى كه بيفتند بتأييد الهى از آن بيرون مىجهند ، زيبا و خوش‌اندام‌اند و همه در برابر جمالشان مسحور و مقهور ميشوند .\r\nچهارم - ايرانيان چون بر حق و عدالت كار مىكنند همه‌جا با تأييد الهى همراهند و چون كار بر آنان سخت شود در آخرين لحظات يزدان نيكى ده بفريادشان مىرسد و حتى از دار و تيغ سياف رهاييشان مىبخشد .\r\nپنجم - هيچيك از جنگهاى ايرانيان بناحق و از راه تعرض صورت نگرفته بلكه يا براى دفاع از مملكت است و يا براى مقابله با دشمن بدخواه و يا براى دفاع از حق و حقيقت و در حاشيهء اين حق‌جوييها جهانگشاييهايشان هم تأمين مىگردد .\r\nششم - پهلوانان ايران همه مردمى زيبا ، شايسته ، جوانمرد ، تناور ، زورمند ، شجاع ، جنگاور و پيروز ، مهربان ، عفيف و خداپرست‌اند . براى كشور و شاه با دل و جان مىجنگند و از افگندن خود در مهالك براى آنها امتناعى ندارند . اسب و\r\n\r\n","description":"","footnote":"","page_name":" 774 ","page_number":780},
  {"content":"\r\n\r\nلباس و سلاح آنان هميشه از شكوه و جلال آنان و كشورشان حكايت مىكند .\r\nهفتم - در اين داستان نيز مانند بيشتر داستانهاى پهلوانى پيشرو همهء جنگاوران و پهلوانان ايران خاندان پهلوانى سيستان است . در اين داستان ( متن فارسى و عربى ) از خاندان پهلوانان سيستان پيلزور ، فرخ‌زاد ، بهزاد ، پيلتن ، اردوان ، و رستم‌زاد معرفى ميشوند كه در داستانهاى ديگر نامى از آنان نيست و اين شش پهلوان را بايد بر پهلوانان ديگر آن خاندان كه نسبشان به كرشاسب ميرسد افزود يعنى بر كرشاسب ، نريمان ، سام ، زال ، زواره ، رستم ، فرامرز ، سهراب ، شهريار ، آذربرزين ، برزو ، جهانگير ، بانوگشسب . - خاندان كرشاسب درين داستان مانند نياكان خود همچنان جهان پهلوان و سپهسالار لشكرند . سپهسالار و جهان پهلوان داراب پيل زورست و جاى او را بهزاد بعد از كشاكشى كه با فرخزاد داشت ميگيرد و در دوران ملك بهمن اين مقام را اردوان پسر فرخزاد بدست مىآورد . در داستان دارابنامهء فارسى جانشين واقعى رستم‌دستان و كسى كه مانند آن پهلوان با ديو و اژدها مىجنگد و بمهالك عظيم مىافتد و از آنها پيروز بيرون مىآيد ، بهزاد شكست‌ناپذير است كه يكى از داستانهاى او يعنى جنگ با صندلوس ديو در حقيقت دنباله‌يى از داستان جنگ رستم با اكوان‌ديو است كه در شاهنامهء فردوسى بخلاصه‌يى از آن اشاره شده و گويا در رستم‌نامهء آزادسرو كه فردوسى در شاهنامهء خود بدان اشاره و از آن استفاده كرده است ، مفصل‌تر از شاهنامه نقل شده بود . باقى اولاد پيل‌زور و نوادگان او هم مانند نياى خود رستم ، پهلوان و زيبا و مبارز فاتح‌اند خاصه فرخ‌زاد و پسرش اردوان .\r\nهشتم - دشمنان ايران درين داستان تقريبا داراى همان خصائلى هستند كه در ديگر داستانهاى پهلوانى مىبينيم يعنى مانند همهء آنان ظالم ، دروغزن ، حيله‌گر و زبون‌اند و هميشه مجاهداتشان بنتيجهء بد مىانجامد . همهء آنان بعد از مدتى جنگ و ستيز با ايرانيان و احساس ضعف و زبونى بديوان و ساحران متوسل ميشوند و از نيروى اهريمنى آنان براى شكستن ايرانيان استفاده مىكنند و اگرچه در آغاز كار كاميابند ليكن سرانجام ازين كار نيز بهره‌يى نمىگيرند و كارشان بناكامى و شكست مىكشد . علاوه بر اين گونه دشمنان برخى از نيروهاى اهريمنى از قبيل\r\n\r\n","description":"","footnote":"","page_name":" 775 ","page_number":781},
  {"content":"\r\n\r\nساحران و ديوان و جنيان و پريان نيز در شمار دشمنان ايرانيان درمىآيند و پهلوانان ايران ناگزير ميشوند با آنان نيز بكوشند .\r\nنهم - قهرمان بسيار معتبر اين داستان فيروز شاه است كه فرزند داراب و ازنژاد كيان است . او شاهزاده‌يى مؤيد از نزد خدا و صاحب فر الهى است و به همين سبب همهء طلسمها بر دست او گشوده مىشود و در همهء جنگها پيروز است و از همهء بد انديشيهاى دشمنان آسوده و تندرست بيرون مىآيد . عفت او بنهايت و شجاعتش بغايت است و يك نمونهء كامل از كيان‌زادگان است كه در همهء داستانهاى قهرمانى ايرانى بدانان بازميخوريم و بلكه بر بسيارى از آنان برترى دارد و نه تنها مانند همهء ايشان از نيروى خداداد بهره دارد ، بلكه خلاف غالب آنان كه در جنگهاى تن بتن كمتر وارد ميشوند در غالب جنگهاى همگروه و تن بتن شركت مىكند و ازو كارهاى شگفت سرميزند .\r\nدهم - نام افراد داستان بر دو دسته است ؛ قسمتى از آنها ايرانيست و قسمتى ديگر اسامى ابداعى كه بيشتر آنها شباهت باسامى عربى و يونانى و رومى دارد .\r\nبر رويهم اسامى ايرانى درين داستان كمتر از داستان زيباى سمك عيار است و گويا اسمهايى كه در اصل داستان ايرانى بوده بتدريج كه ايرانيان خوى عربى مىيافتند ، تغيير صورت داده و بهيئت جديد تازى شكل درآمده باشد . اينست كه با تعجب در شمار پهلوانان دورهء كيانى نام پهلوانانى را مانند قهار و قهرمه ( شايد مأخوذ از كهرم ايرانى ) و عبد الخالق ( ! ) و قادر شاه و نظاير آنها مىيابيم . در اسامى يمنيان و مصريان تحت تأثير تاريخ دورهء اسلامى نامهايى از قبيل عين الحيات و سرور و سيف الدوله و خطير و سليم و اسد و وليد بن خالد و امثال آنها بسيارست و نامهاى زنگيان و سياهان ديگر هم غالبا ابداعى ليكن متكى بر اسامى عربى يا متشابه با آنهاست مانند مقنطر يا مقنطره و طومار و جز آنها . نام زنان نيز چندان مطبوع و مثل زنان داستان سمك عيار خوش‌آيند نيست و غالبا بصورتهاى غير ايرانى و نمايندهء بىذوقيهاى عهد نويسنده در اسم‌گذارى زنانست .\r\nيازدهم - انديشهء داستان گزار از جهت درك مشخصات جغرافيايى ضعيف و\r\n\r\n","description":"","footnote":"","page_name":" 776 ","page_number":782},
  {"content":"\r\n\r\nمبهم است . اين وضع را تقريبا در تمام داستانهاى پهلوانى حتى در داستانهاى شاهنامه مىيابيم و بايد اصولا آن را از لوازم داستانهاى حماسى بدانيم كه در آن زمان و مكان روشنى و صراحت خود را بابهام مىبخشد . درين داستان خاصه در اواخر آن‌كه در متن عربى مسطور است فيروز شاه بىآنكه از دريا استفاده كند از روم يعنى از آسياى صغير به چين مىرود اما از سرزمين ايران نمىگذرد و يا اگر از راه شمال درياى خزر و دشتهاى آسياى مركزى گذشته باشد سخنى در آن باب نمىرود ، معلوم نيست بعد از فتح چين از كدام راه به هند رفت و از آنجا چگونه بايران بازگشت ، از يمن چگونه به زنگبار رفت و آن همه جزيره‌ها كه او و ديگر پهلوانان ديدند در كجاهاست .\r\nعبور از صحراى محترقات و صحارى لم يزرع ديگر چگونه صورت گرفت و آنها در كجا واقعند و اگر آنسوى درياى روم و درياى محيط بودند چرا سرسبز و خرم نيستند .\r\nكوه قاف و كوه برق‌ربا و معدن الماس و غيره در كجاى دنيا واقعست ؟ همهء اينها نشان ابهام انديشهء جغرافيايى در نزد داستانگزار است و همينطور هم ميبايست باشد .\r\nدوازدهم - عياران درين داستان ، همچون داستان سمك عيار ، مقام و مرتبهء پرارجى دارند و در حقيقت مغز مدبر سپاهها و راهنماى شاهان و سرداران‌اند و نقش آنان در پيروزيها و شكستها و فتح بلاد و ربودن پهلوانان و زنان و نظاير اين مسائل عظيم و قابل توجهست . اينان معمولا مردمى رهنورد ، چابك ، بسيار زيرك و جوانمرد و پرتدبير و شجاع و عند اللزوم جنگاورند ليكن تا مجبور نشوند بجنگ تن درنمىدهند . جامه و ساز و برگ مخصوص دارند و ببسيارى از كارهاى جهان آشنا هستند . سرد و گرم چشيده و جهانديده و بصير و دانا و وفادار و ثابت‌قدم هستند . بسوگند و بقول خود احترام مىگذارند و الا با عناوينى از قبيل نابكار ، حرامزاده و غدار و امثال آنها ذكر ميشوند . هر پادشاه همچنانكه دسته‌يى از سرداران جنگجو در اختيار دارد ناگزير است عده‌يى عيار كه يكى از آنها حكم استاد براى ديگران دارد در دستگاه خود داشته باشد و در دشواريها از آنان كمك بخواهد و يا در جنگها از تدبير و راهنمايى آنان غافل نماند . وظيفهء پيغامبرى و نامه‌رسانى هم با اين عياران است و به همين سبب غالب آنان فصيح و نيكوسخن و دانا و مجلس‌آرا و\r\n\r\n","description":"","footnote":"","page_name":" 777 ","page_number":783},
  {"content":"\r\n\r\nآشنا بتشريفات دربارى هستند . زمان كار آنان شبهاست و به همين جهت آنان را « شبرو » نيز مىنامند . مخصوصا در گشودن قلاع مستحكم مهارت دارند و در كمنداندازى و صعود از ديوارها و صخره‌ها و نقب‌زدن و امثال اين كارها استادند ؛ داروهاى مخصوص براى هوش‌ربايى و بازدادن هوش با خود دارند و در چرمدان ( - جامه‌دان ) يا حرزدان آنان كه همراه دارند همهء وسايل كار موجود است تا بموقع در كار خود درنمانند .\r\n* * * بحث در نكات متعدد دستورى و اختصاصات نثرى و خصائص فنى داستان داراب‌نامه بواقع وقت موسعى ميخواهد و چون نميخواهم اين مقال را پيش ازين طولانى كنم فعلا از ذكر آنها صرف‌نظر مىكنم خاصه كه خوانندهء آگاه خود هنگام مطالعهء كتاب فرصت استنباط دارد . تنها اين نكته را بايد بگويم كه كتاب دارابنامه مأخذ پرارزشى براى تحقيقات لغوى و دستورى است و هيچ محقق زبانشناس كه در فارسى درى كار مىكند نبايد از آن غافل بماند .\r\nمطلب بسيار مهم گفتنى دربارهء زبان اين كتاب آنست كه اين كتاب مانند داستان سمك عيار در قسمت غربى نجد ايران نوشته شده يعنى زبان آن اگرچه فارسى درى است ، اما باز بسته بگروه غربى لهجه‌هاى ايرانيست . به همين سبب مقدار كثيرى مفردات و تعبيرات در آن مىيابيم كه در آثارى كه متكى بر گروه شرقى لهجه‌هاى ايرانيست ديده نميشود و نظرى بلغت‌نامه و بمتن كتاب نشان مىدهد كه بسيارى از مفردات و تركيبات گزارندهء اين داستان تقريبا همانست كه در زبان فارسى امروز ( كه خود بشدت متكى بر گروه غربى لهجه‌هاى ايرانيست ) ديده مىشود و ما بسبب آشنايى و اعتياد بمتون قديم و متكى بر لهجه‌هاى شرقى آنها را فصيح نميدانيم و از استعمال آنها حذر مىكنيم . بنابراين مطالعهء لغوى و دستورى درين متن و متنهايى نظير آن از باب زبانشناسى هم بسيار ضرور و سودمند خواهد بود .\r\nتهران 28 مردادماه 1341 ذبيح الله صفا\r\n\r\n","description":"","footnote":"","page_name":" 778 ","page_number":784},
  {"content":"\r\n\r\n\r\nلغت‌نامه\r\n\r\nآب :\r\nرود ، رودخانه ، شط « اين هشت امير عزم آب دجله كردند » .\r\n\r\nآب انداختن :\r\nپيشاب ريختن ، ادرار كردن ، شاش كردن ، شاشيدن « مركبش بجاى آب خون بينداخت » .\r\n\r\nآبدستان :\r\nآفتابه مانندى كه با آن دست شويند ، آفتابه ، ابريق ، مطهره « فراشان طشت و آب دستان آوردند » .\r\n\r\nآبگاه :\r\nتهىگاه\r\n\r\nآب ندم :\r\nاشك پشيمانى « سر بر زانوى حسرت نهاده آب ندم بر رخساره تا قدم روانه كرده . . . »\r\n\r\nآبى :\r\nبهى\r\n\r\nآتش‌كن :\r\nآتش‌افروز « اين حمام كه طيفور در نور آب او گريخته بود آتش كن آمد تا آتش بركند » .\r\n\r\nآخر كردن :\r\nبپايان رسانيدن ، بانجام رسانيدن ، تمام كردن ، پايان دادن ، به آخر بردن « طومار زنگى گفت بدولت شاه كار سپاه ايران را آخر كرده بودم » .\r\n\r\nآرامگاه :\r\nآسايش‌گاه ، محل استراحت ، خوابگاه\r\n\r\nآرام گرفتن :\r\nاستراحت كردن ، آرامش يافتن ، سكون يافتن « يك فردا ما نيز آسايش كنيم تا لشكر ما نيز آرامى گيرند » .\r\n\r\nآرزو :\r\nميل\r\n\r\nآزادى كردن :\r\nستودن از راه تشويق و ترغيب كسى ، ستايش كردن او ، از او نزد بزرگ و امير و شاهى بنيكى ياد كردن تا مايهء افزايش جاه و مقامش باشد ، تعريف كردن ، قدردانى كردن ، اظهار امتنان كردن ، سپاسگزارى كردن « اگر مرا بلشكرگاه يمن برسانى از تو پيش شاه حارث آزادى كنم » . « وليد خالد از شماس و شماط آزادى كرد ايشان بدويدند و اسب قيصر را ببوسيدند . « ازو پيش داراب بسيار آزادى كرد » .\r\n\r\nآسايش‌گاه :\r\nمحل استراحت\r\n\r\nآلا :\r\nروى ، زبر ، بالا [ گويا در تركيب عاميانهء « آلاخان و الاخان » كلمهء « آلا » به همين معنى باشد چنان كه « و الا » بمعنى « بالا » است 
  ] « برآلا و بالاى آن پشته برآمد . - بهر حال بر آلا و بالاى اين پشته روم » .\r\n\r\n","description":"","footnote":"","page_name":" 779 ","page_number":785},
  {"content":"\r\n\r\n\r\nآماس :\r\nورم « و اندام ايشان از آن زخم آماس دارد » .\r\n\r\nآمدن :\r\nاصابت كردن « دم كلنگ ايشان بهرچه مىآمد مىگذشت » .\r\nمقدر بودن « وليد خالد او را پرسش كرد و تسلى داد و گفت اى پهلوان‌زاده پدرت پهلوان پاىتخت من بود ، او را چنين آمده بود ، تدبيرى نبود » .\r\nوارد شدن و دامنگير شدن « اى شهريار هر خرابى كه به من آمد از نيكوراى وزيرم آمد » .\r\n\r\nآمدن شدن كردن :\r\nآمدوشد كردن\r\n\r\nآن روى :\r\nماوراء ، آن طرف\r\n\r\nآوازه بود :\r\nشايع بود « آوازه بود در سپاه قيصر كه جوانى از قلعهء گل‌حصار آمده است عشق‌آور نام » .\r\n\r\nآوردگاه :\r\nميدان نبرد\r\n\r\nآونگ :\r\nآويزان\r\n\r\nآونگ شده :\r\nآويزان ، آويخته\r\n\r\nآونگ كردن :\r\nآويختن « دامن آن برگستوانرا شرابهاى ابريشمين آونگ كرده و بر هريكى زنگوله‌يى بسته » .\r\n\r\nآه كردن :\r\nآه كشيدن « نصر بن عدل آه كرد و بر خود بپيچيد و مىطپيد تا وقتى كه بمرد » .\r\n\r\nآهن‌بر :\r\nسوهان\r\n\r\nآهو برهء گردون :\r\nآفتاب\r\n\r\nآيينهء پولاد :\r\nنوعى از آيينه كه از پولاد مى ساختند « آيينهء پولاد بر پيشانى مركب بسته » .\r\n\r\nآيينهء چينى :\r\nآيينه‌يى بوده است كه از آهن و پولاد جوهردار مىكرده‌اند ( لغت‌نامه دهخدا ) « برگستوانى از آيينهء چينى بر پيشانى اسب بسته » .\r\n\r\nابرش :\r\nاسبى كه نقطه‌هايى خلاف رنگ اصلى خود بر بدن داشته باشد « از طرف لشكر ايران برانگيخت ابرش سوارى بنام فرخ‌زاد » .\r\n\r\nاتصال :\r\nپيوند ، وصلت ، مصاهرت ، خويشاوندى .\r\nدر اصطلاح منجمين نظر كردن كواكب است با يكديگر باعتبار مفاصلهء بروج و درجات ( غياث اللغات ) ؛ نگرستن ستارگان ( التفهيم )\r\n\r\nاتفاق شدن :\r\nاتفاق افتادن ، واقع شدن امرى « خواستم كه شاه شجاع را از بند ايرانيان بيرون آورم اتفاق نشد » .\r\n\r\nاجازت كردن :\r\nاجازه دادن « جمعى را بفرستاد كه خبرى از پيش قيصر بيارند تا ملك اجازت كند . آنكس رفت تا خبر آرد » .\r\n« حاجبى درآمد و خدمت كرد و گفت قاصدى از طرف لشكر ايران آمده است و بار مىطلبد ، شاه سرور اجازت كرد ، پرده برداشتند » .\r\nاجازه خواستن « از پدر اجازت شكار كرد » .\r\n\r\nاجل گرفته :\r\nاجل رسيده\r\n\r\nاحتياط بجاى آوردن :\r\nاحتياط كردن « در حال كتاب فال در نظر آورد و احتياط بجاى آورد » .\r\n\r\nاحتياط كردن :\r\nدقت كردن ، مطالعه كردن ، تحقيق كردن ، بر رسيدن بدقت ، رسيدگى كردن ، در كارى دقت كردن ، ملاحظه كردن ، مراقبت كردن ، مراقب و مواظب كارى بودن ، وارسى كردن دقيق\r\n\r\n","description":"","footnote":"","page_name":" 780 ","page_number":786},
  {"content":"\r\n\r\n« از آن سبب با تو گفتم كه بر بام رويم و احتياطى كنيم باشد كه خبرى بازدانيم » .\r\n« البته بايد نوشتن و احتياط آن زندان بايد كردن » . « پيل‌زور رو بشاه سرور كرد و گفت اى شاه يمن و عدن هشيار باش و نيك احتياط كن » .\r\n\r\nاختلاط كردن :\r\nآميزش كردن ، معاشرت كردن\r\n\r\nاخته خانه :\r\nاصطبل ، طويله‌خانه ، سر طويله « از آنجا روانه شدند تا به اخته خانه رسيدند . مجموع اسبان زين كرده بودند » .\r\n\r\nاختيار :\r\nگزيده « اكنون در حضرت من ازو عزيزتر هيچكس نيست و اختيار مجلس من او خواهد بود » .\r\n\r\nاختيار خود نگاهداشتن :\r\nبر خود مسلط بودن ، مراقب خود بودن « شيرين‌سوار با خود گفت كه حاضر باش كه اين سوار به ديگران نمىماند ، اختيار خود نگاهدار ! »\r\n\r\nاخى :\r\nعنوانى كه جوانمردان يكديگر را بدان مىخواندند « ما بنده و خدمتكاريم بهرچه اخى فرمايد » .\r\n\r\nارادت :\r\nعلاقه و عشق « اى جان پدر اركان دولت منتظر بوده‌اند تا از كجا خبر تو ظاهر گردد تا آنك معلوم شد كه ارادت با شاه خوبان عين الحيات پيدا كرده‌اى » .\r\nميل و اراده « اين درويش چيزى به ارادت خود نخواهد دادن تو سخن گوى و طعامى براى ما بستان » . « جمله گرسنه بودند بارادت تمام بخوردند » . « مؤلف روايت مىكند كه به ارادت تمام آن طعام مىخوردند » . « پس من رفتم ، الوداع تا ارادت يزدان جان‌آفرين چيست » .\r\n\r\nارتفاع :\r\nآنچه از زمين زراعتى حاصل آيد ، غله ، محصول زراعى « حق ملك بر رعيت آنست كه ملك رعيت را نگاه دارد از سپاه بيگانه و از براى رعيت شمشير زند و باج و خراج به نرمى از ايشان بستاند و اگر سالى ارتفاع كم آيد خراج آن سال از ايشان نستاند » .\r\nباصطلاح اهل تنجيم مقدار مسافت بلند شدن كوكب از افق تا سمت الرأس و غايت آن در نود درجه است « طيطوس حكيم اسطرلاب زرين در دست داشت و ارتفاع وقت ميگرفت » .\r\n\r\nاردوبازار :\r\nمجموع چادرها و جز آن با متاع‌ها كه بهمراه لشكر فروختن را دارند ( لغت‌نامهء دهخدا ) « بهمن زرين‌قبا چون دانست كه كار ايرانيان دشوار خواهد شد ، اول بفرمود تا خيمه و خرگاه و اردوبازار و هرچه دربند داشتند در آن كوه بردند و درين كوه‌هاى سخت جا گرفتند » .\r\n\r\nارزيز :\r\nقلعى ، روى\r\n\r\nارسال كردن :\r\nخبرى به پيغام يا بنامه نزد كسى فرستادن ، پيام دادن « . . . شكسته و بسته و بخت‌برگشته و سعادت رميده بازگرديد ، يكى را بقيصريه پيش پدر فرستاد و از شكستن سپاه و گرفتار شدن طرمتاش و كشته شدن آنچه بود پيش پدر ارسال كرد » . « ما را برسالت فرستاده‌اند به حضرت ملك خناس و چند سخن ارسال كرده‌اند » . « سخنى چند كه مصلحت روزگار هردو طرف باشد ارسال گردانيم » .\r\n\r\nارش :\r\nبه فتح اول و دوم ، مقياس طول از\r\n\r\n","description":"","footnote":"","page_name":" 781 ","page_number":787},
  {"content":"\r\n\r\nآرنج تا سر انگشتان\r\n\r\nاز :\r\nبجاى « در » درين كتاب بارها آمده است ، « از طلب شما آمده‌ام » .\r\n\r\nاز :\r\nبا ، « ترا از اين ( يعنى با اين ) مقدار لشكر در حصار بودن دليل عجز باشد » .\r\n\r\nاز آن :\r\nاز آنگونه ، آنطور ، از آن قبيل « بهزاد از آن نبود كه آنسان او را تواند هلاك كرد » . « اى شاه خوبان تو فارغ باش كه ملاطيه از آن شهرى نيست كه آسان توانند اين شهر را گرفتن » . « آن روز جوانان ايرانى از آن حربى كردند كه آن را به صد دفتر نتوان شرح داد » .\r\n\r\nاز آن خود ديدن :\r\nسزاى خود ديدن ، مزد عمل خود گرفتن ، بباد افراه كردار خود رسيدن « بهمن زرين‌قبا گفت ما خود از آن روز كه از بريهء عرب گذشتيم هيچكس برابر ما نرسيده است و كسى ما را هم نديده است و اگر مىآمدند از آن خود مىديدند » .\r\n\r\nاز آن قبيل :\r\nاز آن نوع ، از آن‌گونه « مرا معلوم بود كه مسروق بن عتبه از آن قبيل نيست كه بدين مكتوب ما سر فرود آرد » .\r\n\r\nاز آن نوع :\r\nاز آن باب ، از آن جهت ، از آن بابت « سيف الدوله گفت ملاطيه از آن شهرى نيست كه آسان توانند اين شهر را گرفتن .\r\nمن از آن نوع ايمنم اما سخنى شنيده‌ام » .\r\n\r\nاز باد :\r\nبيهوده ، بىسبب ، از هوا « نيك‌اختر وزير گفت اى شاه ما چوب از باد چرا ميخوريم » .\r\n\r\nاز پا گردانيدن :\r\nدر غلطانيدن ، از جاى كندن و افگندن ، واژگون كردن « آن سوار سنگى از آن طلسم ديگر بستاد ، چنان بر قبهء سپر فيروز شاه زد كه اگر بر فيل منكلوسى زدى از پا بگردانيدى » .\r\n\r\nاز پيش :\r\nاز قبل ، « كه كار ما هم از پيش ايشان نيكو شود » .\r\n\r\nاز خود بدر رفتن :\r\nعنان تمالك نفس از دست دادن ، از جا دررفتن « شاه وليد بن خالد برآشفت چنانك وقت بود كه از خود بدر رود » .\r\n\r\nاز خود رفتن :\r\nمقابل به خود آمدن ، بيهوش شدن ، « چندان بر خود زد كه از خود برفت ، چون به خود آمد امرا تسلى مىكردندش » .\r\n\r\nاز راه بردن :\r\nفريفتن ، گول‌زدن ، غافل ساختن ، اغفال كردن « به‌روز سخنهاى لطف آميز ميگفت تا چندانك زردهء جادو را از راه ببرد » .\r\n\r\nاز قبل :\r\nاز جانب از طرف « بهزاد گفت حاليا آمديم و بقول شما آمديم تا از قبل شاه مظفر شاه سوگند بخوريم تا از طرف ما ايمن شويد » .\r\n\r\nاز قدّ بلند :\r\nاز بلندى ، از بالا « هورنگ دست و سلاح برآورد تا از قد بلند آن ضرب بر كلهء سر فيروز شاه بزند » .\r\n\r\nاز سر :\r\nاز راه « عين الحيات بدين معامله راضى بود اما پدرش شاه سرور گمان برد كه او از سر دلدارى و شفقت ميگويد » .\r\n\r\nاز ناگاه :\r\nناگهان « از ناگاه قطاع ديوانه برپاى خاست و پيش جام مراد رفت » .\r\n\r\nاز هم بازگشتن :\r\nاز هم جدا شدن ، جدا شدن دو فريق از يكديگر « تا هنگام صبح شد\r\n\r\n","description":"","footnote":"","page_name":" 782 ","page_number":788},
  {"content":"\r\n\r\nمبارزان ايران روى بپاى برج و كنار خندق نهادند . شاه سرور با همهء سپاه يمن و خلق شهر بر بالاى برج برآمدند از زير و بالا حرب عظيم پيوسته شد و بسيارى از بالا و زير بقتل آمدند . . .\r\nو چون شب نزديك شد از هم بازگشتند » .\r\n« چون شب درآمد سپاه از هم بازگشتند » .\r\n\r\nاز يك ناگاه :\r\nناگهان « جمله از مركبان پياده شدند و دست به غارت و غنيمت بردند كه از يك ناگاه ايرانيان چون قضاى مبرم از قفاى ايشان درآمدند » .\r\n\r\nاز يك نوع :\r\nاز يك بابت ، از يك جهت « عين الحيات از يك نوع شاد شد به علت آنكه بخويش نصرت يافته بود » .\r\n\r\nازين :\r\nبراى بيان قوت ، در اتصاف موصوف بصفتى به كار مىرود « درآمد عيارى طرارى كه در شب تاريك خال از رخ زنگى ببردى . . . ازين سياهى گردن باريكى دست درازى حيله‌بازى كه ابليس با همه تلبيس از آن كبيس كاسه ليس تلبيس آموختى » .\r\nاز اين قبيل ، ازين نوع ، اين گونه ، ازين قسم « شاه‌زاده ازين نوع ميگفت و خاطرجويى فرخ‌زاد ميكرد » .\r\n\r\nاژدرها :\r\nاژدها\r\n\r\nاساس :\r\nترتيب ، قاعده ، قانون ، آيين « او را برهنه كنيد تا او را به اساس كشتن بپاى دار بريد » .\r\n\r\nاسپارش :\r\nسفارش ، توصيه « پهلوان بهزاد در انديشه كه اين چه كس بود كه مرا اينجا آورد و بدان پيرزن اسپارش كرد ، گويا اين خانهء كيست ؟ »\r\n\r\nاستادكار :\r\nاستاد « به حكم ملك قبيحاى فرنگ استاد كارانرا با خلق بسيار و اسبابى كه دربايست بود بياوردند » .\r\n\r\nاستادن :\r\nستدن ، استدن ، ستانيدن ، گرفتن چيزى از كسى ، ستاندن « هيچ‌كس طرمتاش را از دست اين جوان نمىتواند استادن - او را از دست ملك‌زاده قيسان پرى استاده است - البته مرا هلاك خواهيد كردن و آنچه دارم بخواهيد استادن . - عين الحيات خيلى زحمت كشيده بود كه آن مركب را از پدر استاده بود » .\r\n\r\nاستان :\r\nپسوند مكان ( - ريگ‌استان : ريگستان ، ريگزار « روايت چنين كرده‌اند كه كنار آن بيشه بيابان ريگ استان بود » . )\r\n\r\nاستدن :\r\nگرفتن « ديگر عين الحيات را از شاه مصر نتوانى استدن - هلال گفت خيلى پيش من داريد كه نمىتوانيد استدن » .\r\n\r\nاستون :\r\nستون « به‌روز در خيمه جست و گرد بنديان برآمد ، جمله در آهن بودند الا شبرنگ كه او را بر استون خيمه بسته بودند » .\r\n\r\nاشتلم كردن :\r\nشور و غوغا كردن از راه خودستايى ، داد و بيداد ، خودستايى همراه با تندى و فرياد و عربده « طومار زنگى در ميدان اشتلم ميكرد و مبارز طلب ميكرد . - سيامك سر راه بر حريف بگرفت و گفت اى پهلوان بسيار لاف زدى و اشتلم كردى اما چه سود كه هيچ هنر ندارى . - پيل‌زور گرزى بر دوش نهاده اشتلم كنان آهنگ ميدان كرد » .\r\n\r\n","description":"","footnote":"","page_name":" 783 ","page_number":789},
  {"content":"\r\n\r\n\r\nاشكليل كردن :\r\nپاىبند زدن « پس بر كنار چشمه‌سارى فرود آمدند و مركب را اشكليل كردند و در آن بيابان گذاشتند » .\r\n\r\nاصطرخ :\r\nضبط ديگر استخر « اصطرخ پارس - استخر پارس » .\r\n\r\nاعتبار كردن :\r\nاهميت دادن « جلدك گفت اى ملك سپاه ايران عظيم غافل و پراگنده مىآيند و سپاه ما را هيچ اعتبارى نمىكنند » .\r\n\r\nافتادن :\r\nخلجان كردن « اما در دلش افتاد كه بر تخت رود و از آن نعمت بخورد » .\r\nواقع شدن ، رخ دادن « ناچار اين كار مرا افتاده است » .\r\nعارض شدن ، دست دادن « شاه‌نوش چون نام عين الحيات شنيد گريه بر وى افتاد » .\r\nرسيدن ، قرار گرفتن در محل و موضع ، مكان‌گير شدن « از اينان سؤال كنيد كه چه كسانند و بدين مقام چون افتاده‌اند » .\r\nتوجه كردن ، پرداختن « شاه شجاع گفت چون ما ازين كار لشكر بپردازيم آنگاه به احوال ايشان افتيم » .\r\nشايع شدن « خبر در ايران افتاد » . « اين خبر در شهر پريان افتاد » .\r\nموكول گشتن « گفت كار من و تو افتاد بفردا كه در ميدان درآييم » .\r\n\r\nافتيدن :\r\nافتادن « سيامك چون چنان ديد طمع از خود به كلى ببريد بناچار تيغ كشيد و در آن قوم افتيد - از پشت مركب در خاك افتيد »\r\n\r\nافسون :\r\nعزيمه ، ورد ، سحر و جادو\r\n\r\nافگار :\r\nآزرده ، ملول ، پريشان‌خاطر « عين الحيات خاطرش از براى شريفه ملول بود كه پنداشت كه او را گرفته‌اند چون بخم كمند از آن روزنه فرود آمد شريفه را ديد نزد مادرش اسماء نشسته گفت اى خواهر حال تو چيست كه من از براى تو افگار شدم » .\r\n\r\nافگندن :\r\nتازاندن اسب در حمله و آن را بتاخت جانب كسى برانگيختن « مركب بر شاه شجاع افگند » .\r\n\r\nاگر خواستند و اگرنه :\r\nخواه و ناخواه\r\n\r\nاگر مه :\r\nاگرنه\r\n\r\nالتفات :\r\nپروا ، توجه ، عنايت « اما تو با من خيلى بىالتفاتى كرده‌اى » . « فيروز شاه را اعتماد كلى بر هلال عيار شده بود كه مدت دو ماه بود كه در خدمت ايستاده بود و التفاتى بسپاه يمن نكرده بود » .\r\n\r\nالجوق :\r\nالاچيق ، الچيق « و روى بر كوه احمر كردند و خيمه و بارگاه و الجوق فرو كوفتند » .\r\n\r\nالماس‌نامه :\r\nنامهء تند ، نامهء مقرون بتهديد ، نامه‌يى كه چون الماس برنده باشد\r\n« شاه سرور چون بر مضمون مكتوب اطلاع يافت و اين الماس‌نامه را استماع كرد » .\r\n« چنين الماس‌نامه‌يى داد نبشتن » .\r\n\r\nامشبينه :\r\nامشبى « شب‌رنگ گفت اى طارق عجب دعوى كردى كه شبيخون امشبينه را دفع كنى » .\r\n\r\nاميد كردن :\r\nنويد دادن ، اميدوار ساختن « بسيارش اميد مىكرد » .\r\n\r\nامير طلايه :\r\nطلايه‌دار\r\n\r\nانبانچهء حيل :\r\nتوبرهء حيل ، حرزدان حكمت ،\r\n\r\n","description":"","footnote":"","page_name":" 784 ","page_number":790},
  {"content":"\r\n\r\nتوبرهء حكمت ، مجازا بمعنى كيسه‌يى كه عياران با خود داشتند و انواع ابزار عيارى را از قبيل داروى هوش‌بر و ابزار نقب زدن و نظاير اين چيزها در آن حفظ مى كردند .\r\n\r\nانتظار :\r\nمنتظر ، در انتظار « جوانان ايران هر شب بيدار و هشيار مىبودند و سلاح‌پوش نشسته و انتظار تا چه شود » .\r\n\r\nانتظار بودن :\r\nانتظار كشيدن ، منتظر بودن « جاسوسان بطلب فرستاده بودند و انتظار ايشان مىبودند - و انتظار آن خبر بودند » .\r\n\r\nانتظار كردن :\r\nانتظار كشيدن ، منتظر بودن « شاه سرور نيز در آن حوالى رسيده بود .\r\nو انتظار شاه اسد مىكرد - نيك‌انديش انتظار ميكرد . هلال برسيد و عين الحيات را بياورد » . « چون كارسازى سپاه راست شد .\r\nاز هردو جانب انتظار مىكردند كه اول كس كه خواهد بود كه در ميدان درآيد » .\r\n\r\nانتظار كشيدن :\r\nمنتظر بودن ، در انتظار بسر بردن « كنيزك نمىآمد و غلام انتظار مى كشيد » . « ملك داراب گفت مرا يقين بود كه اين چهل روز كه با ما وعده كردند انتظار اين لشكر مىكشيدند و وعده خلاف كردند » .\r\n\r\nانداختن :\r\nدر حال گريز به جايى درآمدن « به‌روز گفت ما را نوعى مىبايد كردن كه خود را به زودى بر كنار دريا پيش كشتى اندازيم و راه جزيرهء دست‌گرد در پيش گيريم و برويم » . « خود را بقيصريه اندازيم » . « هواى سفر دارم باشد كه خود را در مصر اندازم » .\r\nشايع كردن ، پراگندن ، منتشركردن « نقيبان لشكر را طلب كردند تا در لشكر خبر جنگ بيندازند » .\r\n\r\nانعام كردن :\r\nانعام دادن\r\n\r\nانفعال خوردن :\r\nشرمنده شدن ، شرمسار شدن ، شرمگين شدن ، خجل شدن « قطاع عظيم انفعال خورد كه پدر مرادش را برنياورد » .\r\n« شاه شجاع انفعال خورد و سر در پيش انداخت » .\r\n\r\nانفعال خورده :\r\nخجل ، شرمسار\r\n\r\nانگشت بر لب نهادن :\r\nسكوت كردن « اما آن دو طرار پيش زرين‌تاج آمدند و آن‌دو مبارز ايرانى را آنجا دربند كردند و انگشت بر لب نهادند و ازين حال هيچكس را خبر نكردند » .\r\n\r\nانگشت نهادن :\r\nتجاوز كردن ، تصرف كردن « انگشت بر مال رعيت منهيد ، هيچكس را با مال رعيت كارى نيست » .\r\n\r\nانگشترين :\r\nانگشترى\r\n\r\nانگيز :\r\nانگيختن ، جنب‌وجوش « عسطور شاه و سرور يمنى درانگيز سپاه‌اند كه جواب كار ايرانيان بگويند - در اين‌انگيز لشكر قيصر ميخواهد كه با ملك داراب جنگ كند » .\r\n\r\nاياغ :\r\nپياله و كاسه‌اى كه در آن شراب خوردند ، ساغر ، ساتگين\r\n\r\nاياغ‌دار :\r\nساقى « قطاع را غلام بچه‌يى بود كه اياغ‌دار او بود » .\r\n\r\nايام :\r\nروز ( جمعى است كه بجاى مفرد به كار رفته است ) « امروز روز فرصت و ايام نصرتست » .\r\n\r\nايرانشهر ( ايران‌شهر ) :\r\nكشور ايران ( اين\r\n\r\n","description":"","footnote":"","page_name":" 785 ","page_number":791},
  {"content":"\r\n\r\nتركيب كهن‌بارها درين كتاب به كار رفته و مسلما بازمانده‌ييست از تحرير قديم آن ) « چون مرا هلاك گردانى چندان سپاه از ايران‌شهر بيايند كه يك يمنى بدست صد ايرانى باشد » .\r\n\r\nايستادگى كردن :\r\nپايدار بودن ، ثابت‌قدم بودن « خواجه يهود گفت ما بقول خود ايستادگى كرديم و خونيانرا آورديم با مال بسيار » .\r\n\r\nايستادن :\r\nآماده و مهيا بودن « شاه داراب مىفرمايد اگر سر جنگ دارى ايستاده‌ام » .\r\n« شاه سرور گفت اى الياس آنچه از بدى در حق تو بود كرديم ، در عوض آن به صد نيكويى ايستاده‌ايم » .\r\nمقاومت و پايدارى كردن « شاه اسد گفت اى خواهر عزيز بدان‌كه ما حريف ايرانيان نيستيم ديگر ما را مجال ايستادن و برپاى بودن نيست » .\r\nتوقف كردن « جاى ايستادن چند روزى در مكه خواهد بود » .\r\nقرار داشتن « در گرداگرد قلعه درخت و آب ايستاده است » .\r\n\r\nايستانيدن :\r\nوادار به ايستادن كردن ، برپا داشتن « چون دايه مظفر شاه را به ايوان توران‌دخت برد لالاكافور بر در ايوان ايستاده بود چون او را ديد پيش‌آمد و گفت اى دايه مرا توران‌دخت اينجا ايستانيده است تا ترا معاون باشم » .\r\n\r\nايستيدن :\r\nايستادن « هلال بر سر راه رسيد بايستيد و گفت . . . »\r\n\r\nايمنى :\r\nاطمينان خاطر ، آسودگى\r\n\r\nايناغ :\r\nسخن‌چين\r\n\r\nايناغى :\r\nسخن‌چينى « لالاكافور بخنديد و گفت اى شاهور زودم فراموش كردى نه من ترا خبردار كردم ، اكنون كه كار خود كردى مرا فراموش كردى . مظفر شاه دانست كه اين ايناغى لالا كرده است » .\r\n\r\nبا :\r\nبه « و با ايشان ملحق شدند - شب‌رنگ در حال رو با سپاه ايران كرد » .\r\n\r\nبه احتياط بودن :\r\nاحتياط كردن « شاه شجاع گفت ميدان به تو بخشيده‌ام اما به احتياط باش كه مرد مبارزست » .\r\n\r\nباب :\r\nمورد ، نوع « و هواى اين مملكت مخالف است به نسبت اين طايفه ، لابد كه از همه بابى عاجز خواهند شدن . - شاه شجاع جوان پهلوان بود و در باب نيزه بغايت چابك بود » .\r\n\r\nباخبرباش :\r\nاز ادات تحذير مركب است بمعنى برحذرباش ، الحذر « سياوش گفت اى پهلوان اين حرام‌زادهء بدست ، ازين باخبرباش » .\r\n\r\nباختن :\r\nبازى كردن ، ضرب شست زدن ، نيرنگ باختن ، حيله كردن ، كسى را فريفتن ، مكر و حيله ، نقش زدن « اين درويش نيست اين شبرنگ عيار است كه با ما باخت و ما را داروى بيهوشانه در كار كرد » .\r\n\r\nبه آخر :\r\nسرانجام ، در آخر ، آخرالامر ، آخر كار ، عاقبة الامر « به‌روز عيار گفت اى شاه اگر مصلحت دانى ما را اين قلعه نمىبايد كه جملهء سپاه بقتل آيند و به آخر نتوان گرفتن - تو اول ايشان را نيكو عزت داشته‌اى و در بارگاه خود جاى داده و به آخر به اندك حركتى\r\n\r\n","description":"","footnote":"","page_name":" 786 ","page_number":792},
  {"content":"\r\n\r\nخرد واگرفته‌اى » .\r\n\r\nبادا رسانيدن :\r\nگزاردن خبر ، بازگفتن خبر\r\n\r\nبادخانه :\r\nبادگير\r\n\r\nبادرفش مشت‌زدن :\r\nكار دور از عقل كردن ، به كار محال و دور از طاقت دست زدن .\r\n\r\nبادمراد :\r\nباد موافق كه كشتى را به مقصد رساند « در كشتى نشستند و راه قبروس در پيش گرفتند ، بادمراد برخاست » .\r\n\r\nبار :\r\nاجازهء حضور ، اجازهء ورود به خدمت پادشاه و امير « با لشكر شكسته دررسيدند و از حجاب شاه سرور بار طلب كردند ، اجازت فرمود » .\r\n\r\nباران كردن :\r\nباراندن ، فروريختن ، فروانداختن ، سرازير كردن « خلق شهر از بالاى برج و بارو بيكبار سنگ و تير و آتش بر لشكر جمشيد شاه باران كردند » .\r\n\r\nبار دادن :\r\nاجازهء حضور دادن ، به خدمت خواندن\r\n\r\nبار طلب كردن :\r\nبارخواستن ، اجازهء حضور خواستن\r\n\r\nباريك‌اندازى :\r\nانداختن تير با دقت و با نشانه گيرى « جهان‌افروز تيراندازى نيك بود و در باريك‌اندازى بىمثل » .\r\n\r\nباز :\r\nبسوى « باز باغ » ، با « شاه سيف الدوله . . .\r\nپيش عين الحيات آمد و آنچه رفته بود از اول تا آخر جمله را باز عين الحيات گفت » .\r\n\r\nبازپرداختن :\r\nفارغ شدن « چون از سفره و خوان بازپرداختند » . « مؤلف اخبار روايت مىكند كه چون هردو لشكر از كار راستى حرب بازپرداختند » .\r\n\r\nبازپس :\r\nآخرالامر « وزير من نيكوراى نيز ازين سخنها مىگفت تا بازپس مرا معلوم شد كه آن سخنها از سر دوستى ايشان مىگفته است » .\r\n\r\nبازخوردن :\r\nتصادف كردن ، مصادف شدن « امشب نيم‌شبى به خانه مىآمدم در راه دخترى ديدم صاحب جمال و صاحب كمال ، جامهاى نيكو پوشيده به من بازخورد » .\r\n« بشاه غضنفر رسيدند كه با بيست هزار مرد مىآمد ، به دو در راه باخوردند » .\r\n\r\nبازداشتن :\r\nتوقيف كردن ، به حبس انداختن ، مقيد كردن « امرا همچنين كردند و شاه هزبر را بازداشتند » .\r\nمتوقف كردن « گلبوى گفت اى سنبل تو بر در حرم باش و كسى را مگذار كه پيش من آيد . سنبل گفت اى ملكه مرا چه طاقت آنست كه ملك نصر بن عدل را باز دارم » .\r\nواداركردن « شاه سيف الدوله گفت چنين كنم ، جمعى را برين كار بازداريم » .\r\nدريغ داشتن ، منع كردن « بقول وزير او را عزت مىداشتند از شراب و كباب هيچ ازو بازنمىداشتند » .\r\nواداشتن ، نگاه داشتن و ايستاندن « سنبل خادم را به خدمت او بازداشت » .\r\n\r\nبازدانستن :\r\nتحقيق كردن ، معلوم كردن ، مطلع شدن ، اطلاع يافتن « در شهر درآمدند و خبر بازدانستند كه ايشان را نكشته‌اند » .\r\n« پس جاسوسان از هردو لشكر بفرستادند و خبرها بازدانستند » .\r\n\r\nبازكشيدن ( مركب را ) :\r\nبازداشتن و متوقف ساختن ( مركب را )\r\n\r\n","description":"","footnote":"","page_name":" 787 ","page_number":793},
  {"content":"\r\n\r\n\r\nبازگرديدن :\r\nبازگشتن « فيروز شاه بازگرديد و بر جاى فارس قلعه‌بان قرار گرفت » .\r\n\r\nبازگشاد :\r\nمصدر مرخم از بازگشادن يعنى فرج مقابل شدت\r\n\r\nبازماندن :\r\nواماندن ، خسته شدن « اگر هزار من بار بر پشتش نهند ببرد و بازنماند » .\r\n\r\nبازى :\r\nشوخى « ازين نوع سخنها ببازى مى گفت و فيروز شاه مىخنديد » .\r\n\r\nبازيچه باختن :\r\nضرب شست نشان دادن ، نقش زدن « هلال با خود گفت امشب آن شب است كه با سپاه ايران بازيچه‌يى ببازم » .\r\n\r\nباستقلال :\r\nمستقل « شاه سرور گفت اين ملك داراب پادشاه باستقلال است » .\r\n\r\nباشد كه :\r\nشايد كه ، ممكن است كه ، امكان دارد كه\r\n\r\nباشيدن :\r\nمقيم بودن ، اقامت كردن ، سكونت داشتن ، بسربردن « او با جوانى بازرگان در آن حجره مىباشند - من مقام عين الحيات را ميدانم كه او در ايوان دختر شاه وليد مىباشد - چند وقتست كه در خدمت ملك مسروق مىباشم » .\r\n\r\nباطل شدن :\r\nخطا شدن طعن و ضرب نيزه و تيغ و تير و امثال آن در جنگهاى تن‌بتن\r\n\r\nباعتبار :\r\nمعتبر « اين شاه سرور يمنى پادشاه به اعتبار است » .\r\n\r\nباقيان :\r\nديگران ، بقيه ، در لهجهء عاميانه باقيها « شاه سرور را از گريختن شبرنگ خبر كردند . شاه سرور گفت باقيان را نيكو نگاه داريد » .\r\n\r\nباقى داشتن :\r\n( با كسى . . . ) از وى طلبكار بودن ، بر او فزونى داشتن « فيروز شاه گفت اگر تيغ بر قاعدهء دستم بودى كى از دستم خلاص يافتى اما به دولت شاه جهان با وى باقى دارم » .\r\n\r\nبا [ كسى 
  ] كردن :\r\nبه [ او 
  ] دادن ، در حبالهء نكاح [ او 
  ] درآوردن « گهرتاج را با ملك داراب كردند » يعنى : گهرتاج را بملك داراب دادند ، گهرتاج را در عقد ملك داراب درآوردند .\r\n\r\nبالا :\r\nقد ، بلندى « اين قطرانست كه در آن لشكر بقد و بالا و گرز و كوپال او كسى ديگر نبود » .\r\n\r\nبالابگور :\r\nدشنام و نفرين است « خون برآوردهء بالا بگور » .\r\n\r\nبالا شدن :\r\nبالا رفتن « دست در كمند زد و بر بالا رفت و كمند بكشيد و بالا شد » .\r\n\r\nبالا كشيده :\r\nبلندقد\r\n\r\nبالا گرفتن :\r\nبالا آمدن\r\n\r\nبا ناموس :\r\nبا نام\r\n\r\nبانگ بر قدم زدن :\r\nبتعجيل رفتن ، بشتاب رفتن\r\n\r\nبانگ زدن :\r\nجارزدن ، منادى دردادن « در شهر بر روى سرور يمنى ببنديد و بنام ملك داراب شهر را بانگ زنيد » .\r\n\r\nباورچى :\r\nخواليگر ، سفره‌دار « بعد از ساعتى باورچيان موجهء شاهى و شيلان پادشاهى درآوردند » .\r\n\r\nباورچىخانه :\r\nآشپزخانه « سرهنگ گفت كه بيا با من و طعام بردار . . . و شبرنگ را بر در باورچىخانه آورد و طعامى چند از هر باب بر سر شبرنگ نهاد » .\r\n\r\nبايستن :\r\nسزاوار بودن ، درخور بودن ، شايسته\r\n\r\n","description":"","footnote":"","page_name":" 788 ","page_number":794},
  {"content":"\r\n\r\nبودن ، لازم بودن\r\n\r\nبباد درآوردن :\r\nباهتزاز درآوردن ، باددادن « علمهاى زرد و سرخ و بنفش بباد در آوردند » .\r\n\r\nبپر :\r\nپرنده ، در حال پرواز « از محلى كه مصلحت دانستند كمند برانداختند و چون مرغ بپر بر سر حصار آمدند » .\r\n\r\nبتجديد :\r\nمجددا « صعلوك ايشان را بتجديد سوگند داد و بعهد درآورد » .\r\n\r\nبتقديم رسانيدن :\r\nپيش داشتن ، اداكردن « آنچه وظيفهء خدمتست بتقديم رسانم . - شرايط تعظيم بتقديم رسانيد » .\r\n\r\nبتلف آمدن :\r\nكشته شدن ، تلف شدن « يك فرزندم هلاك گرديد و چندين سرداران بتلف آمدند » .\r\n\r\nبتن تنها :\r\nبتنهايى\r\n\r\nبجان كوشيدن :\r\nتا پاى جان ايستادن ، جنگيدن تا نثار جان « مؤلف اخبار گويد كه فرخ‌زاد با ميسره بجان مىكوشيد - شاميان از بيم جان بجان مىكوشيدند » .\r\n\r\nبجاى :\r\nدر حق « در حق تو به هيچ نوع بدى نكردم و تو در عوض آنها از بدى هيچ نماند كه بجاى من نكردى » .\r\n\r\nبجاى آوردن :\r\nانجام دادن « آنچه وظيفهء جان سپاريست بجاى آورم » .\r\nحفظ كردن ، حراست كردن « مردانه باشيد و ناموس مصريان بجاى آوريد » .\r\n\r\nبجاى خود نشستن :\r\nحد خود نگاه داشتن « برو با جند ديو بگو كه فضولى مكن و بجاى خود بنشين » .\r\n\r\nبجمع :\r\nبتمامى « تا جملهء بزرگان پاىتخت او بجمع گرد آمدند و هريك برجاى خود قرار گرفتند » .\r\n\r\nبه جهت :\r\nبراى « هزار دينار سرخ به جهت خرجى راه به دو دادند » .\r\n\r\nبه چشم و بسر :\r\nسمعا و طاعة « ملك داراب رو بطيطوس حكيم كرد و گفت اى حكيم از براى ما رملى بزن . طيطوس حكيم خدمت كرد و گفت به چشم و بسر » .\r\n\r\nبحر كمان :\r\nخانهء كمان ( رجوع شود به خانهء كمان ) « و يك تير خدنگ پانزده مشتى چهار پرالماس پيكان در بحر كمان نهاد . - سيامك خدنگى بنام او در بحر كمان پيوست » .\r\n\r\nبحرمت :\r\nمحترم ، مكرم\r\n\r\nبه حساب گرفتن :\r\nاعتبار كردن ، وقع‌گذاردن « اول آنكه من فرزند تو را به جهت فرزند خود شاه صالح خواستارى كردم قبول نكردى ، مرا و فرزندم را به حساب نگرفتى » .\r\n\r\nبه حكم :\r\nبعنوان ، بمنزله « مضمون مكتوب اين بود كه طيطوس حكيم كه استاد منست و وزير ملك دارابست به حكم اسيرى آرى » .\r\n\r\nبه حلق درآويختن :\r\nبدار كشيدن « حكم كرد تا از آن جوانان كه گرفته بودند جمعى را بر سر چهار سوى بازار به حلق درآويختند » .\r\n\r\nبحلى خواستن :\r\nحلال كردن « عياران خود را وداع كردند و ازيشان بحلى خواستند » .\r\n\r\nبخش كردن :\r\nتقسيم كردن ، توزيع كردن ، قسمت كردن « شاه سيف الدوله دروازهاى ملاطيه را بر لشكريان بخش كرد . - چون كورنگ را آن حد مال رسيد از آن\r\n\r\n","description":"","footnote":"","page_name":" 789 ","page_number":795},
  {"content":"\r\n\r\nمالها بعضى بر امرا بخش كرد » .\r\n\r\nبخفتم :\r\nبخسبم ، بخوابم « سر بر رانت نهم و زمانى بخفتم » .\r\n\r\nبخفتيم :\r\nبخسبيم ، بخوابيم « يك زمان باهم بخفتيم » .\r\n\r\nبه خود فروماندن :\r\nمتحير شدن « غلامان از جاى خود برجستند و احوال بازدانستند ، جملگى به خود فروماندند » .\r\n\r\nبخورد شدن :\r\nبخورد رفتن ، خورده شدن « نعره از اهل كشتى برآمد ، گفتند آن بهتر بودى كه بخورد زنگيان آدمىخوار شديم » .\r\n\r\nبخورد كسى دادن :\r\nبه او خورانيدن « داروى بيهوشانه در جيب دارم ، بخورد اين قوم خواهم داد » .\r\n\r\nبد :\r\nشرير « اما آن يكى ديگر طيفور نام دارد و حرام‌زادهء بدست » .\r\n\r\nبدبختى كردن :\r\nمدبرانه كارى كردن ، از بخت بد خطايى مرتكب شدن « هلال گفت اى خداوند روى زمين بدبختى كردم ، بد كردم ، ندانستم ، اكنون توبه كردم » .\r\nلگد ببخت خود زدن « اسد گفت بدبختى مكن و اگر نيايى ترا به زور ببرم » .\r\n\r\nبدحال :\r\nپريشان ، آشفته‌حال\r\n\r\nبددل :\r\nترسو « چون سپاه واقف شدند دل در بر بددلان بلرزه درآمد اما چون فرمانبردار بودند بضرورت به كار راستى حرب فردا مشغول شدند » .\r\n\r\nبدر بودن :\r\n( از سخن كسى . . . ) سرپيچى كردن ، تمرد كردن « طارق گفت اى پهلوانان مرا از سخن او بدر نمىبايد بود » .\r\n\r\nبدر جستن :\r\nبشتاب بيرون آمدن ، با عجله بيرون جستن « ايشان چون بشنيدند بدر جستند و سوار شدند » .\r\n\r\nبدر رفتن :\r\nبيرون رفتن « چون روز شد زرده به كارى بدر رفت طلايه از هردو لشكر بدر رفت » .\r\n\r\nبدر كردن :\r\nبيرون كردن « بفرمود تا طارق عيار را بدر كردند » .\r\n\r\nبدرود باش :\r\nخداحافظ . از من بدرود باش يعنى مرا به خدا بسپار ، با من وداع كن « خورشيد شاه گفت اى برادر از من بدرود باش كه در كار عظيم خطرناك قدم نهادم » .\r\n\r\nبدسواد :\r\nبدديدار ، بدمنظر « بهزاد نگاه كرد كوه‌تن را ديد بغايت بدشكل و بدسواد اما به هيبت و به صلابت تمام » .\r\n\r\nبدشكل :\r\nزشت ، كريه « پيرزنى بغايت زشت و بدشكل » .\r\n\r\nبدفرسا :\r\nبدطلعت « زشت‌رايى بدفرسايى بزرگ بينى دهان‌غارى » .\r\n\r\nبدفعل :\r\nبدكنش « بهزاد گفت اى بدفعلان جان از دست من كجا بريد - پس آن حرام‌زادهء بدفعل در پيش افتاد » .\r\n\r\nبدل كردن :\r\nمبدل كردن ، تغيير دادن « عياران صورت خود را بدل كردند » .\r\n\r\nبدلى و هزار دل :\r\nيك‌دل نه هزار دل . در تعبير معاصران : يك دل نه صد دل « چون توران‌دخت آن قد و بالاى چون سرو او را و آن روى چون ماه را بديد بدلى و هزار دل عاشق مظفر شاه شد » .\r\n\r\nبدور افتادن :\r\nبدرازا كشيدن ، طول كشيدن و طولانى شدن\r\n\r\n","description":"","footnote":"","page_name":" 790 ","page_number":796},
  {"content":"\r\n\r\n\r\nبدونيمه زدن :\r\nبدونيمه كردن بر اثر ضربت شمشير « بناكام اين خبر بملك سرور كردند كه امشب از غلامان خاص شاه غلامى را بر بام سراى ملك بدونيمه زده‌اند » .\r\n\r\nبر :\r\nبغل ، آغوش « هلال گفت شاد باش اى عين الحيات من خدمتكار قديم پدر توام و ترا بكول و بر پرورده‌ام » .\r\n\r\nبر :\r\nبيابان ، بيابان خشك بىآب « آن هشت سر امير با پنجاه هزار سوار ايرانى در بابل زمين كار راستى بر حجاز كردند » .\r\n\r\nبرآمدن :\r\nبالاآمدن ، رفتن برجاى مرتفع « اهل شهر عماسيه بر برج و باره برآمدند . - به‌روز دست بر كمند زد و برآمد و از آنجانب فرود آمد » .\r\nبرخاستن : « ناگاه از روى بيابان گرد برآمد » .\r\nرستن ، روييدن : « خاربنى را ديد كه از ميان سنگ برآمده بود » .\r\nحريف شدن ، توانايى مقابله و برابرى او را داشتن « چندانك من مملكت داشتم و گنج و مالم بود جهد بسيار كردم با ايشان برنيامدم » .\r\nانجام شدن ، صورت گرفتن « گفت نيكو انديشه‌يى كرده‌اى ، اگر برآيد » .\r\nمحروم شدن : « چون از اينجا برآمديم بارى در پيش قيصر با حرمت باشيم » .\r\nگذشتن ، سپرى شدن « چون لحظه‌يى بر آمد » . « چون يك زمان برآمد هنوز اندكى از آن طعام باقى مانده بود كه اثر داروى بيهوشانه بريشان مستولى شد » .\r\nطالع شدن ، طلوع كردن « چون آفتاب جهان‌تاب برآمد در هردو لشكر آواز طبل جنگ برآمد . - صبر كرد كه مهتاب برآيد و عالم روشن گردد » .\r\nروبراه شدن كار و انجام يافتن آن « شاه سرور گفت اگر هلال عيار اينجا بودى اين كار به زودى برآمدى - جمشيد شاه گفت من بروم باشد اين كار بر دست من برآيد - اين كار بدست كسى برآيد كه صاحب قران شرق و غرب عالم باشد - عظيم در ترس بودند كه مبادا اين كار امشب برنيايد » .\r\nخروج كردن ، عصيان كردن « قمطالوس نعره زد كه اى جهان‌افروز چرا در ميدان نمىآيى كه شنيده‌ام مبارزت ترا كه عظيم مبارزى و دعوى پهلوانى ميكنى و با پدرت برآمدى » .\r\nمحروم ماندن و جدا شدن از چيزى « كه تو هم از جان و جوانى برآيى و ما هم از تو برآييم - بقول من راضى شويد تا از ملك و مملكت و شاهى برنياييد » .\r\nمشهور شدن « ملك داراب گفت در لشكر جار اندازيد و حكم كنيد تا رعيت يمن را كسى زحمتى ندهد تا رعيت از ما به زحمت نباشد تا نام ما در ديار يمن بظالمى برنيايد » .\r\nصيرورت ، گرديدن « رنگش زرد برآمد . - سرخ برآمد » .\r\nساطع شدن « گندى عظيم از آن حوض بر مىآمد - بخارى ديدند عظيم كه از آن دريا برمىآمد » .\r\n\r\nبرآوردن :\r\nبالا آوردن ، بالا كشيدن « حكم كرد تا گلبوى را از چاه برآوردند » .\r\nبستن ، به گل گرفتن « جملهء دروازهاى\r\n\r\n","description":"","footnote":"","page_name":" 791 ","page_number":797},
  {"content":"\r\n\r\nملاطيه را برآورده بودند به غير از دروازهء املاق - در غار را برآورد و برفت » .\r\nروبراه كردن ، ساز دادن ، درست كردن ( برآوردن كار ) ، انجام دادن « باشد كه يزدان كارى برآرد » .\r\n\r\nبرآويختن :\r\nگلاويزشدن ، آويختن در يكديگر « هردو سپاه باهم برآويختند و برآميختند و برانگيختند و باهم گردان شدند » .\r\n\r\nبرافگندن :\r\nبرانگيختن ، بتاخت راندن ستور ، بتاخت درآوردن مركب ، تازاندن « شيرافكن مركب برافگند و تا خندق آمد » .\r\n\r\nبرانداختن :\r\nبه بالا انداختن ، برافگندن « شبرنگ پاى خود را در درز ديوار محكم كرد و بدان دست ديگر كمند گرفته بود ، برانداخت ، كمند از دست شبرنگ جدا شد قلاب كمند در كنگره محكم شد » .\r\n« كمند را برانداخت ، سر كمند بر خاربن آمد ، كشيد و محكم كرد ، باز كمند در دست درآورد و برانداخت » .\r\nبه روى چيزى يا كسى يا حيوانى افگندن « بر گستوان بر پشت مركبان برانداختند » .\r\n\r\nبرانگيختن :\r\nتازاندن اسب بيكبارگى ، يكباره از جا بركندن ستور ، از جاى خود بتاخت روان شدن « فيروز شاه نوجوان برانگيخت از بالاى آن پشته ، همچون سيلى كه از قلهء كوه فرود آيد روان شد » .\r\nپراگندن سخن و شايع ساختن آن « ملك خناس گفت شما اين سخن را برانگيختيد و در حق دختر من چنين دروغ گفتيد » .\r\n\r\nبه راه كردن :\r\nروانه كردن ، گسيل كردن « فيروز شاه غلامان مجرب را خلعت و نعمت داد و ايشان را به راه كرد » .\r\n\r\nبرباد دادن :\r\nاز دست دادن ، « ملك مسروق گفت اى دريغ كارى نكرديم و گنج و خزينه و مال نيز بر باد داديم » .\r\n\r\nبر بالا بردن :\r\nبزرگ داشتن ، قدر نهادن ، پر ارج و مقدار دانستن « بهزاد گفت اى حرام‌زاده بسيار مغرور شده‌اى و خود را بر بالا مىبرى » .\r\n\r\nبربستن :\r\nمتعهد كردن ، پاىبند كردن ، مقيد كردن بعهد و سوگند و جز آن « در حال در طلب چندى از خدمتكاران نزديك خود فرستاد و ايشان را بسوگند بربست و با ايشان عهد كرد - املاق را طلب كنيم اول او را بسوگند بربنديم بعد از آن با او در ميان نهيم » .\r\nبستن ، مقيدكردن « هلال در دويد و شبرنگ را محكم بربست و بر پشت گرفت تا روانه شد » .\r\n\r\nبرپيچيدن :\r\nدرافتادن ، بعداوت و منازعه بر خاستن « از براى اندك چيزى با ياران خود برپيچيدى و با ملك داراب عداوت كردى » .\r\n\r\nبرتافتن :\r\nتحمل كردن ، جايز بودن « از خواب بيدار گردان كه تعلل برنمىتابد » .\r\n\r\nبرجوشيدن :\r\nبرافروخته شدن از خشم « ملك خناس چون اين سخنها بشنيد برجوشيد و غضب كرد » .\r\n\r\nبرچيدن :\r\nجمع كردن « امراى پاىتخت بيكبار سرها برهنه كردند و كنيزكان مويها بريدند و بازارها را برچيدند و خاك و خاكستر در پاىتخت ريختند » .\r\n\r\nبرخاستن :\r\nحادث شدن ، بوجود آمدن « طبل جنگ\r\n\r\n","description":"","footnote":"","page_name":" 792 ","page_number":798},
  {"content":"\r\n\r\nفروكوفتند و جنگ مغلوبه برخاست » .\r\n\r\nبر خاك انداختن :\r\nنابوده انگاشتن ، پايمال كردن ، زير پا انداختن ، ناچيز شمردن « شموط گفت اين حرام‌زادگان حق نان و نمك شاه سيف الدوله را بر خاك خواهند انداختن » .\r\nپست كردن ، حقير كردن ، ناكسى را بر خاك انداختن يعنى او را رسوا ساختن و بدنام كردن .\r\n\r\nبر خود اثبات كردن :\r\nبر گردن گرفتن ، ملزم شدن « ملك خناس گفت شما اين سخن را برانگيختيد و در حق دختر من چنين دروغ گفتيد اگر قابوس را كشتم از غيرت و حميت كشتم اكنون اگر مهلقا را به شما بدهم بر خود اثبات كرده باشم » .\r\n\r\nبر خود حلال كردن :\r\nاز آن خود شمردن ، حلال خود دانستن ، بجيب زدن\r\n\r\nبرداشتن :\r\nمنقطع كردن « جمله اميد حيات از خود برداشتند » .\r\n\r\nبر رفتن :\r\nبالا رفتن « به‌روز بالا رفت و فيروز شاه نيز بررفت » .\r\n\r\nبرزدن :\r\nخوار كردن ، بىحرمت كردن « شماط گفت ما چرا خدمت كسى كنيم كه قدر مبارزى ما را نداند و ما را ميان مجلس بر زند و خراب كند » .\r\n\r\nبرسر :\r\nبزرگ ، برتر ، سردار « برسرى چون پهلوان پيل‌زور » .\r\n\r\nبر سر پاى آمدن :\r\nبرخاستن و به راه افتادن « شب رنگ آلت عيارى در زير جامه پنهان كرد و در گوشه‌يى صبر كرد تا عالم روشن شد و خلق بر سر پاى آمدند » .\r\n\r\nبر سر رفتن :\r\nحادث شدن و واقع شدن ماجرا براى كسى « فرخ‌زاد را نيز آنچه رفته بود بر سر با پدر قصه كرد » .\r\n\r\nبرّ طويل :\r\nگويا مراد بادية العرب است « ملك داراب عزم مصر كرد و از راه بر طويل ميرفت » .\r\n\r\nبر كار :\r\nبا رونق و با رواج « طيفور گفت امروز طالع ما بر كار نيست » .\r\n\r\nبر كار شدن :\r\nبر سر كار رفتن ، اشتغال به كار و حرفه و پيشه « تا صبح صادق بدميد و بىكاران بر كار شدند » .\r\n\r\nبر كار كردن :\r\nنزديك و مقرب كردن ، روى كار آوردن ، بركشيدن « سيف الدوله خود را در پيش ملك داراب بدين حركت بر كار كرد » .\r\n« خود را پيش ملك داراب بر كار كردند » .\r\nبه كار انداختن ، به كار گماشتن ، مأمور كارى كردن « روز ديگر باز جمع آمدند و جاسوسان بر كار كردند تا از سپاه دشمن خبر آوردند » .\r\n\r\nبر كردن :\r\nروشن كردن مشعل و چراغ و جز آن « گل‌اندام گفت چراغ نبايد بر كردن كه در تاريكى تفرج ايشان كردن خوب‌ترست » ( به اين معنى مكرر آمده است ) بالا بردن ، برافراختن ، افراشتن « پنجاه هزار زنگى بودند و همه علمهاى ديوپيكر و نهنگ‌پيكر بركرده » .\r\nبه حركت درآوردن و از جا كندن ستور « طومار زنگى زنده‌فيل را از جاى بركرد و آهنگ ميدان كرد و زنده‌فيل را در ميدان جهانيد » .\r\n\r\nبر كسى آب خوردن :\r\nاو را مهلت اندك دادن « اما واى بر ما كه بر ما آب بخورند » .\r\n\r\nبر كسى قرار گرفتن :\r\nتحت حكم او درآمدن « اياغ درآمد و گفت ملك قطاع ترا سلام مىرساند و ميگويد كه دير به\r\n\r\n","description":"","footnote":"","page_name":" 793 ","page_number":799},
  {"content":"\r\n\r\nخدمت مشغول شدن ما از آنجهت بود تا مملكت انطاكيه بر من قرار گيرد ، قرار گرفت ، اكنون بنده از جملهء خدمتكاران آن حضرتم » .\r\n\r\nبر كمال :\r\nكامل ، بىنقص « ملك داراب گفت شاه سرور مردى بغايت جبار و متعصب است و عقل بر كمال ندارد » .\r\n\r\nبر گردن گرفتن :\r\nتعهد كردن ، پذيرفتن « چون نامهء من بمطالعه رسيد بايد كه بىتوقف عين الحيات را بفرستى و از كردهء خود پشيمان گردى و از شهر بيرون آيى و مال بر گردن گيرى و آن جوانان سپاه مرا از بند خلاص دهى » .\r\n\r\nبر گرديدن :\r\nخلاف كردن ، اعراض كردن ، برگشتن « شاه گفت اگر راست ميگويى سوگند ياد كن به يزدان پاك جان‌آفرين كه از ما برنگردى و رو نگردانى » .\r\nواژگون شدن ، بادبار و بدبختى گرفتار شدن « هلال گفت خان‌ومانت بر گرداد . - هلال پيش شاه وليد آمد و خدمت كرد و گفت اين سيامك سيه‌قباست مگر دولتش برگرديده كه با ده هزار سوار خود را بر درياى لشكر زده است » .\r\n\r\nبرگشتن :\r\nروى برگرداندن ، خلاف عهد كردن ، اعراض « طالق گفت من سوگند خورده‌ام كه از ايرانيان برنگردم ، تا باشم خدمتكار ايشان باشم - ميراق گفت سوگند ياد كنم كه از شما برنگردم و با دوستان شما دوست باشم و با دشمنان شما دشمن باشم » .\r\n\r\nبرگشودن :\r\nمفتوح ساختن ، گشودن « ملك نصر گفت اى نيكوراى در شهر برگشاى » .\r\n\r\nبر ماليدن ( دست را ) :\r\nورماليدن و بالازدن آستين ، دست بالا كردن « راهب دست برماليد و زخم جهان‌افروز را بربست » .\r\n\r\nبرنشستن :\r\nسوار شدن ، بر ستور برآمدن « قيدار با رؤساى مكه برنشستند و استقبال كردند » .\r\n\r\nبروز كردن :\r\nبروز آوردن « القصه آن شب را نيز بروز كردند ، چون روز شد زرده به كار بدر رفت » .\r\n\r\nبر هم برآمده :\r\nژوليده « پيرى را ديد ريش زرد و موى برهم برآمده » .\r\n\r\nبرهم رفتن :\r\nپريشان‌خاطر شدن ، آشفته شدن ، « اهل دمشق جمله بر سر برج و بارو شدند ، گرد سپاه ايران ديدند كه جهان تا جهان گرفته ، خلق برهم رفتند » .\r\n\r\nبرهم زدن :\r\nدرهم آويختن ، به يكديگر تاختن « آن سى هزار سوار از قفاى سپاه عرب درآمدند و برهم زدند » .\r\nنيك درآميختن چيزى در مايعى « يك مشت داروى بيهوشانه در آن شراب ايشان كردم و برهم زدم » .\r\n\r\nبريدن :\r\nكندن چاه و نقب و نظاير آن : « طارق عيار دانست كه اول در قفاى زندان چاه بايد كندن و بعد از آن در چاه بايد رفتن و نقم در خاك بايد بريدن و در ميان زندان هم چاه بايد بريدن و بدان چاه بالا بايد رفتن » .\r\nطى كردن ، پيمودن ، درنورديدن : « شب و روز راه مىكرد و كوه و دشت و صحرا مىبريد » .\r\nجدا افتادن « فيروز شاه گفت اى جوانمردان نوعى كنيد كه از هم نبريد كه لشكر غلبه‌اند ، اگر بمانيد ديگر بهم نرسيد » .\r\n\r\n","description":"","footnote":"","page_name":" 794 ","page_number":800},
  {"content":"\r\n\r\n\r\nبريده :\r\nمنقطع\r\n\r\nبريده گيس :\r\nگيس بريده ، ناسزاييست كه بزنان مىگفتند ، زن بدكار ، زن بىحفاظ و بىناموس « ابو الخير اين سخن از زن بشنيد ، گفت اى رعناى بريده گيس تو چها مىگويى ! »\r\n\r\nبريز :\r\nريزش ، بارش\r\n« بزد دست در نيزه بهزاد نيز بغريد چون رعد وقت بريز » .\r\n\r\nبزان :\r\nوزان « يك سوارى همچو آتش افروخته و يك پياده‌يى در ركاب او مثل بادبزان مىآمدند » .\r\n\r\nبه زحمت آمدن ( رفتن ) :\r\nمصدع شدن « نصر بن عدل گفت سپاهم را شكستند و نيكو راى وزير از من برگشت ، بناچار رو بشما كردم و به زحمت شما آمدم » .\r\n\r\nبزيان آمدن :\r\nتباه شدن « بادرفتار دانست كه كار سيامك بزيان آمد و لشكر او كم شد » .\r\n\r\nبس بودن :\r\nكافى بودن ، حريف بودن « فرخ‌زاد گفت ما اين دو سوار حريف هزار سوار هستيم . هلال عيار گفت كه با محفه صد سوار بيش نيستند . فرخ‌زاد گفت ما اين مقدار را بسيم » .\r\n\r\nبستن :\r\nوارد آوردن ضربات پياپى تيغ و سلاح‌هاى ديگر يا انجام دادن كارى بمداومت « تيغ جان‌ستان بركشيدند و در فرق و درق هم بستند » .\r\n بهم برببستند تيغ نبرد * چو پتك گران بر دو سندان سرد \r\n\r\nبسته :\r\nاسير و مقيد\r\n\r\nبسربار :\r\nعلاوه بر اين « خبر شاه همه روم گرفته است ، البته در طلب ما خواهند بودن ، بسربار قلعه نيز گرفتيم » .\r\n\r\nبسربارى :\r\nعلاوه بر اين « صد هزار مرد در مملكت بقتل آمده‌اند ، بسربارى شكستى چنين عظيم بر ما آمد » .\r\n\r\nبسر چنگ آوردن :\r\nبر سر دست گرفتن « عين الحيات و شريفه هريكى نيم زرهى در بر كردند و كمند بسر چنگ آوردند » .\r\n\r\nبسر وقت :\r\nبسراغ « معلوم كنى ايشان در كدام حجره‌اند تا شبى بسر وقت او رويم » .\r\n\r\nبسزا :\r\nكامل ، كافى\r\n\r\nبسيار دان :\r\nعلام ، نيك‌دانا ، پردان « طيفور مردك حرام‌زادهء گزير بسيار دان بود . - حكماى شيرين زبان و عقلاى بسيار دان » .\r\n\r\nبسيار گفتن بار خراست :\r\nمثلى است ، يعنى بىارزش و بيهوده است « گلبوى گفت اى قطاع بسيار گفتن بار خراست ترا اين سخن هيچ فايده نميكند » .\r\n\r\nبسيار مال :\r\nمتمول ، ثروتمند ، غنى « در شهر دمشق جوانى بود كه دعوى جوانمردى كردى و مرد نامدار و بسيار مال بود » .\r\n\r\nبشيب بودن :\r\nپايين بودن ، در زير بودن ، در سراشيب بودن « آن‌دو دختر جايى كه بلند بود كمند مىانداختند ، جايى كه بشيب بود بخم كمند فرو ميرفتند » .\r\n\r\nبشيب كشيدن :\r\nفرود آوردن « حكم كرد تا پيش انديش را از مركب بشيب كشيدند » .\r\n\r\nبصلابت :\r\nمهيب « فرخ‌زاد نگاه كرد بيابان ريگستانى ديد ، جايى بهيبت و مقام بصلابت » .\r\n\r\nبضرب مردى :\r\nبنيروى مردى ، به قوت مردى\r\n\r\n","description":"","footnote":"","page_name":" 795 ","page_number":801},
  {"content":"\r\n\r\n« زنگى در غضب رفت و گفت اگر تو نيايى من ترا بضرب مردى ببرم » .\r\n\r\nبه عذاب :\r\nمعذب « آشوب گفت مظفر شاه از تو بعذاب‌تر است . تو در بندى نشسته‌اى كه گرداگرد تو باغ و درختان است و او در ميان آتش » .\r\n\r\nبعزت :\r\nمحترم ، عزيز « مقنطره گفت كه ايشانرا بگذاريد كه مردم بعزت‌اند » .\r\n\r\nبغايت :\r\nبسيار ، فراوان ، بفراوانى ، بكثرت « كوهى بود بغايت بلند و تيز - غارى ديدند بغايت بزرگ و دهان‌تنگ » .\r\n\r\nبغايت غايت :\r\nبسيار بسيار « ناخنهاى دراز و زشت و پرچرك بغايت غايت » .\r\n\r\nبغل :\r\nآغوش « آن سروناز را در بغل خواهم آوردن » .\r\n\r\nبقتل دادن :\r\nبقتل رساندن ، در معرض قتل افگندن « روحانه با مهلقا گفت كه فيروز شاه پيدا نيست ، مهلقا گفت از آن مىترسم كه مبادا بدست دشمنان افتاده باشد كه به پدرم او را بنمايند و مرا بقتل دهند » .\r\n\r\nبقصدا :\r\nبعمدا « طارق اهل طلايه را ديد كه در گشت بودند ، بقصدا در ميان طلايه آمد » .\r\n\r\nبقفل :\r\nمقفل « از هر طرفى نگاه مىكرد ، بر طرف آفتاب برآمدن درى ديگر ديد بقفل ، آن در را نيز برگشود » .\r\n\r\nبه قوت :\r\nقوى\r\n\r\nبه كار بازآمدن :\r\nبه كار آمدن ، به درد خوردن « در حق من تقصير مكن كه من نيز روزى بكارت بازآيم » .\r\n\r\nبگذاشتن :\r\nرها كردن « آن اسيران پنج هزار مرد بودند ايشانرا دعوت كردند و بعضى را تربيت كردند و بعضى را بگذاشتند » .\r\n\r\nبه گردن گرفتن :\r\nتعهد كردن « و من به گردن گرفتم كه بيايم و ملك شام را تمام بگيرم » .\r\n\r\nبه گمان :\r\nشك دارنده « آنكسانى كه درين شبيخون به گمان بودند چون طبل شنيدند تحقيق كردند » .\r\n\r\nبلعجبى :\r\nشگفتى « ديده بر در گماشت كه امروز لعبت باز گردون از پس پردهء غيب چه بلعجبى پيدا خواهد كردن » .\r\n\r\nبلعنت :\r\nلعن شده ، ملعون « اى حرام‌زاده در عالم ترا هيچ كارى راست نخواهد شدن كه تو بلعنت زمين و آسمانى » .\r\n\r\nبلعنت بودن :\r\nلعن شدن ( رجوع شود به « بلعنت » )\r\n\r\nبلعنت شدن :\r\nلعن شدن « من نيز به مثل تو بلعنت شوم » .\r\n\r\nبناچار :\r\nناگزير\r\n\r\nبناكام :\r\nاجبارا ، از روى بىميلى « غلامان بناكام اين خبر بملك سرور كردند » .\r\n\r\nبند آوردن :\r\nبستن ( راه بند آوردن يعنى راه بستن )\r\n\r\nبندخانه :\r\nزندان « امشب نوعى كنم كه شاه سيف الدوله را با نيك‌اختر وزير و شموط از بندخانه برهانم - آن عيار مىآمد كه بندخانهء ايشان را معلوم كرده بود » .\r\n\r\nبند كردن :\r\nمقيد كردن « حكم كرد تا پيش - انديش را از پشت مركب بشيب كشيدند و بند كردند » .\r\n\r\nبند كشيدن :\r\nحبس كشيدن ، در زندان بسر بردن ، دربند و زندان گذرانيدن « زردهء جادو مرا بجادوى گرفت ، مدتى ديگر نيز آنجا بند كشيدم » .\r\n\r\n","description":"","footnote":"","page_name":" 796 ","page_number":802},
  {"content":"\r\n\r\n\r\nبندگى :\r\nدر اصطلاح امروزين « بندگان » در مورد ذكر پادشاه يا خطاب به دو « چون نامهء بندگى حضرت شاه‌زادهء ايران بديشان رسيد » .\r\n\r\nبندگى كردن :\r\nبنده‌وار اطاعت امر كردن « گفت اى لالا پردهء در حجره فرود انداز . لالا گفت بندگى كنم » .\r\n\r\nبنده فرمانى :\r\nفرمانبردارى ، اطاعت كه از طرف بنده نسبت بمخدوم صورت گيرد « چند وقتست كه در خدمت ملك مسروق مىباشم و حق نان و نمك ملك مسروق بر گردن من بود و مرا بنده فرمانى و حق گزارى واجب بود » .\r\n\r\nبندى :\r\nمحبوس ، اسير « تراش گفت ترا پيش اين بنديان ببرم كه پيش من بندى چند دربند است . بعد از آن در زندان‌خانه درآمد و آن بنديان بيدار شدند » .\r\n\r\nبنشان كردن :\r\nنشان گذاشتن « شب‌رنگ در غار را بنشان كرد » .\r\n\r\nبنقد :\r\nفعلا ، حاليا « حاليا بنقد اين عيار را مىگيرم و به حضرت شاه سرور مىبرم » .\r\n\r\nبنقدا :\r\nفعلا ، حالا ، همين حالا ، اكنون ، علىالحال ، حاليا « نصر بن عدل گفت حاليا بنقدا اين عيار پيشه را بگيريد و بر دار كنيد » .\r\n\r\nبنه‌گاه :\r\nمحل استقرار بنه « فيروز شاه با پنج هزار مرد از ميان سپاه جدا شد و از كمين‌گاه بر بنه‌گاه ملك ارغوش فرنگ زدند » .\r\n\r\nبنياد كارى كردن :\r\nآغاز آن كار نمودن « هم در حال بيهوشانه كارگر شد و دماغ ايشان بنياد خشكى كرد » .\r\n\r\nبنياد كردن :\r\nدست‌زدن بكارى ، آغاز كردن ، مبادرت بكارى كردن « پس بنياد عروسى كردند يعنى : پس آغاز عروسى كردند ، مبادرت بعروسى كردند » . « چند روز شهر دمشق را حصار كردند آنگاه بنياد حرب كردن كردند » .\r\n\r\nبوالعجب :\r\nبلعجب ، هرچه مايهء شگفتى و اعجاب بسيار گردد ، عجيب ، بديع ، بسيار شگفت‌آور\r\n\r\nبوالفضول :\r\nبيهوده‌گوى بسيارگوى « گفت اى ايرانى بوالفضول ترا از بند كه خلاص گردانيد » .\r\n\r\nبوجه نشستن :\r\nبه كار آمدن ، به درد خوردن « اين سخنها بچه وجه ما نشيند » .\r\n\r\nبودن :\r\nصبر كردن ، توقف كردن ، منتظر بودن « فيروز شاه گفت امروز بيگاه شده است .\r\nايشان را دربند كردند و مىبودند كه شب درآمد » .\r\nآماده بودن « هلال گفت مصلحت در اينست ، كار را باش » .\r\n\r\nبودنى :\r\nقضا ، سرنوشت « اما حاليا بودنى بود » .\r\n\r\nبور :\r\nاسب سرخ‌رنگ ( برهان قاطع ) « مركبان ابرش و بور و سياه قيطاسى در زير زين كشيدند » .\r\n\r\nبوسه كردن :\r\nبوسه‌دادن ، بوسيدن « عين الحيات پيش‌رفت و دست پدر را بوسه كرد » .\r\n« به‌روز عيار گفت قاصدم و نامه‌يى آورده‌ام پس نامه را بوسه كرد و بر گوشهء تخت شاه نهاد » .\r\n\r\nبوعده :\r\nبنوبت\r\n\r\nبوقبيس :\r\nكوهى است در نزديكى مكه\r\n\r\nبوقت :\r\nبموقع « اى شاه‌زاده نيكو بوقت به حال\r\n\r\n","description":"","footnote":"","page_name":" 797 ","page_number":803},
  {"content":"\r\n\r\nما پرداختى كه اگر سه روز ديگر بر ما چنين مىگذشت هلاك ميشديم » .\r\n\r\nبوقچه :\r\nبقچه\r\n\r\nبوقلمون :\r\nآنكه هر ساعت برنگى درآيد ، بوقلمونى ، مختلف اللون ، رنگارنگ « نمىدانم كه ايام دون و دهر بوقلمون تا چه حد در فراق فيروز شاه مرا آشفته و غمگين دارد » .\r\n\r\nبهادر :\r\nجنگاور ، پهلوان\r\n\r\nبهبود :\r\nصلاح ، مصلحت « ملك داراب گفت به بود شاه وليد و سرور يمنى آنست كه كه عين الحيات را بما دهند و اين فتنه را كم كنند » .\r\n\r\nبهتان نهادن :\r\nتهمت زدن\r\n\r\nبهر دو :\r\nمعا ، هر دو با هم\r\n\r\nبه شدن :\r\nالتيام يافتن ، بهبود يافتن « جهان‌افروز را هنوز زخمش به نشده بود » .\r\n\r\nبهم :\r\nباهم\r\n\r\nبهم برآمدن :\r\nخشمگين شدن ، مغشوش و درهم شدن « اكنون كه عالم بهم برآمد ايشان دست زيادتى گشودند » .\r\n\r\nبهم برآوردن :\r\nآشفته و پريشان و مغشوش كردن « شاه وليد برآشفت و گفت كار ما بجايى رسيده است كه يك ايرانى كه در لشكر ايران ازو عاجزتر نيست خود را بر لشكر ما زند و لشكر مرا بهم برآرد » .\r\n\r\nبهم سنگ :\r\nهم‌وزن « شاه وليد حكم كرد كه هركه ازين ده سوار يكى را گرفته پيش من بيارد بهم سنگ او ويرا زر دهم » .\r\n\r\nبهم كردن ( براى در ) :\r\nبستن ، فراز كردن « مظفر شاه با ياران بيرون آمدند و در زندان بهم كردند و روان شدند » .\r\n\r\nبهم كشيدن :\r\nبازبستن ، فراز كردن « جانانه برفت و در سردابه را بهم كشيدند » .\r\n\r\nبه همه روى :\r\nبهرحال ، بهروجه « طيفور وزير گفت ما را به همه روى ساز حرب مىبايد كرد » .\r\n\r\nبهيبت :\r\nباهيبت ، مهيب « آوازى عظيم بهيبت از آن دهل برآمد - نگاه كرد بيابان ريگستان ديد جايى بهيبت و مقام بصلابت » .\r\n\r\nبىاختيار :\r\nبالاجبار « شاه اسد گفت اكنون پدرم عزم مصر دارد و يمن را بدشمنان ميگذارد بىاختيار و بضرورت » .\r\nبىمقدمه ، ناگهان « ايشان درين گفتن بودند كه به‌روز عيار از كنج زندان بيرون آمد . ايشان عجب ماندند كه اين كيست كه بىاختيار از كنج زندان پيدا شد » .\r\n\r\nبيخ :\r\nريشه ، بن « و اگر شكار نيافتى بيخ علف خوردى » .\r\n\r\nبىدريغ :\r\nبدون امتناع ، بىانكار ، بدون اعتراض ، بدون بخل ، بىپشيمانى و نگرانى ، بىامان « ملك داراب آه كرد و گفت آه و دريغ از دلاورى تور كه بىدريغ كشته شد » .\r\n\r\nبىدف برجستن :\r\nبىخاك مراغه كردن « اين كافران بىدف برمىجستند اكنون ايشان را چنين بهانه‌يى پيدا شد » .\r\n\r\nبىدل :\r\nترسو ، بددل « دل در بدن پهلوانان طپان گشته بود و رنگ رخسارهء بىدلان زعفرانى شده » .\r\n\r\nبىدولتى :\r\nبدبختى ، بىاقبالى « و اگر فرمان نبريد از غايت بىدولتى شما باشد » .\r\n\r\nبيرنگ :\r\nنشان ، طرح نقاشى\r\n « كاف كن در مشيتش چو بگشت \r\n\r\n","description":"","footnote":"","page_name":" 798 ","page_number":804},
  {"content":"\r\n\r\n صنع بيرنگ هر دو عالم زد » . \r\n\r\nبيرنگ زدن :\r\nطرح‌ريزى كردن ، طرح ريختن ( در نقاشى و مجسمه و نظير آن )\r\n\r\nبىعوض :\r\nبىبدل « اين مركب همچنان‌كه حسن دارد اگرش هنر باشد بغايت خوب باشد و بىعوض باشد » .\r\n\r\nبىفرمانى :\r\nنافرمانى ، عدم اطاعت « قطاع گفت اى گلبوى هر بلايى كه بر جان تو آمد از بىفرمانى بود .\r\n\r\nبىفرياد :\r\nبىامان « در اين قلعهء بىفرياد چون آمدى » .\r\n\r\nبىقرار :\r\nمضطرب ، پريشان ، آشفته ، سراسيمه\r\n\r\nبىقيمت :\r\nكه به قيمت نيايد ، كه از تعيين بهاى آن عاجز باشند « گنجى ديد بىپايان كه حد نداشت از لعل و ياقوت و زمرد و در خوشاب و زر سرخ و سفيد و گوهرهاى بىقيمت كه در خمهاى رويين كرده بودند » .\r\n\r\nبىگاه :\r\nبىوقت ، دير « فردا زود در كشتى نشينيم كه امروز بيگاه شده است » .\r\n\r\nبيل :\r\nدرين كتاب بجاى پارو به كار برده شده « جمشيد شاه گفت اى استادان ملاح توكل بر خداى تعالى كنيد و كشتى برانيد تا از چشم اين خلق دور شويم ملاحان بيل در كار آوردند » .\r\n\r\nبىمعنى :\r\nدور از تربيت و ادب و معنى ، بىادب ، « شموط بىتربيت گفت اى درويشك بىمعنى چرا بىادبانه سخن ميگويى » .\r\n\r\nبىناموس :\r\nبىآبرو ، بىاعتبار ، بىحيثيت « خاطور در ميدان آمد و گفت مراد من آنست كه ميدان مرا به او واگذارى تا من با او بكوشم و ناموس خود را قايم گردانم كه بىناموس گشته‌ام » .\r\n\r\nبىناموسى :\r\nبىآبرويى ، بىغيرتى « جمشيد شاه گفت بازگشتن هيچ امكان ندارد . . .\r\nبازگشتن عظيم بىناموسى باشد » .\r\n\r\nبىنشان :\r\nمجهول الهوية ، بىنام ، گمنام بىنام و نشان « بارى نام و نشانت را بگو تا بىنشان كشته نگردى » .\r\n\r\nبىوجود :\r\nپست ، فرومايه ، ناكس ، حقير « هلال گفت اى درويش بىوجود ترا چه جاى آنست كه اين سؤال از ما مىكنى . » اى ياران دريابيد كه اين ايرانى بىوجود برادرم را بگرفت » .\r\n\r\nبىوقت :\r\nديرگاه ، بىگاه « چون شاهور را نظر بر لالا كافور افتاد بغايت شادمانه شد با خود انديشه كرد كه مگر او را توران دخت فرستاده است زيرا كه بغايت بىوقت بود » . « حاليا امروز بىوقتست ، حرب نتوان كرد ، بازگرديد كه جنگ فردا كنيم » .\r\n\r\nبيهوشانه :\r\nداروى بيهوشى « هلال يك گرده نان به بيهوشانه پخته با خود داشت در كنار دوله انداخت و از پيش بجست » .\r\n\r\nبيهوش دارو :\r\nبيهوشانه ، داروى بيهوشى\r\n\r\nپاچال :\r\nگودى در پيش دكان كه استاد بقال و نانوا و آشپز و جز آن در آن مىايستادند و چيزى مىفروختند\r\n\r\nپاره :\r\nاندكى از هر چيز ، كمى « شما ازين نعمت قدرى بخوريد و پاره‌يى از بهر من بگذاريد - در حال گله‌بان پاره‌يى شير دوشيد » .\r\n\r\nپاس :\r\nلختى از زمان ، بهر و بخشى از شب يا روز « از شب دو پاس بگذشت » .\r\n\r\n","description":"","footnote":"","page_name":" 799 ","page_number":805},
  {"content":"\r\n\r\nمراقبت‌كننده و پاس‌دهنده ، پاسدار ، پاسبان « و پاسان پاس مىداشتند » .\r\n\r\nپاس داشتن :\r\nمراقب بودن ، مراقبت كردن ، نگهبانى كردن ، پاس دادن ، پاييدن « هيچ نتوانست كارى كردن كه عظيم پاس مىداشتند » . « يكى گفت كه ما را بدر ايوان قران شاه مىبايد رفتن و زمانى آنجا پاس مىبايد داشت » . « شمع و مشعلهء بسيار بر كرده و پاس مىداشتند » . « دختر گفت تو گرد بام مىگرد و پاس من ميدار » .\r\n\r\nپاشنهء در :\r\nپايهء در كه محور در بر آن ميچرخد « پاشنهء اين در در وقت گشودن جرهء عظيم مىكند » .\r\n\r\nپالهنگ :\r\nريسمان ، رشته ، مهار ، افسار ، دوال « پس او را محكم بربست و پالهنگ در گردنش كرد و بدست سياوش داد » .\r\n\r\nپانزده مشتى :\r\nكه باندازهء پانزده مشت درازا داشته باشد « و يك تير خدنگ پانزده مشتى چهار پر الماس پيكان در بحر كمان نهاد » .\r\n\r\nپايان :\r\nپاى ، پايين ، دامنه ، زير ، ته ، بن آخر « شهرى بود در پايان كوه واقع شده بود » . « عين الحيات گفت اى شهريار درويشى از پايان دره مىگذرد » .\r\n\r\nپاى برداشتن :\r\nبه راه افتادن « بادرفتار دانست كه او را بشناختند با خود گفت نه جاى ايستادنست ، پاى برداشت كه بگريزد » .\r\n\r\nپاىتخت :\r\nجايى كه تخت زده باشند ، تختگاه ملوك ، پيشگاه ، درگاه « شبرنگ عيار از راه خوزستان بگذشت تا به پاى تخت كرمانشاه رسيد » . « وليد خالد گفت اى پهلوان‌زاده پدرت پهلوان پاىتخت من بود » . « اكنون رو بپاىتخت دارد و نعره مىزند كه خون پيل زور ميخواهم » .\r\n\r\nپاىتخت‌گاه :\r\nشهرى كه تخت سلطنت در آنست . امروز درين معنى پايتخت به كار مىبرند ، تخت‌گاه « چون سياوش نقاش قدم در ملك آذربيجان بنهاد تا به شهر هيرمند رسيد بپاىتخت‌گاه مظفر شاه » .\r\n\r\nپاى داشتن :\r\nايستادن ، مقاومت كردن ، صبر كردن ، برجاى خود قرار گرفتن « نعره بر طومار زد كه اى نابكار پاى دار كه مرد ميدان تو منم » .\r\n\r\nپايين :\r\nمقابل سرين ، طرف پا در بستر ، پايين بستر طارق عيار از قفاى خيمهء شاه مظفر شاه درآمد ، دو شمع ديد بر سرين و پايين نهاده » .\r\n\r\nپايه :\r\nپله ( در نردبان ) « قدم بر آن نردبان نهاد تا سه پايه بالا رفت ، در پايهء ديگر در حركت آمد ، چون برپايهء پنجم رسيد در آن چاه رفت ، تا مقدار صد پايهء نردبان بشيب رفت » .\r\n\r\nپتياره :\r\nاهريمنى ، موجود اهريمنى « صندلوس عظيم پتياره‌يى بود » .\r\n\r\nپدر كلان :\r\nجد ، پدربزرگ ، نيا « طم‌طام وزير گفت ما را با ملك داراب نسبت خويشى هست كه پدر كلان ملك داراب گشتاسب شاه دختر از قيصر بزرگ خواسته بود » .\r\n\r\nپدرگير :\r\nپدرخوانده « و اين كوه‌تن رعدآواز پدرگير اوست و بهر مدتى يكباره بديدن او مىآيد » .\r\n\r\nپديد آمدن :\r\nمتمايز شدن\r\n\r\n","description":"","footnote":"","page_name":" 800 ","page_number":806},
  {"content":"\r\n\r\n\r\nپذيرفتن :\r\nقول دادن « فيروز شاه گفت اى خواجه الياس تو به عهده مىگيرى ؟ خواجه الياس گفت بلى پذيرفتم » .\r\n\r\nپر :\r\nدامن « غلامان ماه‌رو با كمرهاى زرين پر قبا در پر قبا بسته » .\r\n\r\nپراگنده شدن :\r\nشايع شدن ، منتشر شدن خبر و جز آن\r\n\r\nپربلا :\r\nشرور ، بدذات ، فتنه‌انگيز « فيروز شاه گفت اى سياه كراى پربلا و اى دراز بيهوده‌گوى » .\r\n\r\nپرتاب دادن :\r\nپرتاب كردن ، گشاد دادن ، رها كردن تير به قوت « نامه را بر تير خدنگ بست و در خانهء كمان خوارزمى نهاد و بكشيد و بگشاد و پرتاب داد » .\r\n\r\nپرداختن :\r\nفارغ شدن « حكم كرد تا ملك داراب از تخت و پشت ژنده‌پيل بر پشت مركب آيد و باروبنه از عقب لشكر بكوه برند ، چون ازين كارها بپرداختند . . . » .\r\nمشغول شدن ، سرگرم شدن « بياييد در ميدانم كه وقت آنست كه بشما بپردازم »\r\n\r\nپرداخته :\r\nحاضر و مهيا\r\n\r\nپردان :\r\nبسياردان « زرين‌تاج دختر حرام‌زادهء پردان بود » .\r\n\r\nپردل :\r\nدلاور\r\n\r\nپرسش :\r\nاحوالپرسى « كوفتى عظيم بر ران پهلوان رسيده شاه سرور گفت پس واجب آنست كه او را پرسش كنى » .\r\n\r\nپرسش كردن :\r\nحال پرسيدن ، احوالپرسى كردن ، از كيفيت حال كسى استفسار كردن ، تحقيق كردن ، احوال پرسيدن « ملك مسروق بن عتبه و نصر بن عدل بر سرين عدنان بنشستند و او را پرسش كردند »\r\n\r\nپرسيدن :\r\nاحوال‌پرسىكردن « عين الحيات گفت اى شاه‌زاده نيك آمدى كه در فراقت سوختم ، دير آمدى و ما را دير پرسيدى » .\r\n\r\nپروا :\r\nتوجه « شاه وليد خالد را خود چندان غم فرزند خود بود كه پرواى كس نداشت . - خود هيچ كس را پرواى او نبود - جنگ مغلوبه دست داد ، هيچ كس را پرواى كس نبود » .\r\n\r\nپروا داشتن :\r\nتوجه داشتن ، در فكر كسى يا چيزى بودن « پادشاه بعزاى خطير مشغولست و پرواى هيچ چيز ندارد » .\r\n\r\nپروريدن :\r\nتربيت كردن ، پروراندن « فيروز شاه و فرخ‌زاد و بهروز عيار را مىپروريدند » .\r\n\r\nپسرگير :\r\nپسرخوانده : « يكى را از تخم رستم طلب مىكند كه به خون اكوان ديو هلاك كند على الخصوص كه پسرگير او را كشته‌اى » .\r\n\r\nپشت :\r\nصلب ، كمر ، جايى از كمر كه ميپنداشتند منى آنجا جمع مىشود « من از پشت او بزادم بدين فرزند كه در كنار دارم » .\r\n\r\nپشت داشتن :\r\nاتكاء داشتن به چيزى ، به چيزى و بجايى و به كسى متكى بودن « شاميان خيلى غلبه بودند و پشت بر شهر داشتند و دم بدم ايشانرا مدد مىرسيد » .\r\n\r\nپشت كردن :\r\nتكيه كردن ، اعتماد كردن ، در عقب گذاشتن « سپاه ايران پشت بر كوه اصفر كرده بودند » .\r\n\r\nپشته :\r\nبلندى ، تپه « شاه سرور بر سر پشته‌يى با طيفور وزير قرار گرفته بودند كه هلال عيار درآمد - پشته‌يى ديد بلند و علم شاه وليد بر آن پشته - پشتهاى نزديك\r\n\r\n","description":"","footnote":"","page_name":" 801 ","page_number":807},
  {"content":"\r\n\r\nپيدا شد » .\r\n\r\nپشيمانى خوردن :\r\nپشيمان شدن « پشيمانى خوردم كه چرا اول كار او را تمام نكردم » .\r\n\r\nپلاس :\r\nپارچهء تيره‌رنگى كه در ماتم و عزا مىپوشيدند « كنيزكان مويها ببريدند و در ميان شال و پلاس رفتند » .\r\n\r\nپنجره :\r\nروزن « دريچه‌يى بود و آن را پنجره كرده بودند ، به‌روز خنجرى بركشيد و گرد آن را بشكافت و بدور انداخت » .\r\n\r\nپوست‌گذاردن :\r\nپوست انداختن « درين جزيره بچه دليرى آمدى كه شير درين موضع پنجه مىاندازد و اگر اژدها ميرسد پوست مىگذارد » .\r\n\r\nپول :\r\nپل « مركبانرا از پول مىجهانيدند . - جمشيد شاه در شهر درآمد ، در حال پول دروازه را بينداختند تا لشكر رو در شهر نهادند » .\r\n\r\nپهلو :\r\nترك « كلاه‌خود شانزده پهلوى زر اندود بر سر نهاده » .\r\n\r\nپيچيدن :\r\nبراى آواز ، طنين افگندن آن ؛ براى جنگ ، درگرفتن آن .\r\n\r\nپيدا :\r\nآشكار ، معلوم « هيچ مصلحت نيست كه كار جنگ پيدا نيست كه چون باشد » .\r\n\r\nپيدا بودن :\r\nآشكار و معلوم بودن ( شاهد بالا ) .\r\nبه نظر آمدن « دختر گفت اى جوان غريب پيدايى » .\r\n\r\nپيدا شدن :\r\nآشكار شدن ، مشهور شدن « خيلى زحمت بما خواهد رسيدن و نام ما نيز بدشمنى پيدا خواهد شدن » .\r\n\r\nپيدا كردن :\r\nمعلوم كردن ، تعيين كردن « همگى مملكت شاه سرور در زير قلم او بود اكنون شاه از براى او شريكى ديگر پيدا كرد » . آشكار كردن « نام و نشان خود پيدا كرد » .\r\nنشان دادن « گلبوى ديده بر در گماشت كه امروز لعبت باز گردون از پس پردهء غيب چه بلعجبى پيدا خواهد كردن » .\r\n\r\nپيرامون :\r\nگرداگرد ، پيرامن\r\n\r\nپيش :\r\nمقدمه ، پيش‌رو « چون لحظه‌يى برآمد فيروز شاه رسيد كه پيش لشكر او بود » .\r\n\r\nپيش انداختن :\r\nبجلو انداختن « حاليا اين ايرانى را در پيش اندازيد » .\r\n\r\nپيش داشتن :\r\nتقديم كردن ، جلو كسى گرفتن « سيمين دايه از در درآمد و قدح شربت در دست گرفته بر بهزاد سلام كرد و آن قدح شربت را در پيش داشت - بهروز آن جام پيش طارق داشت » .\r\n\r\nپيش‌بند :\r\nپيشانىبند « سوارى بود از سپاه ايران بر مركبى بادپاى نشسته پيش‌بند پولاد بر پيشانى مركب بسته » .\r\n\r\nپيش چشم كردن :\r\nمجسم كردن\r\n\r\nپيش خورد :\r\nاز پيش مصرف شده\r\n\r\nپيش‌رو :\r\nمقدم ، پيش‌رو سپاه ، مقدمه ، كسانى كه پيشتر از ديگران به مقصد برسند « بعد از مدتى بر كنار دريا رسيدند ، از كشتى بيرون آمدند پيش‌روان رفتند و اين خبر بمادر و خواهر شب‌رنگ بردند » .\r\n\r\nپيش كردن :\r\nبستن « در را پيش كرد » . در پيش افگندن « حاليا اين ايرانى را در پيش اندازيد و بضرب تيغ پيش كنيد » .\r\nو نيز « پيش كردن » بمعنى هديه كردن و تقديم هدايا به كار رفته است .\r\n\r\nپيش‌كش :\r\nتحفه ، تقديمى « استقبال كرد و\r\n\r\n","description":"","footnote":"","page_name":" 802 ","page_number":808},
  {"content":"\r\n\r\nپيش‌كشها بيرون آورد » .\r\n\r\nپيش‌واز :\r\nاستقبال ، پذيره\r\n\r\nپيمان كردن :\r\nپيمان بستن\r\n\r\nپيمانه پر شده :\r\nاجل رسيده « آن قوم اجل گرفتهء پيمانه پر شده خود را بر آن خيمهاى تهى زدند و نعره بركشيدند » .\r\n\r\nپيوسته شدن :\r\nدرگير شدن جنگ « آن سپاه رو بفيروز شاه نهادند و جنگ پيوسته شد » .\r\n\r\nتا :\r\nبمحض « اكنون رو بپاىتخت دارد و نعره مىزند كه خون پيل‌زور ميخواهم ؛ تا گفتن كه بهزاد چون شير نر پيدا شد » .\r\nنفر ، واحد « پس فيروز شاه با فرخ‌زاد و سيامك از آن سيصد تن كه بودند تايى چند را در كشتى گذاشتند » .\r\n\r\nتا اين غايت :\r\nتا اين وقت « و ما را معلوم است كه تا اين غايت شاه ايران را از حال ما خبر نبود » .\r\n\r\nتاج بر سر گرداندن :\r\nيا « تاج بر كلهء سر گرداندن » يا « كلاه بر سر گرداندن » در مواردى به كار رفته كه پادشاه فتح مىكرد يا كامى ميگرفت « ملك داراب تاج بر كلهء سر خود بگردانيد و حكم كرد تا كوس بشارت فروكوفتند . - شاه سرور از مبارزات پسر شادمان شد و تاج بر سر بگردانيد » .\r\n\r\nتا چند :\r\nتا كى « فيروز شاه گفت تا چند صبر كنم و تا چند صبر توان كردن » .\r\n\r\nتاختن كردن :\r\nحمله كردن ، هجوم كردن ، تاخت‌وتاز كردن « بعد از آن بمصر رفتم و بحرب مصر مشغول شدم تو تاختن كردى و ملك سكندريه را خراب كردى » .\r\n\r\nتازش :\r\nتاخت ، تازيدن « فضاى معركه در تازش تازيان و غريدن مبارزان چنان شد كه . . . »\r\n\r\nتازه زور :\r\nتازه نفس « اين سپاه كه با منند دى روز از سپاه روم آمده‌اند و آن سپاه تازه زوراند » .\r\n\r\nتافتن :\r\nتابيدن « به‌روز عيار بر سر روزنى رسيد كه روشنى از آنجا قوىتر مىتافت » .\r\n\r\nتالان :\r\nغارت ، تاراج ، يغما « بادرفتار عيار برهنه بگريخت همچنان برهنه به خدمت جمشيد شاه رفت . جمشيد شاه عجب ماند و گفت اى بادرفتار اين چه حالتست كه برهنه آمدى ؟ مگر ترا تالان كردند » .\r\n\r\nتپش :\r\nحرارت ، تاب ، تف « شعله شعله آتش بيرون مىآمد كه از تپش آتش پيش نميتوانست رفتن » .\r\n\r\nتجاوز نمودن :\r\nسرپيچى كردن ، بىاعتنايى كردن « پادشاهان اين ديار در زير فرمان منند و هيچ كسى را ياراى آن نباشد كه از فرمان من تجاوز نمايد » .\r\n\r\nتحقيق :\r\nمحقق ، محققا ، درست ، روشن ، آشكار « وليد خالد گفت كه من امشب كسى بفرستم از راه نقب كه خبر تحقيق بياورد » .\r\n\r\nتحقيق بودن :\r\nمحقق بودن « ملك داراب گفت مرا يقين بود و تحقيق بود كه اين چهل روز كه با ما وعده كردند انتظار اين لشكر مىكشيدند » .\r\n\r\nتحقيق شدن :\r\nمحقق شدن « فرخ‌زاد را تحقيق شد كه سپاه ايران رسيدند كه اين لشكر جملگى پراگنده شدند » .\r\n\r\nتحقيق كردن :\r\nيقين كردن ، بتحقيق دانستن « آنكسانى كه درين شبيخون به گمان بودند چون طبل شنيدند تحقيق كردند\r\n\r\n","description":"","footnote":"","page_name":" 803 ","page_number":809},
  {"content":"\r\n\r\nو از جاى برجستند » .\r\n\r\nتحمل كردن :\r\nتأمل كردن ( اين معنى در داراب‌نامه بكرات به كار رفته و شايد علت اشتباه مؤلف يا ناسخ ميان تحمل و تأمل باشد ) .\r\n\r\nتحويل كردن :\r\nنقل مكان كردن « سيلاب خون روان گشت و روحها از بدن تحويل مىكرد » .\r\n\r\nتخت :\r\nمركب يا ركاب سلطنتى ، موكب « اين معنى بغايت بد حالتيست كه هنوز ملك داراب نيامده است و شاه سرور نرسيده است ، من چنان در كار مىبينم كه كار بجايى خواهد رسيد كه اين دو تخت ملك داراب و ملك سرور برابر يكديگر خواهند ايستاد و بسيار جنگها واقع خواهد شد » .\r\n\r\nتخت چهارم :\r\nفلك چهارم « روز ديگر چون سلطان تخت چهارم روى بنمود ملك داراب بر تخت شهريارى بنشست » .\r\n\r\nتخت‌گاه :\r\nپاىتخت\r\n\r\nتخم :\r\nنژاد « صندلوس چراغ بركرده است و يكى را از تخم رستم طلب مىكند - مردى مبارز بود و پهلوان و از تخم عاديان بود » .\r\n\r\nتخم‌دان :\r\nصلب ، « ملك نصر گفت [ بهمن زرين‌قبا 
  ] پهلوان پاىتخت ملك داراب است ، از تخم‌دان اشك زرينه كفش است و مقدم سپاه ايران است » .\r\n\r\nتراختن :\r\nشتاب كردن بسيار ، چهار نعل رفتن « يك زمان شد كه لشكرى بر ما رسيدند و بتراختن تمام ميرفتند » .\r\n\r\nتربيت :\r\nتشويق\r\n\r\nتربيت كردن :\r\nتشويق كردن ، نواختن ، دلنوازى كردن ، ستودن ، نيكى و احسان كردن « ملك داراب گفت اين سيامك جوان مبارزيست و هنرمند ، او را تربيت مىبايد كردن » .\r\n\r\nترتيب كردن :\r\nترتيب دادن ، تعبيه كردن « آلات قيمتى بر آن مركب ترتيب كرده » .\r\n\r\nترجمان :\r\nمترجم « آنچه ميخواندند ترجمان با ارغوش فرنگ ميگفت »\r\n\r\nتسلى داشتن :\r\nفارغ بودن ، آسوده‌خاطر بودن ، فارغ البال بودن « ملك داراب گفت دلم از بهر او خوف ناكست اما آن قدر دلم تسلى دارد كه به‌روز با اوست » .\r\n\r\nتسلى شدن :\r\nآرام گرفتن ، تسلى يافتن ، دلدارى يافتن : « گفت خوب گفتى كه مرا در عالم همين مراد بود كه كسى اين سخن را با من بگويد كه مرا تسلى بدين يك سخن شد » .\r\n\r\nتسلى كردن :\r\nدلدارى دادن ، آرامش دادن « هرچند كه خود را تسلى مىكنم دلم تسلى نمىشود - گفت خوب گفتى و مرا عظيم تسلى كردى - هيچ كس مرا تسلى نمىكرد تا اكنون كه تو آمدى جواب سؤال من دادى و مرا تسلى كردى » .\r\n\r\nتصنيف :\r\nفن « شبرنگ عيار در راه با ما دچار خورد و بتصنيف عيارى ما را بگرفت » .\r\n\r\nتصور كردن :\r\nگمان كردن ، پنداشتن « لشكر طرمتاش تصور شبيخون كردند » .\r\n\r\nتعريف كردن :\r\nبيان محاسن كسى كردن ، ستودن\r\n\r\nتعصب :\r\nهوادارى ، طرفدارى ، حميت\r\n\r\n","description":"","footnote":"","page_name":" 804 ","page_number":810},
  {"content":"\r\n\r\n« جوان دوست گفت بر در ايوان ملك مسروق رويم بنگريم كه با اين جوان غريب چه خواهند كردن اگر حيلى كنند دستى برآريم و او را تعصبى كنيم كه بعد از ما در مجلسها اين نيكى بگويند » .\r\n\r\nتعصب‌دار :\r\nطرفدار ، جانب‌دار « گل‌نوش از بالاى منظر ، سخن فرخ‌زاد را مىشنيد و رويش را مىديد ، با دايه گفت اى دايه من از جملهء تعصب‌داران اين جوانم » .\r\n\r\nتعصب‌دارى :\r\nطرفدارى ، جانب‌دارى\r\n\r\nتعصب كردن :\r\nطرفدارى كردن ، جانبدارى كردن « خاطرت بر طرف ايرانيانست كه هر گاهى كه سخن ايشان در ميان مىآيد تو تعصب ايشان مىكنى - جوان دوست گفت چون چنين است دستى برآريم و او را تعصبى كنيم » .\r\n\r\nتعصب‌گرى :\r\nطرفدارى و حميت براى كسى يا چيزى يا فرقه‌يى و شهرى و جز آنها « اما اين كار كمان‌كشى كار تعصب است ، چون من مردى غريبم تعصب‌گرى ندارم » .\r\n\r\nتعظيم :\r\nبزرگى ، بزرگوارى ، قدر و مقام بلند « عين الحيات با خود گفت كسى را كه چندين تعظيم باشد او غلام نباشد » .\r\nبزرگداشت ، احترام ، توقير « به‌روز عيار درآمد و زمين خدمت ببوسيد و شرايط تعظيم بتقديم رسانيد - اگر از براى تعظيم ميگويى نامه فرستادن حاجت نيست اما قاصدى بفرستيم » .\r\n\r\nتعين كردن :\r\nاختصاص دادن ، تعيين كردن ، معلوم كردن ، آماده كردن « پدرم هم درين ايوان از براى او حجره‌يى تعين كرده است - پيل زور بيك دست سپر در سر كشيد و يك دست تعين كرد از بهر گرفتن گرز » .\r\n\r\nتغير :\r\nتغيير حالت « در صورت عين الحيات نگاه ميكرد آن تغير در بشرهء او مىديد - اكنون مدت مديدست كه تغيرى عظيم بر بشرهء ملكه واضح مىبينم » .\r\n\r\nتغير كردن :\r\nتغيير دادن « فيروز شاه و فرخ‌زاد و جمشيد شاه و گردان ايران از كشتيها بيرون آمدند و در صورت خود هريكى عظيم تغيرى كرده بودند كه در خوف بودند كه مىترسيدند كه مبادا ايشانرا بشناسند » .\r\n\r\nتفرج :\r\nتماشا ، نظاره ، نيك نگريستن به قصد تحقيق « شب‌رنگ عيار آن لشكر را تفرجى و احتياطى مىكرد . - خلق ملاطيه بر برج و بارو برآمده بودند تفرج سپاه شاه نوش مىكردند » .\r\n\r\nتفرج كردن :\r\nتماشا كردن « به‌روز گرد آن قصر ميگشت و آن مالى كه در آن قصر جمع گشته بود جمله را تفرج مىكرد . - هيچ كس گرد او نمىيارد گرديدن ، او را تفرج بايد كردن كه او تفرج كردنيست كه از جملهء مبارزان روزگارست » .\r\n\r\nتفرج كردنى :\r\nتماشائى ، ديدنى\r\n\r\nتفك :\r\nلولهء ميان تهى كه از چوب ترتيب مىدادند و گلوله‌يى گلين را بر سر آن مىنهادند و از سر ديگر به زور مىدميدند تا گلوله از دهانه جدا شود و بهدف اصابت كند ؛ تفنگ تلفظ ديگرى از همين كلمه است « صدهزاران هزار تير و سنگ و ناوك و كمان گروهه و تفك\r\n\r\n","description":"","footnote":"","page_name":" 805 ","page_number":811},
  {"content":"\r\n\r\nو قارورهء آتش بر سپاه ايران از بالا فرو ريختند - بفرمود تا عروسك و تفك و تير ناوك و سلاحهايى كه بقلعه به كار آيد . . . »\r\n\r\nتقرير كردن :\r\nبيان كردن « سلام ملك داراب به دو رسانيد و آنچه رفته جمله تقرير كرد » .\r\n\r\nتگاور :\r\nدونده ، ستور دوندهء تيزرو\r\n\r\nتگ زدن :\r\nبسرعت رفتن ، بسرعت دويدن\r\n\r\nتماشا كردن :\r\nنظاره كردن « خطاب گفت تماشا كنيد كه من با اين سپاه چه خواهم كرد »\r\n\r\nتمام :\r\nكاملا ، به كلى ، بتمامى « بلندهمت گفت اگر بهزاد كشته شود ايشان يكى از ما زنده نخواهند گذاشتن حاليا هنوز بهزاد زنده است تا تمام از حال او آگاه نشويم نتوان رفتن - جمشيد شاه تمام دل از خود برداشت - دايه گفت اى دختر تو تمام ديوانه شده‌اى » .\r\nآماده « مبارزان و دلاوران از هر دو طرف آهنگ ميدان كردند ، نقيبان صفها راست كردند . چون كار از هر دو طرف تمام شد جمله چشم در ميدان نهادند تا كه آهنگ ميدان كند » .\r\n\r\nتمام برآمدن :\r\nبه تمام قد برخاستن « شاه سرور عظيم در غضب رفت از سر غضب تمام بر تخت برآمد » .\r\n\r\nتمكين :\r\nوقار « ياقوت چون ماه شب چهارده بر تخت نشسته و جامهاى الوان پوشيده به تمكين تمام نشسته بود - آن دختر پرىزاد بدين آيين و تمكين خود را بفيروز شاه بنمود » .\r\n\r\nتمن :\r\nتومان ، ده‌هزار « خلق بسيار بودند از هزار تمن بيشتر بودند » .\r\n\r\nتند و تيز :\r\nسهمناك و هول‌انگيز « خوابى عظيم تند و تيز » .\r\n\r\nتند گشتن ( شدن ) :\r\nخشمگين شدن « ملك نصر بن عدل چون اين كلمات بشنيد بغايت تند گشت - هلال تند شد و گفت اى درويشك نابكار تو چها ميگويى ! - گلبوى عظيم تند شد و از سر تندى به زانو درآمد » .\r\n\r\nتندى :\r\nخشم و غضب\r\n\r\nتنديدن :\r\nتندى كردن ، غضبناك شدن « شاه سرور چون اين سخنان را بشنيد بتنديد و در غضب رفت - شاه اسد چون آن بديد و آن سخنان ازو بشنيد بتنديد » .\r\n\r\nتندى كردن :\r\nتنديدن ، بخشم و غضب با كسى سخن گفتن ، سخن درشت گفتن « و بسيارى تندى كرد ، بفرمود تا طارق عيار را بدر كردند » .\r\n\r\nتنگ گشتن :\r\nبه تنگنا افتادن « طيطوس حكيم گفت هر روز لشكر ايشان زيادت شوند و ما را كار تنگ گردد » .\r\n\r\nتنگه :\r\nزر و مس و مسكوك رايج « تا در زندان روم و اين نعمت بزندان و زندانيان دهم و يك تنگهء سرخ بزندان‌بان دهم » .\r\n\r\nتنگى :\r\nبىآذوقگى ، قحط\r\n\r\nتن و توش :\r\nيال و برز « دخترى عظيم صاحب جمال و صاحب كمال در غايت حسن و ملاحت با تن و توش عظيم » .\r\n\r\nتنهاى تن :\r\nيكه و تنها ، تك و تنها « فيروز شاه بنفس خود شجاع زمانست به تنهاى تن جملهء ملك زنگبار را بگرفت » .\r\n\r\nتو :\r\nتا ، تاه ، تاى « از قفاى خيمه پيراهن\r\n\r\n","description":"","footnote":"","page_name":" 806 ","page_number":812},
  {"content":"\r\n\r\nپوشيده و يك تو طاقيه بر سر بيرون آمد » .\r\nو بمعنى تاى پارچه و نظاير آن نيز هست .\r\n\r\nتوبرهء حكمت :\r\nتوبرهء حيل ، انبانچهء حيل ، حرزدان حكمت : مجازا بمعنى كيسه‌يى كه عياران با خود داشتند و انواع ابزار عيارى را از قبيل داروى هوش‌بر و ابزار نقب زدن و نظاير اين چيزها در آن حفظ مىكردند .\r\n\r\nتوبرهء حيل :\r\nتوبرهء حكمت ، حرزدان حكمت ، چرمدان عياران\r\n\r\nتور :\r\nنوعى دام « قفاى تورها نشسته تورها را پيش بردند و سواران در عقب مىآمدند تا بپاى كوه رسيدند » .\r\n\r\nتوقف :\r\nتأخير « چون نامهء من بمطالعه رسد بايد كه بىتوقف عين الحيات را بفرستى » .\r\n\r\nتوهّم :\r\nبيم داشتن « ملك داراب كه باشد يا لشكر او كه ما را توهم ازو باشد يا لشكر او » .\r\n\r\nتيتى و ميتى :\r\nكفر و ضلال ، خبث و بدانديشى ، بدنهادى ؛ و « اهل تيتى و ميتى » يعنى مردم خبيث بدنهاد « آن مبارز گيتى و دشمن تيتى و ميتى - چون آن مبارز گيتى و دشمن جان اهل تيتى و ميتى از ميان آن جنگ‌گاه بيرون جست » .\r\n\r\nتيز :\r\nاروند ، تند و سريع « كوهى بود بغايت بلند و تيز چنانك هيچ كس بر آن كوه نمىتوانست رفتن » .\r\nتيزرو ، تيزپر ، تيزتگ « اما اسب تيز بود مركب درگذشت » .\r\n\r\nتيزآواز :\r\nبلندصدا ، كه آواى زير و بلند دارد « و بر چهار دست‌وپاى او زنگولهاى تيز آواز بسته » .\r\n\r\nتيزتيز :\r\nشتابان دررفتن ، پرخشم در نگريستن ، پردقت ، سريع « بهروز عيار عظيم تيزتيز كار مىكرد - بهزاد اين ميگفت و تيز تيز در زير چشم در عدنان بن قيس نگاه ميكرد » .\r\n\r\nتيزدست :\r\nچربدست ، ماهر ، سبك‌دست « پس دبيران تيزدست طلب كردند و نامها نوشتند » .\r\n\r\nتيزدستى :\r\nچالاكى « هنوز دست و سلاح كافر در هوا بود كه شاه‌زاده از تيزدستى شمشير چنان در زير بغل هورنگ زنگى زد كه دستش را با آن سلاح در خاك تيره انداخت » .\r\n\r\nتيز رفتن :\r\nسريع رفتن ، به تندى رفتن « هلال گفت اى جوانمرد هيچ دو اشتر بدين نشان ديدى كه از دستم جستند ؟ گفت آرى عظيم تيز رفتند ، آن گرد اشترانست ، به دو تا برسى » .\r\n\r\nتيز كردن :\r\nبرانگيختن ، تحريك كردن « هلال گفت اى عين الحيات من خدمتكار قديم پدر توام ، شاه‌زاده را در كشتن من تيز ميكنى ؟ »\r\n\r\nتيز نگاه كردن :\r\nبخشم نگاه كردن ، بدقت نگريستن « به‌روز كه در وى نگاه كرد با خود گفت اينت هلال عيار ! و درو تيز نگاه كرد و روان بگذشت » .\r\n\r\nتيغ درهم نهادن :\r\nتيغ بر روى يكديگر كشيدن « تيغها بركشيدند و درهم درآمدند و تيغ درهم نهادند و كشتن گرفتند » .\r\n\r\nتيغ زدن :\r\nجنگيدن « نبشته بود كه معلوم دان كه چند وقتست كه در يمن و طايف و مصر تيغ مىزنيم » .\r\n\r\nتيمار كردن :\r\nمواظبت كردن ، مراقبت كردن\r\n\r\n","description":"","footnote":"","page_name":" 807 ","page_number":813},
  {"content":"\r\n\r\nمعالجت و نگاهداشت بيمار « حكم شد كه تا بيست روز جنگ نخواهم كردن تا زخم‌داران خود را تيمار كنند - يكى زخم بسيار داشت ، جراح آورد تا تيمار او كرد ، صحت يافت » .\r\n\r\nثقبهء عضاده :\r\nهر سوراخ عضادهء اسطرلاب را ثقبهء عضاده گويند\r\n\r\nجاى :\r\nمقام ، مرتبه ، حد « هلال گفت اى درويش بىوجود ترا چه جاى آنست كه اين سؤال از ما ميكنى ؟ »\r\n\r\nجادو :\r\nساحر ، امروز جادوگر گوييم « ايشان درين سخن بودند كه مقنطرهء جادو با نيك‌انديش وزير بر بام قصر شاه وليد فرود آمدند » .\r\n\r\nجادوى :\r\nسحر ، ساحرى « چندين شاگرد دارم جمله جادوى از من آموخته‌اند » .\r\n\r\nجار انداختن :\r\nمنادى كردن ، ندا در دادن ، جار زدن ، جار كشيدن « شاه و حاضران برو آفرين كردند و جار در لشكرگاه انداختند كه فردا جنگ خواهد بود » .\r\n\r\nجامهء خواب :\r\nرختخواب ، بستر ، دواج\r\n\r\nجامگى :\r\nمواجب « در پيش شاه وليد خدمت مىكنم و جامگى ميخورم » .\r\n\r\nجام مراد :\r\nجامى كه گويا در مجلس شاه و در حضرت او مىنهادند تا هركه آرزويى و تقاضايى از پادشاه داشت براى آنكه شاه را از نيت خود آگاه كند آن جام را در محضر او برميداشت و مىنوشيد و آنگاه پادشاه مرادش را ازو ميپرسيد « ملك عاصم بر تخت برآمد و قرار گرفت ، بار داد تا جملهء امراى دولت و وزراى حضرت در آمدند و هريك بر جاى خود قرار گرفتند .\r\nچون مجلس گرم شد هريك از هر باب سخن ميگفتند . از ناگاه قطاع ديوانه بر پاى خاست و پيش جام مراد برفت و جام مراد را برداشت و دركشيد . ملك عاصم گفت اى جان پدر چه مراد دارى ؟ گفت گلبوى را به من ده ! »\r\n\r\nجاموس :\r\nگاوميش ، معرب گاوميش است\r\n\r\nجامهء خواب :\r\nرختخواب « شاه‌زاده هيرمند بر سر جامهء خواب حرير در خواب رفته » .\r\n\r\nجان بىقرار :\r\nبىآرام « گفت امشب جاسوسان خبر آورده‌اند كه دشمنان ايرانى و تورانى عظيم ضعيف‌اند و از سر عجز تا بيست روز حرب نخواهند كردن كه جمله مجروح و دل‌افگار و محروم و جان بىقرارند » .\r\n\r\nجان‌سپارى :\r\nجانفشانى ، جان‌نثارى « گفت اكنون كه گرفتار شما شدم اگر بگذاريد و امان دهيد من بعد خدمتكار شما باشم و تا زنده باشم از براى شما جان‌سپارىها كنم - گل‌اندام باميد وصال جمشيد شاه جان‌سپارى ميكرد » .\r\n\r\nجانقى :\r\nكنكاش كردن ، مشورت كردن ، رأى زدن ، صلاح ديد با هم « آن سوار طيفور وزير بود كه در آن نيم‌شب از پيش قيصر روم مىآمد و با او در جانقى بود كه فردا اين ايرانيانرا هلاك كنيم » .\r\n\r\nجاى خدمت :\r\nمحلى كه براى هريك از نديمان و نزديكان كه اجازهء جلوس داشتند معلوم بود « دايه برخاست و پيش عين الحيات آمد و خدمت كرد و بر جاى خدمت بنشست » .\r\n\r\nجبه :\r\nسلاح ، آلت رزم ، اسلحه « خلقى در جبه رفتند و جبه پوشيدند » .\r\n\r\n","description":"","footnote":"","page_name":" 808 ","page_number":814},
  {"content":"\r\n\r\n\r\nجبه‌خانه :\r\nسلاح‌خانه ، اسلحه‌خانه « گل‌اندام گفت اى بادرفتار آن در را بگشا ، جبه‌خانهء شهريارست . بادرفتار روان شد تا بدان در رسيد ، در حال بگشود و در رفت ، جبه‌خانه‌يى ديد از انواع سلاحها آويخته » .\r\n\r\nجدّان :\r\nاجداد ، نياكان « گفت بلى ملك عسطور ازين محكمتر قلعه‌يى ندارد از پدر و جدانش آنچه بميراث به دو رسيده است و آنچه در پادشاهى پيدا كرده است جمله درين قلعه است - جد و آباى تو خراج گزار جدان ما بوده‌اند » .\r\n\r\nجراجر :\r\nآواى سوت مانند ، جرجر « شيههء مركبان و طراقاطراق گرز گران و جفا جاف تيغ بران و جراجر گوشهاى كمان » .\r\n\r\nجراحت كردن :\r\nمجروح كردن « آن گروه در آن جوانان چسبيدند و بضرب ناخن آن جوشنها را مىدريدند و اندام آن جوانانرا جراحت مىكردند » .\r\n\r\nجرّه :\r\nصداى كشيده شدن چيزى مانند آواى ممتدى كه هنگام باز شدن و بستن در برميخيزد « پاشنهء در در وقت گشودن جرهء عظيم مىكند كه خيلى راه آواز جرهء اين در ميرود » .\r\n\r\nجزع و فزع :\r\nداد و فرياد ، همهمه ، غوغا « از جزع و فزع آن سپاه زهره بر قبهء خضرا آرام نمىگرفت - آن شب جزع و فزع از هر دو لشكر بر فلك مىرسيد » .\r\n\r\nجز و آفتاب :\r\nاز اصطلاحات مربوط به اسطرلاب است ( رجوع شود به التفهيم چاپ تهران ص 302 ببعد ) .\r\n\r\nجستن :\r\nوزيدن « باد فتح از طرف ايرانيان جستن گرفت و دست و دل مصريان از جنگ كردن فروماند » .\r\nگريختن « بهزاد گفت اين حرام‌زاده بخواهد جستن ، بيزدان پاك كه نگذارم ، سر راه بر عدنان گرفت » .\r\n\r\nجعل :\r\nحشره‌ييست . در اين كتاب همه‌جا در مورد دشنام به كار رفته است « آن حرام‌زادهء دغل و آن ملعون جعل » .\r\n\r\nجف :\r\nصدايى كه از راندن تيغ برآيد « گلبوى از آمدن نصر بن عدل آگاه بود و آنچه ايشان مىگفتند جمله را مىشنيد تا عاقبت آواز جف تيغ بشنيد » .\r\n\r\nجفاجاف :\r\nچكاچاك « شيههء مركبان و طراقا طراق گرز گران و جفاجاف تيغ بران » .\r\n\r\nجفاجف :\r\nچكاچاك جفاجاف ، آواى راندن تيغ « شيههء مركبان و طراقا طراق گرز گران و جفاجف تيغ بران » .\r\n\r\nجگر :\r\nجرأت « شخصى يك نعره بر نيك‌انديش زد كه هى چه كسى و بچه مهم و بچه زهره و جگر گرد اين غار مىگردى ؟ »\r\n\r\nجگردارى :\r\nجرأت و جسارت « وليد از مبارزى و عيارى و جگر دارى هلال عيار مىگفت » .\r\n\r\nجلاب :\r\nنوعى شيرينى « ملك عاصم درين انديشه بود كه جلاب درآوردند ، چاشنى گيران چاشنى گرفتند ، جلاب بگردانيدند » .\r\n\r\nجلاجل :\r\nزنگوله « خطاب مصرى مركب در ميدان جهانيد ، جلاجل زرين برانداخته و خويشتن را غرق آهن كرده » .\r\n\r\nجلد :\r\nچابك « اى شاه‌زاده او را انعام كن و سوگند بده تا با ما يكى شود كه جوان جلد است - و كار ما با ايشان راست نمىشود كه ايشان مردم جلد و كار ديده‌اند\r\n\r\n","description":"","footnote":"","page_name":" 809 ","page_number":815},
  {"content":"\r\n\r\nوقتست كه مملكت از ما بستانند » .\r\n\r\nجمع آمدن :\r\nجمع شدن ، گرد آمدن « فيروز شاه با جمله مبارزان در مجلس ملك داراب جمع آمدند » .\r\n\r\nجنت‌آباد :\r\nبهشت « پسر از غايت حسن و ملاحت او متحير شد گفت مگر حورست كه از جنت‌آباد بدين خانه فرود آمده است » .\r\n\r\nجنگاه :\r\nرجوع شود به جنگ‌گاه « دوش در جنگاه با پيل زور ايرانى حرب كردم » ( اين كلمه به همين صورت بتكرار در نسخهء موجود از اين كتاب آمده است و ما همه‌جا آن را به جنگ‌گاه تغيير صورت داده‌ايم ) .\r\n\r\nجنگ‌جا ، جنگ‌جاى :\r\nجنگ‌گاه ، ميدان جنگ ، جاى جنگ\r\n\r\nجنگ در پيوستن :\r\nآغاز جنگ كردن\r\n\r\nجنگ سلطانى :\r\nجنگى كه شاه به تن خود در آن شركت كند « ملك داراب گفت شما مردانه باشيد كه امروز جنگ سلطانى خواهد بود - طيفور وزير گفت شاها امروز روز جنگ سلطانيست بفرماى تا علم شاهى پيش برند » .\r\n\r\nجنگ‌گاه ( جنگاه ) :\r\nميدان جنگ ، ميدان نبرد آوردگاه ، ميدان قتال ( بتكرار درين كتاب آمده است )\r\n\r\nجنيبت :\r\nاسب خاص سلاطين و اميران كه آماده و يراق كرده بر در بارگاه نگاه مىداشتند « شاه وليد خالد حكم كرد تا جنيبت خاص در ميدان بردند تا خاطور برو سوار شد » .\r\n\r\nجواب گفتن :\r\nپاسخ گفتن « شاه سرور جواب نتوانست گفتن » .\r\nسزاى كسى را دادن ، با او تلافى كردن ، با او مقابله كردن و كارش را ساختن « اما عروسى در توقف است چندانى كه جواب ايرانيان بگويند - ما همين‌جا كه ايستاده‌ايم قرار گيريم و جواب ايشان بگوييم » .\r\n\r\nجوانمرد :\r\nعنوانى براى عياران كه معمولا به يكديگر خطاب مىكردند و بكرات درين كتاب آمده است\r\n\r\nجواهرينه :\r\nزيورآلات ، آنچه از گوهرينه باشد .\r\n\r\nجولانى :\r\nسوار « مبارزان جولانى » .\r\n\r\nجهان‌بين :\r\nچشم « چون صبح به ميل زرين آفتاب توتياى نور در جهان بين روز در كشيد » .\r\n\r\nجهان پهلوان :\r\nپهلوان بزرگ\r\n\r\nجهانيدن مركب در كسى :\r\nبتاخت بر او حمله كردن ، بر كسى تاختن « آن زنگى در غضب رفت و مركب درو جهانيد » .\r\n\r\nچابك‌دست :\r\nماهر ، چالاك « فراشان چابك دست خيمه و بارگاه شاهى بزدند » .\r\n\r\nچاره بردن :\r\nچاره كردن « اول تمام معلوم كنم كه كيست ، آنگاه چارهء آن برم - پيش از آن‌كه او قصد گرفتن ما كند ما را واجب آنست كه بتدبير كار خود مشغول شويم و چارهء خود ببريم » .\r\n\r\nچاره ساختن :\r\nتدبير كردن\r\n\r\nچاشتگاه :\r\nهنگامى از روز كه آفتاب نيك بر آمده باشد « ملك مسروق در ايوان بنشست و انتظار آن ميكرد كه بهزاد را كى آرند ، روز بچاشتگاه رسيد ، هيچ كس را نياوردند » .\r\n\r\nچاشنى گرفتن :\r\nچشيدن ، مزيدن طعام يا شراب\r\n\r\n","description":"","footnote":"","page_name":" 810 ","page_number":816},
  {"content":"\r\n\r\nپيش از آنكه پادشاهان و امرا آن را تناول كنند « جلاب درآوردند ، چاشنىگيران چاشنى گرفتند و جلاب بگردانيدند » .\r\n\r\nچاشنىگير :\r\nآنكه نزد پادشاهان يا اميران بزرگ غذا يا شراب آنانرا پيش از خوردن و نوشيدن شاه و امير براى اطمينان خاطر او مىمزيد .\r\n\r\nچاق :\r\nبرگزيده ، خياره ، منتخب « تيمورتاش گفت بدان يزدانى كه او را ميدانى كه گرز مرا به من ده كه سلاح چاق من آنست » .\r\n\r\nچاووش :\r\nنقيب لشكر و قافله ، آنكه پيش از آمدن قافله و لشكر يا پيشاپيش آنها بآهنگ و نوا مردم شهر را از آمدن آنان باخبر كند تا باستقبال شتابند « وزير در شهر رفت و چاووشانرا فرمود تا منادى در دادند كه فردا هيچ آفريده ننشيند » .\r\n\r\nچرخ :\r\nنوعى كمان « صدهزار آدمى بر برج و بارو برآمده بودند و تير ناوك و چرخ مى انداختند » .\r\n\r\nفغان داشتن :\r\nفغان برآوردن « صدهزار آدمى جنگى نعره مىزدند و فغان مىداشتند و به زبان فرنگى دشنام ميدادند » .\r\n\r\nچسبيدن در كسى :\r\nدر او آويختن ، يقهء او را گرفتن « سكندر شاه بغايت برآشفت و گفت بگيريد اين قاصد را و از برج بشيب اندازيد ! در حال در بادرفتار چسبيدند و او را محكم دربستند - آن گروه از سر برج در ميان قلعه ريختند و در آن جوانان چسبيدند » .\r\n\r\nچسفانيدن :\r\nچسبانيدن « سياوش آن صورت فيروز شاه را بر آن درخت چنار بچسفانيد » .\r\n\r\nچسفيدن :\r\nملصق و ملاصق گرديدن\r\n\r\nچشم انداختن :\r\nديده را بسويى افگندن ، نگريستن بسويى\r\n\r\nچشم برهم زدن :\r\nلحظه ، مدتى بسيار كوتاه ، باندازهء يك‌بار چشم برهم زدن « بر بالين آن خفتگان آمد ، تا چشم برهم زدن جمله را سر از تن جدا كرد » .\r\n\r\nچشم بستن :\r\nچشم دوختن بر كسى « جمله چشم در هلال بستند كه تا هلال عيار چه خواهد گفتن » .\r\n\r\nچشم‌داشت :\r\nتوقع ، انتظار\r\n\r\nچشم‌راهى كردن :\r\nانتظار كشيدن « آشوب عيار آن شب همه شب در انتظار شاه‌زاده بود و چشم راهى ميكرد » .\r\n\r\nچشم گماشتن :\r\nچشم دوختن « به‌روز عيار درآمد و گفت اينك شاه خوبان رسيد . ملك داراب چشم گماشته بود كه كى آيند كه ايشان را ببيند - آن دو لشكر چشم در آن دو مبارز گماشته بودند » .\r\n\r\nچماق :\r\nدبوس ، چوب‌دستى كه گرهى بر سر آن باشد و آن گره را بميخهاى آهنين تقويت كرده باشند ( در لهجهء سنگسرى : ارجن ) .\r\n\r\nچند :\r\nباندازهء ، به مقدار « پس در كنار حوض دوله مىكند ، چند نيم قد آدمى » .\r\n\r\nچندى :\r\nعده‌يى ، چند تن ، گروهى ، چند تنى ، معدودى « در حال در طلب چندى از خدمتكاران نزديك خود فرستاد و چند تن از ايشان جمع كرد - از بزرگان ملاطيه چندى را كه مصلحت باشد يكى كنم » .\r\n\r\nچنين باد :\r\nآمين ! « پيل زور چون بلشكر رسيد آن سر را در سم مركب ملك داراب در انداخت و گفت بيت :\r\nسر دشمنان تو ، استغفر اللّه !\r\n\r\n","description":"","footnote":"","page_name":" 811 ","page_number":817},
  {"content":"\r\n\r\nكه خود دشمنان ترا سر نباشد چنين باد ! »\r\n\r\nچون :\r\nچه خوش ، چه خوب ! « تو دعوى عيارى مىكنى اين‌قدر نمىدانى كه با تو چه كردند ؟ منم هلال عيار ، چون ترا در دام آوردم ! »\r\nچه « شما چه نكرده‌ايد و چون خواهم كردن » هنگامى « چون نامهء شاه بخوانند زود متوجه مصر گردند - چون باد صبا به روى گل‌زار وزد » .\r\n\r\nچيره كردن :\r\nدلير كردن ، تحريض كردن « فيروز شاه در پيش علم ايستاده بود و لشكريان را در جنگ چيره ميكرد » .\r\n\r\nحاضر :\r\nمراقب « حكم كنيد كه جملهء راهها را بگيرند و بر سر راهها حاضر باشند ، باشد كه آن عياران بدست آيند » .\r\n\r\nحاضر آمدن :\r\nحاضر شدن ، مهيا شدن ، آماده شدن و بودن « جملهء امراى ايران حاضر آمدند » .\r\n\r\nحاضر بودن :\r\nمراقب بودن ، آمادهء كار بودن « گفتند شب‌وروز پاس داريم و حاضر باشيم - شيرين‌سوار با خود گفت كه حاضر باش كه اين سوار به ديگران نمىماند . - شب‌رنگ پيش آمد و سلام كرد و گفت حاضر باشيد كه پانصد سوار بگرفتن شما مىآيند » .\r\n\r\nحاضر خود بودن :\r\nنيك در كار خود نگريستن ، نيك مراقب خود بودن « به‌روز عيار گفت كه مصلحت در آنست كه شب هيچ كس نخفتند و حاضر خود باشند » .\r\n\r\nحاضر وقت بودن :\r\nآماده بودن ، وقت را پاييدن « به‌روز گفت اى شاه اكنون شما حاضر وقت باشيد - شب‌رنگ گفت چون شما نمىآييد من بروم و لشكر بمدد شما بيارم اما شما حاضر وقت خود باشيد كه من رفتم » .\r\n\r\nحالى :\r\nدر زمان ، فىالحال « به‌روز هنوز اين انديشه تمام نكرده بود كه از برابر هلال عيار پيدا شد كه حالى از خانه بيرون آمده بود » .\r\n\r\nحاليا :\r\nاكنون ، فعلا « نصر بن عدل گفت حاليا بنقدا اين عيارپيشه را بگيريد و بر دار كنيد - خناس گفت اگر راست و اگر دروغ حاليا اين خبر منتشر شد » .\r\n\r\nحاميان شهر :\r\nعسسان ، پاسبانان شهر ، مدافعان شهر « نيك نگاه كردند ، جمعى را ديدند از حاميان شهر دمشق كه دو كس را در ميان گرفته بودند و قصد گرفتن ايشان داشتند » .\r\n\r\nحجت گرفتن :\r\nاتمام حجت كردن « اما ما را مقصود حجتى بود كه بر آن قوم گرفتيم . - بر تو حجت گرفتم اگر قبول كنى ترا فايده بهتر و اگر قبول نكنى ترا زيان دارد » .\r\n\r\nحد :\r\nاندازه و مرتبه « شاه شجاع گفت كه اى گداى ايرانى من پسر شاه سرورم ترا چه حد آن‌كه مرا بىسروپا خوانى » .\r\n\r\nحديث :\r\nواقعه ، سرگذشت ، داستان « چون مدت سى و پنج روز ازين حديث ( يعنى واقعهء محصور شدن شاه سرور در شهر تعز ) بگذشت » .\r\n\r\nحرام‌زادگى :\r\nحيله‌گرى ، زرنگى وافر « عدنان ميخواست كه بحرام‌زادگى جان بدر برد ، نتوانست » .\r\n\r\nحرام‌زاده :\r\nمجازا بمعنى زرنگ « زرين‌تاج دختر حرام‌زاده و پردان بود » ( اين تركيب\r\n\r\n","description":"","footnote":"","page_name":" 812 ","page_number":818},
  {"content":"\r\n\r\nبكرات درين كتاب استعمال شده است ) .\r\n\r\nحرام‌زادى :\r\nحرام‌زادگى ، خبث طينت ، شر است طبع « صورت مبدل كرده بود و از عيارى و حرام‌زادى و طرارى كه داشت . . . »\r\n\r\nحرامى :\r\nراه‌زن ، دزد « شب‌رنگ گفت مگر شما حراميانيد كه بر سر راه ايستاده‌ايد تا خلق را برهنه كنيد و آنچه بيابيد ببريد ؟\r\nهلال گفت ما را چرا حرامى ميخوانى ؟\r\nشموط گفت اى درويشك ما را بدزدان و حراميان چه مىماند كه ما را دزد و راه‌زن ميخوانى ؟ »\r\n\r\nحرامىگرى :\r\nدزدى ، راهزنى\r\n\r\nحرب حصار :\r\nجنگ قلعه « ملك ارغوش فرنگ وزيرى داشت قيماس نام ، در شهر در آمد و حكم كرد تا بر سر برج و بارو شدند و بكارسازى حرب حصار مشغول شدند » .\r\n\r\nحرب كردن :\r\nجنگيدن « گفت اى شيرمرد تقصيرى نكردى و امروز تا شب با من حرب كردى و اجلت نرسيده بود » .\r\n\r\nحربگاه :\r\nميدان جنگ ، ناوردگاه ، جنگ‌گاه ، ميدان نبرد ، آوردگاه « در ميان حربگاه من بخطاب رسيدم » .\r\n\r\nحرزدان :\r\nكيسهء توشه « پس دست در حرزدان كرد و قدرى نان و حلوا بيرون آورد » .\r\n\r\nحرزدان حكمت :\r\nتوبرهء حيل ، توبرهء حكمت ، انبانچهء حيل ؛ مجازا بمعنى كيسه‌يى كه عياران با خود داشتند و انواع ابزار عيارى را از قبيل داروى هوش‌بر و ابزار نقب زدن و نظاير اين چيزها در آن حفظ مى كردند .\r\n\r\nحركت :\r\nعمل « اما از ما غايب مىشود و باز بدست مىآيد و به جهت آن حركت مملكت عظيم مسخر ما خواهد شدن » .\r\n\r\nحرمت داشتن :\r\nاحترام كردن « آن روز تا شب صحبت داشتند و بسيار حرمت و عزت داشت ايشانرا ، خاصه به‌روز را » .\r\n\r\nحريف بودن :\r\nهمزور بودن ، هم‌توان بودن ، با كسى برآمدن\r\n\r\nحريف دست :\r\nهم‌زور ، هم‌قوت « آنگاه سپاهى كه از زنگبار آمده بودند چون حريف دست ايشان نبودى مرا با فرخ‌زاد بسته بدان قوم دادى » .\r\n\r\nحساب بازدادن :\r\nحساب پس‌دادن « گفتند كه مال شاه بسيارست هريك بدانچ موكل بوده‌ايم حساب بازدهيم » .\r\n\r\nحشر :\r\nلشكر ، گروه « آن شب بگذشت و آفتاب جهان‌تاب برآمد ، آن دو حشر و آن دو درياى تير و تبر از جاى برجستند » .\r\n\r\nحصار كردن :\r\nمحاصره كردن « به‌روز عيار گفت اگر يك شبه معلوم كنند كه ما كيستيم اين عمارت را حصار كنند و كار ما عظيم مشكل شود - قطاع عظيم خرم بود كه ايرانيان هيچ فتحى نكردند - بهمن زرين كلاه فرود آمد و شهر انطاكيه را حصار كردند » .\r\n\r\nحضرت :\r\nپيشگاه « طيفور گفت اى خداوند نمىدانم كه اين بنده به حضرت خداوند آمده بودم اين قتل و كشش نبود » .\r\n\r\nحضور :\r\nفراغ‌خاطر ، فراغ‌دل ، ايمنى و آسايش « شب‌رنگ گفت مرد غريبم ، در عدن بودم ، آرزوى يمن دارم ، چون بيامدم فتنه و غوغاى عظيم ديدم و هيچ حضور نيست بناچار عزم طايف دارم - من خود را بديدن آن ماهى تسلى كرده‌ام كه اگر\r\n\r\n","description":"","footnote":"","page_name":" 813 ","page_number":819},
  {"content":"\r\n\r\nاو نباشد مرا حضور نباشد - چون از كار ايشان فارغ شويم از سر دلخوشى و حضور به كار عروسى بپردازيم . - و در آن دريا به عيش و حضور مىرفتند » .\r\n\r\nحق :\r\nتكليف و وظيفه « حق ملك بر رعيت آنست كه ملك رعيت را نگاه دارد از سپاه بيگانه » .\r\n\r\nحكم كردن :\r\nفرمان دادن ، دستور دادن\r\n« شاه حكم كرد كه فردا علىالصباح لشكر عزم آن مرغزار كند » .\r\n\r\nحلقه كردن :\r\nحلقه زدن « پانصد سوار و سهيل و عرعر حلقه كردند و ايشان را در ميان گرفتند » .\r\n\r\nحلواى بيهوشانه :\r\nحلواى عياران كه بداروى بيهوشى مىآغشتند « هلال حرام‌زاده دست در انبان حيل كرد و حلواى بيهوشانه بيرون كرد » .\r\n\r\nحمل :\r\nباردارى ، آبستنى\r\n\r\nحيل :\r\nحيله ، نيرنگ « گلبوى گفت چون ديدم اين جوانرا بمكر و حيل آوردند ، بدل برنيامدم - بهزاد به صورت مبدل در ميدان آمد ، من او را نشناختم ، با من حيل كرد و بمكر مرا بگرفت » .\r\n\r\nخاربن :\r\nبتهء خار\r\n\r\nخارخار :\r\nخلجان و تعلق خاطر كه ابتداى ميل و خواهش به چيزى باشد ( برهان قاطع ) ، حالتى باطنى كه از شوق به چيزى و كسى و امرى يا از تشويش و اضطراب در كسى پديد آيد ، شور زدن دل « بهزاد پهلوان گفت شما چه قوميد و اين تن بىسر از آن كيست ؟ زود بگوييد كه در دلم خارخارى افتاد ، مبادا كه آن باشد » .\r\n\r\nخاره سنگ :\r\nسنگ خارا « پيش از آنكه فرخ‌زاد بيايد عمودى خاره سنگى درآمد در عقب عمود پهلوان فرخ‌زاد » .\r\n\r\nخاريدن ( مركب ) :\r\nقشو كشيدن ، تيمار كردن « هر دو خيل آهنگ حرب كردند و مركبان را بخاريدند و بماليدند » .\r\n\r\nخاص :\r\nمخصوصا ، بخصوص « فيروز شاه با خود گفت اين دو وجود خاص از براى ديدن ما آمده‌اند » .\r\n\r\nخاصگى :\r\nنزديك « اما شاه سرور حكم كرد تا شاه اسد با جمعى از خاصگيان به شهر رفتند » .\r\n\r\nخاطر :\r\nميل « سيامك از عقب نگاه كرد و رستم اردستانى را ديد گفت اى برادر بچه آمدى ؟\r\nگفت آرزو دارم كه اين ميدان اين ملعون را به من گذارى . سيامك گفت اى برادر خاطر تو است و عنان مركب بگردانيد » .\r\n\r\nخاطرجويى :\r\nدل‌جويى ، استمالت « شاه‌زاده ازين نوع ميگفت و خاطرجويى فرخ‌زاد ميكرد » .\r\n\r\nخاكسار :\r\nپست ، فرومايه « اى يمنى خاكسار گيرم كه با جادو برنمىآيم آخر حريف تو باشم » .\r\n\r\nخالى :\r\nخلوتگاه ، محلى كه كسى در آن نباشد ، خلوت\r\n\r\nخالى بودن :\r\nتنها بودن « طور گفت من هيچ غافل نبودم ، در زندان گوش ميداشتم ، اما امشب خالى بودم ، عيالانم به خانه نبودند » .\r\n\r\nخالى كردن :\r\nخلوت كردن « عين الحيات حجره خالى كرد - چندان صبر كردند كه از شب دو دانگ بگذشت ايوان خالى كردند و خوش‌خبر را طلب كردند » .\r\n\r\n","description":"","footnote":"","page_name":" 814 ","page_number":820},
  {"content":"\r\n\r\n\r\nخانه :\r\nاتاق ، وثاق ، حجره « پيرزن چراغ برداشت و روان شد ، گلبوى در عقب ، خانه‌يى داشت بغايت كوچك و آگنده و بوريايى كهنه انداخته ، گلبوى بنشست » .\r\n\r\nخانه خداى :\r\nصاحب‌خانه .\r\n\r\nخانهء كمان :\r\nقسمت سخت كمان ما بين محل دست و دو سر كمان كه قسمت بالايى را خانهء بالا و قسمت پايينى را خانهء شيبى گويند ( فرنودسار ) ، بحر كمان « نامه را بر تير خدنگ بست و در خانهء كمان خوارزمى نهاد ، بكشيد و بگشاد و پرتاب داد » .\r\n\r\nخايه :\r\nتخم « نهاد از حوصله زاغ سيه‌پر - به زير پر طوطى خايهء زر » .\r\n\r\nخبر افتادن :\r\nشايع شدن « در جملهء ايران خبر افتاد كه ملك داراب رسيد » .\r\n\r\nخبر بشارت :\r\nخبر خوش « كوه‌تن را خواب برده بود و در انديشهء آن بود كه شيرك رفته است كه سر بهزاد را بيارد . درين انديشه خواب نكرده بود كه جمعى درآمدند و خبر بشارت آوردند . »\r\n\r\nخبردار :\r\nآگاه ، باخبر ، مطلع « خبرها باز دانستند و از هر دو جانب از حال يكديگر خبردار گرديدند » .\r\n\r\nخبردار شدن ( گرديدن ) :\r\nباخبر شدن « به‌روز عيار در آن نواحى رسيد از احوال آمدن ملك داراب خبردار شد » .\r\n\r\nخبردار گردانيدن :\r\nاطلاع دادن « ملك داراب را ازين احوالها خبردار گردانى » .\r\n\r\nخبر شدن :\r\nآگاهى يافتن « عين الحيات از آمدن برادرش خبر شد » .\r\n\r\nخبر كردن :\r\nخبر بردن ، خبر رسانيدن ، خبر دادن « در حال اين خبر به عين الحيات كردند كه ترا به شاه‌زادهء مصر دادند » .\r\n\r\nخبر گردانيدن :\r\nمطلع كردن ، باخبر كردن ، آگاه كردن\r\n\r\nختم :\r\nخاتم « ختم جوانمردان عالمى » .\r\n\r\nخداوند :\r\nشاه ، بزرگ ، صاحب\r\n\r\nخداوند خون :\r\nصاحب مقتول ، كس مقتول « شاه گفت كه از ما برنگردى تا من عذرخواهى خداوندان خون كنم » .\r\n\r\nخدمت بجاى آوردن :\r\nخدمت كردن ، مراسم تعظيم و تكريم بجاى آوردن « شبرنگ با سياوش نقاش درآمد و خدمت بجاى آورد » .\r\n\r\nخدمت كردن :\r\nاداى احترام كردن ، تعظيم كردن ، نماز بردن « ايشان خدمت كردند و گفتند فرمان برداريم . - طارق خدمت كرد و زمين ببوسيد » .\r\n\r\nخراب :\r\nاز پاى افتاده ، پريشان ، تباه « عين الحيات را از آمدن توران‌دخت خبر كردند هرچند كه دلش از بهر فيروز شاه خراب بود اما از سر ضرورت استقبال توران دخت كرد » .\r\n\r\nخراب شدن :\r\nتباه شدن « بهزاد گفت من بتوفيق خداى تعالى مىتوانستم كه شهر دمشق را بگيرم اما خيلى خلق در زير دست و پا خراب مىشدند » .\r\n\r\nخراب كردن :\r\nبىآبرو كردن ، سلب حيثيت كردن « شماط گفت ما چرا خدمت كسى كنيم كه قدر مبارزى ما را نداند و ما را در ميان مجلس برزند و خراب كند » .\r\nخراب كردن لشكر : درهم شكستن آن\r\n\r\nخراب گرديدن :\r\nپاشيده شدن ، از هم پاشيدن ، از اساس و بنياد برهم خوردن ، درهم\r\n\r\n","description":"","footnote":"","page_name":" 815 ","page_number":821},
  {"content":"\r\n\r\nريختن ، منهدم شدن . اين كلمه را نويسندهء كتاب براى سپاه و حال كسى و امثال اين موارد بسيار به كار برده است چنان كه در لهجهء متداول امروزى هم مىبينيم .\r\n\r\nخرابى :\r\nزيان و ضرر « اى شهريار هر خرابى كه به من آمد از نيكو راى وزير آمد » .\r\n\r\nخرج كردن :\r\nصرف كردن ، هزينه كردن « فيروز شاه آن مال كه از قبرس آورده بود جمله بر سكندريه خرج كرد » .\r\n\r\nخرجى :\r\nپولى كه براى خرج كردن لازم است ( خرجى راه : خرجى سفر ) « هزار دينار زر سرخ به جهت خرجى راه به دو دادند » .\r\nآذوقه و توشهء سفر « از بهر خرجى راه قدرى قوت برداشتند » .\r\n\r\nخرگور :\r\nگورخر ، گور بزرگ\r\n\r\nخروج كردن :\r\nطغيان و سركشى كردن « باشد كه زودترى ايشان را از بند خلاص كنيد و در ميان سپاه خروج كنيد » .\r\n\r\nخزينه‌خانه :\r\nگنج ، خزانه ، صندوق نقدينه « ملك داراب با طيطوس حكيم و باروبنه و خزينه‌خانه و خاتونان . . . »\r\n\r\nخسته :\r\nمجروح ، از پا افتاده\r\n\r\nخستن :\r\nمجروح كردن « از آن قوم كشتن گرفتند ، ميزدند و مىكشتند و مىخستند » .\r\n\r\nخسرو مشرق :\r\nآفتاب « تا وقتى كه نسيم سحرى بر اشجار و احجار بوزيد كه اى خفتگان بيدار شويد كه سپاه خسرو مشرق برسيد » .\r\n\r\nخشت :\r\nژوبين ، سلاحى كه به نيزهء كوچك ميمانست و با دست پرتاب ميشد « آن هزار سوار زنگى بيكبار با تيغ و عمود و خشت و دهره و انواع سلاحهاى مختلف بر فيروز شاه فرو ريختند » .\r\n\r\nخطاب :\r\nبازخواست ، مؤاخذه « به‌روز گفت زود باش كه ملك عسطور و وليد خالد و سرور يمنى منتظر مااند اگر تعلل كنى خطاب آن بر شما خواهد بود » .\r\n\r\nخطا شدن :\r\nاصابت نكردن سلاح در حمله بر هدف « چون طومار زنگى چنان ديد كه حمله‌اش خطا شد دست خود را بگزيد » .\r\n\r\nخفتيدن :\r\nخوابيدن ( اين مصدر و همچنين افعال آن مانند خفتيد ، بخفتيد ، بخفت بكرات در اين كتاب آمده است ) « لشكريان آن شب نخفتيدند و مركبان را نعل‌بندى مىكردند » .\r\n\r\nخطايى بند :\r\nنوعى بستن و مقيد ساختن چنان كه شخص مقيد را قدرت حركت نماند « پهلوان بهزاد هردو دستش را ببست و خطايى بندش كرد و در پيش خود انداخت » .\r\n\r\nخلاصى :\r\nخلاص ، رهايى « گفت بارى چون خلاص يافتى ؟ گفتم كه ايشان از آن بند خلاصى نخواهند يافت » .\r\n\r\nخلال فراشان :\r\nجاروب « پس نيزه در نيزهء خود انداختند تا چندان بكوشيدند كه نيزه در دست ايشان خلال فراشان شد » .\r\n\r\nخلف :\r\nفرزند « ما را مىبايد كه آن خلف ترا با ما روانه‌سازى » .\r\n\r\nخلقان :\r\nمخلوقان ، موجودات ، مخلوقات « اى بندگان يزدان بدانيد كه اين خلقان را كه خداى تعالى آفريده است . . .\r\n. - و همه را خالق است و نعمت بر خلقان ازوست » .\r\n\r\nخم خوردن :\r\nخميدن ، خم شدن ، تاخوردن « دستش را طاقت گرز او نبود دستش خم\r\n\r\n","description":"","footnote":"","page_name":" 816 ","page_number":822},
  {"content":"\r\n\r\nخورد ، گرز از سر بغلطيد » .\r\n\r\nخم دادن :\r\nخم كردن\r\n« كدامين سرو را داد او بلندى كه بازش خم نداد از دردمندى » .\r\n\r\nخنگ :\r\nاسب سفيد\r\n\r\nخنگ گردون :\r\nكنايه از خورشيدست « سپاه قيطاسى شب از كره خنگ گردون برميد » .\r\n\r\nخواب :\r\n« مرا خوابست » يعنى خوابم مىآيد « گل اندام برخاست و گفت مرا خوابست » .\r\n\r\nخوار داشتن :\r\nحقير شمردن ، كوچك دانستن خرد گرفتن ، به چشم حقارت نگريستن « طيفور وزير گفت اى خداوند زينهار از كار ايرانيان غافل مباشيد و كار ايشانرا خوار مداريد » .\r\n\r\nخوارزمى :\r\nصفت يا نسبت براى كمان « كمان عاج قبضهء طيار گوشهء خوارزمى »\r\n\r\nخواستارى :\r\nخواستگارى « اگرت كرت اول كه بخواستارى آمده بودند راه مىبودى اين همه فتنه واقع نمىشدى - چند نوبت بخواستارى فرستاد ما اجابت نكرديم » .\r\n\r\nخواستن :\r\nخواستگارى كردن دختر ، خطبت « و جمله را معلومست كه من مىخواستم كه ياقوت را بخواهم » .\r\nعشق و علاقه داشتن ، عشق ورزيدن\r\n\r\nخواستن خون :\r\nخون‌خواهى\r\n\r\nخوانسالار :\r\nآشپزباشى « جملهء امراى ايران حاضر آمدند و خوان‌سالاران نعمت در كشيدند » .\r\n\r\nخوب ديدار :\r\nنيكوروى « ناگاه دختر پرى زادى پيدا شد در غايت جمال و خوب ديدار و كبك‌رفتار » .\r\n\r\nخور :\r\nخوراك ، طعمه « و او را خور ماهيان ساختم » .\r\n\r\nخورشيد جمشيد :\r\nآفتاب ، خورشيد « تا آن شب تار بگذشت ، غزالهء گردون از خم كمند ظلمت شب بجهيد و خورشيد جمشيد از دم گلبوى نهنگ شب برميد - تا آن شب تاريك بروز روشن مبدل شد و خورشيد جمشيد طلوع كرد » .\r\n\r\nخوش :\r\nراحت ، آسوده ، بخوشى « اگر من از پى ايشان نروم ايشان خوش در كشتى بنشينند و بروند » .\r\nتندرست و سالم\r\n\r\nخوش باد :\r\nكلمه‌يى كه هنگام نوشيدن شراب مىگفتند مانند « بسلامتى » كه امروز گويند « مجلس بزم فروچيدند و به شراب خوردن مشغول شدند . آواز خوش‌باد و نوش‌باد برآمد » .\r\n\r\nخوش برآمدن :\r\nنشاط و شادى و سرور كردن ، كيف كردن ، عيش كردن ، خوش بودن « امشب آن شبست كه با هم خوش برآييم و بيك‌جاى بخفتيم » .\r\n\r\nخوش‌خاطر :\r\nخوش‌وقت ، خوشدل ، دلخوش ، آسوده‌خاطر ، خاطرجمع ، خشنود ، راضى « بهزاد هيچ نمىدانست كه او كيست اما بدان معنى خوش‌خاطر بود . - دايه گفت اى پهلوان بهزاد تو خوش خاطر باش كه اين خانهء تست - ملك سرور از طرف امراى يمن خوش‌خاطر شد » .\r\n\r\nخوش شدن :\r\n( در مقابل ناخوش شدن ) سالم شدن\r\n\r\nخوش‌شكل :\r\nزيبا ، صبيح المنظر ، خوشگل « به‌روز جوانى بود بغايت خوش‌شكل » .\r\n\r\n","description":"","footnote":"","page_name":" 817 ","page_number":823},
  {"content":"\r\n\r\n\r\nخوش‌وقت :\r\nبمعنى امروزى خود « مرا از صحبت خود خوش‌خاطر گردانى تا از ديدارت زمانى خوش‌وقت گردم » .\r\n\r\nخوف كردن :\r\nترسيدن ، بيمناك شدن « اى بهزاد چونست كه امروز دير آمدى ؟ خوف كردم كه مبادا با تو همان شده باشد كه با مظفر شاه شد - اگر روم شما را گمان شود كه من نيز چون ديگران خوف مىكنم » .\r\n\r\nخو كردن :\r\nعادت كردن\r\n\r\nخوگر :\r\nمعتاد\r\n\r\nخون كردن :\r\nقتل كردن « آشوب گفت ما مردم غريبيم بجايى بمهمانى بوديم بىوقت بيرون آمديم بدست شما گرفتار شديم يار من خونى كرده و بجست - هرچند كه اين خونها من كردم اما خونى شامى باشد » .\r\n\r\nخون‌گرفته :\r\nكسى كه خون كسى بر گردنش باشد و او را بپاى خود به محل مجازات برد « شيرك نادان خون‌گرفته بر پشت مركب مست خواب ميرفت و با خود تصور ميكرد كه هم‌اكنون بمراد خواهم رسيدن » .\r\n\r\nخون گرفتن :\r\nخون كسى گريبان قاتل را گرفتن و او را بمكافات دچارساختن « جند ديو بانگ بر سپاه خود زد و گفت او را دريابيد كه خون كسان ما او را گرفته است و او را پاره‌پاره كنيد » .\r\n\r\nخون ورآورده :\r\nدشنامى است ، بمعنى قاتل ( ؟ ) « ياقوت گفت اى خون ورآوردهء بالا بگور ! آرزوى وصل من دارى ؟ »\r\n\r\nخونى :\r\nقاتل ، آنكه خون كسى بر گردنش باشد « چون خونيان و دزدان در زندان كرده‌اى - اين قوم خونى مااند - من خونى خود را عسطور و سرور و دختر عسطور مىدانم » .\r\n\r\nخوى دادن :\r\nعادت دادن ، معتاد كردن « دو اشتر بتگ رسيدند كه بغايت گرسنه بودند ، نيك‌انديش وزير ايشانرا خوى داده بود كه عليق ايشانرا دايم آنجا دادى . - من آن اشتران را چنين خوى داده‌ام كه سه روز چهار روز ايشانرا در شهر گرسنه ميدارم » .\r\n\r\nخوى كردن :\r\nعادت كردن « بنده مردىام كه در مسافرت خوى كرده‌ام كه هر روز در منزلى و هر شب در مقامى باشم » .\r\n\r\nخياره :\r\nزبده ، برگزيده « ميراق بسيار با سيامك بكوشيد ، دانست كه سيامك مرد خياره است و بضرب دست مشكل با او خواهد برآمدن » .\r\n\r\nخيره :\r\nخيره‌سر ، بىباك « طيفور گفت اگر فيروز شاه در طلسم رفته باشد بسيار عجيب نباشد كه عظيم خيره است » .\r\n\r\nخيز كردن :\r\nجهيدن ، خيزبرداشتن « شيرين سوار بغايت چابك بود خيزى كرد و از پشت مركب در ميان ميدان جست » .\r\n\r\nخيل :\r\nگروه ، قشون\r\n\r\nخيلى :\r\nبسيارى ، بسيار ، فراوان\r\n\r\nداد :\r\nدادخواهى ، تظلم « ايشان مىگفتند كه بپاىتخت قيصر بداد مىرويم - خدمتكاران سر راه بر قطاع و عايل گرفتند و آواز داد برآوردند عايل گفت چه كسانيد و داد از كه مىخواهيد و فرياد چرا مىزنيد » .\r\nفرياد « شاه سرور تميم را ديد كه سراسيمه\r\n\r\n","description":"","footnote":"","page_name":" 818 ","page_number":824},
  {"content":"\r\n\r\nدرآمد و دستار بر زمين زد و داد داد برآورد - از ناگاه آواز داد برآمد ، جمعى داد مىزدند كه اى شهريار گيتى داد ! - فيروز شاه آواز بشنيد سؤال كرد كه چه بوده است ؟ گفتند جمعى بازرگانان زخم خورده‌اند كه داد مىزنند . شاه‌زاده گفت درآريد تا بنگرم كه برين قوم كه ظلم كرده است » .\r\n\r\nداد زدن :\r\nتظلم كردن ، شكايت كردن ، فرياد برآوردن « عايل گفت داد چرا مىزنيد ؟\r\nايشان گفتند چون داد نزنيم » .\r\n\r\nدادن :\r\nحمله كردن « شما پانزده هزار مرديد حريف دو سوار نيستيد ؟ بضرب تير دهيد و مردانه بايستيد » .\r\nتسليم كردن ، واگذار كردن « شموط با خود گفت اين قوم انديشه‌يى كرده‌اند و مرا از آن جهت طلب كرده‌اند ، حاليا مصلحت در آنست كه لحظه‌يى خود را بديشان دهم تا تمام از حال ايشان بدانم » .\r\n\r\nداروى بيهوشانه :\r\nداروى هوش‌بر ، بيهوشانه ، داروى هوش‌ربا\r\n\r\nداشتن ( پيش كسى يا بر كسى ) :\r\nطلب داشتن « بهزاد گفت يكى آنك دو ضرب گرز پيش او دارم كه او سه ضرب گرز بر من زد و گفت در ملك ما رسم آنست كه سه ضرب سه ضرب مىزنند و مىگيرند ، او سه ضرب زد و من يكى ، دوى ديگر بر او دارم » .\r\nراه دادن « نصر بن عدل تند شد و گفت آنچه بر من آمد از نيكو راى وزير بود كه با من حيل كرد و مرا در شهر حلب نداد » .\r\nمأمور كردن ، گسيل كردن « شاه سرور گفت اى بدبخت ترا بجلادى داشته‌ام يا به نصيحت‌گرى ؟ بزن كه دستت بريده باد ! »\r\n\r\nداماد شدن :\r\nعروس را تصرف كردن\r\n\r\nدانستن :\r\nشناختن « بدان يزدانى كه او را مى دانى - و گفت هركه مرا داند داند و هركه نداند بداند منم شاه شجاع - اين فارس فيروز شاه را دانسته بود و معلوم داشته كه ملك داراب آمده است »\r\n\r\nدانگ :\r\nچهار يك درم و جز آن ، شش يك ملك و خانه ، حصه و بهره ، دانق . درين كتاب : قسمتى و پاسى از شب يا روز ، برهه‌يى از زمان « دو دانگ از شب گذشته » .\r\n\r\nدايگان :\r\nدايه\r\n\r\nدبور :\r\nمقابل صبا « علمهاى زرد و سرخ و سياه و بنفش بباد صبا و دبور و شمال و جنوب برافراشتند » .\r\n\r\nدبدبهء كابلى :\r\nيكى از آلات موسيقى رزمى . شايد از اصل دبداب باشد ( ؟ ) « كوس حربى فروكوفتند و ناى برنجين و دبدبهء كابلى دردميدند » .\r\n\r\nدبوس :\r\nگرز آهنين شش‌پر « شبرنگ گفت شما عجب قوميد ! گدايى بدبوس ميكنيد ! »\r\n\r\nدچار خوردن :\r\nرجوع شود به دوچار خوردن\r\n\r\nدر :\r\nدر حال\r\n\r\nدر :\r\nدروازه « چهل روز در شهر بستند و از ما امان خواستند و خيمه و بارگاه شاه وليد بر در مصر زدند - مصلحت آنست كه در شهر تعز ببنديم اگر ايرانيان يكسال بر در شهر بنشينند اين شهر را نتوانند گشود » .\r\n\r\nدرآمدن :\r\nدرآويختن ، گلاويز شدن « كه من با تو درآيم - تيغها بركشيدند و در هم درآمدند » .\r\n\r\n","description":"","footnote":"","page_name":" 819 ","page_number":825},
  {"content":"\r\n\r\n\r\nفرارسيدن :\r\n« بادرفتار صبر كرد تا شب درآمد - بهزاد گفت اين چند روز درين جزيره بسر بريم تا باز ايام دريا درآيد » .\r\nوارد شدن ، ورود « شبرنگ عيار با سياوش نقاش درآمدند - در خيمهء خود درآمدند و كار راستى خود كردند » .\r\n\r\nدرآموختن :\r\nتعليم دادن ، ياد دادن « ايشان را تعليم دهد و ايشانرا علم درآموزد » .\r\n\r\nدرآوردن :\r\nداخل كردن ، وارد كردن ، درون آوردن « شاه سرور را عجب آمد فرمود تا درآرند ، پرده برداشتند و شبرنگ عيار را ببارگاه درآوردند » .\r\n\r\nدرآويختن :\r\nتعبيه كردن ، كار گذاشتن « درى محكم شدادى در آن برج درآويختند » .\r\nسرنگون كردن ، به زير انداختن « بگيريد او را و ببريد و از باروى شهر درآوريد » .\r\n\r\nدر افتادن :\r\nدرگرفتن « در گمان بودند كه مگر شبيخون كردند ، جنگ درافتاد » .\r\nاز پاى درآمدن : « بزد بر فرقش چنانك مغزش بيرون آمد ، فارس درافتاد » .\r\nحمله‌ور شدن و هجوم كردن ، گلاويز شدن : « باقى درافتادند و حمله كردند . - در آن قوم درافتاد و چندى را هلاك كرد » .\r\n\r\nدرانداختن :\r\nشروع كردن ، آغاز كردن ، بميان آوردن « روز هفتم جنگ درانداختند . - بهرچند روز يك بار جنگ درانداختندى » .\r\nو نيز رجوع شود به اين مصراع از رودكى :\r\n« باده انداز كاو سرود انداخت »\r\n\r\nدرباختن :\r\nاز دست دادن « مسروق بن عتبه دمشق را درباخت » .\r\n\r\nدر باقى شدن :\r\nخاتمه يافتن ، متوقف شدن ، منتفى شدن ، تمام شدن « كه اين جنگ در باقى شود و جوانان ديگر بقتل نيايند » .\r\n\r\nدرباقى كردن :\r\nتمام كردن ، بس كردن ، منصرف شدن ، بنهايت رسانيدن ، ترك كردن ، بپايان بردن « هيچ چاره‌يى نمانده است به غير آنكه اين جنگ را در باقى كنيد » .\r\n« رسم ملوك فرس چنين بود كه چون آواز طبل آسايش بشنوند دست فرود آورند و در حال جنگ را در باقى كنند » . « او نيز قدم بازگرفت و ديگر نيامد آن محبت در باقى كرد » .\r\n\r\nدربايست :\r\nلازم ، ضرور « آن شب آنچه دربايست بود معدمى كردند » « آنچه مبارزان را در روز جنگ دربايست بود بر خود راست كرد » .\r\n\r\nدربستن :\r\nبستن ، مقيد كردن « در حال در باد رفتار چسبيدند و او را محكم دربستند » .\r\n\r\nدربند :\r\nراه ، معبر « چون شاهور از آن دربند درگذشت تا بدر سردابه رسيد » . « در دامن آن كوه ميرفت تا بجاى تنگ رسيد ، دربندى پديد آمد ، چون بهزاد از آن دربند بگذشت . . . »\r\n\r\nدربند بودن :\r\nمقيد بودن ، اسارت « مؤلف اخبار گويد كه در آن سه روز فيروز شاه و فرخ زاد دربند بودند » .\r\n\r\nدربند آن بودن :\r\nدربند آن كار بودن ، تصميم بر آن كار داشتن ، دنبال آن كار بودن ، انديشهء آن كار داشتن « دايم دربند آن بودم كه تو بمراد دل برسى » « جند تا زنده است دربند عوض با ما خواهد بود » .\r\n\r\nدرپى كردن :\r\nتعقيب كردن « ملك داراب گفت اين ملعون را دريابيد كه مظفر\r\n\r\n","description":"","footnote":"","page_name":" 820 ","page_number":826},
  {"content":"\r\n\r\nشاه را برد ! لشكريان درپى كردند ، نتوانستند رسيد » . « فيروز شاه آن گور را ديد ، درپى او كرد » .\r\n\r\nدر پيش كردن :\r\nجلو انداختن « بضرب تيغ آن قوم را در پيش كرده بود و مىآورد » .\r\n\r\nدر تعلل انداختن :\r\nبتأخير افگندن ، پس انداختن « شاه سرور گفت كه كشتن در تعلل اندازيد و دربند نگاه داريد . حاليا مصلحت در آن مىبينم كه ما جنگ را در تعلل اندازيم و متوقف كنيم » .\r\n\r\nدر تنگ آوردن :\r\nبتنگنا افگندن ، مضطر و بيچاره كردن\r\n\r\nدر توقف افتادن :\r\nبه تعويق افتادن ، متوقف ماندن ، بتأخير افتادن\r\n\r\nدر توقف انداختن :\r\nبتأخير انداختن ، موقوف داشتن « قتل ايشانرا در توقف انداخت تا روز عيد ايشان را قربانى كند » .\r\n\r\nدر توقف داشتن :\r\nمتوقف كردن ، موقوف ساختن « حاليا كشتن اينها را در توقف داريد تا بنگريم كه اين شخص از كجا برسد . »\r\n\r\nدر جبه رفتن :\r\nسلاح پوشيدن « حكم كرد تا دويست غلام در جبه رفتند و تيغها كشيدند » .\r\n\r\nدر چوب كشيدن :\r\nچوب زدن ، تازيانه زدن\r\n\r\nدر حال :\r\nفى الحال ، فورا ، على الفور « در حال در طلب چندى از خدمتكاران نزديك خود فرستاد - در حال او را پيش والى بردند - در حال كتاب فال در نظر آورد » .\r\n\r\nدر حكم درآوردن :\r\nمطيع كردن ، فرمانبردار و منقاد ساختن « آمده‌ام تا ملك اسكندريه بگشايم و اسكندر شاه را در حكم در آورم » .\r\n\r\nدر خاك انداختن :\r\nنابوده انگاشتن ، پايمال كردن ، زير پا گذاردن ، ناچيز شمردن « شموط گفت شماس و شماط حق نان و و نمك ملك داراب در خاك انداختند » .\r\n\r\nدرختستان :\r\nقلمستان ، آنجا كه درخت ناك باشد « تو در گنبدى نشسته‌اى كه گرداگرد تو باغ و درختستان است » .\r\n\r\nدر خواب ساختن ( خود را ) :\r\nخود را بخواب زدن « بهزاد بديد ، هيچ نگفت و خود را در خواب ساخت » .\r\n\r\nدرخواست :\r\nتقاضا\r\n\r\nدرخورد :\r\nدرخور ، شايسته ، سزاوار ، لازم « اى درويش اگر نعمتى دارى قدرى بما ده كه قوى درخوردست » .\r\n\r\nدر دست آمدن :\r\nدر رسيدن ، فرارسيدن « چون شب در دست آمد به خانه آمد » .\r\n\r\nدر دست درآمدن :\r\nفرارسيدن ، در رسيدن « شب در دست درآمد » .\r\n\r\nدرد كردن :\r\nدرد آمدن « بينى او را بگرفت و جوال‌دوز را بگذرانيد ، جندله را عظيم دردش كرد - خطاب را بغايت درد كرد »\r\n\r\nدر دل داشتن :\r\nرنجيده‌خاطر بودن ، رنجش داشتن ، بدل گرفتن\r\n\r\nدر دم :\r\nدر حال ، فى الحال ، فورا ، در وقت ، در ساعت\r\n\r\nدر دويدن :\r\nدوان پيش رفتن « شيرين‌سوار در دويد و گريبان حارث را گرفت » .\r\n\r\nدر رسيدن :\r\nوارد شدن ، رسيدن ، فرارسيدن ، نزديك شدن « از دل گرد هزار سوار مسلح دررسيدند . درين دم فيروز شاه با آن مبارزان در رسيدند »\r\n\r\nدر رفتن :\r\nدرون رفتن ، وارد شدن « نيك‌انديش\r\n\r\n","description":"","footnote":"","page_name":" 821 ","page_number":827},
  {"content":"\r\n\r\nدر رفت و من نيارستم رفتن » .\r\n\r\nدر ساعت :\r\nدر حال ، فى الفور ، در دم\r\n\r\nدر سپاردن :\r\nسپردن ، طى كردن .\r\n\r\nدرست :\r\nسالم ، بىعيب و بىنقص ، تمام ، تماما ، بتمامى ، سكهء سيم و زر كامل و تمام عيار\r\n\r\nدر سر :\r\nدر جانب سر « هلال عيار در سر اسب شاه سرور ايستاده بود »\r\n\r\nدرشت :\r\nخشن « در حق ما گمان دزدى مىبرى و سخنهاى درشت مىگويى » .\r\n\r\nدر عقب نهادن :\r\nتعقيب كردن « ملك داراب نگاه ميكرد ، سپاه خود را ديد در عقب يمنيان نهاده بودند » .\r\n\r\nدر غضب رفتن :\r\nخشمناك شدن ، غضبناك شدن « قطاع چون بشنيد در غضب رفت » .\r\nآن زنگى در غضب رفت و گفت اگر تو نيايى من ترا بضرب مردى ببرم » .\r\n\r\nدر غور بودن :\r\nانديشناك بودن « آنچه ايشان ميگفتند جمله را مىشنيد و عظيم در غور بود » .\r\n\r\nدرفشنده :\r\nدرخشنده « صبح درفشنده از كنار افق طلوع كرد » .\r\n\r\nدرفشيدن :\r\nدرخشيدن\r\n\r\nدرق :\r\nمترادف با فرق و همراه آن درين كتاب بكرات استعمال شده است مانند « گرز بر فرق و درق يكديگر نهادند » و گويا در زبان عاميانه معمول بود . در عربى « درق » بمعنى قسمت سخت از هر چيزى است .\r\n\r\nدرق و فرق :\r\nسر و كله « تيغها جان رباى بر كشيدند و بر درق و فرق هم مىزدند » .\r\n\r\nدركار :\r\nلازم ، دربايست ، به كار آينده « در حق او تربيت بسيار بايد كردن كه در سپاه ما چون او مبارزى دركار است » .\r\n\r\nدركار آمدن :\r\nاثر كردن ، اثر گذاشتن « چون دور بسر رسيد داروى بيهوشانه دركار آمد . »\r\n\r\nدركار آوردن ( . . . درآوردن ) :\r\nبه كار انداختن « منجنيق و عروسك در كار درآوردند »\r\n\r\nدركار بستن :\r\nبه كار گماشتن و به كار واداشتن ، بيگارى گرفتن « پس آن خلق را با لشكرى در كار بستند » .\r\n\r\nدركار بودن :\r\nرونق داشتن ، رائج بودن ، نيك بر كار بودن ، نيك رونق داشتن ، ( دولت در كارست : يعنى بخت بيدارست دولت يارست ) سرگرم كار بودن « آن عياران در كار بودند كه خيلى كار بود . - ايشان در كار ، راوى گويد » .\r\n\r\nدركار داشتن :\r\nبه كار گماردن « شاه مسروق جاسوسان در كار داشته بود » .\r\n\r\nدركار كردن :\r\nبه كار بردن « اين شبرنگ عيارست كه با ما باخت و ما را داروى بيهوشانه در كار كرد - با ما مكر كرديد و داروى بيهوشانه در كار كرديد » « يك چوبه تير خدنگ در كارش كنم »\r\n\r\nدركار نهادن :\r\nبه كار انداختن ، به كار گماشتن ، به كار بردن « باز سوهان در كار نهاد ، ببريد و برگشود »\r\n\r\nدركشيدن :\r\nسركشيدن ، تجرع « شربتى است دركش »\r\nپيش آوردن ، بيرون آوردن « از جاى برجستند و مركبان دركشيدند و سوار شدند » .\r\n\r\n","description":"","footnote":"","page_name":" 822 ","page_number":828},
  {"content":"\r\n\r\nسركشيدن شراب و شربت ، لاجرعه نوشيدن « پياله را پر كرد و دركشيد . - سه پياله پياپى دركشيد - طارق بستد ، بردم نهاد و بناچار دركشيد » .\r\nگستردن « جمله امراى ايران حاضر آمدند و خان سالاران نعمت دركشيدند » .\r\n\r\nدر كلمات درآمدن :\r\nزبان بازكردن ، آغاز سخن كردن ، سخن گفتن « به‌روز در كلمات درآمد و با هم سخنها مىگفتند » .\r\n\r\nدر كمان پيوستن :\r\nبزه گذاشتن تير\r\n\r\nدر كنار گرفتن :\r\nدر آغوش گرفتن\r\n\r\nدر كوفت :\r\nكوفته « جملهء اعضايش شكسته و در كوفت و سياه شده » .\r\n\r\nدرگذار آمدن :\r\nبه راه افتادن ، عبور كردن « شب رنگ جامهء درويشانه پوشيده و كلاه فقيرانه بر سر نهاده بدين شكل درگذار درآمد . - از ناگاه نيك‌انديش وزير خلعت پوشيده درگذار درآمد » .\r\n\r\nدرگذار آوردن :\r\nعبور دادن ، گذرانيدن « از زير قصر آنها پنج مبارز را درگذار آوردند » .\r\n\r\nدرگذار بودن :\r\nدر حال عبور بودن ، گذشتن « ايشان درين بودند كه شبرنگ عيار درگذار بود ، ايشانرا بديد و بشناخت » .\r\n\r\nدرگذاردن :\r\nعفو كردن ، در گذشتن ، صرف نظر كردن از خطا « اكنون گناه را از من درگذار كه من بندهء فرمانم » .\r\n\r\nدر گذاشتن :\r\nصرف‌نظر كردن ، عفو كردن ، بخشودن ، درگذاردن ، از گناه و عقوبت كسى صرف‌نظر كردن .\r\n\r\nدر گذراندن :\r\nتجاوز از گناه ، در گذشتن از تقصير ، بخشودن ، صرف‌نظر نمودن « ترا گناهكار ندانم و هفت گناه بزرگ از تو در گذرانم » .\r\n\r\nدرگذشتن :\r\nصرف‌نظر كردن ، عفو كردن ، بخشودن « با اين همه بدى كه از تو در وجود آمده است ميخواهى كه از سر جرم تو درگذرم - اكنون كه بىگناهى تو مرا معلوم شد از كشتن تو درگذشتم » .\r\nرد شدن ، عبور كردن ، گذشتن « غلام دو پاره درافتاد ، عين الحيات و شريفه درگذشتند » .\r\nسپرى شدن « تا عاقبت آن شب درگذشت » .\r\n\r\nدر گردش درآوردن :\r\nداير كردن « آتش كن آمد تا آتش بركند ، القصه آتش بركردند و حمام را در گردش درآوردند » .\r\n\r\nدرگرفتن :\r\nتأثير كردن « جمشيد شاه قبول نكرد و گفت با من اين سخن در نمىگيرد » .\r\nشروع كردن « گريه و زارى درگرفت » .\r\nروشن شدن آتش يا گرفتن و شعله‌ور شدن آتش : « يك شعلهء آتش از حلق زرده بيرون آمد و بر آن خاشاك افتاد و در گرفت » .\r\n\r\nدرگشتن :\r\nواژگون شدن « شديد از پشت مركب در گشت و در خاك تيره افتاد . - ركيب‌دار در گشت و هلاك شد ، پهلوان بهزاد سوار شد » .\r\n\r\nدر گوش گاو خفتن :\r\nغافل بودن « اى يمنيان در گوش گاو خفته‌ايد و نميدانيد كه به خون هر زنگى در ملك يمن سنگ بر سنگ نگذارم » .\r\n\r\nدرماندن :\r\nمتحير و عاجز شدن ، مضطر شدن « نه زهرهء آنكه منعش كند و نه طاقت آنكه در پيشش بنشيند ، درماند » .\r\n\r\nدر مقابله :\r\nروياروى ، روباروى ، روبرو « چندان\r\n\r\n","description":"","footnote":"","page_name":" 823 ","page_number":829},
  {"content":"\r\n\r\nتأمل كرد كه شاه‌زاده در ميدان آمد و در مقابلهء سيامك دررسيد » .\r\n\r\nدر نشستن ( تيغ ) :\r\nفرو رفتن تيغ در گوشت « تيغ در ران پيل زور دو انگشت در نشست » .\r\n\r\nدر نظر آوردن :\r\nاز نظر گذرانيدن « در آن قلعه مال فراوان بود جمله را در نظر فيروز شاه آوردند »\r\n\r\nدرنگ :\r\nصدايى كه از خوردن تيغ و هر چيز ديگر برآيد .\r\n\r\nدرنهادن :\r\nبه راه انداختن و آغاز كردن « فغان برآوردند و زارى درنهادند » .\r\n\r\nدروايست :\r\nدربايست ، لازم ، ضرور « نيكو راى وزير را در شهر حلب بگذاشت كه هر دروايستى كه ملك را باشد او راست كند . »\r\n\r\nدر وجود آمدن :\r\nپديد آمدن ، بوجود آمدن ، سر زدن « با اين همه بدى كه از تو در وجود آمده است - سيامك جوان كاركردهء كارآزموده بود و از جملهء مبارزان سرآمد بود و بسيار كارها ازو در وجود آمده بود . »\r\n\r\nدروغ نهادن :\r\nتهمت زدن « گفت بنگريد كه چنين دروغ بر خاندان من مىنهند و مرا بدنام ميكنند » .\r\n\r\nدرهم آويختن :\r\nبا يكديگر بجدال برخاستن « آن دو سپاه درهم آويختند » .\r\n\r\nدر هوا كردن :\r\nبرپا كردن برافروختن « دارها در هوا كردند » .\r\n\r\nدريافتن :\r\nكسى را دريافتن يعنى بفرياد او رسيدن ، بداد او رسيدن ، او را مدد كردن و از بلا رهانيدن « اى ياران دريابيد كه اين ايرانى بىوجود برادرم را گرفته است . - هلال چون چنان ديد نعره زد كه اى جوانان يمن دريابيد كه لشكر ايران در طلايه غلبه‌اند - به‌روز گفت اما من با اين ياران خود شرطى كرده‌ام كه چون دولتى بيابم اول ايشانرا دريابم » .\r\nغالب شدن بر كسى و اسير سر پنجهء خود كردن او را « سولاب ملول شد و گفت روزگار ما را دريافته است » .\r\n\r\nدريغ خوردن :\r\nتأسف خوردن « چون فيروز شاه به اسكندريه رسيد اسكندريه را خراب ديد ، بسيار دريغ خورد » .\r\n\r\nدرين نزديك :\r\nبه زودى « اين لشكر را بقايى چندان نباشد ، هم درين نزديك دمار ازين قوم برآريم » .\r\n\r\nدست :\r\nقدرت ، قوت ، توانايى ، زور ، برترى ، غلبه « چون دست ما باشد يعنى دورهء قوت و قدرت ما باشد »\r\nنوبت ، بار ، دور « با هم دستى كشتى بگيريم »\r\n\r\nدست‌آويز :\r\nوسيله « اين دو كس را كه تو گرفته‌اى هر دو غلام شاه سرورند و مدتيست كه ياغى شده‌اند ، عظيم دست‌آويزى از براى شاه سرور خواهند بودن » .\r\n\r\nدستار :\r\nمعجر ، دستمال خاصه دستمالى كه بسر بندند ، روسرى « بعد از آن موى او را در زير دستار كردند » .\r\n\r\nدستارچه :\r\nدستمال « ملك داراب بگريست ، دستارچه بر چشم نهاد و زارى كرد » .\r\n\r\nدستان :\r\nحيله ، مكر ، چاره « فيروز شاه با جملهء امرا بيامدند و بچاره و دستان بسيار آن سنگ آسيا را برآوردند » .\r\n\r\nدست به آب بردن :\r\nدست به آب رسانيدن ، كنار\r\n\r\n","description":"","footnote":"","page_name":" 824 ","page_number":830},
  {"content":"\r\n\r\nآب رفتن ، آفتابه برداشتن ، به بيت الخلا رفتن « به‌روز ساعتى صبر كرد ، از آن غلامان يكى پيش‌آمد كه دستى به آب برد » .\r\n\r\nدست باز گرفتن :\r\nدست باز كشيدن ، دست باز داشتن\r\n\r\nدست بازى :\r\nدستبرد « عياران در حال پيش ملك داراب آمدند و از حال ايرانيان و دست بازى ايشان و ده سرهنگ قيصر كشتن جمله را بگفتند » .\r\n\r\nدست به خود داشتن :\r\nدست نگهداشتن « شاه سليم يك نعره بر جلاد زد كه اى جلاد دست بخوددار كه عجب سخنى شنيدم » .\r\n\r\nدست برآوردن :\r\nدست بالا كردن و دست بسلاح بردن « مردم شهر دست برآوردند ، فيروز شاه و فرخ‌زاد دست بتيغ كردند و رو در آن قوم نهادند » .\r\n\r\nدست‌برد :\r\nهنر « دست برد خود را بدين قوم بنماى » .\r\n\r\nدست برداشتن :\r\nدست برآوردن ، دست بلند كردن « در ايوان شاه سرور رسيد ، دست برداشت و گفت قاصدم از ملك ايران » .\r\n\r\nدست دادن :\r\nپيش‌آمدن ، واقع شدن ، حادث شدن ، روى دادن ، رخ دادن « عظيم مشكل كارى دست داد - گفت بدحالتى دست داد - جنگ مغلوبه دست داد » .\r\nتسليم شدن : « گلبوى گفت اگرم بهزار پاره كنى كه هرگز به تو دست ندهم » .\r\n\r\nدست داشتن :\r\nوقوف داشتن « جهانسوز را خدمتكارى بود ، مرد عيار و طرار بود و در قسم شب‌روى دستى داشت » .\r\nدست كشيدن ، خوددارى كردن ، صرف‌نظر كردن : « گلبوى چندان جفا مىكشيد و دست از دامن وفا نمىداشت - بهزاد گفت هنوز دست نمىدارى و قصد هلاك من ميكنى ؟ - خرناس چون چنان ديد دست را از سلاح بداشت - دست از طارق بداشتند » .\r\n\r\nدست ضرب :\r\nضرب دست ، ضرب شست ، دستبرد « چون كوه‌تن رعدآواز از دست ضرب بهزاد خلاص شد بشتاب تمام گريزان رو به شهر فواق نهاد » و نيز در موارد ديگر به همين معنى آمده است .\r\n\r\nدست قوى كردن :\r\nپروبال دادن ، تسلط بخشيدن « شاه سيف الدوله زن و بچه و مال و گنج ايشانرا به شموط داد و دست او را قوى كرد و پهلوانى پاىتخت خود را برابر آن دو برادر غدار بشموط ارزانى داشت » .\r\n\r\nدست گشادن :\r\nدست زدن ، آغاز كارى كردن ، بكارى مشغول شدن « بيكبار دست بيداد بر بندگان خدا مگشاييد » .\r\n\r\nدست‌گير :\r\nمددكار ، يارىدهنده « فرخ‌زاد گفت عنايت يزدان دست‌گير ما شد » .\r\nدست‌وپاگير : « مطبخى گفت اين كار دست‌گيرست و بتنهايى برنمىآيد »\r\n\r\nدست‌گيرى :\r\nيارى « يزدان مرا دست‌گيرى كرد » .\r\n\r\nدست‌وپا زدن :\r\nدست‌وپا كردن ، چاره‌سازى كردن « اگر شاه شجاع اينجا بودى دست و پايى ميزد و كارى مىكرد » .\r\n\r\nدستور :\r\nوزير\r\n\r\nدستورى :\r\nاجازه\r\n\r\nدست و ضرب :\r\nضرب‌دست « شاه اسد متحير بماند و گفت اين ايرانى عجب دست و ضربى دارد ! »\r\n\r\n","description":"","footnote":"","page_name":" 825 ","page_number":831},
  {"content":"\r\n\r\n\r\nدشمن‌شناس :\r\nكسى كه از لشكر دشمن اطلاعاتى داشت « اول كسى كه عزم ميدان كرد جوانى بود از سپاه مصريان .\r\nملك داراب گفت اين كيست ؟ دشمن شناسان گفتند اين سوار حارث يمنى است » .\r\n\r\nدشوار :\r\nخشن ، سخت « جلدك را جوابهاى دشوار دادند و او را گسيل كردند »\r\n\r\nدعوى زدن :\r\nدعوى كردن « اى يمنى تو كيستى كه در حضور مبارزان عالم دعوى از شجاعت زنى ؟ »\r\n\r\nدعوى كارى :\r\nپرمدعايى « جهان‌افروز گفت كجا رفت آن همه شطارت و دعوى كارى تو ؟ »\r\n\r\nدعوى كردن :\r\nادعا كردن « مالون ديو نعره بر كران ديو زد و گفت اى ملعون ياد دارى كه در صحبت ملك شطلاط با من دعوى كردى و آن روز بحيل مرا بر زمين زدى و ناموس مرا بردى » .\r\n\r\nدغا دل :\r\nبددل ، دارندهء دل بد\r\n\r\nدفع كردن :\r\nسربنيست كردن ، پاك كردن\r\n\r\nدكانچه :\r\nصفه « بر در قصر درختى بلند و در زير درخت دكانچه‌يى ساخته » .\r\n\r\nدل :\r\nميان « از دل گرد » .\r\n\r\nدل امن :\r\nدل‌آسوده و « بدل امن » يعنى با فراغ خاطر « بدل امن تمام ، خاك مىكندند » .\r\n\r\nدل برداشتن :\r\nنوميدشدن ، دل‌بركندن « ايشان دل از خود برداشتند - جمشيد شاه تمام دل از خود برداشت » .\r\n\r\nدل نهادن :\r\nتصميم گرفتن ، مصمم شدن « باد رفتار دل بر آن نهاد كه چون شب درآيد در شهر رود » .\r\n\r\nدل دادن :\r\nراضى بودن دل « هرچند ما را دل نمىدهد كه ترا تنها در اين كار بفرستيم »\r\n\r\nدلدارى :\r\nدلسوزى ، تسلى « اما پدرش گمان برد كه او از سر دلدارى و شفقت مىگويد .\r\n\r\nدلدارى كردن :\r\nتسلى دادن ، دلدارى دادن « نصر بن عدل او را در پيش خود بنشاند و دلدارى كرد - خورشيد شاه را در كنار گرفت و از فراق برادرش پرسش كرد و بنواختش و دلدارى كرد » .\r\n\r\nدل با كسى داشتن :\r\nبا او يكدل بودن « اگر دانم كه دل با ما دارد خود را به دو نمايم و اگر دانم كه دلش با ما نيست تدبيرى ديگر كنم » .\r\n\r\nدل راست داشتن :\r\nيكدل و يكجهت بودن « يك دوست نمىبينم كه با ما دل راست دارد » .\r\n\r\nدل شكستن :\r\nمأيوس كردن ، نوميد كردن\r\n\r\nدلش نمىدهد :\r\nدر تعبير امروزين دلش نمى آيد « شوهرم مرد كريم طبع است ، دلش نمىدهد كه بگويد نمىدهم » .\r\n\r\nدليروار :\r\nبىپروا\r\n\r\nدليرى دادن :\r\nتحريض كردن ، جرأت دادن « مبارزان شام را در جنگ كردن ايرانيان دليرى مىداد » .\r\n\r\nدليرى كردن :\r\nجسارت كردن « سواران دليرى ميكردند و در پيش خندق مىآمدند » .\r\n\r\nدليل :\r\nراهنما ، بلد « عرعر گفت اى آزاده مرد چه باشد كه ما را دليلى كنى و ما را بدان مرغزار رسانى » .\r\n\r\nدليلى :\r\nراهنمايى\r\n\r\nدم :\r\nوسيلهء دميدن براى برافروختن آتش ، در تعبير مازندرانى ( دمى ) « و دهانى چون دم آتش‌كنان » .\r\n\r\n","description":"","footnote":"","page_name":" 826 ","page_number":832},
  {"content":"\r\n\r\nلب و دهان : « بهروز آن جام پيش طارق داشت . طارق بستد و بر دم نهاد و بناچار دركشيد » .\r\n\r\nدم زدن :\r\nنفس كشيدن .\r\n\r\nدم فرورفتن :\r\nخاموش شدن ، قطع گشتن نفس « قيصر روم را دم فرورفت » .\r\n\r\nدميدن :\r\nطلوع كردن ، برآمدن « او را بربستند تا صبح بدميد » .\r\nرستن : « جوانى چون قرص آفتاب ، هنوز موى رويش ندميده » .\r\n\r\nدو اسبه :\r\nتند ، سريع ، چهار نعل ، بشتاب ، بتاخت « حكم شد كه پهلوان طهماس و طهمور با دوانزده هزار مرد دو اسبه بروند » .\r\n\r\nدوال كشتى :\r\nدگل كشتى « ناخداى كشتى با معلم كشتى هردو بر دوال كشتى رفتند و از هر طرفى نگاه كردند » .\r\n\r\nدوانزده :\r\nدوازده « حكم شد كه پهلوان طمهاس و طهمور با دوانزده هزار مرد دو اسبه بروند . - شاه وليد خالد گفت تا دوانزده غلام با نيك‌انديش روانه كردند » .\r\n\r\nدوانزدهم :\r\nدوازدهم\r\n\r\nدوانيدن :\r\nبتعجيل فرستادن ، راندن\r\n\r\nدوتو :\r\nدوتا ، خميده « پيرزنى بغايت بدشكل با روى زرد و پشت دو تو » .\r\n\r\nدوتو كردن :\r\nخم كردن ، دوتا كردن « بر در آن خيمه آمد و پشت را دوتو كرد » .\r\n\r\nدوچار خوردن :\r\nتصادف كردن ، مصادف شدن بازخوردن ، دچار شدن « درين دريا جزاير بسيارست ، يكى جزيره از آن آدمى خوارانند ، مبادا كه بديشان دوچار خوريم . - روى بر در دروازه كردند كه باشد خود را از اندرون شهر بيرون اندازند اما نمى توانستند كه مبادا كسى ايشان را دوچار خورد » .\r\n\r\nدود كردار :\r\nدودسان ، تيره‌وتار « ناگاه گردى دود كردار برآمد » .\r\n\r\nدورويه :\r\nاز دو رو ، از دو جانب « سنگ خاره در پيش است ، دو رويه بايد نقم زدن » .\r\n\r\nدوستار :\r\nدوستدار « به پيش شاه سيف الدوله خواهيم رفت كه دوستار ماست - تا از جملهء دوستاران باشى » .\r\n\r\nدولت :\r\nبخت ، نيكبختى ، اقبال « دولت تو و اهل حلب بود كه با سپاه ملك داراب حرب نكردند - اين دولت ماست كه اين دولت بپاى خود آمده است . ( دولت رفته :\r\nبخت برگشته « جواب اين قوم دولت رفته آنست . . . » ) - ( دولت نگون : بخت برگشته « از آن كافران دولت‌نگون بيست كس را بكشت » )\r\n\r\nدولت‌مند :\r\nبختيار « امروز ملك داراب پادشاه دولت‌مندست و به استقلال او پادشاه نيست » .\r\n\r\nدوله :\r\nدلو ، دولچه ، گودال ، چاه « بينى دراز و بزرگ همچون دولهء تون حمام . - كه گودى بكنم و در آن دوله روم و پنهان شوم » .\r\n\r\nدوندگى :\r\nتيزرفتارى « دروازه‌بانان از دوندگى هلال عجب ماندند » .\r\n\r\nده :\r\nكلمه‌يى كه هنگام خشم و فرمان حمله و امر بوارد كردن ضربه و طعن و امثال اينها مىگفتند ؛ دهيد ! يعنى شروع كنيد ، حمله كنيد ! « كوه‌تن گفت : ده ! در حضور من هردو را ، شادبخت و آزادبخت را ، گردن بزنيد تا دردانه به چشم خود ببيند »\r\n\r\n","description":"","footnote":"","page_name":" 827 ","page_number":833},
  {"content":"\r\n\r\n\r\nدهان :\r\nدهنه « غارى ديدند بغايت بزرگ و دهان تنگ » .\r\n\r\nدهره :\r\nداس ( لهجهء مازندرانى : دره ؛ شهميرزادى : داره ) « آن هزار سوار با تيغ و دهره بر فيروز شاه فروريختند »\r\n\r\nدهيد :\r\nكلمه‌ييست كه هنگام گرفتن و دربند كردن كسى ، يا كشتن و حمله كردن به كسى گفته ميشد « وليد خالد گفت : دهيد ! اين حرامزاده را سر از تن برداريد » .\r\n\r\nديدار :\r\nچهره ، روى « حاليا شكر كن و اميد هست كه ديدار ببينى - عدنان گفت بدان يزدانى كه مىپرستى يك بار ديدارت را بنماى تا رويت ببينم » .\r\n\r\nديدن :\r\nصلاح دانستن ، صلاح ديدن « شاه سرور روى بطيفور وزير كرد و گفت چون مىبينى كه كار سپاه ما بغايت مشكل شد » .\r\n\r\nديرسال :\r\nديرباز ، روزگار دراز\r\n\r\nديگر :\r\nعلاوه برين ، بازهم ، بارديگر مجددا ، بعلاوه ، بيش ازين ، بيشتر ، سپس ، باز « به‌روز هرگز جاى چنان خوب نديده بود ، ديگر پيش‌رفت تا قرب نيم‌فرسنگ برفت - به‌روز قصد كرد تا او را بكشد ، ديگر فكر كرد كه مبادا نتواند » و موارد متعدد ديگر\r\n\r\nديوان :\r\nاداره ، دفتر ، دربار ، درگاه « خورشيد شاه گفت اى جوانان مال شاه را بديوان ملك داراب بسپاريد » .\r\n\r\nراست آوردن :\r\nروبراه كردن ، درست كردن ، نظام دادن كار « فيروز شاه گفت يزدان راست آورد ، هيچ باكى نيست » .\r\n\r\nراست بودن :\r\nروبراه كردن ، درست شدن ، معادل بودن « قياس طارق و بهروز عيار در زدن نقب راست بود » .\r\n\r\nراست شدن :\r\nبنظام آمدن ، مرتب شدن ، تعبيه شدن « ترا هيچ كارى راست نخواهد شدن كه تو بلعنت زمين و آسمانى » .\r\n\r\nراست كردن :\r\nترتيب دادن ، مهيا كردن ، منظم و مرتب كردن ، ساز دادن ، تعبيه كردن « نيكوراى وزير را در شهر بگذاشت كه هر دروايستى كه ملك را باشد او راست كند - سلاح بآيين مبارزان بر خود راست كرده سراپاى ميدان بگرديد - چون كارسازى سپاه راست شد - قلب و جناح و كمين‌گاه از ميمنه و ميسره راست كردند . - از جانبين كار لشكر راست كردند » .\r\n\r\nراست گرديدن :\r\nمنظم و مرتب شدن « ملك داراب حكم كرد كه تا هفت روز تمامى اسبابها راست گردد » .\r\n\r\nراستى را :\r\nبراستى ، فى الواقع\r\n\r\nراندن ( تيغ ) :\r\nبركشيدن ، سل ، گذراندن « اگر شمشير برانم و سرش از تن جدا گردانم » .\r\nمقرر داشتن ، تقدير كردن « تقدير چنين رانده بود » .\r\n\r\nراه بردن :\r\nراه يافتن ، راه جستن « فكرها مىكرد كه چگونه سازد و راه چگونه برد بدان غار » .\r\n\r\nراهبرى :\r\nراهنمايى ، رهنمونى\r\n\r\nراهدار :\r\nراهزن « شما چه كسانيد كه درين نيم‌شب سر راه گرفته‌ايد ؟ مگر راه دارانيد ؟ »\r\n\r\nراه كردن :\r\nطى طريق كردن ، راه پيمودن ، راه بريدن « راه شام در پيش گرفتند و شب و روز راه مىكردند » .\r\n\r\nراه گرداندن :\r\nتغيير جهت دادن ، تغيير سمت دادن « اكنون چون به مكه نزديك رسيديم\r\n\r\n","description":"","footnote":"","page_name":" 828 ","page_number":834},
  {"content":"\r\n\r\nمصلحت درآنست كه راه بگردانيم » .\r\n\r\nراه نمونى :\r\nراهنمايى ، رهنمونى\r\n\r\nراى زدن :\r\nشور كردن ، مشورت\r\n\r\nرجوليت :\r\nمردانگى ، مردى « كسى را كه اين همه رجوليت و هنر باشد او غلام نباشد » .\r\n\r\nرخت :\r\nاسباب ، اثاثه\r\n\r\nرد كردن :\r\nدفع كردن « تور سپر در سر كشيد تا آن حمله از خود رد كند - بر جمشيد شاه تير انداخت ، جمشيد شاه از خود رد كرد »\r\n\r\nرساندن :\r\nدادن « گفت : مكتوب پهلوان بهزاد دارم گفت برسان . مكتوب را داد ، مطالعه كردند » .\r\n\r\nرعايت :\r\nپرستارى و مراقبت ، نگاهداشت « زخم جهان‌افروز را بربست و برعايت او مشغول شد - اين جوانرا بقلعه بريد و او را رعايت كنيد » .\r\n\r\nرعد :\r\nدرينجا با تير و سنگ و آتش كه از بالاى بارو مىانداختند آمده است و گويا بمعنى گوىهاى بزرگى از آتش يا گوى نفت‌اندود آتش زده بود كه از بالاى برج بميان لشكر مىانداختند . در دوره‌هاى اخير براى توپ و توپچى كلمه رعدانداز به كار رفته است « شاه سرور حكم كرد تا بيكبار امرا از بالاى بارو تير و سنگ و آتش و رعد بريشان انداختند » .\r\n\r\nرعنا :\r\nزيبا دختر و زن جوان « آن رعناى بريده گيس را بياوريد . - اين رعنا را در آن آتش اندازيد . - طيفور گفت : اگر عين الحيات با ما مىبود بروم مىرفتيم شاه سرور گفت كاشكى كسى مىبود كه ميرفت و آن رعنا را مىآورد . - بنگريد اين رعنا را كه با من چون سخن ميگويد ! »\r\n\r\nرفتن :\r\nانجام شدن كارى ، گذشتن ، و سپرى شدن كارى « سلام ملك داراب به دو رسانيد و آنچه رفته جمله تقرير كرد - ما نيز از سر جرم شما درگذشتيم ، آن خود رفت اكنون از سر گيريم » .\r\n\r\nرفتن :\r\nرفتار « قمر جبهتى اژدها گردنى - زحل هيبتى بدسها رفتنى »\r\n\r\nرفته :\r\nگذشته « هلال گفت از رفته نبايد گفتن كه اول شما را نشناختم » .\r\n\r\nرقّ :\r\nپوست تنك از آهو و جز آن‌كه بر آن مىنوشتند « آن مكتوب بدست ما افتاده بر رق آهو نبشته‌اند » . رق مصرى : نوعى پارچه ؛ صابون رقى : نوعى صابون كه از پيه بسيار تنك مىساختند .\r\n\r\nرقم كردن :\r\nنوشتن : « اين كلمات را بر جايى رقم كنيد كه مكتوب شما را برسانم » .\r\n\r\nركيب‌دار :\r\nركاب‌دار ، شاطربچه « بهزاد در غضب رفت و مشت را گرد كرد و چنان بر گردن آن ركيب‌دار زد چنانك گردنش خرد شد . ركيب‌دار در گشت و هلاك شد » .\r\n\r\nرهانيدن :\r\nگريزاندن\r\n\r\nرم خوردن :\r\nرم كردن ، رميدن ( براى انسان و حيوان يكسان آورده مىشود ) « آن پيادگان دست و ضرب بهزاد را بديدند رم خوردند . - وليد خالد بترسيد ، لشكرش رم خوردند » .\r\n\r\nرمش :\r\nرمندگى ( اسم مصدر از رميدن ) « جمله رميدند و هريكى بر طرفى دويدند ، رمش در آن سپاه افتاد » .\r\n\r\nرمل زدن :\r\nرمل انداختن ، رمل كشيدن « ملك داراب رو به طيطوس حكيم كرد و گفت اى حكيم از براى ما رملى بزن » .\r\n\r\n","description":"","footnote":"","page_name":" 829 ","page_number":835},
  {"content":"\r\n\r\n\r\nرمل كشيدن :\r\nرمل زدن ، رمل انداختن « ملك داراب گفت اى حكيم يك بار بطالع گلبوى رملى بكش . طيطوس حكيم رملى بركشيد » .\r\n\r\nرنگ‌آميز :\r\nرنگ‌آميزى شده « علمهاى رنگ‌آميز در روى هوا در پرواز آمدند » .\r\n\r\nرنگ ريخته :\r\nرنگ باخته ، رنگ رفته ، رنگ زايل شده ، رنگ پريده « در آن دم دايه پيش بهزاد آمد رنگ ريخته و لبها خشك شده » .\r\n\r\nروان :\r\nچالاك ، سريع ، تند ، به‌تندى و فوريت ، تندوتيز ، شتابان ، بچالاكى ، بچابكى ، بيدرنگ « هلال عيار آراسته از در بارگاه درآمد و روان پيش‌رفت - شيرين‌سوار روان تيغ بركشيد - از شادى روان در ايوان آمد - روان درگذشت » و موارد بسيار متعدد ديگر .\r\n\r\nروان كردن :\r\nفرستادن ، روانه كردن\r\n\r\nروبارو :\r\nروبروى ، روياروى « او پهلوان نيست كه با او مصاف كنيم يا روبارو حرب كنيم - اگر نتوانى ايستادن و روبارو حرب نتوانى كردن از سر ناچار در شهر درآيى ، بر تو هيچ نباشد » .\r\n\r\nروباز پس كردن :\r\nروپس كردن ، بقفا نگريستن ، بازپس نگريستن ، بدنبال خود نگاه كردن ، رو به عقب كردن .\r\n\r\nروبروى :\r\nرودررو ، روبارو « حكم كرد تا سپاه بيرون جمع شدند كه ملك روبر روى ايرانيان حرب خواهد كرد » .\r\n\r\nرو داشتن :\r\nرو آوردن ، رو نهادن « مظفر شاه با صد هزار مرد رو بما دارند - ايرانيى بر لشكر ما زد و لشكر مرا بهم برآورد و اكنون رو به پاىتخت من دارد . - قراغانرا خبر كردند كه پياده‌يى قدم بر كوه نهاد و رو بما دارد » .\r\n\r\nرودررو :\r\nروبرو ، مقابل هم ، روبارو « قلعه‌يى ديدند كه در آن قلعه چهار ايوان رو در رو كشيده » .\r\n\r\nروزگار :\r\nوقت ، مدت\r\n\r\nروزگار رفتن :\r\nوقت تلف شدن « فايده نيست به غير از آن‌كه روزگار برود و هيچ كارى نتوان كردن » .\r\n\r\nروزگار گذشته :\r\nسالخورده « مرد پير و روزگار گذشته »\r\n\r\nروزگارى بود :\r\nمدتى گذشت ، ديرگاهى سپرى شد\r\n\r\nروزى شدن :\r\nنصيب شدن « بختيار گفت اين همه مال كه روزى شما شد » .\r\n\r\nروزى گرديدن :\r\nنصيب گشتن\r\n\r\nروندگى :\r\nتيزروى « هلال عيار مرد رونده بود و در قسم روندگى بىمثل بود »\r\n\r\nرونده :\r\nمرد چابك تيزرو كه راههاى دراز را در مدت اندك طى كند . درين كتاب معمولا روندگان عيارانند . تندرو ، پيادهء چابك : « ما را عيارى هست بغايت رونده - جوانى رونده از راه رسيده است . - برفتند و آن رونده را بياوردند . آن رونده مكتوبى بيرون آورد و بدست سرهنگى داد » .\r\n\r\nروكردن :\r\nرونهادن ، بجايى رفتن « آشوب عيار روى كنار چشمه‌سار كرد كه با مظفر شاه وعده كرده بود - نصر بن عدل گفت نيكو راى وزير از من برگشت و در حلب بر روى من بربست بناچار رو بشما كردم و به زحمت شما آمدم » .\r\n\r\nروى :\r\nوجه ، راه : ( بهيچروى . . . ) ، صلاح كار « تو پادشاهى ، بميدان هركس رفتن\r\n\r\n","description":"","footnote":"","page_name":" 830 ","page_number":836},
  {"content":"\r\n\r\nروى نيست » .\r\n\r\nروى نمودن :\r\nبه نظر آمدن ، صواب شمرده شدن « آنچه مرا روى مىنمايد مىگويم » .\r\n\r\nرهگذر :\r\nجهت ( از رهگذر او بود ، يعنى به جهت او بود ) « چهل روز با ما وعده دادى به اميد خطاب ، اكنون خطاب نيز از رهگذر تو كشته شد » .\r\n\r\nرهيدن :\r\nرستن ، رهايى يافتن\r\n\r\nريختن :\r\nزايل شدن « رنگ از رخسارها ريختن گرفت . »\r\nريختن ( . . . زخمه ) : نواختن ، نقر ،\r\n « كوس رويين بلند كرد آواز * زخمه بر كاسه ريخت زخمه‌نواز » \r\n\r\nريخته :\r\nاز هم گسيخته ( براى لشكر منهزم استعمال شده است ) پى عمارت « جواندوست گفت هفت گز كفايت كند ، طارق گفت ريختهء اين زندان همين‌قدر بيشتر نباشد » .\r\n\r\nريزيدن :\r\nازهم پاشيدن « بعضى كشتيها پوسيده و ريزيده بود و تختها از هم جدا شده بود و پوسيده » .\r\n\r\nريگ :\r\nريگزار « آن محل را بحر ريگ مىگفتند و خلق آن مملكت از آن ريگ احتراز مى كردند » .\r\n\r\nريگ استان :\r\nريگستان ، ريگزار « در كنار آن بيشه ريگ استانى بود و آن ريگستان در آن مملكت مشهور بود » .\r\n\r\nزاران :\r\nزارىكنان « جمله زاران و نالان و گريه‌كنان در انتظار مرگ و قتل نشسته » .\r\n\r\nزاريدن :\r\nزارى كردن « مىگريست و مىناليد و مىزاريد و تضرع مىكرد » .\r\n\r\nزبان‌آور :\r\nفصيح ، خوش‌بيان « ما را رونده‌يى مىبايد زبان آور » .\r\n\r\nزبان برگشودن :\r\nآغاز سخن كردن « پس زبان برگشود و آنچه رفته بود بازگفت » .\r\n\r\nزبان راندن :\r\nبدزبانى كردن\r\n\r\nزبانى :\r\nمالك دوزخ ، موكل دوزخ ، دوزخى .\r\nشفاهى « قاصدى بفرستيم و زبانى پيغامى چند بگوييم » .\r\n\r\nزبانيه :\r\nگروهى از مأموران دوزخ « گمان مىبرد كه آن مقام دوزخ است و آن طايفه زبانيهء دوزخ و آن طعامهاى دوزخ » .\r\n\r\nزبر تنگ :\r\nتنگ زبرين اسب « مركبانرا خاريدند و ماليدند و زبر تنگ وزير تنگ سخت كردند » .\r\n\r\nزبروق :\r\nدشنامى است « در پيش تخت ملك مسروق و نصر بن عدل آن مردك زبروق بايستاد » .\r\n\r\nزبينى :\r\nزبانى ، مالك دوزخ ، دوزخى « جلاد روسياه همچون زبينى دوزخ برجست » .\r\n\r\nزجرت :\r\nراندن ، دوركردن ، در اصل لغت ؛ درينجا آزار دادن و شكنجه دادن « كوه‌تن نمىخواست او را هلاك كند اما او را به زجرت مىداشت » .\r\n\r\nزحمت :\r\nرنج ، مرض ، درد ، تصديع « بناچار رو بشما كردم و به زحمت شما آمدم » .\r\n\r\nزحمت دادن :\r\nآزار رساندن ، آزار دادن « گفت مترس و اين مهره را بستان و به دو بنما كه او به تو زحمت ندهد » .\r\n\r\nزخم :\r\nضرب ، ضربت ، طعن شمشير و نيزه و جز آن\r\n\r\nزخم انداختن :\r\nضربت زدن ، زخم زدن « و آن قوم برو زخم مىانداختند و از بسيارى كه زخم برو زده بودند همه اعضاى او مجروح شده بود » .\r\n\r\n","description":"","footnote":"","page_name":" 831 ","page_number":837},
  {"content":"\r\n\r\n\r\nزخم‌دار :\r\nمجروح ، زخمى\r\n« سپاه ايران عظيم زخم‌دار بودند - زخم داران را خود حساب نبود »\r\n\r\nزدن :\r\nحريصانه و با اشتها خوردن « يك مرغ را بزد بعد از آن سفره را گرد كرد » .\r\nحمله كردن ، هجوم بردن ، مغافصة بر كسى تاختن « اينها از هردو جانب بر ما خواهند زد - پنجاه هزار سوار بر يمنيان زدند - يك ايرانى خود را بر لشكر ما زند و لشكر مرا بهم آرد » .\r\nبريدن : « حكم كرد تا درخت بزنند و خاك بريزند تا سپاه فرود آيند » .\r\nقرار دادن ( در تركيب تخت زدن ) :\r\n« ايوانى ديد بغايت بزرگ و تختى از زر سرخ زده » .\r\n\r\nزرادخانه :\r\nاسلحه خانه ، انبار اسلحه « آن جوانان ايرانى را بردند در زرادخانه دربند كردند و در زرادخانه بريشان بربستند »\r\n\r\nزرده :\r\nاسب « اولين كسى كه عزم ميدان كرد سوارى بود بر يكى زرده رومى بلند سوار گشته » .\r\nزرده خنگ يعنى اسب سفيد : « از طرف دست راست سپاه عزم ميدان كرد ، بر زردهء خنگى سوار گشته بود » .\r\n\r\nزرنگ :\r\nتيزپر ، تيزرو ، چابك « تير خدنگ زرنگ » .\r\n\r\nزره‌خانه :\r\nزرادخانه\r\n\r\nزقوم :\r\nدرختى دوزخى « كوه‌تن رعدآواز آن شير زور گرگ گاز ، قدى چون درخت زقوم بركشيده » .\r\n\r\nزمان تا زمان :\r\nلحظه بلحظه\r\n\r\nزمانى شد :\r\nمدتى گذشت\r\n\r\nزمين را بدل كردن :\r\nتغيير مكان دادن\r\n\r\nزنان زنان :\r\nحمله‌كنان ، در حال حمله و تيغ زدن « دو هزار سوار را در پيش كرده زنان زنان مىآورد » .\r\n\r\nزندان‌خانه :\r\nزندان ، محبس « جايى بزرگ ديد و آن زندان‌خانه بود » .\r\n\r\nزواده :\r\nتوشه ( زوادهء راه - توشهء راه )\r\n« ازين زواده‌يى كه در اين راه ميخورى . . . » « ملاحان گفتند چندانكه زواده داريم نميريم » .\r\n\r\nزودترى :\r\nاندكى زودتر\r\n« فيروز شاه گفت كه ما را كشتى مىبايد كه زودترى برويم كه ملك داراب نگرانست » .\r\n\r\nزور كردن :\r\nقوت كردن ، نيرو كردن ، زور زدن ، فشردن ، فشار آوردن « بندها را بر زمين مىماليد و زور مىكرد - آشوب بينى او را بگرفت و زور كرد - اسكندر شاه بغايت ملول بود كه ايرانيان زور كرده بودند . - لشكر جمشيد شاه زور كردند و جمله در شهر درآمدند - سنان بر سينهء تور نهاد كه حركت نكنى و اگرنه زور كنم تا از پشتت بگذرد » .\r\n\r\nزورناك :\r\nزورمند ، قوى ، نيرومند\r\n« او از اكوان ديو زورناك‌تر است »\r\n\r\nزه :\r\nبند و قيد « جمشيد شاه در طلسم شاه سليمان نبى رفت ، كاشكى مىدانستيم كه جمشيد شاه بزه است » .\r\n\r\nزهاب :\r\nرشتهء آب كه از چشمه پياپى خارج شود ، نشت آب « دايم از راه جگر بجويبار ديده زهاب حسرت روان مىكرد » .\r\n\r\nزهره :\r\nجرأت « هيچكس را زهرهء آن نبود كه در پيش آن دهل رود » .\r\n\r\n","description":"","footnote":"","page_name":" 832 ","page_number":838},
  {"content":"\r\n\r\n\r\nزيادت بودن :\r\nغالب بودن ، حريف بودن ، بيشتر زور و نيرو داشتن ، فايق بودن ، برترى داشتن « هيچ انديشه مكنيد كه من برو زيادتم » .\r\n\r\nزيادت كردن :\r\nغلبه دادن\r\n\r\nزيادتى :\r\nتجاوز ، زياده‌روى « اكنون كه عالم بهم برآمد ايشان دست زيادتى گشودند » .\r\n\r\nزير تنگ :\r\nتنگ زيرين اسب « مركبانرا خاريدند و ماليدند و زير تنگ وزير تنگ سخت كردند »\r\n\r\nزيلوج :\r\nزيلو « در حال زيلوجهاى مصرى برآوردند و بگسترانيدند » .\r\n\r\nزين‌افزار :\r\nسازوبرگ ستور\r\n\r\nزين كوهه :\r\nكوههء زين ، بلندى جلو زين « او را پيش زين كوهه بنشاند » .\r\n\r\nزينهار خواستن :\r\nامان خواستن « آن سه تن ديگر بترسيدند و زينهار خواستند » .\r\n\r\nزينهار دادن :\r\nامان دادن\r\n\r\nساختن :\r\nروبراه كردن ، انجام دادن ، آماده - كردن ، تعبيه كردن ، ترتيب دادن « اهل شهر نيز كار جنگ مىساختند » .\r\nكار كسى را ساختن يعنى او را از پاى درآوردن : « آنگاه كار ايشانرا زود توان ساختن - سيامك شادكام با تيغى كشيده درو درآمد تا كار او را بسازد » .\r\n\r\nساخته :\r\nمهيا . آماده ، معد\r\n\r\nساز :\r\nوسيله ، آلت ، عدت و برگ « اى خدمتكارانم آن ساز ميدانم را بياريد » .\r\n\r\nساز دادن :\r\nترتيب دادن ، مهيا كردن ، فراهم آوردن ، آماده ساختن « ايرانيان نيز كار حرب را ساز دادند - چرا شرط خدمت بجا نمىآرى و طعامى از بهر او ساز نمىدهى - اندكى حلواى قند دارم بزعفران ساز داده‌ام » .\r\n\r\nساعدين :\r\nبازوبند آهنين ( از آلات رزم ) « ين » در اين مورد فارسى و رسانندهء معنى نسبت است « شاه اسد بآيين شاهان خفتانى در بر كرده ساعدين و ساقين بسته - يك گرز گران در قرپوس زين انداخته ، ساقين و ساعدين بر خود راست كرده » .\r\n\r\nساقين :\r\nساق‌بند آهنين ( از آلات رزم ) « ين » در اين مورد فارسى و رسانندهء معنى نسبت است . « شاه اسد بآيين شاهان خفتانى در بر كرده ساعدين و ساقين بسته » .\r\n\r\nساكن :\r\nآرميده ، آرامش يافته « اگرچه من نيز از ملك خود جدايم اما دلم به تو ساكن است »\r\n\r\nسالارخوان :\r\nخوانسالار « سالاران خوان درآمدند و سفره‌هاى ابريشمين درآوردند » .\r\n\r\nسالينه :\r\nآنچه بسال مربوط باشد ، يك يا چند ساله مانند چندين سالينه و ده سالينه « من نيز عين الحيات را با ده سالينه مال يمن بشما بدهم » .\r\n\r\nسبق بردن :\r\nبرنده شدن « خود را بر هزار سوار مىزنم و سبق مىبرم » .\r\n\r\nسبك برداشتن :\r\nسهل‌انگاشتن ، آسان‌شمردن ، بىارج دانستن\r\n\r\nسپارش :\r\nسفارش ، توصيه « من ترا بديشان سپارش كنم » .\r\n\r\nسپاردن :\r\nسپردن ، توصيه كردن\r\n« من فيروز شاه و فرخ‌زاد را به تو سپارده‌ام » .\r\n\r\nسپر ابريشمين و سپر گيلى\r\nاز انواع سپرهاست كه در اين كتاب آمده است\r\n\r\nسپر جاموسى :\r\nسپرى كه از پوست گاوميش سازند\r\n\r\nسپردن :\r\nتسليم كردن « شهر را بسپاريم » .\r\n\r\n","description":"","footnote":"","page_name":" 833 ","page_number":839},
  {"content":"\r\n\r\n\r\nسپر نهادن :\r\nتسليم شدن ، لنگ انداختن « جنگى كردند كه مريخ پيش ايشان سپر نهاد » .\r\n\r\nسپيد مهره :\r\nصدف كوچكى كه هنگام رزم در آن ميدميدند و مانند شيپور و بوق بصدا درمىآوردند « سپيد مهرهء هندى در آواز درآوردند » .\r\n\r\nستادن :\r\nستاندن ، ستدن\r\n\r\nستيزه‌گر :\r\nآنكه به ستيزه‌جويى و پرخاشگرى خو كرده باشد ، عنود ، لجوج « اين مردم ايرانى خيره‌سراند و در كارها ستيزه‌گر » .\r\n\r\nسخت :\r\nسركش ، تند « ميروم تا طومار زنگى را به حضرت آورم كه مردكى سخت است » .\r\nدرشت : « فيروز شاه به من سخنهاى سخت نبشته است » .\r\nبسيار « شاه سرور گفت سخت بموقع باشد » .\r\n\r\nسخت آمدن :\r\nناگوار بودن « شاه سرورى يا فرزند اويى كه ترا سخن من سخت آمد » .\r\n\r\nسخت كردن :\r\nاستوار كردن ، محكم كردن « مركبانرا خاريدند و ماليدند و زبر تنگ و زير تنگ سخت كردند » .\r\n\r\nسخت كمان :\r\nزورمندى كه كمان محكم را بكشد ، كسى كه در تيراندازى و كشيدن كمان مهارت داشته باشد ، تيرانداز ماهر و پرزور « پس نامه‌يى نوشتند و بدست سيامك سيه‌قبا دادند كه در همهء سپاه ايران سخت‌كمان‌تر ازو نبود » .\r\n\r\nسخت گفتن :\r\nدرشتى كردن ، سخن درشت و تند گفتن ، دشنام دادن ، بدزبانى كردن\r\n\r\nسخن كردن :\r\nگفتن ، سخن گفتن ، حكايت كردن ، حرف زدن « شموط با اين درويش بدسخن مىكند - طيفور چون سخن كردن عسطور بشنيد بلطف و مرحمت با من سخن كرد » .\r\n\r\nسذاب ، سداب :\r\nفيجن ، گياهى سبز و سخت تلخ\r\n\r\nسر :\r\nنفر « چهار سر ايرانى » .\r\nبزرگ و سرور : « اى سر جملهء عياران عالم » .\r\nيك سر خواب كردن يعنى به ميزان معينى خفتن\r\n\r\nسراپاى :\r\nبه سنگ تمام ، كاملا « فرخ‌زاد مى خواست كه سراپاى با ايرانيان بگردد » .\r\n\r\nسرانجامان :\r\nسرانجام ، عاقبة الامر\r\n\r\nسراىبان :\r\nسراىدار « گله‌بان برفت ، فرخ‌زاد را بسراى بان و جراح گذاشت » .\r\n\r\nسراىدار :\r\nسراىبان « پير سراىدار آنچه از آن فرخ‌زاد بود صد دينار را به پنجاه دينار مىفروخت » .\r\n\r\nسربازى :\r\nجانبازى ، فداكارى « اين سربازى من بكنم و خود را فداى اين طايفه بكنم » .\r\n\r\nسربدار :\r\nنفرينى است بمعنى سر بر باد رفته ، بسردار رفته « آن عيار سربدار در آن شب تار ميرفت » .\r\n\r\nسربركردن :\r\nسربرآوردن ، سربلند كردن « در هندوستان غايب شود و بمملكت ديگر سربركند در آن مملكت بپادشاهى بنشيند » .\r\n\r\nسر تافتن :\r\nسرپيچيدن ، سرپيچى كردن ، تمرد كردن\r\n\r\nسرخ برآمدن :\r\nسرخ شدن چهره از خشم يا شرم ، برافروخته شدن از غضب يا شرم « فرخ‌زاد سرخ برآمد و در غضب رفت » .\r\n\r\nسرخ چهره :\r\nاشقر ( صفتى است كه عرب بايرانيان مىداد ) « اين جوان سرخ‌چهره به ايرانيان مىماند » .\r\n\r\nسردار :\r\nسرشناس « جملهء شهر او [ يعنى جوان\r\n\r\n","description":"","footnote":"","page_name":" 834 ","page_number":840},
  {"content":"\r\n\r\nدوست قصاب 
  ] را مىشناختند كه مرد سردار بود » .\r\n\r\nسر درآوردن :\r\nتسليم شدن ، روى موافقت نشان دادن ، تن دردادن « بدان راضى بود كه گلبوى با او سر درآرد - بدانست كه هرگز با او سر درنخواهد آوردن » .\r\n\r\nسرشيب :\r\nسراشيب ، سرازير « راهى بغايت سرشيب و نردبانى چند » .\r\n\r\nسر فرود آوردن :\r\nتن دردادن ، سر درآوردن ، تسليم شدن « مسروق بن عتبه از آن قبيل نيست كه بدين مكتوب ما سر فرود آورد » .\r\n\r\nسركار :\r\nاستادكار « شاه‌زاده زر داد و سركارانرا بر كار كرد » .\r\n\r\nسركردن :\r\nسرش بازشدن ، آغاز رسيدن كردن « روز سيوم بود كه لشكر يمن سركرد » .\r\n\r\nسركشيدن :\r\nعنان كشيدن ، سر مركب را كشيدن تا بايستد : « آن نالهء ايشان به گوش ثعبان ابن عاد رسيد . مركب را سر بكشيد و گفت اين چه ناله است كه مىآيد » .\r\n\r\nسرگرم بودن :\r\nدلبستگى داشتن ، تعلق خاطر داشتن ، رابطهء عاشقانه داشتن « مگر غلامى با كنيزى سرگرم بود ، وعده‌يى با او كرده بود كه امشب همديگر را ببينيم » .\r\n\r\nسرمه شدن :\r\nسخت از هم پاشيده شدن ، گرد - شدن « اكنون پاىدار كه در زير اين گرزم سرمه خواهى شدن » .\r\n\r\nسرنگونساز :\r\nسرنگون ، نگونسار ، واژگون\r\n\r\nسرننگى :\r\nسرشكستگى « خود را از بدنامى و سرننگى مىرهانيدم » .\r\n\r\nسر وقت كسى رفتن ( يا به سر وقت كسى بردن ) :\r\nغافل‌گير كردن ، بسراغ كسى رفتن و بردن به قصد مزاحمت « به‌روز گفت به يزدان پاك كه شبى بسر وقت قيصر روم و سرش از تن جدا كنم »\r\n\r\nسرهنگى در ايوان :\r\nمرتبهء حاجب بزرگ « وليد خالد گفت اى خوش‌خبر اگر خبر بشارت به يارى سرهنگى در ايوان به تو دهم » .\r\n\r\nسرين :\r\nبالاى سر ، جانب سر در بستر ، بالين مقابل پايين ( يعنى جانب پا ) « خنجر آبدار بركشيد و بر سرين آن خفتگان آمد . - من به سرينش رفتم و قدرى آب در حلقش ريختم - من بر سرينش آمدم ويرا بيهوشانه دادم » .\r\n\r\nسعادت رميده :\r\nشوربخت . « اى بخت‌برگشتگان و سعادت‌رميدگان ، جان كجا بريد » .\r\n\r\nسفاهت كردن :\r\nاز روى سفاهت سخن به دو ناسزا گفتن « مركب در ميدان جهانيد و خيلى سفاهت كرد » .\r\n\r\nسفتيح :\r\nلغتى است كه مصنف كتاب براى بيان تعجب آميخته با تحسين ، يا تحير شديد به كار برده است و اصل آن را ندانسته‌ام « سيامك گفت : سفتيح ! بخير باد ! يكى را كشتى ! »\r\n\r\nسفره خوردن :\r\nطعام خوردن\r\n\r\nسكندر خوردن :\r\nبسر درآمدن اسب\r\n\r\nسلاح‌خانه :\r\nجباخانه ، زرادخانه ، اسلحه‌خانه\r\n\r\nسلاح‌شورى :\r\nسلحشورى ، سلاح‌ورزى\r\nسلاح‌شور : آنكه سلاح جنگ را نيك به كار برد و در آن ماهر باشد « زورآزماى بربرى را بفرست كه در علم سلاح‌شورى مثل ندارد - حكم كرد كه فيروز شاه و فرخ‌زاد را سوارى و نيزه‌بازى و سلاح‌شورى درآموزد » .\r\n\r\nسنج :\r\nصنج ، سنگ ، از آلات موسيقى كه بيشتر\r\n\r\n","description":"","footnote":"","page_name":" 835 ","page_number":841},
  {"content":"\r\n\r\nدر رزم به كار ميرفت ( معرب : سنگ ) سنج رومى : نوعى از سنج\r\n\r\nسنگى :\r\nكرخت ، گران ، سنگين : « من پياده نمىتوانم رفت كه مدتيست بند كشيده‌ام و پايم سنگى شده است » .\r\n\r\nسنگين :\r\nاز سنگ ساخته شده « اين ريگ را از پاى اين آدمى سنگين بايد كشيدن » .\r\n\r\nسلامتى :\r\nتندرستى « ميخواستم كه بروم و خبر سلامتى شما را ببرم . » اين تعبير خاص زبان فارسى است و گرنه در عربى « سلامة » گويند .\r\n\r\nسلطان تخت چهارم :\r\nآفتاب كه در فلك چهارم است « روز ديگر چون سلطان تخت چهارم روى بنمود » .\r\n\r\nسلطان سيارگان :\r\nخورشيد\r\n\r\nسماع راندن :\r\nبطرب و استماع اغانى نشستن ، سرود خواندن ، قول و غزل گفتن « جمعى از دختران پرىزاد مىآيند تا روز عيش مىكنند و سماع و صفا مىرانند » .\r\n\r\nسواره :\r\nسوار « ما سواره شويم و برابر شهر صف برآراييم » .\r\n\r\nسوختن :\r\nروشن بودن چراغ و مشعل و جز آن « از زير و بالا چراغ ميسوخت » .\r\n\r\nسورى :\r\nگل سرخ ، گل محمدى\r\n\r\nسيده :\r\nبانو ، خانم « دايه گفت مرا با زندان‌بان كارى هست . گفت اى سيده زندان‌بان منم » .\r\n\r\nسيكن :\r\nساكن ، آرام ( گويا ممال ساكن باشد ) ايمن ، « عجوزه گفت اى جان مادر ، ايمن و سيكن باش كه هيچكس را اينجا گمان نباشد » .\r\n\r\nسيكنى :\r\nآرامش ، ساكنى سكون و آرامى ، ايمنى « به ايمنى و سيكنى خوش بنشستند » .\r\n\r\nسوقات :\r\nارمغان « لعنت بر نيك‌انديش باد با اين سوقات كه آورده است » .\r\n\r\nسياست‌خانه :\r\nمحل سياست و مجازات « برخيزيد كه ، از اين موضع ، كه سياست‌خانه است ، كه محل بلاست بيرون آييد » .\r\n\r\nشاباش :\r\nدست‌خوش ، مرحبا ، آفرين . مخفف شادباش رجوع شود به : شادباش\r\n\r\nشاخ و شانه زدن :\r\nيال و كوپال برآوردن ، شاخ و شانه كشيدن\r\n « آتش از حلق او زبانه زنان * ياوه‌گويان و شاخ و شانه‌زنان » \r\n\r\nشادباش :\r\nدست‌خوش ! مرحبا ! شاباش « وليد خالد گفت شادباش اى شاه يمن ! من بسبب تو دربند و زندان و مملكت از دست‌رفته و بدست هر نااهلى گرفتار گشته و تو شب‌وروز در شراب خوردن ! »\r\n\r\nشادمانه :\r\nشادمان « ملك داراب از گرفتار شدن طارق عيار بغايت شادمانه شد » .\r\n\r\nشال :\r\nپارچهء پشمى ساده\r\n« كنيزكان مويها ببريدند و در ميان شال و پلاس رفتند و شال سياه از در ايوان درآويختند . »\r\n\r\nشاه انجم :\r\nآفتاب « نسيم سحرى بقدوم شاه انجم بر اشجار و احجار بوزيد » .\r\n\r\nشاهد :\r\nمعشوق زيباروى\r\n\r\nشاه‌سوار گردون :\r\nخورشيد « شاه‌سوار گردون يك اسبه در ميدان آسمان درآمد » .\r\n\r\nشايد بود :\r\nممكن است ، امكان دارد\r\n\r\nشب‌روى :\r\nراهزنى يا عيارى در شب « مرد عيار و طرار بود و در قسم شب‌روى دستى داشت » .\r\n\r\n","description":"","footnote":"","page_name":" 836 ","page_number":842},
  {"content":"\r\n\r\n\r\nشبرنگ :\r\nسياه ، تيره\r\n\r\nشبه‌رنگ :\r\nسياه « زاغ شبه‌رنگ شب بيضهء زرين چرخ در زير بال گرفته » .\r\n\r\nشبيخون بردن :\r\nشبيخون كردن « اگر يك شبيخونى بر آن قوم بريد اولى باشد » .\r\n\r\nشبيخون كردن ، شبخون كردن :\r\nشبيخون زدن ، هنگام شب بر لشكر دشمن كه غافل و بىخبرند حمله بردن .\r\n\r\nشتاب‌زدگى :\r\nعجله « اى شاه‌زاده شتاب‌زدگى مكن » .\r\n\r\nشدن :\r\nبوجود آمدن ، زاييده شدن\r\n« شاه‌زاده را رفتن بهزاد عظيم سخت آمده بود كه با او بيك شب از مادر شده بود » .\r\nرفتن ، سپرى شدن ، گذشتن « لحظه‌يى شد - يك زمان شد كه لشكرى بر ما رسيدند - هرچند كه مىشود حمله‌اش تيزتر مىشود » .\r\n\r\nشدّه :\r\nگويا بمعنى عصابه استعمال شده باشد ؛ از اصل « شد » يعنى بستن « سپرى بزرگ در گردن انداخته و شدّهء سياه بر گرد سر برآورده »\r\n\r\nشراب لعلى :\r\nمى سرخ فام\r\n\r\nشرابه :\r\nعلاقه ، رشته « دامن آن برگستوان شرابهاى ابريشمين آونگ كرده و بر هريكى زنگوله‌يى بسته » .\r\n\r\nشروع داشتن :\r\nآشنايى مقدماتى داشتن ، اطلاعات مقدماتى در كارى و شغلى داشتن ، « شبرنگ گفت كباب را آتش تيز نمىبايد كه بيرونش بسوزد و اندرونش خام ماند . آنكس گفت مگر درين قسم شروعى دارى ؟ »\r\n\r\nشطارت :\r\nلاف‌زدن . در لغت عربى شطارة به معنى شوخ شدن و بىباك شدن است « جهان‌افروز گفت كجا رفت آن همه شطارت و دعوىكارى تو » .\r\n\r\nشغل :\r\nكار ، دل‌مشغولى ، توجه و انعطاف خاطر بامرى\r\n\r\nشفاعت‌خواه :\r\nشفيع ، پايمرد\r\n\r\nشفاعت كردن :\r\nپايمردى كردن ، التماس كردن ، « در سخن ايشان حيل هست اكنون كه شما مىگوييد كه شما را مىبريم شفاعت مى كنند كه ما را مبريد » .\r\n\r\nشقهء علم :\r\nپارچهء علم ، پارچه‌يى كه در سر علم بندند ؛ و شقه بمعنى پاره و قطعه در پارچه و كاغذ و جز آنست\r\n\r\nشكردن :\r\nشكار كردن\r\n\r\nشكارى :\r\nصيد « ايشان در اين سخن بودند كه يك گله گوسفند صحرايى پيدا شدند فيروز شاه گفت ما را از آن شكار مىبايد كه بر سر اين چشمه‌سار كباب كنيم به‌روز عيار برجست و گفت بنده بروم و همين ساعت اين شكارى را بيارم و در حال دوان شد . تا ديده برهم زدن به‌روز عيار بدان شكارى رسيده بود . . . پس آن شكارى را سر از تن جدا كردند » .\r\nشكارچى ، صياد « جمعى سواران در شكار بودند . از آن سواران شكارى يكى را نظر بر آن بالاى پشته افتاد » .\r\n\r\nشكستگى :\r\nانهزام « از جميع حالات او را اعلام كردند از شكستگى لشكر و گرفتار شدن شاه هرمز » .\r\n\r\nشكستن :\r\nشكست دادن ، منهزم ساختن ، مغلوب و منكوب نمودن « ترا حرب بايد كرد اگرت بشكند بگويند كه حريف نبود - و\r\n\r\n","description":"","footnote":"","page_name":" 837 ","page_number":843},
  {"content":"\r\n\r\nبروقت شكستن سپاه مصرى پهلوان را گرفته بشام آوريد » .\r\nباطل كردن ، نقض كردن « اين كمان از بهر آن مىكشم تا دعوى تو بشكنم تا ديگر باندك هنرى دعوى نكنى » .\r\nشكسته شدن و مختل شدن « من از جمله تعصب‌داران اين جوانم كه ميخواهد كه ناموس اين شهر ما نشكند » .\r\n\r\nشكسته :\r\nهزيمت‌يافته\r\n\r\nشله :\r\nتخت جامه ، سرگين‌دان ( برهان قاطع ) در لهجهء شهميرزادى جوال بزرگ . در اينجا به همين معنى است ، جوال بزرگى كه سبزى و علف در آن ريزند .\r\n« روزى فرخ‌زاد از باغ آمده بود و شله سبزى آورده بود »\r\nممكن است اين كلمه را « سله » بمعنى سبد ( سفط ) خواند ( ؟ )\r\n\r\nشما :\r\nتو . اين معنى در خطاب به پادشاهان چندبار در اين كتاب به كار رفته است .\r\n\r\nشمار كردن :\r\nشماره كردن ، حساب كردن\r\n\r\nشنيدن :\r\nاستشمام كردن ، به مشام رسيدن روايح\r\n\r\nشوشه :\r\nطره ( ؟ )\r\n « چو زلف بتان شوشها تافته * سراسر بياقوت و در بافته » \r\n\r\nشهر :\r\nمملكت ، كشور « گفتند كه در شهر مصر بوديم - اكنون لشكرى به شهر تو فرستادم تا كار راستى ايشان كنى » .\r\n\r\nسنگ‌خانه :\r\nگويا بمعنى اطاقى كه در ميان كوه و صخره كنده باشند\r\n« تا عاقبت بسنگ‌خانه‌يى رسيدند مثل سردابه‌يى » .\r\n\r\nشهربند :\r\nحصارى\r\n\r\nشهربندكردن :\r\nحصارى كردن « رفتن شاه سرور در شهر تعز و شهربندكردن جمله بگفتند » .\r\n\r\nشهرستان :\r\nشارستان ، شارسان ، ولايت « به‌روز گفت مرا وطن در شهرستان مىباشد » .\r\n\r\nشهرى :\r\nكشورى  ( Civil )  مقابل لشكرى « صدهزار خلق از شهرى و لشكرى » .\r\n\r\nشهسوار گردون :\r\nآفتاب « شهسوار گردون يك اسبه در ميدان آسمان بدويد » .\r\n\r\nشهوت كردن ( با كسى ) :\r\nبا او كام راندن ، با او خفتن ، با او آرميدن « شهوت با كسى بايد كردن كه ميل خاطر بسيار بدان طرف باشد » .\r\n\r\nشيب :\r\nزير ، فرود ، تحت ، پايين « اما فرخ‌زاد فيروز شاه را نيكو بشناخت كه در شيب سلاح بود - تا دست مالون از هوا بشيب آمدن كه كران ديو چنان نمود كه دست و سر و سينه‌اش را درربود - خواستم كه از پشت مركبش در خاك آورم دست بتيغ كرد او را بشيب كشيدم » .\r\n\r\nشيرگردون :\r\nآفتاب « شيرگردون از قلهء كوهسار برآمد » .\r\n\r\nشيلان :\r\nبساط شاهى\r\n« باورچيان موجهء شاهى و شيلان پادشاهى درآوردند » .\r\n\r\nصاحب اصول :\r\nمطلع باصول ، در اينجا مقصود موسيقى دانست « حكم كرد در شهر قيصريه از مطربان خوش‌نوا و از صاحب اصولان نيكولقا كه بودند اهل ساز جمله در مجلس قيصر جمع آمدند » .\r\n\r\nشه سوار فلك :\r\nآفتاب\r\n« آسمان در لباس قيرگون شد و شه‌سوار فلك بر مركب آسوده سوار گشت » .\r\n\r\n","description":"","footnote":"","page_name":" 838 ","page_number":844},
  {"content":"\r\n\r\n\r\nصاحب‌جمال :\r\nزيبا « اما اين دو جوان بغايت صاحب‌جمالند » .\r\n\r\nصاحب‌جگر :\r\nپردل ، پرجرأت « آشوب عيار آن صاحب جگر طرار . . . »\r\n\r\nصاحب‌قران :\r\nعظيم الشأن ، صاحب طالع نيك ، نيك‌بخت و خوش‌اقبال « حكيم گفت راستست ، تو صاحب قران شرق و غرب عالم خواهى بودن و كارهاى عظيم از دست تو خواهد برآمدن » .\r\n\r\nصباحان :\r\nبامدادان « باد صبا در صباحان نقاب ظلمانى را از پيش روى جهان درربود - در آن صباحان هلال عيار از شهر بيرون آمده بود . - در آن‌وقت صباحان باد صبا در وزيدن درآمد » .\r\n\r\nصباح پگاه :\r\nصبح زود « ناگاه بامر إله از اول صباح پگاه بادى مخالف وزيدن گرفت » .\r\n\r\nصحبت :\r\nمصاحبت « فيروز شاه در صحبت پدر نشسته بود » .\r\n\r\nصحبت داشتن :\r\nمجالست كردن ، مذاكره كردن « لحظه‌يى صحبت داشته و آنگاه پراگنده شدند - در عالم هيچ‌كس را لايق آن نمىبينم كه با او بنشينم و صحبت دارم » .\r\n\r\nصحن :\r\nقدح « شب‌رنگ همت خواست و آن صحن و سفره برداشت » .\r\n\r\nصفاراندن :\r\nخوش بودن ، نشاط و سرور كردن « جمعى دختران پرىزاد مىآيند ، تا روز عيش ميكنند و سماع و صفا مىرانند » .\r\n\r\nصفه‌چه :\r\nايوانچه ، دكانچه « بر كنار حوض صفه‌چه‌يى بود ، بر آن صفه‌چه بنشست » .\r\n\r\nصلابت كردن :\r\nتنديدن ، تندى و سختى نشان دادن « من نيز ترا بزارىزار بكشم ، اين ميگفت و صلابت ميكرد »\r\n\r\nصلب :\r\nسرب « گرداگرد آن [ زندان 
  ] را صلب ريخته بودند تا نقب نتوان زدن » .\r\n\r\nصلح‌كردن :\r\nميانجىگرى كردن ، صلح دادن دو طرف « تو در ميان ما صلح كنى » .\r\n\r\nصنج :\r\nسنج ، از آلات موسيقى رزمى ، معرب سنگ « آواز كوس حربى و صنج و كرناى برآمد » . ( صنج رومى : نوعى صنج )\r\n\r\nصنعت :\r\nدستان ، حيله ، مكر و چاره‌گرى\r\n« اى پهلوان ، هلال ما را بحيلت در بلا انداخت اما مرا بعجب صنعتى گرفت » .\r\n\r\nصورت :\r\nتصوير « اكنون مدت مديدست كه در باغ جنت‌آباد بر آن درخت چنار در سه روز سه صورت ديديم و هيچ ندانستيم كه آن صورت‌ها از آن كيست . . . من نقاشان در اطراف عالم فرستادم آن كسانى كه دعوى صحبت ما ميكنند صورتهاى ايشان را نقش كرده بر من آورند » .\r\n\r\nصورت حال :\r\nكيفيت واقعه ، چگونگى حال « چون از صورت حال معلوم كرد دريغ خورد » .\r\n\r\nصهيل :\r\nشيهه « نعرهء مبارزان و صهيل مركبان بر فلك دوار مىرسيد » .\r\n\r\nضايعان :\r\nكسانى كه عمر و جانشان بهدر ميرود « آن شب چون عمر ضايعان بسر آمد » .\r\n\r\nضايع‌شدن :\r\nتباه شدن ، باطل شدن « گفت انديشهء ما ضايع شد اكنون بناچار ما را بقيصريه مىبايد رفتن » .\r\n\r\nضايع گذاردن :\r\nمتروك گذاشتن به حال خود رها كردن « شاه سرور گفت نتوانيم شهر تعز را چنين ضايع بگذاريم تا دشمنان تصرف كنند » .\r\n\r\n","description":"","footnote":"","page_name":" 839 ","page_number":845},
  {"content":"\r\n\r\n\r\nضرب :\r\nضربت ، زخم ، طعن « اگر ضرب تيغ و پهلوانى داشتيد چرا از يمن گريختيد . - يك ضرب تيغ حوالهء او كرد - چون بالاتر رفتى ضربش سخت‌تر بودى راوى گويد كه بيست و دو ضرب سنگ از دست آن سوار طلسم بگرفت » .\r\n\r\nضرب‌دست :\r\nضرب شست ، چربدستى و مهارت ، زور ، مهارت در نبرد و وارد كردن ضربت « از ضرب دستش معلوم مىشود - سيامك مرد خياره است و بضرب دست مشكل با او خواهد برآمدن - پدرم ملك بهمن بضرب دست دختر ملك حارث را بگرفت . - گفتند بارى بجنگ كردن و ضرب دست نمىتوانيم گرفتن - بر خود لرزيدند و از ضرب دست او ترسيدند » .\r\n\r\nضرب را گرفتن :\r\nدفع ضرب و حمله كردن « شاه‌زاده آن ضرب را به آسانى بگرفت كه هيچ المى به دو نرسيد - غضنفر بضرب تيغ برو حمله كرد ، ميسره آن ضرب را از دست غضنفر بگرفت » .\r\n\r\nضرب‌زدن :\r\nزخم زدن « اى پهلوان ضربى زدى و من گرفتم ، اكنون تو نيز ضربى بگير » .\r\n\r\nضرورى :\r\nواجب ( در عربى ضرور ) « مرا پيش شحنه بريد كه با شحنه كارى ضرورى دارم » .\r\n\r\nطاق ابروى :\r\nكمان ابروى ، خميده ابروى ، هلال ابروى « دخترى پرىزاد پيدا شد ماه‌روى و سلسله‌موى و طاق‌ابروى » .\r\n\r\nطاقت‌داشتن :\r\nحريف بودن ، با كسى برآمدن « ملك داراب گفت اگر طاقت ما داشتند چرا چهل روز در شهر بستند و از ما امان خواستند » .\r\n\r\nطاقيه :\r\nبندى كه در زير پوشاك سر بر گيسوان بندند\r\n\r\nطامع :\r\nطمعكار ، آزمند « همچون ما طامعان بودند كه بطمع مال آمده‌اند » .\r\n\r\nطايفه :\r\nدسته ، نفرات ، ملازمان « جمعى را ديدند كه در آن جزيره مىگشتند ، آن طايفه جمشيد شاه بود با يارانش » .\r\n\r\nطبخ :\r\nمطبوخ ، طعام پخته شده ، غذاى حاضر « برخيز و اين كبابها را بر طبقى بند و پيش ملك بنه و چندان آنجا باش كه طبقها از آن طبخها تهى شود » .\r\n\r\nطبل آسايش :\r\nكوس آسايش ، طبلى كه در پايان روز در لشكرگاه يا ميدان نبرد مىزدند تا لشكريان بياسايند ، طبل راحت‌باش . اين تركيب بكرات در كتاب آمده است .\r\n\r\nطبل‌باز :\r\nطبل شكار ، نوعى طبل « طبلهاى باز را فروكوفتند » .\r\n\r\nطبل جنگ :\r\nكوفتن طبل بآهنگى خاص كه علامت آغازيدن جنگ بود « طبل جنگ فروكوفتند و علم شاهى در حركت درآوردند » .\r\n\r\nطبل حربى :\r\nطبل جنگ « طبل حربى فروكوفتند و جنگ سلطانى بنياد كردند » .\r\n\r\nطبل‌كوچ :\r\nكوفتن طبل بآهنگى كه نشانهء كوچ كردن قافله و سپاه بود ، طبل رحيل .\r\n\r\nطراق ، طراقا :\r\nآوازى درشت و بلند كه از خوردن دو چيز سنگين بر يكديگر برآيد ، مانند طراقاى گرز ، طراقاى منجنيق .\r\n\r\nطراقا طراق :\r\nطراق ، طراقا « نعرهء پردلان و طراقا طراق گرز گران » .\r\n\r\nطرح :\r\nاندوه و اضطراب و وحشت ( ؟ )\r\n« هرگز دلى ازو خرم و با فرح نباشد بلك دل اهل معنى ازو در طرح باشد » .\r\n\r\n","description":"","footnote":"","page_name":" 840 ","page_number":846},
  {"content":"\r\n\r\n\r\nطرف آفتاب برآمدن :\r\nمشرق « از هر طرفى نگاه ميكرد ، بر طرف آفتاب برآمدن درى ديگر ديد بقفل » .\r\n\r\nطرقيدن :\r\nتركيدن « شاه وليد بن خالد چنان شد كه وقت بود كه بطرقد » .\r\nزهر مار كردن ( خوردن همراه با استهزاء يا اظهار نفرت نسبت بخورنده ) « زرده گمان برد كه مگر آنچه خودش در بيشه مىطرقد او طلب ميدارد » .\r\n\r\nطريت :\r\nرجوع شود به طريد « نعره‌زنان در ميدان درآمد و طريت كرد - فرخ‌زاد در ميدان درآمد و طريت كرد و جولان نمود » .\r\n\r\nطريد :\r\nطريت ، لعب با سلاح در ميدان جنگ ( شايد مأخوذ از طريده بمعنى نوعى از بازى باشد ) « برسم ملوك در ميدان درآمد و طريد كرد و جولان نمود - بدين آيين در ميدان درآمد ، طريد كرد و جولان نمود و بتيغ و سپر لعبى چند بنمود » .\r\n\r\nطلايگاه :\r\nمحل استقرار طلايه « هلال عيار بيرون آمد و راه سپاه ايران در پيش گرفت تا بطلايگاه » .\r\n\r\nطلايگى :\r\nخدمت در طلايهء سپاه يا فرماندهى آن « آن شب طلايگى سپاه از آن قارن جهانسوز بود » .\r\n\r\nطلايگى كردن :\r\nكشيك دادن و كشيك كشيدن در طلايه « طلايه از هردو لشكر بيرون رفت و طلايگى ميكردند - بفرمود تا بيست هزار مرد بطلايگى بدر رفتند » .\r\n\r\nطلب :\r\nجست‌وجو « جاسوسان بطلب فرستاده بودند » .\r\n\r\nطلب‌دارى :\r\nمطالبه ، خواستارى « لشكرى بجنگ شاه سرور آمده‌اند و طلب‌دارى دخترش عين الحيات ميكنند » .\r\n\r\nطلب داشتن :\r\nخواستن ، طلب كردن « اكنون نقيبانرا خبر كنيد و طلب داريد تا در لشكر منادى كنند كه فردا جنگست » .\r\n\r\nطلب طلب :\r\nدسته‌دسته ، فوج‌فوج ، گروه‌گروه « سپاه يمن نيز يكبارگى طلب‌طلب و جوق‌جوق سيصد هزار مرد يمنى حمله كردند » . و بمعنى « پرسان‌پرسان » نيز در همين كتاب استعمال شده است .\r\n\r\nطلب كردن :\r\nجستن ، جست‌وجو كردن\r\n« چند زنگى برفتند و كشتى ايشان را طلب كردند و نيافتند ، به‌روز دوزنگى را ديد كه بر لب دريا كشتى را مىجستند » .\r\n\r\nطلى :\r\nزر ، طلا « يكى صراحى ديد از زر سرخ بر طبقچه‌يى از طلى نهاده » .\r\n\r\nطمع برداشتن :\r\nنااميد شدن « تنها در آن زندان بود و به كلى طمع از خود برداشته بود » .\r\n\r\nطوف :\r\nگردش ، تفرج « فيروز شاه با به‌روز عيار و شبرنگ عيار در نيم‌شب ناپديد شدند ملك داراب گمان مىبرد كه مگر بگوشه‌يى بطوفى رفته باشند » .\r\n\r\nطويله‌خانه :\r\nاصطبل ، امروز طويله گويند و طويله خود بمعنى ريسمانى بود كه ستوران را در اصطبل بر آن مىبستند و اصطبل را به همين سبب طويله‌خانه مىگفتند .\r\n\r\nطهارت ساختن :\r\nتطهير كردن ، وضوگرفتن « طهارت ساخت و نماز صبح گزارد » .\r\n\r\nطيار گوشه :\r\nصفتى براى كمان « دست به كمان عاج قبضهء طيار گوشهء خوارزمى كرد » .\r\n\r\nطيره شدن :\r\nآشفته شدن « خطير كجاست كه بر من آن روز طيره شد و سخت گفت » .\r\n\r\nعاجز آمدن :\r\nعاجز شدن « اگر جمله را تقرير\r\n\r\n","description":"","footnote":"","page_name":" 841 ","page_number":847},
  {"content":"\r\n\r\nكنم از نوشتن عاجز آيند » .\r\n\r\nعادى :\r\nگويا بمعنى جنگاور و نبرده به كار رفته باشد ( ؟ ) « اى خداوند عظيم مردى پهلوان و شجاع و عاديست و صاحب گرز گرانست » .\r\n\r\nعاقل :\r\nسالخورده ، جهانديده ، در برابر جوان چنان كه امروز مصطلح است و البته بمعنى اصلى خود هم در اين كتاب به كار رفته است .\r\n\r\nعالىحضرت :\r\nاعليحضرت ، عنوان براى پادشاه « اما چون براى عالىحضرت چنين مصلحت ديده است من بندهء فرمانم بهرچه حكم فرماييد ايستاده‌ام » .\r\n\r\nعبور :\r\nمعبر « هركجا راهى و عبورى بود بگرفتند » .\r\n\r\nعجايب ماندن :\r\nبشگفتى افتادن ، بشگفتى ماندن « توران‌دخت از آن شكل و شمايل عجايب بماند » .\r\n\r\nعجب :\r\nعجيب « اگر فيروز شاه در طلسم رفته باشد بسيار عجب نباشد كه عظيم خيره است - در مقام عجب بازمانده بود » .\r\n\r\nعدومال :\r\nدشمن مال ، دشمن‌شكن ، آنكه دشمن را نيك درهم شكند و نيك مالش ( گوشمال ) دهد . « سىهزار سوار عدومال عزم يمن كردند » .\r\n\r\nعذر خواستن :\r\nعذرخواهى كردن ، تشكر كردن ، جبران خدمت كردن ، مهربانى كردن ، تلافى كردن ، پاداش دادن « اگر خداى تعالى فرصت دهد عذر ترا بانواع بخواهم » و موارد متعدد ديگر .\r\n\r\nعراده :\r\nگردونه ، گردونهء دوچرخ ، گردونهء باركشى\r\n\r\nعرض كردن :\r\nنمودن ، نشان دادن « چون ازين كارها بپرداختند بر شاه‌زاده عرض كردند » .\r\n\r\nعرضه دادن :\r\nعرضه كردن ، نشان دادن ، نماياندن « آمده‌اى كه مال و ملك خود را عرضه دهى يا آمده‌اى كه حرب كنى » .\r\n\r\nعروسك :\r\nمنجنيق كوچكى كه بدان سنگ و آتش و خاكستر بجانب دشمن اندازند « عراده و منجنيق و عروسك و تفك و تير و ناوك و سلاحهايى كه بقلعه به كار آيد » .\r\n\r\nعزا دادن :\r\nتسليت دادن ، تسليت گفتن ، تعزيت گفتن « خطير را طلب كردند و عزاى برادرش بدادند »\r\n\r\nعزا داشتن :\r\nعزادارى كردن « ما را وقت عزا داشتن نيست ترا برجاى پدر بايد نشست » .\r\n\r\nعزا نهادن :\r\nمجلس عزا ترتيب دادن ، عزا گرفتن ، عزادارى كردن « و ما را عزا مىبايد نهاد از آن كشتگان » .\r\n\r\nعزت داشت :\r\nاحترام « مقنطره ايشانرا بغايت عزت داشتى كرد » .\r\n\r\nعزت داشتن :\r\nاحترام كردن ، بزرگ داشتن « قيصر او را عزت داشته است و عزيز مىدارد » .\r\n\r\nعزت كردن :\r\nاحترام كردن « جمله برپاى خاستند و عزت كردند » .\r\n\r\nعزم‌دارى :\r\nتجرى ، جسارت ، عزيمت و آهنگ « آن‌دو لشكر نظاره ميكردند كه اول عزم‌دارى كه خواهد كردن » .\r\n\r\nعزيمت ساختن :\r\nعزيمت كردن « و از آنجا ( از مدينه ) عزيمت مصر سازيم » .\r\n\r\nعشق آوردن :\r\nعاشق شدن ، دل باختن ؛ عشق آور يعنى عاشق ، عاشق‌پيشه .\r\n\r\nعصابه :\r\nپيشانىبند ، پارچه‌يى كه بر پيشانى بندند . عصابهء شاهى يعنى پيشانىبند سلطنتى\r\n\r\n","description":"","footnote":"","page_name":" 842 ","page_number":848},
  {"content":"\r\n\r\n\r\nعضاده :\r\nآلتى كه بدان تعيين زاويه مىكنند ( در اصطرلاب )\r\n\r\nعظيم :\r\nبسيار ، سخت ، بوفور ، بكثرت ، بشدت « جواب شما گفتن عظيم آسانست - تقصيرى عظيم كرده‌اى - عظيم بىآب‌روى شدم » .\r\n\r\nعظيم بالا :\r\nبلندبالا « سوارى عظيم بالا و قوى هيكل » .\r\n\r\nعظيم القدر :\r\nبلندمرتبه ، بزرگوار\r\n\r\nعظيم نهاد :\r\nقوىهيكل « مردى بلندبالاى باهيبت و باصلابت عظيم نهاد بر مركبى بغايت بلند نشسته »\r\n\r\nعقابين :\r\nدو چوب بلند كه مجرم را براى چوب زدن بدانها مىبستند\r\n\r\nعقله :\r\nشكلى از اشكال رمل بدين صورت :\r\n\r\nعكس :\r\nپرتو ، انعكاس « با هيبت تمام عزم ميدان كرد چون كوه پاره‌يى سياه و چون قير كه از عكس سياهى او ميدان سياه مىنمود » .\r\n\r\nعلاقه :\r\nرشته ، بند ، تسمه‌يى كه بر قبضهء شمشير و گرز و جز آن مىبستند تا هر وقت بدان كار نكنند به مچ دست بياويزند « پس علاقهء شمشير را دربند دست افگند » .\r\n\r\nعلامت :\r\nوضع و نهاد « بدان علامت ايشان را مىبردند - شما را بعلامتى بكشم كه مرغ و ماهى را بر حال شما گريه آيد » .\r\n\r\nعلامت كردن :\r\nنشانه كردن ، نشان كردن ، نشان‌دار كردن « خود را علامت كردى ! »\r\n\r\nعلم آسمانى :\r\nعلم فلك ، نجوم ، اختيارات فلكى « در علم آسمانى از اختر بلند سؤال كن كه ديگر او را خواهيم ديدن » .\r\n\r\nعلم‌وار :\r\nبقد يك علم « هرگاه كه باد درو پيچيدى علم‌وارى آتش بجستى » .\r\n\r\nعلم علم :\r\nگروه گروه ، فوج فوج ، دسته دسته « سپاه يمن علم علم و جوق جوق مركبان را از پول مىجهانيدند » .\r\n\r\nعلم لشكرشكن :\r\nدر اين داستان بمنزلهء علم كاويانى و علم پيروزى است « علم لشكر شكن ملك داراب كه از شصت من زر سرخ ساخته بودند ، كه علم اژدرهاپيكر بود كه روز جنگ چون آن علم در حربگاه آوردندى و باد در شقهء آن علم پيچيدى بطلسم آتش از دهان آن اژدرها بيرون آمدى و آن علم را علم لشكرشكن نام كرده بود » .\r\n\r\nعلىحده :\r\nجداگانه « بر هر طرفى جنگ علىحده اتفاق افتاده بود »\r\n\r\nعلى الصباحان :\r\nبامدادان « فيروز شاه حكم كرد كه فردا على الصباحان لشكر عزم آن مرغزار كنند » .\r\n\r\nعمارت كردن :\r\nتعمير كردن « حكم كرد تا شهر اسكندريه را عمارت كردند ( بعد از ويرانى ) » .\r\n\r\nعمد :\r\nچوبهاى بهم بسته كه بدان از دريا و نهر گذرند « در فكر آن بود كه عمدى بربندد و تدبير آن مىكرد كه از پوست درخت عمدى بربندند كه بعد از چهل روز از روى دريا كشتى پيدا شد » .\r\n\r\nعمود :\r\nگرز « عمود گران سنگ بركشيد » .\r\n\r\nعنان گردانيدن :\r\nبازگرداندن اسب ، بازگشتن با اسب ، عنان برگاشتن : « فيروز شاه عنان بگردانيد و سر راه بر طومار بگرفت » .\r\n\r\nعنبرچه :\r\nنوعى از زيور كه پر از عنبر مىكردند و بر گردن مىآويختند ، عنبردان « دست\r\n\r\n","description":"","footnote":"","page_name":" 843 ","page_number":849},
  {"content":"\r\n\r\nدر گردن كرد و عنبرچه‌يى بيرون آورد و گفت اى دايه ترا معلوم است كه بهاى اين عنبرچه چندست » .\r\n\r\nعن‌قريب :\r\nبه نزديكى « راه انطاكيه در پيش گرفتند و برفتند تا عن‌قريب ملك انطاكيه رسيدند » .\r\n\r\nعوان :\r\nفرومايه\r\n\r\nعورت :\r\nزن ، مستوره ، مخدره « عين الحيات رو بجهان‌افروز كرد و گفت اى ملكه هيچ در حق ما انديشه‌يى نميكنى كه حال دو عورت بدست اين ظالمان بچه خواهد رسيدن » .\r\n\r\nعوض :\r\nتلافى\r\n\r\nعوض خواستن :\r\nتلافى كردن « - طالق گفت سلاح و جوشنم بدهيد تا سوار شوم و عوض جوانان ازين قوم بخواهم »\r\n\r\nعوض كردن :\r\nجبران كردن ، تلافى كردن ، جبران مافات كردن « زمانه با من عوضها مىكند - عوض خود را با او بكنم » .\r\n\r\nعهد دادن :\r\nواداشتن كسى به پيمان بستن و سوگند دادن « بهزاد آن زنگى را عهد داد بعد از آن جبين او را ببوسيد » .\r\n\r\nعيالان :\r\nاهل البيت ، آنان كه تحت نفقهء كسى باشند « اما امشب خالى بودم ، عيالانم به خانه نبودند » .\r\n\r\nعيبه :\r\nجوشن « سوارش عيبه و جوشن ملوكانه در بركرده » .\r\n\r\nغارت گرفتن :\r\nغارت كردن ، غنيمت گرفتن « آن پانصد سوار در عقب ايشان مىتاختند تا غارت ايشان بگيرند » .\r\n\r\nغرق شدن ( گشتن ) براى تير :\r\nنشستن آن تا پر ، نيك فرورفتن و نشستن تير بر هدف .\r\nبراى خنجر و تيغ : فرورفتن در محل ضربت « خنجر آبدار از نيام بركشيده چنان بر پهلوى جلاد زد كه تا دسته غرق شد » .\r\n\r\nغزالهء فلك :\r\nخورشيد « نكهت صبح مشك بوى از نافهء غزالهء فلك درين عالم بدميد » .\r\n\r\nغژغاو :\r\nمنگوله‌يى كه از دم اسب و گاو دريايى ( قطاس ) ميساختند و براى زينت و دفع چشم زخم بر گردن اسب مىافگندند .\r\n« اول كسى كه عزم ميدان كرد سوارى بود بر يكى زردهء رومى بلند سوار گشته غژغاوى از گردن مركب آويخته » .\r\n\r\nغلبگى :\r\nانبوه جمعيت « شهرى بدين غلبگى » .\r\n\r\nغلبه :\r\nجمعيت كثير ، خلق انبوه ، عدهء بيشمار « فتح و ظفر بسپاه غلبه نيست - لشكر ايران در طلايه غلبه‌اند - لشكر يمن غلبه ترند » .\r\nازدحام « جهدى كنيد و كشتى ما را از ميان غلبه بيرون جهانيد » .\r\nپرجمعيت « شهرى ديد بغايت بزرگ و غلبه » .\r\n\r\nغلبه كردن :\r\nانبوه شدن ، غالب شدن « شبرنگ در حال رو با سپاه ايران كرد ، گفت اى خداوند سپاه يمن غلبه كردند » .\r\n\r\nغلط كردن :\r\nاشتباه كردن ، در اشتباه بودن ، در غلط بودن « مرا پيش شاه‌نوش مبريد كه مرد غريبم و راه غلط كردم » .\r\n\r\nغمز كردن :\r\nسخن‌چينى كردن ، غمازى كردن « مگر خبر ندارى كه كسى غمز كرده كه تو در خانهء گلبويى » .\r\n\r\nغمزه :\r\nاشاره به چشم و ابرو « زرين‌تاج سنبل را بشناخت ، به دو غمزه‌يى كرد ، سنبل نيز اشارت كرد » .\r\n\r\n","description":"","footnote":"","page_name":" 844 ","page_number":850},
  {"content":"\r\n\r\n\r\nغو :\r\nفرياد و خروش :\r\n « سر دست بردند بر تيغ بر * غو هردو ميرفت بر ميغ بر » \r\n\r\nغور :\r\nرنج و آزار سخت ، غايت خشم و اندوه « اگر پسر مرا از سر گناه مىكشت مرا هيچ غورى نبود - ايشان از غور ميسوختند و تحمل مىكردند - زودباش و بند را بگشا كه وقتست از غور هلاك شوم » .\r\nتك ، ته ، بن‌مانند « غورچاه » و « غورحال »\r\n\r\nغوغا :\r\nشور و آشوب\r\n\r\nغيرت كردن :\r\nرشك بردن ، بر سر حميت آمدن\r\n\r\nفارغ آمدن :\r\nفارغ شدن « چون از نعمت خوردن فارغ آمدند و سفره از ميان برداشتند » .\r\n\r\nفاش گشتن :\r\nشايع شدن « چون آوازهء جنگ كردن تيمورتاش در شهر مصر فاش گشت » .\r\n\r\nفايده‌يى ندارد :\r\nبىنتيجه است ، بىحاصل است ، بنتيجه‌يى نمىرسد « نصر بن عدل ديد فايده‌يى ندارد بناچار عنان مركب برگردانيد و رو بشام كرد » .\r\n\r\nفتيله :\r\nنخ و پنبه و پارچه و چرك و موى و هر چيزى كه بهم برآمده و لوله شده باشد « تنش پر موى فتيله فتيله شده از تن او آويخته » .\r\n\r\nفدا رفتن :\r\nفدا شدن « اگر بهلاك آييم فداى تو رفته باشيم » .\r\n\r\nفر :\r\nعنايت الهى كه بر شاهان و شاهزادگان مؤيد ارزانى شود « ابو الخير گفت اى شاه ترا نتوان بردن از آن جهت كه ترا فر پادشاهى هست » .\r\n\r\nفراز كردن :\r\nبستن « اين در بلا را فراز كنيد . - بهزاد را درآورد و بنشاند و در آن خانه را فراز كرد » .\r\nپيش بردن ، يازيدن « دست فراز كرد و بند كمر فرخ‌زاد را بگرفت - بهزاد سر دست فراز كرد و كمر بند شاه شجاع بگرفت » .\r\n\r\nفراشى :\r\nجاروكشى « بادشمال در ميدان مردان بفراشى درآمد و مشاطگى آغاز كرد . - باد فراشى كردن بنياد كرد »\r\n\r\nفراغت داشتن :\r\nباك نداشتن ، آسوده خاطر بودن « مرا چيزى نيست كه بشما بدهم و از شما فراغت دارم - پيش او نمىآيم ازو و از سپاهش فراغت دارم » .\r\n\r\nفرافر :\r\nآواز نرم كه مثلا از رفتن تير در هوا حاصل شود ، فرفر « نعرهء پردلان و فرافر تيرهاى پران » .\r\n\r\nفرستيدن :\r\nفرستادن « اول خبر رسيدن ما بشاه وليد خالد بايد فرستيدن » .\r\n\r\nفرصت :\r\nكاميابى ، بهره‌مندى ، پيروزى « طرم‌تاش با خود گفته بود كه بهزاد و فرخ‌زاد و فيروز شاه در سپاه نيستند ، كيست در سپاه ايران كه در برابر من يا رد آمدن ؟ ايام فرصت است و وقت نصرت - خلق شهر بهزاد را دعا و ثنا ميگفتند و از خداى تعالى فرصت و نصرت او ميخواستند . - روز فرصت اهل حصار بود » .\r\n\r\nفرصت دادن :\r\nپيروز گردانيدن « اكنون خداوند تعالى ما را فرصت داد [ بريمنيان 
  ] - تا عاقبت ما را يزدان پاك قوت و فرصت داد » .\r\n\r\nفرصت نگاه داشتن :\r\nمنتهز فرصت بودن\r\n\r\nفرصت كردن :\r\nدست يافتن\r\n\r\nفرصت يافتن :\r\nدست يافتن ، نصرت يافتن ، توفيق يافتن « سپاه ايران بر ما غالب\r\n\r\n","description":"","footnote":"","page_name":" 845 ","page_number":851},
  {"content":"\r\n\r\nآمدند و فرصت بر ما يافتند - عاقبت بفر يزدانى فرصت يافتيم » .\r\n\r\nفرق و درق :\r\nسر و كله « دست بقائمهء تيغ كردند و بر فرق و درق يكديگر مىزدند » .\r\n\r\nفرمان بردن :\r\nاطاعت كردن « و اگر فرمان نبريد از غايت بىدولتى شما باشد » .\r\n\r\nفرمند :\r\nفرهمند ، بافره ، باشكوه ، صاحب‌فر « جوانى با قد بلند اما عظيم فرمند » .\r\n\r\nفرمودن :\r\nامر كردن ، گفتن ( در مورد احترام گوينده ) ، دستور دادن ، عمل كردن ( در مورد احترام عامل ) « ايشانرا گرسنگى و تشنگى مىفرمودند و جور مىكردند » .\r\n\r\nفرنگ :\r\nفرنگى « فيروز شاه و قبيحاى فرنگ در شهر درآمدند » . فرنگان جمع آنست « هيچكس از فرنگان بر روى برج و بارو نماندند » .\r\n\r\nفروچيدن :\r\nترتيب دادن ، سازدادن « مجلسى پادشاهانه فروچيدند - مجلس بزم فرو چيدند و به شراب خوردن مشغول شدند » .\r\n\r\nفرودآمدن :\r\nآرام گرفتن ، قرار گرفتن « اى جوان از راه آمده‌اى و ميدانم كه هنوز دلت فرود نيامده است - اما چند روزى اين بنده را امان بايد دادن تا اين كمينه را تمام دل فرود آيد » .\r\n\r\nفرود آوردن ( سخن ) :\r\nختم كردن ، بر سخنى اتفاق كردن « هركسى سخنى ميگفتند تا عاقبت بر آن سخن فرود آوردند كه اين مشكل بدست عياران گشاده خواهد شد » .\r\n\r\nفروداشت :\r\nتقصير ، كوتاهى « چرا در جنگ ايرانيان فروداشت كردى تا حال بدينجا رسيد » .\r\n\r\nفرود انداختن :\r\nپايين انداختن ، آويختن « گفت اى لالاپردهء در حجره فرود انداز » .\r\n\r\nفرود رفتن :\r\nپايين رفتن « دست در كمند زد و بالا رفت و از آن طرف فرود رفت » .\r\n\r\nفروريختن :\r\nهجوم آوردن ، بجملگى بر سر كسى ريختن « آن هزار سوار زنگى بيكبار بر فيروز شاه فرو ريختند » .\r\n\r\nفروگذاشتن :\r\nپايين گذاشتن ، پايين انداختن ، پايين آوردن ، فرو ريختن « سنبل بيرون آمد و پرده فروگذاشت - بفرمود تا از بالاى قلعه تير و سنگ و عراده فرو گذاشتند » .\r\n\r\nفروگرفتن :\r\nاشغال كردن ، تصرف كردن « جزيرهء فور كه گنج‌خانه كورنگ بود ، فروگرفتند » .\r\nپايين آوردن « بناچار بادبانها را فروگرفتند - آن‌دو شيشه كه بر ديوار آويخته بود فروگرفت » .\r\nدور كردن ، محاصره كردن ، درميان گرفتن :\r\n« آن سپاه ما بناگاه طرم‌تاش را فروگرفت باشد كه گرفتار آيد » .\r\n\r\nفروماندن :\r\nعاجز شدن ، مضطر شدن\r\n« متحير ماند و در كار خود فروماند » .\r\n\r\nفرونشاندن :\r\nخاموش كردن . ( مقابل بركردن ) « تا وقتى كه مشعلهء خاورى را برافروختند و قنديل ماه را فرونشاندند » .\r\n\r\nفرياد زدن :\r\nدادخواستن ، دادخواهى كردن « عايل گفت چه كسانيد و داد از كه مىخواهيد و فرياد چرا مىزنيد » .\r\n\r\nفريبانيدن :\r\nگول زدن\r\n\r\nفريزدانى :\r\nعنايت الهى « عاقبت بفر يزدانى و دولت سبحانى فرصت يافتيم » .\r\n\r\nفش :\r\nوش ، سان ، مانند « با چنين مركب كوه‌فش در ميدان درآمد » .\r\n\r\nفضل كردن :\r\nتفضل كردن ، عنايت كردن\r\n\r\n","description":"","footnote":"","page_name":" 846 ","page_number":852},
  {"content":"\r\n\r\n« ما را يزدان فضل كرد كه اين حرام‌زاده را شكستيم » .\r\n\r\nفضولى كردن :\r\nاز حد ادب بيرون رفتن ، پاى از گليم خود درازتر كردن\r\n\r\nفغان داشتن :\r\nنعره زدن « نعره مىزدند و فغان مىداشتند و به زبان فرنگى دشنام ميدادند » .\r\n\r\nفكر فرمودن :\r\nانديشيدن « آنچه شاه فكر فرموده است عين صوابست » .\r\n\r\nفند :\r\nظاهرا بمعنى فتيلهء گوگرد آلودى بود كه چون آهن و سنگ آتش را برهم مىزدند جرقهء آتش بر آن ميگرفت و آن را روشن مى ساخت و مسلما كلمهء فندك از همين ريشه است « سردابه‌يى پيدا شد بغايت تاريك آن عيار پيشهء روزگار سنگ و آهن برهم زد و فند عيارى بركرد » .\r\n\r\nفوت كردن :\r\nاز دست دادن ، بهدر دادن « فرصت را فوت نكرد » .\r\n\r\nفهم كردن :\r\nدرك كردن ، فهميدن « به‌روز هيچ فهم نمىكرد متحيروار دريشان نگاه ميكرد » .\r\n\r\nفيل منكلوسى :\r\nپيل سپيد ( رجوع شود به منكلوس ) « اگر بر فيل منكلوسى زدى از پاى بگردانيدى » .\r\n\r\nقاب‌پاى :\r\nقوزك پاى « هيچ نشان آبى و آبادانى نبود ريگ از قاب پاى مىگذشت » .\r\n\r\nقاروره :\r\nحقهء باروت ( فرنودسار ) ، ظرفى كه باروت و مواد محترقه در آن ميريختند و آتش مىزدند و در حصارها و يا در ميان لشكر مىانداختند « صد هزاران هزار تير و سنگ و ناوك و كمان گروهه و تفك و قارورهء آتش بر سپاه ايران از بالا فروريختند » .\r\n\r\nقاف تا قاف :\r\nكران تا كران « مبارزان از جاى خود برجستند و از قاف تا قاف آمدند در مصاف » .\r\n\r\nقانون :\r\nوسيله ، آلت و عدت « برادرت شكسته شده است و اسباب جنگ او به كلى رفته و بىقانون در برابر دشمن رفتن نتوان » .\r\n\r\nقايم :\r\nپابرجا ، برقرار ، پايدار ، استوار « اين كمان را خواهد كشيدن و ناموس شهر ما را قايم خواهد داشتن - بايد كوشيد تا ناموس ما قايم باشد » .\r\n\r\nقايمهء تيغ :\r\nدستهء تيغ « نيزه از دست بينداختند و دست بقايمهء تيغ كردند و بر فرق و درق يكديگر مىزدند » .\r\n\r\nقبض روح :\r\nجان گرفتن ، جان ستانيدن\r\n\r\nقبطه :\r\nدر اينجا بمعنى مرحله ( ؟ ) مرتبه ( ؟ ) « فيروز شاه گفت لابد كه مروت دارم .\r\nگفت از مروت كدام قبطه را گوش ميدارى » .\r\n\r\nقبهء خضرا :\r\nآسمان « از جزع و فزع آن سپاه زهره بر قبهء خضرا آرام نمىگرفت » .\r\n\r\nقتل كردن :\r\nكشتن « ما را بشكستند و از ما بسيارى قتل كردند » .\r\n\r\nقدبلند :\r\nبلندى « دست و بازو را برافراخت و از قد بلند آن گرز حوالهء سر سيامك كرد » .\r\n\r\nقدرى :\r\nاندكى ، پاره‌يى ، كمى « اى درويش اگر نعمتى دارى قدرى بما بده كه قوى درخور دست - هريكى را از آن مال قدرى بداد » .\r\n\r\nقدم بازگرفتن :\r\nپاپس كشيدن ، ديگر نيامدن « او نيز قدم بازگرفت و ديگر پيش فرخ‌زاد نيامد » .\r\n\r\nقديفه :\r\nحولهء بزرگ و تركيب « قديفهء روسى » در آن زمان قابل توجهست « بفرمود تا مشك و گلاب بر اندام او ريختند\r\n\r\n","description":"","footnote":"","page_name":" 847 ","page_number":853},
  {"content":"\r\n\r\nبعد از آن بقديفهء روسى اندام او را خشك كردند » .\r\n\r\nقرار دادن :\r\nقرار نهادن « آن بزرگان بدان سخن قرار دادند و هركسى برجاى خود رفتند » .\r\n\r\nقرار گرفتن :\r\nنشستن « بر آن تخت برآمد و قرار گرفت » .\r\nآرام شدن ، ساكن شدن ، آرام جستن ، از حركت بازماندن « تا داد دل خود نخواهم قرار نگيريم - قرار نگيرم تا اين طلسم را بگشايم - باد كمتر شد ، كشتى قرار گرفت » .\r\n\r\nقرار يافتن :\r\nآرام گرفتن ، آرام يافتن « دريا از جوش قرار يافت » .\r\n\r\nقراضه :\r\nريزهء زر ، پول خرد « قراضه‌يى برباطى دادند و آن مركب را در حجره‌يى كشيدند » .\r\n\r\nقربان :\r\nتيردان\r\n\r\nقرپوس :\r\nپيش زين « عمودى گران در قرپوس انداخته » .\r\n\r\nقشون :\r\nدستهء سپاه ، لشكر ، سپاه\r\n\r\nقشون قشون :\r\nدسته دسته ، گروه گروه ، فوج فوج ، طلب طلب « گردان ايران قشون قشون و گروه گروه و طلب طلب و فوج فوج با تيغهاى كشيده . . . »\r\n\r\nقصب :\r\nپارچهء كتانى\r\n\r\nقصه :\r\nواقعه « اين قصه در حالتى بود كه جمشيد شاه از خندق جسته بود - سه روز براين قصه برآمد » .\r\n\r\nقصه كردن :\r\nتوضيح دادن ، بيان كردن ، شرح ماوقع دادن ، حكايت كردن « از آمدن خطاب و كوفتگى ران او قصه كرد - از محبت زردهء جادو و عاشق شدن بر او قصه كرد » .\r\n\r\nقطار و مهار :\r\nقطار شتران و اسبان و چارپايان ، ستور چند كه از پى هم آيند در يك صف و يك رديف « چندان مال بود كه صفت نتوان كردن از زر و زرينه و جواهر و قطار و مهار و غلام و كنيزك . . . »\r\n\r\nقطاس :\r\nحيوان دريايى مانند گاو كه دم آن را بر گردن اسبان و بر سر علم‌ها بندند « و قطاسى از گردن اسب درآويخته » .\r\n\r\nقطيفه :\r\nقديفه « و قطيفهء مخمول و قطيفهء سبز بر پشت استران بردعى بادرفتار . . . »\r\n\r\nقفا :\r\nپس گردن « تيغ ديگر در پس قفاش زد كه سرش در خاك انداخت » .\r\n\r\nقفس :\r\nقفس سينه ، قفس صدرى « آه از جان تيمورتاش برآمد كه نفس در قفسش پيچيده بود » .\r\n\r\nقلعه‌يى :\r\nكسى كه در قلعه هست ، حصارى « سخنانى سخت ميگفتند چنانك قاعدهء قلعه بيان و حصاريان باشد » .\r\n\r\nقلم‌كردن :\r\nدوتاكردن ، قطع كردن ، بريدن « هردو پاى مركب را قلم كرد و مركب برو درآمد » .\r\n\r\nقلمى كردن :\r\nصورت برداشتن ، نوشتن « از زر و زرينه و جواهر آنچه بود قلمى كردند » .\r\n\r\nقماش :\r\nاسباب و اشياء مختلف ؛ و قماشات يعنى قماشها « صد خروار مال با نعمتها و قماشات مختلف رو بلشكر ايران نهادند » .\r\n\r\nقماط :\r\nپارچه‌يى عريض كه كودك را در آن پيچند ، دست‌بند و پاىبند كودك گهواره‌يى ( فرنودسار ) « قماطى ديدند طفلى درو پيچيده و در كنار گرفته » .\r\n\r\nقمقمه :\r\nتنگ آب « آب گرم در قمقمهء نقره آوردند »\r\n\r\nقوام كار نگاه داشتن :\r\nحساب كار در دست\r\n\r\n","description":"","footnote":"","page_name":" 848 ","page_number":854},
  {"content":"\r\n\r\nداشتن ، مراقب جريان كار بودن ، بدقت در كارى نگريستن و احتياط كردن ، جوانب امر را نيك در نظر گرفتن « در رباط بربستند و در كمين‌گاه بنشستند و قوام كار نگاه ميداشتند كه چون شب آيد بروند » .\r\n\r\nقول كردن :\r\nقول دادن ، وعده دادن ، عهد كردن ميعاد نهادن « آن غلام پيشتر آمده بود و در مقامى كه قول كرده بود ايستاده بود » .\r\n\r\nقوى :\r\nبسيار ، بسيار فراوان ، سخت ، به قوت تمام ، شديدا « اى درويش اگر نعمتى دارى قدرى بما بده كه قوى درخوردست . - سخن شموط را قوى نزديك شنيد ، خرم شد » .\r\n\r\nقوى نهاد :\r\nبزرگ‌پيكر ، عظيم الجثه « دو جوان بلند بالاى قوى نهاد عظيم هيكل درآمدند » .\r\n\r\nقهر داشتن :\r\nرنجش داشتن ، رنجيده خاطر بودن « و نيز يك نوع ديگر آنست كه از ما قهر دارند شايد كه از بهر ما كمك نكنند »\r\n\r\nقهر كردن :\r\nخشم گرفتن ، خشمناك شدن :\r\n« چون نامهء ملك داراب را بخواند قهر كرد و نامه را بدريد » .\r\n\r\nقيطاسى ( قيطاس ) :\r\nبرنگ مورد ، تيره‌رنگ ، گويا مأخوذ از قيطس يعنى « مورد » باشد « سياه قيطاس شب از حملهء شير نر برميد - جوانى بر مركب سيه قيطاسى نشسته » .\r\n\r\nقيقاوس :\r\nنام ستاره است « در وقت ولادت ديدم كه قيقاوس در طالع اين كودك بوده است » .\r\n\r\nكار :\r\nعمل و واقعه ، پيش‌آمد ، حادثه « لابد اين ملالت را سبب منم ناچار اين كار مرا افتاده است » .\r\nجنگ و نبرد « مبارزان كار و شيران كارزار - در لشكر خبر جنگ بود و امروز حرب خواهند كردن ، اى شاهزاده كار ايرانيانرا درياب كه وقت كار بديشان برسيم » .\r\n\r\nكار افتادن :\r\nگرفتارى و واقعه‌يى پيش‌آمدن ، بدبختى و محنتى گريبان‌گير كسى شدن\r\n\r\nكار ديده :\r\nكارآزموده « ايشان مردم جلد و كارديده‌اند » .\r\n\r\nكار را بودن :\r\nآمادهء كار بودن ، مهياى كار بودن « مصلحت درين است ، كار را باش . - اى مبارزان يمن در ميدان رويد و كار را باشيد » .\r\n\r\nكارراستى :\r\nساز دادن كار « چون هردو لشكر از كارراستى حرب بازپرداختند » .\r\n\r\nكارزارى :\r\nجنگى « آن جوانان ايرانى و آن يلان كارزارى را بردند » .\r\n\r\nكارسازى :\r\nتدارك كردن ، تدارك ديدن ، مهيا شدن ، آماده كردن « مظفر شاه نيز بكارسازى مشغول شد - كارسازى جنگ بنياد نهادند » .\r\n\r\nكارسازى كردن :\r\nآماده شدن ، تعبيه كردن ، مهيا شدن « آن شب كارسازى تمام كردند » .\r\n\r\nكار فرمودن :\r\nبه كار بستن ، كار زدن « دم كلنگ ايشان دو گز بود و دودستى كار مىفرمودند » .\r\n\r\nكار كردن :\r\nجنگيدن ، حرب كردن « فردا كوس حربى بكوبند و شاه سوار شود تا بنده در خدمت شاه بدين گرز سيصد منى كار كنم و مغز دشمنان برآرم - مبارز دلاوريست كه در روز مردى به دويست\r\n\r\n","description":"","footnote":"","page_name":" 849 ","page_number":855},
  {"content":"\r\n\r\nمن گرز كار مىكند » .\r\nنيرنگ باختن ، نقش زدن . « چون علامت بيهوشانه بديد بدانست كه اين عياريست و بطريق عيارى با ايشان كار كرد » .\r\n\r\nكاركرده :\r\nكاركشته ، كارآزموده « سيامك جوان كاركردهء كارآزموده بود » .\r\n\r\nكارگر :\r\nمؤثر ، كارى\r\n\r\nكارگر شدن :\r\nمؤثر افتادن ، اثر كردن « هم در حال مدهوشانه كارگر شد - آفتابى در غايت تندى و تيزى در كلهء سرش كارگر شد و حررات غالب آمد » .\r\n\r\nكاسه‌پشت :\r\nسنگ‌پشت ، لاك‌پشت « از پشت كاسه‌پشت جامى ساخته و از خون كاسه پشت و روغن وزغ شرابى تركيب كرده » .\r\n\r\nكاسه‌ليس :\r\nدشنامى است بمعنى فرومايه و پست « ازين سياهى گردن باريكى دست درازى كه ابليس با همهء تلبيس از آن كبيس كاسه‌ليس تلبيس آموختى » .\r\n\r\nكام يافتن :\r\nتوفيق يافتن ، موفق شدن ، بآرزو رسيدن\r\n\r\nكبيس :\r\nشايد تحريفى از « كبيث » بمعنى متعفن باشد « درآمد عيارى طرارى ، خنجرگذارى ازين سياهى گردن باريكى كه ابليس با همهء تلبيس از آن كبيس كاسه‌ليس تلبيس آموختى » .\r\n\r\nكتاره :\r\nقداره « آن هزار سوار زنگى بيكبار با تيغ و عمود و كتاره و خشت بر فيروز شاه فرو ريختند » .\r\n\r\nكتوال :\r\nكوتوال ، نگاهبان حصار « اول جام پر كرد و رو بكتوال كرد » .\r\n\r\nكتوالى :\r\nكوتوالى ، نگاهبانى حصار « ملك گفت من شما را بزر خريدم و از خاك برداشتم ، شما را كتوالى قلعهء جميله دادم ، با من ياغى شديد ؟ »\r\n\r\nكرا ( كراى ) :\r\nدر اين كتاب چند جابجاى دشنامهايى از قبيل : نره‌خر ، نكره ، بد قواره ، درشت‌اندام ، بدشكل و بدهيكل و امثال اين معانى به كار رفته است « شاه‌نوش گفت اى كراى حرام‌زاده مرا كشتى منم شاه‌نوش - اى سياه كراى بىوجود ! »\r\n\r\nكرت :\r\nمرتبه ، دفعه ، بار « اگر در كرت اول كه بخواستارى او آمده بودند داده مىبودى اين همه فتنه واقع نمىشدى » .\r\n\r\nكرسى :\r\nصندلى و آنچه بر آن نشينند ، خردتر از تخت : « پيش تخت آمد و خواست كه بر تخت رود ، نتوانست رفتن . كرسى ديد از زر سرخ بقرب پنجاه من . به‌روز گمان برد كه مگر بر آن كرسى مىبايد رفتن و از آنجا بر تخت رفتن »\r\n\r\nكرناى :\r\nنوعى از آلات موسيقى رزمى « ناى برنجين و سفيد مهره و كرناى و صنج رومى مىنواختند » .\r\n\r\nكرنج :\r\nچين خورده ، چروكيده .\r\n\r\nكرنج كرنج :\r\nچين چين ، پرچروك « روى كرنج كرنج » .\r\n\r\nكريمه :\r\nدر ذكر از زن و دختر از باب تعظيم و تكريم به كار مىرود مانند « عليه » و « عاليه » كه امروز داريم « ملك فيدوس سوگند ياد كرده است كه من كريمهء خود را به كسى خواهم دادن كه چهار مسئلهء مرا جواب گويد - كريمهء پهلوان از پيل‌زور حامله شد - آنچه فرستاده‌ام قبول كند و كريمهء خود را بدين جانب بفرستد » .\r\n\r\nكسب هوا :\r\nدر اصطلاح معاصران ما « هواخورى »\r\n\r\n","description":"","footnote":"","page_name":" 850 ","page_number":856},
  {"content":"\r\n\r\n« از هر طرف كه باد صبح وزيدى سينه و شكم و ناف خود را بر آن باد بداشتى و كسب هوا كردى » .\r\n\r\nكشان كردن :\r\nبر زمين كشيدن ، كشان كشان سر ستور را گرفتن و او را به پيش كشيدن « بر كنار خندق ميدانى بود و در آن ميدان دارى زده بودند آشوب را بدانجا كشان كردند - و در پيش او چند مركب بهراى زر كشان كرده » .\r\n\r\nكشش :\r\nكشتار « طيفور گفت اى خداوند نمىدانم كه اين بنده به حضرت خداوند آمده بودم اين قتل و كشش نبود » .\r\n\r\nكشتن آتش يا چراغ :\r\nخاموش كردن آن « باد تند بدميد و آن چراغ را بكشت » .\r\n\r\nكشيدن :\r\nگستردن « جلاب بگردانيدند ، بعد از آن سفره كشيدند » .\r\n\r\nكفك :\r\nكف كه بر آب و جز آن نشيند « طومار زنگى چون شتر مست كفك بر لبان آورده بود » .\r\n\r\nكل :\r\nهمه ، همگى از چيزى ، تمامى\r\n\r\nكلان :\r\nبزرگ ( پدركلان : پدربزرگ ) « پدركلان ملك داراب ، گشتاسب شاه دختر از قيصر بزرگ خواسته بود » .\r\n\r\nكلاه‌خود چهارپهلو :\r\nنوعى از خود « سيامك سيه‌قبا كلاه‌خود چهارپهلو بر سر نهاده » .\r\n\r\nكلاه‌خود عادى :\r\nنوعى خود « كلاه‌خودى عادى بر سر نهاده و عصابهء شاهى بر كلاه‌خود بسته » .\r\n\r\nكله :\r\nفرق و بالاى هرچيز\r\n\r\nكلهء سر :\r\nفرق سر ، تارك ، فراز سر « فيروز شاه تيغى بر كلهء سر آن زنگى زد » .\r\n\r\nكمان خوارزمى :\r\nنوعى كمان « دست به كمان عاج قبضهء طيار گوشهء خوارزمى كرد . - نامه را بر تير خدنگ بست و در خانهء كمان خوارزمى نهاد » .\r\n\r\nكمان گروهه :\r\nكمانى يا آلتى كه بدان مهره و گلوله اندازند « هزاران هزار تير و سنگ و ناوك و كمان گروهه بر سپاه ايران از بالا فروريختند » .\r\n\r\nكمخا :\r\nكيمخا ، جامهء منقش را گويند كه به الوان مختلف بافته باشند « در و ديوارها را به نخ و كمخا و اطلس‌ها درآويختند » .\r\n\r\nكمر :\r\nقسمت ميانين از كوه قريب بدامنهء آن « بر بالا رفت و پا در بن كمر محكم كرد و باز كمند برانداخت و بر سنگى محكم كرد » .\r\n\r\nكمرسنگ :\r\nگرده سنگ ، خرسنگ « در دامن آن كوه كمرسنگى نهاده بود . - در درياى محيط گرده سنگ بلند بود و بر سر آن كمرسنگ دهان غار بود - بعد از بيست شبانه‌روز به پايان آن كوه رسيد ، كمرسنگى عظيم بزرگ ديد چنانك گردواگرد آن پانصد گز بيشتر بود » .\r\n\r\nكميت :\r\nاسب سرخ‌فام ، كهر « برانگيخت آن مركب كميت خود را » .\r\n\r\nكميد :\r\nكميت ، اسب سرخ‌فام ، كهر « مركبى داشتم بغايت نيك ، كميدى » .\r\n\r\nكمينه :\r\nكمترين ، رهى ، چاكر « اما چند روزى اين بنده را امان بايد دادن تا اين كمينه را تمام دل فرود آيد » .\r\n\r\nكنار بر كنار :\r\nپهلو بپهلو « چون حصار چوبين پيش‌آمد چنانك كنار بر كنار رسيد ، جوانان سرباز از حصار چوبين در برج و\r\n\r\n","description":"","footnote":"","page_name":" 851 ","page_number":857},
  {"content":"\r\n\r\nبارو جستند » .\r\n\r\nكناغ :\r\nتار ابريشم ، تار ، ريسمان ، تار عنكبوت\r\n « كفل گرداسبى كناغى ميان * به دو ديده چون زهرهء آسمان » \r\n\r\nكندوى سينه :\r\nقفس سينه « چنانش بر سپر زد كه با مرد درهم خرد كرد و كلهء سر در كندوى سينهء شهسوار فرورفت » .\r\n\r\nكنده :\r\nنوك زانو ، استخوان گرد زانو « سركندهء زانو از گوش اسب گذشته » .\r\n\r\nكنده :\r\nخندق ، گودال ، گودى « مثل كسى كه از بلندى در كنده‌يى افتد ، كشتى در آن كنده افتاد » .\r\n\r\nكنيزك :\r\nدختر ، خادمهء جوان ، دختر خدمتكار ، زن جوان و دخترى كه در شمار خدمتكاران كسى باشد « كس را ياراى آن نباشد كه به پيرامون كمتر كنيزكى از آن عين الحيات يا رد گرديدن - غلامى از غلامان شاه سرور با كنيزكى سرگرم بود » .\r\n\r\nكوتاه كردن :\r\nپايين كشيدن ( دست كوتاه كردن - دست پايين كشيدن )\r\n\r\nكوتاه گرفتن :\r\nپايين آوردن و نيز رجوع شود به اين بيت :\r\n گر زآنكه به بالاى بلندش نرسد دست * در دست كشم زلفش و كوتاه بگيرم \r\n( اوحدى )\r\n\r\nكوتاه لنگ :\r\nپا كوتاه ( صفت اسب ) « بر مركبى خنگ كوتاه لنگ چون يك پاره كوه برنشسته »\r\n\r\nكوتوال :\r\nقلعه‌بان « ما را نيز اندرون مىبايد رفتن باشد كه كوتوال قلعه كشته شود » .\r\n\r\nكودك :\r\nغلام « اما اى استاد ساحران پادشاه ما اندك محقرى از براى شما فرستاده است و كودكى چند بر در غارند ، كسى را اجازت فرما تا برود و آن نعمتها را بيارد » .\r\n\r\nكوس :\r\nدهل\r\n\r\nكوس آسايش :\r\nطبل آسايش ، طبل راحت باش ، طبلى كه در پايان روز در لشكرگاه يا ميدان نبرد ميزدند تا لشكريان بياسايند\r\n\r\nكوس حربى :\r\nطبل جنگ كه سپاهيان را بجنگ كردن ميخواند ( مانند شيپور جنگ )\r\n\r\nكوس بشارت :\r\nنواختن طبل بآهنگى خاص كه نشانهء وقوع پيش‌آمد نيكويى بود « شاه و امراى ايران جمله شاد شدند و بفرمودند كه كوس بشارت فروكوفتند » .\r\n\r\nكوشش :\r\nجنگ « از سپاه كشمير سوارى در ميدان درآمد و سر راه بر تميم گرفت و بضرب نيزه حمله كرد ، باهم بكوشش درآمدند » .\r\n\r\nكوشيدن :\r\nجنگ كردن « اما مراد من آنست كه ميدان نبرد مرا با او واگذارى تا من با او بكوشم - بسيارى باهم بكوشيدند و ظفر برهم نيافتند . نيزه از دست بينداختند و دست بقائمهء تيغ كردند » .\r\n\r\nكوفت :\r\nضربت و كوفتگى « پشت و پهلوى پهلوان كوفتى عظيم يافته بود و پهلوش درد مىكرد » .\r\n\r\nكوفتگى :\r\nحالت دردناكى كه در يكى از اعضاء يا قسمتى از بدن بر اثر وارد شدن ضربت و فشارى حاصل گردد « از آمدن خطاب و كوفتگى ران او قصه كرد » .\r\n\r\nكول :\r\nدوش « هلال گفت شادباش اى عين الحيات من خدمتكار قديم پدر توام و ترا بكول و بر پرورده‌ام » .\r\n\r\nكوه پرورد :\r\nكسى كه در كوه پرورده شده باشد\r\n\r\n","description":"","footnote":"","page_name":" 852 ","page_number":858},
  {"content":"\r\n\r\nو مراد مردم وحشى و تربيت ناشده است « اى شاه‌زاده چرا مبالغه ميكنيد ؟ اين درويش مردكى نادان و كوه پروردست » .\r\n\r\nكه :\r\nچون ، چون‌كه ، درحالىكه ، در همان حال كه « ملك مسروق بن عتبه بازگشت ، در راه كه مىآمدند نصر بن عدل گفت . . . » « خبر بگهرتاج و حورپيكر كردند ، كه حور پيكر و گهرتاج اين خبر شنيدند فغان بر آوردند » .\r\n\r\nكهر :\r\nكميت ، اسب سرخ رنگ « برگستوان الوان بر پشت مركبان ابرش و كهر و خنگ و مركبان جنگى برانداختند » .\r\n\r\nكهنه :\r\nجهان ديده ، كهنسال « شيرافگن ايرانى مردى كهنه بود و حرب بسيار ديده بود » .\r\n\r\nكهنه‌سوار :\r\nسوار آزموده ، سوار كهنه‌كار ، سواركار كشته « شيرافگن ايرانى مرد كهنه‌سوار بود » .\r\n\r\nكين‌دار :\r\nبغيض ، كينه‌ور « نصر بن عدل از آن حركت عظيم كين‌دار شده بود » .\r\n\r\nگاودم :\r\nنوعى از آلات موسيقى رزمى « آواز كوس و گاو دم در بن قبهء فيروز گون فلك پيچيده » .\r\n\r\nگاوسپر :\r\nسپر بزرگ كه در جنگ تهاجمى به قلعه به كار مىرفت .\r\n\r\nگبر :\r\nاين كلمه را مؤلف همه‌جا بمعنى مشرك و كافر و در مورد دشنام مىآورد .\r\n\r\nگدار :\r\nگذار ، عبور ، معبر ، گذرگاه « گدار ما بملك مكه و مدينه بود - از آن طرف ايمن بودند كه گدار آدمى محال بود . - چون از زير قصر آن پنج مبارز را در گدار آوردند . . . »\r\n\r\nگداردن :\r\nرجوع شود به گذاردن\r\n\r\nگدار كردن :\r\nرجوع شود به گذار كردن\r\n\r\nگداره كردن :\r\nرجوع شود به گذاره كردن\r\n\r\nگداشتن :\r\n( رجوع شود به گذاشتن )\r\n\r\nگذار :\r\nرجوع شود به « گدار »\r\n\r\nگذاردن :\r\nگداردن ، واگذاردن ، واگذار كردن « چون شب شود سخن را به من گذاريد - . آرزو دارم كه اين ميدان اين ملعون را به من گذارى و اين جنگ از تو درخواست ميكنم - پدرم عزم مصر دارد و يمن را بدشمنان ميگذارد » .\r\nعبور دادن ، راه دادن « راه دروازه بسته است و مرا در شهر نمىگذارند » .\r\nرها كردن « فيروز شاه كه در عالم پيدا نيست هنوز طرف او را نمىگذارى ؟ »\r\n\r\nگذار كردن :\r\nعبور كردن « آنچه رفته جمله تقرير كرد و به زودى از آنجا گذار كرد و رو ببابل نهاد » .\r\n\r\nگذاره كردن :\r\nعبور كردن ، عبور دادن « سنان نيزه را بر پهلوى تميم زد چنانك از پهلوى ديگرش گذاره كرد » .\r\n\r\nگذاشتن ( گداشتن ) :\r\nگماشتن ، مأمور كردن « بختيار وزير را بدان كار بگذاشت » .\r\nرها كردن ، فروگذاشتن ، صرف‌نظر كردن « پهلوان بهزاد نيكو رفت كه خون ملك خالد را نگذاشت - چه تصور كردى كه اين ظلم كه تو كردى به تو خواهد گذاشتن » .\r\nاجازهء عبور و ورود دادن « كاشكى آن رعنا را مىآورد كه بسبب او ما را در ملك روم مىگذاشتند » ؛ و نيز رجوع شود به گذاردن و گذار كردن .\r\n\r\nگران انجام :\r\nگرانسنگ ( ؟ ) « زنده فيلى را در\r\n\r\n","description":"","footnote":"","page_name":" 853 ","page_number":859},
  {"content":"\r\n\r\nميدان جهانيد ازين فيلى سبك گامى گران انجامى » .\r\n\r\nگران‌سنگ :\r\nسنگين « دست بقبضهء گرز گران كرد و عمود گران سنگ بركشيد » .\r\n\r\nگرانى :\r\nزحمت ، دردسر ، تصديع « اين قوم را از خانهء ما بيرون برند تا گرانى ايشان از سر شوهرم برود » .\r\nسنگينى « آلات حرب بسيار برنداشتند تا در راه ايشانرا گرانى نباشد » .\r\nملالت ، رنجش ، رنجيدگى « شكست عظيم بر سپاه ايران آمده بود و گرانى عظيم در سپاه افتاد » .\r\n\r\nگراينده :\r\nقصدكننده ، ميل‌كننده ، توجه‌كننده به طرف كسى يا چيزى ، حمله‌كننده « آن تيغ برندهء گرايندهء ديوكش را برآورد » .\r\n\r\nگراييدن :\r\nقصد و آهنگ كردن ، ميل و توجه كردن ، حمله بردن ، قصد بد به كسى و چيزى كردن .\r\n\r\nگربز :\r\nزيرك « طيفور مردك حرام‌زادهء گربز بسيار پردان بود » .\r\n\r\nگردان :\r\nداير ، در كار ، بر كار « طراقا طراق گرز گران بود » .\r\n\r\nگردان شدن :\r\nجولان كردن « هردو سپاه با هم برآويختند و باهم گردان شدند » .\r\n\r\nگردانيدن :\r\nمنصرف كردن ، دفع كردن ، برگردانيدن ، برگشتن « شاه سيف الدوله بناچار عنان مركب بگردانيد - تور سپر در سر كشيد تا آن حمله از خود رد كند ، شاه شجاع نيزه را بگردانيد و طعن نيزه بر كمرگاه تور زد » .\r\nعوض كردن ، تبديل كردن ، مبدل ساختن « مگر در ملك تو غريب افتاده‌اند و نام خود را گردانيده » .\r\n\r\nگرد برآمدن :\r\nگرد برگشتن ، دور زدن ، گرداگرد چيزى و محلى به قصد تحقيق و كسب اطلاع گشتن و آن را نيك وارسى كردن .\r\n\r\nگرد كردن :\r\nفراهم آوردن ، جمع كردن ، نزديك يكديگر قرار دادن « مركب دست‌وپا گرد كرد » .\r\nفراچيدن سفره و نظاير آن « يك مرغ را بزد بعد از آن سفره را گرد كرد » .\r\nگره كردن مشت « بهزاد مشت را گرد كرد و بر گردن آن ركيب‌دار زد » .\r\n\r\nگرد نشستن :\r\nجمع‌وجور نشستن « خود در پيش‌آمد و گرد بنشست و از بالاى آن منظره بشيب نگاه كرد - شب رنگ از قفاى تخت درآمد و گرد بنشست » .\r\n\r\nگردواگرد :\r\nگرداگرد « سنگى عظيم بزرگ ديد چنانك گردواگرد آن پانصد گز بيشتر بود » .\r\n\r\nگردون :\r\nچرخ و اراده و هر چرخ گردنده و باركش « خلق پيش‌آمدند ، نثار و گاو و گردون كشيدند و دعا و ثنا بر جان شاه‌زاده فيروز شاه مىكردند » .\r\n\r\nگردونه :\r\nچرخ « درختهاى بزرگ را تخته كنند و بر روى گردونهاى و ستونها نهند و بر روى آن تختها بر چهار طرف بزنند » .\r\n\r\nگرده :\r\nرغيف ، قرص نان « يك گرده نان ديد افتاده ، شبرنگ گفت اين گرده نيز نصيب من شده است پس آن گرده را پاره كرد اول آن گرده را بخورد » .\r\n\r\nگردهء سمرقندى :\r\nنوعى نان\r\n\r\nگرده :\r\nقلوه\r\n\r\nگرده سنگ :\r\nصخره ، كمرسنگ « در درياى محيط\r\n\r\n","description":"","footnote":"","page_name":" 854 ","page_number":860},
  {"content":"\r\n\r\nگرده سنگ بلند بود هموار سر بر فلك كشيده » .\r\n\r\nگرديدن :\r\nناورد دادن ، جولان كردن در ميدان جنگ براى جنگ و ستيز ، دست و پنجه نرم كردن با يكديگر : « بگرد تا بگرديم . - با ايرانيان بگردد » .\r\nواژگون شدن ، نگونسار شدن .\r\nجستجو كردن « گفت بهروز را طلب كنند ، همهء لشكرگاه را گرديدند و نديدند » .\r\nاز جايى بجايى درآمدن ، دگرگون شدن .\r\n- شدن « چون روز پيدا گرديد جمله در پاى تخت ملك داراب جمع گرديدند » .\r\nگشتن ، گشت زدن « پاس‌داران زمانى بگرديدند پس هريكى پراگنده شدند » .\r\nدفع شدن : « ايشان را بزنگيان دهيم تا اين بلا بگردد - باشد كه آن بلا از من بگردد » .\r\n\r\nگرفتن :\r\nتحمل كردن ضرب و دفع كردن آن از خود « در اين مدت هيچ آفريده يك گرز مرا نگرفته است ، تو نيكو گرفتى - در ملك ما رسم آنست كه سه ضرب سه ضرب مى زنند و مىگيرند » .\r\nتصرف كردن : « دانم كه ايرانيان بمدتها نمىتوانند اين شهر را گرفتن » .\r\nآغازيدن ، شروع كردن : « تيغها بركشيدند و كشتى گرفتن گرفتند - گردوغبار پيچيدن گرفت - همچو مرغ بر كمند رفتن گرفت » .\r\n\r\nگرگين :\r\nگرى ، گرگرفته « شيرك مسكين آن سگ گرگين در دست بهزاد از روباهى كمتر بود » .\r\n\r\nگرم‌آگرم :\r\nگرماگرم\r\n\r\nگرم كردن ستور :\r\nتازاندن ، بتندى و بسرعت پيش راندن « به‌زاد اسب را بر فرخ‌زاد گرم كرد و دست دراز كرد و بند كمر فرخ‌زاد را بگرفت - شاه شجاع مركب را گرم كرد و سنان بر سينهء تور نهاد » .\r\n\r\nگرم گرفتن :\r\nجدى گرفتن ، پيش از فوت فرصت كار را بانجام رسانيدن ، سرد نشدن از كار « اكنون شرط آنست كه گرم مىبايد گرفت و در عقب دشمن مىبايد رفت » .\r\n\r\nگرو بستن :\r\nشرط كردن\r\n\r\nگز :\r\nنام درختى است كه درين كتاب نيز چوب آن سحرآميزست همچنانكه در شاهنامهء فردوسى « چوبى از گز در دست داشت در گرد آن درخت بر زمين بكشيد و سحرى كرد و بر آن دايره بدميد از ناگاه بسحر . . . »\r\n\r\nگزاردن :\r\nروايت كردن ، خبر دادن\r\n\r\nگزارنده :\r\nبيان‌كننده مانند « گزارندهء داستان كهن چنين روايت مىكند » .\r\n\r\nگزير :\r\nپاكار ، پيشكار « طيفور وزير آن حرام‌زادهء گزير » .\r\n\r\nگزين :\r\nبرگزيده ، منتخب « سه هزار مرد گزين با شاه در كشتى آمدند - حكم كرد تا ده هزار سوار گزين با او سوار شدند » .\r\n\r\nگستاخى :\r\nجسارت ، بىپروايى « گستاخى نمىتوانستيم كردن و بدينجا آمدن » .\r\n\r\nگشاد :\r\nگشايش ، گشودن « در گنبد اندرون رود و راه گشاد طلسم بدست آورد » .\r\n\r\nگشادن تير :\r\nپرتاب كردن تير ، انداختن و رها كردن آن : « نامه را بر تير خدنگ بست و در خانهء كمان خوارزمى نهاد ، بكشيد و بگشاد و پرتاب داد » .\r\n\r\nگشاده :\r\nفراخ\r\n\r\nگشت :\r\nگردش « جام زر بزرگ پر از شراب\r\n\r\n","description":"","footnote":"","page_name":" 855 ","page_number":861},
  {"content":"\r\n\r\nدرگشت درآورده » .\r\n\r\nگشتن :\r\nگرديدن ، ناورد دادن براى جنگ و ستيز « در ميدان آمدم تا با تو بگردم » .\r\n\r\nگشودن ( گشادن ) :\r\nمسخر كردن ، « آمده‌ام تا ملك اسكندريه بگشايم » .\r\n\r\nگلبانگ :\r\nفرياد ، نعره ( - كله ونگ در لهجهء مازندرانى ) « ملك داراب چون چنان ديد گلبانگ بر لشكر زد » .\r\n\r\nگله‌بان ( گلبان ) :\r\nچوپان ، شبان « هردو رو بدان گله‌بان نهادند تا ازو نشان راه پرسند » .\r\n\r\nگمان :\r\nسوءظن « هيچكس را درين خانه گمان نيست » .\r\n\r\nگم شدن :\r\nمحو شدن « چون فيروز شاه آن طلسم اعظم بخواند آن بخار و تاريكى گم شد و آن طلسم باطل شد » .\r\n\r\nگناهكار كردن :\r\nمتهم كردن ، متهم بگناه كردن « خواجه الياس بازرگان را بايد گناه‌كار كردن كه اين بىادبى غلام او كرده است - شاه سرور گفت گناه غلام كرده است خواجه الياسرا گناه‌كار نتوان كردن » .\r\n\r\nگنج‌خانه :\r\nخزانه « جزيرهء فور كه گنج‌خانهء گورنگ بود . . . »\r\n\r\nگنجور :\r\nخزانه‌دار « تا اين زمان گنجور شاه حارث بودى اين زمان سياوش نقاش چون شدى ! »\r\n\r\nگنده‌پير :\r\nپير فرتوت ، پير بسيار سال و درهم شكسته « درين گفتن بودند كه دخترى به زير آمد و عقب او دايهء گنده پيرى سلام كرد » .\r\n\r\nگنگ :\r\nسوراخ مدورى كه در زير ديوار و زير زمين و امثال آن با تنبوشه‌هاى بزرگ براى عبور آب تعبيه مىكنند « در قديم گنگها كرده‌اند از مس و از روى چون آب زيادت مىماند در آن گنگها مىرود . - تقدير خداى تعالى چنان بود كه مگر اين گنگ آب كه آب قلعه از آن گنگ بيرون مىآمد . . . اندك آبى بدان گنگ مىآمد . - به‌روز عيار بدان گنگ رسيد گنگى ديد بغايت بزرگ ، قدم در آن گنگ نهاد ، تا خيلى راه برفت تا عاقبت بدان سر گنگ رسيد ، سر از گنگ بيرون آورد » .\r\n\r\nگورسان :\r\nگورستان\r\n\r\nگورگه :\r\nاز آلات موسيقى رزمى « شاه‌زاده فيروز شاه حكم كرد تا گورگهء جنگ فرو كوفتند و ناى رزمى دردميدند » .\r\n\r\nگوسفند صحرايى :\r\nظاهرا به معنى بز كوهى يا گوزن و مانند آنست « درين سخن بودند كه يك گله گوسفند صحرايى پيدا شدند » .\r\n\r\nگوش داشتن :\r\nمراقب بودن ، مراقبت و دقت كردن ، بدقت گوش دادن ، پاييدن ، احتياط كردن ، رعايت كردن ، ديده برگماشتن ، چشم دوختن ، بجايى و چيزى بدقت نگريستن ، حفظ كردن « اگر نيز بدانم هرگز نگويم تا امانت تمام گوش داشته باشم - طور گفت من هيچ غافل نبودم ، در زندان گوش ميداشتم - تو آزرم پدر گوش نداشتى و سپاه بمصر كشيدى » .\r\nدرنظر داشتن ، مقصود داشتن « گفت از مروت كدام قبطه را گوش ميدارى » .\r\n\r\nگوش نهادن :\r\nگوش تيز كردن ، بدقت استراق سمع كردن « طارق كم‌كم پيش ميرفت\r\n\r\n","description":"","footnote":"","page_name":" 856 ","page_number":862},
  {"content":"\r\n\r\nو گوش نهاده بود تا چه شنود » .\r\n\r\nگون‌گون :\r\nگوناگون ، گونه‌گون\r\n\r\nگويا :\r\nآيا « گويا اين خانهء كيست ؟ - گويا حال طارق عيار و جواندوست قصاب بچه رسد ؟ - شخصى مىنالد گويا آن كيست ؟ »\r\n\r\nگوينده :\r\nنقال ، قصه‌گو « گويندگان اين سمر و قايلان اين خبر » .\r\n\r\nگويندگى :\r\nنقالى ، قصه‌گويى « زرين‌تاج آن دختران را فريب داده بود و از براى ايشان گويندگى مىكرد و وقت ايشان را خوش مىداشت » .\r\nسخنورى « بهروز بسخن درآمد و از هر باب ميگفت ، در مجلس فيروز شاه گويندگى كرده و طريق مجلس‌دارى و شراب خوردن مىدانست » .\r\n\r\nگويى :\r\nآيا « به‌روز عجب ماند كه گويى اين چه ناله است » .\r\n\r\nگوييا :\r\nآيا « مرا اينجا كه آورد ، گوييا اين پيرزن كجا رفت ؟ - با خود گفت گوييا چه بوده است ؟ - به‌روز عجب ماند كه گوييا اين چه كس خواهد بودن ؟ »\r\n\r\nلافى :\r\nلافزن « دريغ خورد كه اين حرام‌زادهء لافى زنده از ميدان من بدر رفت - سيامك گفت اى لافى تا چند لاف باطل زنى » .\r\n\r\nلاقيس :\r\nديوى كه در آسمان مردم را وسوسه كند . اين كلمه را لافيس نيز ضبط كرده‌اند « آن‌دو لشكر ديو و پرى لاقيسى و ابليسى » .\r\n\r\nلالا :\r\nلله ، معمولا اين عنوان براى غلامان و كسانى به كار مىرود كه لله و مربى اطفال اشراف و رجال و شاهان بودند و قاعدة مىبايست از ميان غلامان خصى شده انتخاب شوند ، كلمهء خطاب بخواجهء حرمسرا ، دادا .\r\n\r\nلباچه :\r\nلباده\r\n\r\nلباسات :\r\nحيله‌گرىها « طومار زنگى را بانواع حيل و لباسات از سر آن دشمنى بدر بردم » .\r\n\r\nلب :\r\nكنار ، كناره ، ساحل « از شهر بيرون آمدند و رو بلب دريا نهادند - لب‌لب دريا مىگرديد تا بعد از چهار روز بر لب دريا رودخانه‌يى ديد » .\r\n\r\nلت :\r\nتپانچه ، سيلى ، پس‌گردنى ، كتك « شاه‌نوش لت مىخورد و ميگفت خدا را مرا پيش شاه‌نوش مبريد - خادم عجب ماند كه شاه‌نوش درين وقت كجا بوده است بدين طريق لت خورده و برهنه و سروپا شكسته - شاه‌نوش آن شب لت بسيار خورده بود . - عسطور نگاه كرد ، شاه‌نوش را ديد سر و رو كبود گشته گفت اى جان پدر بچه حالى ! به كسى مىمانى كه لت خورده باشد » .\r\n\r\nلخت لخت :\r\nقطعه قطعه « لخت لخت از گوشهء سپر يكديگر مىربودند » .\r\n\r\nلشكرانگيزى :\r\nلشكركشى\r\n\r\nلشكرى :\r\nسپاهى ، نظامى\r\n« مردم لشكرى - سپاهى ، نظامى )\r\n\r\nلعب :\r\nبازى با اسلحه براى نمايش مهارت در سلاح‌شورى « با آيين مبارزان در ميدان درآمد و لعبى چند بنمود - پيل را برانگيخت و لعبى چند بنمود » .\r\n\r\nلعبت :\r\nبازيچه ، آدمك خيمه‌شب‌بازى\r\n\r\nلعبت‌باز :\r\nكسى كه خيمه‌شب‌بازى مىكند ، بازيچه‌باز « ديده بر در گماشت كه امروز لعبت‌باز گردون از پس پردهء غيب چه بلعجبى پيدا خواهد كردن » .\r\n\r\n","description":"","footnote":"","page_name":" 857 ","page_number":863},
  {"content":"\r\n\r\n\r\nلعب كردن ( با اسلحه ) :\r\nبازى با اسلحه براى نمايش مهارت در سلاح‌شورى « در ميدان درآمد طريد كرد و جولان نمود و بتيغ و سپر لعبى چند بنمود » .\r\n\r\nلعلى :\r\nسرخ‌فام ، سرخ‌رنگ ، رنگ لعل « دستارچهء لعلى بر گردن مركب بسته » .\r\n\r\nلعلين :\r\nلعلى ، كه رنگ لعل دارد ، لعل رنگ ، سرخ‌فام « در پيش آن دلبر نيكو لقا و آن محبوب لعلين قبا خدمت كرد » .\r\n\r\nلقام‌ريز :\r\nتازان ، دوان « سپاه طرمتاش بيكبار در ميدان لقام‌ريز شدند » .\r\n\r\nلنكوته :\r\nلنگ ( ؟ ) « پير لنكوته‌يى زده » .\r\n\r\nلوت :\r\nغذا « به آسايش مشغول شد ، لوت و نعمت مىخورد و آسايش مىكرد » .\r\n\r\nلوحش اللّه :\r\nتركيبى است كه در مورد دعا به كار مىبردند و معمولا با « از » مىآمد « اگر اهل دوزخ آن مقام را مشاهده كنند صد نوبت از دوزخ لوحش اللّه گويند » .\r\n\r\nلونالون :\r\nرنگارنگ « از آن ميوه‌هاى لونالون از به و امرود در آن كشتى درآوردند » .\r\n\r\nمادرگير :\r\nمادرخوانده ، كسى را كه بمادرى برگزيده باشند\r\n\r\nمال :\r\nماليات ، خراج « ما نيز عين الحيات را با ده سالينه مال يمن بشما بدهيم . - آمده‌ام تا ملك اسكندريه بگشايم و مال اسكندريه را با برادرم به پيش ملك داراب ببرم » .\r\n\r\nمال حاضرى :\r\nماحضر « تا به خانه رسيدند در حال مال حاضرى آورد تا بخوردند » .\r\n\r\nمال‌ده :\r\nخراج گزار ، باج‌ده « قيصر پادشاه ماست و ما هم مال‌ده و خراج‌گزار اوييم » .\r\n\r\nماليدن ( مركب ) :\r\nتيمار كردن « مركبانرا خاريدند و ماليدند و زبر تنگ وزير تنگ سخت كردند » .\r\n\r\nمانده :\r\nخسته « با ده كس از مبارزان ايران حرب كرده است ، اگر كوفته و مانده باشد عجب نيست - چون مركب نيك رونده داشت از رفتن مانده نمىشد » .\r\n\r\nماندن :\r\nباقىگذاردن ؛ ملول شدن و رنجيده خاطر شدن « ملك سرور نمىخواست كه اين دختر را به كسى دهد نه از سبب آنكه كس را به حساب نمىگيرد بلك از بهر آنك خاطر كس ازو نماند كه چون البته به كسى ديگر دهد ديگران ازو برنجند » .\r\n\r\nمانده شدن :\r\nخسته شدن و از راه بازماندن « بهزاد در آن بيابان برفت چون مركب نيك رونده داشت از رفتن مانده نمىشد » .\r\n\r\nماننده :\r\nشبيه « برق‌آساى گفت اى خداوند مرا يقين است كه ايشان همين ساعت خواهند رسيدن مانندهء درياى تير و تبر » .\r\n\r\nمبارزى :\r\nمبارزت ، جنگاورى ، پهلوانى « آن پهلوان جهان چه مبارزيها نمود و چه پهلوانيها كرد » .\r\n\r\nمبالغه :\r\nاصرار و ابرام در سخن يا كارى\r\n\r\nمبالغه كردن :\r\nاصرار ورزيدن « چندانك با شما مبالغه كردم كه در شهر مرويد سخن مرا قبول نكرديد » .\r\n\r\nمتردد خاطر :\r\nمشوش ، پريشان خاطر\r\n\r\nمتشكى :\r\nشاكى « روزگار نه بكام ايشان بود و دايم از گردش چرخ متشكى بودند » .\r\n\r\nمتعقب :\r\nمتعاقب ، از دنبال « تا آمدن ملك داراب شما از جاى خود حركت مكنيد كه متعقب سياوش رسيديم » .\r\n\r\n","description":"","footnote":"","page_name":" 858 ","page_number":864},
  {"content":"\r\n\r\n\r\nمتغير شدن :\r\nگرديدن ، تغيير يافتن ، از حالى و صورتى به حال و به صورت ديگر درآمدن « رنگش از غيرت متغير شد » .\r\n\r\nمتغير گشتن :\r\nتغيير يافتن « در حال ، رنگش متغير گشت » .\r\n\r\nمتغيره :\r\nدر تشويش ، در اضطراب ، مضطرب ، مشوش « بهزاد گفت دلم از بهر تو متغيره است كه مبادا كه گزندى بجان تو رسد » .\r\n\r\nمتفكرحال :\r\nانديشناك « اگر زحمتى ندارى چرا هر روز ضعيف‌ترى و چند روزى متفكر حالت مىبينم » .\r\n\r\nمتفكرخاطر :\r\nانديشناك « ملك داراب كه آن حال بديد بغايت مكدر و متفكر خاطر شد » .\r\n\r\nمتوارى :\r\nپنهان « سيمرغ آفتاب در پس كوه قاف متوارى گشته بود » .\r\n\r\nمجاهده :\r\nزحمت ، رياضت\r\n\r\nمجاهده كشيدن :\r\nرياضت كشيدن ، تحمل رنج و زحمت كردن « آنچه از اول روز مفارقت تا آخر بر سر او گذشته بود شرح داد و هر مجاهده‌يى كه كشيده بود مفصل قصه كرد » .\r\n\r\nمجلس‌گاه :\r\nنشستنگاه ، مجلس « چون روز شد بمجلس‌گاه حاضر آمد » .\r\n\r\nمجموع :\r\nهمگى ، جمعا ، همه « فيروز شاه گفت اگر روى صحرا بودى و مرا تيغ در دست ، اين قوم را مجموع هلاك مىكردم . - و ديگر امرا را مجموع دل‌خوشيها داد و همه را دلدارى كرد » .\r\n\r\nمجهول :\r\nفرومايه ، پست ، گمنام ، خامل ذكر ، بىسروپا « مردانه‌وار ايستادنى كنيد و جواب آن قوم مجهول بگوييد - من دو روز است كه در ميدان ميروم و با اين مجهول مىكوشم و ظفر نمييابم » .\r\nناشناس ، متنكر « جهان‌افروز فرزند مملكت بود و در اين شهر به صورت مجهول بسيار گرديده بود - دايه برخاست و مجهول وار تا در زندان آمد » .\r\n\r\nمحب :\r\nدوستدار\r\n\r\nمحتاجى :\r\nاحتياج « ترا تا چه محتاجى بود كه بر بام ايوان ملك بدزدى آمدى ؟ »\r\n\r\nمحررات :\r\nگويا مقصود پارچه‌ها و جامه‌هاى حريرى باشد كه بر تخت مىافگندند و گاه به صورت « محررات حريرى » مىآمده است « در صفهء برابر تختى زده و برو محررات حريرى انداخته » .\r\n\r\nمحض :\r\nخالص ، عين ؛ و محض راحت يعنى عين راحت « خطاب گفت چون شرف دستبوس شاه دريافتم هم محض راحت شد » .\r\n\r\nمحفه :\r\nهودج ، كجاوه « ملك داراب به جهت شيرافگن ملول بود بفرمود تا عزاى او را بداشتند ، محفه‌يى ترتيب كردند و بسوى ايران فرستادند » .\r\n\r\nمحكم :\r\nسخت ، بسيار ، زبردست ، قوىپنجه « در ميان ايران عياران محكم هستند . - چون شب‌رنگ را نظر بر عظمت و هيبت شاه سرور افتاد با خود گفت محكم متكبر و جبار صفت پادشاهيست اين ملك سرور ! » استوار ، پابرجا ، كاملا داير و برقرار « چون آن‌دو سپاه درهم افتادند جنگ محكم شد » .\r\n\r\nمحل :\r\nمرتبه ، درجه ، مقام و شأن « پسرم را محل دامادى خود نديدى » .\r\nمورد « عظيم در ترس بود كه مبادا اين\r\n\r\n","description":"","footnote":"","page_name":" 859 ","page_number":865},
  {"content":"\r\n\r\nكار امشب برنيايد و چون روز شد محل رسوايى شود » حد و اندازه « دخترم شوهر نمىخواهد كه هنوز بدان محل نرسيده است » فرصت و دستگاه « او را عظيم سخت آمد ، محل سخن گفتن نداشت » .\r\n\r\nمحل افتادن :\r\nموقع بدست آمدن ، فرصت يافتن « ميخواستم كه زودترى بيايم و ترا خبردار گردانم ، محل نيفتاد تا اكنون كه دايه برفت » .\r\n\r\nمخالف :\r\nناسازگار « هواى اين مملكت مخالف است به نسبت اين طايفه » .\r\n\r\nمخمول :\r\nمخمل « و قطيفهء مخمول و قطيفهء سبز بر پشت استران بردعى بادرفتار » .\r\n\r\nمدخل :\r\nمحل ورود « گرد زرادخانه برآمد ، از طرفى كه محل مدخل بود كمند برانداخت » .\r\n\r\nمدخل كردن :\r\nراه يافتن ، نفوذ كردن ، وارد شدن ، فتح باب كردن ، مقدمهء كار را فراهم آوردن ، راه جستن ، ورود كردن « پادشاهانى كه درين مملكت بودند در آنجا نتوانستند مدخل كردن و هركه بطلب آن رفت ديگر واپس نيامد - هلال عيار گفت عيارى من بدان نوع است كه موضعى را كه ديو در آنجا مدخل نمىتواند كرد من بروم » .\r\n\r\nمدهوشانه :\r\nبيهوشانه ، داروى هوش‌بر ، داروى بيهوشى كه عياران با خود داشتند « در حال مدهوشانه كارگر شد . »\r\n\r\nمرتبهء بالانشينى :\r\nدرجه و مقام بلند در دستگاههاى سلطنتى كه مستلزم جلوس در صدر هنگام بار بوده است « شاه سرور فيروز شاه و فرخ‌زاد را مرتبهء بالانشينى فرمود كه بالادست جملهء امراى پاىتخت بنشينند » .\r\n\r\nمرد :\r\nپهلوان ، مرد جنگاور مبارز « من فال گرفته بودم كه اگر مرد ما مرد ايشانرا بيفگند نصرت ما را باشد و اگر مرد ايشان مرد ما را بيفگند نصرت ايشان را باشد » .\r\n\r\nمردانه :\r\nشجاع ، دلير ، مردوار « قيصر گفت سوارى مردانه در ميدان رود - شاه سيف الدوله گفت امروز روز مردانگى است مرد مردانه در ميدان رويد و اين حرام‌زاده را مگذاريد كه زنده از ميدان بدر رود » .\r\n\r\nمردانه بودن :\r\nمردانه‌وار بودن ، مرد بودن « وليد خالد گفت اى بزرگان لشكر ايران آمدند شما نيز مردانه باشيد تا آمدن پهلوان تيمورتاش » .\r\n\r\nمردريگ :\r\nدشنامى است بمعنى مرده‌شوى برده « گفت اى دزد مردريگ شما چه كسانيد كه چنين بىادبى ميكنيد » و در غير اين كتاب معنى ارثيه نيز دارد .\r\n\r\nمردم :\r\nكس ، نزديك ، اطرافيان ( مردم خود يعنى كسان خود ، نزديكان و اطرافيان خود ) « آن سوار گل‌اندام بود ؛ راوى گويد او نيز در پى شكار از مردم خود دور افتاده بود » .\r\n\r\nمردمى :\r\nانسانيت « طارق گفت مردمى كنيد و ما را از بند بگشاييد » .\r\n\r\nمردن :\r\nخاموش شدن چراغ و شعله « باد تند بدميد و آن چراغ را بكشت . بهروز بيرون آمد ، باز بركرد ، و در رفت ، بمرد ، باز بركرد ، باز بمرد ، فايده نكرد تا عاقبت فانوس ساخت » .\r\n\r\nمردى :\r\nمردانگى « در ملك شما خود مرد\r\n\r\n","description":"","footnote":"","page_name":" 860 ","page_number":866},
  {"content":"\r\n\r\nنيست و اگر مرد بودى و شما را مردى بودى در شهر نمىگريختيد »\r\n\r\nمرزبان :\r\nدر اين كتاب بيشتر معنى مرد جنگجويى است كه دشمنان را از پاى درآورد « امرايى كه آنجا بودند گفتند ما نيز در خدمت مرزبان برويم . » - اى دختر ميخواهم كه اين مرزبان را كه غلام خواجه الياس بازرگان است در پاىتخت خود او را اختيار كلى بدهم » .\r\n\r\nمرغ آب :\r\nآب جوجه ، غذايى رقيق شبيه به سوپ مرغ « آن جوانرا بقلعه بردند ، مرغ آبى كردند و در حلقش ريختند » .\r\n\r\nمرغى را آب خوردن :\r\nكنايه از مدت اندك است .\r\n\r\nمرى :\r\nاز اجزاء اصطرلاب « سرمرى رأس الجدى را نشان كرد ، بين المريين بنگريست كه چندست ، آن را بر اجزاء تقسيم كرد ، درجهء طالع معلوم كرد » .\r\n\r\nمشعبد :\r\nشعبده‌باز\r\n « جهان خرمن بسى داند چنين سوخت * مشعبد را نبايد بازى آموخت » . \r\n\r\nمشعلهء خاورى :\r\nخورشيد « تا وقتى كه مشعلهء خاورى را برافروختند و قنديل ماه را فرو نشاندند » .\r\n\r\nمصاف‌گاه :\r\nآوردگاه « گردان ايران و مبارزان روم در مصافگاه آمدند » .\r\n\r\nمصالحه :\r\nصلح « ملك داراب گفت شاه سرور با ما حيلت مىكند و بطلب لشكرى فرستاده‌اند و انتظار ايشان مىكشند و با ما دروغ مىگويند اگر ايشانرا با ما سر مصالحه بودى نتيجهء آن درين مدت ظاهر شدى » .\r\n\r\nمطبخ‌خانه :\r\nمحل طبخ ، آشپزخانه « پس قدرى مدهوشانه برداشت و در مطبخ‌خانه آمد » .\r\n\r\nمطبخى :\r\nآشپز « شب‌رنگ راه باورچىخانه در پيش‌گرفت تا در آن مطبخ رسيد . . . آن مطبخى گفت اى جوانمرد چه باشد اگر كرم كنى و مرا يك لحظه يارى دهى . شب‌رنگ بنشست و آن مطبخى را يارى مىداد .\r\nمطبخى چون آن چستى و چالاكى او را بديد گفت اى جوانمرد عظيم چست و چالاكى ! »\r\n\r\nمطره :\r\nقمطره ( ؟ ) « فرخ‌زاد هيچ جواب نداد كه زبانش دربند بود ، آن سوار بدانست كه حال چيست مطرهء آب داشت پياده شد و اندكى آب در حلق فرخ‌زاد ريخت » .\r\n\r\nمطلق :\r\nمطلقا « چون در سپاه هيچ عيارى نيست فرصت آن حرام‌زاده است ولى مشورت نيك‌انديش نيست فردا مطلق او را مىبايد گرفتن تا او راست بگويد » .\r\n\r\nمعارضه :\r\nروبرو « شاه داراب در زير چتر شاهى قرار گرفت در معارضهء ملك سرور » .\r\n\r\nمعارضه كردن :\r\nدرافتادن ، هم‌نبرد شدن « اكنون در آن سپاه كسى نيست كه تواند با آن زنگى معارضه كردن » .\r\n\r\nمعاون :\r\nكمك ، مساعد « مرا توران‌دخت اينجا ايستانيده است تا ترا معاون باشم » .\r\n\r\nمعاونت :\r\nيارى « از تقدير ربانى دختر شاه نعمان شفاء الملك نام بر خورشيد شاه نگران شد و با من معاونت كرد تا يارانرا از بند بگشوديم » .\r\n\r\nمعد :\r\nآماده ، مهيا « آن شب آنچه دربايست بود معدمى كردند » .\r\n\r\nمعركه‌گاه :\r\nمحل واقعهء دشوار « جهان‌افروز\r\n\r\n","description":"","footnote":"","page_name":" 861 ","page_number":867},
  {"content":"\r\n\r\nدر آن معركه‌گاه آمد » .\r\n\r\nمعلم :\r\nمعبر ، خوابگزار\r\n\r\nمعلم كشتى :\r\nبلددريا ، راهنمايى كه در كشتى بود و راه را نشان مىداد ، غير از ناخداى كشتى .\r\n\r\nمعلوم بودن :\r\nروشن و مسلم بودن « اما جملهء عالم را معلوم است كه گناه بر طرف مهلقا بوده است - اما ما را معلوم است كه ترا زين حال خبر نيست » .\r\n\r\nمعلوم داشتن :\r\nاطلاع داشتن ، آگهى داشتن شاه اسد گفت هيچ معلوم داريد كه چه كسانند ؟ گفتند بلى ايرانيانيد » .\r\nدانستن ، اطلاع يافتن ، اطلاع حاصل كردن .\r\n\r\nمعلوم دانستن :\r\nآگاه بودن ، مطلع بودن « گفت اى شاه جهان معلوم دان كه شهر مصر غلبه‌اند » .\r\n\r\nمعلوم شدن :\r\nمسلم شدن ، ثابت گرديدن « به‌روز را معلوم شد كه فيروز شاه و فرخ‌زاد در زير تخت دربندند » .\r\n\r\nمعلوم كردن :\r\nمطلع كردن ، آگاه ساختن « شاه اسد معلوم نكرد كه او را چه واقع شد - اگر جنگ نخواهيد كردن ما را معلوم كنيد كه ما به فرنگ خواهيم رفتن و سپاه خواهيم آوردن » .\r\nفهميدن ، اطلاع داشتن ، دانستن ، آگاه شدن ، واقف شدن « چون از صورت حال معلوم كرد دست بر دست زد و بسيار دريغ خورد - اهل شهر عماسيه نيز معلوم كردند ، ملول شدند - فيروز شاه هرچند كه از بردن عين الحيات آگاه شده بود و عظيم پريشان بود اما معلوم كرده بود كه در ملاطيه شاه سيف الدوله چه كرده است » .\r\n\r\nمعين شدن :\r\nمقرر شدن ، مسلم و ثابت شدن « پس معين شد كه چون اين خبر بمصر برسد سپاه خواهند آمدن » .\r\n\r\nمغز :\r\nميان « در مغز آهن و پولاد غرق گشته » .\r\n\r\nمغلغل :\r\nجوشان و مضطرب « دلهاى مبارزان درآمدن آن روز مغلغل گرديد » .\r\n\r\nمقابله :\r\nبرابر ، مقابل « پس جوانان كار عزم حرب كردند ، چون در مقابلهء يكديگر رسيدند تيغها بركشيدند - شاه‌زاده در ميدان آمد و در مقابلهء سيامك در رسيد - غضفر چو در مقابلهء ميسره رسيد » .\r\n\r\nمقال :\r\nگفت‌وگو ( مقالات : سخنان ) « از مقالات ايشان شاه شجاع و ملك نصر از خواب بيدار شدند » .\r\n\r\nمقام :\r\nمحل ، موضع « بدين مقام چون افتاده‌ايد - روى بر كنار دريا نهادند تا بدان مقام كه كشتى را با به‌روز گذاشته بودند » .\r\n\r\nمقام كردن :\r\nاقامت كردن ، پايدارى كردن « چون لشكر ما برسيد ايشان ديگر نتوانستند مقام كردن ، رو بجانب مكه و مدينه كردند » .\r\n\r\nمقبول :\r\nخوشايند « جايى خوش و خرم بود و موضعى مقبول » .\r\n\r\nمقدم سپاه :\r\nپيش‌رو ، آنكه در مقدمهء سپاه باشد « علم رستم اردستانى پيدا شد كه در آن روز مقدم سپاه ايران او بود » .\r\n\r\nمقدمه :\r\nجلو « ناگاه گردى دود كردار برآمد و باد بر مقدمهء گرد زد » .\r\n\r\nمقدمهء سپاه :\r\nدستهء جلودار سپاه كه پيشاپيش قوا حركت كند « فردا چون آفتاب طلوع\r\n\r\n","description":"","footnote":"","page_name":" 862 ","page_number":868},
  {"content":"\r\n\r\nكند مقدمهء سپاه ايران خواهد رسيدن » .\r\n\r\nمقررشدن :\r\nقرار گرفتن ، قرار گذاشته شدن « برين مقرر شد » .\r\n\r\nمقرركردن :\r\nقرار گذاشتن « برين سخن مقرر كردند » .\r\n\r\nمقصر :\r\nناتوان ، عاجز « ملعونى بود بر مثال درختى چنار كه قايل از صفت او مقصر است » .\r\n\r\nمكابر :\r\nمكابره‌كننده ، ستيزه‌گر ، ستيزه‌جو ، پرخاشجو\r\n به دو گفت آخر تو زورى بكن * چو بشنيد بهزاد شيرين سخن\r\nمكابر درآمد گرفتش كمر * يكى زور كرد آن يل نامور \r\n\r\nمكتوب :\r\nنامه « جمشيد شاه بفرمود تا مكتوبى نوشتند و با مكتوبى كه ملك داراب نوشته بود ببادرفتار عيار دادند » .\r\n\r\nمگر :\r\nشايد ، ممكن است ، بعيد نيست ، بتحقيق « من از ملاحان شنيدم كه اين شخص كه او را زردهء جادو ميخوانند مگر آن پيرزن اوست » .\r\n\r\nمنادى درانداختن :\r\nمنادى كردن ، جار زدن « بكارسازى حرب مشغول شدند و منادى حرب درانداختند » .\r\n\r\nمنادى زدن :\r\nمنادى كردن ، جار كشيدن ، ندا در دادن « حكم شد تا منادى جنگ در سپاه زدند » .\r\n\r\nمنادى كردن :\r\nمنادى زدن « چاوشانرا فرمود تا منادى كردند كه فردا هيچ آفريده . . . »\r\n\r\nمنت‌دار :\r\nممنون « لولاب از فرخ‌زاد عظيم منت‌دار شده بود » .\r\n\r\nمنزل :\r\nمحل توقف در ميان راه « شاه قيدار بودند در مكه رفت و به جهت منزل و علوفهء شاه سرور انواع نعمتها مهيا گردانيدند » .\r\n\r\nمنظره :\r\nروزن « دختر گفت تو گرد بام گرد و پاس من ميدار تا من از بالاى منظره بنگرم ، شريفه را بر كنار بام فرستاد ، خود در پيش‌آمد و گرد بنشست ، از بالاى آن منظره با شيب نگاه كرد » .\r\nپنجره « عين الحيات را در غرفه‌يى بلند دربند كرده بودند تنهاى تن ، در آن دم نظرش بر بهروز عيار افتاد ، در منظره را برهم كشيد ، جرهء در برآمد ، به‌روز بشنيد ، سر بالا كرد » .\r\n\r\nمنع كردن :\r\nامتناع كردن ، سرباز زدن ، بازداشتن « من او را منع كردم سخن مرا قبول نكرد » .\r\nسرزنش كردن ، ملامت كردن « كه البته در غيبت منعم كنند » .\r\n\r\nمنعكس :\r\nبرعكس ، معكوس ، وارونه ، باژ گونه « طيفور گفت او را از سر آن دشمنى بدر بردم و دوست گردانيدم و اكنون قضيه منعكس شده است » .\r\n\r\nمنقضى شدن :\r\nبسرآمدن ، به آخر رسيدن ، سپرى شدن « روشن‌راى وزير گفت پنج روز ديگر صبر بايد كرد تا وعدهء ايشان منقضى شود » .\r\n\r\nمنكلوس ، منكلوسى :\r\nنوعى پيل سپيد تناور منسوب به ولايت منكلوس و منكلوس ولايتى كه در آن پيل سپيد بهم ميرسد ( فرنودسار ) « اگر بر فيل منكلوسى زدى از پاى بگردانيدى » .\r\n\r\nمواجب :\r\nمقررى\r\n\r\nموافق :\r\nسازگار ، مقرون بصلاح « بىاختيار جمعى رسيدند و آنچه بود ببردند ، غلبه\r\n\r\n","description":"","footnote":"","page_name":" 863 ","page_number":869},
  {"content":"\r\n\r\nمرا جنگ كردن موافق نبود ، من از ايشان فرار كردم »\r\n\r\nموجلكه :\r\nاز اصل مغولى « موچولكا » يعنى تعهد ، التزام « قابوس درماند كه چون كند . چون موجلكه داده بود كه اگر مهلقا را نگيرم هرچه خواهم با او بكنم » .\r\n\r\nموجه :\r\nسفره ، نوعى سفره كه گويا خاص دستگاه سلطنتى بود « باورچيان موجهء شاهى و شيلان پادشاهى درآوردند و امراى ايران طعامها بخوردند - موجهء پادشاهى بكشيدند و اندكى از آن طعام بخوردند - چون سفره برداشتند بعد از ساعتى باورچيان موجهء شاهى و شيلان پادشاهى درآوردند و امراى ايران طعامها بخوردند » .\r\n\r\nمورد :\r\nگياه معروف كه رنگ سبز تيره دارد ، اين گياه را بجاى سدر بر مرده مىپاشيدند « ترا در انديشهء مرگ بايد بودن و كارسازى مورد و كافور بايد كردن » .\r\n\r\nموزه :\r\nپاىافزار « دايه برخاست و چادر بر سر كرده و موزه در پاى كرد » .\r\n\r\nموقوف :\r\nدر انتظار ، پاىبند « راوى داستان روايت كرد كه چون ملك خناس جنى در آن دشت فرود آمد موقوف آنكه جند ديو كى آيد و حال چون شود » .\r\n\r\nموى گشودن :\r\nپريشان كردن موى « كه حور پيكر و گهرتاج اين خبر شنيدند فغان بر آوردند و موى گشودند و زارى درنهادند » .\r\n\r\nمه :\r\nنه « اگر خواستند و اگر مه » .\r\n\r\nمهر نهادن :\r\nمهر زدن « پس در حال نامه نوشتند ، مهر بر نامه نهادند و پيش شاه نهادند » .\r\n\r\nمهم :\r\nكار ، كار ضرور ، كار دشوار « مقنطره گفت كيستى و از كجا آمده‌اى و با من چه مهم دارى - به‌روز گفت من هم به جهت اين مهم آمده‌ام اما كار تو نيست . - ما را مهمى واقع شده است » .\r\n\r\nمهندس :\r\nمحاسب ، هندسه‌دان « اگر خواهد كه لشكر جمع كند چندان لشكر جمع كند كه عدد آن را هيچ مهندس نداند » .\r\n\r\nميتى و تيتى :\r\nكفر و ضلال ، خبث و بدانديشى ، بدنهادى . اهل تيتى و ميتى يعنى مردم بدنهاد و ناپاك « آن مبارز گيتى و دشمن جان اهل ميتى و تيتى » .\r\n\r\nميدان‌دارى :\r\nهنرنمايى در ميدان جنگ « گفت اى پهلوان بسيار لاف زدى و اشتلم كردى اما چه سود كه هيچ هنرى ندارى و ميدان دارى نمىدانى » .\r\n\r\nميده :\r\nنوعى نان « شاه‌زاده سر سفره بازگشود و دو مرغ بريان كرده ديد با نان ميده » .\r\n\r\nميرعسس :\r\nرئيس عسس « ميرعسس خرم شد » .\r\n\r\nميرلشكر :\r\nامير لشكر ، فرمانده سپاه ، سپهسالار « پانزده ميرلشكر ايرانى در لشكر نبودند » .\r\n\r\nناپديدار :\r\nناپديد ، مفقود « ملك داراب گفت امشب نيم شبى با به‌روز عيار و شبرنگ عيار ناپديدار شده‌اند »\r\n\r\nناچيز :\r\nمعدوم ، نابود « جملهء بزرگان يمن و مصر بر سر حصار برآمدند به اميد آنك فيروز شاه ناچيز شده است و اين سپاه از غصه جنگ ميكنند » .\r\n\r\nناحفاظ :\r\nخطاكار ، بىعفت « شاه سرور حكم كرد كه برويد و آن هردو گناه‌كار را بياريد و آن‌دو ناحفاظ را بياريد » .\r\n\r\nناحق‌شناس :\r\nحق‌ناشناس « حرام‌زادهء ناحق شناس املاق حرام‌زاده ، اين دو حرام‌زاده\r\n\r\n","description":"","footnote":"","page_name":" 864 ","page_number":870},
  {"content":"\r\n\r\nرا از بند بيرون آورد و با ايشان يكى شد » .\r\n\r\nناخون :\r\nناخن\r\n\r\nنادرويش :\r\nمردم ناشايسته ، ناسازگار ، بدنهاد « مؤلف اخبار روايت مىكند كه آن درويش درويش نبود كه نادرويش بود » .\r\n\r\nنازك :\r\nدقيق ، حساس ، مهم « اى شاه‌زاده زود باش كه محل نازكست » .\r\n\r\nناشناس :\r\nخامل‌الذكر ، مجهول ( در مورد دشنام به كار مىرود ) « نصر بن عدل ناشناس بغايت ملول شد و دست بر دست زدن گرفت » .\r\n\r\nناغايت :\r\nبىنهايت ، بىقياس « مرا محبت تو ناغايت است » .\r\n\r\nناكام :\r\nخلاف ميل ، علىرغم « الماس پرى گفت اين حرب است ناچار و ناكام يا از ما يا از ايشان كشته خواهد گرديد » .\r\n\r\nناكردنى :\r\nحرام . كار ناكردنى يعنى كار حرام و ناصواب .\r\n\r\nنام برآوردن :\r\nنامبردار شدن ، شهرت يافتن ، نام نيك يافتن ، نيكونام شدن ، مشهور شدن « بدين يك كار نام برآريم و حرمت و عزت خود را بيفزاييم - هلال گفت اگر با من مىآييد هر دو را مىتوانيد گرفت و نامى عظيم برمىآريد - هلال عيار گفت اى شاه‌زاده ، مرد عيار پيشه‌ام و چند سالست كه در عالم نام بعيارى برآورده‌ام » .\r\n\r\nنامضبوط :\r\nبد ، پريشان ، درهم و برهم ، از نظام افتاده ، بىنظم و ترتيب . امروز در زبان دارج عربى مضبوط بمعنى خوب است « امروز اگر تو نمىآمدى كار لشكر ما نامضبوط مىبود - بمدد سپاه ايران بايد رسيد كه احوال ايشان بغايت نامضبوط گذاشته‌ام » .\r\n\r\nناموس :\r\nقانون ، قاعده ، شكوه ، جلال ، شأن ، حيثيت ، آبرو ، افتخار ، شهرت ، احترام ، مقام ، مرتبه ، جاه ، مردانگى « ما آنچه مىكنيم در دوستى ايرانيان و دشمنى روميان نه از بهر تعصب است ، از براى ناموس امانت‌دارى است . - بهزاد گفت دستى برآور و جهدى بكن چون از دست منت رهايى نخواهد بودن بارى بناموس كشته شو - ناموس چند ساله بر باد داديم - ما از مصر بناموسى به يمن آمده‌ايم - فيروز شاه گفت بازگشتن خود ممكن نيست كه از براى ناموس من بد باشد - ايرانشاه گفت كى روا باشد كه ما برويم ايشان بگويند كه ايرانيان از ما گريختند در ناموس ما روا نباشد - ميراق گفت چون كنم ، دعوى كردم و بناموس تمام در ميدان آمدم ، اكنون دست تهى چون بازگردم - تدبيرى بايد انديشيد تا ناموس ما برجاى باشد - شاه اسد با امرا گفت اگر امان خواهم بعجز خود گواهى داده باشم ، شاه هزبر گفت كه ناموس پدر ما ملك سرور نباشد - گفت ما را از طلايه چنان بيرون مىبايد رفت كه ما را كسى نبيند تا اين ناموس خاص از آن شما باشد و بنام ديگران برنيايد . - مالون ديو نعره بر كران ديو زد و گفت اى ملعون ياد دارى كه در صحبت ملك شطلاط با من دعوى كردى و آن روز بحيل مرا بر زمين زدى و ناموس مرا بردى - اى برادر به جهت ناموس بهرحالى كه هست يك زمان بنشين - كارهاى عالم همه نام و ناموس است - جملهء\r\n\r\n","description":"","footnote":"","page_name":" 865 ","page_number":871},
  {"content":"\r\n\r\nامراى دولت آفرين كردند اما همه دانستند كه آن سخن از ناموس مىگويد و الا زخمش عظيم است » .\r\n\r\nناموس بردن :\r\nآبروى كسى را ريختن » .\r\nو آن روز بحيل مرا بر زمين زدى و ناموس مرا بردى » .\r\n\r\nناموس رفتن :\r\nآبرو رفتن « دريغ از نام و ناموسم كه بر باد رفت » .\r\n\r\nناموس رفته :\r\nبىآبرو « برادرت را گفته بودم كه تا آمدن من جنگ در توقف دار ، نشنيد و بضرورت جنگ كرد اينك شكسته و ناموس رفته آمد » .\r\n\r\nناموس قايم كردن ، ناموس قايم گردانيدن :\r\nآبرو و حيثيت خود را پاى برجا كردن « اما مراد من آنست كه ميدان مرا با او گذارى تا من با او بكوشم و ناموس خود را قايم گردانم » .\r\n\r\nناموس كردن :\r\nهمت كردن ، غيرت كردن ، هنر نمودن ، غيرت بخرج دادن « گفت آرزو دارم كه اين ميدان اين ملعون را به من گذارى تا من نيز ناموس كنم - تيمورتاش اگرچه زخمى عظيم داشت اما ناموس كرد گفت فردا شاه حكم كند تا طبل حربى فروكوبند تا در ميدان روم » .\r\n\r\nنامهء بعبارت :\r\nنامهء فصيح ، مكتوب خوش عبارت « طيطوس حكيم به حكم شاه داراب نامه‌يى بعبارت بنوشت و بدست ملك داراب داد تا مهر بر نامه نهاد » .\r\n\r\nنان‌بايى :\r\nنانوايى ، نان‌پزى\r\n\r\nناو :\r\nكشتى كوچك « ناوها دارند كه در آب دريا از باد تيزتر مىروند » .\r\n\r\nناوك‌انداز :\r\nتيرانداز « اهل قبروس بيشتر ناوك اندازند و طريق جنگ حصار نيكو ميدانند » .\r\n\r\nناى برنجين :\r\nنوعى از ناى جنگى « ناى برنجين و سفيدمهره و كرناى و . . . مىنواختند » .\r\n\r\nناى رزمى :\r\nناى جنگى « از ميان گرد آواز كوس حربى و نالهء ناى رزمى برآمد » .\r\n\r\nنتيجه :\r\nنوادهء چندم « اين پهلوان پاىتخت ايران‌زمين است ، نتيجهء رستم زالست ، پهلوان پيل‌زور بن پيلتن نام دارد » .\r\n\r\nنخج :\r\nنخز ، كارد ، نيش و سيخ و حربهء نوك‌تيز « هلال عيار را ديد نخجى زرين بر دوش گرفته - و نخجهاى زرين بر دوش نهادند » .\r\n\r\nنخفتند :\r\nنخوابند ، نخسبند « به‌روز عيار گفت كه مصلحت در آنست كه شب هيچ كس نخفتند و حاضر خود باشند و كمندها بر سر چنگ گيرند » .\r\n\r\nنردبان :\r\nپلهء نردبان « به‌روز عيار گفت كه بىچراغ نتوانم رفتن چراغ بركردند چون نردبانى چند بشيب آمد ، باد تند بدميد » .\r\nو بمعنى خود نردبان نيز بارها درين كتاب آمده است « چون بر كنار چاه آمد نردبانى ديد كه از سنگ در آن چاه بسته بودند »\r\n\r\nنركه :\r\nجرگه و حلقه زدن مردم را گويند به جهت محافظت شكار تا از ميان نرمند ( از اصل مغولى ) « مىرفتند و شكار مىكردند تا به منزل شكار رسيدند و نركه كردند . - چند فرسنگ در و دشت و كوه و بيابان نركه كردند تا سر نركه بهم رسيد . - سواران در ميان نركه رفتند - در ميان نركه از انواع جانورها بهم برآمده بودند » .\r\n\r\nنرم :\r\nآهسته ، به آرامى « غماز گفت من نرم در خانه شوم از راه بام و در خانه بگشايم تا شما درآييد » .\r\n\r\n","description":"","footnote":"","page_name":" 866 ","page_number":872},
  {"content":"\r\n\r\n\r\nنرم بودن :\r\nآرام بودن « فيروز شاه گفت نرم باشيد و هيچ خوف مكنيد »\r\n\r\nنرمك :\r\nبه آرامى « به‌روز عيار نرمكى دست بر پاى فيروز شاه نهاد » .\r\n\r\nنرينه :\r\nمذكر ، نر مقابل ماده « درين قريب خداى تعالى ترا فرزندى نرينه كرامت خواهد كردن » .\r\n\r\nنزديك :\r\nبر وفق مراد « شماس چون سخن شموط را قوى نزديك شنيد خرم شد »\r\n\r\nنزديك رسيدن :\r\nنزديك شدن « اكنون چون به مكه نزديك رسيديم مصلحت آنست كه راه بگردانيم » .\r\n\r\nنزل :\r\nآنچه پيشكش كنند « فيروز شاه گفت من بنده از جان شيرين‌تر نزلى در حضرت شاه ندارم كه پيش‌كش بسازم » .\r\n\r\nنزول كردن :\r\nفرود آمدن « طيطوس حكيم را با گهرتاج در شهر درآوردند ، جايى كه ملك فرموده بود نزول كردند » .\r\n\r\nنشاط راندن :\r\nعيش كردن ، شادى كردن « اسكندر شاه را دخترى بود ، بيشتر اوقات با خدمتكاران خود به شكار رفتى و شكار كردى و نشاط راندى » .\r\n\r\nنشاط نمودن :\r\nعيش و شادى كردن « در آن باغ عيش ميكردند و نشاط مىنمودند » .\r\n\r\nنشاط كردن :\r\nنشاط راندن ، نشاط نمودن « تا همچنين شكار ميكردند و نشاط مىكردند تا باز شب شد » .\r\n\r\nنشان دادن :\r\nمعرفى كردن « دايه گفت آرى اى جان مادر بغايت صاحب جمالش نشان مىدهند » .\r\nخبر دادن ، نشانى دادن « اين همه هنر ازو نشان مىدهند »\r\n\r\nنشستن :\r\nوارد شدن « دربرنشستند ، در بر طويل نشستند » .\r\nبسر بردن « اين شهر تعز شهرى محكم است و بجنگ گرفتن او دشوار است ، تا چند اينجا توان نشست ؟ »\r\nقرار گرفتن ، وقوع « بادرفتار ايشان را مشغول ديد ، بر كنار بارو آمد و خيز كرد و گرد در خندق نشست و بشنا كردن مشغول شد تا بكنار رسيد » . نشستن تيغ و حربه : بريدن و نشست كردن آن در جسم\r\n\r\nنصيحت‌گرى :\r\nواعظى « شاه سرور گفت اى بدبخت ترا بجلادى داشته‌ام يا به نصيحت گرى ؟ بزن كه دستت بريده باد ! »\r\n\r\nنظر داشتن :\r\nتوجه كردن ، نگريستن « ملك داراب نظر بر روى بيابان داشته بود كه طارق عيار كى بيايد » .\r\n\r\nنظر گماشتن :\r\nچشم دوختن « آن دو سپاه نظر در ميدان گماشته بودند تا حال آن دو مبارز چون شود » .\r\n\r\nنعل باژگونه زدن :\r\nامرى را بر خلاف حقيقت نشان دادن « كه او غلام منست ، نعل باژگونه زده است و خود را بكسوت غلامان درآورده است » .\r\n\r\nنعمت :\r\nسفرهء طعام « نعمت دركشيدند » .\r\nمال ، ثروت ، آنچه قابل خريد و فروش باشد « مردمان از راه دور مىآمدند و نعمت مىآوردند و مىفروختند تا چندان نعمت در ميان لشكر پيدا شد كه آن را صفت نتوان كرد - طعام ، غذا ، خوراكى « نعمتى بايد پخت ، نعمت بياوردند . . . » و نظاير اين‌ها\r\n\r\nنعمت خوردن :\r\nغذا خوردن « شاهان و اركان\r\n\r\n","description":"","footnote":"","page_name":" 867 ","page_number":873},
  {"content":"\r\n\r\nدولت دست به نعمت دراز كردند چون از نعمت خوردن فارغ آمدند و سفره از ميان برداشتند سخن در ميان انداختند » .\r\n\r\nنعمت كشيدن :\r\nسفره گستردن ، چيدن طعام بر سر سفرهء گسترده « نعمت كشيدند و طعام بخوردند » .\r\n\r\nنغل :\r\nگودال ، گود ، عميق ، زمين فرورفته ، حفره ، سوراخ ، غار ، غار مانندى كه در صحرا يا دامنهء كوه براى گوسپندان كنند « اما خندق پرآب بود و نغل - فيروز شاه با به‌روز عيار هر دو روان شدند و بدان جايگاه رسيدند دره‌يى ديدند در غايت نغلى ، گويى كه بقعر زمين فرورفته است كه هيچ آفريده نتوانستى رفتن » .\r\n\r\nنغلى :\r\nعمق ، ژرفا « دره‌يى ديدند در غايت نغلى ، گويى كه بقعر زمين فرورفته است ! »\r\n\r\nنقابت كردن :\r\nاجرا كردن شغل نقيبى لشكر « اكنون نقيبان را خبر كنيد و طلب داريد تا در لشكر منادى كنند كه فردا جنگست ، نقيبان نقابت كردند و لشكر ايرانرا خبردار گردانيدند و به كار راستى جنگ مشغول شدند » .\r\n\r\nنقد :\r\nزر آمادهء مهيا « بنقدا دويست هزار دينار زر نقدش بدهم »\r\n\r\nنقره :\r\nنقاره « خلق شهر نقرها ميزدند » .\r\n\r\nنقش :\r\nهر عملى كه از روى مهارت و تردستى و زيركى انجام گيرد « طارق تا پنج گز ديگر در عرض نقم برفت ، از كار و كردار به‌روز عيار غافل بود ، به‌روز عيار نيز هم اين نقش كرده بود و او نيز در ميان زندان چاه كنده بود »\r\n\r\nنقش باختن :\r\nنيرنگ زدن ، حيله‌يى به كار بردن ، نقش بازى كردن ، عملى را از روى تردستى و مهارت انجام دادن « پيل‌زور با خود گفت كه نقشى با اين ملعون ببازم و به نوعى ديگر با او حرب كنم » .\r\n\r\nنقش بر آب زدن :\r\nاصلا بمنى كار بيهوده و بىثمر ناپايدار كردنست ليكن درين كتاب بمعنى نيرنگ كردن و حيله‌يى به كار بردن استعمال شده است « سياوش گفت راست بگو كه كجا ميرفتى ؟ هلال گفت كه نقشى بر آب زده‌ام ، باشد كه فيروز شاه را بيارم » .\r\n\r\nنقش كردن :\r\nحيلت كردن ، نقش زدن ، حيله به كار بردن « مبادا كه اين عيارى بوده باشد و با من نقش كرده باشد ! »\r\n\r\nنقل كردن :\r\nنقل مكان كردن « در نيم شب از آنجا نقل كردند و برفتند » .\r\n\r\nنقم :\r\nنقب « طارق تا پنج گز ديگر در عرض نقم برفت » .\r\n\r\nنقم‌بر :\r\nسوراخ كننده « دو خنجر سر بر نقم بر در آويخته » .\r\n\r\nنقم بريدن :\r\nنقب كندن « خود در زندان درآمد و نقمى بريد و نعره برآورد كه امشب زندانرا سوراخ كرده‌اند و بندى را برده‌اند » .\r\n\r\nنقيب ، نقيب سپاه :\r\nآنكه عهده‌دار نظم سپاهيان خاصه در ميدان جنگ بود و در هر سپاه عده‌يى نقيبان وجود داشتند « شاه سرور يمنى گفت كه اين سوار كيست كه از سپاه در ميدان رفت ؟ نقيب سپاه گفت كه پهلوان تميم يمنى است - اكنون نقيبانرا خبر كنيد - نقيبان نقابت كردند » .\r\n\r\nنقير و قطمير :\r\nكمترين چيز ، از سير تا پياز « پس مجموع حالات را از نقير و قطمير همه معلوم كرد » .\r\n\r\n","description":"","footnote":"","page_name":" 868 ","page_number":874},
  {"content":"\r\n\r\n\r\nنگاه كردن در كسى :\r\nبخشم يا تحقير يا تهديد در كسى نگريستن « هلال گفت من آزاد كردهء اويم ، تا عنايت شاه‌زاده با منست هيچ‌كس در من نگاه نمىتواند كردن » .\r\n\r\nنگران :\r\nمنتظر ، ناظر « گفت برخيزيد كه شاه سرور انتظار مىكشد و نگرانست - راهب بر در دير نشسته بود و نگران آن دره شده بود » .\r\nعلاقه‌مند ، آنكه تعلق خاطر به كسى يافته باشد ، دلبسته « از تقدير ربانى دختر شاه نعمان شفاء الملك نام بر خورشيد شاه نگران شد » .\r\n\r\nنگران شدن :\r\nعاشق شدن ، عشق ورزيدن ، دلبستگى يافتن .\r\n\r\nنگه داشت :\r\nنگهدارى\r\n\r\nنماز ديگر :\r\nنماز عصر ، عصر « روانه شد ، ميرفت تا قريب نماز ديگر كه بلشكرگاه مصريان رسيد » .\r\n\r\nنمازى :\r\nپاك « به شرطى كه در بيشه روى ، چشمه و حوض آبست ، به روى و غسل كنى و جامهء خود را تمام نمازى كنى » .\r\n\r\nنماند :\r\nبىپاداش و اجر نماند « جوان دوست گفت من بارى جان خود را فداى اين جوان غريب خواهم كردن كه بعد از ما در مجلسها اين نيكى بگويند و ديگر پيش ايرانيان نماند » .\r\n\r\nنمودن :\r\nنشان دادن « آن دختر پرىزاد بدين آيين و تمكين خود را بفيروز شاه بنمود . - دختر شاه سكندريه با ما يكى شده است ؛ اين زمان پيش او بودم ، كليد او داد و راه او نمود - با شما راست در ميان آمديم و آنچه بود جمله را نموديم » .\r\n\r\nنو :\r\nتازه ، بنوى « هر روز بنو نوباوه‌يى از باغ سپهر فتنه‌يى ميرسد » .\r\n\r\nنوباوه :\r\nنوبر\r\n\r\nنوبت :\r\nبار ، مرتبه « گفتم كه من ترا ببرم و از بالاى آن شهرت بگذرانم تا تو يك نوبت آن شهر را تفرج كنى » .\r\n\r\nنوبت درآمدن :\r\nنوبت رسيدن\r\n\r\nنوراب حمام :\r\nزير آب حمام ، مجرايى كه آبهاى چركين حمام از آن بگذرد از « فعل بد خود طيفور چون بيد مىلرزيد چون جاى ديگر نبود در نقم نوراب حمام رفت ، در ميان آن نوراب و لجن گنده مىبود . - اين حمام كه طيفور در نوراب او گريخته بود آتش كن آمد تا آتش بركند » .\r\n\r\nنوش باد :\r\nكلمه‌يى كه هنگام نوشيدن شراب مىگفتند و پيش از آن « شادى » و امروز « بسلامتى » گويند « مجلس بزم فروچيدند و به شراب خوردن مشغول شدند ، آواز خوش باد و نوش باد برآمد » .\r\n\r\nنوع :\r\nگونه « چون سالار خود را بدان نوع بديدند بيكبار برگرديدند و رو به سپاه ايران نهادند » .\r\n\r\nنوكر :\r\nخادم\r\n\r\nنومرده :\r\nآنكه بتازگى درگذشته باشد « بعضى نومرده و گند در ايشان افتاده » .\r\n\r\nنهاد :\r\nخلقت « دو جوان بلند بالاى قوىنهاد عظيم هيكل درآمدند » .\r\n\r\nنهادن ( در عقب كسى ) :\r\nتعقيب كردن و پى كسى را گرفتن مانند « گذاشتن » در لهجهء تهرانى ؛ نمودن ، نشان دادن ؛ خود را بمستى نهاد ( يعنى خود را بمستى زد ، خود را مست نشان داد ) « نصر بن عدل\r\n\r\n","description":"","footnote":"","page_name":" 869 ","page_number":875},
  {"content":"\r\n\r\nاز آن حركت منفعل شد و عظيم شرمسار و خجل گرديد و خود را بمستى نهاد يعنى عظيم مستم » .\r\n\r\nنهفتن :\r\nنهفته شدن « گردوغبار پيچيدن گرفت و نور خورشيد در زير گرد بنهفت » .\r\n\r\nنير اعظم :\r\nخورشيد « سلطان سيارگان كه نير اعظم است جمشيدوار تاج روشنايى بر سر و لباس زرين در بر خرامان خرامان در ميدان آسمان به جولان درآمد » .\r\n\r\nنيرنگ :\r\nبيرنگ ، طرح در اصطلاح نقاشى يعنى آنچه نقاش در اول با زغال و مداد و نظير آن طرح مىريزد\r\n « كاف كن در مشيتش چو بگشت * صنع نيرنگ هر دو عالم زد » \r\n\r\nنيز :\r\nديگر ، همچنين « من كه ملك دارابم هرگز به كسى ظلم نكرده‌ام و نيز نكنم شما نيز بر هم ظلم مكنيد » .\r\n\r\nنيزهء خطى :\r\nنوعى نيزه « از سر تا ناخن پاى در مغز آهن و پولاد فرورفته و نيزهء خطى بر گوش مركب نهاده - چون مقابل فهر رسيد حمله كرد و نيزهء خطى بر سينهء فهر حواله كرد » .\r\n\r\nنيك :\r\nكامل ، تمام « ساعتى نيك دمش فرورفت » .\r\n\r\nنيك آمدن :\r\nخوش‌آمدن « فيروز شاه را بغايت نيك آمد و آفرين بر به‌روز عيار كرد كه چنان فكرى كرده بود » .\r\n\r\nنيك رفتى :\r\nخوب كردى ، خوب عمل كردى « اى شاه‌زاده نيك رفتى كه جهانى حريف او نبودى - تيمورتاش عجب ماند و گفت اى پهلوان‌زاده نيك رفتى ! مرا بر تو اين قدر گمان نبود كه اين‌چنين مبارز باشى » .\r\n\r\nنيكونام :\r\nنيكنام ، آنكه ذكر خير ازو كنند « هم در پيش وليد بن خالد و هم در پيش سرور يمنى و هم در پيش ربيعاى قيصر و هم در پيش پهلوان طرم‌تاش نيكونام گردى » .\r\n\r\nنيم‌روز :\r\nهنگام ظهر ، وقت زوال « اگر قبول نكنى حكم كنم كه سپاه سوار شوند تا نيم‌روز شهرت را خراب كرده باشند » .\r\n\r\nنيم زره :\r\nزرهى مانند نيم‌تنه كه نيمى از تن را بپوشاند « عين الحيات و شريفه هريكى نيم زرهى در بركردند » .\r\n\r\nواايستادن :\r\nبازايستادن « با ملاحان گفت اين چه حالتيست مگر اين طلسم باطل شد كه اين كشتى از گردش واايستاد » .\r\n\r\nواپرداختن :\r\nفارغ شدن ، بازپرداختن « چون از نعمت و سفره واپرداختند » .\r\n\r\nواپس آمدن :\r\nبازپس آمدن « هركه بطلب آن رفت ديگر واپس نيامد » .\r\n\r\nواجب كردن :\r\nواجب بودن « گفت اى جوانمرد ترا واجب مىكند كه با ما راست بگويى » .\r\n\r\nواداشتن :\r\nوادار كردن بكارى « گفت اى رعناى بريده گيس تو چها مىگويى مگر ديوانه شده‌اى ؟ چرا چنين كردى و ترا بدين كار كه واداشت ؟ »\r\n\r\nوار :\r\nاز قيود مساحت و مقدارست . يك ميدان‌وار ، يك علم‌وار ، يعنى باندازهء يك ميدان ، باندازهء يك علم ، يك كباب‌وار گوشت يعنى باندازهء لزوم يك وعده كباب .\r\n\r\nوارستن :\r\nبازرستن ، بازرهيدن « آن طلسم باطل شد و آن كشتى از سرگردانى وارست » .\r\n\r\nواشدن :\r\nباز شدن « او در زور كردن بود كه ناگهان دروازه بر رويش واشد » .\r\n\r\nواقع شدن :\r\nرخ‌دادن ، وقوع يافتن ، صورت گرفتن « با ياران خود برپيچيدى ،\r\n\r\n","description":"","footnote":"","page_name":" 870 ","page_number":876},
  {"content":"\r\n\r\nبا ملك داراب عداوت كردى ، بد كردى اما حاليا واقع شده است ! - زيادت ازين درين ولايت خرابى واقع نشود » .\r\n\r\nو اگر :\r\nو الا « اول شما را نصيحت مىكنم از آنجهت كه ما مردم يزدان پرستيم كه بر خلق خداى تعالى شفقت ميكنيم ، و اگر جواب بشما گفتن عظيم آسانست » .\r\n\r\nواگردانيدن :\r\nبازگرداندن « ايشان چون چنان ديدند بيكباره نعره زدند و آن ناو را واگردانيدند » .\r\n\r\nواگرفتن :\r\nبازداشتن ، نگاه داشتن « اما معلوم كرده بود كه در ملاطيه شاه سيف الدوله چه كرده است و عين الحيات را با وليد خالد واگرفته است - درين راه كه مىآمدم دخترى را گرفتم گفت من دختر سكندر شاهم خواستم كه او را واگيرم گفت من دختر پادشاهم » .\r\n\r\nواگرلا :\r\nو گرنه ، و الا « به تمامى راز خود را به من بگوى اگر دانم كه از عهدهء آن مىتوانم بيرون آمدن خود نيكو واگرلا ممكن است . . »\r\n\r\nوالده :\r\nمادر « ملك داراب رو بشاه‌زاده فيروز شاه كرد و گفت شب‌وروز بيچاره والده‌ات و پدر پير گريان و نالان بوده‌اند » .\r\n\r\nوانشاندن :\r\nبازنشاندن ، فرونشاندن « نيك آمدى و نيك رفتى كه آن حرام‌زاده را زخمى زدى و فتنه او را وانشاندى » .\r\n\r\nوجود :\r\nنفر ، جسم ، پيكر ، ارزش « اين ايرانى را پاره‌پاره كنيد آخر يك وجود بيشتر نيست - پس آن سه وجود بيرون آمدند . - دو وجود را ديد كه بخم كمند از بالاى آن ايوان فرود آمدند - اين دو وجود خاص از براى ديدن ما آمده‌اند - وقتى مصر را گرفتند دمشق چه وجود دارد » .\r\n\r\nورآورده :\r\nبرآورده « ياقوت گفت اى خون ورآوردهء بالا بگور » .\r\n\r\nورافتادن :\r\nبرافتادن\r\n\r\nوركار :\r\nبر كار و به همان معنى\r\n\r\nورنا :\r\nبرنا ، جوان « خواجه الياس گفت اى ورنا چه جاى اين سخنست ! - گفت اى ورنا ما بنزديك تو بحاجتى آمده‌ايم » .\r\n\r\nوزير دست يسار :\r\nوزير دست چپ ، اين عنوانى است كه در داستانها و حكايات بدومين وزير شاهان داده‌اند « خواجه الياس بازرگان را مرتبهء وزارت بدهم ، وزير دست يسار من باشد » .\r\n\r\nوسيله :\r\nسبب « عين الحيات از مرگ پيل زور خبردار گرديد ، بغايت غمناك گشت . با شريفه گفت اى خواهر جملهء اين خصومت را وسيله منم » .\r\n\r\nوصيت كردن :\r\nسفارش كردن « ملك داراب ملك مصر را بشاه صالح داد و دربارهء رعيت و معدلت و شفقت و رعيت پرورى در حق بندگان خداى تعالى وصيت كرد » .\r\n\r\nوطن :\r\nجايگاه ، بودنگاه ، محل اقامت ، باشيد نگاه « توران‌دخت را عادت چنان بودى كه هر روز يك نوبت بديدن عين الحيات آمدى و يك زمان بنشستى و باز به وطن خود رفتى » .\r\n\r\nوطن‌گاه :\r\nمحل سكنى « شب درآمد ، هريك به آسايش‌گاه خود رفتند ، عين الحيات با شريفه بوطن‌گاه خود رفتند » .\r\n\r\nوعده‌گاه :\r\nميعادگاه « اين بگفت و در وعده‌گاه ايستاده بود و انتظار محبوب مىكشيد » .\r\n\r\nوغا :\r\nكارزار ، جنگ « برانگيخت مبارز روز وغا و پهلوان باوفا بهزاد دلشاد » .\r\n\r\n","description":"","footnote":"","page_name":" 871 ","page_number":877},
  {"content":"\r\n\r\n\r\nوقت بودن :\r\nنزديك بودن ، چيزى بكارى نماندن « با دو هزار آدمى در عقب ما آمدند و ما را در ميان گرفتند ، وقت بود كه ما را بگيرند - وليد بن خالد گفت اين همه غوغا و قيامت كه امشب بود من از ترس وقت بود كه هلاك شوم » .\r\n\r\nتنگ شدن :\r\nنزديك شدن وقت « فغان از اهل يمن برآمد گفتند دريغا كه ايرانيان شهر ما را گرفتند ، شاه سرور چون ديد كه وقت تنگ شد كه ايرانيان از خندق بجهند و برج و بارو بضرب گرز خراب خواهند كرد » .\r\n\r\nوقت را بودن :\r\nدم را غنيمت دانستن « حاليا ما وقت را باشيم و اين دم را غنيمت شمريم كه بر عمر اعتمادى نيست » .\r\n\r\nوقتست :\r\nهنگام آنست ، نزديكست « وقتست كه از گرسنگى هلاك شوم » . مطلق هنگام و زمان و موقع « خانهء پنجم كه خانه فرزندست احتياط كرد ، وقت عطيهء صاحب پنجم ديد ، خرم شد و ملك داراب را خبر كرد و گفت اى شاه بشارت باد ترا كه وقت عطيهء صاحب پنجم است » .\r\n\r\nوقوف‌دار :\r\nمطلع ، خبردار\r\n\r\nوهم كردن :\r\nترسيدن ، بيمناك شدن\r\n\r\nهامون :\r\nهموار ، دشت صاف ، برابر و هم‌سطح « شهر سكندريه را با زمين هامون كردند ، خشت بر خشت نگذاشتند » .\r\n\r\nهاياهوى :\r\nهياهوى ، هاياهاى « چون هاياهوى سواران برآمد »\r\n\r\nهرا :\r\nزين و يراق « و در پيش او چند مركب بهراى زركشان كرده » .\r\n\r\nهرچون :\r\nهرطور ، بهرگونه ، هرگونه ، هر نحو « ما بر بالاى كوه رويم و هر چون كه باشد بسر بريم تا ما را نيز مددى برسد » .\r\n\r\nهزيمت كردن :\r\nگريختن ، فرار كردن « كه از پيش كسى بازگرديده باشد و هزيمت كرده باشد » شكست دادن : « هر دو در آن قوم افتادند و بسيارى از ايشان بكشتند و آن قوم را هزيمت كردند » .\r\n\r\nهزيمتى :\r\nفرارى « سپاه ايران چون فرصت يافتند در پى هزيمتى رفتند »\r\n\r\nهفت جوش :\r\nفلزى مركب از آهن و سرب و روى و مس و غيره « عمودى گران از هفت جوش در قرپوس زين بسته . - گرداگردش هفت جوش وارزير ريخته بودند تا نقب نتوان بريدن » .\r\n\r\nهمت با كسى داشتن :\r\nاو را بدعا ياد كردن ، پاس او را داشتن ، مراقب او بودن ، در فكر او بودن .\r\n\r\nهم‌چند :\r\nهم‌اندازه ، مساوى ، هم‌وزن « فرخ‌زاد درين انديشه بود كه بهزاد رسيد و طرم‌تاش را همچند كوهى ميكشيد و مىآورد » .\r\n\r\nهمداستان :\r\nمتفق ، هم‌عقيده ، متفق الرأى ، هم‌انديشه « آن جوانان با او بدين معنى همداستان شدند - من با تو درين كار همداستان نيستم » .\r\n\r\nهم‌ديگر :\r\nيكديگر\r\n\r\nهم‌زاد :\r\nهمسال « عين الحيات گفت اين جوان كه اينجا خفته است چه كسيست ؟ گفت او فرخ‌زاد است كه هم‌شيره و هم‌زاد منست » .\r\n\r\nهم‌سنگ :\r\nهم‌وزن « هركه فردا از سپاه دشمن سرى بيارد او را بهم سنگ آن سر زر بدهم » .\r\n\r\nهم‌شيره :\r\nهم‌زاد ، هم‌سن و سال ، كه باهم\r\n\r\n","description":"","footnote":"","page_name":" 872 ","page_number":878},
  {"content":"\r\n\r\nاز شيرخوارگى برآمده باشند « فيروز شاه گفت او فرخ‌زاد است كه هم‌شيره و هم‌زاد منست » .\r\nخواهر : « هم‌شيره‌ات حورپيكر در آرزوى تو بيقرار است » .\r\nكه با يكديگر از يك پستان شير خورده باشند « عين الحيات دايه‌يى داشت اسما نام كه عين الحيات را شير داده بود و اين دايه دخترى داشت كه با عين الحيات همشيره بود » .\r\n\r\nهم‌كاسه :\r\nهم‌پياله ، منادم « حاليا خوش خاطرم كه هم‌خانه و هم‌كاسه‌ات من خواهم بودن » .\r\n\r\nهمه شب :\r\nتمامى شب ، سراسر شب . « در وقت سحر اين قوم در خواب مىباشند ، شب همه شب بيدار مىباشند - آن شب همه شب پاس ميداشتند » .\r\n\r\nهمگنان :\r\nهمگى « در حال زيلوجهاى مصرى برآوردند و بگسترانيدند تا همگنان قرار گرفتند » .\r\n\r\nهندو :\r\nغلام « گلبوى ( به سنبل غلام ) گفت اى هندوى نابكار من به تو ميگويم ، هيچكس را پيش من مگذار » .\r\n\r\nهنگام :\r\nواحد وقت ، واحد مسافت با توجه به ميزان معينى از وقت كه براى پيمودن آن لازمست « از اينجا تا آنجا پنجاه هنگام راهست » .\r\n\r\nهوش‌بر :\r\nهوش‌ربا « گلبوى با خود گفت اگر مىگذاشتم كه او را بداروى هوشبر مى گرفتند امكان داشت كه زنده مىماند » .\r\n\r\nهول :\r\nسهمناك ، هايل ، ترسناك « بانگ و نعرهء گردان بر فلك گردان ميرسيد و گردوغبار هول برآمد » .\r\n\r\nهيچ عقل نيست :\r\nهيچ از روى عقل نيست ، بهيجوجه عاقلانه نيست .\r\n\r\nهيچكس :\r\nفرومايه ، پست ، دنى « نعره بر شاه زاده زد كه اى هيچكس ، تو كه باشى كه بيست و پنج كس از سپاه ما بكشى » .\r\n\r\nهيكل :\r\nقامت : بالا ، پيكر « از ملك كشمير سياهى با قدى بلند و هيكلى عظيم ناپسند آمده است » .\r\n\r\nهيون :\r\nشتر ، مركب « بر آن در قلعه قفلى عظيم چون ران هيونى زده بودند » .\r\n\r\nيارى كردن :\r\nبه ياد آوردن ، بخاطر آوردن\r\n\r\nيارستن :\r\nتوانستن « باد رفتار گفت من نيارستم رفتن ، من اينجا بازماندم - كيست در سپاه كه در برابر من يا رد آمدن - پهلوش درد مىكرد از آن سبب در ميدان نمى يارست رفتن » .\r\n\r\nيارى دادن :\r\nهمراهى كردن « ملك مسروق گفت ديديد كه عاقبت بخت يارى نداد » .\r\n\r\nياساق :\r\nياسا ، قاعده ، قانون ( مغولى ) ؛ و « بيا ساق رسانيدن » يعنى مجازات كردن ، تنبيه كردن بنابر رسم و قانون « بعد از آن بفرمود تا شيرين‌سوار را بياساق برسانند ، جلاد درآمد و خدمت كرد و دست شيرين‌سوار بگرفت » .\r\n\r\nياغى :\r\nدشمن « نعره برآورد كه اى فرومايگان اين ياغى پادشاهست چرا او را از بند بگشوديد - دايه گفت اى دختر خموش كه ياغى شاه وليد خالدست - گفت اى دختر خموش چه جاى اين سخنست كسى كه ياغى پدرت باشد . . . تو با بيگانه و ياغى عشق بازى ميكنى ؟ »\r\n\r\nيال :\r\nكوپال ، برودوش ، قد و قامت « چندان\r\n\r\n","description":"","footnote":"","page_name":" 873 ","page_number":879},
  {"content":"\r\n\r\nاز پهلوانى و يال و بال و هيبت و هيكل او بگفت كه جمله امراى ايران متحير بماندند » .\r\n\r\nيراغ ( يراق ) :\r\nسازوبرگ ، تجهيز « اسبانرا يراغ كردند - شاه‌زاده زر داد و سركارانرا بركار كرد و به يراق راه مصر مشغول شد » .\r\n\r\nيراق كردن :\r\nآماده شدن ، مهيا گرديدن ، ساز و برگ هر كار را بر خود فراهم آوردن « بعد از آن كشته را در دريا انداختند و يراق راه كردند - فرمود كه شما نيز يراق كنيد كه ما نيز نزديك‌تر ايشان رويم » .\r\n\r\nيرغو :\r\nمجازات ، سياست\r\n« گفتند كه اين بنديانرا ببريد كه فردا مظالم خواهد بود و يرغوى ايرانيان فردا خواهد بود » .\r\n\r\nيرلغ :\r\n( - يرليغ ) اجازه و فرمان ( كلمهء مغولى است ) « چون ملك داراب در ايران بر تخت بنشست و حكم و يرلغ در اطراف فرستاد\r\n\r\nيسار :\r\nچپ و دست يسار يعنى دست چپ « خواجه الياس بازرگانرا مرتبهء وزارت بدهم و وزير دست يسار من باشد » .\r\n\r\nيسق :\r\nياسا ، ترتيب ، تعبيه ، نظم « جمعى گفتند كه ملك خناس جنى از درستى اين كار تمام معلوم نكرده باشد ، تصور كند كه قابوس را به يسق پادشاهى كشت » .\r\n\r\nيك جهت شدن :\r\nمتحد القول شدن ، همداستان شدن ، توافق حاصل كردن ، يكدل شدن « جمله يك جهت شدند كه هرچه باشد باشد و هرچه بادا بادا فردا از شهر برون خواهيم رفتن و جنگ مردانه‌وار خواهيم كردن » .\r\n\r\nيك‌رويه :\r\nيك‌طرفه ، يك‌جهت « بارى بهر حالى كه هست زودتر يك‌رويه ميشد كه بسيار جوانان تلف مىشوند - من دست ازين كار نمىدارم تا كار ترا يك‌رويه نمى كنم » .\r\n\r\nيك زمان ، يك زمانى :\r\nيك لحظه « يك زمان خواب نكردند - چون يك زمانى برآمد پرده برداشتند » .\r\n\r\nيك‌سو :\r\nيك‌سره ، يك‌رويه « ايرانيان را در ميان گيريم و كار ايشان يك‌سو كنيم »\r\n\r\nيك‌سواره ( يك سوار ) :\r\nسوار يك‌تنه « فيل زور تعجب نمود كه اين جوان از مملكت ايران يك سواره بيرون آمد ، اين همه سپاه از كجا آورد » .\r\n\r\nيكى كردن :\r\nهمدست كردن ، متحد كردن « از بزرگان ملاطيه چندى را كه مصلحت باشد باهم يكى كنيم » .\r\n\r\nيكى شدن :\r\nمتحد شدن ، دست يكى كردن ، همدست شدن « اكنون با شما يكى شدم و سوگند مىخورم كه از شما هرگز برنگردم . - اگر به راستى با ما يكى مىشود بغايت نيك باشد » .\r\n\r\nيكى و يكى :\r\nيكايك ، پياپى ، پشت‌سر يكديگر ، يكى پس از ديگرى ؛ يك‌تن با يك‌تن : « بهزاد گفت اى نامردان يكى و يكى گفتند ، شما دو تن و من تنها ؟ »\r\n\r\nيلمان :\r\nگويا بمعنى لبه و دمهء تيغ يعنى قسمت برندهء آن باشد و همه‌جا « يلمان تيغ » يا « سريلمان تيغ » آمده است يعنى قسمت برندهء تيغ يا سر آن « سريلمان تيغ بر دوش طومار آمد - يلمان تيغ بر سر كلاه‌خود آمد » .\r\nدر فرنود ساريلمان بمعنى ضرب شمشير و در غياث اللغات خوابانيدن تيغ معنى شده است .\r\n\r\nيوز :\r\nسگ شكارى « سگان معلم و يوزان در دويدن و جهيدن ، باز و عقاب و شاهين در پريدن » .\r\n\r\n\r\n","description":"","footnote":"","page_name":" 874 ","page_number":880}
  ]