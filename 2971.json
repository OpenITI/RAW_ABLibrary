[
  {"content":"\r\nجلد هشتم\r\nاز مجلدات تفسير كبير\r\nمنهج الصادقين\r\nفي الزام المخالفين\r\nاز تصنيفات عارف ربانى\r\nملا فتح الله كاشانى\r\nبسرمايه :\r\nكتابفروشى و چاپخانه محمد حسن علمى\r\nتهران - بازار بين الحرمين\r\nارديبهشت 1333\r\nچاپخانه محمد حسن علمى - تلفن 21586\r\n","description":"","footnote":"","page_name":" 1 ","page_number":1},
  {"content":"\r\nجلد هشتم\r\nاز كتاب منهج الصادقين فى الزام المخالفين بسم اللَّه الرحمن الرحيم\r\n\r\n( 101 ) - * ( فَبَشَّرْناه ) * پس مژده داديم او را * ( بِغُلامٍ حَلِيمٍ ) * بپسرى بردبار كه در كارها تعجيل نكند پيش از وقت آن با وجود قدرت او بر آن و حلم او بمرتبه اى بود كه در اوان حلم و غضاضت سن چون پدر او را گفت كه مرا فرموده‌اند كه ترا ذبح كنم او در جواب گفت كه بكن آنچه ترا فرموده‌اند ، القصه حق سبحانه اسماعيل را از هاجر بوى ارزانى فرمود و به حكم يزدانى هر دو را از زمين شام به مكه آورد و اسماعيل آنجا نشو و نما مييافت تا وقتى كه ابراهيم عليه السّلام از طرف شام بديدن او آمد و در آن وقت او سيزده ساله شده بود ، روزى از شكار بازگشته بود از آنان غبار شكار - گاه گرد بر گل رخسارش نشسته و از تاب آفتاب طناب سنبل پرتابش آشفته ، حضرت خليل بر سر راهش نشسته بود چون نظرش بر اسماعيل افتاد رخسارى ديد چون گل شكفته و عذارى مشاهده كرد تابنده تر از ماه دو هفته مهر پدرى از طبع بشرى در حركت آمد غيرت الهى سلسلهء محبت را نيز متحرك ساخت ، چون شب هشتم ذى الحجه رسيد كه ترويه است ابراهيم بعد از وظيفهء عبادت بطريق عادت سر بر بالين استراحت نهاد در خواب به او ندا كردند كه اى خليل دعوى محبت ما ميكنى و مهر فرزندى در دل خود راه ميدهى اگر تشنه وصال مايى برخيز و بدشنهء تيز فرزند دلبند و ولد ارجمند خود را قربان كن ، ابراهيم از سطوت اينخواب و هيبت اينخطاب بيدار شد و\r\n","description":"","footnote":"","page_name":" 2 ","page_number":2},
  {"content":"\r\nهمه روز در ترويه و انديشه اين خواب بود ، با خود ميگفت كه آيا اين امر رحمانى است يا وسوسهء شيطانى چون در شب عرفه بخواب رفت باز همان واقعه كه شب اول ديده بود به او نمودند چون روز عرفه شد معرفت پيدا كرد به آنكه آن خواب رحمانى است و در شب نحر نيز به همين طريقه واقعه ديد يقين او زياده شد و دانست كه مأمور اين امر مىبايد شد و اطاعت آن مىبايد كرد سعيد بن جبير از ابن عباس نقلكرده كه خواب انبياء بمنزلهء وحى است و عمل كردن به آن واجب و متحتم ، و گويند كه حق سبحانه در حال يقظه به او خطاب كرده بود كه هر گاه در خواب به تو امر كنم كه فرزند را ذبح كن به آن امر قيام نماى ، و چون ابراهيم اينواقعه ديد در آن امر عزم را تصميم داد ، صبح روز نحر هاجر را گفت برخيز و فرزند خود را كسوتى فاخر و خلعتى طاهر بپوشان كه او را بمهمانى دوست ميبرم خانه چشمش را بسرمه سياه كن كه جوارى دعوتسراى دوست چشم انتظار در راه دارند و گيسوى مشكينش تاب ده كه خدام ضيافتخانه دوست حلقه زده ايستاده‌اند و سوداى وصال او را در سر دارند هاجر جامهء نو در فرزند ارجمند پوشانيد و روى و مويش شسته و شانه كرده ببوسيد و ببوئيد و گفت اى جان مادر نمىدانم كه ترا بكدام مجمع مىبرند اما از گيسو تو بوى پريشانى ميشنوم و معلوم ندارم كه ترا بكدام مهمانخانه دعوت مى - كنند اما در دل بريان خود خوناب جگر كباب مىبينم ، ابراهيم هاجر را گفت كه كارد و رسنى بياور تا با خود ببرم هاجر گفت اى خليل اللَّه پيوستن سراى مهمانى بزم مواصلت دوستان باشد و كارد آلت قطيعه و هجران است آنجا بچه كار آيد خليل فرمود كه شايد قربانى بايد كرد بىكارد و رسن قربانى مشكل است ، پس خليل و اسماعيل هاجر را وداع كرده از خانه بيرون آمدند و روى بمنى نهادند .\r\n( 102 ) * ( فَلَمَّا بَلَغَ ) * چون رسيد اسماعيل * ( مَعَه ) * با پدر خود * ( السَّعْيَ ) * بموضع سعى كه ميان صفا و مروه است كه گفته‌اند كه آن مشى است بكوه منى ، و گويند كه مراد آنست كه چون سن اسماعيل به حدى رسيده كه مىتوانست كه با پدر در حوايج سلوك نمايد و در طريق عبادت و طاعت او را يارى دهد و آن غريب ببلوغست .\r\n* ( قالَ ) * گفت ابراهيم بآواز روى شفقت و مرحمت كه * ( يا بُنَيَّ ) * اى پسرك من تو ميدانى كه تجمل قربت الهى بىتحمل بلا و كربت نامتناهى ميسر نميشود و تناول شهد لقاى او بىتجرع زهر بلا دست ندهد و من مدتيست كه كمر مقاسات بليات بر بسته‌ام و بر مرصد صبر و شكيبايى مترصد ورود و وفور محنت و اذيت نشسته ، اما هيچ بلا بدين ابتلا نمىرسد كه * ( إِنِّي أَرى ) * بدرستى كه ميبينم پيوسته * ( فِي الْمَنامِ ) * در خواب * ( أَنِّي أَذْبَحُكَ ) * آنكه من ترا ذبح\r\n","description":"","footnote":"","page_name":" 3 ","page_number":3},
  {"content":"\r\nكنم يعنى پياپى در خواب خطاب الهى به من رسد كه داغ فراق چون تو فرزندى بر دل بريان نهم و ترا به زخم تيغ بيدريغ قربان كنم * ( فَانْظُرْ ) * پس در نگر در اين كار * ( ما ذا تَرى ) * كه چه چيز ميبينى . اينكلام نه بر وجه مشاورت است زيرا كه آن در امور واجبه متحتمه غير معقولست بلكه به جهت آنست كه تا معلوم كند كه اسماعيل در اين بليهء عظيمه شكيبايى و ثبات قدم را مرعى خواهد داشت يا آنكه جزع و فزع و بيطاقتى خواهد كرد ، اسماعيل چون اينكلام را از پدر بزرگوار خود شنيد از روى دلخوشى و طواعية .\r\n- * ( قالَ ) * گفت كه * ( يا أَبَتِ ) * ايپدر بزرگوار من اگر هزار جان داشتمى و فرمان الهى نازل شدى كه همه آن را قربان ما كن بىتعلل و اهمال همه را در راه او فدا كردمى با اين نيم جانى كه دارم مضايقه خواهم كرد ؟ * ( افْعَلْ ما تُؤْمَرُ ) * بكن آنچه فرمود شده اى به آن و بجاى آر آنچه ترا در خواب نموده‌اند * ( سَتَجِدُنِي ) * زود باشد كه بيابى مرا در اين امر * ( إِنْ شاءَ اللَّه ) * اگر خواهد خداى من * ( مِنَ الصَّابِرِينَ ) * از صبركنندگان بر ذبح ، يعنى اگر مشيت ربانى و توفيق سبحانى قرين سال من شود من محتمل اين بليهء عظيمه شوم و اصلا در آن اضطراب و جزع نكنم چه مثل مرا بدل هست و حضرت جليل را بدل نيست فرزند را عوض ممكن است و حضرت عزت را عوض نه از حضرت عزت فرمان كردن و از من امتثال آن نمودن و از تو كه خليلى تيغ كشيدن و قربان كردن . ايپدر اگر بعد از اين گويند كه ابراهيم براى فرمان حق پسر را در باخت اين نيز خواهند گفت كه اسماعيل در راه رضاى او سر درباخت . از كعب الاخبار مرويست كه در وقتى كه خليل عليه السّلام اسماعيل را از نزد مادر بيرون آورد ابليس پر تلبيس بر اين قضيه مطلع شد با خود گفت كه وقت آنست كه مكرى سازم تا بناى خاندان خلت را براندازم پس با خود تأمل كرد كه زنان را قوت شكيبايى كمتر است و دل مادران بجانب فرزندان مايلتر اول بوسوسهء او پردازم پس به صورت پيرى نزد هاجر آمد و گفت اى هاجر هيچ ميدانى كه خليل اسماعيل را كجا ميبرد گفت بلى بمهمانى دوستى ميبرد ابليس گفت اى غافل وى را ميبرد تا رخسار گلنار او را به زخم تيغ خونبار گرداند و سنبل پرتاب او را از دم تيغ به خون خضاب كند ، هاجر گفت اى پير خرف شده عجب اگر تو ابليس نباشى پدرى چون خليل و پسرى چون اسماعيل چگونه دلش دهد كه ميوهء رسيدهء نهال نهاد خود را كه نوباوه باغ خلت است و گلدسته بوستان ملت بر خاك هلاك اندازد گفت مدعاى او آنست كه خوابى ديده و حضرت عزت او را چنين فرموده كه فرزند خود را در راه ما قربان كن هاجر گفت خليل دروغ نگويد چون فرمان رب العالمين بدين صورت صادر شده باشد هزار جان هاجر و فرزندانش فداى حضرت رب جليل باد ابليس\r\n","description":"","footnote":"","page_name":" 4 ","page_number":4},
  {"content":"\r\nاز هاجر نوميد شد و بنزد خليل آمد گفت اى ابراهيم هزار جان مقدس فداى كمان ابروى اسماعيل ميسزد ميخواهى كه او را گردن خونآلود كرده چون تير پرتاب به روى خاك افكنى و رخساره تابان او را گلنار سازى و موى جعد او را به خون خضاب كنى و در اين باب تأمل نماى و در اين كار فكرى فرماى ، ابراهيم عليه السّلام دانست كه او شيطان است و تير استعاذه بر كمان لا حول نهاده بجانب وى افكند او منزجر نشد گفت اى ابراهيم خواب تو شيطانى است اگر نه حقتعالى كسى را چگونه بناحق بقتل فرزند امر نمايد ؟ ابراهيم گفت تو شيطانى و ترا بر انبياء دستى نباشد خواب من رحمانى است و امرى كه دوست فرموده مشتمل بر حكمتهاى پنهانيست و من به غير از فرمان بردارى چاره اى ندارم ابليس گفت اى خليل آخر دلت دهد كه بدست خود چنين فرزندى را هلاك كنى ؟ ابراهيم عليه السّلام را آتش غضب در اشتعال درآمد و گفت اى مردود مطرود در آن دم كه مرا در آتش ميافكندند جبرئيل كه بدرقه مقربان درگاهست بآزمايش خواست كه عنان توكل و زمام توسل مرا از طريقه توجه به حضرت دوست بگرداند سخن او در دل من اثر نكرد تو كه واپسترين اين راهى ميخواهى كه مرا بوسوسه و تلبيس از راه ببرى هرگز نتوانى بجلال ذو الجلال كه اگر مرا از مشرق تا مغرب فرزند باشد و فرمان الهى در رسد كه همه را بدست خود بكش فى الحال همه را بدست خود بتيغ بيدريغ بكشم و هيچ باك ندارم زيرا كه جز رضاى الهى و خوشنودى حضرت بارى مراد دل من نيست ، از ابن عباس روايتست كه ابراهيم عليه السّلام چون در منى بجمرهء اول رسيد شيطان آمد كه او را تعرض كند هفت سنگ بوى انداخت از آنجا كه بجمرهء دوم رفت باز شيطان را ديد هفت سنگ ديگر بوى انداخت و چون بجمرهء عقبه آمد آنجا نيز ظاهر شد هفت سنگ ديگر بوى انداخت و بواسطه اين رمى جمرات ثلاث از جمله مناسك حج\r\nشد و چون ابليس خسيس از وسوسهء خليل جليل محروم ماند پيش اسماعيل آمد و گفت اى غنچهء گلستان رسالت و اى ميوهء بوستان عزت و جلال هيچ ميدانى كه پدر تو ترا بكجا ميبرد گفت بمهمانى دوستى ميبرد گفت غلط كرده اى او ترا بمهمانى نميبرد بلكه ترا ميبرد تا بكشد و ميگويد كه حقتعالى مرا در خواب گفته كه فرزند خود را قربان كن اسماعيل گفت اى پير بىتدبير اگر فرمان حضرت عزت است هزار جان اسماعيل نثار امر جليل و فداى خليل باد ، ابليس گفت اى پسر ترا تحمل تيغ تيز نباشد با پدر در اين امر منازعت كن و از پيش او بگريز اسماعيل گفت درگذر از اينكه من سر از فرمان حق در نميتابم و رخ از امر پدر نميپيچم اى پير نابالغ ندانسته اى كه حكم جليل راحت روح من است و فرمان خليل سرمايه فتح و فتوح من ، ابليس ديگر باره مبالغه آغاز كرد و ابراهيم مقدارى راه در پيش برد ، اسماعيل نعره زد كه ايپدر اين پير گمراه مرا مىرنجاند خليل گفت اى فرزند\r\n","description":"","footnote":"","page_name":" 5 ","page_number":5},
  {"content":"\r\nاين ابليس روسياه است و بدترين سگان ايندرگاه سنگى چند در كار او كن كه سگ پرآشوب جنگجوى سزاى ضربت سنگ است ، اسماعيل سنگى چند بجانب آن خاكسار انداخت و آن سگ بىآزرم را سنگسار ساخت و گفت اى لعين ترا گفتند سر بنه گردن كشيدى لا جرم طوق إِنَّ عَلَيْكَ لَعْنَتِي در گردنت افتاد چون مرا گويند كه سر بباز اگر گردن ننهم مبادا كه گردن جان من از طوق شوق إِنَّه كانَ صادِقَ الْوَعْدِ محروم ماند شيطان اينجا نيز مهمى نساخت منكوب و مخذول گشت ، و ابراهيم چون كه در منى قرار گرفت اسماعيل را در پيش خود بنشاند و كارد و رسن را از آستين بيرون آورد بر زمين نهاد و صورت حال واقعه را تقرير كرد و گفت اى فرزند هيچ وصيتى دارى كه بجاى آورم گفت آرى سه وصيت دارم از من قبول كن اول آنكه بوقت كشتن دست و پاى مرا محكم ببندى ابراهيم گفت اى فرزند نزد خداوند ميروى جزع ميكنى گفت ايپدر جزع نميكنم اما اينوصيت به جهت دو معنى است يكى آنكه زخم كارد خون ريز چون به بدن نحيف و جسم ضعيف من رسد مبادا كه دست و پاى زنم و صورت اضطراب از من در وجود آيد و بدينحركت نام مرا از جريده مصابران بيرون كنند ، دوم آنكه التزام حرمت تو بر من واجب است شايد كه در وقت اضطراب دست و جامه تو به خون آلوده شود و بدين بىادبى از جمله ارباب عقوق و عصيان گردم ، ابراهيم اينوصيت را قبول كرد و گفت ديگر چه وصيت دارى اسماعيل گفت وصيت ديگر آنست كه بوقت قربان كردن روى من بر خاك نهى و در اينوصيت نيز دو چيز ملاحظه كرده‌ام يكى آنكه حضرت عزت خوارى و زارى بندگان را دوست ميدارد و رويهاى گردآلوده و جبينهاى خاك فرسوده را بنزديك وى قدرى هست چون مرا بدينحال ببيند به نظر رحمت در من نگرد ديگر آنكه تعلق خاطر پدران بمحبت فرزندان بسيار است ميترسم كه در حالت تيغ راندن نظر تو بر روى و موى من افتد و سلسله مهر و شفقت پدرى در حركت آيد و در فرمان حضرت يزدان تأخيرى واقع شود و آن تأخير عين تقصير شود ، ابراهيم عليه السّلام را در اينحالت رقت آمد و گفت اين وصيت را نيز قبول كردم وصيت سيم كدامست اسماعيل گفت يا خليل اللَّه مىدانم كه چون به خانه باز روى مادر فراق ديده و هاجر هجران كشيده چون مرا همراه تو نه بيند بجوشد و از غصه بخروشد و به درد دل آغاز زارى كند و از سوز سينه و حرارت جگر نعره زند درخواست من آنست كه با وى درشتى نكنى و سخن سخت نگويى كه فراق فرزندان بر مادران بغايت صعب و دشوار باشد او را بتلطف دلدارى فرماى و ابواب تسكين و تسلى بر دل وى بگشاى و سلام من به او برسان و بگوى كه اسماعيل گفت كه مرا بحل كن و در فراق من صبور باش كه خداى تعالى صابران را دوست ميدارد و چون كه اين فرزند مستمند بديدار تو خو كرده بود و به خدمت و ملازمت تو انس\r\n","description":"","footnote":"","page_name":" 6 ","page_number":6},
  {"content":"\r\nگرفته از سر خاكم قدم باز مدار و زيارت مرا از خاطر عاطر فرو مگذار ايپدر همنشينان محله و دوستان مكتب را از من سلام برسان و بگو كه اسماعيل از شما توقع نمود كه هر كجا كه جمع شويد از\r\nتنهايى و پريشانى اينغريب خاك را بدعاى خير فراموش مكنيد و در هر مجلس و محفل كه شمع طرب افروزيد از اين كشته تيغ بلا و خون ريخته ميدان ابتلا باشكى و آهى ياد آريد ، ابراهيم اين وصيت نيز قبول كرد و بدل قوى دست و پاى اسماعيل را بربست خروش از ملاء اعلى برآمد و فغان از ملائكه عالم بالا برخاست و بنظاره ايستاده در حال پدر و پسر و تفويض و تسليم ايشان مينگريستند و ميگريستند ميگفتند يا رب چه بزرگ بنده است ابراهيم كه او را براى تو در آتش افكندند باك نداشت و اكنون براى تو و در راه رضاى تو فرزند را قربان مىكند هيچ غم ندارد حق سبحانه بديشان خطاب كرد كه ما او را خلعت خلت پوشانيده‌ايم و ساغر محبت نوشانيده و راه گلستان محبت از خار ابتلاء و محنت خالى نيست .\r\n103 - * ( فَلَمَّا أَسْلَما ) * پس آن هنگام كه پدر و پسر گردن نهادند حكم خداى را يعنى ابراهيم بفداى پسر و پسر بفداى سر سر تسليم نهاده‌اند * ( وَتَلَّه ) * و بيفكند ابراهيم پسر را * ( لِلْجَبِينِ ) * بر پيشانى يعنى پيشانى او را بالتماس او بر زمين وضع نمود و تيغ تيز بر حلق او نهاد ، و در روايت واقع شده كه هفتاد بار بكشيد ذره‌اى از پوست و گوشت و رگ و پى او نبريد ، ابراهيم در غضب رفت و كارد از دست بيفكند بقدرت الهى آن كارد با وى در سخن آمد كه اى پيغمبر خدا بر من خشم مگير كه\r\n( الخليل يأمرنى بالقطع و الجليل ينهانى )\r\nخليل مرا ببريدن ميفرمايد و ملك جليل مرا از بريدن بازدارد و من آن ميكنم كه جليل ميخواهد نه خليل ، و در روايت واقع شده كه حق سبحانه صحيفهء مس به شكل حلقه در حلق اسماعيل بديد آورد تا كارد را از بريدن بازداشت ، و گفته‌اند كه حلق او بريد و باز درست ميشد و اين صورت در صخرهء منى بود يا در موضع مسجد الخيف يا در منحر حاجيان ، پس حق سبحانه ميفرمايد كه عمل ابراهيم مقبول درگاه ما شد و آن را پسنديديم .\r\n104 - * ( وَنادَيْناه ) * و ندا كرديم او را * ( أَنْ يا إِبْراهِيمُ ) * آنكه اى ابراهيم .\r\n105 - * ( قَدْ صَدَّقْتَ الرُّؤْيا ) * بدرستى كه راست كردى خوابى كه ديده بودى بسبب عزم جزم تو بر كردن آن ، يا باتيان نمودن تو بمقدمات آن و اين از قبيل تسميهء شيء باسم مقدمات آنست ، و در بعضى تفاسير آورده‌اند كه ابراهيم در خواب ديده بود كه پسر را ميكشت اما اثر خون پيدا نميشد و چون در بيدارى نيز همان صورت سمت وقوع يافت حق سبحانه فرمود كه اى ابراهيم خواب خود را راست گردانيدى بند از دست و پاى او بردار او را از بند ابتلا خلاص كن\r\n","description":"","footnote":"","page_name":" 7 ","page_number":7},
  {"content":"\r\nو گويند كه رؤياى انبياء بر دو قسم است يكى آنكه بر حقيقت خود باقى باشد و بر خلاف ظاهر محمول نشود كقوله تعالى لَقَدْ صَدَقَ اللَّه رَسُولَه الرُّؤْيا بِالْحَقِّ لَتَدْخُلُنَّ الْمَسْجِدَ الْحَرامَ و ديگر آنكه بر خلاف ظاهر باشد چون خواب يوسف عليه السّلام چنانچه حق سبحانه حكايت از آن مىكند كه إِنِّي رَأَيْتُ أَحَدَ عَشَرَ كَوْكَباً وَالشَّمْسَ وَالْقَمَرَ رَأَيْتُهُمْ لِي ساجِدِينَ و خواب ابراهيم از اين قبيل بود لكن ايمن نبود كه آن را بر خلاف حقيقت حمل كند ، و چون كه بمقدمات ذبح شروع نمود و حق سبحانه فرمود كه * ( قَدْ صَدَّقْتَ الرُّؤْيا ) * دانست كه آن رؤيا بر حقيقت خود نبود بلكه بر خلاف ظاهر بوده ، بدانكه جواب فَلَمَّا أَسْلَما محذوفست و تقدير كلام آنست كه فلما أسلما و تله للجبين و ناديناه ان يا ابراهيم قد صدقت الرؤيا ففازا و ظفرا ، يعنى ابراهيم و اسماعيل چون امتثال امر الهى نمودند و به جهت ذبح جبين اسماعيل را بر زمين نهاد و ما ندا كرديم كه اى ابراهيم خواب خود را راست گردانيدى پس هر دو رستگار شدند و خلاص گشتند و از محنت امتحان و بلا و ابتلا شاد و خرم شدند .\r\nو ببايد دانست كه اين آيه دلالت نميكند بر جواز نسخ قبل از وقت فعل آن كه ذبح است زيرا كه ابراهيم مأمور نبود بقطع اوداج بلكه مأمور بود بمقدمات آن چنان كه گذشت و لذا بعد از آن فرمود كه * ( قَدْ صَدَّقْتَ الرُّؤْيا ) * و متمنع نيست آنكه فدا از براى مقدمات ذبح باشد زيرا كه فديه واجب نيست كه از جنس مفدّى باشد و لهذا فداى حلق رأس دم شاتست و بر همين قياس لبس ثوب مخيط و جماع و غير آن ، يا گوئيم كه مأمور به صورت ذبح بود و ابراهيم آن را بفعل آورد چه هر گاه جزئى را قطع ميكرد باز ملتحم ميشد و حينئذ اطلاق ذبح بر آن بطريق مجاز باشد و مؤيد اينست آنچه در روايت واقع شده از انقلاب سكين و پيدا شدن صحيفه مس بر عنق اسمعيل * ( إِنَّا كَذلِكَ ) * بدرستى كه ما هم چنان كه پاداش داديم ابراهيم و اسمعيل را بر نيكويى عمل و ترح ايشان را بفرح بدل كرديم و محنت را بمسرت همچنين * ( نَجْزِي الْمُحْسِنِينَ ) * پاداش ميدهيم نيكوكاران را .\r\n106 - * ( إِنَّ هذا ) * بدرستى كه اين ابتلا و امتحان ابراهيم * ( لَهُوَ الْبَلاءُ الْمُبِينُ ) * هر آينه آزمايشى است هويدا كه به آن مخلص و محب ثابتقدم از غير ممتاز شود و گويند كه بلا در اينجا بمعنى نعمت است تسميهء شيء باسم ما يؤل اليه يعنى آن امتحان و ابتلاء ابراهيم نعمت الهى بود زيرا كه منتهى بفرح و فرج شد ، و در اخبار آمده در حينى كه ابراهيم اسماعيل را ذبح مينمود فرشتگان در آن كار متعجب بودند و از آن واقعه متحير و ميگفتند آيا ابراهيم سخىتر است به آنكه فرزند را فدا مىكند يا اسماعيل جوانمردتر است كه برضاى خود جان مىبازد زبانحال خليل ميگفت كه جوان -\r\n","description":"","footnote":"","page_name":" 8 ","page_number":8},
  {"content":"\r\nمردى مرا سزد كه فرزند ارجمند خود را براى دوست قربان ميسازم . و بلسان اشارت اسماعيل ميفرمود كه من سخىترم كه جان عزيز دارم و در راه او درميبازم ، اما جبار جليل هر دو را معزول كرد فرمود كه جود من بيشتر است و كرم من از همه در پيش كه ناكشته را از ابراهيم كشته حساب ميكنم و ناخواسته را از براى اسماعيل فدا مىفرستم اى جبرئيل برو و فدا ببر و ابراهيم را بگو كه خواب خود را راست كردى و شرط فرمان بردارى بجاى آوردى ، ابراهيم عليه السّلام متحير ايستاده بود كه جبرئيل در رسيد و گوسفند از بهشت بياورد چنان كه فرمود :\r\n107 - * ( وَفَدَيْناه ) * و فدا داديم اسماعيل را * ( بِذِبْحٍ ) * به آنچه او را ذبح كنند * ( عَظِيمٍ ) * بزرگ از حيثيت جثه يا باعتبار مرتبه و منزلت چه مرسل آن ملك جليل بود و رسول جبرئيل و مرسل اليه ابراهيم خليل ، و بعضى گفته‌اند كه عظمت آن از حيثيت آن بود كه چهل سال در بهشت چرا كرده بود ، و يا بسبب آنكه آن كبش بود كه هابيل در راه خداى تعالى قربان كرده و بود ميتواند بود كه * ( عَظِيمٍ ) * صفت موصوف محذوف باشد يعنى به ذبح عبد عظيم پس در اين هنگام عظيم صفت اسماعيل باشد نه فداى او ، و محمّد بن مسلم از امام محمّد باقر صلوات اللَّه عليه نقل كرده كه آن كبش سياه و سفيد بود و شاخدار و از آسمان بر كوهى كه در جانب راست مسجد منى است فرود آمد در مقابل جمرهء وسطى ، و فربهى آن بر وجهى بود كه در سايهء خود ميرفت و نظر مينمود و در سايهء خود ميخسبيد و ميچريد و بول و سرگين مىكرد .\r\nحاصل كه آن را جبرئيل نزد خليل آورد و گفت اى خليل بزرگوار و اى صاحب وفادار حضرت عزت تو را اسلام مىرساند و ميگويد كه بر دعوى خلت بىعلت قربانى فرزند ارجمند را گواه گذرانيدى رسن را از دست و پاى فرزند دلبند بگشاى و بدست و پاى اين گوسفند بند و آن را قربان كن ابراهيم دست فرزند بگشاد و بپاى گوسفند ببست و گفت اى فرزند جبرئيل سلام ملك جليل به تو آورده و ميگويد كه دوست فرموده كه اى اسماعيل به تيغ بلا صبر كردى و رسم تسليم و اطاعت بجاى آوردى دست دعا بر آر و هر چه مرادتست به زبان آر تا صله عطا در دامن مدّعاى تو نهم . اسماعيل دست برداشت و به نياز تمام گفت بار خدايا هر كه را از امت پيغمبر آخر الزمان كه در حالت رفتن از دنيا تيغ زبان او بر شهادت توحيد تو روان باشد گناه او را به من ببخش ، جواب آمد كه اى اسماعيل و اى پسنديده جليل و نورديدهء خليل مرادت برآورديم و گنه كاران را به تو بخشيدم . در عيون اخبار الرضا از امام على بن موسى الرضا عليه التحية و الثناء منقولست كه چون حقتعالى گوسفند از براى فداى اسماعيل فرستاد ابراهيم او را ذبح كرد بخاطر مباركش خطور كرد كه اگر بدست خود فرزند خود را قربان كردمى\r\n","description":"","footnote":"","page_name":" 9 ","page_number":9},
  {"content":"\r\nعجب ثواب عظيم دريافتمى و بقدم همت بدرجهء رفيع شتافتمى حق سبحانه بوى وحى فرستاد كه اى خليل از جملهء خلقان كه را دوستتر دارى ؟ ابراهيم گفت محمّد صلى اللَّه عليه و آله و سلم را كه حبيب وصفى تو است ، خطاب آمد كه او را دوستتر ميدارى يا خود را ابراهيم ؟ گفت بعزت و جلال تو كه او را دوستتر ميدارم ، فرمان رسيد كه فرزندان او را دوستتر دارى يا فرزندان خود را گفت فرزندان او را دوستر دارم خداى تعالى وحى كرد به او كه يكى از فرزندان بزرگوار او را بخوارى و زارى و جور و ستمكارى غريب و تنها و گرسنه و تشنه در دشت كربلا شربت شهادت بچشانند ابراهيم چون شمه اى از اينواقعه بشنيد قطرات عبرات از چشمه چشم بر صفحات رخسار فرو باريد خطاب رسيد كه اى ابراهيم ثواب گريستن تو بر حسين و المى كه بدل تو رسيد برابر آن ثواب است كه بدست خود فرزندان خود را قربان كنى .\r\nو بدانكه نزد بعضى آنست كه ذبيح اسحق بود نه اسماعيل و دليل ايشان اجماع اهل كتابست و جواب او اين است كه اجماع اهل كتاب حجت نيست چه قول ايشان غير مقبول است و سخن ايشان غير معقول و ائمه هدى عليهم السّلام و معظم علماى گرام چون ابن عباس و ابن عمر و سعيد بن مسيب و حسن بصرى و شعبى و مجاهد و ربيع بن انس و كعبى و محمّد بن كعب قرظى متفقند بر آنكه اسماعيل عليه السّلام بوده و شهرت نيز قرينه اين معنى است و ديگر آنكه حق سبحانه بعد از قصه ذبح بشارت اسحق با ابراهيم داد و فرمود وَبَشَّرْناه بِإِسْحاقَ نَبِيًّا مِنَ الصَّالِحِينَ كه اگر ذبيح اسحق ميبود بايست كه بشارت مقدم باشد بر ذباحت و در موضح ديگر فرمود كه فَبَشَّرْناها بِإِسْحاقَ وَمِنْ وَراءِ إِسْحاقَ يَعْقُوبَ پس اگر اسحق مأمور شده باشد به ذبح چگونه صحيح بود كه خداى تعالى بشارت اسحق و ذريت او بابراهيم دهد و باز امر به ذبح او نمايد چه اين در حكم تضاد است ، از ابن عباس پرسيدند كه ذبيح كيست گفت جهودان ميگويند كه اسحق بوده و حال آنكه دروغ است چه پيغمبر ما فرمود كه\r\nانا ابن الذبيحين\r\nمن پسر دو گشته‌ام و هيچ خلاف نيست در آنكه آن حضرت از نسل اسماعيل بود و جهودان به جهت حسدى كه بر پيغمبر داشتند گفتند كه ذبيح اسحق است چه سلسلهء ايشان به او منتهى مىشود تا به آن فخر كنند بر پيغمبر ما و تصغير او نمايند و ذبيح ديگر عبد اللَّه بن عبد المطلب بود پدر حضرت رسالت پناه و مجمل قصهء او بر اينمنوال بود كه چون عبد المطلب را در خواب نمودند كه چاه زمزم را طلب كن و او را پاك ساز و او جهدى بسيار ميكرد و ميجست و نمييافت آخر نذر كرد كه اگر اين چاه را بيابد يك فرزند را در راه خدا قربان كند و چون چاه زمزم را يافت خواست تا به نذر خود وفا كند با خود انديشهء آن نمود كه كدام فرزند را قربان كنم ناگاه هاتفى آواز داد كه رجوع بقرعه كن چون قرعه زد بنام عبد اللَّه افتاد كه پدر حضرت رسالت پناه بود و نور محمّدى از چهرهء او پيدا بود و عبد المطلب او را بغايت\r\n","description":"","footnote":"","page_name":" 10 ","page_number":10},
  {"content":"\r\nدوست داشتى خواست تا او را ذبح كند بنى هاشم جمع شدند و گفتند كه ما نگذاريم كه تو او را ذبح كنى زيرا كه در ناصيهء او آثار خير مىبينيم او گفت پس من چكنم ؟ گفتند فديه بده گفت اين مهم را نيز بقرعه رجوع ميكنم پس بفرموده تا ده شتر آوردند و قرعه انداخت بعبد اللَّه افتاده شتر ديگر بر آن شتران مضاعف ساخت و باز قرعه انداخت قرعه بنام عبد اللَّه برآمد و همچنين پنج پنج و ده ده زياده ميكرد قرعه بنام عبد اللَّه برميآمد تا به صد شتر رسيد و چون اين نوبت قرعه زد بنام شتران برآمد بنى هاشم گفتند اين صد شتر فداى عبد اللَّه كن و همه را قربان نما عبد المطلب گفت كه از انصاف دور باشد كه چند بار قرعه بنام عبد اللَّه برآمده باشد و يك بار بنام شتر ما عبد اللَّه بگذاريم و شتران را قربان كنيم بعد از آن چند بار ديگر قرعه زدند همه بنام شتران آمد پس شتران را قربان كردند ، و اينكه در شرع مقرر شده كه ديت خون مرد مسلمان صد شتر است منشأ آن اينست ، و محمّد بن اسحق از محمّد ابن كعب قرظى روايت مىكند كه او گفت عمر عبد العزيز از من پرسيد كه از فرزندان ابراهيم عليه السّلام كدام ذبيح بود من گفتم اسماعيل و استدلال كردم بآيهء وَبَشَّرْناه بِإِسْحاقَ نَبِيًّا بعد از آن شخصى را بشام فرستاد و بطلب يكى از علماى يهود كه مسلمان شده بود و با اعتقاد تمام ايمان آورده تا از او استفسار اينمعنى كند و چون او را حاضر كردند عمر بن عبد العزيز از او سؤال كرد كه ذبيح اسماعيل بود يا اسحق گفت اسماعيل و همه يهوديان اين را ميدانند اما چون كه اسماعيل پدر عربست و اسحق پدر ايشان از اينجهت اسناد ذبح را باسحق ميكنند تا بسبب اين دعوى كاذب بر عرب فخر كنند ، اصمعى گويد كه از ابو عمر بن علا پرسيدم كه ذبيح اسماعيل بود يا اسحق گفت اين ذهب عنك عقلك ؟ كجا رفته است عقل تو اسحق در آن زمان كجا در مكه بود بلكه اسماعيل بود كه با پدر خانه خدا را بنا كرد و باتفاق همه كس منحر در مكه بود نه در بلاد ديگر پس ذبيح اسماعيل بوده باشد نه اسحق . و عبد اللَّه بن سنان از ابى عبد اللَّه عليه السّلام از صاحب ذبح سؤال كرد فرمود كه اسماعيل بود نه غير او ، و زياد بن سوقه نيز از ابى جعفر عليه السّلام همين سؤال كرد همين جواب فرموده ، و عياشى نيز باسناد خود از بريدن معويهء عجلى روايت كرده كه او گفت از ابو عبد اللَّه عليه السّلام پرسيدم كه ميان بشارت ابراهيم باسماعيل و بشارت او باسحق چند مدت بود فرمود كه پنجسال و بعد از آن گفت فَبَشَّرْناه بِغُلامٍ حَلِيمٍ اشارتست ببشارت ابراهيم باسماعيل و اين اول بشارتى بود كه خداى تعالى بابراهيم داد در حق ولد او ، و وقتى كه اسحق از ساره متولد شد بسن سه سالگى رسيد روزى ابراهيم او را در كنار خود نشانده بود اسماعيل بيامد و او را از آنجا دور كرد و خود بجاى او بنشست ساره چون آن حال را مشاهده نمود بابراهيم گفت روا باشد كه پسر هاجر پسر مرا از كنار تو دور كند و خود جاى او بنشيند به خدا\r\nسوگند كه من و هاجر\r\n","description":"","footnote":"","page_name":" 11 ","page_number":11},
  {"content":"\r\nهرگز در يك شهر نباشيم او و پسرش را از اين شهر اخراج كن ابراهيم به جهت آنكه ساره از اولاد انبياء بود و دختر خاله او و هميشه تكريم و تعظيم او نمودى و مدعيات او را حاصل كردى چون اينسخن از او بشنيد بسيار مغموم شد و با خود انديشه ميكرد كه اگر سخن او را رد كنم آزرده خاطر شود و اگر هاجر و اسماعيل را ازين ديار بيرون كنم بمهاجرت ايشان گرفتار شوم چون شب شد و بر بستر خواب تكيه فرمود در خواب به او نمودند كه اسماعيل را در موسم حج به مكه ذبح كن چون بيدار شد غم او بيشتر شد آخر الامر هر دو را بالضروره در ذيحجه از زمين شام به مكه برد تا اسماعيل را در موسم حج ذبح نمايد و در زمانى كه به مكه رسيد اول بقواعد بيت اللَّه مشغول شد و چون بناى آن را تمام كرد بمنى آمدند و مناسك آن را بجاى آوردند و باز به مكه آمدند و هفت بار طواف كعبه نمودند و بعد از آن بصفا و مروه آمدند و بسعى اشتغال نمودند و در اثناى آن اسماعيل را گفت إِنِّي أَرى فِي الْمَنامِ أَنِّي أَذْبَحُكَ فى موسم عامى هذا فَانْظُرْ ما ذا تَرى او در جواب گفت يا أَبَتِ افْعَلْ ما تُؤْمَرُ و چون از سعى فارغ شدند بمنى آمدند و اين قضيه در روز نحر بود و چون به محلى كه جمرهء وسطى بود رسيدند به ذبح او مشغول شد در اثناى آن حال جبرئيل عليه السّلام آمد و فدا را آورد و گفت حضرت عزت ترا سلام مىرساند و ميگويد كه قَدْ صَدَّقْتَ الرُّؤْيا برخيز و اين گوسفند را ذبح كن و گوشت آن را بر فقرا و مساكين قسمت كن ابراهيم به آن امر اقدام نمود و فرحان و شادان شد ، عبد اللَّه عباس گفت به آن خدايى كه جان محمّد در قبضه قدرت اوست كه من در بدايت اسلام سر آن كبش را ديدم كه بر در خانه كعبه در زير ناودان آويخته بود ، در انوار گفته كه اينكه در بعضى روايات واقع شده كه از حضرت رسالت پناه پرسيدند كه ( اى النسب أشرف )\r\nقال : يوسف صديق اللَّه ابن يعقوب اسرائيل اللَّه ابن اسحاق ذبيح اللَّه ابن ابراهيم خليل اللَّه\r\nصحيح آن است كه قول آن حضرت چنين است كه يوسف بن يعقوب بن اسحق بن ابراهيم و زوايد از راويست نه از آن حضرت ، و آنچه مرويست كه يعقوب بيوسف كتابت نوشت كه من يعقوب اسرائيل اللَّه ابن اسحق ذبيح اللَّه ابن ابراهيم خليل اللَّه از اخبار يهود است و بثبوت نه پيوسته و اخبار صحيحه مذكوره دافع آنست حاصل كه چون ابراهيم خليل در كوره امتحان از شايبه غش خالص بيرون آمد و بر محك ابتلا پاك و پاكيزه از اينجهت ممدوح ملك جليل شد و مستحق ثناى جميل چنان كه در شأن او فرمود 108 - * ( وَتَرَكْنا ) * و باقى گذاشتيم * ( عَلَيْه ) * بر ابراهيم ثنائى تمام و پيام ما لا كلام * ( فِي الآخِرِينَ ) * در ميان پسينان يعنى امت پيغمبر آخر الزمان كه تا قيام قيامت هر گاه متذكر بنام او شوند و زبان بمدح او گشايند و با حسن وجه او را ستايش نمايند .\r\n109 - * ( سَلامٌ عَلى إِبْراهِيمَ ) * سلام و تحيت از جانب خدا بر ابراهيم است ، و محتملست كه اين كلام مستأنف باشد از جانب او سبحانه چنان كه در قصهء نوح عليه السّلام سمت ذكر يافته يعنى تحيت بى\r\n","description":"","footnote":"","page_name":" 12 ","page_number":12},
  {"content":"\r\nغايت و ثناى بىنهايت از جانب ما بابراهيم است .\r\n110 -\r\n* ( كَذلِكَ ) * هم چنان كه پاداش داديم ابراهيم را بذكر جميل * ( نَجْزِي الْمُحْسِنِينَ ) * پاداش مىدهيم نيكوكاران را به ثواب جليل و ترك ذكر إِنَّا به جهت اكتفاء بسبق ذكر آنست 111 - * ( إِنَّه ) * بدرستى كه ابراهيم * ( مِنْ عِبادِنَا الْمُؤْمِنِينَ ) * از جملهء بندگانيست كه بما گرويده و تصديق نموده ، و بعد از مضى پنج سال از بشارت اسماعيل بابراهيم باز او را بنواختيم 112 - * ( وَبَشَّرْناه ) * و بشارت داديم او را * ( بِإِسْحاقَ ) * بوجود فرزندى ديگر اسحق نام * ( نَبِيًّا ) * در حالتى كه مقدر شده به نبوت يعنى پيغمبرى باشد * ( مِنَ الصَّالِحِينَ ) * از جمله شايستگان و ستودگان پس بنا بر تقدير وجود مقدر حال و ذى الحال مقارن يكديگر باشند نزد وجود فعل و لازم نيابد تراخى آن از ذيحال و عامل در آن وجود باشد نه فعل بشارت كه در وقت عدم ذيحال است و از اين قبيل است قوله فَادْخُلُوها خالِدِينَ و ايراد صفت ثانيه به جهت ترغيب عبادت در صلاح چه اسحق با وجود جلالت قدر و رفعت منزلت كه نبوتست بر صفت صلاحيت ممدوح گشته پس فلاح فرع صلاح است و كمال و تكميل متفرع بر آن .\r\n113 - * ( وَبارَكْنا عَلَيْه ) * و بركت داديم بر ابراهيم * ( وَعَلى إِسْحاقَ ) * و بر پسر او اسحق يعنى آنچه بايشان كرامت كرده بوديم از اصناف مكرمت دينيه و دنيويه آن را بر ايشان ثابت و دايم گردانيديم تا آنكه اولاد و ذرارى ايشان را بسيار ساختيم و باقى گذاشتيم تا روز قيامت ، يا آنكه از صلب ايشان انبياى بسيار بيرون آورديم و من ذرّيّتهما و از فرزندان ايشان * ( مُحْسِنٌ ) * نيكو - كارانند بايمان و طاعت * ( وَظالِمٌ لِنَفْسِه ) * و برخى ديگر ستمكارند بر نفس خود بكفر و معصيت * ( مُبِينٌ ) * كه آشكارا و هويداست ظلم و عصيان ايشان ، يعنى از نسل ايشان هم مؤمن نيكوكارند و هم كافر بدكردار ، اينكلام تنبيه است بر آنكه نسب را اثرى نيست در اهتداء و ضلالت و ظلم اعقاب سرايت نميكند در آباء و اجداد و سبب نقص و عيب ايشان نميگردد چه عاصى معاقب ببدى فعل خود مىشود و معاقب بر آنچه دستهاى او كسب آن نموده نه آنكه عتاب و عقاب متفرع بر فرع يا اصل باشد كقوله تعالى فَإِذا نُفِخَ فِي الصُّورِ فَلا أَنْسابَ بَيْنَهُمْ يَوْمَئِذٍ وَلا يَتَساءَلُونَ و بعد از ذكر قصهء ابراهيم و اولاد و اظهار انعام بر ايشان بيان انعامى مىكند كه با موسى و هارون كرامت فرموده و ميگويد كه :\r\n114 - * ( وَلَقَدْ مَنَنَّا ) * و بدرستى كه ما منت نهاديم و انعام فرموديم * ( عَلى مُوسى وَهارُونَ ) * بموسى بن عمران و برادر او هارون نعمت رسالت و نبوت را يا ساير نعم دينيه و دنيويه 115 - * ( وَنَجَّيْناهُما ) * و برهانيديم ايشان را * ( وَقَوْمَهُما ) * و گروه ايشان يعنى بنى اسرائيل\r\n","description":"","footnote":"","page_name":" 13 ","page_number":13},
  {"content":"\r\nرا * ( مِنَ الْكَرْبِ الْعَظِيمِ ) * از اندوه بزرگ يعنى از غرق و تغلب ايشان در دست دشمنان و ايشان را به اعمال شاقه فرمودن و ايذاء و آزار رسانيدن از زدن و كشتن .\r\n116 - * ( وَنَصَرْناهُمْ ) * و يارى داديم همه ايشان را بر فرعون و اتباع او * ( فَكانُوا ) * پس بودند * ( هُمُ الْغالِبِينَ ) * ايشان غلبه كنندگان بر دشمنان بعد از آنكه مقهور و مغلوب بودند 117 - * ( وَآتَيْناهُمَا ) * و عطا فرموديم بموسى و هارون * ( الْكِتابَ الْمُسْتَبِينَ ) * كتابى را در غايب هويدا و روشنى يعنى تورية كه مشتمل بود بر احكام بينه واضحه و بيان اشياء مجهوله كقوله تعالى إِنَّا أَنْزَلْنَا التَّوْراةَ فِيها هُدىً وَنُورٌ و لهذا مسمى به اين اسم شده چه آن نزد بعضى لفظ عربى است مشتق از ورى الزند يعنى آتش را از آتش زنه بيرون آوردن .\r\n118 - * ( وَهَدَيْناهُمَا ) * و راه نموديم هر دو را * ( الصِّراطَ الْمُسْتَقِيمَ ) * به راه راست يعنى طريق حق كه موصل جنانست .\r\n119 - * ( وَتَرَكْنا عَلَيْهِما ) * و باقى گذاشتيم بر هر دو ثناى نيكو * ( فِي الآخِرِينَ ) * در امتان باز پسين يعنى امت محمد صلى اللَّه عليه و آله و سلم كه هميشه بذكر ايشان عذب البياناند و رطب اللسان\r\nو باز گذاشتيم بر موسى و هارون در ميان امت پيغمبر آخر الزمان اينكه ميگويند كه :\r\n120 - * ( سَلامٌ عَلى مُوسى وَهارُونَ ) * سلام ما لا كلام و ثناء على الوجه التمام بر موسى و هارون يا اينكه ما سلام ميفرستيم بر اين دو پيغمبر عظيم الشان .\r\n121 - * ( إِنَّا كَذلِكَ ) * بدرستي كه ما هم چنان كه اجلال و تعظيم ايشان نموديم * ( نَجْزِي الْمُحْسِنِينَ ) * پاداش ميدهيم نيكوكاران را به ثواب جليل بر وجه تكريم و تبجيل .\r\n122 - * ( إِنَّهُما ) * بدرستى كه موسى و هارون * ( مِنْ عِبادِنَا الْمُؤْمِنِينَ ) * از بندگان گرويده مااند و تصديق نمايندگان بجميع اوامر و نواهى و عمل نمايندگان بر وفق آن ، و چون كه الياس بر قول مشهور سبط هارون بود از اينجهت حكايت او را در عقب ذكر موسى و هارون ايراد نموده فرمود .\r\n123 - * ( وَإِنَّ إِلْياسَ ) * و بدرستى كه الياس ( 1 ) ابن ياسين ميشا بن فنحاص بن الغيران بن\r\n\r\n","description":"","footnote":"\r\n( 1 ) الياس از انبياء بنى اسرائيل است و نام وى در كتب يهود ( ارميا ) است و در بسيارى از كتب اخبار و تواريخ اسلامى وارد است كه چهار نفر از پيمبران سالفه با همان ابدان عنصريه تا كنون زنده و موجودند دو تا در آسمان هستند و دو تا در زمين ، آن دو پيغمبرى كه در آسمانند ادريس و عيسى و آن دو كه در زمينند خضر و الياس و يهود نيز معتقدند كه الياس ( ارميا ) زنده به آسمان رفت و در آخر الزمان باز ميگردد و در پيش روى حضرت مسيح موعود راه ميرود و در روايات ما چنين رسيده است كه عيسى و الياس هنگام ظهور حضرت مهدى موعود به زمين آمده و در ركاب آن حضرت خواهند بود .\r\n","page_name":" 14 ","page_number":14},
  {"content":"\r\nهارون كه ابن عم اليسع است * ( لَمِنَ الْمُرْسَلِينَ ) * از جمله فرستادگان است بدعوت نمودن و مردمان را به راه حق خواندن ، بن مسعود و قتاده بر آنند كه آن ادريس پيغمبر است و پيش بعضى او ذو الكفل است ، اما قول اول اصح است و اشهر چه آن قول معظم مفسران و مورخانست پس اى محمّد قصهء او را بخوان و ياد كن .\r\n124 - * ( إِذْ قالَ ) * چون گفت * ( لِقَوْمِه ) * مر گروه خود را بر طريقهء انكار * ( أَ لا تَتَّقُونَ ) * آيا نميترسيد از عذاب الهى و عقاب پادشاهى ، ارباب تواريخ گفته‌اند كه چون حزقيل كه از خلفاى موسى بود وفات كرد فتنه هاى عظيم در ميان بنى اسرائيل پيدا شد و ايشان عهدها را شكستند تورية را با پس پشت انداختند و در آن عهد پادشاهى بود نام او اوحب و در اول مسلمان بود آخر به اغواى زن خود كه ازاييل نام داشت دين اسلام گذاشته بتپرست شد و رعايا اقتفا به او كرده از دين حق برگشتند و به پرستيدن به عمل روى آوردند و آن بتى بود از طلا و بيست گز بالاى او بود و چهار روى داشت و مجوف بود و چهار صد خادم بخدمتكارى او مشغول بودند و ايشان آن بت را خدا مىدانستند و خدمه او را پيغمبران او و چون اين بت در شهر بعلبك بود كه از بلاد شام است از اينجهت آن شهر باسم بعلبك مشهور شد . القصه شيطان بيامدى و در شكم او رفتى و ايشان را بر پرستيدن آن تحريص نمودى و بكلمات مضله بايشان سخن كردى و اين پادشاه هر گاه كه بجانبى رفتى زن او به شكل مردان برآمدى و بجاى او نشسته حكم كردى و اين زن هفت شوهر را به تلبيس كشته بود و هفتاد پسر از اين شوهر و شوهران ديگر پيدا كرده عابدى در جوار او باغى داشت كه حاصل آن را سرمايه معيشت كردى و بوظايف عبوديت قيام نمودى اينزن طمع در آن باغ كرد هر گاه كه با شوهر خود نشستى تعريف باغ مرد صالح در ميان آوردى و گفتى بيا تا او را بكشيم و باغ را تصرف كنيم شوهر او را از اين امر شنيع منع كردى اتفاقا روزى پادشاه غايب شد زن مرد صالح را متهم ساخت به علت آنكه او پادشاه را دشنام داده و به اين بهانه او را بكشت و باغ او را تصرف نمود و چون شوهرش بيامد و بر اين قضيه واقف شد زن را عقاب كرد كه عنقريب شآمت اين خون ناحق در ما اثر كند و پادشاهى ما از دست بدر رود ، آخر الامر خداى تعالى الياس را بجانب ايشان فرستاد و فرمود كه به آن پادشاه بگو كه من انتقام آن پارسا را از شما بكشم و به جهت ارتداد و ظلم تو را و زنت را كشته در اين باغ بيفكنم بر وجهى كه هيچكس بشما رحم نكند و شما را دفن ننمايد تا سباع بخوارى و زارى گوشتهاى شما را بخورند ، الياس بيامد و پيغام بگذارد و از روى انكار گفت :\r\n125 - * ( أَ تَدْعُونَ ) * آيا ميخوانيد يعنى مىپرستيد * ( بَعْلًا ) * بعل را بخدايى ، و گويند كه بعل\r\n","description":"","footnote":"","page_name":" 15 ","page_number":15},
  {"content":"\r\nبلغت اهل يمن بمعنى ربست يعنى آيا پرستش خداى ميكنيد كه غير اللَّه است * ( وَتَذَرُونَ ) * و واميگذاريد يعنى پرستش نميكنيد * ( أَحْسَنَ الْخالِقِينَ ) * نيكوترين آفرينندگان را مراد از خالقين مصورانند يا صانعان ، يعني نيكوترين تصوير كنندگان و صنعت نمايندگان ، و چون كه تصريح بعد از ابهام اوقع است در نفس از اينجهت بعد از ابهام تصريح باسم او سبحانه نمود بطريق بدليت و گفت كه :\r\n126 - * ( اللَّه ) * يعنى پرستش نمىنمائيد خداى را كه * ( رَبَّكُمْ ) * آفريدگار شما است * ( وَرَبَّ آبائِكُمُ الأَوَّلِينَ ) * و پروردگار پدران پيشين شما و چون كه خالق شما و آباء و اجداد شما او است پس بپرستش او قيام نمائيد و از عبادت غير او دست بداريد و بكر برفع ميخواند بر آنكه خبر مبتداى محذوف باشد يعنى آن كس كه احسن الخالقين است آن خداييست كه خالق جميع مردمانست ، بعد از استماع پيغام و نصيحت بر او خشم گرفت و گفت تو در دعوى نبوت و تبليغ رسالت كاذبى و ما در بتپرستيدن بر راه صوابيم و بر طريق رشاد و سداد ، الياس دگر باره آغاز دعوت كرد و پيغام را اعاده فرمود و ملك قصد كشتن او كرد ، و الياس بگريخت و پناه بكوهى برده در غارى كه در آن كوه بود پنهان شد و بعبادت الهى مشغول گشت هر چند وى را طلبيدند نيافتند ، الياس عليه السّلام دعا كرد كه خدايا مبتلا گردان وى را به بلائى تا به آن مشغول شده از جستجوى من غافل شود ، خداى تعالى دعاى الياس را مستجاب گردانيده پسر او را بيمار گردانيد و او بپسر مشغول شد و در حال او مضطرب گشت و پيش بتان آمد و هر چند از براى پسر دعا كرد اثرى بدان مترتب نشد پيش بعل آمد بتضرع و زارى شفاى پسر را از او طلبيد از آنجا نيز مهم او متمشى نشد آخر با خدمهء آن بت گفت كه مگر بعل از مادر غضب است كه اجابت دعاى ما نكند بشام رويد و از خدايانى كه در آنجايند استشفاى پسر كنيد شايد كه دعاى شما را قبول كنند و اثر شفا پيدا شود ايشان متوجه شام شدند چون بدامن كوه رسيدند كه الياس در آنجا بود الياس خبردار شده بيرون آمد و ايشان را دعوت كرد و گفت پادشاه را بگوئيد كه بعبادت خدا اشتغال نما تا من دعا كنم و خداى تعالى او را شفا دهد آن جماعت مراجعت نمودند و احوال را بعرض رسانيدند پادشاه گفت چرا او را پيش من نياورديد كه مدتيست مادر تجسس و تفحص اوئيم و كمر هلاكت او را بر ميان دل بسته‌ايم گفتند اى ملك چون بنزديك آن كوه رسيديم چندان خوف و وحشت بر ما نشست كه مجال سخن كردن نداشتيم ملك لشكر را به آن جانب فرستاد و هر چند تجسس كردند او را نيافتند و بازگشتند ملك گفت او را بوسيله و حيله اى مىبايد گرفت پس پنجاه مرد را فرستاد تا پيش او اظهار ايمان كنند و به اين بهانه او را گرفته پيش ملك بردند چون به آنجا رسيدند الياس گفت بار خدايا اگر اينها قصد كيد دارند همه را هلاك سازد در ساعت آتش آمد و همه را بيكبار\r\n","description":"","footnote":"","page_name":" 16 ","page_number":16},
  {"content":"\r\nبسوخت ملك پنجاه مرد ديگر را فرستاد ايشان نيز هلاك شدند همچنين پنجاه پنجاه مىآمدند و هلاك ميشدند تا هزار مرد سوخته شدند پادشاه را وزيرى مسلمان و صالح بود و اسلام خود را پنهان ميداشت او را بجانب الياس فرستاد تا الياس را بحيله بدام آورد وزير چون نزديك كوه رسيد آواز داد الياس آواز آشنا شنيد بيرون آمد و او را در برگرفت و هر دو بگريه افتادند وزير گفت اى الياس اگر صلاح باشد با تو باشم و اگر نه مراجعت نمايم از جانب الهى خطاب رسيد بالياس كه مصلحت آنست كه او با تو باشد و بهر جا كه ميخواهيد برويد كه من حافظ شمايم از كيد اعداء و قبض روح پسر ملك مىكنم تا ايشان مشغول تعزيه شده از حال شما غافل شوند ايشان در همانروز از كوه بيرون آمده جلاى وطن نمودند در اثناى راه بخانهء زنى متى نام كه مادر يونس پيغمبر بود رسيدند و يونس در آن نزديكى پدرش فوت شده بود چون الياس را بديد به او مستأنس شد و در آنجا مدتى با هم بودند و بعد از آن الياس از آنجا بيرون آمد و در اندك زمانى يونس فوت شد مادرش بسيار مضطرب و پريشان شد بنزد الياس آمد و گفت دعا كن تا پسر من زنده شود الياس عليه السّلام بفرمان حق دعا كرد يونس زنده شد آخر الياس بازگشت و بمقام خود آمد و گفت خدايا من از دست اينكافران بتنگ آمدم يا قبض روح من كن يا هفت سال ايشان را بقحط مبتلا ساز ، حق سبحانه فرمود كه هفت سال بسيار است گفت پنج سال فرمود هنوز بسيار است گفت سه سال گفت چنين باشد ، الياس\r\nدعا كرد خداى تعالى باران از ايشان بازگرفت الياس گفت خداوندا روزى من از كجا باشد گفت من مرغى را بفرستم تا از جاى ديگر روزى به تو رساند .\r\nالقصه مردم از گرسنگى ميمردند و چهارپايان تلف ميشدند ، ابن عباس گفت در آخر سال الياس بدرخانهء زنى مؤمنه رسيد و گفت هيچ طعام دارى گفت قدرى آرد جو و جزوى روغن زيت دارم گفت خوبست ، زن از آنها طعامى بساخت و الياس بخورد و دعا كرد كه بار خدايا او را بركت ده خداى تعالى ظرفهاى وى را پر از آرد گردانيد و از آنجا برفت به خانه اليسع بن اخطوب آمده و او از قحط رنجور شده بود مادر او از او التماس كرد كه از براى شفاى اليسع دعائى كند اليسع را دعا كرد و او شفا يافت مادر و پسر هر دو به او ايمان آوردند ، و بعد از آن الياس بميان قوم آمد و گفت اى قوم قحطى از حد گذشت بيگانگى حق اقرار كنيد و بيگانگى كفر بگذاريد و از سر اعتقاد ايمان قبول كنيد تا اين عذاب از شما رفع شود ايشان قبول نكردند الياس گفت اگر ميخواهيد بطلان و حقيقت دين شما بر شما هويدا گردد شما بتان را حاضر كنيد و نزد ايشان عرض كنيد تا باران بيايد اگر اجابت كنند شما از دين خود برمگرديد و اگر من دعا كنم و خداى تعالى اجابت دعاى من كند شما تابع من شويد و ايمان آوريد همه بر اين اقرار\r\n","description":"","footnote":"","page_name":" 17 ","page_number":17},
  {"content":"\r\nكردند و بتها را آراسته حاضر كردند و از ايشان باران درخواستند اثر اجابت ظاهر نشد الياس دعا كرد فى الحال باران آمد همه از عهد خود برگشتند و انكار را زياد كردند .\r\n127 - * ( فَكَذَّبُوه ) * پس تكذيب كردند او را حق سبحانه خطاب كرد بالياس از ميان ايشان بيرون رود * ( فَإِنَّهُمْ ) * پس بدرستى كه ايشان * ( لَمُحْضَرُونَ ) * هر آينه حاضر كرده شدگانند در عذاب ، اطلاق عام و ارادهء خاص بواسطهء قرينه واضحه است بر معنى مراد .\r\n128 - * ( إِلَّا عِبادَ اللَّه الْمُخْلَصِينَ ) * اين مستثنى است از واو * ( فَكَذَّبُوه ) * يا از واو * ( لَمُحْضَرُونَ ) * يعنى همهء قوم تكذيب الياس كردند مگر بندگان خداى كه پاك كرده شدگان بودند از شرك و نفاق يا همه ايشان حاضر كرده شده‌اند در عذاب مگر بندگان خالص ، آخر الياس از ميان قوم بيرون آمد و فرمان رسيد به او كه در فلان روز بفلان موضع رو و هر چه بر تو ظاهر شود به آن سوار شو الياس در زمان معين به مكان مقرر رفت و صورت شيرى يا اسبى از آتش پيش وى آمد بر آن سوار شد و اليسع را خليفه خود ساخت حق سبحانه او را پر و بال داده شهوت طعام و شراب و وقاع از او سلب كرد و با فرشتگان بپرواز درآمد و در صفت او گفته اند كه او هم انسى است و هم ملكى و هم ارضى و هم سماوى و او موكل است بر بيابانها چنانچه حضرت خضر بر درياها و در عرفات با هم ملاقات مىنمايند و در رمضان با هم در بيت المقدس افطار ميفرمايند و جمعى از صلحاى امت ايشان را مىبينند ، سعيد بن جبير روايت مىكند كه مردى صالح گفت كه به اردن مىرفتم در ميان روز كه آفتاب در نهايت حرارت بود مردى را ديدم در ميان بيابان ايستاده گفتم تو كيستى جواب نداد ديگر پرسيدم هيچ نگفت نوبت سيم چون سؤال كردم گفت من الياسم خوفى و لرزى بر من واقع شد بمرتبه اى كه نتوانستم ضبط خود نمايم گفتم دعا كن تا اين خوف و لرز از من زايل شود او سر برداشت و دعا كرد فى الحال به حال خود آمدم در اثناى دعا شنيدم كه هشت نام خداى را بر زبان راند يا بر يا رحيم يا حنان يا منان يا حى يا قيوم و دو نام ديگر سريانى بود و بعد از آن دست بر كتف من نهاد چنانچه خنكى و راحت آن بكتف من رسيد او را گفتم وحى به تو مىآيد گفت تا خداى تعالى خاتم انبياء را فرستاد وحى از من منقطع شد گفتم امروز چند پيغمبر زنده‌اند گفت چهار دو در آسمان يكى ادريس است و ديگرى عيسى و دو در زمين و آن خضر و الياس است گفتم خضر كجا باشد گفت بجزاير دريا گفتم او را بينى گفت آرى در موسم حج و در آن وقت ميان مروان و اهل شام قتال واقع شده بود گفتم چه مى - گويى در حق مروان گفت جباريست ياغى و طاغى و آنان كه با اويند از قاتل و مقتول اهل دوزخاند گفتم من در آن معركه حاضر بودم اما هيچ جنگ نكردم اكنون توبه كرده‌ام از آن توبهء\r\n","description":"","footnote":"","page_name":" 18 ","page_number":18},
  {"content":"\r\nمن قبولست گفت بلى اما ديگر در مثل اين معارك حاضر نشوى در اثناى اينكلام دو تا نان پيش من نهادند از شكر شيرينتر و از برف سفيدتر و مرا گفت اين نان را بخور من از آن يكى نيم بخوردم و نيمهء ديگر از من برداشته ندانستم كه نهاد و كه برداشت ، شترى در آن صحرا چرا ميكرد بيامد پيش از آنكه كسى او را بخواباند بخوابيد و الياس بر آن نشست گفتم من با تو بيايم گفت نه گفتم من مجردم زن و فرزند ندارم گفت برو وزن كن گفتم من تو را كجا ببينم گفت هر جا اتفاق افتد و از چشم من نهان شد و ديگر او را نديدم ( 1 ) .\r\nالقصه چون الياس از ميان ايشان بيرون آمد خداى تعالى دشمنى را بر آن ملك مسلط ساخت تا او را با زنش بكشت و در آن باغ بينداخت سباع جمع شده ايشان را بخوردند و استخوانها بگذاشتند بعد از آن اليسع در ميان بنى اسرائيل آمده مردم را دعوت كرد بعضى از ايشان به او ايمان آوردند و او با عباى رسالت قيام مىنمود و بوظايف عبوديت مشغول مىبود تا اجل او منقضى شد و چون كه الياس از جمله بندگان مخلص بود بالكليه و من جميع الوجوه مأمور حضرت احديت و صابر بود در جميع بليت از اينجهت ذكر جميل او را و در زبان بندگان خود گردانيد و فرمود كه :\r\n129 - * ( وَتَرَكْنا عَلَيْه ) * و بگذاشتيم بر الياس * ( فِي الآخِرِينَ ) * در ميان امتان آخر - الزمان ثنا و درود فراوان ، و يا باقى گذاشتيم در ميان پسينيان اينكه در شأن او گويند :\r\n130 -\r\n* ( سَلامٌ عَلى إِلْياسِينَ ) * سلام و تحيت و مكرمت بر الياس است و اتباع او كه بخلوص عقيدت و پاكى طويت تابع او بودند ، و گفته‌اند كه الياسين نيز اسم اوست چون ميكال و ميكائيل و سينا و سينين و مويد قول ثانى است اينكه عام را چون جمع كنند واجبست كه او را معرف بلام سازند چون المهلبين و المستمعين كه معنى بنى المهلب و بنى المستمع است و اينجا بر خلاف آنست و بعضى آل ياسين خوانده‌اند كه مراد آل محمّد صلى اللَّه عليه و آله و سلم است و مؤيد اينست آنچه از طريق شيعه و اهل سنت و جماعت به صحت پيوسته كه مراد از يس محمّد است و مراد از آل يس آل محمّد باشد ، و روايت است از سدى از ابى مالك كه يكى از روات اهل سنت و جماعت است كه مراد\r\n\r\n","description":"","footnote":"\r\n( 1 ) ابن مسعود و قتاده بر آنند كه الياس همان ادريس پيغمبر است و ابن عباس و محمد بن اسحق و جمعى ديگر گويند : وى يكى از انبياء بنى اسرائيل و از فرزندان هارون برادر حضرت موسى ( ع ) است و پوشيده نماند كه قول ابن مسعود و قتاده بسيار بعيد است زيرا هم تواريخ اسلامى و هم كتب مقدسه يهود گواهى ميدهند كه حضرت ادريس صدها سال قبل از الياس ميزيسته است چنان كه از روايات بسيارى مستفاد ميگردد كه الياس غير از ارميا است هر چند در كتب يهود الياس را با ارميا يكى ميدانند و حكايت مذكور در متن را با يك سلسله اضافات و داستانهاى عجيب و غريبى بنام ارميا نقل كرده‌اند و نيز در كتب يهود قصه اى از غيبت الياس ( ارميا ) نقل كرده‌اند كه بدين تفصيل در كتب اماميه ذكر نشده است\r\n","page_name":" 19 ","page_number":19},
  {"content":"\r\nاز يس محمّد صلى اللَّه عليه و آله و سلم است و از آل اهل بيت او ، و سفيان ثورى از طريق اهل سنت روايت مىكند از منصور و منصور از مجاهد و او از عبد اللَّه بن عباس كه بلغت سريانى ياسين يا انسان است و مراد از يا انسان يا محمّد صلى اللَّه عليه و آله و سلم است و مراد از آل يس اهل بيت او است ، و وهب بن نافع از طريق اهل سنت روايت كند از كادح كه مرا خبر داد از حضرت امام جعفر صادق عليه السّلام كه آن حضرت فرمود كه از حضرت شاه اولياء على بن ابى طالب صلوات اللَّه عليه سؤال كردند از معنى اين آيه فرمود كه يس محمّد است و نحن آل ياسين و پيش بعضى آنست كه ياسين اسم پدر الياس است كه آل را به او اضافه كرده‌اند پس بنا بر اين تقدير نيز مراد الياس باشد و گويند يس اسم كتب الهى است و آل جماعتى كه به آن گرويده‌اند يعنى سلام خدا بر جماعتى است كه ايمان آورده‌اند و گرويده‌اند بجميع كتاب هاى آسمانى .\r\n131 - * ( إِنَّا كَذلِكَ ) * بدرستى كه ما هم چنان كه به جهت پاداش عمل نام الياس را در ميان مردمان بلند گردانيديم همچنين * ( نَجْزِي الْمُحْسِنِينَ ) * پاداش مىدهيم نيكوكاران را و مرتبهء ايشان را بلند مىسازيم .\r\n132 - * ( إِنَّه ) * بدرستى كه الياس * ( مِنْ عِبادِنَا الْمُؤْمِنِينَ ) * از بندگان گرويده ما است و مخلص بارگاه و يك جهت درگاه ، و بعد از آن به جهت تنبيه عباد و انذار اهل عناد قصه لوط را بر قصص انبياى مذكوره عطف كرده مىگويد كه :\r\n133 - * ( وَإِنَّ لُوطاً ) * و بدرستى كه لوط بن هارون عليه السّلام كه برادرزاده ابراهيم عليه السّلام بود * ( لَمِنَ الْمُرْسَلِينَ ) * از جمله فرستاده شدگان است بسوى اهل سدوم 134 - * ( إِذْ نَجَّيْناه ) * ياد كن اى محمّد چون نجات داديم او را * ( وَأَهْلَه أَجْمَعِينَ ) * و اهل بيت او را از عذاب استيصال .\r\n135 - * ( إِلَّا عَجُوزاً ) * مگر پير زنى كه زوجهء لوط بود كه با او از شهر سدوم بيرون نيامد و به جهت كفر و نافرمانى تابع او نشد و قرار گرفت * ( فِي الْغابِرِينَ ) * در ميان بازماندگان به عذاب و نكال .\r\n136 - ثُمَّ دَمَّرْنَا پس هلاك كرديم الآخَرِينَ ديگران را از قوم او به جهت كفر و فسق و دمار از روزگار ايشان برآورديم و ديار ايشان را زير و زبر ساختيم .\r\n137 - وَإِنَّكُمْ و بدرستى كه شما اى گروه قريش لَتَمُرُّونَ هر آينه مىگذريد عَلَيْهِمْ بر منازل و مساكن ايشان وقتى كه بتجارت شام مىرويد مُصْبِحِينَ در حالتى كه آينده‌ايد در صباح .\r\n138 - وَبِاللَّيْلِ و در شب يعنى روز و شب بر مواطن ايشان مرور مىكنيد أَ فَلا تَعْقِلُونَ آيا تعقل نمىكنيد و به نظر عبرت انديشه نمىنمائيد كه عاقبت مكذبان و معاندان\r\n","description":"","footnote":"","page_name":" 20 ","page_number":20},
  {"content":"\r\nجز به هلاكت نمىكشد چرا از كفر و ضلالت مجتنب نمىشويد و از شرك و عناد احتراز نمينمائيد ، و بعد از ذكر لوط تبيين قصه يونس مىنمايد بر اينوجه .\r\n139 - وَإِنَّ يُونُسَ و بدرستى كه يونس بن متى عليه السّلام لَمِنَ الْمُرْسَلِينَ از جمله فرستادگانست و او مبعوث بود بر اهل نينوى كه از بلاد موصل است و بعد از تكذيب قوم و حرمان او از ايمان ايشان از آنجا بيرون رفت ،\r\nعبد اللَّه عباس گفته كه يونس قوم خود را وعدهء عذاب داد و از ميان ايشان بيرون آمد و چون اثر عذاب ظاهر شد قوم او همه ايمان آوردند به تفصيلى كه در سوره يونس گذشت و عذاب مرتفع شد يونس عليه السّلام چون از عدم استيصال ايشان در روز موعود خبردار شد از انديشهء آنكه مبادا مردمان او را بكذب نسبت دهند روى بجانب درياى هند نهاد و حضرت عزت حبيب خود را از قضيهء او خبر مىدهد و مىفرمايد كه ياد كن اى محمّد .\r\n140 - إِذْ أَبَقَ كه چون بگريخت يونس از قوم خود و پناه آورد إِلَى الْفُلْكِ الْمَشْحُونِ بسوى كشتى كه مملو بود از مردمان و امتعه ايشان ، و اباق در اصل لغت گريختن بنده است از مولاى خود چون يونس بدون اذن پروردگار خود از قوم خود بگريخت پس اطلاق لفظ باق بر او در كمال حسن باشد .\r\nالقصه يونس در ميان كشتى درآمد و چون كشتى در ميان آب رسيد بايستاد ملاحان گفتند بنده گريخته در اين كشتى هست كه كشتى نميرود و آداب آن قوم آن بود كه هر گاه كشتى نمى - رفت بنده گريخته را در دريا مىانداختند تا روان شود يونس گفت بنده گريخته منم اهل كشتى گفتند كه حاشا تو بنده باشى چه سيماى آزاد مردى و صلاحيت از بشره تو لايح است يونس مبالغه كرد كه گريخته منم و من خود را بهتر از شما مىشناسم چون سخن خود را بسرحد اطناب كشيد و قوم امتناع اين معنى مىنمودند فرمود كه قرعه زنيم اگر بنام من برآمد مرا به دريا اندازيد .\r\n141 - فَساهَمَ پس قرعه زد با اهل كشتى سه نوبت و بروايتى چهل نوبت فَكانَ مِنَ الْمُدْحَضِينَ پس گشت يونس از قرعه برافتادگان ، يعنى در جميع نوبت قرعه بنام يونس عليه السّلام آمد اهل كشتى او را برداشتند تا به دريا اندازند حق سبحانه بماهى امر كرد كه يونس به جهت آنكه ترك سنت كرده و بدون اذن از ميان قوم بيرون آمده مىخواهم كه او را چند روزى در شكم تو محبوس سازم بايد كه او را نيك محافظت كنى و نوعى نمايى كه هيچ جراحت به بدن او نرسد و تركيب او از هم نريزد كه من او را طعمهء تو نساخته‌ام ماهى بكنار كشتى آمد و دهن باز كرد ملاحان او را به طرف ديگر بردند باز همانجا پديد آمد او را بجانب ديگر آوردند آنجا نيز ماهى\r\n","description":"","footnote":"","page_name":" 21 ","page_number":21},
  {"content":"\r\nپيدا شد يونس دانست كه در اينجا حكمتى است جامه توكل در سر كشيده خود را به دريا انداخت .\r\n142 - * ( فَالْتَقَمَه الْحُوتُ ) * پس يك بار فرو برد او را ماهى * ( وَهُوَ مُلِيمٌ ) * و او به جهت ترك ندب مستحق ملامت بود و سزاوار عتاب ، يا آنكه ملامت كننده بود نفس خود را كه چرا ترك ندب نمودى و بىاذن الهى از ميان قوم خود گريختى و آن ماهي هم چنان كه مادر فرزند را محافظت نمايد نگاهداشت يونس ميكرد و رعايت او مينمود سر از آب برمىآورد و فرو ميبرد تا يونس در درون او نفس مىزد و بدين دستور سه روز يا هفت روز يا ده روز و روايتى ديگر بيست روز و اشهر آنست كه چهل روز در شكم ماهى بماند و آن ماهى او را در هفت دريا بگردانيد تا غرايب دريا مشاهده كرد چون بقعر دريا رسيد آواز تسبيح اهل دريا شنيد بموافقت ايشان بذكر الهى مشغول شد .\r\n143 - * ( فَلَوْ لا أَنَّه ) * پس اگر نه آنست كه يونس * ( كانَ مِنَ الْمُسَبِّحِينَ ) * بود از تسبيح گويندگان در شكم ماهى و ميگفت لا إِله إِلَّا أَنْتَ سُبْحانَكَ إِنِّي كُنْتُ مِنَ الظَّالِمِينَ يا آنكه از ذكر كنندگان نميبود پيش از آنكه به شكم ماهى رود ، يا از نمازگذارندگان در مدت عمر .\r\n144 - * ( لَلَبِثَ ) * هر آينه درنك كردى * ( فِي بَطْنِه ) * در شكم ماهى * ( إِلى يَوْمِ يُبْعَثُونَ ) * تا روزى كه برانگيخته شوند مردمان ، اما ببركت ذكر او را زود از آن زندان امتحان نجات داديم .\r\n145 - * ( فَنَبَذْناه ) * پس بيفكنديم او را يعنى ماهى را امر كرديم تا بساحل دريا آمده او را از اندرون خود بيرون آورد و بيفكند * ( بِالْعَراءِ ) * به زمين هموار يعنى بصحرايى كه خالى بود از درخت و گياه و كوه * ( وَهُوَ سَقِيمٌ ) * و حال آنكه او بيمار بود ، يعنى ضعيف و نحيف چون طفلى كه از مادر متولد شود و پوست او چون گوشت سرخ بود .\r\n146 - * ( وَأَنْبَتْنا ) * و برويانديم * ( عَلَيْه ) * بر بالاى سر او * ( شَجَرَةً مِنْ يَقْطِينٍ ) * درختى از كدو تا ببرگهاى خود او را سايه كرد و از حرارت آفتاب او را نگهداشت ، و در بعضى از تفاسير آورده‌اند كه خاصيت درخت كدو آنست كه مگس گرد آن نگردد ، چون حق سبحانه او را بدرخت كدو پوشيد از آفت ذباب و تاب آفتاب ايمن شد از حضرت رسول پرسيدند كه يا رسول اللَّه چونست كه كدو را بسيار دوست ميدارى فرمود كه به جهت آن كه درخت برادر منست يونس ، و بدانكه يقطين بر وزن يفعيل است و مشتق است از قطن بالمكان اذا قام به و آن هر شجره ايست كه بر وى زمين منبسط شود و او را ساق نباشد و اكثر استعمال آن در درخت كدو است و بعضى گفته‌اند كه آن درخت انجير بود و برخى ديگر بر آنند كه درخت مورد بوده كه يونس ببركت آن درخت خود را ميپوشانيد و در سايه هاى شاخ آن\r\n","description":"","footnote":"","page_name":" 22 ","page_number":22},
  {"content":"\r\nمينشست و ميوهء آن را مىخورد . و اما اكثر و اشهر آن درخت كدو است ، از ابن عباس و ابن مسعود مرويست كه چون يونس از شكم ماهى بيرون آمد مانند جوجه مرغ بود كه اصلا پر نداشته باشد و بر زمين ميطپد و مىلرزيد حق سبحانه بز كوهى را امر فرمود تا مىآمد و پستان در دهن او مينهاد تا وقتى كه پوست وى محكم گشت و گوشت به حالت اصلى خود رفت يك روز بمهمى رفته بود چون باز آمد درخت كدو خشك شده بود دلتنگ شد خطاب عزت در رسيد كه براى درخت كدويى كه خشك شده دلتنگ ميشوى و به جهت هلاك صد هزار مرد دلتنگ نميشوى اگر من هزار گناه كار را بيامرزم دوست تر دارم كه يكى را عقوبت فرمايم برو بنزديك آن بندگان كه به من ايمان آورده‌اند و بسبب آن عذاب را از ايشان دفع كرده‌ام و ايشان در آرزوى تواند و از هر طرف از تو نشان مىجويند يونس متوجه ايشان شد و ذلك قوله تعالى :\r\n147 - * ( وَأَرْسَلْناه ) * و فرستاديم يونس را ديگر باره * ( إِلى مِائَةِ أَلْفٍ ) * بسوى صد هزار كس يعنى گفتيم به او كه مخيرى در رفتن بسوى اينگروه * ( أَوْ يَزِيدُونَ ) * يا بسوى جماعتى كه زياده اند از آن و گويند اينكلام اشارتست بكثرت عدد ايشان در رأى العين ، يعنى ايشان در بسيارى عدد بر وجهى بودند كه چون ناظر در كثرت ايشان نظر ميكرد ميگفت كه صد هزارند يا زياده از آن پس مراد وصف ايشان باشد بكثرت و بعضى گفته‌اند كه * ( أَوْ ) * بمعنى واو است يا بل و اين بر خلاف ظاهر است . و در تعيين زياده خلاف كرده‌اند ابن عباس و مقاتل بر آنند كه صد و بيست هزار بودند و نزد حسن و ربيع صد و سى هزار و پيش مقاتل بن حيان صد و هفتاد هزار ، و بر هر تقدير چون خبر رسيدن يونس به اهل نينوى رسيد ملك با تمام قوم باستقبال او بيرون آمدند .\r\n148 - * ( فَآمَنُوا ) * پس ايمان را مجدد كردند و گويند كه يونس عليه السّلام بسوى ايشان نرفت بلكه بدعوت جماعتى ديگر رفت از كفار و بعد از اظهار معجزه به او گرويدند * ( فَمَتَّعْناهُمْ ) * پس برخوردارى داديم ايشان را از منافع و لذات و اعمار و اموال * ( إِلى حِينٍ ) * تا هنگام انقضاى آجال ، و اصح و اشهر آنست كه بميان گروه خود رفت و ايشان را تعليم اوامر و نواهى مينمود تا حينى كه قابض ارواح قبض روح او كرده او را از اين زندان ابتلا و امتحان بروضهء نزهت فزاى جنان رسانيد ، و بدانكه چون يونس و لوط اولو العزم ، و ارباب شرايع كبرى نبودند از اينجهت حق سبحانه ختم قصص ايشان را بر طريق ختم ساير قصص مذكوره نفرموده و اكتفاء نمود بتسليمى كه شامل جميع رسل است در آخر سوره و الياس اگر چه اولو العزم نبود اما چون كه در رتبه و علو درجه بر اين هر دو سابق بود و متصف بصفات ملكى و متسم بسمات روحانى از اينجهت ختم قصهء او را بر طرز انبياى سابق گردانيد و اينوجه بنا بر آنست كه الياسين اسم الياس عليه السّلام باشد اما جماعتى كه آل ياسين يا الياسين ميخوانند و آن را علم او\r\n","description":"","footnote":"","page_name":" 23 ","page_number":23},
  {"content":"\r\nنمىدانند پس بنا بر اين ختم آن نه بر طرز سابق خواهد بود و نه بر طريق لاحق و اين هنگام حط مرتبهء او نسبت بانبياى سابقه و علو مرتبه او نسبت بلوط و يونس استشمام ميتوان نمود بلكه ميتوان گفت كه ايثار الياسين بر الياس كه اشهر از او است اشارتى به اين معنى هست و اگر چه مراد از آن علم باشد ، و ببايد دانست كه حكمت در تكرير قصص انبيا تشويق عباد است به مثل آنچه ايشان متصف بودند به آن از مكارم اخلاق و محاسن جلال و زجر مردمان از آنچه مشركان به آن متسم بودند از مساوى خصال و مقابح افعال ، و چون او سبحانه در اول سوره پيغمبر خود را امر فرمود باستيفاى مشركان قريش از وجه انكار بعث و بعد از آن به جهت انذار ايشان سوق كلام نمود بقصص انبياء و بيان عقوبات امم ايشان كه در عقايد باطله مساوى ايشان بودند باز سر رشته كلام را بجانب ايشان كشيده پيغمبر خود را امر مينمايد باستفتاى ايشان بر وجه تقسيم ما لا ينبغى و قسمت غير مرضى كه آن تخصيص اناث است به او سبحانه و اختصاص ذكور به خود و ميگويد يا محمّد .\r\n149 - * ( فَاسْتَفْتِهِمْ ) * پس طلب حكم كن در اينقسمت و وجه آن را بپرس از بنو خزاعه و بنو مليح و جهينه كه ملايك را بنات اللَّه ميگويند و از روى تقريع از ايشان سؤال كن كه * ( أَ لِرَبِّكَ الْبَناتُ ) * آيا مر پروردگار تو را دخترانند * ( وَلَهُمُ الْبَنُونَ ) * و مر ايشان را پسران يعنى از ايشان بپرس كه آيا چگونه است كه اضافهء بنات به او سبحانه ميكنيد و پسران را از براى نفس خود اختيار مينمائيد و از دختران مستكبر و مستنكفيد و به جهت آن ايشان را زنده بگور ميكنيد .\r\n150 -\r\n* ( أَمْ خَلَقْنَا الْمَلائِكَةَ ) * يا آنكه آيا ما آفريده‌ايم فرشتگان را * ( إِناثاً ) * زنان * ( وَهُمْ شاهِدُونَ ) * و حال آنكه ايشان حاضر بودند بوقت آفريده شدن آنها يعنى چون كه ايشان نزد آفريدن ملائكه حاضر نبودند پس چگونه حكم به انوثت ايشان ميكنند اختصاص معرفت انوثت بمشاهده به جهت آنست كه انوثت از لوازم ذات ايشان نيست تا بعقل صرف دون مشاهده معرفت به آن پيدا توان كرد پس اطلاق انوثت بر ايشان بدون مشاهده آن از فرط جهل ايشان باشد ، كفار در اين گفتار با وجود شرك مرتكب چند چيز ديگر شده‌اند كه هر يك از آن علت تامه‌اند از براى خلود ايشان در نيران يكى تجسم او سبحانه زيرا كه ولادت مخصوص است باجسام ، دوم تفضيل نفسهاى خود بر او سبحانه چه اوضع جنسين را مخصوص به او ساخته‌اند و ارفع آن را از براى خود اختيار نموده‌اند ، سوم استهانت ملائكه كه اكرم مخلوقاتند و اقرب ايشان به او سبحانه زيرا كه بتأنيث ايشان قايل گشته‌اند و حق سبحانه به جهت فظاعت اين گفتار ابطال و انكار آن را در كلام خود مكرر ايراد فرموده چون تَكادُ السَّماواتُ يَتَفَطَّرْنَ مِنْه وَتَنْشَقُّ الأَرْضُ وَتَخِرُّ الْجِبالُ هَدًّا أَنْ دَعَوْا لِلرَّحْمنِ وَلَداً و قوله وَقالُوا اتَّخَذَ الرَّحْمنُ وَلَداً سُبْحانَه و قوله بَدِيعُ السَّماواتِ وَالأَرْضِ أَنَّى يَكُونُ لَه وَلَدٌ و قوله وَجَعَلُوا لَه مِنْ عِبادِه جُزْءاً\r\n","description":"","footnote":"","page_name":" 24 ","page_number":24},
  {"content":"\r\nو قوله وَيَجْعَلُونَ لِلَّه الْبَناتِ سُبْحانَه وَلَهُمْ ما يَشْتَهُونَ و قوله أَمْ لَه الْبَناتُ وَلَكُمُ الْبَنُونَ و قوله وَيَجْعَلُونَ لِلَّه ما يَكْرَهُونَ و قوله أَمِ اتَّخَذَ مِمَّا يَخْلُقُ بَناتٍ وَأَصْفاكُمْ بِالْبَنِينَ و قوله وَجَعَلُوا الْمَلائِكَةَ الَّذِينَ هُمْ عِبادُ الرَّحْمنِ إِناثاً و قوله * ( خَلَقْنَا الْمَلائِكَةَ إِناثاً وَهُمْ شاهِدُونَ ) * و قوله :\r\n151 - * ( أَلا إِنَّهُمْ ) * بدان و آگاه باش كه آن كافران زشت گفتار و افتراء * ( مِنْ إِفْكِهِمْ ) * از دروغ و افتراى خود * ( لَيَقُولُونَ ) * هر آينه ميگويند :\r\n152 - * ( وَلَدَ اللَّه ) * ولد آورد خداى تعالى از روى تزويج چه فرشتگان دختران اويند * ( وَإِنَّهُمْ ) * و بدرستى كه ايشان در نسبت دادن والديت به او سبحانه * ( لَكاذِبُونَ ) * هر آينه دروغ گويانند . و قوله :\r\n153 - * ( أَصْطَفَى الْبَناتِ ) * آيا برگزيد خداى تعالى دختران را كه مكروه طبايع شمايند * ( عَلَى الْبَنِينَ ) * بر پسران كه سبب افتخار و استظهار شمااند يعنى ، وجود ناقصيت و عجز اختيار أدون نمىكند پس كسى قادر مطلق باشد و مالك كافه برايا و أحكم همه حكما چگونه اختيار ادون كند بر اعلى .\r\n154 - * ( ما لَكُمْ ) * چيست شما را در اين قسمت * ( كَيْفَ تَحْكُمُونَ ) * چگونه حكم مىكنيد از براى او سبحانه و نسبت مىدهيد به او چيزى را كه از مقتضاى عقل در نهايت بعد است .\r\n155 - * ( أَ فَلا تَذَكَّرُونَ ) * آيا تفكر نمىكنيد و انديشه نمىنمائيد كه ذات اقدس او از زن و فرزند منزه است چه ولد ميبايد كه از جنس والد باشد و شبه او ، و دليل عقلى دالست بر آنكه او سبحانه را مثل و مانند نيست پس چگونه ولد داشته باشد .\r\n156 - * ( أَمْ لَكُمْ ) * يا آنكه مر شما راست در اين مدعى و گفتار * ( سُلْطانٌ مُبِينٌ ) * حجتى روشن و هويدا يعنى برهانى واضح كه بر شما نازل شده باشد .\r\n157 - فَأْتُوا بِكِتابِكُمْ پس بياريد كتاب خود را كه از آسمان منزل شده باشد و مشتمل بود بر آنكه ملائكه بنات اللَّه‌اند إِنْ كُنْتُمْ صادِقِينَ اگر هستيد راستگويان در اين دعوى ، و چون كه دليل عقلى و سمعى بر وفق مدعاى خود نداريد پس از كجا اين حكم مىكنيد و بچه وجه اثبات اين دعوى مىنمائيد ، آورده‌اند كه بعضى از زنادقهء عرب چون بنى خزاعه و غيرهم ميگفتند كه خداى تعالى با زنان اكابر جن مواصلت كرده ملائكه از آنها متولد شده‌اند و مجوس بر آن اعتقادند كه خدا و شيطان برادرانند ، آن برادر خالق نور و خير و حيوان نافع است و اين برادر فاعل ظلم و شر و حيوان ضار ، حق سبحانه دربارهء ايشان فرمود كه :\r\n158 - * ( وَجَعَلُوا ) * و ساختند آن كافران تيره ضمير * ( بَيْنَه ) * ميان او سبحانه * ( وَبَيْنَ الْجِنَّةِ ) *\r\n","description":"","footnote":"","page_name":" 25 ","page_number":25},
  {"content":"\r\nو ميان هر پرى كه شيطان از ايشانست * ( نَسَباً ) * خوشى و علاقه و پيوندى * ( وَلَقَدْ عَلِمَتِ الْجِنَّةُ ) * و بدرستى كه مىدانند پريان و ديوان * ( إِنَّهُمْ ) * آنكه قايلان اينقول * ( لَمُحْضَرُونَ ) * هر آينه حاضر شدگانند در روز حساب براى چشيدن عذاب و كشيدن عقاب به جهت اين قول ناصواب ، و گويند كه مراد از جن ملائكه‌اند ، هر چه از ديده مخفى باشد عرب آن را جن ميگويد زيرا كه آن از اجتنان مشتقست يعنى استتار پس معنى آيه آنست كه كفار ميان خداى تعالى و ملائكه نسبتى پيدا كردند به اينكه گفتند ( الملائكة بنات اللَّه ) و ملائكه ميدانند كه ايشان را در قيامت حاضر خواهند كرد و از اينمقال از ايشان سؤال خواهند كرد و به جهت اين مدعاى محال عقوبت و نكال خواهند چشيد و و بال آن را خواهند كشيد ، و بعد از آن حق سبحانه تنزيه ذات خود مينمايند از نسبت و ميفرمايد كه :\r\n159 - * ( سُبْحانَ اللَّه ) * پاك و منزه است خداى * ( عَمَّا يَصِفُونَ ) * از آنچه وصف ميكنند كافران از نسبت قرابت و اضافه ولادت بوى و همه كفار در حق او سبحانه اين نوع سخنان نالايق و ناسزا ميگويند .\r\n160 -\r\n* ( إِلَّا عِبادَ اللَّه ) * مگر بندگان خداى تعالى * ( الْمُخْلَصِينَ ) * كه پاك كرده شدگانند از لوث شكوك و شايبه شبهات كه ايشان بكلمهء حمد و ثنا ستايش حضرت احديت ميكنند و سخنانى كه سزاوار و لايق جناب صمديت است بر زبان ميرانند ، و ميتواند كه استثناى منقطع باشد از ضمير * ( لَمُحْضَرُونَ ) * و بنا بر اين آنچه بينهما واقع شده جمله معترضه باشد ، پس معنى آن باشد كه همهء كفار نزد عقبهء عقاب حاضر شدگانند ، لكن بندگانى كه بخلوص عقيده آراسته‌اند و بصفاى باطنى پيراسته ايشان از آن ناجى و رستگاراند ، و بعد از آن خطاب مىكند بجميع مشركان و ميگويند كه :\r\n161 - * ( فَإِنَّكُمْ ) * پس بدرستى كه شما اى معاشران اهل شرك و كفر * ( وَما تَعْبُدُونَ ) * و آنچه ميپرستيد يا آنچه عبادت آن ميكنند از بتان .\r\n162 - * ( ما أَنْتُمْ ) * نيستيد هيچكدام * ( عَلَيْه بِفاتِنِينَ ) * بر خداى تعالى تباه كنندگان بندگان او باغواء و اضلال .\r\n163 - * ( إِلَّا مَنْ هُوَ ) * مگر آن كسى كه او * ( صالِ الْجَحِيمِ ) * در آينده است به آتش سوزان يعنى شما و معبودان شما هيچكدام نميتوانيد كه اغواى بندگان كنيد بر خداى به اين وجه كه بر او غالب شويد و بندگان او را از دين او برگردانيد مگر جماعتى كه علم الهى تعلق گرفته باشد به آنكه مرتد شوند و بر صفت كفر بميرند و بدوزخ روند و گويند كه ضمير عَلَيْه راجع به ما تَعْبُدُونَ است\r\n","description":"","footnote":"","page_name":" 26 ","page_number":26},
  {"content":"\r\nيعنى شما و آنچه او را ميپرستيد قادر نيستيد به اينكه اضلال مردمان كنيد و ايشان را بعبادت آن چيز درآوريد و على التقديرين ضمير أَنْتُمْ متعلقست بعبده و معبودان ايشان بر طريق تغليب مخاطب بر غايب و جايز است كه وَما تَعْبُدُونَ مفعول معه باشد و ساد مسد خبر و تقدير كلام اينكه انكم قرناء آلهتكم لا تزالون تعبدونها يعنى بدرستى كه شما قرين و همنشين خدايان خوديد كه از هم جدا نميشويد و هميشه بعبادت آنها مشغوليد و بنا بر اين ما أَنْتُمْ كلام مستأنف باشد و ضمير أَنْتُمْ متعلق بعبده يعنى نيستيد شما اى بتپرستان بر آنچه ميپرستيد مضل بندگان و مغوى ايشان مگر اصحاب جحيم كه در علم الهى مقرر شده باشد كه ايشان معذب خواهند شد به عذاب اليم حق سبحانه بعد از آن به جهت رد قول آنها كه ملائكه را معبود خود ميدانستند و بپرستيدن ايشان اقدام مينمودند بجبرئيل امر فرمود كه حبيب مرا از عبوديت خود و ابناى جنس خود خبر ده و بگو كه :\r\n164 - * ( وَما مِنَّا ) * و نيست از ما هيچكس * ( إِلَّا لَه ) * مگر آنكه مر او را براى عبادت * ( مَقامٌ مَعْلُومٌ ) * جائيست دانسته شده و مقرر گشته كه در آنجا بپرستش او سبحانه مشغولست و از آن تجاوز نميتواند نمود ، يعنى هر يكى از ما را به قدر مرتبه خود مقامى است از عبادت كه از آن در در نميتوان گذشت بعضى منتصب و بعضى راكع و بعضى ساجد كه هيچكدام از آن حال به حالت ديگر منتقل نميتواند شد پس چون مخلوق و مربوب او سبحانه باشيم و ببند بندگى او در بند و از روى خوف و خشيت و خشوع و مذلت بعبادت او مشغول چگونه لياقت رتبه معبوديت داشته باشيم ، و احتمال دارد كه اين كلام و آنچه قبل از اوست يعنى سُبْحانَ اللَّه عَمَّا يَصِفُونَ متصف باشد به آيه وَلَقَدْ عَلِمَتِ الْجِنَّةُ إِنَّهُمْ لَمُحْضَرُونَ بر تقدير آنكه مراد از جن ملائكه باشند پس اين آيات مقول قول ملائكه باشد و حاصل معنى اينكه فرشتگان ميدانند كه مشركان افتراء مينمايند بر ايشان در نسبت دادن ايشان را بپروردگار عالميان و گواهى ميدهند بر احضار ايشان به عذاب دايمى در آن سر او تسبيح و تنزيه ميكنند او سبحانه را از اين وصف نالايق و ناسزا ، و استثناء ميكنند بندگان مخلص را از اينگفتار ناروا و ميگويند مر اين كفره را كه شما و معبودان شما قدرت نداريد كه بندگان خدا را اضلال كنيد و بر دين او غالب شويد و آن را بپوشانيد مگر آن كسانى را كه علم خدا متعلق باشد به آنكه عاقبت ايشان بكفر منجر شود و مثل شما در عذاب جحيم و عقاب اليم گرفتار شوند . و چگونه ما مناسبت به او سبحانه داشته باشيم و در نسب به او مرتبط باشيم و حال آنكه بندگان درگاه و ذليلان بارگاه اوئيم و هر كدام از ما را مقامى از طاعت و عبادت است كه استطاعت آن ندارد كه از آن تنزل نمايد به جهت خوف عتاب و ترس عقاب .\r\n","description":"","footnote":"","page_name":" 27 ","page_number":27},
  {"content":"\r\n165 - * ( وَإِنَّا لَنَحْنُ الصَّافُّونَ ) * و بدرستى كه ما صف كشيدگانيم باقدام در موقف طاعت و موضع عبادت و گسترانندگانيم اجنحه خود را به جهت خشوع و يا از براى انتظار او سبحانه تا چون امر او نازل شود فى الحال در آن مسارعت نمائيم و اصلا تعلل و اهمال ننمائيم و اگر العياذ باللَّه اندك تهاونى در آن واقع شود مستوجب سخط او سبحانه شويم .\r\n166 - * ( وَإِنَّا لَنَحْنُ الْمُسَبِّحُونَ ) * و بدرستى كه ما تسبيح گويندگانيم مر خداى را و تنزيه كنندگان از جميع آنچه لايق و سزاوار ذات اقدس او نباشد ، ابن عباس گفته كه در آسمان يك شبر يافت نميشود مگر كه آنجا فرشته هست كه به تسبيح الهى مشغول است و ميتواند بود كه فقره اول اشارت باشد بدرجات ايشان در طاعت و ثانى در معارف حضرت عزت ، و در بعضى تفاسير آورده‌اند كه اين كلام در شأن پيغمبر صلى اللَّه عليه و آله و سلم و مؤمنانست و معنى آنست كه هر يك از ما فرداى قيامت در بهشت مقامى معلوم خواهيم داشت به قدر اعمال و امروز صفزدگانيم به نماز و به پاكى و پاكيزگى ياد كنندگان ملك متعال و ايراد تأكيدات چون ذكر ( ان ) و لام و توسيط فصل دليلست بر مواظبت طاعت و دوام ذكر بدون شوب قصور و فتور خواه نسبت بفرشتگان خواه نسبت به حضرت رسالت و ساير اهل ايمان ، و در روايت واقع شده كه پيش از نزول اين آيه مؤمنان در نماز صف را مرعى نميداشتند و چون اين آيه آمد به اين امر اقدام نمودند و بصف جماعت ايستادند ، آورده‌اند كه مشركان مكه پيش از بعثت ميگفتند كه اگر كتابى بما نازل مىشد ما دست از لوث شرك شسته منقاد آن ميشديم و اوامر و نواهى آن را اطاعت مينموديم و تكذيب آن نمينموديم و مخالفت آن نميكرديم هم چنان كه جماعتى كه پيش از ما تورية و انجيل بر ايشان نازل شد تكذيب آن كردند و مخالفت نمودند ، چون قرآن كه اشرف كتب سماويست نازل شد به آن نگرويدند و بر كفر خود مصر شدند حق سبحانه حضرت رسالت را مخبر نموده فرمود كه :\r\n167 - * ( وَإِنْ كانُوا ) * و بدرستى كه بودند كافران قريش كه پيش از بعثت * ( لَيَقُولُونَ ) * ميگفتند .\r\n168 - * ( لَوْ أَنَّ عِنْدَنا ) * اگر ميبود نزد ما * ( ذِكْراً ) * كتابى كه متضمن ذكر و نصيحت باشد * ( مِنَ الأَوَّلِينَ ) * از جنس كتب پيشينيان ، يعنى اگر بر ما نيز كتابى نازل ميشد هم چنان كه بايشان آمد .\r\n169 - * ( لَكُنَّا ) * هر آينه مىبوديم ما * ( عِبادَ اللَّه ) * بندگان خداى * ( الْمُخْلَصِينَ ) * پاك كرده شدگان از لوث شرك و كفر و باخلاص عبادت كنندگان خداى ايشان ، در امتناع ايمان اين عذر ميگفتند كه ما نمىدانيم اخبار جماعتى را كه پيش از ما بودند كه صادقند در آن يا كاذب و\r\n","description":"","footnote":"","page_name":" 28 ","page_number":28},
  {"content":"\r\nاز اهل بهشتاند يا دوزخ و به جهت آن ايمان نياورديم و بقول ايشان كه اگر كتاب نازل شود ما ايمان ميآوريم چون قرآن نزول اجلال يافت .\r\n170 -\r\n* ( فَكَفَرُوا بِه ) * پس نگرويدند به آن * ( فَسَوْفَ يَعْلَمُونَ ) * پس زود باشد كه بدانند عاقب كفر و شرك خود را كه آن مغلوبيت است در دنيا و عقوبت در عقبى ، و بعد از آن به جهت زيادتى تهديد وعيد ايشان ميفرمايد كه :\r\n171 - * ( وَلَقَدْ سَبَقَتْ كَلِمَتُنا ) * و هر آينه پيشى گرفته است سخن ما * ( لِعِبادِنَا ) * براى بندگان ما * ( الْمُرْسَلِينَ ) * كه فرستاده شدگان بودند يعنى پيغمبران و آن سخن اينست كه :\r\n172 - * ( إِنَّهُمْ ) * بدرستى كه رسولان ما * ( لَهُمُ الْمَنْصُورُونَ ) * هر آينه ايشان نصرت داده شدگانند .\r\n173 - إِنَّ جُنْدَنا و بدرستى كه لشكريان ما كه متابعان انبياى مايندهُمُ الْغالِبُونَ هر آينه ايشان غلبه كنندگاناند بر كافران در دنيا و عقبى اما در دنيا بنصب حجاج و در ملاحم قتال اما در عقبى بعلو ايشان بر آنها كما قال وَالَّذِينَ اتَّقَوْا فَوْقَهُمْ يَوْمَ الْقِيامَةِ و لازم نميآيد انهزام ايشان در بعضى معارك چون قضية حنين زيرا كه در عاقبت كار غلبيت از جانب ايشان بود اگر چه در اول حال مبتلا و ممتحن شدند ، و از حسن بصرى مرويست كه مراد به آيه نصرت ايشان است در معارك جهاد چه هيچ پيغمبرى در حرب مغلوب نشد و مقتول نگشت زيرا كه ايشان اساس امتند و قاعدهء ايشان بلكه هر كه مقتول شد از ايشان قتل او بر وجه غيله يا بر وجه ديگر بوده كه در غير حرب واقع شده و اگر پيش از نصرت فوت شده يا كشته گشته حق سبحانه امت او را بعد از او نصرت كرامت فرموده و چون كه نصرت قوم او است گويا كه او شرف نصرت يافته ، از ابن عباس منقولست كه اگر انبياء در دنيا منصور نشوند در آخرت منصور خواهند بود ، و گويند غالبيت ايشان در اغلب اوقاتست پس اگر در واقعه اى قضيه منعكس شود بر سبيل ندرت خواهد بود و متضمن حكمت و مصلحت و سدى بر آنست كه مراد از نصرت حجت است و شكى نيست كه جميع انبياء و اهل ايمان در ايراد حجج واضحه بر همه كافران غالب مطلقاند و تفسير كلمه بجملتين كه متضمن كلمات متعدده‌اند به جهت انتظام آن كلمات است در معنى واحد كه آن نصرت است ، پس در حكم كلمهء واحده باشند ، و مراد از سبق كلمه اثبات آنست در لوح محفوظ هم چنان كه فرموده كه كَتَبَ اللَّه لأَغْلِبَنَّ أَنَا وَرُسُلِي و بعد از ذكر ادله واضحه بر بطلان اهل شرك حضرت رسالت را امر ميفرمايد كه چون اهل شرك و كفر با وجود حجج لامعه و براهين ساطعه قدم از ظلمتكدهء كفر و شرك بيرون نمينهند و رو بضياى فضاى ايمان\r\n","description":"","footnote":"","page_name":" 29 ","page_number":29},
  {"content":"\r\nنميآورند .\r\n174 - * ( فَتَوَلَّ عَنْهُمْ ) * پس روى بگردان از ايشان * ( حَتَّى حِينٍ ) * ناهنگام امر بقتال و زمان انقضاى امهال و وعده نصرت كه روز بدر است يا روز فتح مكه و غير آن ، و ابن عباس و قتاده بر آنند كه مراد از حين وقت مرگ ايشانست يا روز قيامت نزد بعضى ديگر و بر هر تقدير از ايشان اعراض كن و مهلت ده .\r\n175 - * ( وَأَبْصِرْهُمْ ) * و ببين حال ايشان را از أسر و قتل و عذاب آخرت * ( فَسَوْفَ يُبْصِرُونَ ) * پس زود باشد كه ببينند ايشان فتح و نصرت تو را در دنيا و علو رتبه و رفعت درجهء ترا در عقبى ، و امر بابصار كه دالست بر وجود مبصر اشارت است بر قرب تحقيق وقوع آن بر وجهى كه گوئيا آن حال منظور نظر است و قدام بصر ، اين كلام متضمن تسليه آن حضرت است و تنفيس غم از او و اخبار از مغيبات زيرا كه در اينجا وعده نصرت داد و در اندك زمانى سمت وقوع پذيرفت ، و ايراد سوف از براى وعيد است بر طرز سابق نه از براى تبعيد وقت موعود ، و بعضى گفته‌اند كه معنى آيه آنست كه ببين ايشان را كه چگونه تضييع اوامر و نواهى الهى كردند پس زود باشد كه به بينند عذاب اخروى را ، و يا آنكه ببين بديده باطن و احوال عاقبت ايشان را پس زود باشد كه ايشان بديده ظاهر ببيند حالات خود را در قيامت و چون كفار وعيد * ( فَسَوْفَ يُبْصِرُونَ ) * را شنيدند گفتند آيا آنچه محمّد ميگويد كى متحقق شود و در چه زمان بوقوع آيد ؟ آيه آمد كه :\r\n176 - * ( أَ فَبِعَذابِنا ) * آيا به عذاب ما * ( يَسْتَعْجِلُونَ ) * طلب تعجيل ميكنند و در آن شتاب زدگى مينمايند .\r\n177 - * ( فَإِذا نَزَلَ ) * پس آن هنگام كه فرود آيد آنعذاب * ( بِساحَتِهِمْ ) * بميان سراى ايشان * ( فَساءَ صَباحُ الْمُنْذَرِينَ ) * پس بد صبحى باشد صبح بيم كرده شدگان ، آورده‌اند كه در ميان عرب قتل و غارت بسيار بودى و هر لشكر كه قصد قبيله داشتندى در شب قطع مسافت كرده وقت سحر كه زمان خواب گرانست بحوالى ايشان درآمدندى و دست در قتل و غارت و اسر برگشادندى و آن قوم را مستأصل ساختندى و چون كه اغلب غارت و قتل در صباح واقع مىشد غارت را صباح نام نهادند و هر چند كه در وقت ديگر وقوع يافتى همان آن را صباح گفتندى حق سبحانه در اين آيه تشبيه فرموده عذاب كفار را به لشكرى كه ناگاه بر ايشان هجوم كند و همه را مستأصل سازد ، و چون كه ساحت فزاى واسعست كه در ميان سراى باشد پس آن اشارتست به آنكه عظمت عذاب ايشان بر وجهى باشد كه گنجايش هيچ مكانى نداشته باشد مگر فضاى واسع ، و گفته‌اند كه عادت الهى جاريست بر آنكه تعذيب امم در وقت صباح باشد كما قال إِنَّ مَوْعِدَهُمُ الصُّبْحُ مرويست كه در آن صباحى كه حضرت\r\n","description":"","footnote":"","page_name":" 30 ","page_number":30},
  {"content":"\r\nرسالت صلى اللَّه عليه و آله و سلم به زمين خيبر رسيد حصون و قلاع را ديد فرمود كه\r\n( اللَّه اكبر إنا اذا انزلنا بساحة قوم * ( فَساءَ صَباحُ الْمُنْذَرِينَ ) * )\r\nپس حق سبحانه به جهت تاكيد تكرار كلام سابق مىكند و ميگويد :\r\n178 - * ( وَتَوَلَّ ) * و ديگر باره رو بگردان اى محمّد و اعراض نماى * ( عَنْهُمْ ) * از كفار بد كردار * ( حَتَّى حِينٍ ) * تا هنگام انتقضاى امهال يعنى زمان جدال و قتال يا وقت ديدن عقوبت و نكال .\r\n179 - * ( وَأَبْصِرْ ) * و ببين غلظت عذابى را كه به ايشان نازل شود * ( فَسَوْفَ يُبْصِرُونَ ) * پس زود باشد كه ببينند مغلوبيت و ساير انواع عذاب خود او غالبيت و اصناف ثواب ترا ، و اينكلام با آنكه مفيد تأكيد است مشتمل است بر فائده ديگر چه اطلاع فعلين بعد از تقييد فعل اول در اول مفيد آنست كه اصناف مسرت نسبت بپيغمبر آخر الزمان و انواع مساءت نسبت بمشركان بر وجهيست كه گويا ذكر آن متعذر است ، و گفته‌اند كه اينكلام بر سبيل تأسيس است نه تأكيد و مراد به اول عذاب دنيا است و به آخر عذاب آخرت ، و عدم ذكر مفعولين در اينمقام و ايراد احدهما در اول فى الجمله تأييد اين قوم مىكند زيرا كه عقوبت و مثوبت اخرويه نسبت بمغلوبيت و غالبيت دنيويه اضعافا مضاعفه است ، پس ترك مفعولين در اينجا تنبيه است بتعذر ذكر آن و ذكر احدهما در آنجا مشعر بر امكان ذكر آن ، و بعد از ذكر انذار تنزيه ذات خود مىنمايد از آنچه اهل شرك آن را به او نسبت مىدهند و ميگويد كه :\r\n180 - * ( سُبْحانَ رَبِّكَ ) * منزه و مبراست پروردگار تو كه * ( رَبِّ الْعِزَّةِ ) * خداوند غلبه و قوتست * ( عَمَّا يَصِفُونَ ) * از آنچه وصف مىكنند او را مشركان و در حق او ميگويند از اتخاذ اولاد و شريك ، و اضافهء ( رب ) به ( عزة ) به جهت اختصاص آنست به او چه عزت هر عزيزى و اعزاز هر معزى به او منتهى است كقوله تعالى تُعِزُّ مَنْ تَشاءُ پس جنس عزت مخصوص به او باشد و غير از او كسى مالك عزت و اعزاز نباشد ، و اين آيه با آنكه مشعر است بتوحيد جامع جميع صفات سلبيه و ثبوتيه است ، و بعد از تنزيه ذات خود بر طريق تعميم جميع انبياى خود را تسليم مىگويد بر اينوجه كه :\r\n181 - * ( وَسَلامٌ عَلَى الْمُرْسَلِينَ ) * و سلام و تحيت بر فرستادگانست كه مبلغ رسالتند و متحمل اذيت امت ، و گويند اين خبر است در معنى امر و در اين تقدير كه ( سلموا عليهم ) يعنى اى بندگان سلام كنيد بر جميع پيغمبران و بر اين قياس است .\r\n","description":"","footnote":"","page_name":" 31 ","page_number":31},
  {"content":"\r\n182 - * ( وَالْحَمْدُ لِلَّه رَبِّ الْعالَمِينَ ) * يعنى همه سپاس و ستايش مر خداى راست كه پروردگار عالميان و منعم ايشانست ، يا آنكه حمد كنيد خداى را كه آفريدگار اين جهان و آن جهانست مراد تعليم بندگانست كه بچه كيفيت سلام گويند بر انبياء عليهم السّلام و بچه نوع بر زبان رانند حمد خداى را بر آنچه انعام كرده از ارسال رسل و انزال كتب و توفيق ايمان و حسن عواقب و غير آن .\r\nو چون كه اين سوره مشتمل است بر آنچه كفار مىگفتند در حق تعالى از اوصاف نالايق و ناسزا و بر اذيت رسولان از جانب ايشان و بر نصرت پيغمبران بر ايشان از اينجهت حق سبحانه ختم اينسوره نمود بتنزيه ذات خود از اوصاف مذكوره و تسليم رسولان بنجات مرضيه و حمد كردن بر عواقب حسنه و لهذا آن را بر تسليم مؤخر داشته ، و اصبغ بن نباته از حضرت امير - المؤمنين عليه السّلام روايت كرده كه\r\n( من أراد أن يكتال بالمكيال الاوفى من الاجر يوم القيامة فليكن آخر كلامه من مجلسه سبحان ربك رب العزة عما يصفون و سلام على المرسلين و الحمد للَّه رب العالمين )\r\nيعنى هر كه مىخواهد كه بر او پيمايند مزد ثواب او را بپيمانه تمامتر بايد كه آخر كلام او از مجلس او اين باشد .\r\n\r\nسورة ص\r\nمكيست و هشتاد و هشت آيه است بعدد كوفى ، و هشتاد و شش حجازى ، و هشتاد و پنج در عدد ايوب بن متوكل ، اختلاف در سه آيت است ذِي الذِّكْرِ كوفيست و غَوَّاصٍ غير بصرى وَالْحَقَّ أَقُولُ كوفى است و بصرى .\r\nابى بن كعب از حضرت رسالت صلى اللَّه عليه و آله و سلم روايت كند كه هر كه سورهء ص بخواند حق سبحانه به وزن جميع كوه ها كه مسخر داود بودند و با او تسبيح مىكردند او را ثواب دهد و نگه دارد او را از گناهان كبيره و اصرار نمودن بر صغيره ، و عياشى باسناد خود از امام محمّد باقر عليه السّلام روايت كرده كه هر كه در شب جمعه سوره ص قرائت نمايد او را چندان خير دنيا و آخرت بدهند كه به هيچ كس نداده باشند مگر بپيغمبر مرسل يا فرشته مقرب ، و او را ببهشت برند با هر كه با او باشد از اهل بيت او حتى خادمى كه در دنيا به خدمت او اقدام نموده باشد اگر چه از عيال او نبوده و از اهل شفاعت نبوده باشد .\r\nو بدانكه چون حق سبحانه ختم سوره و الصافات نمود بذكر قرآن و رسول و انكار كفار او را در وقت دعوت ، افتتاح اين سوره به قرآن كرد و رد كفار فرمود :\r\n","description":"","footnote":"","page_name":" 32 ","page_number":32},
  {"content":"\r\n* ( بِسْمِ اللَّه الرَّحْمنِ الرَّحِيمِ ) * ( ص ) از امام جعفر صادق صلوات اللَّه عليه منقولست كه ( ص ) اسمى است از اسماء الهى كه مقسم به او سبحانه است و بعضى گفته‌اند كه ص و ساير حروف مقطعه به جهت تسكيت كفار است كه هر وقت كه حضرت رسالت پناه صلى اللَّه عليه و آله و سلم در نماز و غير آن قرآن بجهر خواندى ايشان از روى عناد صفير زدندى و دست بر دست كوفتندى تا آن حضرت در غلط افتد حق سبحانه اينحروف را فرستاد تا ايشان بعد از استماع آن در آن تفكر و تأمل نموده از اين عمل باز ايستند چنان كه در اول سورة البقرة سمت ذكر رفت ، و گويند اشارتست بهر اسمى از اسماى حسنى كه در اول او صاد باشد چون صانع و صابر و صمد و صادق ، يا اشارتست بصدق محمّد صلى اللَّه عليه و آله و سلم ، و بعضى ديگر گويند اسم حضرت رسالت صلى اللَّه عليه و آله و سلم است ، يا ايماء است به صورت محمّديه ، و ابن عباس گفته كه اسم دريائيست كه عرش الهى بر بالاى آنست كه وَكانَ عَرْشُه عَلَى الْماءِ و آنچه از امير المؤمنين عليه السّلام منقول است كه ( ص ) نام دريايى است در بالاى آسمان تأييد اين قول مىكند ، سعيد بن جبير گفت كه دريائيست كه خداى تعالى بدان مردگان را زنده گرداند ميان دو نفخه و اهل اشارت گفته‌اند كه صاد فعل ماضى است و تقدير كلام اينكه صاد محمّد قلوب العارفين بالقرآن صيد كرد حضرت رسالت پناه صلى اللَّه عليه و آله و سلم دل عارفان را به قرآن ، و گفته‌اند كه صاد بكسر دال است و آن امر است از مصادات كه بمعنى معارضه است و در اين تقدير كه صاد القرآن بعملك يعنى معارضه كن قرآن را با عمل خود پس عمل كن باوامر آن و بازايست از نواهى آن ، و پيش بعضى اشارت است بصفاى دل محبان و عارفان ، و نزد جماعتى ديگر قسم است بصاد صمديت او در ازل و بصاد صبوريت او تا به ابد و بصاد صانعيت او ما بين الازل و الابد ، و گويند اين اسم سوره است و منصوب المحل و در اين تقدير است كه اقرء صاد يعنى بخوان اين سوره را ، يا خبر مبتداء محذوفست اى هو صاد يعنى اين سوره ايست كه جملهء فصحا را عاجز ساخته از اتيان مثل آن و بنا بر آنكه مقسم به است معنى آن باشد كه سوگند ميخورم بحقيت صاد .\r\n1 - * ( وَالْقُرْآنِ ذِي الذِّكْرِ ) * و بقرآنى كه خداوند شرفست و شهرت و حينئذ واو * ( وَالْقُرْآنِ ) * حرف عطف باشد و اگر مقسم به نگيرند پس واو حرف قسم خواهد بود ، يعنى به حق قرآنى كه صاحب شرافت و عزت است يا مشتمل بر ذكر احكام حلال و حرام و بيان امر و نهى حضرت ملك علام يا منطوى بود بر ذكر ادله كه چون ناظر در او تأمل نمايد به حق عارف شود يا محتوى بر ذكر او سبحانه و توحيد او و اسماى حسنى و صفات علا و يا ذكر قصص پيغمبران و اخبار امم ايشان و ذكر بعث و نشور و يا آنچه محتاج اليه مكلف است از امور دنيويه و اخرويه و مؤيد اينست قوله تعالى ما فَرَّطْنا فِي الْكِتابِ\r\n","description":"","footnote":"","page_name":" 33 ","page_number":33},
  {"content":"\r\nمِنْ شَيْءٍ جواب قسم اينكه قرآن معجز بهترين پيغمبرانست يا واجب العمل بندگان است ، و ميتواند بود كه جواب قسم صاد باشد يعنى به حق اين قرآن كه محمّد صلى اللَّه عليه و آله و سلم با خداى او صادق القول است و واجب الاتباع و الاذعان و كفار كه به او نميگرويدند بواسطهء آن نيست كه خللى و قصورى در او و در كتاب او مىيابند .\r\n2 - * ( بَلِ الَّذِينَ كَفَرُوا ) * بلكه آن كسانى كه نگرويدند به او از رؤساى قريش و غير ايشان * ( فِي عِزَّةٍ ) * در نهايت تكبرند و سركشى از قول حق * ( وَشِقاقٍ ) * و در غايت مخالفت خداى تعالى و عداوت رسول او و به جهت آن به او نميگروند و از متابعت او استنكاف مىكنند و طريق مخالفت او مىپويند ، و در تنكير عزت و شقاق دلالت است بر فرط استكبار و عتو ايشان پس آيا از عذاب و عقاب ما انديشه نميكنند و نميدانند .\r\n3 - * ( كَمْ أَهْلَكْنا ) * بسا كه هلاك كرديم * ( مِنْ قَبْلِهِمْ ) * پيش از مشركان * ( مِنْ قَرْنٍ ) * از اهل روزگار يعنى امم ماضيه به جهت استكبار و شقاق و تكذيب رسل * ( فَنادَوْا ) * اهل روزگار يعنى نزد مشاهدهء عذاب ما و بآواز بلند استغاثه نمودند برسل تا بفرياد ايشان رسند و آن عذاب را از ايشان دفع كنند اغاثه و اعانت ايشان نكردند * ( وَلاتَ ) * و نبود آن هنگام * ( حِينَ مَناصٍ ) * هنگام گريختن و فرار نمودن از آن عذاب ، و بدانكه ( لا ) بمعنى ليس است و زيادتى ( تاء ) از براى تأكيد چون تاء تمت و اين را در غير احيان استعمال نميكنند بلكه مخصوص است به آنكه مدخول او لفظ احيان باشد و تنوين مناص عوض مضاف اليه است يعنى مناصهم و بناء حين به جهت آنست كه مضاف است به غير متمكن ، آورده‌اند كه عادت كفار مكه آن بود كه چون كارزار بر ايشان تنگ شدى گفتندى كه مناص مناص بگريزيد و التجاء بمفرى بريد حق سبحانه اينجا خبر ميدهد كه هم چنان كه امم سابقه در حين عذاب مناصى و مفرى نداشتند كفار مكه نيز هنگام رزمگاه بدر مناص مناص خواهند گفت و راه بگريزگاه نخواهند برد 4 - * ( وَعَجِبُوا ) * و عجب داشتند كافران * ( أَنْ جاءَهُمْ ) * از آنكه آمد بديشان * ( مُنْذِرٌ ) * بيم كننده از عذاب الهى و تحذير نماينده از عقاب پادشاهى * ( مِنْهُمْ ) * كه از قبيله ايشان يا از جنس ايشان است * ( وَقالَ الْكافِرُونَ ) * پس گفتند ناگرويدگان مكه هذا اين منذر * ( ساحِرٌ ) * جادو كننده است در آنچه از خوارق عادت بما مينمايند * ( كَذَّابٌ ) * دروغگو است در دعوى نبوت يا در اسناد قرآن بخداى ، وضع مظهر در موضع مضمر كه ضمير * ( قالَ ) * باشد به جهت اظهار غضبست بر ايشان و دلالت بر آنكه هيچكس جسارت به اين قول نمىكند مگر كافرانى كه متوغل باشند در كفر و ضلالت چه شخصى كه لمعات وحى را از ظلمات سحر امتياز نكند و انوار صدق را از تيرگى كذب نشناسد\r\n","description":"","footnote":"","page_name":" 34 ","page_number":34},
  {"content":"\r\nدر نهايت كفر و غوايت خواهد بود ، آورده‌اند كه چون حمزه ايمان آورد دين اسلام روى به قوت نهاد و بيست و پنج كس از اشراف قريش كه از جمله ايشان وليد بن مغيره بوده كه مهتر ايشان بود و ابو جهل و ابىّ و اميه و عتبه و شيبه و نضر بن حارث و هشام و عاص بن وائل از روى اضطراب نزد ابو طالب آمدند و گفتند كه تو بهتر و مهتر مايى آمده‌ايم تا حكم كنى ميان ما و برادرزادهء خود كه سبّ آلههء ما مىكند و يك يك از عقلاى ما را سفهاء ميفرمايد و دينى كه خود احداث نموده بر ايشان عرض مىكند و ايشان از آن فريب خورده از دين آباء و اجداد خود برميگردند و بواسطهء آن سنگ تفرقه در ميان ما ميافكند و نزديك رسيده كه از اطفاء اين نائره عاجز شويم ابو طالب آن حضرت را طلبيد و از روى وساطت گفت اى برادرزاده من اينجماعت قوم تواند و از تو تمنايى دارند بالكليه از ايشان منحرف مشو و در مدعاى ايشان تأمل نماى ، حضرت فرمود كه اى اهل قريش مطلوب شما از من چه چيز است ؟ گفتند آنكه از سب آلهه ما و نقص دين ما زبان كوتاه كنى تا ما نيز متعرض تو و متابعان تو نشويم حضرت فرمود كه من هم از شما تمناى آن دارم كه بيك كلمه مرا يارى دهيد تا بسبب آن ممالك عرب مسخر شما گردد و اعاظم عجم كمر اطاعت شما را بر ميان جان بندند ابو جهل گفت اگر چه ميان ما و تو منازعه است اما كار به آن مرتبه رسيده كه با تو بيك كلمه يا به دو كلمه مضايقه نكنيم آن كلمه كدامست حضرت فرمود قولوا لا إله الا اللَّه بيكبار اشراف قريش از آن حضرت اعراض نموده با يكديگر گفتند كه محمّد همهء خدايان را يكى كرد و مقارن اين حال جبرئيل آمد و آيه آورد كه كفار قريش از روى تعجب ميگويند كه :\r\n5 - * ( أَ جَعَلَ ) * آيا گردانيد محمّد از براى ما * ( الآلِهَةَ ) * خدايان را * ( إِلهاً واحِداً ) * خداى يگانه و يكتا * ( إِنَّ هذا ) * بدرستى كه قول محمّد در اين باب كه آن يگانگى خداست * ( لَشَيْءٌ عُجابٌ ) * هر آينه چيزيست كه نيك تعجب آورنده است چه سيصد و شصت بت ما داريم كار يك شهر مكه را راست نميتواند كرد يك خدا چگونه كار بجميع عالم سازد .\r\n6 - * ( وَانْطَلَقَ الْمَلأُ ) * و بشتاب روان شدند از مجلس ابى طالب جماعتى كه * ( مِنْهُمْ ) * از رؤساء و اشراف قريش بودند و با يكديگر مىگفتند كه * ( أَنِ امْشُوا ) * آنكه برويد * ( وَاصْبِرُوا ) * و شكيبايى ورزيد * ( عَلى آلِهَتِكُمْ ) * بپرستش خدايان خود و ثابت قدم باشيد بر تحمل مشاق آن و گويند كه قايل اينقول عتبة بن ابى معيط بود كه از روى موعظه بياران خود مىگفت كه مكالمه ما با محمّد در اين باب فايده نمىدهد و هيچ حيله و چاره اى در باب او نداريم پس صبر كنيد بر كشيدن شدايد كه از ممر عبادت آلهه بشما رسد * ( إِنَّ هذا ) * بدرستى كه اين امر يعنى مخالفت محمّد\r\n","description":"","footnote":"","page_name":" 35 ","page_number":35},
  {"content":"\r\nو زياده شدن اصحاب او * ( لَشَيْءٌ ) * هر آينه چيزيست يعنى حادثه ايست از حوادث و نوايب روزگار * ( يُرادُ ) * كه خواسته شده است بما ، يعنى ارادهء دهر آنست كه آن بر ما واقع شود پس از وقوع آن بما چاره اى نيست و رفع آن ممكن نه يا آنچه محمّد بوسيله توحيد اراده نموده از ترفع و استعلاى او بر ما و بر ساير عرب و عجم چيزيست كه مراد همه كس است ، يعنى همه كس ارادهء آن دارد كه مستعلى و مرتفع باشد بر غير خود يا اينكه اين دين شما چيزيست كه اراده كرده شده است يعنى محمّد و اصحاب او ميخواهند كه آن را از شما اخذ كنند و غالب شوند بر آن و شما را بىدين كنند و گويند كه زعم مشركان اين بود كه اگر ترك عبادت اصنام كنند بقحطى و سختى گرفتار شوند پس از اينكلام اين معنى اراده كرده‌اند كه زوال نعمت و نزول شدت بر ما چيزيست كه مراد محمّد است و اتباع او و بعضى ديگر گفته‌اند كه مشار اليه * ( هذا ) * فساد است يعنى فساد كردن و تباهى جستن در زمين چيزيست كه مراد است و عنقريب بسبب اين هلاك شود و ما از دست او خلاص شويم 7 - * ( ما سَمِعْنا بِهذا ) * و نشنيده‌ايم اينكه او ميگويد از وحدانيت خداى و خلع انداد * ( فِي الْمِلَّةِ الآخِرَةِ ) * در ملت بازپسين يعنى كيش عيسى عليه السّلام كه آخرين ملل است چه نصارى به تثليث قايلند نه بتوحيد يا ملَّتى كه ما پدران خود را يافته‌ايم ، يا در ملت زمان ما كه ملت قريش است ، و گويند كه معنى آنست كه ما نشنيده بوديم كه توحيد در آخر الزمان حادث شود * ( إِنْ هذا ) * نيست اين توحيد كه محمّد ميگويد * ( إِلَّا اخْتِلاقٌ ) * مگر بر بافتنى از نزد وى يعنى آن كذبيست كه خود بر بافته است ، و چون اشراف قريش خود را اشراف از پيغمبر مىدانستند از اينجهت انكار اختصاص قرآن و نبوت به حضرت رسالت كرده ميگفتند .\r\n8 - * ( أَ أُنْزِلَ عَلَيْه الذِّكْرُ ) * آيا خود فرستاده شده است بر محمّد قرآن * ( مِنْ بَيْنِنا ) * از ميان جماعت ما ، يعنى چون كه او در شرف و رياست از ما ادونست پس چرا وحى مخصوص به او باشد ، اينكلام دالست بر آنكه منشأ تكذيب ايشان حسد بوده و قصور نظر و حطام دنيا پس حق سبحانه ميفرمايد * ( بَلْ ) * نه آن چنانست كه ايشان ميگويند يعنى اينكه ميگويند كه قرآن بر بافته محمّد است مخالف اعتقاد ايشانست و محض تقليد و حسد * ( هُمْ فِي شَكٍّ ) * ايشان در گمانند و متردد * ( مِنْ ذِكْرِي ) * از وحى من كه قرآنست ، يعنى باعث انكار ايشان شكّست در آنچه من برسول خود انزال كرده‌ام نه اعتقاد اختلاف ، پس به جهت تهديد ايشان ميگويد * ( بَلْ ) * نه آن چنانست كه بدلائل و حجج شك ايشان زائل شود بلكه * ( لَمَّا يَذُوقُوا ) * هنوز نچشيده‌اند * ( عَذابِ ) * عذاب مرا ، يعنى هر گاه كه عذاب مرا مشاهده كنند شك و حسد از ايشان زائل شود و ملجأ شوند بتصديق و آن هنگام فايده بر آن مترتب نشود ، بعد از آن از انكار اختصاص ايشان جواب داده\r\n","description":"","footnote":"","page_name":" 36 ","page_number":36},
  {"content":"\r\nمىفرمايد :\r\n9 - * ( أَمْ عِنْدَهُمْ ) * آيا نزد ايشانست * ( خَزائِنُ رَحْمَةِ رَبِّكَ ) * خزينهاى رحمت و نعمت پروردگار تو * ( الْعَزِيزِ ) * كه غالب مطلق است در ملك خود و هرگز مغلوب نگردد * ( الْوَهَّابِ ) * بسيار بخشنده كه هر چه بخشد به مستحق آن بخشد و بر حسب مصالح عطا فرمايد يعنى مفاتيح نبوت و رسالت بدست كافران و به تصرف ايشان نيست تا ببعضى از صناديد خود دهند بلكه نعمتى است و عطيه اى از جانب حضرت عزت كه بهر كه مستحق آن باشد و مقتضى مصلحت او باشد ارزانى فرمايد ، پس تشريح اين معنى نموده به آنكه :\r\n10 -\r\n* ( أَمْ لَهُمْ ) * آيا مر ايشان راست * ( مُلْكُ السَّماواتِ وَالأَرْضِ ) * پادشاهى آسمانها و زمينها * ( وَما بَيْنَهُما ) * و آنچه ميان ايشانست تا تصرف نمايند در امور ربانيه و تدابير إلهيه كه مختص است به حضرت عزت و چون كه ايشان را مدخلى نيست در اين عالم جسمانى كه در نهايت حقارتست پس نسبت بخزاين او سبحانه چگونه توانند كه دخل نمايند در آن و منصب نبوت را بهر كه خواهند دهند و اگر چنانچه ايشان صلاحيت آن دارند كه بتدبير خلايق مشغول شوند و تصرف در تقسيم خزائن و رحمت الهى نمايند و مستحق نبوت از غير آن امتياز كنند * ( فَلْيَرْتَقُوا ) * پس بايد كه بياورند * ( فِي الأَسْبابِ ) * در معارجى كه بسبب آن بعرش رسند و بر آن قرار گرفته در تدبيرات نظام عالم و امور بنى آدم اشتغال نمايند و بهر كه صواب ايشان باشد وحى فرستند و منصب رسالت دهند ، و بدانكه سبب در اصل لغت بمعنى وصلت است يعنى چيزى كه بوسيلهء آن بمطلوب رسند و گويند مراد باسباب سماواتاند زيرا كه آنها اسباب حوادث سفليه‌اند ، مجاهد و قتاده بر آنند كه مراد به آن ابواب سماواتند ، و بعضى گفته‌اند مراد باسباب حيل است يعنى بايد كه ايشان ارتقاء نمايند در حيله هايى كه دانسته باشند و بسبب آن برسند بعرش الهى ، اينكلام در غايت تحكم است و ملخص كلام اينكه اگر كفار را در ملك آسمان و زمين اختيارى و اقتدارى هست بايد كه بر آسمان روند و عرش را مستقر خود گردانيده بتدبير امور ملكوت مشغول شوند و بهر كه صلاح دانند وحى را نازل سازند و نبوت دهند و چگونه قادر باشند بر ارتقاء و تصرف كردن در تدابير الهيه و امور ربانيه و حال آنكه ايشان .\r\n11 - * ( جُنْدٌ ما ) * لشكرىاند يعنى لشكرى در نهايت پستى و زبونى و ميتواند بود كه ( ما ) زايده از براى استعظام باشد بر سبيل استهزاء يعنى ايشان لشكرى عظيماند * ( هُنالِكَ ) * آنجا يعنى در موضع بدر كه مصارع ايشانست * ( مَهْزُومٌ ) * شكسته شده‌اند و مغلوب گشته و ايشان * ( مِنَ الأَحْزابِ ) * از قبيل آن گروهانند كه با رسولان خدا جنگ ميكردند يعنى زود باشد كه در روز بدر\r\n","description":"","footnote":"","page_name":" 37 ","page_number":37},
  {"content":"\r\nيا خندق لشكركشى كنند و با تو در مقام محاربه درآيند و مهزوم و مغلوب شوند و تو بر ايشان غالب گردى و مظفر و منصور شوى و هر گاه ايشان در آخر كار با تو در مقام كارزار خواهند بود پس آنچه در حق تو گويند از اختلاق و غير آن از ايشان بديع نباشد اينكلام از جمله اعجاز است زيرا كه اخبار است از واقعه اى كه بعد از آن بظهور آمد چون به جهت تكذيب ايشان غبار ملال بر خاطر پيغمبر صلى اللَّه عليه و آله و سلم نشست از اينجهت حق سبحانه تسلى او نموده فرمود كه اى محمّد .\r\n12 - * ( كَذَّبَتْ ) * اين تكذيب مخصوص به تو نيست بلكه تكذيب كردند * ( قَبْلَهُمْ ) * پيش از مشركان مكه * ( قَوْمُ نُوحٍ ) * گروه نوح نوح را * ( وَعادٌ ) * و قوم عاد هود را * ( وَفِرْعَوْنُ ذُو الأَوْتادِ ) * و فرعون كه خداوند ميخها بود موسى را ، و مراد از آن ثبات ملك و عز او است و آن را تشبيه كرده بخيمه كه اطنبهء آن را باوتاد استحكام داده باشند ، و سدى و ربيع و مقاتل و كلبي بر آنند كه مراد چهار ميخ است كه مؤمنان را با آن معذب ميساخت بر اين وجه كه دو ميخ را بر دستها زدى و دو بر پايها ، سر ايشان را بر زمين انداختندى و رها كردى تا بمردند ، ابن عباس و قتاده و عطاء گفتند كه مراد از آن آلات ملاعب اويند كه بر آن بازى كردى و بلهو و لعب مشغول گشتى ، و ضحاك بر آنست كه مراد بنيانست چه هر بنائى مشتمل است بر چهار ستون ، و جبائى بر آنست كه ذو الاوتاد بمعنى ذو الجنود است و جموع كثيره كه بسبب ايشان امور ملكى خود را استحكام و تقويت ميداد هم چنان كه اوتاد چيزى را مرتبط و محكم ميسازد ، و گويند كه كنايت است از كثرت اوتاد خيام كه مستلزم كثرت جنود است و بهر تقدير تكذيب نمود فرعون موسى را 13 - * ( وَثَمُودُ ) * و جماعت ثمود صالح را ، در بعضى از تفاسير آمده كه تكذيب ثمود بصالح در دعوت ثانيه بود زيرا كه نوبت اول كه صالح قوم را دعوت فرمود همه بوى ايمان آوردند چون وفات كرد همه مرتد شدند حق سبحانه باز او را زنده گردانيد و بديشان فرستاد او را نشناختند و برهان طلبيدند چون كه اخراج ناقه واقع شد بعضى ايمان آوردند و برخى ديگر بر صفت ارتداد بماندند و تكذيب او نمودند و بسبب عقر ناقه هلاك شدند * ( وَقَوْمُ لُوطٍ ) * و ديگر تكذيب كردند قوم لوط لوط را * ( وَأَصْحابُ الأَيْكَةِ ) * و اهل ايكه كه قوم شعيب بودند شعيب را * ( أُولئِكَ ) * آن گروه مهزوم يعنى قريش كه مكذب تواند * ( الأَحْزابُ ) * همين گروهانند كه تكذيب پيغمبران خود كردند .\r\n14 - * ( إِنْ كُلٌّ ) * نبود هيچيك از ايشان * ( إِلَّا كَذَّبَ الرُّسُلَ ) * مگر كه تكذيب كردند فرستادگان را . تكرير تكذيب و ايضاح آن بعد از ابهام و تنويع تكرير بجمله خبريه اولا و استثنائيه ثانيا و آنچه در جملهء ثانيه است از توكيد و تخصيص به جهت مبالغه است كه مسجلست بر استحقاق\r\n","description":"","footnote":"","page_name":" 38 ","page_number":38},
  {"content":"\r\nعذاب ايشان و لهذا عذاب را مرتب ساخته است بر آن به كلمه * ( ما ) * كه موضوعست از براى عدم تراخى و فرموده كه * ( فَحَقَّ عِقابِ ) * پس سزاوار باشد عقوبت من بر ايشان يعنى واجب گشت كه معاقب سازم ايشان را آنچه حق عقاب و عذاب منست .\r\n15 - * ( وَما يَنْظُرُ ) * و انتظار نمىكشند * ( هؤُلاءِ ) * گروه قريش و ميتواند بود كه اشارت باشد بجميع احزاب به جهت استحضار ايشان بذكر يا آنكه در حكم حضوراند نزد او سبحانه يعنى منتظر نيستند جميع آن احزاب * ( إِلَّا صَيْحَةً واحِدَةً ) * مگر يك فرياد را يعنى نفخه اولى كه همه بدان بميرند * ( ما لَها ) * نيست آن صيحه را * ( مِنْ فَواقٍ ) * هيچ رجوعى يعنى البته واقع شود و هيچكس نتواند كه آن را بازگرداند يا آنكه آن نفخه واحده است كه رجوع به نفخه ثانيه نكند يعنى همين يك نفخه باشد ، قتاده و سدى گفته‌اند كه مراد آنست كه آن نفخه را رجوع به دنيا نباشد يعنى بسبب آن دنيا آخر شود چه عذاب استيصال امت محمّد صلى اللَّه عليه و آله و سلم مؤخر است تا روز قيامت بخلافت عذاب ساير امم كه معجلست در دنيا ، و صاحب كشاف آورده كه فواق ما بين حلبتين است يعنى چون صيحه در رسد آن مقدار زمان كه ميان دو دوشيدن باشد تأخير واقع نشود كقوله تعالى فَإِذا جاءَ أَجَلُهُمْ لا يَسْتَأْخِرُونَ ساعَةً وَلا يَسْتَقْدِمُونَ آورده‌اند كه در محلى كه آيه فَأَمَّا مَنْ أُوتِيَ كِتابَه بِيَمِينِه وَأَمَّا مَنْ أُوتِيَ كِتابَه بِشِمالِه نازل شد كفار قريش گفتند كه محمّد دعوى مىكند كه روز قيامت صحايف اعمال ما را بدست چپ خواهند داد پس بر سبيل استهزاء دعا كردند .\r\n16 - * ( وَقالُوا ) * و گفتند * ( رَبَّنا ) * اى پروردگار ما * ( عَجِّلْ لَنا ) * بشتاب بده * ( قِطَّنا ) * نامه اعمال ما را كه محمّد ما را وعيد مىكند * ( قَبْلَ يَوْمِ الْحِسابِ ) * پيش از روزشمار يا آنكه از روى تعجيل بده بما نصيب عذاب ما را كه محمد به آن تهديد مينمايد و اين نظير آنست كه نضر بن حارث گفت اللَّهُمَّ إِنْ كانَ هذا هُوَ الْحَقَّ مِنْ عِنْدِكَ فَأَمْطِرْ عَلَيْنا حِجارَةً يعنى بار خدايا اگر نصب امامت و خلافت على بن ابى طالب از جانب تست پس سنگ را بر ما بباران فى الحال سنگى از آسمان نازل شد و بر او خورد و او را هلاك كرد و درباره وى سَأَلَ سائِلٌ فرود آمده و بعضى گويند كه معنى مراد آنست كه بده در دنيا حظ ما را از نعيم بهشت كه محمّد مؤمنان را به آن وعده مىدهد تا ايمان آوريم و چون خاطر عاطر حضرت رسالت از استماع اين نوع كلمات ملول مىشد حق سبحانه فرمود كه 17 - * ( اصْبِرْ ) * شكيبايى كن * ( عَلى ما يَقُولُونَ ) * بر آنچه ميگويند از تكذيب و استهزاء تا وقتى كه امر بقتال نازل شود * ( وَاذْكُرْ ) * و ياد كن * ( عَبْدَنا داوُدَ ) * بندهء ما را داود ايراد قصهء داود در اين مقام يا به جهت زيادتى تهديد ايشانست و يا امر است بثبات قدم پيغمبر صلى اللَّه عليه و آله و سلم در جميع امور مفروضه و مندوبه و عدم ترك چيزى كه مندوب اليه باشد اما بنا بر اول پس معنى آيه آن باشد كه اى محمد صبر\r\n","description":"","footnote":"","page_name":" 39 ","page_number":39},
  {"content":"\r\nنماى بر گفتار ايشان و بذكر قصه داود معصيت امر الهى را در چشم ايشان بزرگ گردان و بگو بايشان كه چون داود عليه السّلام با وجود علو شأن و اختصاص او بنبوت و عظايم نعمت و جلايل مكرمت و بكاء دايم و غم لازم چون ترك مندوب نمود حق سبحانه بر طريق تمثيل تعريض و توبيخ او فرمود و او را معاتب ساخت و بعد از تفطن او به آن انابت و استغفار و تضرع بسيار نموده از سر او درگذشت پس شما كه از اهل كفر و شرك و طغيان باشيد و مع هذا زبان به استهزاء گشائيد و در مقام سخريه باشيد هيچ دانيد كه عذاب و عقاب شما تا چه مرتبه باشد ، و اما بنا بر ثانى پس معنى آن بر اين وجه است كه اى محمد صابر باش بر قول و فعل ايشان و محافظت نفس خود نماى در چيزى كه مكلف شده اى بر آن از مصابرت اذيت و تحمل آزار ايشان و بجد تمام صيانت خود نماى از ترك مندوب در جميع ابواب تا معاتب نشوى بعتاب رب الارباب و متذكر شو قصهء داود را * ( ذَا الأَيْدِ ) * كه خداوند قوت بود در دين و در تحمل اعباى رسالت و نبوت يا در عبادت چه نصف شب را صرف عبادت ميكرد و روزى روزه ميداشت و روزى افطار مينمود و اين اشد است از صيام دهر زيرا كه دوام صوم موجب اعتياديست كه مستلزم قلت رياضت است بخلاف صوم روزى و افطار روزى ديگر ، چه آن موجب كثرت مشقت نفس است يا قوى بود در حرب دشمنان و غالب مطلق بر ايشان و قوت او در محاربه بمرتبه اى بود كه يكى را سنگ بر سينه زد از پشتش بدر آمد و به ديگرى خورد او را نيز هلاك كرد ، و يا آنكه خداوند تمكين عظيم و نعيم جسيم بود چه هر شب در گرد محراب او سى و شش هزار كس مىنشستند و طعام او ميخوردند و بعبادت مشغول ميشدند و مؤيد قول اول است اينكه ميفرمايد كه * ( إِنَّه أَوَّابٌ ) * بدرستى كه او بسيار رجوع كننده بود از مكروهات و بازگردنده بمرضات ما و با وجود اين همه چون ترك مندوبى كرد بعتاب ما معاتب شد و از جملهء نعم عظيمه كه به او انعام فرموديم اين بود كه 18 - * ( إِنَّا سَخَّرْنَا ) * بدرستى كه ما رام كرديم * ( الْجِبالَ مَعَه ) * كوه ها را با او تا هر جا كه ميخواست با او ميرفتند * ( يُسَبِّحْنَ ) * در حالتى كه تسبيح خدا ميكردند بموافقت او * ( بِالْعَشِيِّ ) * بهنگام شبانگاه * ( وَالإِشْراقِ ) * و بوقت روشن شدن روز كه صباح است و آن يا بر سبيل خلق تسبيح است در جبال چون خلق اصوات در جمادات و يا خلق لسان در آن تا تسبيح حاصل شود از آن ، چه اين هر دو از قدرت الهى بديع و بعيد نيستند و تسبيح حصاة در دست سيد انبياء يكى از شواهد قدرت است يكى از اولياء سنگى را ديد كه بسان قطرات باران\r\nآب از او ميچكيد ساعتى توقف نمود و از روى تامل در او نگريست سنگ با وى بسخن آمد كه اى ولى خدا چندين سال است كه خدا مرا آفريده است و از بيم سياست او اشك حسرت ميريزم انولى مناجات كرد كه خدايا اين سنگ را ايمن گردان دعاى او بعز اجابت پيوست و مژده امان بآنسنگ رسيد ، آن ولى بعد از مدتى ديگر باره به آنجا رسيد\r\n","description":"","footnote":"","page_name":" 40 ","page_number":40},
  {"content":"\r\nهمان سنگ را ديد كه از نوبت اول بيشتر قطرها ميريخت فرمود كه اى سنگ چون ايمن شدى اين گريه از چيست جواب داد كه اول ميگريستم از خوف عقوبت و حالا ميگريم از شادى امن و سلامت و ما را بر اين درگاه جز گريستن كارى نيست حاصل كه حق سبحانه ميفرمايد كه ما كوه ها را مسخر فرمان داود كرديم تا با وى به تسبيح و تنزيه ما اشتغال نمايند .\r\n19 - * ( وَالطَّيْرَ ) * و نيز مسخر كرديم مرغان را * ( مَحْشُورَةً ) * در حالتى كه جمع كرده شده بودند نزد وى وصف زده بر بالاى سر وى و بموافقت او بتسبيح ما مشغول ميشدند ، و عدم مراعات مطابقه حالين به جهت آنست كه تسبيح جبال از روى تجدد و تدريج بود پس مناسب آن جملهء فعليه باشد و حشر چون كه فعل او سبحانه است پس مناسب آنست كه بصيغهء فعل واقع نشود زيرا كه اين صورت دلالت او بر كمال قدرت بيشتر است از آنكه بر سبيل تدريج باشد چه او خلق اشياء بلفظ لكِنْ مىكند پس ارادهء او كه تعلق بحشر طيور ميگرفت فى الحال محشور مىشدند نه آنكه بر سبيل تدريج مجتمع ميگشتند و چون كه موافقت تسبيح دلالت بر مداومت آن نمىكند از اين جهت بجملهء اسميه كه دالست بر استمرار و دوام تأكيد آن كرده فرمود كه * ( كُلٌّ ) * هر يك از كوه ها و مرغان * ( لَه ) * مر داود را يعنى مر تسبيح او را * ( أَوَّابٌ ) * بازگردنده بودند ، يعنى در هر محلى كه داود بتسبيح ما لب ميگشود همه جبال و طيور رجوع به او كرده تسبيح ميكردند يا بازگرداننده آوازهاى خود را با وى به تسبيح يا هر گاه داود بايشان امر بتسبيح مينمود اطاعت امر او ميكردند و بمأمور او رجوع مينمودند و وضع اوّاب در موضع مسبح يا به جهت ترجيح تسبيح ايشان است و تكرار آن و يا به جهت كثرت رجوع ايشان است بامر الهى و طلب مرضات او كه آن بسيارى ذكر است و دوام تقديس و تسبيح و غير آن و بعضى گفته‌اند كه ضمير * ( لَه ) * راجع است به او سبحانه بر سبيل التفات از تكلم بغيبت و معنى آنست كه هر يك از داود و جبال و طيور مرجع تسبيح او سبحانه بودند و مكرر تقديس او و هم چنان كه جبال و طيور را مسخر فرمان او كرديم زمام اختيار رعايا را نيز در كف كفايت او نهاديم 20 -\r\n* ( وَشَدَدْنا ) * و محكم كرديم * ( مُلْكَه ) * پادشاهى او را بكثرت جنود و بسيارى پاسبان چه هر شب سى و شش هزار مرد پاس خانه او ميداشتند چنان كه آنفا سمت ذكر يافت و يا سبب قدرت او بر بافتن زره بسيار و ساختن آلات كارزار و يا بواسطه كوتاه كردن دست ظالمان و دعاى مظلومان و يا به جهت ورزاى نصيحت شعار و تدابير ايشان ، و گويند استحكام ملك او بدان بود كه حق سبحانه از آسمان سلسله اى فرستاد و آن سلسله بالاى محكمهء داود بايستاد و از خصمين هر كدام كه بر حق بودند دست ايشان بسلسله رسيدى و آن ديگر بر اخذ آن قادر نبودى ، و بعضى ديگر گفته‌اند كه اشتداد ملك او با لقاى رعب او بود در دل اعداء چنان كه عكرمه از ابن عباس روايت كرده كه دو مرد از بنى اسرائيل\r\n","description":"","footnote":"","page_name":" 41 ","page_number":41},
  {"content":"\r\nپيش داود آمدند و يكى بر ديگرى دعوى كارى كرد مدعى عليه انكار اينمعنى نمود داود مدعى را امر فرمود باحضار بينه او گفت بينه ندارم داود گفت كه امروز برويد تا در كار شما انديشه كنم ايشان برفتند در شب بداود نمودند كه فردا مدعى عليه را بقتل رسان چون روز شد داود به جهت عدم ثبوت وجه شرعى بر وجوب قتل مدعى عليه تعلل نمود شب ديگر نيز بقتل او امر نمودند داود در آن روز نيز توقف نمود تا سبب قتل بر او واضح شود شب سوم به آن معاتب شد على الصباح مدعى عليه را حاضر ساختند و بقتل او حكم فرمودند مدعى عليه گفت مرا بىحجتى و بىسببى بقتل امر مىنمايى داود گفت بلى سه شب است كه مرا بقتل تو امر مينمايند و مأمور نيستم بطلب بينه و اثبات حجتى مدعى عليه چون دانست كه البته كشته خواهد شد اعتراف نمود بسبب قتل خود و گفت يا نبى اللَّه بدانكه من پدر اين مرد را كشته‌ام و گاو او را بستدم مأمور شدن تو بقتل من به جهت همين است داود فرمود تا او را بقتل رسانيدند ، چون اين خبر ميان بنى اسرائيل شايع شد خوف و هيبت او بر ايشان نشست فذلك قوله * ( وَشَدَدْنا مُلْكَه ) * * ( وَآتَيْناه الْحِكْمَةَ ) * و ديگر داديم داود را حكمت يعنى نبوت يا كتاب زبور يا كماليت علم و تماميت عمل يا هر كلامى كه موافق حق باشد و مطابق واقع * ( وَفَصْلَ الْخِطابِ ) * و كلامى خالص از التباس و پاكيزه از شبهه كه مخاطب بر وجه سهولت مقصود خود را از آن دريافتى و از جملهء فصل خطابست اينكه در مظان وصل فصل نكنند مثلا در كلمهء شهادت بر مستثنى منه وقف ننمايند و در آيهء فَوَيْلٌ لِلْمُصَلِّينَ توقف نكنند بلكه آن را وصل نمايند بما بعد و همچنين در مثل آيهء وَاللَّه يَعْلَمُ وَأَنْتُمْ لا تَعْلَمُونَ بر كلمه وَأَنْتُمْ وقف جايز ندارند و قس على هذا ، و يا آنكه مراد از فصل خطاب در اين مقام سخنى است كه جدا كنندهء خصمان باشد بسبب تميز صواب از خطا و حق از باطل و صحيح از فاسد يعنى علم احكام قضايا و حكومات و تدبيرات ملكى و سياسات ، از امير المؤمنين عليه السّلام تفسير فصل خطاب پرسيدند فرمود كه\r\nهو البينة على المدعى و اليمين على من أنكر\r\nو فى الحقيقة كلام خصوم بدين حكم منفصل و منقطع مىشود ، و ميتواند بود كه مراد از فصل خطاب كلامى متوسط باشد ميان اختصار مخل و اشباع ممل ، و از اينجاست كه در وصف كلام حضرت رسالت صلى اللَّه عليه و آله و سلم گفته كه\r\nفصل لا نزر و لا هذر\r\nو اينكه ( اما بعد ) را فصل خطاب گفته‌اند به جهت آنست كه آن كلمه فاصله است بين الكلامين يعنى ميان حمد الهى و نعت نبوى و ميان غرضى كه مسوق اليه است .\r\nپوشيده نماند كه در تزويج داود با زن اوريا اختلاف بسيار است و بعضى مفسران آن قصه را بر وجهى ايراد كرده كه عقل و شرع از قبول آن ابا ميكنند چنانچه بعد از اين سمت تحرير خواهد يافت و آنچه صحيح است و مقبول شرع و عقل از دو وجه است كه علم الهدى در تنزيه\r\n","description":"","footnote":"","page_name":" 42 ","page_number":42},
  {"content":"\r\nالانبياء و بعضى ديگر از اهل تفسير ذكر آن نمودند اول آنكه اوريا بن حيان زنى را خطبه كرد و نزديك به آن رسيد كه با وى عقد كند اولياء زن را با وى نزاعى واقع شد و بواسطهء آن بوى ندادند داود عليه السّلام بعد از امتناع ايشان از اين معنى خطبه فرمود و اولياى زن بواسطه پادشاهى و پيغمبرى خطبه او را قبول كردند و وى را نود و نه زن بود آن را نيز بحباله خود درآورد و اوريا از استماع اين قضيه مغموم شد ، و چون كه طريق ندب مقتضى آن بود كه داود رفع آن نزاع كرده اولياء را بقبول خطبه اوريا راضى سازد و او ترك اين مندوب نموده از براى خود خطبه فرمود حق سبحانه جهت تنبيه او بر اين امر دو فرشته را به صورت دو مرد مخاصم پيش او فرستاد بر وجهى كه مذكور خواهد شد ، دوم آنكه اهل زمان داود عليه السّلام را جايز بود كه بالتماس برادر از سر زن خود بگذرند و طلاق دهند تا او به آن متزوج شود و اين صورت عادت مواخات و طريقهء مودت و مصادقت ايشان بود ، و در روايت واقع شده به همين طريقه انصار با مهاجر مواسات ميكردند و چون داود آوازه حسن و جمال زن اوريا شنيده بود از او التماس طلاق نمود او زن را طلاق داد داود او را عقد كرد و از او سليمان عليه السّلام بوجود آمد چون طريق ندب مقتضى آن بود كه داود به جهت عظم منزلت و ارتفاع مرتبت و رفعت شأن و كثرت نساء از اوريا كه يك زن بيش نداشت التماس طلاق نكند از اين سبب حق سبحانه بر سبيل تنبيه او دو فرشته فرستاد و ايشان بيامدند و دستورى خواستند جواب گفت كه امروز روز عبادتست روز ديگر بيائيد ايشان بازگشتند و از راه بام بيامدند و گويند كه از سوراخ محراب داخل شدند و حق سبحانه حبيب خود را به جهت صيانت نفس از ترك مندوب از اين قصه خبر ميدهد و ميگويد كه :\r\n21 - * ( وَهَلْ أَتاكَ ) * و آيا آمد به تو * ( نَبَأُ الْخَصْمِ ) * خبر آن گروه كه خصومت كننده بودند * ( إِذْ تَسَوَّرُوا الْمِحْرابَ ) * در وقتى كه در بالا رفتند بر سور غرفه يعنى بر ديوار بلند بالا خانهء كه معبد او بود ، و بدانكه ظرف نميتواند بود كه منصوب به * ( أَتاكَ ) * باشد زيرا كه اتيان نبأ برسول در عهد آن حضرت بود نه در عهد داود و به * ( نَبَأُ ) * نيز ممتنع است زيرا كه نبأ واقع در عهد داود صحيح نيست اتيان آن برسول و اگر مراد بنبإ قصه باشد ناصب نخواهد بود پس منصوب بمحذوف باشد و تقدير آنكه هل اتيك نبأ تحاكم الخصم زيرا كه آن در معنى فعل است و * ( إِذْ ) * ثانيه كه بعد از اين مذكور خواهد شد بدل اذ اول يا ظرف است ، و بدانكه ايراد استفهام به جهت تعجب و تشويق است باستماع قصه داود و تنبيه بر موضع اختلال او ، و خصم در اصل لغت مصدر است و لهذا اطلاق آن بر واحد و جمع جايز است چون لفظ ضعيف در آيه هَلْ أَتاكَ حَدِيثُ ضَيْفِ إِبْراهِيمَ الْمُكْرَمِينَ و ذكر جمع با اينكه ايشان دو فرشته بودند به جهت آنست كه با هر يك از ايشان گروهى فرشته\r\n","description":"","footnote":"","page_name":" 43 ","page_number":43},
  {"content":"\r\nآمده بودند چنان كه در تبيان آورده كه جبرئيل بر صورت دو خصم نزد داود عليه السّلام آمدند و با هر يك جمعى از ملائكه بودند و حضرت داود روزها را قسمت فرموده بود روزى حكم فرمودى و روزى عبادت كردى و روزى وعظ گفتى و روزى بمهمات خاصه خود اشتغال نمودى روز عبادت ببالاخانه برآمدى و پاسبانان بر حوالى آن ايستاده مردم را از دخول منع كردندى و آن ملائكه بعد از منع دربان بر عبادت خانهء داود بالا رفتند .\r\n22 - * ( إِذْ دَخَلُوا ) * چون درآمدند * ( عَلى داوُدَ ) * بر داود عليه السّلام و داود ايشان را بديد * ( فَفَزِعَ مِنْهُمْ ) * پس بترسيد از ايشان زيرا كه به صورتى عجيب در غير محل و بىاجازه از بالاى سور غرفه كه بر خلاف عادتست و غير طريق بر او درآمدند با آنكه روز احتجاب بود و حرّاس گرد غرفه گرفته بودند و نميگذاشتند كه هيچكس بر او داخل شود ، و گويند كه داود ايشان را نميديد تا آنكه نزد او بنشستند و چون بيكبار نظر او بر ايشان افتاد بهم برآمد هراسان و ترسان گشت و گمان برد كه دشمنان ويند كه به قصد قتل او آمده‌اند ملائكه چون دهشت و خوف او را مشاهده كردند * ( قالُوا ) * گفتند به او كه * ( لا تَخَفْ ) * مترس كه ما خصمان تو نيستيم بلكه ما دو گروهيم * ( خَصْمانِ ) * كه خصم يكديگريم * ( بَغى بَعْضُنا ) * ستم كرده‌اند برخى از ما * ( عَلى بَعْضٍ ) * بر برخى ديگر و اين را بر سبيل فرض و قصد تعريض گفتند و اگر نه كذب ملائكه لازم آيد و آن منافى عصمت است و حقيقت معنى به آن راجع است كه اگر بالفرض ما خصم يكديگر باشيم و بعضى از ما تعدى ببعضى ديگر كنند و رفع حكومت بسوى تو كنيم * ( فَاحْكُمْ بَيْنَنا ) * پس حكم كن ميان ما * ( بِالْحَقِّ ) * براستى و درستى * ( وَلا تُشْطِطْ ) * و جور مكن در حكم كردن ميان ما و از حق دور مشو * ( وَاهْدِنا ) * و راه نماى ما را * ( إِلى سَواءِ الصِّراطِ ) * به راه ميانه كه طريق عدلست ، داود عليه السّلام فرمود كه رفع حكومت نمائيد تا آنچه محض عدل باشد حكم نمايم يكى از آن گروه گفت اى داود مفروض ما اينست كه :\r\n23 - * ( إِنَّ هذا ) * بدرستى كه اين مرد * ( أَخِي ) * برادر من است در دين يا در صداقت و الف يا در شركت و خلطه * ( لَه تِسْعٌ وَتِسْعُونَ نَعْجَةً ) * مر او را نود و نه ميش است * ( وَلِيَ نَعْجَةٌ واحِدَةٌ ) * و مرا يك ميش ، اين تمثيل و تعريض است بزوجات و ترك تصريح آن به جهت ابلغيت آنست در توبيخ چه متأمل هر گاه كه واقف شد بمعرّض به نفس او بيشتر متأثر ميگردد از آن و زودتر متنبه مىشود بفعل آن از تصريح به آن و مع هذا مراعات حسن ادب و احتفاظ حرمت و استقباح ذكر مكنى عنه مقتضى عدم تصريح است حاصل كه مدعى بداود گفت كه اى داود با آنكه من يك ميش دارم و او نود و نه * ( فَقالَ ) * پس گفت مرا كه * ( أَكْفِلْنِيها ) * بگردان مرا\r\n","description":"","footnote":"","page_name":" 44 ","page_number":44},
  {"content":"\r\nكفيل آن تا از براى نفس خود كفالت و محافظت آن كنم هم چنان كه بساير اموال خود قيام مينمايم و حياطة آن ميكنم ، ملخص سخن آنست كه او را نصيب من گردان و تمليك من نماى * ( وَعَزَّنِي ) * و غلبه كرد به من * ( فِي الْخِطابِ ) * در اين مخاطبه و مجادله و نگذاشت كه در آن تعليل كنم ، و ميتواند بود كه مراد از خطاب خطبه باشد يعنى غالب شد در مباحثه خطبه زن و خود به آن متزوج شد و بنا بر اين معنى طريقه تمثيل و تعريض گاهى مستقيم خواهد بود كه خطبه استعاره باشد از ارادهء تمليك و حينئذ ايثار آن بر تمليك به جهت مناسبت مكنى عنه است ، و چون مدعى رفع دعوى خود نمود .\r\n24 - * ( قالَ ) * گفت داود عليه السّلام مر او را كه اگر در اين دعوى صادق باشى يا آنكه بعد از اعتراف مدعى عليه به او گفت كه * ( لَقَدْ ظَلَمَكَ ) * بتحقيق كه ستم كرده است به تو برادر تو * ( بِسُؤالِ نَعْجَتِكَ ) * بخواستن ميش تو و اضافه نمودن آن * ( إِلى نِعاجِه ) * بسوى ميشهاى خود و بعد از حكم دعوا بطريق موعظه حسنه و ترغيب خصمان در ايثار عادت شركاى صلحاء و تزهيد ايشان از روش خلطا و طلحا فرمود كه * ( وَإِنَّ كَثِيراً ) * و بدرستى و راستى كه بسيارى * ( مِنَ الْخُلَطاءِ ) * از شركاء كه مالها بهم خلط ميكنند * ( لَيَبْغِي ) * هر آينه ستم ميكنند * ( بَعْضُهُمْ عَلى بَعْضٍ ) * برخى از ايشان بر برخى و زياده از حق خود طلب مينمايد * ( إِلَّا الَّذِينَ آمَنُوا ) * مگر آنان كه گرويده‌اند * ( وَعَمِلُوا الصَّالِحاتِ ) * و كرده‌اند عملهاى شايسته * ( وَقَلِيلٌ ما هُمْ ) * و بسيار اندكند ايشان در ميان شريكان ، و چون ملائكه بعد از استماع اينكلام برخاستند و غايب شدند داود در اين امر منتقل شد به آنكه اين تعرض است بر حال او و اوريا * ( وَظَنَّ داوُدُ ) * و گمان بر داود * ( أَنَّما فَتَنَّاه ) * آنكه جز اين نيست كه امتحان و آزمايش كرديم او را بدين حكومت و ميتواند بود كه ظن بمعنى علم باشد از قبيل آيهء كريمه وَرَأَى الْمُجْرِمُونَ النَّارَ فَظَنُّوا أَنَّهُمْ مُواقِعُوها اى علموا ، يعنى دانست داود كه از اينكلام امتحان او كرديم و چون متنبه شد بر اين احوال * ( فَاسْتَغْفَرَ ) * پس طلب آمرزش كرد * ( رَبَّه ) * از پروردگار خود در آن فعل * ( وَخَرَّ ) * و بر روى افتاد * ( راكِعاً ) * در حالتى كه سجده كننده بود ، تسميهء سجود به ركوع به جهت آنست كه ركوع مبدء آنست و بعضى گفته‌اند كه راكع بمعنى مصلى است و در اين تقدير است كه خرّ للسجود راكعا بيفتاد از براى سجود در حالتى كه نماز گذارنده بود * ( وَأَنابَ ) * و بازگشت بخداى و نادم شد از ترك مندوب ، و در خبر است كه داود چهل روز سر از سجده برنداشت مگر براى نمازگذاردن و چندان بگريست كه به آب چشم وى گياه برآمد ، و هيچ بار آب نخوردى مگر دو ثلث آن آب چشم او بودى .\r\n","description":"","footnote":"","page_name":" 45 ","page_number":45},
  {"content":"\r\n25 - * ( فَغَفَرْنا ) * پس آمرزيديم * ( لَه ) * مر او را * ( ذلِكَ ) * از ترك اولى كه از او استغفار كرده بود يعنى از ترك مندوب او درگذشتيم * ( وَإِنَّ لَه ) * و بدرستى كه مر او را * ( عِنْدَنا ) * نزديك ما * ( لَزُلْفى ) * هر آينه مرتبه قربت است و كرامت * ( وَحُسْنَ مَآبٍ ) * و مر او راست نيكويى بازگشت در بهشت و مخفى نيست كه استغفار داود بر سبيل انقطاع بود از ما سوى و توجه تام بمولى و تذلل خضوع بعبادت و سجود از براى حضرت معبود هم چنان كه ابراهيم گفت وَالَّذِي أَطْمَعُ أَنْ يَغْفِرَ لِي خَطِيئَتِي يَوْمَ الدِّينِ و قوله * ( فَغَفَرْنا لَه ذلِكَ ) * به اين معنى است كه قبلنا منه و أثبنا عليه يعنى آن ترك مندوب را از او پذيرفتيم و ثواب داديم برجوع او از آن و تسميه آن بمغفرت بر سبيل مزاوجتست مثل يُخادِعُونَ اللَّه وَهُوَ خادِعُهُمْ و مَكَرُوا وَمَكَرَ اللَّه و اللَّه يَسْتَهْزِئُ بِهِمْ و ( كما تدين تدان ) و غير ذلك و اين قول اماميه است كه قايلند به تنزيه انبياء از جميع ذنوب و خطايا و جماعتى كه صغاير بر آنها اطلاق ميكنند ميگويند كه استغفار او به جهت صغيره اى بود كه ازو واقع شده و در كيفيت وقوع آن صغيره ايشان را چند وجه است يكى آنكه اوريا زنى را خطبه كرد و اهل او اراده كردند كه به او عقد كنند در اين اثنا داود نيز خطبه كرد اولياى زن او را گذاشته آن زن را به عقد داود درآوردند حق سبحانه به جهت حرص او بر دنيا و خطبهء او بر بالاى خطبه برادر مؤمن با وجود كثرت زوجات او به او عتاب فرمود ، دوم آنكه اوريا را بجهاد فرستاد و كشته شد و چون خبر قتل بداود رسيد داود بر امثال او كه مقتول شده بودند جزع بيشتر نمود و بر او كمتر به جهت ميل نفس او بنكاح زوجهء او حق سبحانه به جهت اين او را معاتب ساخت ، سوم آنكه در شريعت او مقرر بود كه چون زوج فوت شود اولياى او احق بودند از تزويج غير ايشان به زوجه او مگر گاهى كه از او اعراض نمايند و چون اوريا مقتول شد داود زن او را خطبه كرد به جهت جلالت شأن اولياى زوج نتوانستند كه منع خطبه او كرده خود متزوج شوند بزوجهء اوريا و به جهت اين بعتاب الهى معاتب شد ، چهارم آنكه داود روزى بعبادت\r\nمشغول بود مردى و زنى بجانب او رفع حكومت كردند داود نظر بزن كرد تا او را بعينها بشناسد اگر چه اين نظر مباح بود اما بعد از رفع نظر طبيعت داود بجانب او متمايل شده و چون ميان ايشان حكم نمود و مشغول عبادت شد به جهت خلجان قلب و وسوسهء صدر كه از آن ممر سانح شده بود از بعضى نوافل غافل شده حق سبحانه به جهت اين او را معاتب گردانيد ، پنجم آنكه زنى و شوهر پيش داود آمدند و عرض مخاصمه نمودند داود ميان ايشان حكم نفرمود و سر رشته سخن را دراز كشيد و به شوهر گفت كه اگر از آن راضى نيستى او را طلاق ده و شوهر زن را طلاق داد و داود او را عقد كرد به جهت همين معاتب شد ، ششم آنكه در حينى كه يكى از آن دو فرشته بر ديگرى دعوى كرد داود پيش از آنكه صورت حال را از مدعى عليه سؤال كند حكم فرمود و به جهت اين معاتب شد .\r\n","description":"","footnote":"","page_name":" 46 ","page_number":46},
  {"content":"\r\nو بعضى ديگر از قصاص و جهال گفته‌اند كه داود روزى مناجات كرد كه اى پروردگار من ابراهيم را بر من تفضيل نهادى و خلعت خلت بر او پوشانيدى و موسى را بر من مزيت دادى و مرتبهء تكليم به او كرامت كردى خطاب آمد كه تفضيل ايشان بر تو به جهت كثرت ابتلا و امتحان ايشان بود اگر مرتبهء ايشان ميخواهى به قدر ابتلاى ايشان راضى شو داود به آن ابتلا رضا داد حق تعالى فرمود كه در فلان روز مبتلا خواهى شد چون روز موعود رسيد داود در محراب نشسته بعبادت مشغول بود ديد كه مرغى بيامد و پيش او بنشست داود قصد كرد كه او را بگيرد او بر پريد و در دريچهء محراب نشست داود برخاست و به عقب او روان شد و چون بكنار دريچه آمد آن مرغ در بستان سراى اوريا پريد داود در آنجا نگاه كرد ديد كه زن اوريا برهنه است و غسل مىكند چون نظر او بر اعضاى او افتاد عاشق وى شد و اوريا را بجنگ فرستاد و فرمود تا او را از پيش تابوت بدارند تا كشته شود و چون چنين كردند كشته شد داود آن زن را به عقد درآورد سليمان عليه السّلام از او حاصل شد ، و بعضى گفته‌اند كه آن مرغ ابليس بود كه اضلال داود نمود . و شكى نيست كه جميع اينوجوه در نظر شرع و عقل ممنوع است و لايق مرتبهء نبوت و منصب رسالت نيست چه آن قادح عدالت و نافى عصمت است و معتقد آن مذموم دنيا و آخرت و انبياء كه امناى وحى الهىاند و سفراء اوامر و نواهى پادشاهى چگونه متصف باشند بصفتى كه طبايع از استماع آن تنفر نمايند و عقول بواسطهء آن منزجر شوند و چون كه روايات مذكوره مطعونند و مع هذا آن روايات خلاف مقتضى عقل و شرعاند پس طريق ادب و رعايت اصل مذهب اقتضاى آن مىكند كه بساط انبساط از اينمقوله طى نموده آيات قرآنى را بر وجهى كه موافق عقل و مطابق شرع باشد تنزيل نموده شود .\r\nحارث اعور از امير المؤمنين عليه السّلام روايت كرده كه آن حضرت فرمود كه\r\nلا اوتى برجل يزعم أنّ داود تزوج امرأة اوريا الا جلدته حدين حدا للنبوة و حدا للاسلام\r\nيعنى هيچ مرد را نزد من نيارند كه او زن اوريا را نسبت بداود دهد مگر كه او را دو حد بزنم حدى براى نبوت و حدى براى اسلام ، و نيز سعيد بن مسيب از آن حضرت عليه السّلام روايت كرده كه فرمود\r\nمن حدثكم بحديث داود عليه السّلام ما يرويه القصاص جلدته مائة و ستين و هو حد الفرية على الانبياء\r\nهر كه حديث داود را بر طريقى گويد كه قصه خوانان روايت ميكنند من صد و شصت تازيانه او را بزنم و اين حد افترا است بر انبياء مرويست كه از قصاص شخصى قصهء داود را نزد عمر بن عبد العزيز ميخواند و آنجا مردى از اهل حق حاضر بود تكذيب او نمود و گفت اگر قصهء داود بر طريقى است كه در كتاب خدا است پس سزاوار نيست كه ما طلب خلاف آن كنيم و به غير آن قايل شويم و اگر بر آن وجه است كه تو مىگويى پس اينكه او سبحانه آن را بر حضرت رسالت ظاهر نساخته است به جهت عدم هتك حرمت داود خواهد بود و اين\r\n","description":"","footnote":"","page_name":" 47 ","page_number":47},
  {"content":"\r\nهنگام لايق نباشد اظهار مثل آن نمودن و آن را نسبت به پيغمبر خدا دادن عمر بن عبد العزيز گفت به خدا سوگند كه شنيدن اينكلام نزد من دوستر است از هر چه آفتاب بر آن ميتابد ، و ابو مسلم گفته كه ممكن است كه آن خصمان كه بر سور غرفه برآمدند و بر او عرض مخاصمه نمودند از جنس بشر بوده باشند چه ظاهر قرآن مقتضى آن نيست كه ايشان ملك بوده باشند و ذكر نعاج بر حقيقت خود باشد نه بر سبيل كنايه ، و خوف او از ايشان به جهت دخول ايشان باشد بر خلاف مجرى عادت و بدون رخصت و عتابى كه متوجه او شده باشد به جهت حكم او باشد قبل از تصديق مدعى عليه و اينوجه اگر مستغنى از تأويل آيات مذكوره هست اما متضمن صغيره است پس صواب ترك جميع وجوه مذكوره است و اكتفاء بر يكى از دو وجهى كه در صدر اين قصه مسطور شد ، القصه چون داود عليه السّلام توجه تمام نمود به حضرت مولى و منقطع شد از جميع ماسوى حق سبحانه منصب خلافت را به او عطاء نمود و فرمود كه :\r\n26 - * ( يا داوُدُ إِنَّا جَعَلْناكَ ) * اى داود بدرستى كه گردانيديم تو را * ( خَلِيفَةً فِي الأَرْضِ ) * جانشين در روى زمين يعنى تدبير امور عباد را در كف كفايت تو نهاديم هم چنان كه سلاطين استخلاف مينمايند غير خود را بر بعضى بلاد و تدبير آن بلاد را تفويض به او ميكنند ، يا ترا خلف انبياى سابق گردانيديم * ( فَاحْكُمْ بَيْنَ النَّاسِ ) * پس حكم كن ميان مردمان * ( بِالْحَقِّ ) * براستى و درستى يعنى بر وفق امر ما اشياء را در موضع خود وضع نما * ( وَلا تَتَّبِعِ الْهَوى ) * و پيروى مكن هواى نفس و آرزوهاى او را كه اگر تابع نفس شوى و بخلاف حق حكم كنى * ( فَيُضِلَّكَ ) * پس گمراه سازد هواى نفس و بگرداند ترا * ( عَنْ سَبِيلِ اللَّه ) * از راه خدا و طريق حق كه آن جاده شريعت است يا دلايل و حجج واضحه بر اثبات طريق حق * ( إِنَّ الَّذِينَ ) * بدرستى كه آنان كه * ( يَضِلُّونَ ) * گمراه شوند و بگردند * ( عَنْ سَبِيلِ اللَّه ) * از راه خدا و طريق حق و عمل نكنند به آن * ( لَهُمْ ) * مر ايشان راست * ( عَذابٌ شَدِيدٌ ) * عذابى سخت * ( بِما نَسُوا ) * بسبب آنكه فراموش كردند * ( يَوْمَ الْحِسابِ ) * روز شمار و جزاى كردار را و اعراض نمودند از ذكر آن يعنى به جهت مخالفت حق و ملازمت هواى كه مشعر است بر نسيان نشأت آخرت كه اگر متذكر آن ميبودند ملازمت حق و مخالفت هواى ميكردند نه به عكس ، و بدانكه چون مملكت دارى در پيروى امر خطير است از اين جهت حضرت داود با وجود كمال درجه نبوت و جلالت مرتبت و رتبه عصمت بخطاب * ( فَاحْكُمْ بَيْنَ النَّاسِ بِالْحَقِّ ) * مأمور شد و بمضمون * ( وَلا تَتَّبِعِ الْهَوى ) * منتهى گشت ، و ديگر آنكه انتظام عالم بعدل است كه منشأ آن حكميست كه موافق باشد افساد آن بتعدى و ظلم است كه مصدر آن اتباع هواى نفسانيست و پيروى طريق ضلالت و راه باطل كه ضد اراده حضرت خالق است كما قال عز و جل :\r\n","description":"","footnote":"","page_name":" 48 ","page_number":48},
  {"content":"\r\n27 - * ( وَما خَلَقْنَا ) * و نيافريديم ما * ( السَّماءَ وَالأَرْضَ ) * آسمان و زمين را * ( وَما بَيْنَهُما ) * و آنچه ميانه آنها است * ( باطِلًا ) * آفريدنى باطل و عبث كه هيچ فايده و غرضى بدان مترتب نشود و در او حكمتى و مصلحتى نباشد بلكه براى آنكه استدلال كنند بر وجود واجب الوجود و قدرت كامله و حكمت شامله او و به جهت آنكه تعريض منافع جليله نمايد مر انواع حيوانات را و اين منافى اهل مذهب جبر است كه ميگويند باطل و ضلال از خداست * ( ذلِكَ ) * آن آفريدن اشياء بر وجه بطلان و بدون حكمت و مصلحت آن * ( ظَنُّ الَّذِينَ كَفَرُوا ) * گمان آنان است كه كافر شدند و بحكمت او نگرويدند * ( فَوَيْلٌ ) * پس واى * ( لِلَّذِينَ كَفَرُوا ) * مر آنان را كه نگرويدند و گمان باطل بردند * ( مِنَ النَّارِ ) * از آتش دوزخ ، مراد آنست كه كفار ميپندارند كه ما آسمان و زمين را بباطل خلق كرده‌ايم بىآنكه غرضى به آن متعلق باشد ، اين مستلزم آنست كه مصلح و مفسد و متقى و فاجر در درجه مساوى هم باشند زيرا كه حكمت در خلق آسمان و زمين معرفت است و عمل بر وفق آن تا اگر شخص اقدام به آن نمايد جزاى جميل و ثواب جليل او را حاصل شود و اگر ترك تفكر كند به عذاب ابدى گرفتار گردد ، و چون كفار منكر اين حكمتاند پس قايل جزاى باطلاند كه آن تسويه ايشانست بمؤمنان در مرتبه و درجه و لهذا بعد از آن ميفرمايد كه :\r\n28 - * ( أَمْ نَجْعَلُ الَّذِينَ آمَنُوا ) * * ( أَمْ ) * منفصله است كه متضمن اضراب و همزهء استفهامست يعنى نه آن چنانست كه كفار مىگويند آيا ميگردانيم آنان را كه تصديق نمودند به خدا و رسول * ( وَعَمِلُوا الصَّالِحاتِ ) * و كردند كارهاى شايسته در ثواب و مرتبه * ( كَالْمُفْسِدِينَ فِي الأَرْضِ ) * مانند تباه كاران و عصيان كنندگان در زمين يعنى مثل مشركان و كافران بيدين * ( أَمْ نَجْعَلُ الْمُتَّقِينَ ) * يا ميگردانيم پرهيزكاران را يعنى كسانى را كه به جهت خوف عقاب از معاصى محترزند * ( كَالْفُجَّارِ ) * مانند بدكاران و نابكاران كه بانواع معاصى مشغولند ، يعنى هرگز مشركان و فاجران را مثل اهل ايمان و تقوى نگردانيم بلكه مرتبهء بلند و درجه ارجمند نامزد صالحان و متقيانست و مرتبه اى كه در نهايت دنائت باشد منزل كافران و فاجران ، و بدانكه احتمال دارد كه كلام اول انكار تسويه باشد ميان مؤمنانى كه متقى باشند و ميان اهل ايمان كه به سمت فجور متسم باشند و محتمل است كه انكار ثانى تكرار اول باشد باعتبار دو وصف ديگر كه ممتنع التسويه‌اند ، بعد از آن به جهت حث مردمان بمتابعت قرآن به پيغمبر خود خطاب مىكند و ميگويد كه :\r\n29 - * ( كِتابٌ ) * اين كتابيست كه * ( أَنْزَلْناه ) * فرو فرستاديم آن را * ( إِلَيْكَ ) * بسوى تو * ( مُبارَكٌ ) * بركت داده شده يعنى كتابى بسيار خير و منفعت * ( لِيَدَّبَّرُوا ) * تا تدبر كنند و انديشه نمايند * ( آياتِه ) * در آيتهاى آن كتاب يعنى تامل كنند در حقايق معانى آن و تفسير آن را بر وفق\r\n","description":"","footnote":"","page_name":" 49 ","page_number":49},
  {"content":"\r\nمراد رب العباد تنزيل نمايند * ( وَلِيَتَذَكَّرَ ) * و تا پندپذير شوند بمواعظ آن * ( أُولُوا الأَلْبابِ ) * خداوند عقول صافيه و افهام ثاقبه ، يا آنكه استحضار نمايند ارباب عقول آنچه در عقول ايشان مذكور است از دلائل معرفت به جهت فرط تمكين آن و مبالغه در معرفت دلائل آن و مقرر است كه كتب الهيه مرشد چيزيست كه عقل باستقلال خود به آن نتواند رسيد پس بايد كه ارباب الباب هميشه آن را نصب العين خود گردانند تا ايمن شوند از عسرت و ذلت كه از استقلال عقل سانح ميگردند\r\nو چون او سبحانه بيان ابتلاى داود نمود حكايت سليمان و امتحان او را به ياد حضرت رسالت مي - دهد و ميگويد كه :\r\n30 - * ( وَوَهَبْنا لِداوُدَ ) * و بخشيديم مر داود را * ( سُلَيْمانَ ) * فرزندى كه آن سليمانست * ( نِعْمَ الْعَبْدُ ) * نيكو بنده بود سليمان * ( إِنَّه أَوَّابٌ ) * بدرستى كه سليمان رجوع كننده بود بدرگاه ما و منقطع از ما سوى در همه افعال و جميع اقوال ، پس اى محمّد ياد كن قصّهء او را .\r\n31 - * ( إِذْ عُرِضَ عَلَيْه ) * وقتى كه عرض كرده شدند بر او * ( بِالْعَشِيِّ ) * به آخر روز * ( الصَّافِناتُ ) * اسبان ايستاده بر سه قايمه و بر كنار سم از قايمه چهارم و اين از جملهء صفت پسنديدهء اسب است * ( الْجِيادُ ) * اسبان نيك دو و اين صفت بعد از صفت است ، كلبى گويد كه آن هزار اسب بودند كه سليمان با كفار دمشق و نصيبين كارزار كرده بود و آنها را از ايشان گرفته ، و مقاتل گويد كه داود عليه السّلام با عمالقه غزا كرده بود هزار اسب از ايشان اخذ نموده و ميراث بسليمان رسيد ، و حسن بصرى و غيره بر آنند كه آن اسبان دريايى بودند و پر داشتند ديوان برسم تحفه براى او آورده بودند ، و بر هر تقدير سليمان بعد از نماز پيشين بر كرسى نشسته بود آن اسبان را بر وى عرض كردند و او به او مشغول شد تا آنكه بسبب آن از نماز نافله يا اورادى كه آخر روز داشت باز ماند چون نهصد عرضكردند نگاه كرد آفتاب فرو شده بود .\r\n32 - * ( فَقالَ ) * پس گفت * ( إِنِّي أَحْبَبْتُ ) * بدرستى كه من برگزيدم * ( حُبَّ الْخَيْرِ ) * دوستى مال را يعنى همهء اسبان و عرب خيل را خير مىگويند به جهت آنكه خير بسيار به آن متعلق است چنان كه حضرت رسالت فرموده كه\r\nالخيل معقود بنواصيها الخير الى يوم القيمة\r\nيعنى اختيار كردم حب حيل را ، و اصل در * ( أَحْبَبْتُ ) * آنست كه به على متعدى باشد زيرا كه بمعنى آثرت باشد ليكن معنى آن بر تضمين است كه آن أبنت است و لهذا به * ( عَنْ ) * متعدى گشته يعنى آنها را برگزيدم و باز ماندم به جهت آن * ( عَنْ ذِكْرِ رَبِّي ) * از ياد پروردگار خود ، و ميتواند بود كه * ( أَحْبَبْتُ ) * بمعنى آثرت باشد و * ( عَنْ ) * بمعنى على يعنى اختيار كردم دوستى خيل را بر ذكر آفريدگار خود كه آن ورد آخر روز يا نافله است * ( حَتَّى تَوارَتْ ) * تا آنكه پوشيده شد آفتاب * ( بِالْحِجابِ ) *\r\n","description":"","footnote":"","page_name":" 50 ","page_number":50},
  {"content":"\r\nبپرده شب ، و ذكر ضمير بدون مرجع به جهت دلالت لفظ عشى است بر آن و ايراد توارى حجاب از براى شمس به جهت تشبيه آنست بمخدره اى كه در پرده مختفى شود ، و گويند كه حجاب كوهى سبز است در پس كوه قاف كه محيط است بكرهء زمين ، و بعضى گفته‌اند كه ضمير راجعست بخيل و معنى آنست كه از ذكر حق غافل شدم تا وقتى كه پوشيده شد خيل از نظر من بسبب حجاب ظلمت كه آن تاريكى شب است پس سليمان بسبب فوت ورد يا نماز نافله مغموم شد و به جهت تدارك آن باصحاب خود گفت كه :\r\n33 - * ( رُدُّوها ) * باز گردانيد آن اسبان را * ( عَلَيَّ ) * بر من و چون باز گردانيدند * ( فَطَفِقَ ) * پس در ايستاد و ميسود شمشير را * ( مَسْحاً ) * سودن * ( بِالسُّوقِ ) * بساقهاى اسبان يعنى ايشان را پى كرد * ( وَالأَعْناقِ ) * و بگردنهايشان يعنى ميبريد گردنهاى ايشان را و همه را در راه خدا قربان كرد و تصدق نمود به جهت كفاره آنچه از او فوت شده بود و از جملهء هزار اسب صد اسب باقى ماندند و هر اسب نيكو كه هست از نسل ايشانست ، عبد اللَّه عباس از حضرت امير المؤمنين عليه السّلام نقلكرده كه ضمير * ( رُدُّوها ) * راجع بآفتابست و مراد از ذكر نماز عصر است كه از سليمان بسبب مطالعه اسبان فوت شد و آفتاب غروب كرد و چون كه اشتغال سليمان باسبان به جهت اراده جهاد با دشمنان بود نه بسبب حظ نفس و تفرج از اين جهت به اذن حق سبحانه فرشتگان را كه موكل آفتابند امر فرموده كه * ( رُدُّوها عَلَيَّ ) * باز گردانيد آفتاب را براى من ايشان آفتاب را بازگردانيدند تا بموضع عصر رسيد و او نماز را اداء نمود .\r\nو اينكه آفتاب بدعاى حضرت رسالت پناه صلى اللَّه عليه و آله و سلم در صهباى خيبر بعد از غروب باز گشت و بجاى عصر آمد تا حضرت امير المؤمنين عليه السّلام نماز بگذارد مشهور و معروف است و كسى منكر آن نيست و در سوره المائدة سمت ذكر يافته كه از براى حضرت امير عليه السّلام دو بار آفتاب مراجعت نمود يك بار بدعاى حضرت رسالت پناه صلى اللَّه عليه و آله و سلم و بار ديگر بدعاى وى عليه السّلام ، و از بعضى علماء نقلكرده‌اند كه اهل علم را سزاوار نيست كه از حفظ اين حديث تغافل كنند زيرا كه از علامات نبوت است و معجزهء رسالت و ولايت ، و در مسح سوق و اعناق چند وجه گفته‌اند حسن و مقاتل برانند كه مراد به آن قطع است و معنى آنست كه سليمان عليه السّلام بسبب فوت صلوة شمشير را بر گردن و پاى ايشان زد و همه را هلاك كرد ، ابو عبيده گفته است كه عرب ميگويد كه مسح علاوته يعنى ضرب عنقه و مسح مجلد الكتاب اى قطع اطرافه بالسيف ، و گفته‌اند كه سليمان به جهت آن گردن ايشان را بزد و تصدق نمود تا أعز اموال خود را تصدق نموده باشد و مصداق اينست قوله تعالى لَنْ تَنالُوا الْبِرَّ حَتَّى تُنْفِقُوا مِمَّا تُحِبُّونَ و از ابن عباس و زهرى و ابن كيسان\r\n","description":"","footnote":"","page_name":" 51 ","page_number":51},
  {"content":"\r\nروايت كرده كه سليمان بسبب محبتى كه با خيل داشت دست را بر گردن و پايهاى ايشان ميماليد نه كه ايشان را كشت ، و بعضى گفته‌اند كه مسح بمعنى غسل است يعنى سليمان بسبب اعزاز و اكرام خيل گردن و قوائم ايشان را بشست ، و بعضى ديگر گفته‌اند كه مراد آنست كه ساق و گردن ايشان را داغ نموده و همه را وقف جهاد كرد ، و ابن عباس گفته كه معنى اين آيه را از حضرت امير المؤمنين عليه السّلام سؤال كردم فرمود كه معنى آن بچه طريق به تو رسيده گفتم كه از كعب الاحبار شنيدم كه سليمان مشغول شد بعرض خيل تا آنكه نماز عصر از او فوت شد بعد از آن باصحاب خود گفت كه آنها را بازگردانيد و آن چهارده اسب بودند چون كه بر او رد كردند گردن و پاى ايشان را بشمشير قطع كرد و بسبب اين ظلم كه بر اسبان كرد حق سبحانه چهارده روز پادشاهى را از او سلب نمود آن حضرت فرمود كه بخداى كعبه كه دروغ گفت چه انبياء معصومند چگونه ظلم از ايشان صادر شود بلكه معنى آن بر اين وجه است كه سليمان يك روزى بجهاد ميرفت بفرمود تا آن اسبان بر او عرض كردند وى باسبان مشغول شد تا آفتاب فرو رفت نماز ديگرش فراموش شد فرشتگان را كه بر آفتاب موكل بودند امر نمودند تا آفتاب را بفرمان خدا بر او باز گردانيدند و نماز عصر را باداء بگذارد ، و قتل خيل بعد از صلوة به جهت تصدق بود تا اعمال بدنى و مالى با هم جمع كرده باشد نه بسبب عقوبت .\r\nعلم الهدى در تنزيه الانبياء آورده كه ظاهر آيه دلالت نميكند بر اضافه قبح بسليمان و اگر بروايتى واقع شود كه مخالف آن باشد التفات به آن نميبايد كرد اگر چه در دلالت قوى و ظاهر باشد چيزى كه دلالت بر قوت قول ما مىكند آنست كه حق سبحانه اول در مدح سليمان و تعريف و ثناى او درآمده فرمود كه نِعْمَ الْعَبْدُ إِنَّه أَوَّابٌ و جايز نيست كه حق سبحانه ثناى او كند بر طور مذكور و بعد از آن بدون فصل اضافه قبح كند بر او ، پس مراد از آيه آنست كه حب سليمان بخيل باذن حق - تعالى بوده چه او سبحانه امر نموده بود بسليمان كه ارتباط خيل نمايد و آنها را آماده سازد از براى محاربه اعداء و به جهت اين گفت كه إِنِّي أَحْبَبْتُ حُبَّ الْخَيْرِ عَنْ ذِكْرِ رَبِّي و توارى شمس يا خيل بحجاب دلالت نميكند بر آنكه آن سبب فوت نماز باشد و ممتنع نيست كه ذكر آن بر سبيل مبالغه باشد در عرض خيل و بعد از آن استعاذهء از آن به جهت شدت مبالغه بوده باشد در حب ، و آنچه ابو على جبائى و غيره گفته‌اند كه توارى شمس بحجاب سبب ترك ورد او شد يا ترك نافله كه در آخر روز به آن متعبد بود آن نيز مقتضى اضافهء قبح نيست به او زيرا كه ترك ورد يا ترك نافله معصيت نيست و مسح سوق و أعناق بر وجه عقوبت نبود بر ترك صلوة بلكه به جهت آن بود تا در مستقبل به آن متشاغل نشود از طاعت و ديگر آنكه چون خيل أعزّ مال او بود پس به جهت تفريط او در نافله ذبح آن نموده و تصدق\r\n","description":"","footnote":"","page_name":" 52 ","page_number":52},
  {"content":"\r\nكرد تا كفارهء آن تقصير باشد و اللَّه اعلم بالصواب .\r\nآورده‌اند كه سليمان صد زن داشت روزى در مجلس گفت امشب گرد اين زنان برآيم تا خدا مرا از اين صد زن صد پسر دهد كه بشمشير در راه خدا جهاد كنند و كلمهء انشاء اللَّه بر زبان نراند اتفاقا هيچ كدام حامله نشدند مگر يك زن كه او هم پسر مرده آورده بود و آن را بر تخت سليمان انداخت و به جهت ترك مندوب كه آن ترك قول استثناء بود حق سبحانه به او عتاب كرد چنان كه حبيب خود را از آن خبر ميدهد كه :\r\n34 - * ( وَلَقَدْ فَتَنَّا سُلَيْمانَ ) * و بدرستى كه ما امتحان و آزمايش كرديم سليمان را * ( وَأَلْقَيْنا ) * و انداختيم يعنى زن او را بر آن داشتيم كه بينداخت * ( عَلى كُرْسِيِّه ) * بر بالاى تخت او * ( جَسَداً ) * تن بىروحى كه آن پسر مرده او بود سليمان چون دانست كه اين بسبب ترك استثناء بوده از آن پشيمان شد * ( ثُمَّ أَنابَ ) * پس بازگشت بخداى بر وجه انقطاع و بدعا و صلوة مشغول شد ، و ابو هريره از پيغمبر صلى اللَّه عليه و آله و سلم روايت كرده كه آن حضرت فرمود كه به حق آن خدايى كه نفس محمّد بيد قدرت او است كه اگر سليمان به كلمه انشاء اللَّه تعالى مترنم ميشد حق سبحانه صد پسر به او ميداد تا همه در راه خدا جهاد ميكردند و شبهه اى نيست در آنكه ترك استثناء مقتضى آن نيست كه از سليمان صغيره يا كبيره واقع شده باشد زيرا كه او اگر چه ذكر او نكرد اما بذكر او بود و معتقد آن ، الا آنست كه به جهت ايمن شدن از كذب بحسب ظاهر او را مندوب بود كه متذكر آن شود و چون كه ترك آن نمود معاتب شد به ترك مندوب ، شعبى و بعضى از مفسران روايت كرده‌اند از امام جعفر صادق عليه السّلام كه حق سبحانه سليمان را پسرى ارزانى فرمود او بسيار آن پسر را دوست داشتى جماعتى از ديوان از ترس آنكه او نيز چون پدر ايشان را بحوزهء تسخير درآورد اجتماع نمودند بر قتل او و سليمان خبر يافته او را بملائكه سبحان سپرد تا برضاع او قيام نمايند و از شرّ ايشان ايمن باشد قضا را آن پسر بمرد و مردهء او را بر تخت سليمان افكندند و به جهت تنبيه بر آنكه حذر نفع نميدهد با وجود قدر معاتب گشت ، و بعضى ديگر گويند كه عتاب آن به جهت آن بود كه دو فرقه بجانب او رفع حكومت نمودند يكى از آنها از اهل جراده بود كه زن او از آن قوم بود و طبع او مايل آن بود كه حكم از براى اهل جراده باشد پس بين الفريقين حكم فرمود و اتفاقا حكم شرع بر طبق مراد او بود حق سبحانه او را به جهت موافقت حكم اهل جراده عتاب فرمود ، و گويند كه او را فرزندى بود در سن شباب و بسيار او را دوست ميداشت حق سبحانه به جهت اختيار او وى را بموت فجأة برپاى كرسى قبض روح نمود بدون عروض مرض ، جبائى گفته كه او را پسرى مرده متولد شد پس او را بر تخت او انداختند موجب بليه و مصيبت او شد ، ابو مسلم و بعضى ديگر گفته‌اند كه سليمان عليه السّلام بيمار شد بمثابه ايكه از غايت ضعف بدنى بيروح مينمود و او را بر تخت مينشاندند\r\n","description":"","footnote":"","page_name":" 53 ","page_number":53},
  {"content":"\r\nتا مهمات ملك خلل پذير نشود پس به صحت بازگشت ، و قصاص و جهال بىايمان چنين روايت كرده‌اند كه روزى ديوان بسليمان رسانيدند كه در رصيدون كه مدينه ايست در بعضى جزاير پادشاهيست عظيم الشأن كه هيچ پادشاهى قدرت ندارد كه بمحاربه او رود بسبب آنكه بحر به آن محيط است سليمان باد را امر كرد تا او را با لشكر جن و انس به آنجا برد و با آن پادشاه محاربه نموده او را بكشت و دختر او كه جراده نام داشت و در نهايت حسن بود بحوزهء تصرف خود درآورد و چون بسيار صاحب جمال بود سليمان او را دوست ميداشت و او با سليمان نمىساخت و پيوسته ميگريست سليمان او را گفت كه اى دختر ملكى كه از من بهتر باشد كجا يا بى دختر گفت اگر چه ملكى بهتر از تو بلكه مساوى با تو يافت نمىشود اما اشتياق پدر بر من غالب گشته و آتش مهاجرت او دل مرا كباب ساخته و هجر او دود از نهادم برآورده اگر ميخواهى كه فى الجمله آتش مهاجرت او در دل من منطفى شود بفرماى كه صورت پدر من بسازند تا در آن مينگرم و به او تسلى ميشوم سليمان بفرمود تا صورت پدر او را تصوير كردند و لباس پدر او را بر او پوشانيدند دختر چون كه نزد پدر خود بعبادت اصنام اشتغال مينمود اينجا نيز بنا بر آن عادت با جمعى از كنيزان بعبادت آن صورت ميل نمودند چون مدت چهل روز سليمان از اين معنى بى خبر بود آصف بن برخيا چون از آن صورت آگاهى يافت سليمان را گفت ميخواهم كه خطبه اى بخوانم كه مشتمل باشد بر حمد خداى و ثناى انبياء سليمان گفت روا باشد آصف بر منبر رفت و پيغمبران را\r\nثنا گفت و اصلا متذكر سليمان نشد سليمان از آن معنى غمناك گشت چون آصف از منبر به زير آمد سليمان گفت چون بود كه همه پيغمبران را ثنا گفتى و مرا گذاشتى آصف گفت از براى آنكه چهل روز است كه در خانه تو بت ميپرستند و تو از آن بيخبرى سليمان چون اين صورت بشنيد آن صورت را بشكست و آن دختر را محبوس ساخت و بمحكمه باز آمد چون مجلس قضا انقضا يافت او را تقاضاى بول شد و بمتوضا رفت و بنا بر عادتى كه داشت خاتم از دست بيرونكرد و بام ولد خود داد كه امينه نام داشت و آن خاتمى بود كه ملك و نبوت و تسخير جن و انس و طيور و وحوش و شياطين به آن منوط بود خداى تعالى شبه جسد سليمان بديوى انداخت كه صخر نام داشت و صاحب بحر بود و همين ديو بود كه در حين بناى بيت المقدس سليمان را بالماس راه نمونى نمود . القصه بيامد و به امينه گفت كه خاتم مرا بده امينه انگشترى بوى داد و در انگشت كرد و بر جاى سليمان نشست و همه رعيت مسخر وى شدند و شبه ديو بر سليمان افكند و چون بيرون آمد و انگشترى طلبيد امينه بانك بر وى زد كه انگشترى را سليمان گرفت .\r\nالقصه سليمان هر جا كه ميرفت او را ميزدند و ميراندند و ميگفتند كه تو ديوى آخر كار او بجايى رسيد كه بدر خانها ميرفت و گدايى ميكرد هر گاه ميگفت كه من سليمانم او را ميزدند و دشنام ميدادند و خار و خاشاك بر سر او مىريختند و چون دريافت كه آن امتحان و فتنه است روى\r\n","description":"","footnote":"","page_name":" 54 ","page_number":54},
  {"content":"\r\nبصحرا نهاده چهل روز در بيابانها ميگشت و تضرع و زارى ميكرد تا خدا بر وى رحمت كرده توبهء او قبول نمود و صخر چهلروز در ملك و مال و حشمت و سلطنت سليمان تصرف كرد در نبوت و زنان سليمان دخل و دين و ملك او را متغير ساخت چون آصف آن حال را مشاهده نمود گفت مگر سليمان ديوانه شده يا مرتد گشت چون مدت چهل روز كه بعدد ايام بت پرستيدن آن دختر و كنيزان بود بگذشت فرشتهء بيامد و صخر را از آنجا دور كرد آن ديو بر پريد و به هوا رفت و انگشترى را در دريا انداخت و ماهى آن انگشترى را فرو برد اتفاقا در همانروز آن ماهى بدست سليمان افتاد و چون شكم او را بشكافت آن انگشترى را در شكم ماهى يافته برداشت و باز بمسند نبوت و مملكت دارى بنشست جن و انس و طيور و وحوش و شياطين را مسخر فرمان خود ساخت ، گويند كه سليمان در آن چهل روز هر چند طعام ميطلبيد به او نميدادند تا روز چهلم زنى ماهيى به او داد وى شكم او را بشكافت خاتم را در اندرون او يافت و گروهى ديگر بر آنند كه سليمان بسبب آنكه او را ميزدند از ميان مردم بيرون آمد به پيش جماعتى آمد كه بماهى فروختن مشغول بودند و او از براى ايشان همه روزه ماهى ميآورد و ايشان هر روز دو ماهى به او ميدادند چهل صباح بر اين منوال گذرانيد روز چهلم ماهى كه به او داده بودند چون شكم او را پاره كرد خاتم را يافت .\r\nو بعضى گفته‌اند كه سبب اين امتحان آن بود كه حق سبحانه به او امر كرده بود كه در غير بنى اسرائيل متزوج نشود او به غير ايشان تزويج نمود ، و بعضى ديگر گويند بسبب آن بود كه زن حايضه را وطى نمود ، و طايفهء ديگر بر آنند كه آن امتحان بسبب آن بود كه متزوج شد بزن مشركه و هر چند سعى كرد كه او را مسلمان سازد ميسر نشد و آن زن در خانهء او چهل روز به بت پرستيدن مشغول شد ، و جماعتى ديگر گويند كه سبب آن بود كه سه روز خلوت كرد و نظر در امور ملكى و رعيت پرورى نكرد نعوذ باللَّه من شرور أنفسهم و من سيئات عقيدتهم و چگونه عاقلى تعقل اين معنى كند كه خدا شبه سليمان بر ديواند از دو شبه ديو بر سليمان و آن ديو را در ملك و نبوت و حرم سليمان تمكين دهد تا شريعت او را تغيير دهد و انواع فسق و فجور از او صادر گردد و با زنان سليمان فساد كند و شبهه اى نيست كه از اباطيل كاذبهء يهود است و وساوس شيطانى و معتقد آن ضالست و كافر بيدين ، و علم الهدى در تنزيه الانبياء ايراد فرموده كه آنچه قصاص گمراه در اين باب نقلكرده‌اند بديهى البطلانست و مثل آن جايز نيست كه از يكى از انبياء صادر شود و معقوليت ندارد كه نبوت در خاتم باشد چه آن مقتضى آنست كه خاتم هميشه با سليمان بوده باشد زيرا كه نزع آن موجب سلب نبوتست كه اگر در بعضى اوقات داشته باشد لازم آيد در وقتى پيغمبر باشد و در وقتى ديگر نه و اين هم ممتنع است كه شيطان را تمكين دهد در امور شريعت و تدبير مملكت و زوجات طاهرات\r\n","description":"","footnote":"","page_name":" 55 ","page_number":55},
  {"content":"\r\nپيغمبر ، پس آنچه مقتضى ظاهر قرآنست اعتقاد ميبايد كرد و شبهه اى نيست كه در قرآن غير آن نيست كه جسدى بر كرسى او انداختند بر سبيل فتنه كه آن اخبار و امتحان است مثل قوله تعالى الم أَ حَسِبَ النَّاسُ أَنْ يُتْرَكُوا أَنْ يَقُولُوا آمَنَّا وَهُمْ لا يُفْتَنُونَ وَلَقَدْ فَتَنَّا الَّذِينَ مِنْ قَبْلِهِمْ فحينئذ القاى جسد را حمل مىبايد كرد بر يكى از روايات سابقه كه متضمن ترك مندوبست ، و حاصل كلام آنست كه چون سليمان ترك مندوب كرد از روى نياز بدرگاه بىنياز توجه كرد و زبان بمناجات گشود .\r\n35 - * ( قالَ ) * گفت * ( رَبِّ اغْفِرْ لِي ) * اى پروردگار من بيامرز مرا در آنچه از من صادر شد از ترك مندوب * ( وَهَبْ لِي مُلْكاً ) * و ببخش مرا پادشاهى را كه * ( لا يَنْبَغِي ) * نسزد و نشايد * ( لأَحَدٍ ) * مر يكى را * ( مِنْ بَعْدِي ) * پس از من تا چنين ملك معجز من بود * ( إِنَّكَ ) * بدرستى كه تو * ( أَنْتَ الْوَهَّابُ ) * تويى بخشنده كه هر چه خواهى دهى ، تقديم استغفار بر استيهاب به جهت مزيد اهتمام او است بامر دين و وجوب تقديم آنچه دعا را به حد اجابت رساند ، و در تنزيه الانبياء آورده كه قول * ( وَهَبْ لِي مُلْكاً لا يَنْبَغِي لأَحَدٍ مِنْ بَعْدِي ) * مقتضى شح و ضنت و منافست وى نيست زيرا كه ممكن است كه او سبحانه اعلام سليمان نموده باشد كه اگر سؤال ملكى كند كه غير او را نباشد نسبت به امور دينيه اصلح باشد و سبب كثرت طاعات و عبادات عباد شود و اگر غير از اين سؤال كند اجابت ننمايد به جهت عدم مصلحت دينى ، و ديگر آنكه اگر بالفرض شخصى از مادر دعاى خود به اين شرط تصريح نمايد و بگويد كه ( اللهم اجعلنى اكثر اهل زمانى ما لا اذا علمت ان ذلك اصلح لى ) اين دعا بر وجه جميل خواهد بود و داعى او ببخل و ضنت منسوب نخواهد شد و هر گاه كه راه شرط گشوده شد پس محتمل است كه بدون اذن او سبحانه سليمان اين دعا كرده باشد به قصد شرط چه به آن ناطق نشده باشد ، و ميتواند بود كه التماس ملك به جهت آيهء نبوت او بوده باشد چنان كه مذكور شد و قول * ( لا يَنْبَغِي لأَحَدٍ مِنْ بَعْدِي ) * مراد مردمانى باشند كه بايشان مبعوث گشته نه آنكه مراد از آن ساير انبياء و غيرهم باشند تا روز قيامت و نظير اينست آنكه شخصى گويد كه ( أنا اطيعك ثم لا أطيع أحدا بعدك ) مراد آنست كه من اطاعت احدى نميكنم كه سواى تو باشد نه كه مراد زمان مستقبل بود ، و احتمال دارد كه مراد ملك آخرت باشد و ثواب جنت يعنى ببخش به من پادشاهى آخرت و ثواب بهشت پس معنى قول * ( لا يَنْبَغِي لأَحَدٍ مِنْ بَعْدِي ) * آنست كه هيچكس استحقاق آن نداشته باشد بعد از وصول من به آن يعنى صحيح نباشد كه در آن روز او عملى كند كه بسبب آن مستحق اين مرتبه باشد به جهت انقطاع تكليف * ( رَبِّ اغْفِرْ لِي ) * كه از احكام آخرت است مقوى اين معنى است و محتمل است كه سليمان التماس معجزه نموده باشد كه مختص به او بوده باشد هم چنان كه موسى مختص\r\n","description":"","footnote":"","page_name":" 56 ","page_number":56},
  {"content":"\r\nاست بعصا و يد و بيضا و صالح بناقه و حضرت رسالت پناه صلى اللَّه عليه و آله و سلم بمعراج و قرآن ، و مؤيد اينست آنچه در صحيحين مذكور است كه حضرت رسول صلى اللَّه عليه و آله و سلم فرمود كه در اثناى نماز بودم عفريتى ظاهر شد تا نماز را بر من قطع كند خداى تعالى مرا قوت داد تا او را گرفتم و خواستم كه او را بر ستونى از ستونهاى مسجد بندم تا شما او را ببينيد پس ياد كردم دعاى سليمان را كه * ( هَبْ لِي مُلْكاً لا يَنْبَغِي لأَحَدٍ مِنْ بَعْدِي ) * و او را رها كردم تا بىبهره و نااميد بازگشت ، و گفته‌اند كه مراد سليمان آن بود كه مرا ملكى بخش كه ظهور آن بالفعل كسى را نسزد چه بالقوه حضرت رسالت پناه صلى اللَّه عليه و آله و سلم را آن ملك حاصل بوده و لهذا قادر بود بر اخذ عفريت و بند كردن آن اما بفعل نياورد ، و چون سليمان اين مناجات فرمود :\r\n36 - * ( فَسَخَّرْنا ) * پس رام كرديم ما * ( لَه الرِّيحَ ) * مر او را باد بر وجهى كه * ( تَجْرِي بِأَمْرِه ) * ميرفت بفرمان او * ( رُخاءً ) * از روى نرمى و خوشى بىآنكه او را متحرك و مضطرب سازد يا فرمان بردار كه اصلا مخالفت او نميكرد * ( حَيْثُ أَصابَ ) * هر جا كه قصد كرده بود و اين منافات ندارد به آيه وَلِسُلَيْمانَ الرِّيحَ عاصِفَةً زيرا كه ممكن است كه حق سبحانه هر دو باد را مسخر كرده باشد بحسب مراد وى يعنى اگر ارادهء عاصف نموده باشد اطاعت او كرده باشد و اگر قصد رخاء نموده باشد فرمان او را برده باشد ، و در روايت آمده كه حق سبحانه بر وجهى باد را مسخر وى كرده بود كه روزى در صباح او را از ايليا برداشت و در وقت چاشت بقزوين آورد و در شبانگاه بكابل رسانيد .\r\n37 - * ( وَالشَّياطِينَ ) * و مسخر كرديم مر او را ديوان * ( كُلَّ بَنَّاءٍ ) * اين بدل شياطين است يعنى رام ساختيم مر او را از جنس ديوان هر بنا كننده كه بر وفق خواهش وى عمارتها ميساخت از مداين عظيمه و حصون رفيعه و از جمله بيت المقدس است * ( وَغَوَّاصٍ ) * و هر غوص نماينده اى در دريا تا به جهت او اخراج انواع جواهر ميكرد از درّ و مرجان و غير آن مرويست كه اول كسى كه استخراج جواهر نمود از دريا سليمان عليه السّلام بود .\r\n38 - * ( وَآخَرِينَ ) * و ديگر مسخر وى گردانيديم ديوان ديگر را * ( مُقَرَّنِينَ ) * كه با هم بسته شده بودند دو دو و سه سه * ( فِي الأَصْفادِ ) * در اغلال و سلاسل آهنين يعنى بعمله شياطين كار فرمودى و مردهء ايشان دربند كشيدى تا شر ايشان بمردم نرسيدى ، سدى گفته كه سليمان دستهاى مردهء شياطين را بر گردنها مىنهاد و غل ميكرد و چون حق سبحانه ملكى چند بوى ارزانى فرمود او را گفت كه :\r\n39 - * ( هذا ) * پادشاهى مر اين عظمت و شوكت * ( عَطاؤُنا ) * بخشش ماست به تو * ( فَامْنُنْ ) * پس عطا كن از آن بر هر كه خواهى * ( أَوْ أَمْسِكْ ) * يا منع بخشش كن و باز دار آن را از هر كه\r\n","description":"","footnote":"","page_name":" 57 ","page_number":57},
  {"content":"\r\nاراده كنى يعنى تصرف كردن در آن مفوض است بمشيت تو * ( بِغَيْرِ حِسابٍ ) * در حالتى كه بيحساب است آن من و امساك ، يعني روز قيامت محاسب نخواهى شد بر اعطاء و امساك آن و ميتواند بود كه حال باشد از عطا يا صلهء او و ما بين جملهء معترضه باشد يعنى اين عطاى ما به تو نزديك رسيده كه در حساب و حصر نيايد به جهت كثرت آن ، و بعضى گفته‌اند كه معنى آنست است كه ما اين ملك عظيم را به تو ارزانى فرموديم از روى تفضل به غير مجازات عمل و گويند كه * ( هذا ) * اشارتست بتسخير شياطين و مراد از منّ و امساك رهايى و اطلاق ايشانست از قيد و ابقاى ايشان در آن ، يعنى رام كردن ديوان بخشش ماست پس ايشان را رها كن يا بند نما يعنى مخيرى در بند كردن و رها نمودن ايشان در حالتى كه محاسب نخواهى شد به آن .\r\n40 -\r\n* ( وَإِنَّ لَه ) * و بدرستى كه سليمان را * ( عِنْدَنا ) * نزديك ما * ( لَزُلْفى ) * هر آينه قرب مرتبه است يعنى مقرب درگاه صمديت و بارگاه احديت با وجود ملك عظيم كه در دنيا داشته پس پادشاهى دنياى وى ناقض قرب او نيست بدرگاه ما در عقبى * ( وَحُسْنَ مَآبٍ ) * و مر او راست نزديك ما نيكويى بازگشت يعنى درجات جنات كه اعظم نعم است چه آن متضمن نعم دائمهء باقيه است و چون او سبحانه به جهت تهديد مشركان گمراه و تنبيه حضرت رسالت پناه صلى اللَّه عليه و آله و سلم قصه سليمان را و عتابى كه بسبب ترك مندوب از او واقع شده بود بيان فرمود ، بعد از آن حكايت ايوب و امتحان او را نيز به ياد آن حضرت ميدهد تا اقتدا به او كرده صبر كند بر تحمل مقاسات اذيت و شدايد محنت و ميگويد كه :\r\n41 - * ( وَاذْكُرْ ) * و ياد كن اى محمّد * ( عَبْدَنا أَيُّوبَ ) * بندهء ما را كه ايوب بن عيص است عليه السّلام و او در زمان يعقوب پيغمبر بود و دختر او را كه ليا نام داشت بحبالهء خود درآورده و در كمال نعمت و نهايت ثروت بود پس اى محمّد او را ياد كن * ( إِذْ نادى ) * چون به خداوند * ( رَبَّه ) * پروردگار خود را يعنى به جهت ترك مندوب نعم خود را از او سلب كرده بود و او را ممتحن و مبتلا ساخته چنان كه تفصيل آن در سورة الانبياء سمت ذكر يافته از روى مناجات سر خود را بقاضى الحاجات رفع كرد و بآواز بلند تضرع نموده كه * ( أَنِّي مَسَّنِيَ الشَّيْطانُ ) * بدرستى كه مىرساند مرا شيطان * ( بِنُصْبٍ وَعَذابٍ ) * تعب و الم را ، يعنى وسوسه ميدهد و گويند كه نصب رنج بدنست و عذاب فوت مال و فرزند و آن چنان بود كه شيطان شماتت ايوب ميكرد و سرزنش او مينمود كه چه كردى كه حق سبحانه فوايد نعم بدنى و مالي از تو باز گرفت و شدائد تعب و مشقت بر تو گماشت و مدعاى او آن بود كه ايوب از مرض و محنت خود شكايت كند و به جهت آن نام او از زمره صابران محو شود از مقاتل منقولست كه شيطان به جهت آنكه ايوب از رحمت خدا نوميد شود به او ميگفت كه مرض تو\r\n","description":"","footnote":"","page_name":" 58 ","page_number":58},
  {"content":"\r\nدراز شد و خداى تعالى هرگز بر تو رحم نخواهد كرد و گويند كه اهل و ولد و مال و حشم او را به ياد او ميداد و به جهت مذلت و تضجر او ميگفت كه چگونه اينهمه صنوف نعم و فوائد عظيمه از تو زايل شد و صعوبت و بليت و اشتداد محنت به تو باقى ماند ، قتاده گفت كه ايوب با وجود اين همه محن و مرض اصلا از آن شكايت نكرد بلكه شكايت او به جهت آن بود كه شيطان مردمان را اغواء و اضلال ميكرد و بايشان ميگفت كه اگر در ايوب طريق رشد و صواب بودى به اين بلا و سقم مبتلا نشدى و نعم او به نقم بدل نگشتي و جميع مردمان را از صحبت او تنفير مىنمود و زن او را وسوسهء ميداد و او را از خدمت او منع ميكرد و چون كار ايوب به اين مرتبه رسيد به حق سبحانه استعانت كرد و دفع شر شيطان و اضلال او را به حضرت ذو الجلال رفع نمود .\r\nو بدانكه جايز نيست كه مرض انبياء بر وجهى باشد كه موجب تنفر مردمان شود و سبب استعذار ايشان چنان كه در سورة الانبياء بقلم تحرير درآمد بلكه امتحان انبياء در امراض غير منفّره است و در فقر وفاقه و ذهاب اهل و مال ، از حضرت جعفر صادق عليه السّلام منقولست كه ايوب عليه السّلام هفت سال در زندان بلا و امتحان محبوس شد و در اين مدت اصلا شكايتى از اين ممر از او صادر نشد و چون ابليس درصدد آن شد كه نوعى نمايد كه از او شكايتى از مرض و محن ظاهر شود ايوب شكايت او را بعرض رسانيد و كفايت شر او را بكشف بلا استدعا نمود تير دعاى او بهدف اجابت رسيد بواسطهء جبرئيل به او خطاب آمد كه :\r\n42 - * ( ارْكُضْ بِرِجْلِكَ ) * بزن پاى خود را به زمين ايوب بفرمودهء روح الامين پاى مبارك بر زمين زد دو چشمه از زير قدم وى فرو جوشيد يكى گرم ديگرى سرد و گويند كه پاى راست بر زمين زد آب گرم بيرون آمد چون پاى چپ بر زمين زد آب سرد جوشيد جبرئيل فرمود كه اى ايوب * ( هذا ) * اين چشمهء گرم * ( مُغْتَسَلٌ ) * جاى غسل كردن است ، ابن قتيبه و جماعتى ديگر بر ايناند كه مراد از مغتسل مغتسل به است يعنى اين آبيست كه به آن غسل كنند و چشمهء ديگر * ( بارِدٌ وَشَرابٌ ) * آبى است سرد و آشاميدنى ، پس ايوب در چشمهء آب گرم غسل فرمود و جميع امراض ظاهرى از او محو شد و از چشمهء سرد بياشاميد همه علل باطنى زايل گشت . و قول اكثر آنست كه چشمه يكى بود ليكن بوقت خوردن سرد بود و بوقت غسل كردن گرم بعد از آنكه بدن او را از جميع امراض پاك ساختيم .\r\n43 - * ( وَوَهَبْنا لَه ) * و ببخشيديم مر او را و عطا فرموديم * ( أَهْلَه ) * كسان او را يعنى بدل ايشان را و اكثر بر آنند كه مراد از * ( وَهَبْنا ) * أحيينا است يعنى فرزندان او را زنده گردانيديم * ( وَمِثْلَهُمْ\r\n","description":"","footnote":"","page_name":" 59 ","page_number":59},
  {"content":"\r\n* ( مَعَهُمْ ) * و مانند ايشان را با ايشان ، يعنى اولاد او را دو برابر آنكه بودند به او كرامت نموديم و در احاديث وارد گشته كه حق سبحانه اهل و مال او را مضاعف گردانيد يعنى بعوض يك زن دو زن و يك فرزند دو فرزند و يك مال دو مال به او عطا كرديم ، و از امام جعفر صادق عليه السّلام منقولست كه حق سبحانه اولاد ايوب را آنچه پيش از امتحان مرده بودند و آنچه در اثناى ابتلا فوت شده بودند همه را زنده گردانيد و با ضعف آن به او عطا فرمود ، پس خلاصه معنى آنست كه همه اولاد او را كه قبل از صحت او فوت شده بودند به او عطا فرموديم * ( رَحْمَةً مِنَّا ) * به جهت بخششى كه فايض شد از ما * ( وَذِكْرى ) * و به جهت ياد گرفتن و پند گرفتن * ( لأُولِي الأَلْبابِ ) * مر خداوندان عقول يعني تا حسن عاقبت صبر را نظر كرده در مصائب و نوائب طريق صبر پيش گيرند و قدم در راه شكيبايى نهند و بوسيلهء آن بمنزلت نزهت فزاى فرج و فرح رسند چه فرح بصبر باز بسته و ابواب فرج بمفتاح صبر گشوده گشته ، و در روايت واقع شده كه ايوب بعد از رفع سقم و انعام نعم هفت روز امت خود را اطعام فرمود و ايشان را بوظائف شكرگزارى و حمد حضرت بارى امر نمود ، آورده‌اند كه در زمان مرض ايوب عليه السّلام زوجهء اولياى بنت يعقوب يا رحمهء بنت ابراهيم بن يوسف عليه السّلام بمهمى رفته بود و دير آمد ايوب سوگند خورده بود كه وقتى كه عافيت يابد او را صد چوب بزند ، و طبرسى گفته كه به جهت قول منكرى كه از او صادر شده بود اين سوگند خورد چون صبح صحت از افق رحمت طلوع نمود و ايوب به حالت تندرستى و جوانى باز آمد خواست كه سوگند خود را راست كند تا حانث نشود امّا چون كه او را بسيار دوست ميداشت به جهت آنكه در ايام بيمارى او آنچه قاعدهء خدمتكارى بود بجاى آورده بود و دقيقه اى فرو گذاشت نكرده بود اين امر بر او دشوار مى - نمود حق سبحانه تحليل سوگند او نموده بآسانترين وجهى كه خطاب به او فرمود كه :\r\n44 - * ( وَخُذْ بِيَدِكَ ) * و بگير بدست خود * ( ضِغْثاً ) * دستهء اذخر يا از حشايش خشك شده يا از شاخهاى باريك كه بعدد صد باشد * ( فَاضْرِبْ بِه ) * پس بزن زن خود را به آن دستهء گياه يك بار * ( وَلا تَحْنَثْ ) * و حانث و بزه مند مشو در سوگند خود يعنى مخالفت سوگند مكن . از ابن عباس منقولست كه سبب سوگند آن بود كه ابليس به صورت طبيب خود را بزن او نمود و او مداوي ايوب را از او طلبيد ابليس گفت مداواى او را ميكنم به شرط آنكه چون به شود گويد كه من شفا به او داده‌ام نه غير من ، زن او قبول اين معنى نموده اين كلام را بعرض حضرت ايوب رسانيد ايوب در غضب شد و سوگند خورد كه او را صد چوب بزند ، و گويند كه شيطان او را گفت كه مرا سجده كن تا مال و اولاد شما را بشما رسانم و او قصد اينمعنى نمود اما فى الفور از آن استغفار نمود و صورت حال را بايوب گفت ايوب سوگند خورد كه به صد چوب او را حدّ بزند ، عياشى باسناد خود روايت كند كه عيار مكى گفت روزى\r\n","description":"","footnote":"","page_name":" 60 ","page_number":60},
  {"content":"\r\nسفيان ثورى مرا گفت كه من مىبينم تو را نزد ابى عبد اللَّه عليه السّلام قدر و منزلتى هست از او سؤال كن كه چه مىگويى در حق مرد زانى كه مريض باشد و بسبب حدّ زدن خوف موت او باشد من بعرض رسانيدم فرمود كه تو اين مسئله را نزد خود مىگويى يا كسى به تو گفته گفتم سفيان ثورى به من گفت كه اين را بعرض رسانم پس آن حضرت فرمود كه مردى مستسقى را نزد حضرت رسول صلى اللَّه عليه و آله و سلم آوردند كه با مريضه اى زنا كرده بود حضرت رسالت پناه صلى اللَّه عليه و آله و سلم فرمود تا صد شمراخ را حاضر كردند و بيكبار مجموع آن را بر زانى زد و يك بار بر زانيه و ايشان را رها كرد پس اين آيه خواند كه * ( خُذْ بِيَدِكَ ضِغْثاً فَاضْرِبْ بِه وَلا تَحْنَثْ ) * و بعد از آن در شريعت اين امر قرار گرفت . القصه چون ايوب در بليه اصلا جزع و فزع ننمود و در محنت ثابتقدم بود حق سبحانه دربارهء او فرمود كه * ( إِنَّا وَجَدْناه ) * بدرستى كه ما يافتيم ايوب را * ( صابِراً ) * شكيبا در آنچه بنفس و مال و ولد او رسيد .\r\n- * ( نِعْمَ الْعَبْدُ ) * نيكو بنده ايست ايوب * ( إِنَّه أَوَّابٌ ) * بدرستى كه او رجوعكننده است بدرگاه ما و بالكليه رو بجانب ما آورده و از غير ما منقطع شده و شكايت و استرحام او منافات بصبر ندارد زيرا كه اين شكايت به جهت شيطان بود چنان كه آنفا مذكور شد ، و بعد از ذكر قصه داود و سليمان و ايوب افعال پسنديده و خلال حميده انبياى ديگر را بيان مىكند تا اهل ايمان اقتداء بايشان كرده باخلاق حسنه متحلى شوند و به جهت آن در دنيا بحسن ثنا و در عقبى بجزيل ثواب و درجات اعلا رسند و ميگويد كه :\r\n45 - * ( وَاذْكُرْ عِبادَنا ) * و ياد كن اى محمد بندگان ما را * ( إِبْراهِيمَ ) * ابراهيم خليل * ( وَإِسْحاقَ ) * و پسر او اسحق نبى * ( وَيَعْقُوبَ ) * و نبيرهء وى يعقوب نبى كه * ( أُولِي الأَيْدِي ) * خداوند دستها بودند * ( وَالأَبْصارِ ) * و ديدها ، يعنى صاحب اعمال پسنديده بودند و معارف الهيه و تعبير از اعمال به جهت آنست كه اكثر آن به مباشرت ايديست و از معارف بابصار بسبب آنست كه آن اقوى مبادى آنست در اينكلام تعريض مينمايد ببطلهء جهله كه ايشان در حكم زمناند و اهل عمى زيرا چون در اعمال شريفه قدم نميزنند و در معارف الهيه نظر نمىاندازند پس مانند اهل زميناند كه پاى رفتن ندارند و مثل كورانند كه چيزى نمىبينند ، و يا آنكه مراد از * ( الأَيْدِي ) * قوت ايشانست در طاعت و از * ( الأَبْصارِ ) * تفقه ايشان در دين ، يا آنكه خداوندان نعمتها بودند بر بندگان به جهت آنكه ايشان را بخوان احسان ايمان ميخواندند و ارباب عقول صافيه و افهام زاكيه و فتن خالصه بودند .\r\n46 - * ( إِنَّا أَخْلَصْناهُمْ ) * بدرستى كه ما خالص و پاكيزه گردانيديم ايشان را از براى خود * ( بِخالِصَةٍ ) * بسبب خصلتى كه خالص بود از شوب علايق و لوث عوايق و آن * ( ذِكْرَى الدَّارِ ) * ياد كردن سراى آخرتست كه مبناى خلوص طاعت است چه مطمح نظر انبياء جزء جوار حضرت عزت نيست و آن در عقبى ميسر است نه در دنيا و اطلاق دار مشعر است به آنكه سراى حقيقى سراى آخرت\r\n","description":"","footnote":"","page_name":" 61 ","page_number":61},
  {"content":"\r\nاست و دنيا معبر آن است ، جبائى و ابو مسلم بر آنند كه مراد سراى دنيا است يعنى مخصوص گردانيديم ايشان را بذكر حسن و ثناى جميل و تحيت خالص در ميان اهل دنيا .\r\n47 - * ( وَإِنَّهُمْ ) * و بدرستى كه ايشان * ( عِنْدَنا ) * نزديك ما * ( لَمِنَ الْمُصْطَفَيْنَ ) * هر آينه از جملهء برگزيدگانند بنعمت نبوت و تحمل اعباى رسالت و قرب بارگاه صمديت * ( الأَخْيارِ ) * بسيار نيكوكاران و آن جمع خير است چون اموات كه جمع ميت است يا جمع خير كه مخفف خيّر است يا اسم تفضيل چون شرّ كه جمع اشرار است يعنى ايشان بهترين ابناى جنس خوداند .\r\n48 - * ( وَاذْكُرْ ) * و ياد كن براى امت خود * ( إِسْماعِيلَ ) * اسمعيل ذبيح را * ( وَالْيَسَعَ ) * و اليسع بن اخطوب را كه خليفه الياس عليه السّلام بود چنان كه گذشت و در آخر خلعت نبوت يافت * ( وَذَا الْكِفْلِ ) * و ذا الكفل را كه ابن عم اليسع بود و صد پيغمبر را كه از قتل گريخته بودند كافل شده بود ، و گويند كه او كافل عمل مردى صالح شده بود كه هر روز صد ركعت نماز ميگذارد و در نبوت او اختلاف است ، و در تبيان آورده كه او پسر ايوب پيغمبر است و نام او بشر است و بعد از پدر مبعوث شده باهل شام و بعضى او را همان اليسع دانند كه بفرمودهء الياس مكفل شد كه بامر دين قيام نمايد و بنا بر اين تقدير عطف او بر اليسع از قبيل عطف صفت باشد بر موصوف * ( وَكُلٌّ ) * همه ايشان را * ( مِنَ الأَخْيارِ ) * از جمله برگزيدگان و نيكوكارانند .\r\n49 - * ( هذا ) * اينكه گذشت از امور جليلهء پيغمبران و خلال جميله ايشان * ( ذِكْرٌ ) * شرفى عظيم است مر ايشان را و ذكرى جميل و ثنائى نيكو كه هميشه بندگان به آن رطب اللسان و عذب البيان باشند و ايشان را به آن ستايش نمايند ، يا اينخبر انبيا سبب ياد كردن تست اى محمّد مر قوم خود را تا اقتداء بايشان كنند و در طريقه ايشان سلوك نمايند و گويند كه اين كلمه بجاى فصل و بابست چنان كه ميگويند كه هذا باب و هذا فصل و * ( ذِكْرٌ ) * اسم قرآنست يعنى آنچه مذكور شد نوعى از قرآنست و بابى از ابواب تنزيل حضرت سبحانه و بابى ديگر اين است * ( وَإِنَّ لِلْمُتَّقِينَ ) * و بدرستى كه مر پرهيزكارانراست * ( لَحُسْنَ مَآبٍ ) * نيكويى بازگشتن و اين از قبيل اضافه صفت است بموصوف يعني متقيان را مرجع حسن و بازگشتن نيكو است .\r\n50 -\r\n* ( جَنَّاتِ عَدْنٍ ) * اين از قبيل حسن مآب است يا عطف بيان يعنى اهل تقوى را بوستانهاى اقامت و خلود است * ( مُفَتَّحَةً ) * در حالتى كه گشاده شده است * ( لَهُمُ الأَبْوابُ ) * براى ايشان درهاى آن بوستانها يعنى ايشان چون بابواب جنان رسند انتظار گشودن آن نكشند بلكه درها را گشاده بينند و بلا تأخير در آن داخل شوند ، و بعضى گويند كه معنى آنست كه ايشان احتياج بمفاتيح نداشته باشند بلكه چون آنجا رسند بىمفتاح مفتح شود و بدون مغلاق منغلق گردد ، و بعضى ديگر گفته اند\r\n","description":"","footnote":"","page_name":" 62 ","page_number":62},
  {"content":"\r\nكه مراد آنست كه چنان از براى اهل ايمان معدّ و مهيا باشد بدون مانعى و حاجزى و اگر چه قبل از وصول ايشان ابواب آن مفتوح نبوده باشند و اين نظير آنست كه شخصى به صاحب خود گويد كه هر گاه به زيارت من آيى ابواب خانه مفتوح خواهد بود و البسه استراحت مطروح و مر اين متقيان را بهشتهاى عدن باشد .\r\n51 - * ( مُتَّكِئِينَ ) * در حالتى كه تكيه زدگان باشند بر تختها * ( فِيها ) * در آن باغها چنان كه ملوك و ساير متنعمان كه بر بالاى تختها تكيه نمايند * ( يَدْعُونَ فِيها ) * ميخوانند در آن بوستانها يعنى امر مينمايند خدم خود را * ( بِفاكِهَةٍ كَثِيرَةٍ ) * باحضار ميوهء بسيار * ( وَشَرابٍ ) * و انواع آشاميدن يعنى هر گاه كه بفواكه و شراب بهشت ميل ميكنند بخدم خود امر مينمايند و ايشان آن را حاضر مىسازند بر طريق پادشاه فرمان مطاع كه بر بالاى تخت بر خدم خود حكم كند و دور نيست كه امر ايشان به جهت اظهار نفاذ حكم باشد و فرمان روايى و گرنه به مجرد اراده فواكه و شراب نزد ايشان حاضر شود بدون احتياج محضرى هم چنان كه از ابن عباس منقول است ، و اقتصار بر ذكر فواكه اشعار است به آنكه مطاعم ايشان محض تلذذ خواهد بود نه تغذى كه بدل ما يتحلل است چه تحلل آنجا مفقود است .\r\n52 - * ( وَعِنْدَهُمْ ) * و نزديك ايشان * ( قاصِراتُ الطَّرْفِ ) * زنانىاند كه كوتاه كننده چشمها باشند بر شوهران يعنى نظر خود را مقصور سازند بر ايشان و از غير ايشان نظر باز گيرند و اين اشارت است بعدم رغبت ايشان در اجابت و التذاذ ايشان بلقاى ازواج و با وجود قصارت طرف * ( أَتْرابٌ ) * هم سال يكديگر باشند يعنى همه ايشان در يك سن باشند چه تحاب ميانه اقران اثبت و احكم است ، و بعضى گويند كه همه بسن ازواج خود باشند سى ساله يا سى و سه ساله ، و مجاهد گفته كه مراد تساوى ايشان است در حسن و مقدار شباب بر وجهى كه هيچكدام بر ديگرى فضل نداشته باشند تا طبع از مفضوله منصرف بفاضله نشود و به جهت آنكه تراب در وقت واحد مس ايشان كرده از اين جهت به اين اسم مسمى شده‌اند و هنگامى كه بهشتيان به بهشت درآيند و انواع فواكه و اشربه و حور عين و ساير نعم لذيذه مشاهده كنند ملائكه بايشان گويند :\r\n53 - * ( هذا ما تُوعَدُونَ ) * اين آن چيزيست كه وعده داده ميشديد به آن * ( لِيَوْمِ الْحِسابِ ) * از براى روز حساب يعنى روزى كه جزا داده مىشود هر نفسى موافق آنچه عمل كرده و چون حساب علت موصله جزاست از اين جهت مسمى شده است جزا باسم حساب بعد از آن بهشتيان از به جهت و سرور با يكديگر گويند :\r\n54 - * ( إِنَّ هذا ) * بدرستى كه اينكه مىبينيم از انواع نعم * ( لَرِزْقُنا ) * هر آينه روزى ما\r\n","description":"","footnote":"","page_name":" 63 ","page_number":63},
  {"content":"\r\nاست كه حضرت منان بما ارزانى داشته * ( ما لَه ) * نيست مر آن را * ( مِنْ نَفادٍ ) * هيچ انقطاعى و زوالى و در اكثر تفاسير مذكور است كه اين مقول قول اهل بهشت نيست بلكه كلام او سبحانه است كه از روى امتنان ذكر نموده و معنى آنست كه اين نعم بهشت روزى ما است كه بلطف محض و محض لطف ببندگان خود عطا فرموديم و اصلا آن را فنا و زوال نيست بلكه هر چند اهل بهشت آن را تناول نمايند فى الفور خلق نمائيم ، و چون او سبحانه احوال اهل بهشت و آنچه از براى ايشان مهيا ساخته از ثواب جزيل و نعم جليل بيان نموده فرمود كه :\r\n55 - * ( هذا ) * يعنى اين نوع كلام احوال اهل بهشت است يا حال اهل بهشت اينست ، و بعد از آن حالات اهل دوزخ را بيان مىكند و ميفرمايد كه * ( وَإِنَّ لِلطَّاغِينَ ) * و بدرستى كه مر نافرمان را * ( لَشَرَّ مَآبٍ ) * هر آينه بدترين بازگشتن است يعنى بازگشتن بد است كه آن ، 56 - * ( جَهَنَّمَ ) * دوزخ است * ( يَصْلَوْنَها ) * در حالتى كه در آيند در آن و آتش را بستر و فراش ايشان گردانند * ( فَبِئْسَ الْمِهادُ ) * پس بد فراشى و آرامگاهيست دوزخ .\r\n57 - * ( هذا ) * اين عذاب را * ( فَلْيَذُوقُوه ) * پس كه بايد بچشند اهل طغيان آن را و ميتواند بود كه هذا خبر مبتدا محذوف باشد يعنى عذاب اينست پس بايد كه آن را بچشند و جايز است كه * ( هذا ) * مبتدا باشد و خبر او * ( حَمِيمٌ ) * يعنى آنعذاب آبگرم است در نهايت حرارت كه چون نزد لب آورند روى را بسوزاند چون بخورند رودها پاره پاره گردد و بنا بر اين * ( فَلْيَذُوقُوه ) * خبر بعد از خبر باشد و تقدير كلام آنكه هذا حميم فليذوقوه و بر تقدير اول و دوم حميم خبر مبتداء محذوفست و تقدير اينكه هو حميم يعنى آنعذاب آبيست در نهايت گرمى * ( وَغَسَّاقٌ ) * و چرك سخت گنديده كه از پوست و گوشت دوزخيان و از فروج زانيان سيلان كند و آن را جمع كرده بر ايشان خورانند و اين قول قتاده است و آن مشتق است از غسقت العين اى سالت و گويند مشتق است از غسق كه بمعنى سواد است و ظلمت يعنى آن ريم منتن در نهايت سياهى و تيرگى باشد ، و مقاتل از ابن عباس نقلكرده كه غساق زمهرير است كه دوزخيان را بشدت برودت بسوزد چنان كه حميم كه بسورت حرارت ميسوزاند ، و از كعب الاحبار مرويست كه غساق چشمه ايست در جهنم كه از نيش حيّات و عقارب دوزخ سيلان كرده و سدى بر آنست كه آن آب چشم دوزخيانست ، و گويند كه اين نوعى از عذابست به غير از حق سبحانه كسى ديگر علم به آن ندارد ، و در روايت واقع شده كه شدت نتن غساق بمرتبه ايست كه اگر از آن قطره اى در مشرق باشد اهل مغرب از نتن آن متنفر شوند و اگر در مغرب باشد اهل مشرق از آن منزجر گردند اين يك نوع عذابيست .\r\n58 - * ( وَآخَرُ ) * و عذاب ديگر مر ايشان راست كه در شدت فظاعت * ( مِنْ شَكْلِه ) * از مثل\r\n","description":"","footnote":"","page_name":" 64 ","page_number":64},
  {"content":"\r\nعذاب مذكور باشد و از جنس آن * ( أَزْواجٌ ) * انواع گوناگونست يعنى عذاب اهل طغيان با آنكه انواع مختلفه بود در شدت تعذيب و ايلام متشابه يكديگر باشند نه آنكه يكى اسهل از يكى ديگر باشد ، آورده‌اند كه چون رؤساى كفار را بدوزخ آرند اتباع ايشان را نيز تابع ايشان گردانيده در دوزخ داخل سازند و رؤساء با خزنهء دوزخ گويند كه اينها كيستند كه در عقب ما آمدند ؟ خزنه گويند كه :\r\n59 - * ( هذا فَوْجٌ ) * اين گروهىاند * ( مُقْتَحِمٌ ) * كه برنج و سختى درآيندگانند در دوزخ * ( مَعَكُمْ ) * با شما و گويند كه متبوعان اولاد ابليس باشند و تابعان بنى آدم يعنى خزنه با شياطين گويند كه اين اتباع جماعتىاند كه بشدت و صعوبت با شما درآيندگاناند در دوزخ اگر مراد قول اول باشد پس سوق كلام آن باشد كه رؤساى كفار در حق تبعه خود گويند * ( لا مَرْحَباً بِهِمْ ) * هيچ مرحبا مباد ايشان را و اين كلمه ايست كه موضوع است از براى دعاء له و نصب آن بفعل محذوف است و در اين تقدير است كه اتيت مرحبا و اين را براى اكرام ميهمان ميگويند و بعد از دخول كلمهء لا بر او دعاء عليه مىشود و آن مشتق است از رحب كه بمعنى فرح وسعت است پس معنى آنست كه ايشان را در آن مضيق زندان عذاب هيچ فرحى و گشادگى مباد * ( إِنَّهُمْ صالُوا النَّارِ ) * بدرستى كه ايشان درآيندگانند به آتش دوزخ\r\nو چون اتباع از متبوعان خود اينكلمه بشنوند .\r\n60 - * ( قالُوا ) * گويند بايشان * ( بَلْ أَنْتُمْ ) * بلكه شما سزاوارتريد به اينكه در حق شما گويد * ( لا مَرْحَباً بِكُمْ ) * مرحبا مباد شما را چه متصف بصفت ضلال بوديد و هم متسم به سمت اضلال زيرا كه * ( أَنْتُمْ قَدَّمْتُمُوه ) * شما فرا پيش داشتيد عذاب را يعنى موجب آن را * ( لَنا ) * براى ما ، مراد آنست كه شما الزام كرديد ما را بر عقايد باطله و اعمال قبيحه كه موجب عذاب و سبب عقاب بود و بسبب اين اغوا و اضلال شما بدوزخ درآمديم * ( فَبِئْسَ الْقَرارُ ) * پس بد قرارگاهيست دوزخ و اگر مراد اولاد ابليس است پس معنى آنست كه شياطين در حق كفار بنى آدم گويند كه فراخى و خوشحالى مباد ايشان را زيرا كه بسبب آمدن ايشان در دوزخ اماكن آن بر ما مضيق شد و به جهت آن آتش جمع گشت و بيشتر در ما گرفت و هيچكس از ما نيست كه مگر بسبب ايشان عذاب و عقاب او سختتر شد و از اينجاست كه حضرت رسالت پناه صلى اللَّه عليه و آله و سلم فرمود كه\r\nان النار يضيق عليهم كضيق الزج بالرمح\r\nيعنى بدرستى كه دوزخ بر دوزخيان تنگ شود و ايشان را تنگ فرا گيرد چون آهن سر نيزه كه نيزه را تنگ گرفته و به آن ملصق شده چون كفار بنى آدم اين را از شياطين استماع كنند گويند بايشان كه كلمهء * ( لا مَرْحَباً ) * بشما اليق است زيرا كه عقايد باطله را در نفوس ما مزين ساختيد و بسبب آن ما را بدوزخ رسانيديد پس بد جائيست كه ما قرار گرفته‌ايم ، و بعد از اين زبان بنفرين گشوده\r\n","description":"","footnote":"","page_name":" 65 ","page_number":65},
  {"content":"\r\n61 - * ( قالُوا ) * گويند * ( رَبَّنا ) * اى پروردگار ما * ( مَنْ قَدَّمَ لَنا ) * هر كه فرا پيش داشت از براى ما * ( هذا ) * اين عذاب را يعنى سبب آن را كه اضلال است و اغوا * ( فَزِدْه ) * پس زياد كن او را * ( عَذاباً ضِعْفاً ) * عذابى دوباره * ( فِي النَّارِ ) * در آتش دوزخ يكى به جهت ضلال و ديگرى بسبب اضلال چنان كه در جايى ديگر ميفرمايد كه رَبَّنا هؤُلاءِ أَضَلُّونا فَآتِهِمْ عَذاباً ضِعْفاً مِنَ النَّارِ و قوله رَبَّنا آتِهِمْ ضِعْفَيْنِ مِنَ الْعَذابِ و در بعضى تفاسير آورده‌اند كه مراد ايشان از ضعف عذاب آنست كه حيات و عقارب دوزخ را بر ايشان گمارند .\r\nآورده‌اند كه صناديد قريش چون ابو جهل و وليد بن مغيره و غير آن هر گاه كه اهل ايمان مثل عمار و صهيب و حباب و بلال را ميديدند ميگفتند كه ايشان اراذل و مردودانند و از اشرار مردمان و سزاوار نيران و اينهنگام كه بدوزخ برآيند و ايشان را نه بينند بجستجوى ايشان اشتغال نمايند :\r\n62 - * ( وَقالُوا ) * و گويند با يكديگر * ( ما لَنا لا نَرى ) * چيست ما را كه امروز نمىبينيم * ( رِجالًا ) * مردانى را * ( كُنَّا نَعُدُّهُمْ ) * بوديم در دنيا كه ميشمرديم ايشان را * ( مِنَ الأَشْرارِ ) * از جملهء كسانى كه بدكارانند و فاعل اعمال قبيحه و افعال سيئه عياشى باسناد خود از جابر روايت كرده كه امام محمّد باقر عليه السّلام فرموده باصحاب خود كه مراد كفار از رجالى كه در اين آيه واقع شده شمائيد و به خدا سوگند مىخورم كه كفار هيچ فردى از افراد شما را در دوزخ نخواهند ديد و بعد از تفحص بسيار چون اهل ايمان را نه بيند گويند از روى توبيخ و تعبير نفس خود كه :\r\n63 - * ( أَتَّخَذْناهُمْ سِخْرِيًّا ) * آيا فرا گرفته بوديم ايشان را در دنيا از اهل سخريت يعنى چرا با ايشان استهزاء و سخريت ميكرديم * ( أَمْ زاغَتْ ) * و اين معادل لا نَرى است يعنى آيا ايشان نيستند در دوزخ يا ميل كرده * ( عَنْهُمُ الأَبْصارُ ) * از ايشان چشمهاى ما و نور باصرهء ما بر ايشان نمىافتد و يا آنكه منفصله باشد يعنى اول گويند كه آيا ايشان را در دوزخ نياورده‌اند و بعد از آن اعراض نمايند و گويند كه نه اينچنين بلكه ايشان در دوزخند و ليكن چشم ما بر ايشان واقع نميشود در آثار آمده كه حق سبحانه آن گروه فقرا را در غرفات بهشت بكفار نمايد تا جازم شوند به آنكه ايشان در دوزخ نيستند و حسرت ايشان بيفزايد ، و ميتواند بود كه * ( أَمْ زاغَتْ ) * معادل * ( أَتَّخَذْناهُمْ ) * باشد و * ( أَمْ ) * ام متصله يا منقطعه اگر متصله بود معنى آن باشد كه ايشان از روى توبيخ نفس خود گويند كه آيا بايشان سخريه ميكرديم يا نظر در ايشان نميكرديم به جهت ازدراء و تحقير ايشان يعنى چرا بايشان سخريه ميكرديم و تحقير ايشان مينموديم و اگر منقطعه بود معنى آن باشد كه آيا استهزاى ايشان ميكرديم و بعد از آن اعراض نموده گويند بلكه به جهت استرذال ايشان چشمهاى ما از ايشان منحرف\r\n","description":"","footnote":"","page_name":" 66 ","page_number":66},
  {"content":"\r\nميشد و بواسطهء آن در ايشان نظر نميكرديم بعد از آن حق سبحانه به جهت تحقق وقوع اين حكايت تأكيد آن كرده ميفرمايد كه :\r\n64 - * ( إِنَّ ذلِكَ ) * بدرستى كه آنچه محكى شد از احوال دوزخيان و اقوال ايشان * ( لَحَقٌّ ) * هر آينه راست است و درست و محقق الوقوع و آن * ( تَخاصُمُ أَهْلِ النَّارِ ) * جدال و نزاع كردن اهل دوزخ است با يكديگر و ماجراى ايشان و اين بدل * ( لَحَقٌّ ) * است يا خبر مبتداى محذوف يا خبر بعد از خبر و چون لا مَرْحَباً بِهِمْ كه قول رؤسا است و بَلْ أَنْتُمْ لا مَرْحَباً بِكُمْ كه گفتار اتباع است از باب خصومت است پس جميع تقاول ايشان را تخاصم گفته به جهت اشتمال آن بر خصومت و اين از قبيل تسميهء كل است باسم جزء پس خطاب مىكند به حضرت رسالت پناه صلى اللَّه عليه و آله و سلم و مىگويد كه :\r\n65 - * ( قُلْ ) * بگو اى محمّد مشركان را * ( إِنَّما أَنَا ) * جز اين نيست كه من شما را * ( مُنْذِرٌ ) * بيمكننده‌ام از معاصى و ترساننده از عقاب الهى * ( وَما مِنْ إِله ) * و نيست هيچ خدايى كه سزاوار پرستش باشد * ( إِلَّا اللَّه ) * مگر خداى به حق * ( الْواحِدُ ) * كه يگانه است در ذات و منفرد در صفات چه شركت قبول نكند و كثرت در وحدت او راه نيابد * ( الْقَهَّارُ ) * قهر كننده هر شيء بقدرت واسعه و شكننده آمال متكبران و جبابره پس هيچ كس قادر نيست بر خلاصى از عذاب هر گاه كه ارادهء او تعلق گيرد بعقاب .\r\n66 - * ( رَبُّ السَّماواتِ وَالأَرْضِ ) * آفريدگار آسمانها و زمين است * ( وَما بَيْنَهُمَا ) * و آنچه ميان آنها است از جن و انس و ساير حيوانات و نباتات يعنى ملكيت و ربوبيت همه عالم از آن اوست * ( الْعَزِيزُ ) * غالب بر عذاب كافران كه هرگز مغلوب نشود در آن * ( الْغَفَّارُ ) * آمرزنده گناه هر كه ملتجى شود به او از عصات اهل ايمان ، ذكر اين اوصاف به جهت تقرير توحيد است و وعده و وعيد موحدان و مشركان و تقديم وعيد بر وعد به جهت رعايت سوق كلام و مقتضى حالست كه آن ذكر انذار است در اول كلام ، آن گه گفت :\r\n67 - * ( قُلْ ) * بگو اى محمّد امت خود را * ( هُوَ ) * آنچه مذكور شد از بيان عقوبت روز قيامت و احوال نشئهء آخرت * ( نَبَأٌ عَظِيمٌ ) * خبرى بزرگ است و امرى خطير .\r\n68 - * ( أَنْتُمْ ) * شما از غايت فرط غفلت و جهالت * ( عَنْه مُعْرِضُونَ ) * از آن رو گردانيد و به آن تكذيب كنندگان ، و ابن عباس و قتاده و مجاهد و سدى بر آنند كه ضمير راجع بقرآنست كنايه غير مذكور يعنى قرآن خبرى عظيم و كلامى بزرگ است زيرا كه معجز پيغمبر است و متضمن اخبار انبياى سابق و شما از تدبر كردن در آن و عمل نمودن باوامر آن اعراض نمايندگانيد ، و زجاج گفته كه معنى آنست كه بگو اى محمّد كه من خبرى از خدا بشما مىدهم از قصص انبياى\r\n","description":"","footnote":"","page_name":" 67 ","page_number":67},
  {"content":"\r\nسابقه و امم ماضيه خبرى كه عظيم القدر است و شما از آن اعراض نمايندگانيد و به نظر تأمل و تفكر در آن نگاه نميكنيد تا علم بصدق نبوت من پيدا كنيد ، يا آنكه من ميگويم از دعوى انذار و رسالت و وحدانيت حضرت عزت خبرى عظيم است كه هيچكس اعراض از آن نمينمايد مگر شخصى كه در نهايت غفلت و جهالت باشد ، و مؤيد اين هر دو قول است آنكه بعد از اين درصدد اثبات نبوت خود درآمده ميگويد كه :\r\n69 - * ( ما كانَ لِي ) * نبود مرا قبل از اين زمان * ( مِنْ عِلْمٍ ) * هيچ دانشى * ( بِالْمَلإِ الأَعْلى ) * به كلام گروه برتر يعنى ملائكه و آدم و ابليس كه سكنهء آسمان بودند كه ارفع جهات است * ( إِذْ يَخْتَصِمُونَ ) * وقتى كه گفت و شنيد ميكردند يعنى ملائكه بگفتار * ( أَ تَجْعَلُ فِيها ) * قايل مىشدند و ادم به جهت تنبيه بر افضليت خود بكلمهء * ( أَنْبِئُونِي ) * مترنم ميگشت و ابليس بسبب امتناع از سجده بقول * ( أَنَا خَيْرٌ ) * ناطق مىشد پس در ثبوت نبوت من دليلى از اين روشنتر نيست كه الحال قصهء ملأ اعلى و تقاول ايشان بيان ميكنم بر وجهى كه در كتب متقدمه مذكور است بىمطالعهء كتابى و بى سماع از استادى پس از اين معلوم مىشود كه اين قصه از عالم بالا بواسطهء جبرئيل به من نازل شده و اگر بالفرض من پيغمبر خدا نبودمى و وحى به من نيامدى ممكن نبودى كه خبر دهم شما را از قصهء ملائكه و آدم و ابليس\r\nپس از اين دليل معلوم شد كه :\r\n70 - * ( إِنْ يُوحى إِلَيَّ ) * وحى كرده نمىشود بسوى من * ( إِلَّا أَنَّما أَنَا ) * مگر به جهت آنكه جز اين نيست كه من * ( نَذِيرٌ مُبِينٌ ) * پيغمبر بيم كننده‌ام آشكارا و ترساننده واضح و هويدا تا شما را از ظلمت ضلالت رهانيده بنور هدايت رهنمونى كنم و از وادى جهالت بسرحد معرفت رسانم ، و مىتواند بود كه لام در * ( أَنَّما ) * مقدر نباشد بلكه مرفوع المحل باشد و معنى آن بر اين نهج كه آنچه به من وحى مىشود همين است كه تو منذر عبادى و مبلغ رسالت و آنچه از توابع آنست و به چيزى ديگر مأمور نمىشوم و دعوى كه غير اين باشد نميكنم ، و بدانكه مقاولهء حق سبحانه بوساطت ملك مقرب بود پس فى الحقيقه تقاول ميان آن ملك متوسط و ملائكه و آدم و ابليس بوده باشد و حينئذ اختصاص ملاء اعلى صحيح باشد پس كسى را نرسد كه گويد تقاول ميان ملاء اعلى نبوده بلكه ميان ايشان بود و حق تعالى او سبحانه داخل ملاء اعلى نيست ، و بدانكه چون تقاول ملاء اعلى در سورة البقرة مذكور شده بود و مقصود اصلى در اين مقام انذار مشركين بود بر استكبار ايشان كه بمثابه استكبار ابليس بود از سجود از اينجهت او سبحانه بعد از اجمال اختصام اختصار بر تفصيل اختصام ابليس و استكبار او از سجود نموده ميفرمايد كه :\r\n71 - * ( إِذْ قالَ رَبُّكَ ) * ياد كن اى محمّد كه چون گفت پروردگار تو * ( لِلْمَلائِكَةِ ) *\r\n","description":"","footnote":"","page_name":" 68 ","page_number":68},
  {"content":"\r\nمر جميع فرشتگان را كه * ( إِنِّي خالِقٌ ) * بدرستى كه من آفريننده‌ام * ( بَشَراً ) * آدمى را كه صفات و نعوت او بشما گفته بودم * ( مِنْ طِينٍ ) * از گل ، مراد آدم عليه السّلام است .\r\n72 - * ( فَإِذا سَوَّيْتُه ) * پس چون تمام گردانم خلعت قامت او را و خلعت صورت زيبا در بر او كنم * ( وَنَفَخْتُ فِيه ) * و بدمم در او * ( مِنْ رُوحِي ) * از روح خود ، اسناد تسويه و نفخ به خود تصريح است بر آنكه خود فاعل آن فعل بوده بدون سببى و واسطهء ملكى و اين تنبيه است بر تبجيل و تعظيم آدم عليه السّلام هم چنان كه اضافه روح به خود به جهت تشريف و تكريم او است ، و مىتواند بود كه اضافه آن به جهت مناسبت آن باشد بمبدء از حيثيت براءت آن از مواد و طهارت و نظافت آن و يا از جهت اتصاف او بقدرت و اراده و ساير صفات شريفه چون علم باشياء و اطلاع او بر آنها و غير آن ، و مراد از نفخ افاضه روح است و احياى آدم يعنى چون بعد از تصفيهء آدم روح بقالب وى در آرم و او را زنده گردانم * ( فَقَعُوا لَه ) * پس در روى افتيد براى وى * ( ساجِدِينَ ) * در حالتى كه سجده كنندگان باشيد از جهت تبجيل و تكريم او ملائكه منتظر اين موعود مىبودند تا وقتى كه قالب او ساخته و پرداخته شد و روح به او تعلق گرفت .\r\n73 - * ( فَسَجَدَ الْمَلائِكَةُ كُلُّهُمْ أَجْمَعُونَ ) * پس سجده كردند فرشتگان همهء ايشان به تمام مر آدم عليه السّلام را و هيچكس از ايشان از اين معنى ابا ننمود .\r\n74 - * ( إِلَّا إِبْلِيسَ اسْتَكْبَرَ ) * مگر ابليس كه بزرگ داشت خود را و در امر سجود اطاعت نكرد * ( وَكانَ ) * و بود در ازمنهء ماضيه ، يا گشت بدان نافرمانى * ( مِنَ الْكافِرِينَ ) * از ناگرويدگان و نافرمانان و تحقيق آنكه ابليس از ملائكه بود يا جن در سورة البقره محرز گشته و چون ابليس از سجود استكبار نمود .\r\n75 - * ( قالَ ) * گفت حق سبحانه به او كه * ( يا إِبْلِيسُ ما مَنَعَكَ ) * اى ابليس چه چيز باز داشت تو را * ( أَنْ تَسْجُدَ ) * آنكه سجده كنى * ( لِما خَلَقْتُ ) * مر آن چيزى را كه آفريده‌ام * ( بِيَدَيَّ ) * بهر دوست خود ، ذكر دست به جهت اضافه خلقت آدمست به خود يعنى به خودى خود او را آفريده‌ام بىتوسط پدر و مادر و اعانت غير ، و بعضى گفته‌اند كه مراد از يد قدرت است يعنى او را بقدرت كامله خود خلق نمودم و تثنيه آن تنبيه است بر مزيد قدرت در آفرينش آدم و اختلاف فعل و در بعضى تفاسير مذكور است كه مراد از يدين يد قدرت و يد نعمت است يعنى چه چيز مانع تو شد از آن كه سجده كنى آن چيزى را كه بيد قدرت و يد نعمت خود خلق فرموده‌ام .\r\n76 - * ( أَسْتَكْبَرْتَ ) * آيا تكبر كردى بدون استحقاق و مرتفع ساختى نفس خود را فوق قدر خود * ( أَمْ كُنْتَ مِنَ الْعالِينَ ) * يا هستى تو از جماعتى كه بلند مرتبه‌اند و مستحق تفوق ،\r\n","description":"","footnote":"","page_name":" 69 ","page_number":69},
  {"content":"\r\nو گفته‌اند بعضى از ملائكه هستند كه متحيرند در مطالعه و به جهت شدت توجه و استغراق تام به او سبحانه مأمور نشدند بسجود ، و قول او سبحانه كه * ( أَمْ كُنْتَ مِنَ الْعالِينَ ) * اشارت به ايشانست و مؤيد اينست قوله تعالى فى سورهء الانبياء وَلَه مَنْ فِي السَّماواتِ وَالأَرْضِ وَمَنْ عِنْدَه و نعم ما قيل :\r\n\r\nاز ملايك جماعتى هستند\r\nكه ز جام جمال او مستند\r\n\r\nو بنا بر اين مراد از قول او سبحانه كه فَسَجَدَ الْمَلائِكَةُ كُلُّهُمْ أَجْمَعُونَ ملائكه اى باشند كه بسجود او مأمور شدند ، يعنى جميع فرشتگانى كه بسجود مأمور شدند سجده آدم كردند ، و نزد جماعتى آنست كه متولهان و متحيران مذكور غير ملائكه‌اند لكن به اسمى از اسماء در سماء اشتهار نيافته‌اند و اشار اليه المولوى الرومى فى المثنوى :\r\n\r\nبار ديگر از ملك پران شوم\r\nآنچه اندر وهم نايد آن شوم\r\n\r\nو بعضى بر آنند كه معنى آنست كه آيا الحال استكبار نمودى يا هميشه از جملهء مستكبران بودى بدون استحقاق ، و مقوى قول اولست آنكه ابليس اختيار شق ثانى كه آن استحقاق تفوقست نموده .\r\n77 - * ( قالَ ) * گفت كه * ( أَنَا خَيْرٌ مِنْه ) * من بهترم از آن مخلوق زيرا كه * ( خَلَقْتَنِي ) * بيافريدى مرا * ( مِنْ نارٍ ) * از آتش كه در غايت لطافت و نورانيت است و غلبيت * ( وَخَلَقْتَه ) * و آفريدى او را * ( مِنْ طِينٍ ) * از گل كه در غايت كثافت و ظلمانيت و مغلوبيت است هر گاه كه نار افضل از خاك باشد چگونه فاضل سجدهء مفضول كند و شكى نيست در آنكه ابليس در اين امر مغلطه خورده چنان كه تفصيل آن در سورهء اعراف سمت ذكر يافته و لذا حق سبحانه در جواب او .\r\n78 - * ( قالَ ) * گفته كه * ( فَاخْرُجْ مِنْها ) * پس بيرون رو از بهشت يا از آسمانها يا از خلقت جميل كه افتخار به آن مىكردى * ( فَإِنَّكَ رَجِيمٌ ) * پس بدرستى كه تو رانده شده اى از رحمت خدا و دور مانده اى از رتبهء كرامت .\r\n79 - * ( وَإِنَّ عَلَيْكَ ) * و بدرستى كه بر تو است * ( لَعْنَتِي ) * راندن من يعنى خشم و غضب من * ( إِلى يَوْمِ الدِّينِ ) * تا روز جزا ، و در روايت واقع شده كه حق سبحانه و تعالى خلقت او را متغير ساخت به اين وجه كه سفيدى او را بسياهى و نورانيت او را بظلمت بدل كرد و او را با قبح وجهى مصور ساخت ، و بدانكه اگر چه ظاهر كلمه * ( إِلى ) * مقتضى آنست كه نهايت لعن ابليس تا روز قيامت باشد و بعد از آن منقطع شود اما حقيقت معنى به آن راجعست كه لعنت خدا بر ابليس است در دنيا و چون روز قيامت رسد آن لعنت چندان بر او مضاعف شود كه لعنت دنيا در جنب آن حقير\r\n","description":"","footnote":"","page_name":" 70 ","page_number":70},
  {"content":"\r\nنمايد بر وجهى كه گويا در دنيا ملعون نبوده ، القصه چون طوق لعنت بر گردن ابليس آمد .\r\n80 - * ( قالَ رَبِّ ) * گفت اى پروردگار من چون مرا از رحمت خود محروم گردانيدى و مرا ملعون و مطرود درگاه ساختى * ( فَأَنْظِرْنِي ) * پس مهلت ده مرا يعنى شربت مرگ به من نچشان * ( إِلى يَوْمِ يُبْعَثُونَ ) * تا روزى كه برانگيخته شوند مردمان .\r\n81 -\r\n* ( قالَ ) * گفت خداى تعالى در جواب كه * ( فَإِنَّكَ مِنَ الْمُنْظَرِينَ ) * بدرستى كه تو از جمله مهلت داده شدگانى .\r\n82 - * ( إِلى يَوْمِ الْوَقْتِ الْمَعْلُومِ ) * تا روز وقتى كه معلوم و معين است نزد من و متقدم و متأخر نميشود و مراد نفخه زمان اوليست كه همه خلايق در آن وقت شربت مرگ بچشند يعنى روزى كه وقت نفخه جزئيست از اجزاى آن و چون ابليس وعدهء انظار شنيد .\r\n83 - * ( قالَ ) * گفت به حق سبحانه كه * ( فَبِعِزَّتِكَ ) * پس بغالبيت و قهاريت تو سوگند كه بهر طريقى كه توانم * ( لأُغْوِيَنَّهُمْ ) * هر آينه گمراه گردانم اولاد آدم را * ( أَجْمَعِينَ ) * همه ايشان .\r\n84 - * ( إِلَّا عِبادَكَ مِنْهُمُ ) * مگر بندگان تو از فرزندان او * ( الْمُخْلَصِينَ ) * كه پاك كرده شدگانند ، يعنى ايشان را پاكيزه گردانيده از لوث شرك و نگهداشته از شوب خطيئه و عصيان كه مرا بر ايشان راهى نيست مراد جماعتىاند كه بصفت عصمت متصفاند چون انبياء و ائمه هدى عليهم السّلام ، بعد از آن حق سبحانه در جواب او .\r\n85 - * ( قالَ ) * فرمود كه * ( فَالْحَقُّ ) * پس من كه خداى بحقم نه باطل * ( وَالْحَقَّ ) * و درستى و راستى از منست * ( أَقُولُ ) * ميگويم راست و درست و اين بنا بر آنست كه حق اول خبر مبتداى محذوف باشد و حق ثانى مبتداى خبر محذوف و مفعول * ( أَقُولُ ) * محذوف و ميتواند بود كه * ( فَالْحَقُّ ) * مبتدا باشد و خبر او ( قسمى ) محذوف و حق دوم مبتدا باشد و خبر او * ( أَقُولُ ) * بر تقدير حذف مفعول يعنى درستى و راستى سوگند من است و حق ميگويم و بنا بر اين * ( وَالْحَقَّ أَقُولُ ) * جملهء معترضه باشد ميان جملهء قسم و جواب او يعنى * ( لأَمْلأَنَّ جَهَنَّمَ ) * پس مراد آنست كه به حق سوگند ميخورم كه هر آينه پرسازم دوزخ را * ( مِنْكَ ) * از جنس تو يعنى از تو و از ساير شياطين * ( وَمِمَّنْ تَبِعَكَ ) * و از آنها كه پيروى تو كرده باشند * ( مِنْهُمْ ) * از آدميان * ( أَجْمَعِينَ ) * همهء ايشان و بنا بر قول اول * ( لأَمْلأَنَّ ) * تفسير قول حق است ، آنكه پيغمبر خود را خطاب مىكند كه :\r\n86 - * ( قُلْ ) * بگو اى محمّد مر كفار مكه را * ( ما أَسْئَلُكُمْ ) * نميطلبم شما را * ( عَلَيْه ) * بر تبليغ وحى و اداى رسالت و هدايت شما به راه حق * ( مِنْ أَجْرٍ ) * هيچ مزدى يعنى مالى كه شما به جهت\r\n","description":"","footnote":"","page_name":" 71 ","page_number":71},
  {"content":"\r\nآن به من عطا نمائيد * ( وَما أَنَا ) * و نيستم من * ( مِنَ الْمُتَكَلِّفِينَ ) * از جملهء تكلف كنندگان ، يعنى از جماعتى كه بتصنع چيزى از خود ظاهر كنند كه در ايشان نباشد و اهليت آن نداشته باشند ، مراد آنست كه من در نسبت نبوت و انزال قرآن به خود منتحل و متقول نيستم چه شما ميدانيد كه من هرگز متصنع نبوده‌ام و دعوى چيزى كه نزد من نبوده نكرده‌ام تا انتحال نبوت كنم و تقوّل قرآن نمايم پس از سر تحقق بدانيد كه :\r\n88 - * ( إِنْ هُوَ ) * نيست قرآن * ( إِلَّا ذِكْرٌ ) * مگر پندى از جانب او سبحانه * ( لِلْعالَمِينَ ) * مر جميع عالميان را از جن و انس ، و صاحب كشاف از حضرت رسالت پناه صلى اللَّه عليه و آله و سلم نقل كرده كه\r\nللمتكلف ثلاث علامات ينازع من فوقه و يتعاطى ما لا ينال و يقول ما لا يعلم\r\nيعني علامت متكلف سه چيز است يكى آنكه نزاع كند با كسى كه برتر از او باشد دوم آنكه فرا گيرد چيزى را كه مقدور او نباشد كه به آن برسد سوم آنكه گويد چيزى را كه نداند . و بخارى در صحيح نقل كرد كه ابن مسعود باصحاب خود گفت كه اى مردمان هر كه چيزى ميداند بايد كه بگويد و هر كه نداند بايد كه بگفتار اللَّه اعلم قائل شود زيرا كه از جملهء علوم است اينكه شخصى در مسئله اى كه مجهول او است بكلمهء اللَّه اعلم ترنم نمايد و جواب آن را از سر خود نگويد چه حق سبحانه پيغمبر خود را فرمود كه قُلْ ما أَسْئَلُكُمْ عَلَيْه مِنْ أَجْرٍ وَما أَنَا مِنَ الْمُتَكَلِّفِينَ بعد از آن از روى تهديد خطاب بكفار مكه مىكند و ميگويد كه :\r\n87 - * ( وَلَتَعْلَمُنَّ ) * البته بدانيد * ( نَبَأَه ) * خبر قرآن را يعنى صدق آنچه در او است از وعد و وعيد ، يا عالم شويد بصدق خبر محمّد صلى اللَّه عليه و آله و سلم * ( بَعْدَ حِينٍ ) * بعد از هنگامى كه آن حين موت است يا روز قيامت يا وقت ظهور اسلام كه آن روز بدر است ، و كلبى گفته كه معنى آنست كه هر كه زنده بماند عالم شود بصدق اين نزد ظاهر گشتن كار دين و هر كه بميرد علم به آن پيدا كند بعد از فناء يا در روز جزاء .\r\n","description":"","footnote":"","page_name":" 72 ","page_number":72},
  {"content":"\r\n\r\nسورة الزّمر\r\nو اين را سورة العزة نيز گويند و در مكه نزول اجلال يافته الا آيهء قُلْ يا عِبادِيَ كه در مدينه نازل شده ، و بعضى دو آيه ديگر كه بعد از آيه قُلْ يا عِبادِيَ واقع شده نيز مستثنى ميكنند و ميگويند كه اين هر سه آيه در شأن وحشى قاتل حمزه عليه السلام در مدينه نازل گشته .\r\nو عدد آيه آن هفتاد و پنج است بعدد كوفى و هفتاد و سه است بعدد شامى و هفتاد و دو در غير اين هر دو ، و اختلاف در هفت آيه است فِي ما هُمْ فِيه يَخْتَلِفُونَ غير كوفى مُخْلِصاً لَه الدِّينَ در موضع دوم و مُخْلِصاً لَه دِينِي و مِنْ هادٍ در موضع دوم فَسَوْفَ تَعْلَمُونَ كوفى فَبَشِّرْ عِبادِ عراقى و شامى و مِنْ تَحْتِهَا الأَنْهارُ مكى و شامى :\r\nابى بن كعب از حضرت رسالت صلى اللَّه عليه و آله و سلم روايت كند كه هر كه سورة الزمر بخواند حق سبحانه او را از رحمت خود نااميد نگرداند و ثواب خائفين و خاشعين در نامهء اعمال او ثبت نمايد ، و هارون بن خارجه از امام جعفر صادق عليه السّلام نقل كرده كه هر كه سورة الزمر قرائت نمايد حق سبحانه شرف دنيا و عقبى بوى عطا فرمايد و او را بر ساير مردمان غالب گرداند بر وجهى كه هر كه او را بيند هيبت و سطوت او بر دل او نشيند اگر چه مال عساكر نداشته باشد و بدن او را از آتش دوزخ حرام گرداند و هزار مدينه از براى او در بهشت بنا كند و در هر مدينه هزار قصر باشد و در هر قصرى صد حور با وجود اين همه چشمه تسنيم و سلسبيل و چشمه آب صافى و شراب لذيذ و دو باغ كه از كثرت سبزى بسياهى و حور مقصورات به او كرامت فرمايد .\r\nو عايشه روايت كرده كه حضرت رسالت صلى اللَّه عليه و آله و سلم هر شب سورهء بنى اسرائيل و سورة الزمر تلاوت فرمودى و مردمان را بر آن ترغيب نمودى .\r\nو بدانكه چون حق سبحانه اختتام سورهء ( ص ) بذكر قرآن نمود افتتاح اين سوره را نيز بذكر قرآن كرده فرمود كه :\r\n1 -\r\n* ( بِسْمِ اللَّه الرَّحْمنِ الرَّحِيمِ تَنْزِيلُ الْكِتابِ ) * فرو فرستادن قرآن بر محمّد صلى اللَّه عليه و آله و سلم * ( مِنَ اللَّه ) * از جانب خداى تعالى * ( الْعَزِيزِ ) * كه غالبست بر خلايق در جميع احوال و متعالى از اشباه و امثال * ( الْحَكِيمِ ) * دانا در همه افعال و اقوال ، ايراد اين دو صفت به جهت تحذير مردمانست از مخالفت قرآن و اعلام ايشان به آنكه او حافظ است از تغيير و تبديل آن :\r\n","description":"","footnote":"","page_name":" 73 ","page_number":73},
  {"content":"\r\n2 - * ( إِنَّا أَنْزَلْنا ) * بدرستى كه ما فرو فرستاديم * ( إِلَيْكَ الْكِتابَ ) * بسوى تو اين كتاب را كه قرآن است * ( بِالْحَقِّ ) * براستى و درستى نه بباطل و كجى يا بسبب اثبات حق و اظهار احكام معبود مطلق * ( فَاعْبُدِ اللَّه ) * پس پرستش كن خداى را * ( مُخْلِصاً ) * در حالتى كه پاكيزه كننده باشى براى وى * ( لَه الدِّينَ ) * پرستش را ، ظاهر خطاب متوجه به حضرت است و از روى حقيقت مراد امتند يعنى اى امت مرحومه طاعت خود را از شرك و رياء پاك و پاكيزه داريد :\r\n3 - * ( أَلا لِلَّه ) * بدانيد كه مر خداى راست * ( الدِّينُ الْخالِصُ ) * پرستيدن پاك از شرك يعني سزاوار آنست كه طاعت او خالص باشد از شوب رياء و لوث شركت زيرا كه متفرد است در الوهيت و يكتا در رتبهء ربوبيت ، قتاده گفته كه دين خالص كلمه توحيد است و گفته‌اند كه مراد اعتقاد امور واجبه است از توحيد و عدل و نبوت و امامت و معاد و عمل بموجب شريعت و تبرّى از هر دينى كه غير از اين است پس در تهديد اهل شرك درآمده ميفرمايد كه :\r\n* ( وَالَّذِينَ اتَّخَذُوا ) * و آنان كه فرا گرفتند * ( مِنْ دُونِه ) * بجز از خداى به حق * ( أَوْلِياءَ ) * دوستان يعنى خدايانى كه دوستى ايشان به آنها از حيثيت زعم معبوديت است در حق ايشان از ملائكه و عيسى و اصنام و شمس و نجوم و شجر و حجر و غير آن و ميگويند به اعتقاد باطل * ( ما نَعْبُدُهُمْ ) * نميپرستيم ايشان را * ( إِلَّا لِيُقَرِّبُونا ) * مگر براى آنكه نزديك گردانند ما را * ( إِلَى اللَّه ) * بسوى رحمت خدا * ( زُلْفى ) * نزديك گردانيدنى يعنى پرستيدن ما ايشان را به جهت آنست كه تا شفاعت ما بكنند و بسبب ان شفاعت مقرب درگاه الهى شويم * ( إِنَّ اللَّه يَحْكُمُ ) * ميتواند بود كه اينخبر * ( الَّذِينَ ) * باشد نه « يقولون » كه مقدر است در * ( ما نَعْبُدُهُمْ ) * و بنا بر اين « يقولون » با حرف عطف محذوف باشد و معنى آنكه آن كسانى كه عبادت غير خدا ميكنند و قائل قول مذكور اند بدرستى كه خداى تعالى حكم كند به حق * ( بَيْنَهُمْ ) * ميان اين مشركان بد اعتقاد در روز معاد * ( فِي ما هُمْ فِيه ) * در آن چيزى كه ايشان در آن * ( يَخْتَلِفُونَ ) * اختلاف ميكنند و ظاهر سازد بطلان همه را يعنى مدعاى هر يك از اين مشركان آنست كه معبود او حق است و غير آن باطل مثلا يهود و نصارى ميگويند كه عزير و عيسى معبود بحقاند و غير او باطل ، و بنى مليح قايلند به اينكه ملايكه معبود بحقند نه غير ايشان ، و همچنين هر يك از آفتاب پرست و ستاره پرست و گوساله پرست در حق يكديگر چنين ميگويند حق سبحانه حكم كند ميان ايشان در روز موعود و به آن نمايد بطلان هر يك از معبودان ايشان را و همه مشركان را به راه دوزخ امر نمايد .\r\n* ( إِنَّ اللَّه ) * بدرستى كه خداى تعالى * ( لا يَهْدِي ) * راه ننمايد بطريق اهل بهشت يا آنكه حكم نكند باهتداء يا لطف نكند به جهت اصرار و تصميم كفر با وجود تمكين و قدرت عقل و نصب\r\n","description":"","footnote":"","page_name":" 74 ","page_number":74},
  {"content":"\r\nادله و ازاحهء علت و ارسال رسل ، و در وادى ضلالت بگذارد * ( مَنْ هُوَ ) * آن كس را كه او * ( كاذِبٌ ) * دروغگو است در دعوى شفاعت آله * ( كَفَّارٌ ) * ناسپاس در حق منعم حقيقى خود كه منكر وحدانيت او باشد و جاحد اخلاص عبادت او پس به جهت رد دعوى بنى مليح و نصارى و يهود كه قايل ( الملائكة بنات اللَّه ) . و الْمَسِيحُ ابْنُ اللَّه . و عُزَيْرٌ ابْنُ اللَّه بودند ميفرمايد كه :\r\n4 - * ( لَوْ أَرادَ اللَّه ) * اگر خواستى خداى تعالى بر سبيل فرض * ( أَنْ يَتَّخِذَ وَلَداً ) * آنكه فرا گيرد فرزندى چنان كه اهل شرك دعوى ميكنند و گمان مىبرند * ( لَاصْطَفى ) * هر آينه برگزيدى * ( مِمَّا يَخْلُقُ ) * از آنچه مىآفريند * ( ما يَشاءُ ) * آنچه خواستى چه غير او هيچ موجودى نيست الا كه مخلوق او است پس از مخلوقات آنچه خواهند به او سبحانه نسبت دهند ، و نظير اينست آيه كريمه لَوْ أَرَدْنا أَنْ نَتَّخِذَ لَهْواً لَاتَّخَذْناه مِنْ لَدُنَّا ليكن چون ميان والد و مولود مجانست شرط است و مخلوق مماثل خالق نيست پس بلا شبهه * ( سُبْحانَه ) * پاك است از اتخاذ ولد * ( هُوَ اللَّه الْواحِدُ ) * او است خداى يگانه چه الوهيت حقيقت مستلزم وحدت ذاتيه است و وحدت ذاتيه منافى مماثلت و مشابهت او بما سوى فضلا عن التوالد و التناسل زيرا كه هر يك از مثلين مركب است از حقيقت مشتركه و آن منافى وحدت است * ( الْقَهَّارُ ) * قهر كننده و درهم شكننده جميع جبابره و اين منافات دارد باتخاذ شريك و قبول زوالى كه محوّج ولد است ، بعد از آن تنبيه مىنمايد بر كمال قدرت خود كه دالست بر نفى احتياج شريك و ولد و ميگويد كه خداى به حق آن كسى است كه بقدرت كامله :\r\n5 - * ( خَلَقَ السَّماواتِ وَالأَرْضَ ) * بيافريد آسمانها و زمين را * ( بِالْحَقِّ ) * براستى نه بباطل و ببازى بلكه در آفريدن آنها چندين هزار آثار قدرت و اطوار حكمت مندرج است تا متفكران و متدبران در آن تفكر و تدبر نموده پى بمعرفت او برند و بوحدت او آگاهى يابند * ( يُكَوِّرُ اللَّيْلَ ) * در ميآرد شب را * ( عَلَى النَّهارِ ) * بروز يعنى بپردهء ظلمت شب نور روز را ميپوشاند * ( وَيُكَوِّرُ النَّهارَ ) * و درمياورد روز را * ( عَلَى اللَّيْلِ ) * بر شب يعنى بشعاع ضياء روز ظلمت شب را پنهان ميسازد يا شب را بروز مىافزايد و روز را ميكاهد و روز را بشب متزايد ميسازد و شب را متناقص ميگرداند * ( وَسَخَّرَ الشَّمْسَ وَالْقَمَرَ ) * و رام كرد آفتاب و ماه را يعنى جارى ساخت ايشان را با طرز واحد * ( كُلٌّ يَجْرِي ) * هر يك از ايشان ميرود در فلك خود * ( لأَجَلٍ مُسَمًّى ) * تا زمانى نام برده شده يعنى وقت معين كه منتهى در او است در سير هر روزه يا هر ماهه و هر ساله يا وقت انقطاع سير او كه روز قيامت است * ( أَلا هُوَ الْعَزِيزُ ) * بدانيد كه خداى غالبست بر همه چيزها و جميع مكونات مغلوب اويند * ( الْغَفَّارُ ) * آمرزنده كه با وجود شرك و معصيت سلب نمىنمايد\r\n","description":"","footnote":"","page_name":" 75 ","page_number":75},
  {"content":"\r\nاز بنى آدم اصناف نعمت و معاجله نمينمايد بعقوبت به جهت وفور رحمت و عموم منفعت ، و شبهه اى نيست در آن كه كسى كه قادر باشد بر خلق سماوات و ارضين و تسخير شمس و قمر و ادخال ليل در نهار و به عكس اين منزه خواهد بود از اتخاذ ولد و شريك زيرا كه آن از صفات محتاجين است و نيز از جملهء كمال قدرت او است اينكه :\r\n6 - * ( خَلَقَكُمْ ) * بيافريد شما را اى فرزندان آدم * ( مِنْ نَفْسٍ واحِدَةٍ ) * از تنى تنها كه آدم عليه السلام است * ( ثُمَّ جَعَلَ ) * پس بيافريد * ( مِنْها ) * از آن نفس ، يعنى از پهلوى چپ او يا از فضلهء طين او * ( زَوْجَها ) * زن او را يعنى حوا بدانكه چون خلق آدم و خلق حوا دو آيتاند از جملهء آياتى كه دالند بر وحدانيت و قدرت او سبحانه كه يكى از آنها عادت مستمره است و ديگرى عادت غير مستمره زيرا كه معهود نيست كه خلق زن از ضلع رجل باشد پس آيت ثانيه ادخل خواهد بود در اكمال قدرت و لهذا آن را بلفظ * ( ثُمَّ ) * كه دالست بر تراخى ايراد نموده تا تنبيه باشد بر مباينت آن از آيه اولى از روى فضل و مزيت و تراخى آن از آن در زيادتى دلالت بر كمال قدرت او پس تراخى * ( ثُمَّ ) * در اينمقام در وجود نباشد چنان كه متبادر است بلكه در منزلت و مزيت باشد و اين وجه گاهى صحيح است كه خلق از ضلع آدم عليه السّلام باشد نه از فضله طين او ، و بعضى گويند كه * ( ثُمَّ ) * متعلق است بمعنى كه لفظ * ( واحِدَةٍ ) * كه متضمن آنست يعنى بيافريد شما را از نفس واحده كه اول او را تنها خلق نموده و بعد از آن آن را مشفع ساخت بزوج او كه حوا است ، پس بنا بر اين نيز * ( ثُمَّ ) * دلالت نميكند بر تأخير خلق حوا از اولاد در وجود ، و نزد بعضى آنست كه حق سبحانه بعد از خلق آدم ذريت او را در ظهر آدم بيافريد و بعد از آن حوا را بيافريد پس تراخى در وجود باشد ، و چون ابداع ابدان و افاضهء روح در آن اعظم نعم است از اينجهت اول بيان آن نمود و بعد از آن شروع در نعم ديگر كرده فرمود كه * ( وَأَنْزَلَ لَكُمْ ) * و ايجاد كرد براى شما * ( مِنَ الأَنْعامِ ) * از چهارپايان * ( ثَمانِيَةَ أَزْواجٍ ) * هشت صنف را كه زوج يكديگراند يعنى نر و ماده‌اند از شتر و گاو و ميشينه و بزينه ، و ايثار انزال بر ابداع و انشاء تنبيه است بر آنكه نشو انعام بنباتست و ثمر نبات به آب باران كه سبب آنست پس از اين قبيل تسميه مسبب باشد باسم سبب و نظير اينست كريمه قَدْ أَنْزَلْنا عَلَيْكُمْ لِباساً چه انزال باران سبب قطن است كه مأخذ لباس است ، و بعضى بر آنند كه حق سبحانه اصناف هشتگانه را از بهشت فرستاد به زمين ، پس انزال بمعنى حقيقى خود باشد ، و جماعتى ديگر گفته‌اند كه معنى آنست كه حق سبحانه نزل شما گردانيد اين هشت صنف را پس در صدد تفصيل خلق بنى آدم درآمده ميفرمايد كه * ( يَخْلُقُكُمْ ) * مىآفريند شما را * ( فِي بُطُونِ أُمَّهاتِكُمْ ) * در شكمهاى مادران شما * ( خَلْقاً مِنْ بَعْدِ خَلْقٍ ) * آفريدنى پس از آفريدنى يعنى نطفه را علقه ميسازد و علقه را مضغه پس آن مضغه را استخوان عارى\r\n","description":"","footnote":"","page_name":" 76 ","page_number":76},
  {"content":"\r\nميآفريند و بعد از آن گوشت را بر او ميپوشاند پس تسويه آن مىكند ، و ابن زيد بر آنست كه اين ترتيب خلق در ظهر آدم بوده و باى حال به ترتيب و تدريج تسويه آن نموده * ( فِي ظُلُماتٍ ثَلاثٍ ) * در سه تاريكى كه آن ظلمت مشيت و ظلمت رحم و ظلمت بطن است و اين قول مرويست از امام محمّد باقر عليه السّلام و بعضى گفته‌اند كه مراد ظلمت صلب است و رحم و بطن * ( ذلِكُمُ ) * آنكه خلق اين اشياء كرده و مىكند * ( اللَّه رَبُّكُمْ ) * خدائيست كه آفريدگار و پروردگار شما است * ( لَه الْمُلْكُ ) * مر او راست پادشاهى مطلق بر جميع مخلوقات كه فنا و زوال به او متسرى نشود * ( لا إِله إِلَّا هُوَ ) * نيست معبودى به حق الا او * ( فَأَنَّى تُصْرَفُونَ ) * پس كجا برگردانيده ميشويد از راه حق كه توحيد است و ميل مينمائيد باشراك با وجود اين دلايل ساطعه و حجج لامعه :\r\n7 - * ( إِنْ تَكْفُرُوا ) * اگر كافر شويد اى اهل مكه يا كفران نعمت او بكنيد و بشكر آن قيام ننمائيد * ( فَإِنَّ اللَّه غَنِيٌّ ) * پس بدرستى كه خداى تعالى بىنياز است * ( عَنْكُمْ ) * از ايمان يا شكر گزارى شما پس كفر و كفران شما ضررى به او نميرساند بلكه عاقبت جزاى آن بشما راجع خواهد شد * ( وَلا يَرْضى ) * و نمىپسندد * ( لِعِبادِه الْكُفْرَ ) * مر بندگان خود را كفر و كفران را و امر به آن نمىنمايد زيرا كه آن منشأ ضرر مىشود و او سبحانه به جهت رحمت واسعه خود و استقباح مضرت اراده ضرر عباد نميكند اين آيه اوضح ادله است بر آنكه او سبحانه مريد كفر عباد نيست زيرا كه مريد كفر فرع رضاى آنست و آيه دالست بر عدم رضا پس مريد كفر نباشد * ( وَإِنْ تَشْكُرُوا ) * و اگر سپاس دارى كنيد بر نعمت ايمان و غير آن * ( يَرْضَه لَكُمْ ) * به پسندد آن را از براى شما نه از براى خود زيرا كه شكرگزارى سبب مزيد نعمت دنيوى و موجب زيادتى درجهء اخرويه است پس مآل شكر بشما راجع خواهد شد نه به او چه حق سبحانه غنى مطلق است پس اينكه مريد طاعت است براى صلاح بندگانست و اينكه كاره معصيت است به جهت رفع مضرت از نفس ايشان * ( وَلا تَزِرُ ) * و برندارد * ( وازِرَةٌ ) * نفسى كه بردارندهء بار گران خود است * ( وِزْرَ أُخْرى ) * بار گران نفس ديگر را يعنى حق سبحانه بگناه زيد عمر را مؤاخذه ننمايد چه آن عدول است از عدالت پس هر كس بردارندهء وزر خود است و مؤاخذ بگناه خود * ( ثُمَّ إِلى رَبِّكُمْ ) * پس بسوى پروردگار شما است * ( مَرْجِعُكُمْ ) * جاى بازگشت شما يعنى مرجع فعل نيك و بد شما بسوى او است * ( فَيُنَبِّئُكُمْ ) * پس خبر خواهد داد شما را * ( بِما كُنْتُمْ تَعْمَلُونَ ) * به آنچه بوديد كه در دنيا عمل مىكرديد و بر وفق آن مجازات خواهد داد و هيچ چيز از او پوشيده و پنهان نخواهد شد زيرا كه :\r\n* ( إِنَّه عَلِيمٌ ) * بدرستى كه او دانا است * ( بِذاتِ الصُّدُورِ ) * به آنچه در سينه ها است\r\n","description":"","footnote":"","page_name":" 77 ","page_number":77},
  {"content":"\r\nاز اسرار مخفيه پس چگونه اعمال شما از او پوشيده شود ، آورده‌اند كه عتبة بن ربيعه يا ابو حذيفة ابن مغيره ببليه اى گرفتار شده بجانب حضرت احديت انابت كرده ترك عبادت اصنام نمود چون بليت بنعمت مبدل شد طريق ارتداد پيش گرفته مشرك گشت و باضلال مردمان مشغول شد حق سبحانه آيه فرستاد كه :\r\n8 - * ( وَإِذا مَسَّ الإِنْسانَ ) * چون رسيد آدمى را يعنى عتبه يا ابو حذيفه را * ( ضُرٌّ ) * ضررى از مرض و قحطى و شدت و غير آن از اقسام محنت و بليه * ( دَعا رَبَّه ) * بخواند پروردگار خود را * ( مُنِيباً إِلَيْه ) * در حالتى كه بازگردنده است بسوى او و استعانت نماينده بدرگاه او و ترك كنندهء عبادت غير او * ( ثُمَّ إِذا خَوَّلَه ) * پس چون عطا فرمود خداى تعالى او را * ( نِعْمَةً مِنْه ) * نعمتى از نزد خود يعنى آن نقمت را بنعمت بدل نمود و او مشعوف و مغرور آن نعمت شده * ( نَسِيَ ) * فراموش گردانيد * ( ما كانَ ) * آن چيزى را يعنى ضررى را كه بود * ( يَدْعُوا إِلَيْه ) * كه ميخواند خداى را بسوى كشف و رفع آن و محتمل است كه * ( ما ) * عبارت باشد از دعا و ضمير مجرور راجع به خدا يعنى فراموش كرد دعائى را كه به آن تضرع مينمود بسوي خداى تعالى و ميتواند بود كه * ( ما ) * بمعنى * ( مِنْ ) * باشد از قبيل وَما خَلَقَ الذَّكَرَ وَالأُنْثى و ضمير مجرور راجع به ضرر ، معنى اينكه فراموش نمود آن كسى را كه ميخواند او را بسوى دفع آن ضرر * ( مِنْ قَبْلُ ) * پيش از وصول اين نعمت * ( وَجَعَلَ لِلَّه ) * و گردانيد براى خدا * ( أَنْداداً ) * همتايان يعنى بتان را شريك وى ساخت در عبادت * ( لِيُضِلَّ ) * تا گمراه گرداند مردمان را * ( عَنْ سَبِيلِه ) * از راه خداى كه طريق اسلام است * ( قُلْ ) * بگو اى محمد اين كافر جاحد را از روى تهديد * ( تَمَتَّعْ ) * بر خوردار باش * ( بِكُفْرِكَ ) * بنا گرويدن خود * ( قَلِيلًا ) * در زمان اندك يعنى زمان دنيا كه در جنب آخرت در نهايت قلتست و مراد آنست كه در اين زمان حقير از متمتعات قليل و كثير هر چه خواهى ارتكاب كن كه عنقريب اين نعمت قليله سمت زوال خواهد يافت و بعد ذلك * ( إِنَّكَ ) * بدرستى كه تو * ( مِنْ أَصْحابِ النَّارِ ) * از جملهء ياران دوزخ خواهى بود از اهل سعير و جحيم و عذاب اليم و معلوم است كه لذات دنياى فانيه در جنب عقوبات عقبى باقيه چه خواهد بود پس ميفرمايد كه آيا اين كافر معاند بهتر است ؟\r\n9 - * ( أَمَّنْ هُوَ ) * يا آن كسى كه او * ( قانِتٌ ) * ايستاده دعا كننده است در اثناى صلاة يا هميشه قايم است بوظايف عبادت يا قارى قرآن است * ( آناءَ اللَّيْلِ ) * در ساعتهاى شب و مؤيد قول اولست اينكه از امام محمّد باقر عليه السّلام منقولست كه مراد از اين متهجد است كه در نماز شب قنوت خواند ، يعنى آن كسى كه او بقنوت اشتغال مينمايد در نماز شب * ( ساجِداً ) * در حالتى كه سجده كننده است مر خداى را * ( وَقائِماً ) * و قيام نماينده يعنى گاهى در نماز سجده كند و گاهى بقيام مشغول شود * ( يَحْذَرُ الآخِرَةَ ) * بترسد\r\n","description":"","footnote":"","page_name":" 78 ","page_number":78},
  {"content":"\r\nاز عذاب آن سراى * ( وَيَرْجُوا ) * و اميد دارد * ( رَحْمَةَ رَبِّه ) * بخشش آفريدگار خود را يعنى با وجود كثرت طاعات و عبادات متردد است ميان خوف و رجا و هيچكدام از مضمون وَلا تَيْأَسُوا مِنْ رَوْحِ اللَّه و منطوق فَلا يَأْمَنُ مَكْرَ اللَّه را بر ديگرى رجحان نميدهد چنان كه دأب اهل ايمانست و در حديث آمده كه\r\nلو وزن خوف المؤمن و رجاءه لاعتدلا\r\nاگر خوف مؤمن را با رجاى او وزن كنند هر دو مساوى يكديگر باشند و هيچيك بر ديگرى راجح نيايد چه ترجيح خوف باعث قنوطست از ثواب و رجحان رجا ايمنى از عذاب و هر دو مذمومند نزد رب الارباب .\r\nو گويند اين آيه در شأن عمار و سلمان است پس حقتعالى بعد از نفى استواء فريقين در قوهء عمليه سلب استواء ايشان مىكند باعتبار قوت علميه و ميگويد كه * ( قُلْ ) * بگو اى محمّد بكفار از روى توبيخ و انكار * ( هَلْ يَسْتَوِي ) * آيا برابر باشند * ( الَّذِينَ يَعْلَمُونَ ) * آنان كه ميدانند دلايل توحيد را و بوحدت او متقيناند * ( وَالَّذِينَ لا يَعْلَمُونَ ) * و آنان كه علم ندارند بيگانگى او و از سر جحود و عناد پاى از مضيق بيگانگى كفر به فضاى معرفت نمينهند با وجود دلائل ظاهره و حجج ساطعه بر وحدت او سبحانه و گويند كه ايراد اين كلام به جهت تقرير قول اولست ، يعنى هم چنان كه عالم و جاهل مساوى يكديگر نيستند مطيع قانت و عاصى عانت مثل هم نيستند * ( إِنَّما يَتَذَكَّرُ ) * بجز اين نيست كه پندپذير ميشوند بامثال اين بيانات و دلايل واضحات * ( أُولُوا الأَلْبابِ ) * خداوندان عقول خالصه از شوب كدورات و اوهام فاسده ، و از امام جعفر صادق عليه السّلام مرويست كه\r\nنحن الذين يعلمون و عدونا الذين لا يعلمون و شيعتنا اولوا الالباب\r\nيعنى * ( الَّذِينَ يَعْلَمُونَ ) * در شأن ما است * ( وَالَّذِينَ لا يَعْلَمُونَ ) * نامزد دشمنان ما و * ( أُولُوا الأَلْبابِ ) * در خور شيعيان ما پس مائيم كه محلى بحليهء علم و مزين بزينت دانشيم و دشمنان مايند كه در باديه جهالت سلوك نموده‌اند و راه ضلالت و مخالفت پيموده و شيعيان مايند كه بعقول صافيه حق را از باطل تميز كرده مهتدى شده‌اند و متمسك بطريق مستقيم و صراط قويم گشته‌اند ، و در خبر است كه حضرت امير صلوات عليه شبى با قنبر در كوچه كوفه ميگذشت بدر سرايى رسيد كه يكى اين آيه ميخواند كه * ( أَمَّنْ هُوَ قانِتٌ آناءَ اللَّيْلِ ساجِداً وَقائِماً يَحْذَرُ الآخِرَةَ وَيَرْجُوا رَحْمَةَ رَبِّه ) * قنبر گفت من آنجا توقف كردم حضرت امير المؤمنين عليه السّلام بگذشت چون پاره اى راه برفت باز نگريست و مرا گفت اى قنبر چرا ايستاده اى گفتم يا امير المؤمنين آوازى حزين از اينخانه به گوش من ميرسد فرمود كه\r\nيا قنبر نوم على يقين خير من عبادة فى شك\r\nمن از اين سخن تعجب كردم و در آن سرا را نشان كردم و بگذشتم و روز ديگر آنجا رفتم و تفحص كردم سراى منافقى بود گفتم يا امير المؤمنين تو چه دانستى كه آن آواز منافق است فرمود كه راعى چگونه رعيت را نشناسد و عالم بخزاين علوم پادشاهى نباشد ،\r\nبعد از آن حق سبحانه از اهل كفر اعراض\r\n","description":"","footnote":"","page_name":" 79 ","page_number":79},
  {"content":"\r\nنمود ، خطاب مىكند به حضرت رسالت صلى اللَّه عليه و آله و سلم و ميگويد كه :\r\n10 - * ( قُلْ ) * بگو اى محمّد باهل ايمان كه حق سبحانه ميفرمايد كه * ( يا عِبادِ ) * اى بندگان من * ( الَّذِينَ آمَنُوا ) * آن بندگانى كه گرويده‌اند و بوحدت من و نبوت تو تصديق نموده‌اند * ( اتَّقُوا رَبَّكُمْ ) * بترسيد از پروردگار خود و بپرهيزيد بلزوم طاعت بر وجه قربت و مباعدت از معصيت * ( لِلَّذِينَ أَحْسَنُوا ) * مر آنان را كه كرده‌اند اعمال حسنه و افعال مرضيه * ( فِي هذِه الدُّنْيا ) * در اين جهان يا احسان نموده‌اند به غير خود از عطا و تصدقات واجبه و مندوبه و غير آن * ( حَسَنَةٌ ) * مثوبتى نيكو در نشئه آخرت كه آن خلود ايشانست در جنت ، و گويند كه مراد از احسان اتصاف نفس است باخلاق جميله و متحلى شدن بخلال پسنديده ، يعنى آن كسانى را كه در دنيا باخلاق حسنه متصف شدند و بمضمون\r\nتخلقوا بأخلاق اللَّه\r\nعمل نمودند كه آن مثوبت حسنه است و مرتبهء جميله و سدى بر آنست كه فى الدنيا منوط است بحسنه و مبين مكان آن يعنى مر ايشان راست نيكويى در اين جهان از ثناى حسن و ذكر جميل و صحت و عافيت پس به جهت مبالغه در ارتكاب طاعات و عبادات ميفرمايد كه * ( وَأَرْضُ اللَّه واسِعَةٌ ) * و رمين خدا گشاده است يعنى اگر متعذر يا متعسر باشند كه در موطن خود باعمال حسنه ارتكاب نمايند و بطاعت و عبادت مشغول شوند و اظهار شعائر اسلام كنند بايد كه از آنجا مهاجرت نموده خود را ببلاد اسلام رسانند ، و از مقاتل منقولست كه مراد بارض اللَّه ارض جنت است يعنى زمين بهشت فراخ است پس بايد كه مؤمنان بوسيلهء اعمال صالحه از مضيق زندان دنيا بيرون آمده خود را به آن فضاى وسيع و عرصه منيع رسانند ، و مؤيد قول اولست اينكه مفسران آورده‌اند كه اين آيه دربارهء مهاجرت جعفر بن ابى طالب عليه السّلام و اصحاب او نازل شده و حينئذ مراد از احسان مهاجرتست و معنى بر اين وجه كه مر آن كسانى را كه مهاجرت نموده‌اند از مكه و مدينه راحت است از دشمنان و نجات از ايذاى ايشان در اين جهان ، يا مر آنان را كه در دنيا از موطن مألوف خود مهاجرت نمودند به جهت رضاى حقتعالى ثوابى جميل است و اجرى جليل در عقبى ، و بعد از آن به جهت تنبيه اهل ايمان بر مهاجرت فرموده كه زمين خدا براى هجرت گشاده است پس بايد كه اهل ايمان از بلاد شرك جلاى وطن نموده ببلاد اسلام توجه نمايند و فارغ البال بطاعت و عبادت مشغول شوند و چون جلاى وطن مألوف و مسكن مرغوب موجب كربت غربت است و سبب تحمل مقاسات و اذيت و باعث انواع مشقت و محنت از اين جهت او سبحانه تسلى ايشان نموده به اين آيه كريمه كه * ( إِنَّما يُوَفَّى الصَّابِرُونَ ) * جز اين نيست كه به تمام و كمال داده مىشود صبر كنندگان را بر مهاجرت و مفارقت و كربت بليت * ( أَجْرَهُمْ ) * مزد ايشان را * ( بِغَيْرِ حِسابٍ ) * بيشمار يعنى از بسيارى ممكن نباشد شماره آن نگاه داشتن و احاطهء آن نمودن ، و اگر مخصوص باهل مهاجرت نباشد پس معنى\r\n","description":"","footnote":"","page_name":" 80 ","page_number":80},
  {"content":"\r\nآنست كه تمام داده شود مزد جماعتى كه صبر كنندگانند بر مشقت طاعات و اذيت عبادات و تحمل مصيبات و بليات در حالتى كه بيحساب و بيشمار باشد .\r\nآورده‌اند كه امير المؤمنين عليه السّلام را مؤذنى بود كه در اوقات نماز بدر خانه آمدى و حضرت را اعلام كردى روزى او را چشم بر كنيزكى افتاد كه در آن خانه بود آتش محبت او در كانون سينه اش اشتعال يافت بعد از آن هر روز كه بيامدى كنيز را گفتى كه حضرت امير را بگو كه وقت نماز است و من تو را دوست ميدارم تا مدت يك سال بر اين منوال بگذشت آخر الامر آن كنيز احوال را به حضرت عرض نمود حضرت فرمود كه اگر بعد از اين اين سخن را بگويد تو بگو كه من هم ترا دوست ميدارم مصلحت چيست روز ديگر كه مؤذن بيامد و همان سخن گفت كنيز آنچه حضرت امير باوامر نموده بود مؤذن گفت مؤذن گفت أصبر و تصبرين الى يوم يوفى الصابرون اجرهم به غير حساب كنيز حكايت به حضرت امير گفت حضرت امير آن كنيز را از مال خود آزاد كرد و او را بنكاح مؤذن درآورد و مؤذن بميامين نيت صبر و قصد شكيبايى بمراد خود رسيد ، پس از اينجا معلوم مىشود كه مرتبه كسانى كه كمر مقاسات بر ميان جان بسته باشند و خود را هدف تير بلا و امتحان كرده باشند در نهايت اعلى و غايت قصوى خواهند بود و اصبغ بن نباته روايت كرده كه با امير المؤمنين عليه السّلام بعيادت امام حسين عليه السّلام رفتيم امير فرمود چگونه اى يا بن رسول اللَّه گفت الحمد للَّه كه خود را بهتر مييابم بعد از آن فرمود كه مرا باز نشانيد چون او را باز نشانيدند فرمود كه\r\nسمعت جدى رسول اللَّه صلى اللَّه عليه و آله و سلم يقول يا بنى ان فى الجنة شجرة يقال لها شجرة البلوى يؤتى باهل البلاء و لا ينصب لهم ميزان و لا ينشر لهم ديوان بل يصب عليهم الاجر صبا\r\nيعنى شنيدم از جد خود رسول خدا صلى اللَّه عليه و آله و سلم ميگفت اى پسرك من بدرستى كه در بهشت درختى است كه آن را شجرة البلوى ميگويند و آن را نامزد اهل بلا گردانند و نصب ننمايند از براى ايشان ترازوى اعمال و نشر نكنند مر ايشان را ديوان افعال بلكه مزد صبر را بيحساب بر ايشان ريزان سازند و بعد از آن اين آيه را تلاوت فرمود كه * ( إِنَّما يُوَفَّى الصَّابِرُونَ أَجْرَهُمْ بِغَيْرِ حِسابٍ ) * و عياشى باسناد خود از عبد اللَّه بن سنان نقل نموده كه امام جعفر صادق عليه السّلام همين حديث را از حضرت رسول صلى اللَّه عليه و آله و سلم روايت كرده ، و بروايت ديگر از حضرت رسول صلى اللَّه عليه و آله و سلم كه\r\nانه ينصب الموازين يوم القيمة لاهل الصلاة و الصدقة و الحج فيوفون بها اجورهم و لا ينصب لاهل البلاء بل يصب عليهم الاجر صبا حتى يتمنى أهل العافية فى الدنيا أن أجسادهم تقرض بالمقاريض مما يذهب به اهل البلاء من الفضل\r\nيعنى روز قيامت نصب موازين كنند از براى اهل نماز و صدقه و حج پس جزاى اعمال ايشان را به تمام و كمال بايشان دهند و از براى بلاكشان صابر هيچ ميزانى نصب نكنند و ديوانى وضع ننمايند بلكه مزدهاى ايشان را بيحساب فرو ريزند و كار ايشان بدرجه اى رسد كه اهل عافيت در\r\n","description":"","footnote":"","page_name":" 81 ","page_number":81},
  {"content":"\r\nدنيا بالمى و اذيتى مبتلا بوده باشند تمنا كنند كه كاشكى بدنهاى ايشان را در دنيا بمقراض پاره پاره ميكردند تا امروز با اهل بلا در طريق فضل و مزيت درجه سلوك نمودندى ، در خبر است كه روز قيامت جماعت غازيان را كه در دار دنيا شربت شهادت چشيده باشند بدخول بهشت امر فرمايند چون بدر بهشت رسند جماعتى را بينند كه بر صدر جنت نشسته باشند گويند خداوندا ما فرزندان را يتيم كرديم و زنان را بيوه و جان خود را فدا ساختيم چرا اينها پيش از ما ببهشت رسيده‌اند ؟ خطاب آيد كه ايشان درويشان امت محمّداند شما در جميع عمر يك بار بتيغ كفار شهادت يافتيد ايشان در روزى صد بار بتيغ ابتلا و تير امتحان كشته ميشدند مرتبه شهادت شما بر تبهكاران ايشان نميرسد ، آورده‌اند كه كفار مكه حضرت رسالت پناه صلى اللَّه عليه و آله و سلم را گفتند تو را چه بر آن داشته كه بدعت كيشى ميكنى كه مخالف آئين ما است چرا اقتدا باشراف قوم خود نميكنى و بعبادت اصنام ميل نمىنمايى تا از اين تشويش و محنت رهايى يا بى اين آيه آمد كه :\r\n11 - * ( قُلْ ) * بگوى اى محمّد مر مشركان مكه را كه * ( إِنِّي أُمِرْتُ ) * بدرستى كه من امر كرده شده‌ام * ( أَنْ أَعْبُدَ اللَّه ) * به آنكه پرستش نمايم خداى به حق را * ( مُخْلِصاً لَه الدِّينَ ) * در حالتى كه پاكيزه كننده باشم از براى او دين را از لوث شرك يعنى مأمورم به آنكه موحد باشم و معترف بتوحيد 12 - * ( وَأُمِرْتُ ) * و فرموده شده‌ام باخلاص مذكور * ( لأَنْ أَكُونَ ) * به جهت آنكه باشم * ( أَوَّلَ الْمُسْلِمِينَ ) * اول گردن نهادگان ، يعنى مقدم و پيشواى ايشان در دنيا و آخرت چه قصب السبق در دين باخلاص است و عطف بواسطه مغايرت ثانى است به اول زيرا كه ثانى مقيد است به علت دون اول و ديگر اشعار است به آنكه عبادتى كه مقرونست باخلاص مقتضى آنست كه بالذات مأمور بها باشد و مقتضى اين نيز هست كه مأمور باشد بسبقت و احتمال دارد كه لام حرف زايد باشد از قبيل أردت لا فعل ، و مؤيد اين است قوله تعالى و أُمِرْتُ أَنْ أَكُونَ أَوَّلَ مَنْ أَسْلَمَ و أُمِرْتُ أَنْ أَكُونَ مِنَ الْمُؤْمِنِينَ و أُمِرْتُ أَنْ أَكُونَ مِنَ الْمُسْلِمِينَ بدون لام و اين هنگام در معنى آن چند وجه است يكى آنكه مأمور شدم به آنكه اول كسى باشم كه اسلام آورده در زمان من از گروه قريش و غير ايشان يعنى اسبق باشم از جماعتى كه ايشان را بدين اسلام دعوت ميكنم و لهذا شخصى كه مخالفت كرد بكيش كفار و حطم اصنام و خلع اوثان نمود من بودم دوم آن كه فرمان رسيد كه من اول نفس خود را دعوت نمايم به چيزى كه مردمان را به آن ميخوانم تا در جميع اقوال و افعال مقتدا به باشم و صفت من مثل صفت ملوك نباشد كه مردمان را به چيزى امر مىكنند كه خود به آن اقدام نمينمايند ، سوم آنكه مرا فرمودند كه بكنم آن چيزى را كه به آن مستحق اولويت شوم از اعمال سابقين ، و حاصل كلام آنست كه مرا فرمودند كه خالص گردانم\r\n","description":"","footnote":"","page_name":" 82 ","page_number":82},
  {"content":"\r\nدين اسلام را از شرك و ريا و سبقت نمايم باسلام و ساير اعمال حسنه و اقوال مرضيه بر غير خود و ديگر به من خطاب نموده‌اند كه :\r\n13 - * ( قُلْ ) * بگو اى محمد مر اين كفار را كه در صدد آنند كه ترا از دين حق منحرف گردانند و مايل بدين خود سازند * ( إِنِّي أَخافُ ) * بدرستى كه من ميترسم * ( إِنْ عَصَيْتُ رَبِّي ) * اگر نافرمانى كنم پروردگار خود را به اين وجه كه طريق توحيد را بگذارم و دين شما را اختيار كنم * ( عَذابَ يَوْمٍ عَظِيمٍ ) * عذاب روزى كه بزرگ است يعنى روز قيامت كه در او اهاويل عظيمهء و شدايد كبيره است ، و چون او سبحانه حضرت رسالت صلى اللَّه عليه و آله و سلم را امر نمود بخبر دادن از مأموريت خود باخلاص و عبادت پس امر مينمايد او را باخبار اينكه او منقاد امر الهى شده و باخلاص تمام بعبادت او سبحانه مشغول است و ميفرمايد كه :\r\n14 - * ( قُلِ ) * بگو اى محمّد مر آن مشركان را * ( اللَّه أَعْبُدُ ) * خداى بحقرا ميپرستم و بس * ( مُخْلِصاً لَه دِينِي ) * در حالتى كه پاك كننده‌ام دين خود را از شوب شرك و طاعت خود را از لوث رياء ايراد اين كلام به جهت قطع طمع مشركانست بميل پيغمبر بكيش ايشان و لهذا ، بعد از آن تهديد ايشان نموده در ترك اخلاص و تنبيه كرده بر حرمان و خذلان ايشان به اين قول كه :\r\n15 - * ( فَاعْبُدُوا ) * پس بپرستيد اى معاشر كفار * ( ما شِئْتُمْ مِنْ دُونِه ) * آنچه خواهيد بجز از خداى از اصنام و غير آن ، اين آيه به آيه السيف منسوخ شده ، آورده‌اند كه مشركان بعد از حرمان پيغمبر بدين ايشان گفتند اى محمّد زيان كردى كه كيش ما را اختيار نكردى و احداث مذهب ديگر نمودى اين آيه نازل شد كه * ( قُلْ ) * بگو اى محمّد باهل شرك * ( إِنَّ الْخاسِرِينَ ) * بدرستى كه زيانكاران از روى حقيقت * ( الَّذِينَ خَسِرُوا ) * آنانند كه زيان كردند * ( أَنْفُسَهُمْ ) * در نفسهاى خود * ( وَأَهْلِيهِمْ ) * و در كسان خود * ( يَوْمَ الْقِيامَةِ ) * روز قيامت چه در آن روز بنفس خود منتفع نشوند به جهت ضلالت و غوايت و در دوزخ اهل خود را نيابند تا بايشان مستأنس شوند هم چنان كه در دنيا بايشان استيناس مينمودند زيرا كه آن روز حق سبحانه ايشان را از هم متفرق سازد پس منفعت نفس و اهل از ايشان مفقود باشد ، و گويند كه خسران ايشان نسبت با نفس و اهالى خود به اين وجه است كه نفسهاى خود را در آن روز در طبقات جهنم يابند و اهل خود را كه از اهل ايمان بوده باشند در بهشت بينند و اين هنگام نه از نفس خود منتفع شوند و نه اهل ايشان بفرياد ايشان رسند پس نسبت به اين هر دو زيان زده باشند ، و از ابن عباس مرويست كه خداى از براى هر انسانى در بهشت منزلى و اهلى آفريده هر كه اطاعت خدا و رسول نموده او را ببهشت رساند و منزل و اهل او به او دهد و هر كه در طريق معصيت سلوك نموده و فرمان الهى و حضرت رسالت پناهى نبرده او را بدوزخ برد و منزل و اهل كه\r\n","description":"","footnote":"","page_name":" 83 ","page_number":83},
  {"content":"\r\nنامزد او بوده به ديگرى دهد كه مطيع او باشد و مصداق اينست كريمهء أُولئِكَ هُمُ الْوارِثُونَ تا آخر و حينئذ كفار در روز قيامت در منزل و اهل خود خاسر بوده باشند پس به جهت مبالغه در خسران ايشان استيناف كلام نموده و آن را مصدّر ساخته به حرف تنبيه و توسيط فعل و تعريف خسران و وصف آن بظهور كرده به اين وجه كه * ( أَلا ذلِكَ ) * بدانيد كه آن زيان مذكور * ( هُوَ الْخُسْرانُ الْمُبِينُ ) * آن زيان ظاهر و هويدا است كه بر هيچكس از اهل موقف پوشيده و پنهان نباشد ، بعد از آن شرح خسران ايشان مىكند به اين طريق كه :\r\n16 - * ( لَهُمْ ) * مر اهل خسران راست * ( مِنْ فَوْقِهِمْ ) * از زبر ايشان * ( ظُلَلٌ مِنَ النَّارِ ) * سايبانها از آتش * ( وَمِنْ تَحْتِهِمْ ظُلَلٌ ) * و از زير ايشان نيز سايبانها است طايفهء ديگر را كه در دركهء زيرتر از ايشان باشند كه آن منافقانند چه اهل نفاق در آخرين دركات دوزخ خواهند بود و اهل كفر بر زبر ايشان ، و مراد بظلل سرادق و اطباق ( 1 ) يعنى زيانكاران را سرا پرده ها و طبقهاى آتش است كه احاطه ايشان كرده باشد و همه را در ميان گرفته ، و بعضى گفته‌اند كه مراد بظلل اول اطباق است و بدوم فرش و مهاد ، يعنى مر ايشان راست طبقهاى آتش نيران كه از زبر ايشان باشد و فرشهاى گسترده از آتش سوزان از زير ايشان بود ، و گفته‌اند كه ذكر ظلل در مقام قطع نار بر - طريق مزاوجت است زيرا كه آن در مقابله ظلل اهل جنت است و معنى مراد آنست كه اهل دوزخ را بعوض سايبانهايى كه اهل بهشت را باشد پارچهاى آتش است كه اطراف و جوانب ايشان را فرا گرفته باشد * ( ذلِكَ ) * آن عذابى كه وصف كرده شده * ( يُخَوِّفُ اللَّه بِه ) * ميترساند خداى به آن * ( عِبادَه ) * بندگان خود را به جهت رحمت واسعهء خود در شأن ايشان تا بپرهيزند از آن و امتثال اوامر او نمايند ، و لهذا امر باتقاى ايشان نموده فرمود كه * ( يا عِبادِ ) * اى بندگان من چون عقوبتى چنين در عقب\r\n\r\n","description":"","footnote":"\r\n( 1 ) ظلل جمع ظلة است مانند غرف و غرفة و به فارسى بمعنى سايبانست و تعبير از پارهاى آتش بظلل مشعر است بر آنكه آتش دوزخ روشنى ندارد بلكه همچون دود ، غليظ و كثيف است و مانند سايبانهاى متراكب و متراكم ، خاسرين را فرا گرفته و نيز آيه شريفه دلالت مىكند بر تهكم و شدت حال ايشان چه سايبان از جهت استظلال و دفع شدت حرارتست خاصه در مناطق حاره پس هر گاه سايبان هم از آتش سوزان باشد همانا عذاب بسيار سخت و عظيم خواهد بود و پوشيده نماند كه ظله اطلاق مىشود بر چيزى كه بالاى سر و سايبان باشد و بنا بر اين ، معنى * ( لَهُمْ مِنْ فَوْقِهِمْ ظُلَلٌ مِنَ النَّارِ ) * واضح و روشن است و اما راجع بجمله * ( وَمِنْ تَحْتِهِمْ ظُلَلٌ ) * پس مفسرين چند نوع توجيه كرده‌اند بعضى گويند : چون براى جهنم دركاتيست هم چنان كه براى بهشت درجاتيست پس ايشان در آن دركه اى كه هستند در زيرشان نيز دركه ايست كه اين پرده هاى آتشين نسبت باهل اين دركه سايبان خواهد بود لكن اين توجيه بعيد است چه * ( مِنْ تَحْتِهِمْ ظُلَلٌ ) * ظهور دارد در خلاف وجه مذكور و توجيه بهتر و نزديكتر آنست كه جمعى ديگر گفته‌اند : كه ظلل اول بمعنى همان سايبان است و ظلل دوم كنايه از فرش است چنانچه در آيه ديگر فرموده * ( لَهُمْ مِنْ جَهَنَّمَ مِهادٌ وَمِنْ فَوْقِهِمْ غَواشٍ ) * و مراد آنست كه از تمام اطراف و جوانب دودهاى آتشين باينان احاطه كرده است و ايشان فى سواء الجحيماند .\r\n","page_name":" 84 ","page_number":84},
  {"content":"\r\nشما است * ( فَاتَّقُونِ ) * پس بترسيد از من و متعرض موجبات سخط من مشويد ، و حذف ياء متكلم در موضعين به جهت دلالت كسره است بر آن ، آورده‌اند كه در زمان جاهليت زيد بن عمرو بن نفيل و سلمان فارسى و ابو ذر غفارى زبان بكلمهء طيبهء لا إِله إِلَّا اللَّه گشودند و به اعتقاد تمام بوحدانيت الهى اعتراف كردند و از كيش آباى خود تبرى نمودند حق سبحانه در شأن آن هر سه اين آيه فرستاد كه :\r\n17 - * ( وَالَّذِينَ اجْتَنَبُوا الطَّاغُوتَ ) * و آنان كه اجتناب كردند از شيطان كه در غايت طغيان است و عدوان و ساير شياطين كه مضلات ديناند يعنى دور شدند * ( أَنْ يَعْبُدُوها ) * از آن كه بپرستند آنها را و تبعيت آنها را اختيار كنند * ( وَأَنابُوا ) * و بازگشتند * ( إِلَى اللَّه ) * بسوى خدا و از سر يقين روى دل بجانب او آوردند * ( لَهُمُ الْبُشْرى ) * مر ايشانراست مژده اى در ثواب و آن يا در حين حيات است به زبان پيغمبران يا نزد وفات بگفتار فرشتگان و يا بعد از ممات بخطاب الهى بدخول جنان و مغفرت گناهان و بدانكه طاغوت بر وزن فعلوتست كه صيغه مبالغه است و مشتق است از طغيان چون ملكوت و رحموت كه از ملك و رحمت مأخوذ است بمعنى رحمت كثيره و ملكت واسعه الا آنست كه طاغوت مقلوبست بتقدم لام الفعل بر عين الفعل و چون شيطان و عساكر او در كمال طغيانند از اينجهت طاغوت بحسب اصل وضع مخصوص است بايشان زيرا كه در او مبالغه بسيار است از حيثيت صيغه و مصدريت پس اطلاق طاغوت بر آنها مشعر است بر آنكه ايشان در طغيان بمرتبه اى رسيده‌اند كه گوئيا اثنينيت مرتفع است از ميان ايشان و عين طغيان و عصيان شده‌اند لكن بحسب عرف استعمال آن در معنى جمعيت است پس خلاصه معنى اينست كه آن كسانى كه مجتنب شدند از عبادت هر چه دون خداست ايشان را مژده ثواب است * ( فَبَشِّرْ عِبادِ ) * پس مژده ده بندگان مرا 18 - * ( الَّذِينَ يَسْتَمِعُونَ الْقَوْلَ ) * آنان كه ميشنوند گفتار حقرا * ( فَيَتَّبِعُونَ أَحْسَنَه ) * پس پيروى مينمايند نيكوتر آن را يعنى عمل ميكنند به آن قولى كه اقرب به حق و اصوب بفوز است ( 1 ) ،\r\n\r\n","description":"","footnote":"\r\n( 1 ) اين آيه شريفه را بهر كدام از توجيهات مذكوره كه تفسير كنند و لفظ * ( أَحْسَنَه ) * خواه وصف بگيريم بمعنى مطلق حسن و خواه افعل تفضيل ، مشعر است بر آنكه بندگان با ايمان نبايد هر سخنى را از هر كس كه شنيدند بپذيرند و به مجرد استماع آن را پيروى كنند بلكه بايستى با نيروى عقل و نظر ، حسن را از قبيح جدا و احسن را بر حسن ترجيح دهند و اما آنچه بعض معاصرين استنباط كرده كه اين آيه دلالت دارد بر بطلان قول اشاعره كه حسن و قبح افعال را انكار ميكنند و هم اخباريان كه گويند عقل هيچ يك از امور تكليفى را ادراك نميكند و دليل شرعى اخبار و روايات مأثوره است الخ پس اين استنباط خطا و اشتباهست چه اشاعره حسن و قبح عقلى را منكرند نه شرعى را و ممكن است ملاك حسن يا احسنيت قول در اينجا تحسين شرعى باشد يعنى پيروى كردن آنچه را كه شرع تحسين كرده حسن با احسن شمرده بايد پيروى كرد و اخباريها نيز بطور كلى عقل را بر كنار نكرده و مطلق ادراك را از عقل سلب ننموده‌اند بلكه گويند :\r\nبعقل تنها ما نمىتوانيم امور تكليفى و حكم شرعى را اثبات نمائيم نه آنكه به هيچ وجه نميتوانيم سخن حقرا از باطل و حسن را از قبيح تشخيص دهيم .\r\n","page_name":" 85 ","page_number":85},
  {"content":"\r\nسدى گفته تبعيت قولى ميكنند كه احسن آن چيزيست كه مأمورند به آن از طاعات و عبادات ، و از ابو درداء منقولست كه فرمود كه اگر به جهت سه چيز نمىبود نميخواستم كه يك روز زنده بمانم يكى تشنگى در عين گرما يعنى روزه داشتن در آن و ديگرى سجده كردن در جوف ليل سيم مجانست كردن با جماعتى كه تبعيت بهترين كلام كنند ، و زجاج بر آنست كه مراد آنست كه استماع قرآن و غير آن كنند پس تابع قرآن شوند و غير آن را بگذارند ، و گفته‌اند كه معنى آنست كه استماع نمايند آن چيزى را كه در قرآن و حديث است از طاعات و مباحات پس تبعيت طاعات اختيار كنند كه احسن است از فعل مباح يا آنكه استماع اوامر قرآن نمايند پس احسن امرين را اختيار نمايند هم چنان كه اختيار عفو نمايند بر قصاص كه افضل از آنست كقوله تعالى وَأَنْ تَعْفُوا أَقْرَبُ لِلتَّقْوى و تبعيت صدقه خفيه كنند كه افضل است از صدقه علانيه كقوله تعالى وَإِنْ تُخْفُوها وَتُؤْتُوهَا الْفُقَراءَ فَهُوَ خَيْرٌ لَكُمْ و بر همين قياس تابع محكم شوند بدون منسوخ و عزيمه را اختيار كنند دون رخصت يا آيتى كه منطوى بر مقابح اعداء باشد بگذارند و آيتى كه محتوى بر ممادح اولياء باشد اختيار نمايند يا آنكه تبعيت حق نمايند كه قول خدا است و از باطل كه گفتار نفس و شيطان است محترز باشند پس بندگان خالص آنانند كه احسن اقوال را كه خطاب حضرت ذو الجلال است از زبان حضرت نبوى صلى اللَّه عليه و آله و سلم استماع نموده پيروى آن نمايند * ( أُولئِكَ ) * آن گروه كه تابع سخنان نيكوترند * ( الَّذِينَ هَداهُمُ اللَّه ) * آنانند كه راه نموده است خداى ايشان را به مقصد و نجات و ايشان به آن مهتدى شده طريق صواب را كه موجب وصول است بحسن مآب اختيار نموده‌اند * ( وَأُولئِكَ ) * و آن گروه * ( هُمْ أُولُوا الأَلْبابِ ) * ايشانند خداوندان عقول صافيه از شوايب اوهام فاسده و تخيلات باطله كه از تسويلات شيطانيه سانح ميگردد ، پس بر سبيل تهديد ميفرمايد :\r\n19 - * ( أَ فَمَنْ حَقَّ عَلَيْه ) * آيا آن كسى كه واجب شد بر او * ( كَلِمَةُ الْعَذابِ ) * سخن وعيد كه مشعر است بر عذاب اليم و عقاب عظيم يعنى قول لأَمْلأَنَّ جَهَنَّمَ تا آخر و حديث\r\nهؤلاء أهل النار و لا ابالى\r\nباشد چون كسى است كه مستوجب جنان و سزاوار روضهء رضوان است ، مراد آنست كه شخصى كه مستحق عقوبت است هرگز مثل كسى نباشد كه سزاوار جنت است و اينوجه بنا بر آنست كه خبر مبتداى محذوف باشد ، و نزد جماعتى آنست كه * ( أَ فَمَنْ حَقَّ ) * مبتدا است و خبر او * ( أَ فَأَنْتَ تُنْقِذُ مَنْ فِي النَّارِ ) * و تكرار استفهام به جهت تنبيه است بر تأكيد انكار تسويه و ذكر * ( مَنْ فِي النَّارِ ) * قايم مقام ضميرى است كه راجع بمبتدا باشد ، يا آنكه ضمير محذوفست و تقدير كلام بر اينوجه كه أ فانت تنقذ من هم فى النار ، پس معنى كلام به اين راجع است كه آيا آنانى كه مستحق كلمهء عذاباند ميرهانى ايشان را از آتش دوزخ يا جماعتى كه در خور عقابند خلاص\r\n","description":"","footnote":"","page_name":" 86 ","page_number":86},
  {"content":"\r\nميكنى از ايشان آنهايى را كه گرفتار باشند به عذاب آتش سوزان يعنى نميتوانى و قدرت ندارى كه آنها را مؤمن سازى و از عذاب برهانى و بنا بر آنكه خبر محذوف باشد پس * ( أَ فَأَنْتَ تُنْقِذُ ) * كلامى مستأنف خواهد بود و معنى بر اينوجه كه آيا تو اى محمّد ميرهانى آن را كه در دوزخ باشد يعنى قادر نيستى كه بوسيله ادخال ايمان در قلوب دوزخيان ايشان را از عذاب برهانى پس عدم قبول ايمان از جانب نفس ايشانست و بر تو حرجى لازم نمىآيد چه بر تو همين تبليغ است و بس ، از ابن عباس منقول است كه اين آيه در شأن ابو لهب است و پسرش عتبه ،\r\nو بعد از ذكر وعيد مشركان بيان وعد مؤمنان مىكند و ميگويد كه :\r\n20 - * ( لكِنِ الَّذِينَ اتَّقَوْا ) * لكن آنان كه بپرهيزند * ( رَبَّهُمْ ) * از عذاب پروردگار خود بوسيلهء قبول ايمان و بسبب طاعت * ( لَهُمْ ) * مر ايشانراست در بهشت * ( غُرَفٌ ) * غرفها يعنى منزلهاى بسيار بلند * ( مِنْ فَوْقِها غُرَفٌ ) * از بالاى آن غرفها غرفهاى ديگر بلندتر * ( مَبْنِيَّةٌ ) * كه بنا كرده و مستحكم گردانيده شده است بلا قصور و اعوجاج ، اين كلام در مقام اين آيه است كه لَهُمْ مِنْ فَوْقِهِمْ ظُلَلٌ مِنَ النَّارِ وَمِنْ تَحْتِهِمْ ظُلَلٌ و چون نظر در انهار جاريه كردن موجب التذاذ نفس است از اينجهت بعد از اين ميفرمايد كه * ( تَجْرِي مِنْ تَحْتِهَا الأَنْهارُ ) * ميرود از زير آن غرفها جويهاى بهشت و وعده داده شده است اين غرفها و انهار باهل ايمان * ( وَعْدَ اللَّه ) * وعده دادن خدا يعنى اينوعده خداى تعالى است بايشان * ( لا يُخْلِفُ اللَّه الْمِيعادَ ) * خلاف نميكند خدا وعدهء خود را پس البته آن محقق الوقوع است و تخلف آن از قبيل محال ، ابو سعيد خدرى از حضرت رسول صلى اللَّه عليه و آله و سلم روايت كند كه چون اهل بهشت ببهشت درآيند از بالاى سر خود غرفها بينند كه بعد مسافت ميان ايشان و آن غرف چون بعد زمين باشد نسبت به آسمان و اهل آن بمثابه ستارگان درخشند ، گفتم يا رسول اللَّه اين منازل انبياء باشد فرمود كه اهل اين مراتب و درجات صالحان امت باشند پس او سبحانه در عقب ذكر دعوت مردمان بتوحيد بيان دلايل وحدت مىنمايد بر اين وجه كه :\r\n21 - * ( أَ لَمْ تَرَ ) * آيا نمىبينى ، خطاب به حضرت رسالت صلى اللَّه عليه و آله و سلم است و مراد جميع مكلفيناند و استفهام از براى تقرير يعنى البته ميبينيد * ( أَنَّ اللَّه ) * آنكه خدا * ( أَنْزَلَ ) * فرو فرستاده * ( مِنَ السَّماءِ ) * از آسمان يا از ابر * ( السَّماءِ ) * آبى يعني آب باران * ( فَسَلَكَه ) * پس در آورد آن آب را * ( يَنابِيعَ فِي الأَرْضِ ) * در چشمهاى نابع و كاريزهاى جارى كه در زمين است * ( ثُمَّ يُخْرِجُ بِه ) * پس بيرون مىآورد از آن آب * ( زَرْعاً ) * كشتزار * ( مُخْتَلِفاً أَلْوانُه ) * ( 1 ) كه گوناگون است\r\n\r\n","description":"","footnote":"\r\n( 1 ) حقتعالى در اين آيه مباركه و هم آيات چندى كه بدين مضمونست و در سائر مجلدات اين كتاب ما بمناسبت مقام مكرر تذكر داده‌ايم يك سلسله از حوادث كونيه را به خود مستند فرموده و از افعال و آيات قدرت خويش شمرده است از آن جمله فرموده * ( ثُمَّ يَجْعَلُه حُطاماً ) * ولى در سوره مباركه حديد ميفرمايد * ( اعْلَمُوا أَنَّمَا الْحَياةُ الدُّنْيا . . ) * * ( كَمَثَلِ غَيْثٍ أَعْجَبَ الْكُفَّارَ نَباتُه ثُمَّ يَهِيجُ فَتَراه مُصْفَرًّا ثُمَّ يَكُونُ حُطاماً ) * الايه يعنى اينكه نبات حطام مىشود ( خشكيده و درهم شكسته ) گويى از آثار طبيعى و تحولات عادى شمرده است نه از افعال خويشتن و شايد وجه اختلاف تعبير آن باشد كه در سوره حديد در مقام بيان بىاعتبارى و بيوفايى دنيا و عدم ثبات و قرار زندگانيست كه اطوار حيات را بتحولات نبات تمثيل فرموده است و لكن در اين آيه و نظائر آن در مقام آشنا كردن كافرانست بآيات قدرت و دلائل ربوبيت خود و بدين مناسبت در پايان آيهء واقع در سوره حديد ميفرمايد : * ( وَمَا الْحَياةُ الدُّنْيا إِلَّا مَتاعُ الْغُرُورِ ) * و در اينجا * ( إِنَّ فِي ذلِكَ لَذِكْرى لأُولِي الأَلْبابِ ) * .\r\n","page_name":" 87 ","page_number":87},
  {"content":"\r\nرنگهاى او از حمرت و خضرت و بياض و صفرت و غير آن ، و گويند كه مراد بالوان صنوف است يعنى مختلف است اصناف و اجناس او چون گندم و جو و برنج و كنجد و جز آن * ( ثُمَّ يَهِيجُ ) * پس خشك مىشود آن زرع بعد از خضرت و نضارت * ( فَتَراه ) * پس مىبينى آن را * ( مُصْفَرًّا ) * زرد شده پس از طراوت و غضاضت * ( ثُمَّ يَجْعَلُه ) * پس ميگرداند خداى آن را * ( حُطاماً ) * ريزه ريزه و درهم شكسته و خرد و مرد گشته * ( إِنَّ فِي ذلِكَ ) * بدرستى كه در انزال باران و اخراج زروع مختلفه به آن و تقلب آن از حالى بحالى و صفتى بصفتي * ( لَذِكْرى ) * هر آينه ياد كرد نيست * ( لأُولِي الأَلْبابِ ) * مر خداوندان عقول سليمه را كه در آن تفكر نمايند و عارف شوند بصانع محدث و عالم گردند بقدرت او سبحانه بمبدء و معاد و بعث و نشور ، يا در آن پنديست مر اهل خرد را كه تشبيه نمايند اموال دنيويه را بآنمزروع تر و تازه و بر آن اعتماد نكنند چه اندك وقتى نمو آن بذبول مبدل شود و سمت زوال پذيرد و چون عقولى كه صافى باشند از شوايب كدورات و پاكيزه از رنگ تخيلات و توهمات به اين استدلال بسرحد عرفان و ايقان ميرسند و آنهايى كه مشوب باشند بلوث اوهام در اين تفكر نمىكنيد تا عارف شوند بوجود صانع علام از اين جهت بعد از اين مىفرمايد كه :\r\n22 - * ( أَ فَمَنْ شَرَحَ اللَّه ) * آيا پس آن كسى كه گشاده كرده است خداى تعالى * ( صَدْرَه ) * سينه او را و فراخ گردانيده دل او را * ( لِلإِسْلامِ ) * براى قبول كردن اسلام بوسيله استعمال قوهء عقليه در دلايل بينه و حجج واضحه و بواسطه استعداد تام او با لطاف هاديه همچون كسى است كه سينه او تنگست از قبول حق به جهت اصرار او بر عناد و انكار و عدم تدبر او در دلايل و معجزاتى كه موصلست بمعرفت پروردگار و صدقيت سيد مختار صلى اللَّه عليه و آله و سلم خلاصه معنى آنست كه آن كسى كه خداى تعالى بسبب اهليت و استعداد لطف در حق او الطاف عميم خود فايض سازد بر وجهى كه سينه او منشرح شود بقبول ايمان همچو كسى نباشد كه به جهت عدم استعداد لطف نظر الطاف از او بازگيرد و او را در مضيق كفر بگذارد چه بينهما بعد المشرقين است * ( فَهُوَ ) * پس آن كسى كه سينه او فسيح است و دل او وسيع از\r\n","description":"","footnote":"","page_name":" 88 ","page_number":88},
  {"content":"\r\nبراى قبول ايمان * ( عَلى نُورٍ ) * بروشنى معرفت است يعنى بر ادله وحدت يا بر يقين و بصيرت * ( مِنْ رَبِّه ) * از پروردگار خود ، عبد اللَّه مسعود روايت كند كه روزى حضرت رسالت صلى اللَّه عليه و آله و سلم اين آيه را قراءت فرمود ما گفتيم يا رسول اللَّه انشراح صدر بچه معنى است فرمود كه نور معرفت الهى است در دل بنده مؤمن بر وجهى كه دل او را فراخ و روشن گرداند گفتيم يا رسول اللَّه علامت آن چيست فرمود آنكه بنده بالكليه از سراى غرور بگذرد و من جميع الوجوه توجه نمايد به تهيه اسباب سراى خلود و پيش از مرگ مستعد آن شود ، و در بعضى تفاسير آورده‌اند كه اين آيه در شأن عاليشأن حضرت امير المؤمنين عليه السّلام است و عمار ياسر به جهت كمال معرفت و يقين آن حضرت است كه قايل اينكلمه گشته كه\r\nلو كشف الغطاء ما ازددت يقينا\r\nپس دربارهء ابو لهب و فرزند بىادب او و جماعتى كه توابع ايشان بودند ميفرمايد كه * ( فَوَيْلٌ ) * پس چاه ويل كه در قعر جهنم است باشد عذاب و سختى * ( لِلْقاسِيَةِ قُلُوبُهُمْ ) * مر جماعتى را است كه سخت است دلهاى ايشان * ( مِنْ ذِكْرِ اللَّه ) * از جهت ياد كردن خداى تعالى كه كلمهء توحيد است يعنى هر گاه نزد ايشان ياد خدا ميكنند بسبب آن زياده ميگردد قساوت در دلهاى ايشان كقوله تعالى فَزادَتْهُمْ رِجْساً إِلَى رِجْسِهِمْ پس اصلا متعظ نميشوند از ترغيب و منزجر نميگردند از ترهيب ، و ايثار لفظ ( من ) بر ( عن ) به جهت ابلغيت آنست زيرا كه حصول قساوت قلب بسبب كرامتى كه از معنى ( من ) معلوم مىشود اشد است از آنكه قساوت آن از مباعدت ذكر بسببى ديگر باشد چنان كه از منطوق لفظ ( عن ) مفهوم ميگردد * ( أُولئِكَ ) * آن گروه سنگدل * ( فِي ضَلالٍ مُبِينٍ ) * در گمراهى هويدا و آشكارند بر وجهى كه ضلالت ايشان بر هيچكس پوشيده و پنهان نيست ، ابو سعيد خدرى از رسول صلى اللَّه عليه و آله و سلم روايت كرده كه حاجت از نرم دلان امت من طلب كنيد كه خداى تعالى رحمت در دلهاى ايشان وضع فرمود و از ارباب قلوب قاسيه حاجت مطلبيد كه حق سبحانه غضب و خشم خود را در ايشان مركوز ساخته .\r\nو نيز از آن حضرت منقولست كه\r\nان اللَّه تعالى يحب كل قلب حزين خاشع رحيم يعلم الناس خيرا او يدعوا الى طاعة اللَّه ، و يبغض كل قلب ساه لا يعلم الناس خيرا و لا يدعوا الى طاعة اللَّه و ينام الليل كلها و لا يذكر اللَّه\r\nيعنى خداى تعالى دوست دارد هر دلى كه ترسنده و اندوهگين و مهربان باشد و مردمان را بخير تعليم نمايد و بطاعت خدا دعوت كند ، و دشمن دارد هر دلى را كه غافل باشد و مردمان را بخير تعليم ننمايد و بطاعت خدا دعوت نكند ، و از خدا غافل باشد و اوقات را ببازيچه صرف نمايد و همه شب را در خواب گذراند و ذكر خداى نكند .\r\nمالك دينار فرمود كه خداى تعالى بر هيچ قوم خشم نگرفت و رحمت خود را از ايشان مسلوب نساخت مگر به جهت قساوت قلوب ايشان ، آورده‌اند كه روزى اصحاب بجناب نبوت مآب\r\n","description":"","footnote":"","page_name":" 89 ","page_number":89},
  {"content":"\r\nعرض نمودند كه ملال بسيار و كلال بما طارى شده خواهش ما آنست كه بگفتار غم زدا سخنى اداء فرمائي تا ترح ما بفرح مبدل شود و زنگ كدورت از صفحه خاطر ما زدوده گردد ، آيه آمد كه :\r\n23 - * ( اللَّه نَزَّلَ ) * خدا فرو فرستاد * ( أَحْسَنَ الْحَدِيثِ ) * نيكوترين سخنى را و در ايراد جلاله بر وجه ابتدائيت و اسناد جملهء فعليه بر او تأكيد استناد قرآنست به او سبحانه و تفخيم و تعظيم آن و استشهاد بر حسن اسلوب آن ، و تنبيه بر آنكه قرآن از نزد او سبحانه منزل گشته و مثل آن جايز نيست كه صادر شود از كسى مگر از جانب او ، و اشعار بر آنكه آن وحى الهى است و معجزهء رسالت پناهى صلى اللَّه عليه و آله و سلم و مباين ساير احاديث در فرط فصاحت و اشتمال آن بر جميع آنچه مكلف به آن احتياج دارد از بينه بر ادله توحيد و عدل او سبحانه و بيان احكام شرع و غير آن از مواعظ و قصص و ترغيب و ترهيب به جهت اهميت و عنايت أحسنيت است كه احسن الحديث را از روى لفظ صفت كتاب نداشته بلكه آن را بر او مقدم داشته و بعد از آن بر سبيل بدليت يا حاليت ذكر كتاب نموده فرمود * ( كِتاباً مُتَشابِهاً ) * يعنى حق سبحانه فرو فرستاد كتابى كه مانند يكديگر است يا آنكه تنزيل فرمود نيكوترين حديثى را در حالتى كه آن كتاب مشابه يكديگر است يعنى بعضى از آن مشابه بعضى است در جزالت لفظ و تجارب نظم و تناسب اسلوب و جودت معانى و دلالت بر اعجاز حضرت نبوى صلى اللَّه عليه و آله و سلم و اشتمال آن بر منافع دنيوى و اخروى يا برخى از آن مصدق برخى ديگر است و در آن تناقض و اختلاف كلام نيست يا آنكه مشابه كتاب متقدمه است در اصول اسلام و مع هذا * ( مَثانِيَ ) * مثنى و مكرر است يعنى منطويست بر تكرار قصص و ترداد احكام و اوامر و نواهى و وعد و وعيد و مواعظ و نصايح يا محتويست بر مزدوجات امور متقابله چون امر و نهى و وعد و وعيد و ذكر ثواب و عذاب و بهشت و دوزخ و مؤمن و كافر و غير آن . و بعضى گفته‌اند كه تكرار آن باعتبار آنست كه هر چند نزد تلاوت مكرر ميگردد مورث كلال و ملال نميشود و به جهت كثرت ترداد و تكرار ذوق تلاوت آن تنزل نمييابد و كم نميشود بلكه قارى آن چندان كه بقرائت آن اشتغال مينمايد ذوق او بتلاوت آن زياده ميگردد و وصف واحد بجمع باعتبار تضمن موصوف است بامور تفصيليه از قصص و احكام و مواعظ و مواعيد و غير آن پس توصيف مفرد بجمع لازم نيايد بلكه توصيف جمع بجمع باشد ، و لهذا صحيح است كه گويند قرآن اسباع است و اخماس و سور و آيات ، و نظير اينست اينكه انسان عظام است و عروق و اعصاب و محتمل است كه * ( مَثانِيَ ) * صفت نباشد بلكه تميز * ( مُتَشابِهاً ) * باشد از قبيل رأيت رجلا حسنا شمايل يعنى كتابى كه متشابه است از\r\n","description":"","footnote":"","page_name":" 90 ","page_number":90},
  {"content":"\r\nروى ازدواج ، و فايدهء تثنيه و تكرار آنست كه نفوس بسيار متنفرند از ذكر وعد و وعيد و موعظه و نصيحت پس اگر در آن تكرار نباشد در نفوس رسوخ پيدا نكند و هيچ نفسى عمل به آن ننمايد و از اينجاست كه عادت حضرت رسالت صلى اللَّه عليه و آله و سلم آن بود كه سه مرتبه يا چهار مرتبه مواعظ و نصايح را بر اصحاب تكرار ميفرمود و سعى مينمود تا آن در قلوب ايشان مركوز شود و در صدور ايشان مغروس گردد ، و ديگر از جملهء نعوت قرآن اينست كه * ( تَقْشَعِرُّ مِنْه ) * مىلرزد از او يعنى به جهت شدت از خوف وعيدى كه در او است بسيار منقبض ميگردد * ( جُلُودُ الَّذِينَ ) * پوستهاى آنانى كه * ( يَخْشَوْنَ رَبَّهُمْ ) * ميترسند از عقاب پروردگار خود ، و بدانكه تركيب اقشعر از حروف قشع است كه آن اديم يابس است بزيادتى راء در آخر او تا رباعى شود و دلالت بر زيادتى معنى كند و اين مثلى است كه نزد شدت خوف مىگويند فحينئذ ميتواند بود كه مراد او سبحانه تمثيل افراط خشيت ايشان باشد و تصوير آن به اين قول ، و محتمل اين نيز هست كه بر حقيقت خود باشد ، و اين قول اقوى است زيرا كه حمل لفظ بر معانى حقيقيهء خود اولى است و خلاصهء معنى آنست كه هر گاه مؤمنان آيات وعيد قرآنى را استماع ميكنند يا تلاوت مينمايند خشيت عظيم ايشان را عارض مىشود بر وجهى كه پوستهاى ايشان به جهت آن بلرزه ميآيد * ( ثُمَّ تَلِينُ ) * پس نرم مىشود و آرام مىگيرد * ( جُلُودُهُمْ وَقُلُوبُهُمْ ) * پوستها و دلهاى ايشان * ( إِلى ذِكْرِ اللَّه ) * بسوى ياد كردن خداى يعنى چون آيات رحمت و مغفرت\r\nرا ميشنوند پوستها و دلهاى ايشان نرم ميشوند و آن خشيت و قشعريره از آنها زايل ميگردد و تعديه * ( تَلِينُ ) * بكلمهء * ( إِلى ) * به جهت تضمين آنست باطمينان و سكون كه مستعمل است به * ( إِلى ) * و اطلاق ذكر بدون تقييد آن بذكر رحمت به جهت آنست كه ذكر رحمت اصل است نسبت بذكر عقوبت زيرا كه رحمت او سبحانه سابقست بر غضب او پس به جهت اصالت رحمت هر گاه كه ايراد ذكر مىشود صفت رأفت و رحمت پيش از جميع صفات جلال و نعوت كمال بخاطر خطور مىكند فحينئذ اطلاق ذكر منصرف بذكر رحمت باشد و ذكر جلود اولا و مقارنت آن بقلوب ثانيا به جهت آنست كه هر گاه كه خشيت كه حال او است در قلوب متصور مىشود محالّ آنكه قلوبست بخاطر ميرسد و بسبب اين از ذكر خشيت تصور قلوب مىشود پس بنا بر اين گوئيا او سبحانه در اول ذكر قلوب نيز نموده و چنين فرموده كه در حالت واحده به جهت آيات وعيد اقشعر ار عارض جلود ايشان مىشود و خشيت در قلوب ايشان طارى ميگردد ، و بعد از آن چون بذكر الهى كه مبناى امر آن بر رأفت و مرحمت است تذكر مينمايند استبدال ميكنند رجاى قلوب را به خشيت و قشعريره جلود را بلينت ، مرويست از عباس بن عبد المطلب كه حضرت رسول صلى اللَّه عليه و آله و سلم فرمود كه\r\nاذا اقشعر جلد العبد من خشية اللَّه تحاتت عنه ذنوبه كما يتحات عن الشجرة اليابسة\r\n","description":"","footnote":"","page_name":" 91 ","page_number":91},
  {"content":"\r\nورقها\r\nهر گاه كه بلرزد پوست بنده از ترس خدا ريزان شود از او گناهان هم چنان كه ريخته مى - شود برگها از درخت خشك .\r\nو زيد بن اسلم از ابى بن كعب نقل كرده كه روزى نزد حضرت رسول صلى اللَّه عليه و آله و سلم رفتم و او به قرآن خواندن مشغول بود در اثناى قرائت جماعتى را رفت آمده فرمود\r\nاغتنموا الدعاء عند الرقة فانها رحمة\r\nغنيمت دانيد دعا كردن را نزد گريستن كه باجابت مقرون خواهد شد چه رقت رحمت الهى است و نجات از عقوبت پادشاهى ، قتاده فرمود كه حق سبحانه اولياء خود را منعوت ساخته به اقشعرار جلود بسبب خشيت ، و اطمينان قلوب بواسطهء رجاى رحمت نه بذهاب عقول و عروض غشيان هم چنان كه روش اهل بدع است و توابع شيطان ( 1 ) ، عبد اللَّه بن عروة بن زبير گفت از اسماء بنت ابى بكر پرسيدم كه اصحاب رسول نزد استماع قرآن و تلاوت فرقان چگونه بودند ؟\r\nگفت چنان كه خداى تعالى وصف ايشان كرده چشمهاى گريان اعضاى لرزان گفتم اكنون جماعتى پيدا شده‌اند كه چون قرآن ميشنوند مىافتند و بيهوش ميشويد گفت ( اعوذ باللَّه من الشيطان الرجيم ) اين از فعل ابليس لعين است ، ابن سيرين را گفتند كه طايفه اى پديد آمده‌اند كه چون استماع قرآن مينمايند ميافتند و غشى ميكنند گفت يكى از ايشان را بر سر ديوارى بنشان و قرآن را از اول تا به آخر بر ايشان بخوان و ببين كه ميافتد يا نه اگر بيفتد صادقست و اگر نه كاذب ، و نيز در صفت قرآن ميفرمايد كه * ( ذلِكَ ) * آن كتاب بزرگوار كه منعوت است بنعوت مذكوره * ( هُدَى اللَّه ) * راه نمودن خدا است ، يعنى ارشاديست مر بندگان را از جانب خدا * ( يَهْدِي بِه ) * راه راست مينمايد يعنى توفيق ايمان ميدهد بسبب آن * ( مَنْ يَشاءُ ) * هر كه را خواهد از كسانى كه تأمل نمايند در ادله واضحه و تفكر كنند در حجج بينهء آن يا توفيق طاعت و عبادت ميدهد به آن اهل تقوى را كه خشيت و رجا را نصب العين خود گردانيده‌اند كما قال هُدىً لِلْمُتَّقِينَ * ( وَمَنْ يُضْلِلِ اللَّه ) * و هر كه را گمراه سازد خدا يعنى فرو گذارد او را بسبب جحود و عناد با وجود ظهور دلايل بر وحدت و آيات وعيد بر معصيت * ( فَما لَه ) * پس نيست مر او را * ( مِنْ هادٍ ) * هيچ راه نماينده كه او را از ضلالت نجات دهد مراد كفار و فجارند كه بسبب اسرار انكار اصلا التفات بجانب ادله توحيد و آيات وعيد نميكنند ، و ميگويند كه مشار اليه * ( ذلِكَ ) * خشيت و رجاء است كه نشانهء هدايتست يعنى\r\n\r\n","description":"","footnote":"\r\n( 1 ) تا اينجا تقريبا كلام قتاده است و مراد وى از اهل بدع ظاهرا جمعى از متصوفه‌اند كه گويند :\r\nسالك و مريد چون در منازل بدايات سير مىكند حالت قشعريره بر وى عارض و چون در منازل نهايات سير نمود بدنش نرم و هموار و قلبش بذكر خدا مطمئن و آرام ميگردد و در پاره اى از اين منازل حالت غشوه و بيهوشى بر وى طارى مىشود ولى هم چنان كه قتاده گفته است اينان در حلقات ذكرشان بطور اغلب به خواندن اشعار يا اذكار مخصوصى ميپردازند نه قرآن ، و آن اشعار و اذكار نيز مشتملست بر حركات و افعال شنيعه اى كه همگى بدعت و نوعى از رقص بشمار ميآيد و هر گاه حالت مدهوشى براى اينان دست داد مستند است بپاره اى از اوهام و خيالات و يا يك سلسله عوامل طبيعى و حركات خاصه اى كه چنين حالتى را بوجود ميآورد نه خشيت از خداوند\r\n","page_name":" 92 ","page_number":92},
  {"content":"\r\nخوف عقاب و رجاء ثواب اثر هدايت و لطف خداست و تسميهء آن بهدى به جهت حصول آنست بهدى پس راه مىنمايد به اين اثر هر كه را ميخواهد يعنى از آنهايى كه مصاحب و جليس اهل خشيت و رجا شوند چه آن مصاحبت و مجالست مرغب ايشان مىشود در آنكه اقتدا بسيرت آنها كنند و در طريق ايشان سلوك نمايند و هر كه را كه در طريق ضلالت بگذرد يعنى به جهت قساوت قلب و اصرار و فسق و فجور و جحود و الطاف در او تأثير ننمايد پس او را هيچ هادى و مؤثرى نخواهد بود تا بسبب آن متأثر شده از وادى ضلالت بسر حد هدايت رسد پس بر سبيل تهديد ميفرمايد كه :\r\n24 - * ( أَ فَمَنْ يَتَّقِي ) * آيا كسى كه بپرهيزد * ( بِوَجْهِه ) * بر وى خود * ( سُوءَ الْعَذابِ ) * از بدى عذاب و شدت عقاب كه آن زبانه آتش دوزخ است يعنى روى را سپر آتش سازد * ( يَوْمَ الْقِيامَةِ ) * در روز رستخيز به جهت آنكه دست و پاى او در زنجير آتشين باشد و ممكن نباشد او را كه از خود دفع آتش كند مگر بر وى چون كسى باشد كه ايمن بود از عذاب و نكال و در صدر جنت قرار گرفته باشد مرفه الحال و فارغ البال ، از كلبى منقولست كه مراد ابو جهل است كه او را دستها در گردن بسته بدوزخ برند و او به روى خود خواهد كه از آتش بپرهيزد و از خود دفع كند ، و از عطا مرويست كه مراد آن كسى است كه او را سرنگون در آتش اندازند پس اول عضوى كه آتش آن را مس كند روى او باشد ، و گويند مراد جميع بدن است ، و تخصيص آن به جهت آنست كه أعز أعضاء است و لهذا اگر اذيتى متوجه شخصى شود اول در طلب آنست كه آن را از وجه خود دفع كند بعد از آن از قول خزنه نسبت بكفار اخبار ميفرمايد كه * ( وَقِيلَ ) * و گفته شود يعنى خازنان دوزخ گويند * ( لِلظَّالِمِينَ ) * مر ستمكاران را از كفره و فجره * ( ذُوقُوا ) * بچشيد * ( ما كُنْتُمْ تَكْسِبُونَ ) * جزاى آنچه بوديد كه كسب ميكرديد از تكذيب پيغمبر و بعث و نشور در محشر ، و گويند كه اين جمله حاليه است بتقدير ( قد ) و ذو الحال آن فاعل * ( يَتَّقِي ) * است و وضع مظهر در موضع مضمر به جهت تسجيل ظلمست بر ايشان و اشعار بموجب عذاب ايشان به آتش سوزان پس معنى بر اينوجه است كه كسانى كه اتقاء شدت عذاب كنند بوجه خود در حالتى كه مأمور باشند بچشيدن و بال اعمال مساوى جماعتى نيستند كه ايمن باشند و رسيده باشند بدرجه ثواب و على كلا التقديرين جزاى شرط محذوف است از عذاب ، پس به جهت مبالغه در تهديد كفار مكه ميگويد :\r\n25 - * ( كَذَّبَ الَّذِينَ مِنْ قَبْلِهِمْ ) * تكذيب كردند آنان كه بودند پيش از كفار مكه پيغمبر خود را * ( فَأَتاهُمُ الْعَذابُ ) * پس آمد بايشان عذاب الهى و عقاب پادشاهى * ( مِنْ حَيْثُ لا يَشْعُرُونَ ) * از آنجا كه شعور نميداشتند به آن و وقوع آن در خاطر ايشان نميگذشت بلكه در حالت امنيت و رفاهيت و غفلت عذاب بر ايشان نازل شد بر طريق فجأه .\r\n","description":"","footnote":"","page_name":" 93 ","page_number":93},
  {"content":"\r\n26 - * ( فَأَذاقَهُمُ اللَّه ) * پس بچشانيد ايشان را خداى * ( الْخِزْيَ ) * خوارى و رسوايى * ( فِي الْحَياةِ الدُّنْيا ) * در زندگانى دنيا بمسح و خسف و قتل و سبى و اجلاء * ( وَلَعَذابُ الآخِرَةِ ) * و هر آينه عذاب سراى ديگر يعنى عقوبت عقبى كه براى ايشان معد و مهيا است * ( أَكْبَرُ ) * بزرگتر است از عذاب دنيا به جهت شدت و دوام آن * ( لَوْ كانُوا يَعْلَمُونَ ) * اگر هستيد كه بدانند يعنى اگر از اهل علم و نظرند هر آينه عالم خواهند بود بان و عبرت خواهند گرفت از آن .\r\n27 - * ( وَلَقَدْ ضَرَبْنا ) * و بدرستى كه بيان كرديم * ( لِلنَّاسِ ) * براى آدميان * ( فِي هذَا الْقُرْآنِ ) * در اين كتاب كه قرآنست * ( مِنْ كُلِّ مَثَلٍ ) * از هر مثلى كه محتاج اليه مردمانست در امر دين ، مراد ذكر امم ماضيه است كما قال وَتَبَيَّنَ لَكُمْ كَيْفَ فَعَلْنا بِهِمْ وَضَرَبْنا لَكُمُ الأَمْثالَ يعنى در قرآن احوال امم ماضيه را بيان كرديم * ( لَعَلَّهُمْ يَتَذَكَّرُونَ ) * شايد كه ايشان پندپذير شوند يعنى تا در آن تأمل نموده عبرت گيرند از آن .\r\n28 - * ( قُرْآناً عَرَبِيًّا ) * اين حال مؤكده است از هذا از قبيل جاءني زيد رجلا صالحا و جاءني عمرو إنسانا عاقلا يعنى أحقه رجلا صالحا و انسانا عاقلا پس معنى آن بر اين نهج است كه به حق ميدانم اين قرآن را در حالتى كه قرآنيست بلغت عرب و ميتواند بود كه منصوب بمدحيت باشد يعنى مدح ميكنم و ستايش مىنمايم قرآنى را كه به زبان عرب است * ( غَيْرَ ذِي عِوَجٍ ) * نيست خداوند كجى يعنى منحرف نيست از حق بلكه طريق مستقيم است كه موصلست به حق پس هيچ اخلالى و متناقضى و اختلافى در معانى آن نباشد ، و ايثار غير ذيعوج بر مستقيم و غير معوج به جهت دو فايده است يكى آنكه تصريح باشد به آنكه حقيقت عوجيت از او مسلوب است يعنى اصلا در او هويت عوجى نيست كما قال وَلَمْ يَجْعَلْ لَه عِوَجاً و دوم آنست كه لفظ عوج مختص است بمعانى دون اعيان يعنى معانى قرآن اصلا انحراف و كجى ندارد ، و گويند كه عوج بمعنى شك و لبس است يعنى هيچ شك و شبهه اى نيست در حقيت آن پس آن را منزل ساخت * ( لَعَلَّهُمْ يَتَّقُونَ ) * تا باشد كه ايشان بپرهيزند از كفر و انواع عصيان بسبب تأمل و تفكر در معانى آن ، پس از براى عبده اصنام و اهل توحيد مثل مىزند و ميگويد كه :\r\n29 - * ( ضَرَبَ اللَّه مَثَلًا ) * بيان كرد خداى تعالى مثلي از براى مشرك و موحد * ( رَجُلًا فِيه شُرَكاءُ ) * اين بدل * ( مَثَلًا ) * است يعنى حق سبحانه بيان فرمود براى تنبيه اهل شرك مردى را كه در او شريكان باشند يعنى بنده اى را كه مولاى متعدد داشته باشد * ( مُتَشاكِسُونَ ) * كه مخالفت كننده باشند با هم به جهت بدخويى و با هم نسازند در شركت آن بنده پس هر شريكى او را كارى فرمايد و او آن كار تمام ناكرده شريك ديگر كارى به او رجوع كند و او هيچكدام را باتمام نتواند رساند و شريكان\r\n","description":"","footnote":"","page_name":" 94 ","page_number":94},
  {"content":"\r\nبه جهت اين از او راضى نباشند * ( وَرَجُلًا ) * و از براى موحد مردى را كه وارسته باشد از شريكان و خالص باشد * ( سَلَماً لِرَجُلٍ ) * براى مردى يعنى غلامى كه مخصوص يك مولى باشد و او را در انجاح مقاصد و مرام خوشنود تواند ساخت * ( هَلْ يَسْتَوِيانِ مَثَلًا ) * آيا مساوى باشند اين دو بنده از روى شباهت در صفت ، استفهام بر سبيل انكار است يعنى مانند يكديگر نباشند چه يكى بسبب تنازع هلاك و مضطر و عاجز باشد و نتواند كه نوعى كند كه در خدمتكارى همه از او راضى باشند و ديگر از تخالف شريكان سالم بود و به جهت نيكويى خدمتكارى مولى از او خشنود بود يعنى هم چنان كه بنده كه مشرك باشد ميان شركاء دل او متفرق است بخدمتگارى هر يك از ايشان و متحير گشته نميداند كه به خدمت كدام قيام نمايد و بچه نوع همه را خشنود سازد و بر كدام اعتماد نمايد ، مشرك نيز توزيع عبوديت نموده از براى آلهه مختلفه ، سرگردان شده نميداند كه كدام از ايشان را عبادت كند و اعتماد بربوبيت كدام نمايد ، و از كه انجاح مرام كند و هم چنان كه بنده اى كه مملوك يك كس باشد بتوجه تمام و جد ما لا كلام كمر خدمتكارى را بر ميان بسته به چيزى كه موجب رضاى مولى او است قيام مينمايد و از آنچه سبب كراهت او است محترز مىشود و به جهت اين آنچه مرام او است از او حاصل مىكند همچنين موحد بالكليه و من جميع الوجوه روى توجه بجانب معبود به حق آورده بعبادت او اشتغال نموده و از غير او منقطع گشته و چيزى كه سبب خشنودى معبود او است استعمال مينمايد و از آنچه منشأ سخط او است احتراز مىكند و بواسطهء اين انقياد و اطاعت بنعمت عاجل و ثواب آجل ميرسد ، تخصيص رجل به جهت آنست كه فطانت او در مضرت و منفعت و شقاوت و سعادت اكثر است چه نساء و صبيان به جهت آنكه ناقصات العقولند گاه هست كه غافل ميشوند از ضرر و نفع ، ابو الحسن حسكانى باسناد خود از امير المؤمنين عليه السّلام روايت كند كه آن حضرت فرمود كه\r\nأنا ذلك الرجل السلم لرسول اللَّه صلى اللَّه عليه و آله و سلم\r\nمن آن مردم كه بخلوص تمام بخدمتگارى حضرت رسالت پناه اقدام مىنمودم ، و عياشى باسناد خود از ابى خالد روايت كرده كه امام محمّد باقر عليه السّلام فرمود كه\r\nالرجل السلم للرجل علىّ حقا و شيعته\r\nآن مردى كه خالص است در عبوديت مالك خود و خدمت او را مشوب به خدمت غيرى نساخته از روى تحقيق امير المؤمنين است و شيعيان او ، چون اين ضرب المثل بسبب هدايت بندگان است بايمان كه اعظم نعم است از اينجهت ميفرمايد كه * ( الْحَمْدُ لِلَّه ) * همه ثنا و ستايش مر خدايراست به اين مثل چه بسبب آن شما را از ظلمت شرك خلاصى داده بنور توحيد رهنمونى نمود ، و گفته‌اند كه معنى بر اينوجه است كه استحقاق حمد مر خدايى راست كه در خدايى شريك ندارد نه غير او را چه او منعم بالذات است و مالك على الاطلاق * ( بَلْ أَكْثَرُهُمْ ) * بلكه بيشتر مردمان * ( لا يَعْلَمُونَ ) * نمىدانند حقيقت اينمعنى را و به جهت فرط جهالت غيرى را شريك او ميسازند ،\r\nآورده‌اند كه كفار\r\n","description":"","footnote":"","page_name":" 95 ","page_number":95},
  {"content":"\r\nمكه ميگفتند كه نَتَرَبَّصُ بِه رَيْبَ الْمَنُونِ انتظار ميكشيم كه محمّد بميرد و ما از محنت او خلاص شويم آيه آمد كه :\r\n30 - * ( إِنَّكَ مَيِّتٌ ) * بدرستى كه تو متصفى بصفت موت * ( وَإِنَّهُمْ مَيِّتُونَ ) * و بتحقيق كه كفار نيز مرده‌اند و اين تسميهء شيء است باسم ما يؤول يعنى مآل تو و ايشان موت است پس تربص موت و شماتت فانى بفانى معنى نداشته باشد ، پس تغليب مخاطب بر غايب كرده ميفرمايد كه :\r\n31 - * ( ثُمَّ إِنَّكُمْ ) * بعد از موت بدرستى كه شما اى مؤمنان و كافران * ( يَوْمَ الْقِيامَةِ ) * در روز رستخيز * ( عِنْدَ رَبِّكُمْ ) * نزد آفريدگار خود * ( تَخْتَصِمُونَ ) * خصومت خواهيد كرد در امر دين پس تو حجت آورى بر ايشان كه من در توحيد بر حق بودم و شما در شرك بر باطل و من تبليغ رسالت نمودم و شما را به راه راست هدايت كردم و شما طريق لجاج و عناد پيش گرفته تكذيب من كرديد و ايشان باباطيل اعذار آوردند و گويند ( اطعنا سادتنا ، و انا وجدنا آبائنا ) و گويند كه اين اختصام عام است در جميع قضاياى دنيويه ، عبد اللَّه بن عمر گفت مدت بسيار گمان ما آن بود كه اين خصومت در نشئه قيامت ميان اهل اسلام و اهل كتاب باشد نه ميان اهل اسلام چه دين ما يكيست خدا و پيغمبر و كتاب ما يكى ، و چون ديديم كه مسلمانان تيغ بر هم كشيدند و يكديگر را ميكشتند دانستيم كه روز قيامت خصومت در ميان ما نيز خواهد بود ، و ابو سعيد خدرى گفته كه در روز جمل و صفين دانستم كه اين خصومت در ميان ما نيز باشد ، ابو العاليه بر آنست كه اين آيه مخصوص باهل قبله است و آيهء سابقه تأييد اينقول مىكند ، و همچنين آيتى كه بعد از آن واقع شده و هى هذه :\r\n32 - * ( فَمَنْ أَظْلَمُ ) * پس كيست ستمكارتر * ( مِمَّنْ كَذَبَ ) * از كسى كه دروغ گفت * ( عَلَى اللَّه ) * بر خدا يعنى بشريك وزن و ولد نسبت داد * ( وَكَذَّبَ بِالصِّدْقِ ) * و تكذيب نمود بسخن راست يعنى بتوحيد و قرآن * ( إِذْ جاءَه ) * در وقتى كه آمد به او بىآنكه تامل و تفكر نمايد در آن و گويند مراد ذي الصدق است يعنى حضرت رسالت را بدروغ پنداشت پس تهديد ايشان من نمايد به اينكه * ( أَ لَيْسَ ) * آيا نيست ، استفهام بر سبيل تقرير است يعنى البته هست * ( فِي جَهَنَّمَ ) * در دوزخ * ( مَثْوىً لِلْكافِرِينَ ) * مكان و مقام ناگرويدگان و منكران يعنى به جهت مجازات عقيده رديه و اعمال قبيحه سقر مستقر ايشان خواهد بود ، و الف و لام محتمل عهديت و جنسيت دارد يعنى سقر مقر آن كسانى است كه افتراء نمودند بر خدا و دروغ دانستند توحيد و قرآن را ، يا جاى مطلق كافران و جاحدانست .\r\n","description":"","footnote":"","page_name":" 96 ","page_number":96},
  {"content":"\r\nالجزء الرابع و العشرون من الاجزاء الثلاثين 33 - * ( وَالَّذِي جاءَ بِالصِّدْقِ ) * و آن كسى كه آورد سخن راست را * ( وَصَدَّقَ بِه ) * و آنكه تصديق نمود يعنى ساير مؤمنان به آن * ( أُولئِكَ ) * آن گروه عاليشأن * ( هُمُ الْمُتَّقُونَ ) * ايشانند پرهيز - كاران نه غير ايشان ، سدى گفته كه مراد از اول جبرئيل است كه قرآن را از جانب حضرت عزت آورده و بثانى حضرت رسالت صلى اللَّه عليه و آله و سلم است كه تصديق آن نموده و بقبول تلقى فرموده ، و از ابن عباس منقولست كه * ( جاءَ بِالصِّدْقِ ) * حضرت سيد الانبياء است كه اظهار كلمه توحيد نمود و مصدّق آن نيز آن حضرت است چه اگر مصدق غير او مىبود سوق كلام مقتضى آن مىبود كه چنين باشد كه ( و الذى صدق به ) و بنا بر اين ايراد لفظ * ( أُولئِكَ ) * كه صيغه جمع است به جهت تعظيم آن حضرت باشد و از عطا و ربيع منقول است كه مراد از اول انبياء عليهم السّلاماند كه كتب و احكام شرايع را بامم خود آورده‌اند و بثانى اتباع ايشان پس * ( الَّذِي ) * از براى جنس باشد و لهذا بعد از او صيغه جمع واقع شده ، و در تبيان آورده كه ضحاك و حافظ و ابو نعيم از ابن عباس و مجاهد از ائمه هدى ( ع ) روايت كرده‌اند كه * ( جاءَ بِالصِّدْقِ ) * محمّد است صلى اللَّه عليه و آله و سلم * ( وَصَدَّقَ بِه ) * على بن ابى طالب عليه السّلام ، و در خبر است كه چون شب معراج رسول را به آسمان بردند ملكوت سماوات را بر او عرض كردند خطاب رسيد به او كه برو و قوم خود را به آنچه مشاهده كرده اى خبر ده گفت خداوندا قوم مرا تصديق تو خواهد كرد از جانب عزت خطاب آمد كه\r\nيصدقك على و هو الصديق الاكبر\r\nعلى بن ابى طالب تصديق تو خواهد كرد آنكه او صديق اكبر است و نيز دليل بر صديقيت او حديث بنويست كه مخالفان و موافقان نقل كرده‌اند و آن اينست كه\r\nالصديقون ثلاثة حزبيل مؤمن آل فرعون ، و حبيب النجار صديق آل يس ، و على بن ابى طالب صديق آل محمّد\r\nو در آثار آمده كه روزى حضرت رسول صلى اللَّه عليه و آله و سلم جمعى را بغزايى فرستاد امير المؤمنين را بر ايشان امير گردانيد و بعد از آن گفت كه كيست كه فضل پسر عمم از قرآن بگويد عمار ياسر برخاست و گفت من بگويم يا رسول اللَّه فرمود بگو ، عمار گفت قال اللَّه تعالى * ( وَالَّذِي جاءَ بِالصِّدْقِ وَصَدَّقَ بِه ) * رسول فرمود\r\nصدقت يا عمار\r\n، زيد بن حسان روايت كرده كه در بدايت اسلام نزد حضرت رسالت صلى اللَّه عليه و آله و سلم رفتم و گفتم يا محمّد چه مىگويى فرمود كه ميگويم\r\nلا إله الا اللَّه و أنا رسوله\r\nخدا يكيست و من كه محمّدم رسول اويم گفتم ( من يصدقك على هذا ) كه تصديق تو مىكند بر اينقول فرمود\r\nصبى و امرأة\r\nپسرى و زنى يعنى على و خديجه و از اينجا است كه حضرت رسول فرمود كه\r\nصلت الملائكة عليّ و على عليّ سبع سنين لانه لم ترفع من الارض صلوة الا منّى و من عليّ\r\nهفت سال فرشتگان بر من و بر على صلوات ميدادند براى آنكه در اين هفت سال نماز هيچكس بر آسمان نبردند\r\n","description":"","footnote":"","page_name":" 97 ","page_number":97},
  {"content":"\r\nالا نماز من و على ، و حينئذ ترك اسم موصول در ثانى به جهت كمال اتحاد باشد ميان جايى و مصدق بر وجهى كه گوئيا اثنينيت بينهما مرتفع است چنان كه آيه أَنْفُسَنا وَأَنْفُسَكُمْ دلالت مىكند بر اين و چون مشتهيات اخرويه و متمنيات سرمديه از براى مؤمنان مصدق مهيا است نه براى غير ايشان از اينجهت بعد از اين فرموده كه :\r\n34 - * ( لَهُمْ ما يَشاؤُنَ ) * مر ايشان راست در بهشت آنچه خواهند و تمنا كنند از جلايل نعمت و عظايم كرامت * ( عِنْدَ رَبِّهِمْ ) * نزد پروردگار خود * ( ذلِكَ ) * آن ثواب عظيم و نعمت جسيم * ( جَزاءُ الْمُحْسِنِينَ ) * پاداش اهل تصديق است كه كننده افعال حسنه و اعمال شايسته‌اند .\r\n35 - * ( لِيُكَفِّرَ اللَّه عَنْهُمْ ) * تا بپوشد خداى ايشان بسبب ميامن نيكويى اعمال * ( أَسْوَأَ الَّذِي عَمِلُوا ) * بدترين آنچه كرده باشند يعنى محو كند از ايشان عذاب شرك و معاصى كه كرده باشند آن را قبل از ايمان آوردن و عملهاى نيكو كردن ، تخصيص أسوء به جهت مبالغه است چه تكفير آن موجب تكفير فعلى است كه در سوأة كمتر باشد ، يا اشعار است به آنكه ايشان به جهت استعظام ذنوب مىپندارند كه مذنب و مقصراند و اگر چه فى الحقيقة فاعل آن نيستند هم چنان كه روش اهل عصمت است * ( وَيَجْزِيَهُمْ ) * و پاداش دهند ايشان را * ( أَجْرَهُمْ ) * مزد كردار * ( بِأَحْسَنِ الَّذِي ) * به نيكوترين چيزى كه * ( كانُوا يَعْمَلُونَ ) * بودند كه عمل ميكردند مراد از احسن مطلق محاسن اعمال است و تعبير آن بأحسن به جهت كمال اخلاص ايشان است در آن و زيادتى ثواب آن يا آنكه مراد از آن مجموع فرايض و سنن باشد كه مزيت حسن دارند بر مباحى كه به آن استحقاق ثواب حاصل نميشود با وجود آنكه باعتبار عدم مذموميت آن اطلاق حسن بر او تجويز مىكنند ، آورده‌اند كه حضرت رسول صلى اللَّه عليه و آله و سلم چون ذكر معايب آلهه باطله مىكرد كفار تخويف آن حضرت ميكردند و ميگفتند كه چنين مگو كه بواسطهء اين از جانب خدايان ما ضررى به تو خواهد رسيد كه هيچكس آن را كفايت نكند حق سبحانه آيه فرستاد كه :\r\n36 - * ( أَ لَيْسَ اللَّه بِكافٍ ) * آيا نيست خداى كفايت كننده ، استفهام بر سبيل تقرير و اثبات است يعنى البته خدا كفايت كننده است * ( عَبْدَه ) * بنده خود را كه محمّد صلى اللَّه عليه و آله و سلم است از جميع انواع ضرر * ( وَيُخَوِّفُونَكَ ) * و ميترسانند ترا مشركان * ( بِالَّذِينَ ) * به آنان كه ميپرستند * ( مِنْ دُونِه ) * بجز خداى به حق مىگويند كه آلههء ما ضرر به تو خواهند رسانيد ، و در بعضى روايت آمده كه چون خالد بامر پيغمبر صلى اللَّه عليه و آله و سلم قصد كرد كه عزّى را بشكند كفار گفتند كه اى خالد از عاقبت اين كار بترس كه شأن عزّى نسبت به بتان ديگر ارفع است مبادا كه به تو و بمحمد صلى اللَّه عليه و آله و سلم آسيبى رساند التفات\r\n","description":"","footnote":"","page_name":" 98 ","page_number":98},
  {"content":"\r\nبگفتار ايشان نكرده تبر را بر سر عزى زد و بشكست و گفت كه ( كفرانك يا عزّى لا سبحانك سبحان من أهانك ) كفر و ناسپاسى مر تراست كه نه پاكى و نه پاكيزه اى چه پاكى و پاكيزگى كسى راست كه تو را خوار و بيمقدار گردانيد پس حق سبحانه حبيب خود را وحى كرد كه من كافى مهمات توام و نگهدارندهء تو از جميع آفات واديات و كفار به جهت كمال سفاهت تخويف تو مىكنند از ضررى كه از ممر بتان به تو رسد و شبهه اى نيست در آنكه اسناد اضرار و ايذاء بجمادات از فرط جهالت و غايت حماقت است * ( وَمَنْ يُضْلِلِ اللَّه ) * و هر كه را گمراه سازد خدا ، يعنى او را در وادى ضلالت كفران و شقاوت خذلان به حال خود واگذارد به جهت اصرار و انكار و عدم التفات او در دلايل وحدت پروردگار * ( فَما لَه مِنْ هادٍ ) * پس نيست آن گمراه را هيچ راه نماينده كه او را به راه راست آورد يا آنكه هر كه را كه خدا از طريق بهشت بگرداند بسبب كفر و معصيت پس هيچكس او را ببهشت هدايت نكند ، يا آنكه هر كه خدا او را متصف سازد به وصف ضلالت هيچكس او را متصف نگرداند بصفت هدايت .\r\n37 - * ( وَمَنْ يَهْدِ اللَّه ) * و هر كه را خدا راه نمايد او را بتوحيد بواسطهء تدبر و تفكر او در آيات وحدت * ( فَما لَه مِنْ مُضِلٍّ ) * پس نيست او را هيچ گمراه كننده اى كه او را از آن راه بگذراند يا آنكه هر كه را خدا راه بهشت بنمايد هيچكس او را از آن راه برنگرداند ، يا هر كه را خدا مهتدى نام نهند هيچ كس او را بضلالت نسبت ندهد * ( أَ لَيْسَ اللَّه بِعَزِيزٍ ) * آيا نيست خداى غالب بر همه چيز اين نيز بر وجه تقرير است يعنى البته هست خداى تعالى غلبه كننده بر مشركان و مغلوب سازندهء ايشان * ( ذِي انْتِقامٍ ) * خداوند كينه كشيدن از كافران و معاندان و ساير دشمنان خود در اينكلام وعيد كفار قريش است بانتقام او سبحانه از ايشان و وعدهء مؤمنان بنصرت دادن ايشان بر دشمنان ، پس به جهت وضوح برهان بر تفرد خالقيت خود ميفرمايد كه :\r\n38 - * ( وَلَئِنْ سَأَلْتَهُمْ ) * و اگر پرسى از مشركان مكه * ( مَنْ خَلَقَ السَّماواتِ وَالأَرْضَ ) * كه بيافريد آسمان و زمين را و از عدم بوجود آورد * ( لَيَقُولُنَّ اللَّه ) * هر آينه گويند خداى ، با وجود جحود و عناد ايشان چه به جهت برهان واضح و دليل لايح بر تفرد او بخالقيت هيچكس انكار نمى تواند نمود چون ايشان معترفاند بر آنكه خالق عالم او است پس * ( قُلْ ) * بگو بايشان كه * ( أَ فَرَأَيْتُمْ ) * آيا پس مىبينيد * ( ما تَدْعُونَ ) * آن را كه مىخوانيد * ( مِنْ دُونِ اللَّه ) * بجز خداى تعالى از بتان و ساير آلهه باطله يعنى مىدانيد آنها را كه * ( إِنْ أَرادَنِيَ اللَّه ) * اگر اراده كند به من خداى * ( بِضُرٍّ ) * ضررى و سختى و برساند به من اذيتى و محنتى از مرض و فقر و ساير عرض * ( هَلْ هُنَّ ) * آيا باشند ايشان * ( كاشِفاتُ ضُرِّه ) * دفع كنندگان ضرر او نسبت به من * ( أَوْ أَرادَنِي بِرَحْمَةٍ ) * يا اگر خواهد\r\n","description":"","footnote":"","page_name":" 99 ","page_number":99},
  {"content":"\r\nخداى نعمتى و منفعتى از صحت و غنى و غير آن * ( هَلْ هُنَّ ) * آيا باشند آنان * ( مُمْسِكاتُ رَحْمَتِه ) * باز دارندگان منفعت و نعمت او از من و چون شما مقريد بر خالقيت او و معترف بر عجز الههء از دفع ضرر و نفع او پس ترك عبوديت خداى كه خالق عالم و قادر على اطلاقست و پرستيدن جماداتى كه عاجز مطلقاند از غايت سفاهت و نهايت جهالت است ، و بدانكه ذكر كاشفات و ممسكات كه صيغه تأنيث است بعد از قول يُخَوِّفُونَكَ بِالَّذِينَ مِنْ دُونِه تنبيه است بر زيادتى ضعف و كمال عجز ايشان از كشف ضر و امساك رحمت زيرا كه انوثت از باب لين است و رخاوت هم چنان كه ذكورت از باب شدت است و صلابت ، از مقاتل منقولست كه حضرت رسول صلى اللَّه عليه و آله و سلم چون از مشركان اين سؤال كرد ايشان ساكت شدند و از جواب عاجز گشته حق سبحانه فرمود * ( قُلْ ) * بگو اى محمّد مر ايشان را كه * ( حَسْبِيَ اللَّه ) * كافى و بسنده است مرا خداى در ايصال منفعت و امساك مضرت * ( عَلَيْه ) * بر او نه بر غير او * ( يَتَوَكَّلُ الْمُتَوَكِّلُونَ ) * توكل ميكنند توكل كنندگان و كارهاى خود را به او باز مىگذارند به جهت علم ايشان بانحصار خالقيت و قادريت بر او ، اين آيه متصل است بآيهء وَيُخَوِّفُونَكَ بِالَّذِينَ مِنْ دُونِه و معنى آنست كه سزاوار نيست آنكه كفار تخويف تو نمايند ببتان باعتراف ايشان به آنكه خالق عالم او است نه غير او ، پس تهديد ايشان نموده به اينكه :\r\n39 - * ( قُلْ ) * بگو مر اين مشركان قبيله خود را كه * ( يا قَوْمِ اعْمَلُوا ) * اى قوم من عمل كنيد * ( عَلى مَكانَتِكُمْ ) * بر حالتى كه هستيد بر آن يعنى عداوتى كه متمكنيد در آن و آنچه امكان سعى شما است در اهلاك و تضعيف امر من بجاى آريد * ( إِنِّي عامِلٌ ) * بدرستى كه من عمل كننده‌ام بر حالت تمكن خود و بجد و جهد تمام در آن ميكوشم يعنى در اظهار كلمه توحيد و اعلاء دين اسلام ، و حذف جار و مجرور در ثانى كه آن ( على مكانتى ) است به جهت اختصار است يا مبالغه در وعيد و اشعار بر آنكه حال پيغمبر در يك جا توقف ندارد بلكه روز بروز قوة و شدت او در تزايد است چه او سبحانه ناصر و معين اوست و مظهر دين او بر ساير اديان ، و لهذا توعد ايشان نموده به آنكه آن حضرت در دنيا و عقبى بر ايشان منصور خواهد بود و فرمود كه * ( فَسَوْفَ تَعْلَمُونَ ) * پس زود باشد كه بدانيد .\r\n40 -\r\n* ( مَنْ يَأْتِيه ) * آن كس كه بيايد به او * ( عَذابٌ يُخْزِيه ) * عذابى كه رسوا كند او را مراد روز بدر است كه خدا ايشان را بقتل و اسر رسوا گردانيد * ( وَيَحِلُّ عَلَيْه ) * و فرود آيد بر او * ( عَذابٌ مُقِيمٌ ) * عذابى كه دايم باشد يعنى عذاب دوزخ كه أشد عقابست .\r\n41 - * ( إِنَّا أَنْزَلْنا ) * بدرستى كه ما فرو فرستاديم * ( عَلَيْكَ الْكِتابَ ) * بر تو اينكتاب را كه قرآنست * ( لِلنَّاسِ ) * براى هدايت همهء مردمان * ( بِالْحَقِّ ) * فرستادنى براستى و درستى و يا بسبب\r\n","description":"","footnote":"","page_name":" 100 ","page_number":100},
  {"content":"\r\nبيان حق چه مناط مصالح معاش و معاد است * ( فَمَنِ اهْتَدى ) * پس هر كه راه يابد به قرآن يعنى بر وفق امر و نهى آن عمل كند يا در دلايل آن تفكر كند * ( فَلِنَفْسِه ) * پس مر نفس او راست فايدهء عمل آن * ( وَمَنْ ضَلَّ ) * و هر كه گمراه گردد يعنى از احكام قرآنى و حكم امر فرقانى دور شود و عمل به آن نكند * ( فَإِنَّما يَضِلُّ ) * پس جز اين نيست كه گمراه شود * ( عَلَيْها ) * بر نفس خود يعنى و بال و نكال آن بر او راجع گردد * ( وَما أَنْتَ ) * و نيستى تو * ( عَلَيْهِمْ بِوَكِيلٍ ) * بر ايشان نگاه - بان يعنى اجبار كننده ايشان بايمان و حافظ آن بر قلوب ايشان بر وجهى كه نگذارى كه در ضلالت افتند و از حق منصرف شوند چه اين از تحت قدرت تو بيرونست بلكه بر تو نيست به غير از رسانيدن چه مبناى تكليف بر اختيار است نه اجبار ، پس به جهت تنبيه مشركان بر قدرت خود ببعث و نشور ميفرمايد كه :\r\n42 - * ( اللَّه يَتَوَفَّى الأَنْفُسَ ) * خداى قبض مىكند جميع نفسها را * ( حِينَ مَوْتِها ) * هنگام مردن ايشان يعنى نزد انقضاى آجال قطع حيات ايشان مىكند * ( وَالَّتِي لَمْ تَمُتْ ) * و فرا ميگيرد نفسهايى كه نمرده است * ( فِي مَنامِها ) * در خواب آن يعنى قطع تصرف و تدبير آن مىكند از آن نه قطع حيات * ( فَيُمْسِكُ الَّتِي ) * پس نگاه ميدارد در آن جهان آن نفوسى كه * ( قَضى عَلَيْهَا الْمَوْتَ ) * قضا كرده شده است بر او مرگ * ( وَيُرْسِلُ الأُخْرى ) * و ميفرستد نفوس ديگر كه آن از زندگانست بأبدان ايشان * ( إِلى أَجَلٍ مُسَمًّى ) * تا وقت نام برده شده يعنى هنگام اجل و بدانكه اطلاق نفس بر مجموع روح و بدنست و اما نفسى كه بمعنى روح فقط است جمع او بر نفوس ميكنند نه بر أنفس پس توفى أنفس اماتهء آنست كه آن سلب آن چيزيست كه به آن زنده است و حساس و دراك است از صحت اجزاء و سلامتى آلات آن ، چه نزد انتفاء اين حالات مجموع آن بهيئات مجموعى باقى نمىماند ، و اطلاق توفى آن در حالت نوم بر سبيل تشبيه نائمين است بموتى و وجه شبه بينهما انتفاء آثار آنست از تصرف و تدبير ، گفته‌اند كه مراد از انفس در اول نفسهايى است كه به آن حيات و حركت باشد و در ثانى نفسهايى كه به آن تميز و تصرف باشد پس متوفى در اول نفس حيات است و در دوم نفس تميز نه نفس حيوانى كه زوال آن موجب زوال نفس است چه نايم در خواب متنفس است ، و از ابن عباس مرويست كه در بدن آدمى نفس و روح هر دو هست و ميان ايشان شعاعى است بمثابه شعاع آفتاب ، نفس آنست كه عقل و تميز به آن متعلق است و روح نفس و تحرك آن به آن قايم است هر گاه كه بنده بخواب رفت خداى تعالى قبض نفس او مىكند و روح او را بجاى خود ميگذارد و وقتى كه مرد قبض هر دو مينمايد پس زوال روح مستلزم زوال نفس است بدون عكس ، و مؤيد اينست آنچه عياشى از حسن بن محبوب نقل كرده و وى از عمرو بن ثابت ابى مقدام و او از پدر\r\n","description":"","footnote":"","page_name":" 101 ","page_number":101},
  {"content":"\r\nخود كه امام محمّد باقر صلوات اللَّه عليه فرمود كه هيچكس بخواب نميرود مگر كه نفس او به آسمان عروج مىكند و روح او در آن ميماند و ميان روح و نفس او شعاعى پيدا مىشود ( 1 ) چون شعاع آفتاب پس اگر اذن الهى تعلق ميگيرد بقبض ارواح روح اجابت نفس مىكند و اگر اذن او متعلق مىشود ببقاء روح اجابت روح مىكند اين است معنى قوله تعالى * ( اللَّه يَتَوَفَّى الأَنْفُسَ حِينَ مَوْتِها ) * الاية و هر گاه كه نفس نايم ملاحظه ملكوت سماوات مينمايد آنچه در خواب ميبيند قابليت تأويل و تعبير دارد و اگر از آنچه ميان آسمان و زمين است مشاهده مىكند از تخيلات شيطان است و صالح تأويل نيست * ( إِنَّ فِي ذلِكَ ) * بدرستى كه در اين توفى و امساك و ارسال * ( لآياتٍ ) * هر آينه علامات واضحه است بر كمال قدرت و دلالات لايحه بر حشر و نشر در روز قيامت * ( لِقَوْمٍ يَتَفَكَّرُونَ ) * مر گروهى را كه تفكر و تأمل نمايند در اين امر و از اين استنباط كنند كه اماتت مشابه نوم است و احياء مماثل يقظه پس او سبحانه قادر بر بعث و نشور باشد ! و در تورية مذكور است كه اى فرزند آدم بطريقى كه در خواب ميروى بميرى و بر طرزى كه بيدار ميكردى زنده ميشوى ( 2 ) و كافران با وجود اين دلايل باهره بر كمال قدرت او ببعث و نشور\r\n\r\n","description":"","footnote":"\r\n( 1 ) مفاد اين آيه شريفه دليل ديگريست بر بطلان طريقهء مشركين و اثبات وجود و علم و قدرت آفريدگار عالم و مشعر است بر آنكه مستحق عبادت او است جل شأنه نه غير او و بدين مناسبت در خاتمهء آيه فرموده است * ( إِنَّ فِي ذلِكَ لآياتٍ لِقَوْمٍ يَتَفَكَّرُونَ ) * يعنى بدرستى كه در اين ( توفى و امساك نفس كسى كه ميميرد و ارسال نفس آنكه نائم است ) هر آينه نشانه هائيست ( از علم و حكمت و قدرت و رحمت پروردگار ) براى مردمى كه فكر و تأمل مينمايند آرى متفكرين هر گاه موضوع موت و منام را مورد فكر و انديشه قرار دهند آيات الهى را مشاهده خواهند كرد چه اصل و حقيقت مرگ و حيات با آنكه تا كنون بطور كامل كشف نگشته است از اسرار و رموز آفرينش و از آيات باهره ربوبيت و قدرت پروردگار است و كيفيت توفى نفوس بطور تمام در هنگام مردن و بطور ناقص در وقت خوابيدن و هم حقيقت و كيفيت منام نيز از آيات الهيه و مظاهر قدرت ربانى مىباشد\r\n( 2 ) آدمى را دو روحست يكى روح حيوانى و آن بخاريست لطيف و صافى كه از لطافت اخلاط اربعه حاصل ميگردد چنان كه بدن از كثافت آن و بوسيلهء عروق ضوارب از قلب بمغز و دماغ و جميع اعضاء و اجزاء بدن ميرسد و بدين وسيله حس و حركت پديد ميآيد و چشم و گوش نيروى ديدن و شنيدن و سائر حواس قوت احساس پيدا ميكنند و روح حيوانى همچون چراغيست كه در خانه اى افروخته شود پس بهر جايى كه شعاع نور آن ميرسد آنجا را روشن مينمايد و ديگر روح انسانيست و آن جوهريست ملكوتى و لطيفه ايست ربانى كه پروردگار حكيم بآدمى اختصاص داده بلكه آن جوهر ملكوتى حقيقت انسانيت و گوهر آدميت است بر خلاف روح حيوانى كه در سائر حيوانات نيز وجود دارد و در قرآن و احاديث اكثر از روح حيوانى بنفس و از آن جوهر ملكوتى بروح يا قلب تعبير شده و گاهى همه تعبير بنفس كرده‌اند چنان كه حكماء نيز آن را نفس ناطقه ميگويند و پوشيده نماند كه روح حيوانى بمنزلهء مركب است از براى روح انسانى و قوام آن ببدنست بر خلاف روح انسانى كه تابع و قائم به بدن نيست بلكه محيط بر بدن و تعلق آن به بدن تعلق تدبيريست و از اينرو هنگامى كه آدمى ميميرد و چراغ حيات به كلى منتفى مىشود نفس حيوانى نيز از بين ميرود اما روح ملكوتى باقى ميماند چنان كه اگر مركب فانى و هلاك شود راكب و سوار فانى نميگردد و ظاهرا اشاره بدين روحست آيه شريفه * ( فَيُمْسِكُ الَّتِي قَضى ) * الايه چه در مرگ ، روح انسانى و نفس ناطقهء به كلى قطع تعلق نموده و حقتعالى بقدرت كاملهء خود آن را نگاه ميدارد و نميگذارد به بدن خود تعلق گيرد ولى در خواب چون تنها از حواس ظاهرى قطع تعلق نموده نه از قوا و حواس باطنى پس بمفاد * ( وَيُرْسِلُ الأُخْرى ) * الآية نفس خفته را ميفرستد يعنى تعلق او را به بدن تمام مينمايد و اشعهء تعلق او ظاهر و باطن را فرا ميگيرد آن گاه بيدار مىشود تا وقتى كه اجل نامبرده او فرا رسد و چنگال مرگ گريبان وى را بگيرد .\r\n","page_name":" 102 ","page_number":102},
  {"content":"\r\nدر نهايت انكارند و غايت جحود و اضلال و از ظلمتكده شرك قدم بيرون نمىنهند تا خود را بنور هدايت ايمان و اذعان رسانند .\r\n43 - * ( أَمِ اتَّخَذُوا ) * بلكه فرا گرفته‌اند * ( مِنْ دُونِ اللَّه ) * بجز خداى به حق * ( شُفَعاءَ ) * شفيعانى كه درخواست ايشان كنند نزد خداى تعالى * ( قُلْ ) * بگو اى محمّد از روى ملامت و توبيخ مر مشركان را * ( أَ وَلَوْ كانُوا ) * آيا شفاعت كنند بتان و اگر چه باشند كه * ( لا يَمْلِكُونَ شَيْئاً ) * به هيچ وجه مالك نشوند چيزى را از شفاعت * ( وَلا يَعْقِلُونَ ) * و ندانند پرستندگان خود را به جهت آنكه جمادند و از جمادات شعور و قدرت مسلوب است يعنى چون كه عالم و قادر نيستند پس چگونه توقع شفاعت از ايشان توان داشت .\r\n44 - * ( قُلْ ) * بگو مر ايشان را * ( لِلَّه الشَّفاعَةُ جَمِيعاً ) * مر خداى راست سمت شفاعت يعنى او مالك جميع شفاعت است و بىاذن او هيچكس شفاعت نميتواند كرد چه استطاعت شفاعت موقوف به دو شرط است يكى آنكه مشفوع له مختار مشفوع عنه باشد و ديگر آنكه شفيع مأذون له باشد و آن هر دو اينجا مفقودند فحينئذ آلهه باطله رتبه شفاعت را نداشته باشند ، پس تقرير مالكيت خود مىكند در شفاعت بر اين وجه كه * ( لَه مُلْكُ السَّماواتِ وَالأَرْضِ ) * مر او راست پادشاهى آسمانها و زمينها * ( ثُمَّ إِلَيْه تُرْجَعُونَ ) * پس بسوى حكم او بازگردانيده خواهيد شد يعنى در قيامت نيز مالكيت و حاكميت او را ثابت است و هر گاه او در دنيا و عقبى مالك على الاطلاق باشد پس بدون اذن او هيچكس شفاعت نتواند نمود و بىرضاى او شفاعت نتواند كرد ، آن گه از سوء اعتقاد و شدت عناد ايشان اخبار مينمايد و ميگويد كه :\r\n45 - * ( وَإِذا ذُكِرَ اللَّه ) * و چون ياد كرده شود خداى تعالى * ( وَحْدَه ) * در حالت يگانگى بدون ذكر آلههء ايشان ، مراد كلمهء طيبهء لا إِله إِلَّا اللَّه است يعنى هر گاه كه اين كلمه را از اهل ايمان بشنوند * ( اشْمَأَزَّتْ ) * برمند و منقبض گردند از آن * ( قُلُوبُ الَّذِينَ ) * دلهاى آنان كه * ( لا يُؤْمِنُونَ ) * ايمان نميآورند و نميگروند * ( بِالآخِرَةِ ) * بسراى ديگر كه دار عقبى است يعنى از خشم و كينه برگردند چنان كه اثر آن در بشرهء ايشان پديد آيد و قبض بر ناصيهء ايشان ظاهر\r\n","description":"","footnote":"","page_name":" 103 ","page_number":103},
  {"content":"\r\nگردد * ( وَإِذا ذُكِرَ الَّذِينَ ) * و هر گاه كه ياد كرده شوند آنان كه * ( مِنْ دُونِه ) * غير از خدايند يعنى معبودان باطله ايشان * ( إِذا هُمْ يَسْتَبْشِرُونَ ) * آن گاه ايشان تازه روى و فرحناك شوند چون كه اشمئزاز امتلاء غضب و غم است بر وجهى كه بشره بسبب آن منقبض شود و استبشار امتلاء قلبست بسرور بمرتبه اى كه اثر آن بر وجه ظاهر شود و بواسطهء آن بشره منبسط گردد پس اين كلام مشعر است بر غايت عناد و نهايت جحود ايشان و شبهه اى نيست در آنكه دشمنان خدا هم چنان كه بذكر خدا غمگين ميشوند بذكر اولياء او كه حضرت رسالت صلى اللَّه عليه و آله و سلم است و اهل بيت او عليهم السّلام نيز پريشان و غضبناك ميگردند ، و چون كفار بعد از ذكر ادله توحيد و مواعظ اصلا التفات بجانب آن نكردند بلكه در عناد و آنكار افزودند و حضرت رسالت به جهت كثرت عناد و شدت شكيمهء آنها متحير بود در امر ايشان از اين جهت او سبحانه بعد از اين او را امر نمود به اينكه روى نياز بدرگاه ما آور و زبان بدعا گشوده .\r\n46 - * ( قُلِ اللَّهُمَّ ) * بگو اى معبود به حق * ( فاطِرَ السَّماواتِ وَالأَرْضِ ) * اى آفرينندهء آسمانها و زمينها * ( عالِمَ الْغَيْبِ وَالشَّهادَةِ ) * اى داننده آنچه غايب است علم آن بر جميع خلقان و آنچه مشاهد است بر ايشان يعنى داناى هر پوشيده و آشكار * ( أَنْتَ تَحْكُمُ ) * تو به تنهايى حكم كن * ( بَيْنَ عِبادِكَ ) * ميان بندگان خود در قيامت * ( فِي ما كانُوا فِيه ) * در آنچه هستند كه در آن * ( يَخْتَلِفُونَ ) * اختلاف ميكنند از امر دين و دنيا پس حكم كن ميان من و ايشان به حق ، اين كلام وصف حال مخالفانست و اعذار حضرت رسالت و تسليهء او و وعيد ايشان آورده‌اند كه ربيع ابن خثيم از زهاد زمانه بود روزى از واقعهء امام حسين عليه السّلام خبر داد و لعنت كرد بر قاتلان او و گفت ( آه قتلوا من كان صلى اللَّه عليه و آله و سلم يجلسه فى حجره و يضع فاه على فيه ) آه كشتند آن كسى را كه پيغمبر صلى اللَّه عليه و آله و سلم او را بر دامن خود مينشاند و دهن خود را بدهن او مينهاد و بعد از آن اين آيه تلاوت فرمود كه * ( اللَّهُمَّ فاطِرَ السَّماواتِ وَالأَرْضِ ) * تا آخر ، پس به جهت زيادتى مبالغه در تهديد ايشان ميفرمايد كه :\r\n47 - * ( وَلَوْ أَنَّ لِلَّذِينَ ظَلَمُوا ) * و اگر آنكه باشد مر آنان را كه ظلم كردند و در گذشتند از جادهء حق * ( ما فِي الأَرْضِ ) * آنچه در زمين است از مالها * ( جَمِيعاً ) * همهء آن * ( وَمِثْلَه ) * و مانند آن همه مالها * ( مَعَه ) * با آن يعنى اگر ضعف آنچه در دنيا است مر ايشان را باشد * ( لَافْتَدَوْا بِه ) * هر آينه فديه دهند يعنى خواهند كه خود را باز خرند به آن * ( مِنْ سُوءِ الْعَذابِ ) * از شدت عذاب * ( يَوْمَ الْقِيامَةِ ) * در روز رستخيز .\r\n48 - * ( وَبَدا لَهُمْ ) * و ظاهر شود مر ايشان را * ( مِنَ اللَّه ) * از جانب خداى از صنوف عذاب و\r\n","description":"","footnote":"","page_name":" 104 ","page_number":104},
  {"content":"\r\nفنون عقاب * ( ما لَمْ يَكُونُوا يَحْتَسِبُونَ ) * آنچه نبودند كه گمان داشته بودند كه بايشان رسد يا آنكه هويدا گردد از خداى جزاى آنچه مظنه ايشان نبوده باشد كه آن سيئات است بلكه آنها را حسنات پنداشته باشند و حال آنكه سيئات بوده باشد به جهت آنكه نه بر آن وجه بوده باشد كه خداى فرموده ، مرويست كه محمّد بن سكندر در حين موت جزع ميكرد پرسيدند كه سبب اين فزع چيست فرمود كه أنا أخشى أن يبدو لى من اللَّه ما لم أحتسبه ميترسم كه مرا ظاهر شود آن چيزى را كه او را در حساب نميداشتم بعد از آن اين آيه تلاوت فرمود ، و از سفيان ثورى روايت كرده‌اند كه هر گاه اين آيه خواندى گفتى كه ( ويل لاهل الرياء ) واى مر رياكاران را كه اعمال خود را نيكو پنداشته باشند و فردا به جهت عدم اخلاص خلاف آن بر ايشان هويدا شود .\r\n49 - * ( وَبَدا لَهُمْ ) * و آشكارا گردد مر ايشان را در حين عرض صحايف اعمال * ( سَيِّئاتُ ما كَسَبُوا ) * جزاى بديهاى آن چيزى كه كرده باشند ، و ميتواند بود كه مراد از سيئات انواع عذاب باشد و تسميه آن بسيئات بر سبيل مزاوجت باشد از قبيل وَجَزاءُ سَيِّئَةٍ سَيِّئَةٌ مِثْلُها و بنا بر اين احتياج نيفتد بتقدير جزا يعنى مشاهده عذاب گوناگون كند * ( وَحاقَ بِهِمْ ) * و احاطه نمايد بايشان * ( ما كانُوا ) * جزاى آن چيزى كه بودند كه * ( بِه يَسْتَهْزِؤُنَ ) * به آن استهزاء ميكردند از وعيد خداوند از خاتم الانبياء صلى اللَّه عليه و آله و سلم ، پس بيان مناقضه و تعكيس ايشان مىكند بر اينوجه كه :\r\n50 - * ( فَإِذا مَسَّ الإِنْسانَ ) * و اين عطفست بر قول وَإِذا ذُكِرَ اللَّه وَحْدَه و ايثار كلمه فا بر واو به جهت مسببيت آنست بحسب معنى و ما بين آن جمله معترضه است از براى تأكيد انكار ايشان يعنى هر گاه كه كفار مكه از ذكر خدا كه كلمه توحيد است متنفر شدند و از ذكر آلهه خود فرحان و خوشحال گشتند پس چون رسيد آن آدميان را يعنى هر يك از آن كفار را * ( ضُرٌّ ) * سختى از فقر وفاقه و مرض * ( دَعانا ) * خواند ما را و دفع آن را از ما درخواست ، يعنى احوال خود را منعكس ساخت و بنقيض مطلوب خود ميل نمود * ( ثُمَّ إِذا خَوَّلْناه ) * پس چون ما داديم او را از روى تفضل نه بر وجه استحقاق * ( نِعْمَةً مِنَّا ) * بخششى از جانب خود يعنى فقر او را بثروت و مرض او را به صحت بدل كرديم همان طريقه عناد و انكار پيش گرفته * ( قالَ ) * گفت كه * ( إِنَّما أُوتِيتُه ) * جز اين نيست كه داده شده‌ام به آن نعمت و تذكير ضمير باعتبار معنى آنست كه آن نوع نعمت است و يا آنكه * ( إِنَّما ) * در * ( إِنَّما ) * ماء موصوله باشد نه كافه و ضمير راجع به آن يعنى دادند مرا نوعى از نعمت و قسمى از آن يا آن چيزى كه داده شده‌ام به آن * ( عَلى عِلْمٍ ) * بر دانشى از من يعنى اين نعمت به جهت معرفت من بوجوه كسب و كياست و كفايت من در تحصيل آن حاصل شد يا به جهت علم خداى باستحقاق من بفضل و استحقاق خود اين نعمت مرا دست داد رد قول او نموده به اين قول كه * ( بَلْ ) * نه چنين\r\n","description":"","footnote":"","page_name":" 105 ","page_number":105},
  {"content":"\r\nاست كه ميگويد بلكه * ( هِيَ فِتْنَةٌ ) * اين نعمت امتحان و آزمايش است او را تا ظاهر گردد كه او شاكر است يا كافر ، يا آنكه مراد از فتنه عذاب باشد ، يعنى نيست آن نعمت مگر عقوبت به جهت سلب آن از منعم حقيقى ، و تأنيث ضمير در اين مقام باعتبار لفظ باشد و يا باعتبار تأنيث خبر چه هر گاه كه خبر مؤنث باشد جايز است تأنيث مبتدا زيرا كه آن در معنى مبتدا است و ميتواند بود كه ضمير * ( هِيَ ) * راجع بمقاله مذكوره باشد و معنى بر اينوجه كه مقاله ايشان سبب عقوبت ايشان است ، و گويند كه مراد از انسان جنس انسانست و مؤيد اينست منطوق قوله عز و جل * ( وَلكِنَّ أَكْثَرَهُمْ ) * و ليكن بسيارى از ايشان * ( لا يَعْلَمُونَ ) * نميدانند و تميز نمينمايند بلوا را از نعماء و يا آنكه نميدانند كه همه صنوف نعمت از جانب حضرت عزت است و اگر چه حصول آن باسباب عبد است يا علم ندارند به آنكه آن مقاله علت تامه عقوبت است .\r\n51 -\r\n* ( قَدْ قالَهَا ) * بدرستى كه گفته‌اند مقاله را يعنى كلمه * ( إِنَّما أُوتِيتُه عَلى عِلْمٍ ) * * ( الَّذِينَ مِنْ قَبْلِهِمْ ) * آنان كه پيش از اينان بودند مثل قارون و قوم او چه قارون به كلمه إِنَّما أُوتِيتُه عَلى عِلْمٍ عِنْدِي قايل شد و قوم او تصديق نمودند و به آن راضى شدند * ( فَما أَغْنى عَنْهُمْ ) * پس بازنداشت از ايشان عذاب را * ( ما كانُوا يَكْسِبُونَ ) * آنچه بودند كه كسب ميكردند و جمع مينمودند از امتعه و اموال بلكه موجب و بال و سبب نكال ايشان شد .\r\n52 - * ( فَأَصابَهُمْ ) * پس رسيد ايشان را * ( سَيِّئاتُ ما كَسَبُوا ) * جزاى بديها كه كسب كردند ، و ميتواند بود كه سيئات بمعنى عقوبات باشد و تسميه آن به اين بر سبيل مزاوجت باشد چنان كه آنفا سمت ذكر يافت يعنى رسيد بايشان عقوبات آنچه مياندوختند از اعمال سيئه و افعال قبيحه * ( وَالَّذِينَ ظَلَمُوا ) * و آنان كه ستم كردند و طريق كفر و ناسپاسى پوييدند * ( مِنْ هؤُلاءِ ) * از اين گروه مشركان كه معاصر تواند * ( سَيُصِيبُهُمْ ) * زود باشد كه برسد بايشان * ( سَيِّئاتُ ما كَسَبُوا ) * عقوبات بديها كه كرده‌اند هم چنان كه بامم سابقه رسيد * ( وَما هُمْ بِمُعْجِزِينَ ) * و نيستند ايشان عاجز كنندگان ما از تعذيب به اين وجه كه تعذيب را از ما فوت سازند يا از آن بگريزند و از تحت قدرت ما بدرروند ، مرويست كه حق سبحانه بعد از نزول اين آيه هفت سال ايشان را بشدت قحط و غلا مبتلا ساخت و صناديد ايشان را در روز بدر بقتل رسانيد و بعد از آن هفت سال ديگر خصب و رفاهيت را بايشان كرامت نمود تا عارف شوند به آنكه قبض و بسط روزى بيد قدرت او است و غالبيت و قاهريت مخصوص به او است و لهذا بعد از اين ميفرمايد كه :\r\n53 - * ( أَ وَلَمْ يَعْلَمُوا ) * آيا ندانستند * ( أَنَّ اللَّه ) * آنكه خداى تعالى * ( يَبْسُطُ الرِّزْقَ ) * گشاده ميگرداند روزى را * ( لِمَنْ يَشاءُ ) * براى هر كه ميخواهد نه به جهت رفعت قدر و استحقاق\r\n","description":"","footnote":"","page_name":" 106 ","page_number":106},
  {"content":"\r\nاو بلكه بمحض تفضل و مشيت * ( وَيَقْدِرُ ) * و تنگ مىكند روزى را بر هر كه ميخواهد نه به جهت مذلت و خوارى بلكه بر وجه حكمت و مصلحت * ( إِنَّ فِي ذلِكَ ) * بدرستى كه در بسط و قبض ارزاق * ( لآياتٍ ) * هر آينه نشانها است بر كمال قدرت و ارادت او * ( لِقَوْمٍ يُؤْمِنُونَ ) * براى گروهى كه گرويده‌اند بوحدت او سبحانه و اعتقاد دارند به آنكه او است منعم حقيقى نه غير او ، آورده‌اند كه جماعتى از مشركان كه قتل و زناى بسيار از ايشان صادر شده بود و انواع ملاهى و مناهى بظهور آمده به حضرت رسالت صلى اللَّه عليه و آله گفتند كه از ما مآثم عظيمه و خطاياى كبيره بفعل آمده و تو دعوى ميكنى كه هر كه شرك آرد و خون ناحق ريزد خدا او را نيامرزد پس ما اسلام نمىآوريم مگر به شرط آنكه خدا نامه سياه ما را به آب مغفرت مغسول سازد و جميع گناهان ما را بعد از اسلام بيامرزد اين آيه آمد كه :\r\n54 - * ( قُلْ ) * بگو اى محمّد كه خداى تعالى ميفرمايد * ( يا عِبادِيَ ) * اى بندگان من * ( الَّذِينَ أَسْرَفُوا ) * آنان كه اسراف كرده‌اند بارتكاب ذنوب كبيره و خطاياى كثيره * ( عَلى أَنْفُسِهِمْ ) * بر نفسهاى خود يعنى افراط نموده‌اند و از حد گذرانيده‌اند معاصى را * ( لا تَقْنَطُوا ) * نوميد مشويد * ( مِنْ رَحْمَةِ اللَّه ) * از بخشش خداى * ( إِنَّ اللَّه ) * بدرستى كه خداى تعالى * ( يَغْفِرُ الذُّنُوبَ ) * بيامرزد گناهان را * ( جَمِيعاً ) * همهء آن صغيره و كبيره اگر چه از حد متجاوز باشد به غير از شرك كه آمرزيده نميشود كقوله تعالى إِنَّ اللَّه لا يَغْفِرُ أَنْ يُشْرَكَ بِه و شبهه اى نيست در آنكه مشرك اگر بعد از اسلام بميرد نيز در تحت اين آيه داخل است بدليل اجماع و حديث مشهور\r\nالاسلام يجب ما قبله\r\nپس به جهت مبالغه غفران ميفرمايد كه * ( إِنَّه ) * بدرستى كه خداى تعالى * ( هُوَ الْغَفُورُ ) * او است آمرزنده گناهان * ( الرَّحِيمُ ) * مهربان بر بندگان و بعضى گفته‌اند كه اين آيه درباره وحشى كه قاتل حمزه است نازل شده در حينى كه خوف عدم قبول توبه مانع اسلام او ميشد چون اين آيه نازل گشت اسلام آورد بعد از آن اصحاب از حضرت رسالت مآب صلى اللَّه عليه و آله و سلم پرسيدند كه اين آيه مخصوص است بوحشى يا همهء اهل اسلام در اين شريكند فرمود آيه عام است و شامل جميع مسلمانان و اينقول صحيح نيست زيرا كه اين آيه در مكه نازل شد و وحشى بعد از آنكه چندين سال از نزول اين آيه برآمده بود مسلمان شد ليكن محتمل است كه اين آيه در وقتى كه به گوش او رسيده باشد اسلام آورده باشد اما در عموميت آن شبهه اى نيست ، و در بعضى روايت ديگر واقع شده كه اين آيه در شأن عباس بن ابى ربيعه و وليد و جمعى از نفر ايشان نازل شده وقتى كه بعد از اسلام به جهت تعذيب كفار مر ايشان را مرتد شدند و باز قصد اسلام كردند اما به جهت خوف عدم قبول توبه اهمال مىنمودند و بعد از نزول اين آيه اسلام آوردند و از بلدهء شرك طريق مهاجرت اختيار كردند و اين نيز نافى عموم آن نيست چه خصوص مورد نفى عموم آيه نميكند چنان كه در كتب اصول مقرر گشته و\r\n","description":"","footnote":"","page_name":" 107 ","page_number":107},
  {"content":"\r\nبدانكه باجماع امت جميع ذنوب تايب موحد مغفور است و در غير او معلق است بمشيت او سبحانه اگر خواهد بعدل خود او را عذاب نمايد و اگر نه بفضل خود او را بيامرزد كما قال وَيَغْفِرُ ما دُونَ ذلِكَ لِمَنْ يَشاءُ و اينكه بعضي تخصيص آيه باهل توبه ميكنند بر خلاف ظاهر است و مخالف مذهب حق و قرآن ، و اينكه اسماء بنت يزيد از حضرت سيد الانبياء صلى اللَّه عليه و آله و سلم و ام ائمة الهدى فاطمة الزهراء عليهم افضل الصلاة و اكمل التسليمات نقل كرده كه\r\nانّ اللَّه يغفر الذنوب جميعا و لا يبالى\r\nمؤيد قول مذكور است .\r\nو ببايد دانست كه توجيه در اين آيه به چند چيز است يكى آنكه فرمود * ( يا عِبادِيَ ) * كه متضمن لطف خطاب است و نگفته كه يا ايها العصاة كه مشعر بر قهر است ، دوم آنكه ايثار * ( أَسْرَفُوا ) * نموده بر اخطئوا چه آن محتوى بر وفق عتابست دون ثانى ، سيم آنكه فرمود * ( لا تَقْنَطُوا ) * كه صريحا دالست بر نهى قنوط و آن مستلزم تحريم يأس است از مغفرت و عدم جواز نوميدى از رحمت ، چهارم آنكه اكتفاء بذكر * ( لا تَقْنَطُوا ) * ننموده بلكه به جهت مبالغه و تأكيد تفصيل آن نموده بقوله * ( إِنَّ اللَّه يَغْفِرُ الذُّنُوبَ جَمِيعاً ) * پنجم آنكه وضع مظهر در موضع مضمر نموده و فرموده كه * ( إِنَّ اللَّه ) * تا اسناد مغفرت بصريح اسم خود كرده باشد نه بضميرى كه راجع باسم او باشد ، ششم آنكه استيعاب مغفرت خود نموده بجميع ذنوب و آن را مخصوص نساخته ببعضى دون بعضى ، هفتم آنكه آن را مؤكد ساخته بقول * ( إِنَّه هُوَ الْغَفُورُ الرَّحِيمُ ) * به جهت مبالغه و الحاح او در آن ، هشتم آنكه به جهت ايراد ضمير فصل ميان اسم و خبر حصر مغفرت و رحمت خود نموده تا تنبيه باشد بر نهايت تأكيد آن . نهم مغفرت را برحمت مقدم داشت به جهت شدت عنايت او به آن ، دهم آنكه رحمت را به آن منضم ساخت نه باقى صفات تا اشاره باشد باستيعاب رحمت و شمول آن بر كافهء بريه و ايماء بمضمون\r\nان رحمتى سبقت غضبى\r\nو تنبيه بر وعدهء رحمت بعد از مغفرت ، از ثوبان مولى رسول اللَّه صلى اللَّه عليه و آله و سلم مرويست كه آن حضرت ميگفت\r\nما احب ان لى الدنيا و ما فيها بهذه الاية\r\nدوست نميدارم كه دنيا و آنچه در او است مرا باشد بعوض اين آيه و از امير المؤمنين صلوات اللَّه عليه منقولست كه\r\nما فى القرآن آية أوسع من عبادى الذين أسرفوا\r\nنيست در قرآن آيتى كه رحمت و مغفرت در او اوسع و اكثر باشد از آيه * ( يا عِبادِيَ ) * تا آخر ، در خبر است كه عبد اللَّه مسعود روزى به مسجد درآمد شنيد واعظى ذكر آتش دوزخ و سلاسل و اغلال و اصناف عقوبت و نكال مىكند بانك بر او زد و فرمود كه چرا مردمان را از رحمت واسعهء حضرت عزت نوميد ميگردانى مگر آيه * ( قُلْ يا عِبادِيَ الَّذِينَ أَسْرَفُوا ) * نخوانده اى و بغور معنى آن نرسيده اى ، آورده‌اند كه زيد اسلم زاهد زمانه و عابد يگانه بود و در عبادات و طاعات حدى تمام كردى و سعى ما لا كلام بجاى آوردى اما مردمان را بسيار تخويف نمودى و از رحمت نوميد گردانيدى چون وفات نمود گفت خدايا مرا نزد تو چه منزلت است ؟ خطاب آمد كه دوزخ ، گفت ثواب طاعت و عبادت كه كردم بكجا\r\n","description":"","footnote":"","page_name":" 108 ","page_number":108},
  {"content":"\r\nرفت ؟ فرمود كه چون بندگان مرا از رحمت من نوميد گردانيدى امروز من نيز تو را از رحمت خود نااميد گردانم ، تو را به سلاسل و اغلال كشم .\r\nمعمر از زهير روايت كند كه روزى يكى از اصحاب نزد رسول صلى اللَّه عليه و آله و سلم آمد گريان رسول فرمود كه چرا ميگريى گفت جوانى بر در ايستاده و ميگريد و از بسيارى گريه مرا بگريه آورده فرمود وى را درآوردند رسول صلى اللَّه عليه و آله و سلَّم گفت چرا ميگريى گفت از گناه خود و خشم خدا ميترسم گفت موحدى يا مشرك گفت موحد فرمود كه گريه مكن كه خدا ترا بيامرزد اگر چه مثل هفت آسمان و هفت زمين گناه كرده باشى گفت يا رسول اللَّه گناه من از آن عظيمتر است رسول فرمود كه گناه عظيم خداى كريم بيامرزد بعد از آن فرمود كه اى جوان بگو كه گناهت چيست گفت يا رسول اللَّه شرم دارم زيرا كه گناهم از عرش عظيمتر است و از كرسى ثقيلتر فرمود كه گناه تو عظيمتر است يا خدا گفت خدا فرمود كه اى پسر گناه عظيم را خداى عظيم بيامرزد پس بگو تا چه گناه كرده اى كه به اين مرتبه نوميد شده اى از مغفرت خداى گفت يا رسول اللَّه من نباش بودم و هفت سال گور ميشكافتم و كفن مرده ها را ميبردم اتفاقا روزى دخترى از انصار وفات كرد من گور او را شكافتم و كفن او را بيرون كردم و برگشتم شهوت نفسانى بر من غالب شده و مرا بر آن داشت كه بازگشتم و با او مواقعه كردم چون از آن عمل فارغ شدم آوازى آمد كه اى جوان واى بر تو از ديوان يوم الدين انديشه نكردى كه مرا برهنه كردى و اين رسوايى به من نمودى و در لشكرگاه مردگان مرا پليد كردى پيش خدا و رسول خدا چه خواهى گفت چون رسول اين سخن بشنيد گفت اين فاسق را بيرون كنيد كه از او بدوزخ نزديكترى نيست ( 1 ) وى از آنجا بيرون آمد و روى ببيابان نهاد و روز و شب تضرع ميكرد يك روز گفت خدايا به حق انبياى مرسل كه توبه من قبول كن و از سر من درگذر اگر توبه من قبولست و انابت من مقبول رسول خدا را باز نما و الا آتشى در من انداز تا بسوزم در حال جبرئيل آمد و گفت حقتعالى ميفرمايد كه من توبه آن جوان را قبول كردم و از جميع گناهان او درگذشتم او را باز طلب و آتش وعيد كه در كانون سينهء او افروخته به آب وعد منطفى\r\n\r\n","description":"","footnote":"\r\n( 1 ) اگر چه اين حكايت از حيث سند ضعيف و از طريق عامه منقولست ولى از لحاظ مضمون منافاتى با مفاد آيه شريفه ندارد بلكه مدلول آيه كريمه را تأييد مينمايد يعنى ميتوان حكايت اين جوان را كه گناه بسيار عظيمى مرتكب شده بود و آخر الامر توبهء او مقبول و مشمول رحمت الهى گرديد ( با فرض صحت ) يكى از مظاهر رحمت واسعهء پروردگار بشمار آورد و يكى از موارد تجلى معناى * ( إِنَّ اللَّه يَغْفِرُ الذُّنُوبَ جَمِيعاً ) * قرار داد و اما اينكه رسول خدا صلى اللَّه عليه و آله و سلَّم با آنكه خود رحمة للعالمين بود اين سخن را دربارهء او فرمود : ( اين فاسق را بيرون كنيد كه از او بدوزخ نزديكترى نيست ) بر فرض صحت از جهت آشنا كردن مردم است برحمت غير متناهى خداى تعالى و اينكه مردم بدانند چون رحمت خداوند متناهى و محدود نيست پس رحمت او از رحمت هر كس بمراتب بيشتر و بالاتر است و هو ارحم الراحمين حتى از پيغمبر رحمة للعالمين .\r\n","page_name":" 109 ","page_number":109},
  {"content":"\r\nساز و مرهم مغفرت بر جراحت معصيت او نه حضرت رسالت او را طلبيده مژده مغفرت به او رسانيد .\r\nمرويست كه در ايام مالك دينار مردى بود كه جميع عمر خود را در خرابات بسر برده بود و در مدت عمر خود هرگز روى خود باقامت خير نياورد و شبى انديشهء برّى نكرده صلحاء روزگار از او حذر كردندى و دورى جستندى ناگاه موكل قضا دست مطالبه بدامن عمرش دراز كرد و او چون دريافت كه وقت رحلت است نظر در جرايد اعمال خود كرد خطى كه رقم رجائى داشته باشد نديد و بجويبار عمل خود نگريست شاخى كه دست اميد بر او توان زد نيافت آهى از ميان جان بر كشيد و بجانب آسمان نگريست و گفت ( يا من له الدنيا و الآخرة ارحم من ليس له الدنيا و الآخرة ) اى آن كسى كه دنيا و آخرت از تست رحم كن بر حال كسى كه نه دنيا دارد و نه آخرت اينكلمه بگفت و جان بداد اهل شهر بوفات او شادى كردندى و از سر رفتن او فرحان گشتند و او را در مزبله انداخته خس و خاشاك بر او ريختند و آن موضع را از خاك پر ساختند شبانه مالك دينار را در خواب نمودند كه فلان در گذشته و در ميان مزبله اش گذاشته‌اند برخيز و او را از آنجا بردار و غسل داده در مقبره صلحاء و اتقياء دفنش كن گفت خداوند او در ميان خلق ببدكارى و بدنامى مشهور بود چه چيز بدرگاه كبريا آورده كه سزاى چنين كرامتى شده آواز آمد كه چون به حالت نزع رسيد جرايد اعمال خود را مطالعه كرد همه خط خطا ديد مفلسوار بدرگاه ما بناليد و عاجزوار ببارگاه ما نظر كرد دست در فضل ما زد ما بر دردمندى او رحم كرديم و گناهان او را كأن لم يكن انگاشتيم و از عذاب اليم و عقاب عظيمش نجات داديم و بنعيم مقيمش رسانيديم كدام دردزده بدرگاه ما بناليد كه او را شفا نداديم و كدام غمگين از ما خلاصى طلبيد كه خلعت شادكامى در او نپوشانيديم ، و شكى نيست كه غفران معصيت و قبول طاعت متفرعست بر محبت امير المؤمنين و ساير ائمه طاهرين صلوات اللَّه عليهم اجمعين چه بدون ولاى اهل البيت هيچ گناهى مغفور نميشود و هيچ طاعتى و عبادتى سمت قبول نميپذيرد و حديث مشهور كه موافق و مخالف نقل كرده‌اند كه\r\nحب على حسنة لا تضر معها سيئة و بغضه سيئة لا تنفع معها حسنة\r\nدلالت صريح دارد بر اين مدعى چه معنى آن راجع است به اينكه دوستى على عليه السلام طاعتيست كه با وجود آن هيچ معصيتى ضرر به صاحب خود نرساند و دشمنى او معصيتى است كه با آن هيچ طاعتى فايده ندهد ، و در حديث قدسى وارد شده كه\r\nعلى بن ابى طالب حجتي على خلقى و أميرى على علمى ادخل الجنة من أحبه و لو عصانى و لا ادخل الجنة من أكرهه و لو أطاعنى\r\nيعنى على راه نماينده ايست كه نصب كننده اوئيم بر خلقان خود و حاكميست كه كه منصوبست از جانب من بر خزاين علوم من ، ببهشت در آورم هر كه او را دوست دارد اگر چه عصيان نموده باشد در حق من و ببهشت نرسانم هر كه او را دشمن دارد اگر چه اطاعت من كرده\r\n","description":"","footnote":"","page_name":" 110 ","page_number":110},
  {"content":"\r\nباشد ، و نيز در حديث آمده\r\nان حبنا اهل البيت ليحط الذنوب عن العباد كما تحط الريح الشديده الورق عن الشجرة\r\nدوستى ما كه اهل البيتيم همه گناهان را از بندگان فرو ريزد چنان كه باد سخت برگ را از درخت فرو ريزد ، و از امام محمد باقر عليه السلام منقولست كه هر كه شيعهء ما است روز قيامت او را در موقف حساب بدارند حقتعالى وى را بگناهانش عارف گرداند و چون معترف شود آن سيئات را بحسنات بدل كند و آن را بمردمان نمايد چون او را به بينند از روى تعجب با خود گويند كه آيا اين بنده معصوم بوده كه اصلا گناه از او صادر نگشته بعد از آن او را ببهشت امر نمايند اينست معنى قوله تعالى فَأُوْلئِكَ يُبَدِّلُ اللَّه سَيِّئاتِهِمْ حَسَناتٍ و بدانكه هم چنان كه خصوص مورد مخصص ايه مذكوره نيست مخصص اين آيه نيز نيست كه :\r\n55 - * ( وَأَنِيبُوا ) * و رجوع نمائيد از شرك و ساير معصيت و بجهد تمام متوجه شويد * ( إِلى رَبِّكُمْ ) * بسوى پروردگار خود بوسيلهء توحيد و طاعت * ( وَأَسْلِمُوا لَه ) * و گردن نهيد و انقياد نمائيد مر او را هر چه امر كند بشما يا خالص سازيد نفسهاى خود را از براى او من قبل أن يأتيكم العذاب پيش از آنكه بيايد بشما عذاب الهى * ( ثُمَّ لا تُنْصَرُونَ ) * پس يارى داده نشويد يعنى هيچكس نباشد كه شما را در دفع آن عذاب نصرت دهد حق سبحانه در اين آيه بندگان را تحريص نموده بر توبه و انابت تا اعتماد بر آيه متقدمه نكنند و به جهت آن ترك توبه كرده و مرتكب معصيت نشوند پس به جهت تأكيد اين معنى ميگويد كه :\r\n56 - * ( وَاتَّبِعُوا ) * و پيروى كنيد * ( أَحْسَنَ ما أُنْزِلَ إِلَيْكُمْ ) * نيكوترين آنچه فرستاده شده است بسوى شما * ( مِنْ رَبِّكُمْ ) * از جانب پروردگار شما يعنى تبعيت مامور به كنيد و ترك منهى عنه يا پيروى عزايم و محكمات نمائيد نه رخص و متشابهات يا تابع ناسخ شويد نه منسوخ يا از پى چيزى رويد كه اقرب باشد بنجات از انابت و مواظبت طاعت و تقديم واجب بر سنت و غير آن * ( مِنْ قَبْلِ أَنْ يَأْتِيَكُمُ الْعَذابُ ) * پيش از آنكه بيايد بشما عذاب بغتة ناگهان و بىگمان توقع آن * ( وَأَنْتُمْ لا تَشْعُرُونَ ) * و شما ندانيد وقت نزول آن را بشما تا بتدارك آن كوشيد پس اتباع احسن طاعات كنيد .\r\n57 - * ( أَنْ تَقُولَ نَفْسٌ ) * به جهت كراهت آنكه گويد نفسى از شما نزد مشاهده عذاب * ( يا حَسْرَتى ) * اى ندامت و پشيمانى من * ( عَلى ما فَرَّطْتُ ) * بر تقصير كردن من * ( فِي جَنْبِ اللَّه ) * در جانب خدا يعنى در حق او يا در امر او يا در طلب قرب و جوار او و مىتواند بود كه جنب بمعنى ذات باشد بتقدير مضاف يعنى تقصير كردم در طاعت ذات خدا ، و تنكير نفس به جهت آنست كه قايل اين لفظ بعضى مردان باشند نه همهء ايشان چه جماعتى كه مطيع و منقاد او سبحانه‌اند از اين حسرت و ندامت\r\n","description":"","footnote":"","page_name":" 111 ","page_number":111},
  {"content":"\r\nسالمند و در مأمن آباد دار السلام ايمنى ايمن الحال خواهند بود ، و بعضى گويند كه مراد از * ( جَنْبِ اللَّه ) * طريقى است كه موصل است برضاى او و اين قول منقولست از ائمهء هدى صلوات اللَّه عليهم . و عياشى از ابى جارود روايت كرده كه امام محمّد باقر عليه السّلام فرمود كه\r\nنحن جنب اللَّه\r\nمائيم آن طريقى كه مؤديست بجانب خدا كه آن مقام رضا است پس هر كه دست اعتقاد بحبل المتين ما نزند فردا از روى حسرت گويد كه تقصير كردم در طريق آل عبا * ( وَإِنْ كُنْتُ ) * و بدرستى كه بودم در دنيا * ( لَمِنَ السَّاخِرِينَ ) * از افسوس كنندگان و استهزاء نمايندگان بكتاب خدا و رسول و اهل بيت او و ساير مؤمنان ، قتاده گفته كه چه شقى و مطرودى باشد كه در طاعت خدا تقصير نمايد و مع هذا اكتفاء به آن نكرده باهل خدا سخريت كند ، آورده‌اند كه در ميان بنى اسرائيل مردى بود عالم كه همه اوقات خود را صرف علوم نمودى روزى ابليس نزد او آمد و گفت چرا نفس خود را هدف تير رياضت كرده اى و از متمتعات دنيا متمتع نميشوى و از مستلذات آن التذاذ نمىيابي و چون توبه مكفر گناهانست پس بعد از آنكه از نعيم دنيا محفوظ شده باشى تايب شو تا از نعيم هر دو جهان لذت يافته باشى ، او بوسوسهء ابليس راه رفته قدم در وادى فسق و فجور نهاد و مال خود را صرف مناهى و ملاهى نمود و در وقتى كه در ألذ احوال بود ملك الموت پيش او آمد و چون او علامت موت را مشاهده كرد با خود گفت كه * ( يا حَسْرَتى عَلى ما فَرَّطْتُ فِي جَنْبِ اللَّه ) * افسوس كه عمر خود را صرف شيطان كردم و آتش قهر الهى را بضرام عصيان و طغيان مشتعل ساختم در اثناى اين حسرت و ندامت قبض روح او شد بعقاب و عذاب ابدى پيوست ، و حق سبحانه در اين آيه پيغمبر خود را از حسرت و ندامت او اخبار نمود تا هيچ نفسى بغرور شيطان فريفته نشود و بر انديشد از آن ساعتى كه او نيز گويد * ( يا حَسْرَتى عَلى ما فَرَّطْتُ فِي جَنْبِ اللَّه وَإِنْ كُنْتُ لَمِنَ السَّاخِرِينَ ) * .\r\n58 - * ( أَوْ تَقُولَ ) * يا گويد * ( لَوْ أَنَّ اللَّه هَدانِي ) * اگر خداى راه نمودى مرا به حق * ( لَكُنْتُ ) * هر آينه مىبودم * ( مِنَ الْمُتَّقِينَ ) * از پرهيزكاران و آلوده نميشدم بشرك و عصيان ، و بدانكه هدايتى كه متمنى قايل باشد يا آنست كه بر وجه الجاء باشد يا بر سبيل الطاف و يا بطريق وحى اما أول از حكمت و مصلحت خارج است و اما ثانى به جهت عدم استعداد و اهليت الطاف از دايره لطف بيرون است و اما ثالث اگر چه متحقق بود و لكن به جهت انكار و عناد اعراض از آن نموده تابع آن نشد تا مهتدى شود پس اين قول كه در او صادر شود يا به جهت تحير و عماهت خواهد بود در امر خود و يا به جهت تعلل او به چيزى كه فايده به او نرساند بطريق تعلل كفار باغواى رؤساء و شياطين و غير آن و مانند اينست كه لَوْ هَدانَا اللَّه لَهَدَيْناكُمْ حاصل كه هر تمنايى كه كند هيچ ثمره اى و نتيجه اى به او عايد نشود خواه آنكه متمناى او قول مذكور باشد .\r\n","description":"","footnote":"","page_name":" 112 ","page_number":112},
  {"content":"\r\n59 - * ( أَوْ تَقُولَ ) * يا آنكه گويد * ( حِينَ تَرَى الْعَذابَ ) * هنگامى كه معاينه ببيند عذاب را * ( لَوْ أَنَّ لِي كَرَّةً ) * كه اگر آنكه بودى مرا بازگشتى به دنيا * ( فَأَكُونَ ) * پس بعد از باز گشتن مىبودم آنجا * ( مِنَ الْمُحْسِنِينَ ) * از نيكوكاران و اطاعت كنندگان ، و گفته‌اند كه چون عاصى در دنيا نظر در ادلهء عقليه نكرده باشد و از دلايل قرآنيه اعراض نموده مشغول به اباطيل دنيويه شده باشد در آخرت توهم كند كه خدا او را راه طاعت و ايمان ننموده و به ظن فاسد خود بكلمهء لَوْ أَنَّ اللَّه هَدانِي قايل شود و لهذا حق سبحانه رد قول او كرده ميگويد كه :\r\n60 - * ( بَلى قَدْ جاءَتْكَ آياتِي ) * ترا راه حق نمودندى چه بتحقيق و يقين كه آمد به تو آيت هاى كتاب من يعنى حجج و ادله قرآنى * ( فَكَذَّبْتَ بِها ) * پس تكذيب كردى به آن و آن را به دروغ نسبت دادى * ( وَاسْتَكْبَرْتَ ) * و تكبر و سركشى نمودى از قبول آن و به جهت انوقت و تبختر التفات به آن نكرده كفر را بر ايمان و ضلالت را بر هدايت اختيار كردى * ( وَكُنْتَ ) * و بودى به آن * ( مِنَ الْكافِرِينَ ) * از ناگرويدگان ، تذكير خطاب با وجود انوثت نفس به اعتبار معنى آنست كه انسان است و عدم مقارنت جواب كه * ( بَلى قَدْ جاءَتْكَ ) * باشد بما يجاب عنه كه آن لَوْ أَنَّ اللَّه هَدانِي است ، و فصل بينهما به آيه أَوْ تَقُولَ حِينَ تَرَى الْعَذابَ به جهت آنست كه تقديم آن بر قرينهء ثالثه كه آن لَوْ أَنَّ لِي كَرَّةً است موجب تفريق قرائنيست كه مستلزم اخلال نظم قرآنست و تأخير قرينه ثانيه كه لَوْ أَنَّ اللَّه هَدانِي است بر ثالثه كه لَوْ أَنَّ لِي كَرَّةً است باعث نقض ترتيب است كه آن تقديم تحسر است بر تفريط در طاعت پس اظهار تعلل بفقد هدايت و بعد از آن تمنى رجعت پس صواب آنست كه بر ترتيب مذكور باشد كه آن حكايت اقوال نفس است كه بر ترتيب و نظم آن ثم بعد از آن جواب دادن از قرينه ثانيه كه مقتضى جواب است و چون كه لَوْ أَنَّ اللَّه هَدانِي در معنى ما هدانى است پس * ( بَلى ) * جواب غير منفى نباشد ،\r\nبعد از آن تهديد مكذبان مينمايد و ميگويد كه :\r\n61 - * ( وَيَوْمَ الْقِيامَةِ ) * و روز رستخيز * ( تَرَى الَّذِينَ كَذَبُوا ) * بينى آنان را كه دروغ بستند * ( عَلَى اللَّه ) * بر خداى به اين وجه كه او را متصف ساختند باتخاذ ولد و شريك و گفتند كه هؤُلاءِ شُفَعاؤُنا عِنْدَ اللَّه - وَاللَّه أَمَرَنا بِها - لَوْ شاءَ الرَّحْمنُ ما عَبَدْناهُمْ و غير آن * ( وُجُوهُهُمْ مُسْوَدَّةٌ ) * در حالتى كه روىهاى ايشان سياه باشد پيش از آنكه ايشان را بدوزخ برند تا اهل عرصات بدانند كه اهل دوزخند كقوله تعالى يُعْرَفُ الْمُجْرِمُونَ بِسِيماهُمْ * ( أَ لَيْسَ فِي جَهَنَّمَ ) * آيا نيست در دوزخ * ( مَثْوىً لِلْمُتَكَبِّرِينَ ) * جاى آرامگاه مر گردنكشان را كه به جهت تكبر و تجبر اطاعت خدا و رسول نكردند و افتراء نمودند بر ايشان و استفهام در اين مقام بر سبيل تقرير است ، و ببايد دانست كه مجسمه و جماعتى كه تجويز رؤيت او سبحانه ميكنند و طايفه اى كه افعال قبيحه را به او\r\n","description":"","footnote":"","page_name":" 113 ","page_number":113},
  {"content":"\r\nاسناد مينمايند و نسبت آفريدن بدون مصلحت و غرض و تكليف ما لا يطاق و ايلام بدون عوض به او مىدهند نيز در اين آيه داخلند و بر همين قياس است اسناد اقاويل كاذبه به خدا و رسول و اهل بيت او ، عياشى باسناد خود از خيثمه نقل كرده كه او از امام جعفر صادق عليه السلام نقل نمود كه آن حضرت فرمود كه هر كه حديثى را بما نسبت دهد اگر در آن صادقست پس مصدق قول خدايست و رسول او و اگر كاذبست پس افتراء كرده است به خدا و رسول زيرا كه ما حديثى را كه بيان ميكنيم نميگوئيم قال فلان و قال فلان بلكه مىگوييم قال اللَّه و قال رسول اللَّه پس اين آيه تلاوت نمود كه * ( وَيَوْمَ الْقِيامَةِ تَرَى الَّذِينَ كَذَبُوا عَلَى اللَّه وُجُوهُهُمْ مُسْوَدَّةٌ ) * و بعد از آن خيثمه اشاره بهر دو گوش خود كرد و گفت كه اين هر دو گوش من كر باد كه اگر اين حديث از آن حضرت نشنيده باشم ، و از سورة ابن كليب مرويست كه از امام محمّد باقر عليه السّلام معنى اين آيه پرسيدم فرمود كه مراد هر اماميست كه نسبت امامت بخداى دهد و حال آنكه خداى تعالى او را منصب امامت نداده باشد من گفتم اگر چه آن كس علوى باشد فرمود كه\r\nنعم و ان كان علويا\r\nگفتم اگر چه فاطمى باشد فرمود كه\r\nو ان كان فاطميا\r\nو بدانكه چون حق سبحانه از حال مشركان و اهل طغيان و عصيان اخبار نمود در عقب آن ذكر حال متقيان مىكند و ميگويد كه :\r\n62 - * ( وَيُنَجِّي اللَّه ) * و نجات دهد خداى تعالى از عذاب جحيم و عقاب اليم * ( الَّذِينَ اتَّقَوْا ) * آنان را كه پرهيز كردند از شرك و مجتنب شدند از معاصى * ( بِمَفازَتِهِمْ ) * بسبب ايمان و انواع طاعات كه اسباب فوزند و رستگارى ، و حفص * ( بِمَفازَتِهِمْ ) * ميخواند به صيغه مفرد يعنى به عمل صالح كه مسبب فلاح و نجات ايشانست از آتش دوزخ و تسميهء اعمال صالحه بمفازات از قبيل تسميهء سبب است باسم مسبب ، و ميتواند بود كه مفازات بمعنى حقيقى خود باشد بتقدير مضاف و بنا بر اين تعدد مفازات باعتبار افراد متقيان باشد چه هر متقى را مفازة و منجاتيست يعنى برهاند خداى متقيان را باسباب مفازة كه اعمال حسنه‌اند * ( لا يَمَسُّهُمُ السُّوءُ ) * در حالتى كه نرسد بايشان هيچ بدى و سختى و ميتواند بود كه اين كلام مستأنف باشد از براى بيان مفازة يعنى فوز ايشان به اين وجه است كه نه بدى بايشان رسد * ( وَلا هُمْ يَحْزَنُونَ ) * و نه ايشان اندوهگين شوند از فقدان نعمت و لذت و بعد از ذكر وعد و وعيد بيان عموم قدرت خود مىكند بر اين نهج كه :\r\n63 - * ( اللَّه خالِقُ كُلِّ شَيْءٍ ) * خدا آفرينندهء همهء چيزها است * ( وَهُوَ ) * و او * ( عَلى كُلِّ شَيْءٍ ) * بر همه چيزها * ( وَكِيلٌ ) * نگهبانست و قايم بحفظ آن و متصرف در آن ، و ببايد دانست كه چون او سبحانه را مدخلى هست در افعال مخلوقات از اين حيثيت كه مبدء جميع ممكناتست و اقدار و تمكين و تيسير اسباب از جانب او است پس اينكه اسناد جميع اشياء به خود نموده باعتبار اينست و نيز\r\n","description":"","footnote":"","page_name":" 114 ","page_number":114},
  {"content":"\r\nبه جهت اظهار قدرت تامه خود ميفرمايد كه :\r\n* ( لَه مَقالِيدُ السَّماواتِ وَالأَرْضِ ) * مر او را است كليدهاى خزائن آسمان و زمين ، اين كنايتست از قدرت حق سبحانه بر حفظ آسمان و زمين و مزيد دلالت بر اختصاص آن به او ، چه دخل در خزاين متصور نيست مگر كسى را كه مفاتيح آن بدست او باشد پس خلاصه معنى آنست كه او مالك جميع امور علويات و سفلياتست و غير او را تصرف در آن ممكن نيست ، و از ابن عباس و قتاده مرويست كه مفاتيح آسمان و زمين ارزاق و رحمتست ، و بعضى ديگر گفته‌اند كه مراد آنست كه او سبحانه ابواب ارزاق بر هر كه ميخواهد مىگشايد و بر هر كه مصلحت مىبيند ميبندد و گويند كه خزاين آسمان باران است و خزاين زمين گياه و كليد اين خزينها در تصرف او است هر گاه خواهد باران فرستد و هر چه خواهد از نباتات بروياند ، حارث همدانى روايت كند كه من از امير المؤمنين عليه السّلام شنيدم كه گفت از رسول اللَّه پرسيدم كه مراد از مقاليد آسمان و زمين چيست فرمود اينكه\r\nسبحان اللَّه و الحمد للَّه و لا إله الا اللَّه و اللَّه اكبر و لا حول و لا قوة الا باللَّه العلى العظيم هو الاول و الآخر و الظاهر و الباطن له الملك و له الحمد يحيى و يميت و هو حى لا يموت بيده الخير و هو على كل شىء قدير\r\nيعنى اين كلمات با بركات كه متضمن توحيد و تمجيد و تحميدند مفاتيح خيرات و بركات آسمان و زميناند بعد از آن فرمود كه هر كه اين كلمات را در بامداد بگويد حقتعالى او را شش خصلت كرامت فرمايد اول او را از ابليس و لشكر او نگاه دارد ، دوم آنكه قنطارى مزد به او دهد كه از كوه احد گرانتر باشد ، سوم او را بدرجه ابرار رساند ، چهارم حور العين را جفت او گرداند ، پنجم دوازده هزار فرشته را بفرمايد تا اين كلمات را از او شنيده بر ورقى منشور بنويسند تا روز قيامت براى وى گواهى دهند ، ششم ثواب خواندن تورية و انجيل و زبور و قرآن به او دهند و چنان باشد كه حج و عمرهء مقبول كرده باشد و اگر در آن ماه بميرد از جمله شهداء باشد ، و بدانكه چون كفار به جهت عناد و استكبار جاحد دلايل قدرتند و منكر استبداد حق سبحانه بامر سماوات و ارضين ، و به جهت اين سرمايه نجات را درباخته از خزاين فوز و غفران نقدى كه سكه رستگارى داشته باشد بدست ايشان نمىآيد از اين جهت در حق ايشان ميفرمايد * ( وَالَّذِينَ كَفَرُوا ) * و آنان كه نگرويدند * ( بِآياتِ اللَّه ) * بنشانهاى خدا يعنى بدلايل قدرت و استبداد او سبحانه كه مىفرمايد در امر آسمان و زمين يا بكلمات توحيد و تمجيد او * ( أُولئِكَ ) * آن گروه * ( هُمُ الْخاسِرُونَ ) * ايشانند زيانكاران چه نعمت جنان بعقوبت نيران فروخته‌اند و سعادت سرمدى بشقاوت ابدى بدل كرده‌اند تخصيص خسّار كه از ضمير فصل مفهوم ميگردد دالست بر آنكه غير ايشان از رحمت الهى محفوظند و از مغفرت پادشاهى بهرمند ، در كشاف آورده كه اين آيه معطوفست بر آيه وَيُنَجِّي اللَّه الَّذِينَ اتَّقَوْا و ما بينهما جمله\r\n","description":"","footnote":"","page_name":" 115 ","page_number":115},
  {"content":"\r\nمعترضه است و ايراد آن به جهت دلالت است بر آنكه او سبحانه مطلعست بر جميع افعال بندگان و جزا دهنده بر وفق استحقاق آن و تغيير نظم بين الفريقين اشعار است به آنكه عمده در فلاح اهل ايمان فضل الهى است و در هلاك كافران خسران نفسهاى ايشان و تصريح بوعد و تعريض بوعيد ايماء است بغايت كرم او سبحانه و نهايت رحمت او ، و بعد از ذكر آيات وحدت و ادلهء قدرت و بيان مواعيد امر ميفرمايد به حضرت رسالت صلى اللَّه عليه و آله و سلَّم كه :\r\n64 - * ( قُلْ ) * بگو از روى انكار باهل شرك كه ترا بدين خود دعوت ميكنند * ( أَ فَغَيْرَ اللَّه ) * آيا غير خداى را * ( تَأْمُرُونِّي أَعْبُدُ ) * ميفرمائيد مرا كه پرستش نمايم بعد از آنكه اين همه دلايل واضحه دلالت كند بر وحدت و قدرت او سبحانه * ( أَيُّهَا الْجاهِلُونَ ) * اى نادانان بعواقب امور خود و بعجز معبودان خود در رسانيدن نفع و ضرر و ديدن و شنيدن ، پس از كفار اعراض نموده به پيغمبر خود خطاب مىكند كه :\r\n65 - * ( وَلَقَدْ أُوحِيَ إِلَيْكَ ) * و بدرستى كه وحى كرده شده است بسوى تو * ( وَإِلَى الَّذِينَ مِنْ قَبْلِكَ ) * و بسوى آنان كه پيش از تو بودند از پيغمبران ديگر ، يعنى وحى من متوجه شده بهر فردى از افراد شما كه پيغمبرانيد و به اينكه قسم بعز و جلال من * ( لَئِنْ أَشْرَكْتَ ) * اگر شرك آورى * ( لَيَحْبَطَنَّ عَمَلُكَ ) * هر آينه باطل باشد كردار تو و اين بر سبيل فرض است و فرض محال هر گاه به جهت غرضى باشد جائز است ، و ميتواند بود كه خطاب بحسب ظاهر متوجه پيغمبران باشد و از روى حقيقت راجع بافراد مسلمانان از امم ايشان پس گوئيا هر يك از افراد اهل اسلام را خطاب مىكند كه اگر مشرك شوى عمل تو نابود مىشود * ( وَلَتَكُونَنَّ ) * و هر آينه باشى * ( مِنَ الْخاسِرِينَ ) * از زيانكاران و اين از قبيل عطف مسبب است بر سبب ، و بدانكه اين آيه دلالت نميكند بر صحت قول اهل احباط كه ( 1 ) وعيديه‌اند زيرا كه معنى آيه به اين راجع است كه هر كه شريك سازد غير خدا را در عبادت پس عبادت او نه بر وجهى خواهد بود كه به آن مستحق ثواب شود چه ثواب مترتب است بر خلوص عمل نه بر عملى كه مشوب به غير باشد مراد از حبط نفى وقوع آنست بموقع قبول و ميتواند بود كه مراد از عمل مطلق طاعت او باشد خواه در حالت كفر\r\n\r\n","description":"","footnote":"\r\n( 1 ) اين سخن مجرد ادعا است و پايهء استوارى ندارد چه آنان كه احباط بمعنى واقعى را انكار ميكنند راجع به غير كفر و شركست و اما نسبت بشرك و كفر پس مورد اتفاق است و بنصوص آيات قرآن ثابت و محقق است مانند آيهء 214 سوره بقره * ( وَمَنْ يَرْتَدِدْ مِنْكُمْ عَنْ دِينِه فَيَمُتْ وَهُوَ كافِرٌ فَأُولئِكَ حَبِطَتْ أَعْمالُهُمْ فِي الدُّنْيا وَالآخِرَةِ ) * الاية و اما غير شرك و كفر از معاصى و سيئات پس مورد اختلافست اكثر علماء قائل ببطلان احباطند و جمعى از اكابر علماء و محدثين اخذ بظواهر آيات و روايات نموده قائل بصحتند و ما در موارد عديده راجع بدين مطلب بياناتى كرده‌ايم و اكنون حاجتى بتكرار نيست و چنانچه مشاهده ميكنيد اين آيه نيز دلالت و ظهور دارد در آنكه هر گاه مؤمنى مشرك شود عمل وى حبط و تباه ميگردد و از زيانكارانست و تعجب است از بعض معاصرين كه بطور اطلاق گويد : در مذهب شيعه احباط باطلست\r\n","page_name":" 116 ","page_number":116},
  {"content":"\r\nو خواه در وقت اسلام گاهى كه شرك مقيد بموت باشد هم چنان كه آيه وَمَنْ يَرْتَدِدْ مِنْكُمْ عَنْ دِينِه فَيَمُتْ وَهُوَ كافِرٌ فَأُولئِكَ حَبِطَتْ أَعْمالُهُمْ دالست بر آن پس معنى بر آن وجهست كه اگر شرك آورى تا حين موت هيچ كدام اعمال تو بدرجهء قبول نرسد و ثوابى بر آن مترتب نشود پس تابع اهل شرك مشو و باغواى ايشان از راه مرو .\r\n66 - * ( بَلِ اللَّه فَاعْبُدْ ) * بلكه خداى را پرستش كن * ( وَكُنْ مِنَ الشَّاكِرِينَ ) * و باش از جمله سپاس داران بر نعمت توحيد و اخلاص عبادت ، و مخفى نيست كه * ( فَاعْبُدْ ) * جزاى شرط محذوف است و تقدير كلام اينكه لا تعبد ما أمروك بعبادته بل ان كنت عاقلا فاعبد اللَّه پس حذف شرط شده و بعوض آن مفعول جزا مقدم گشته فحينئذ حقيقت معنى آنست كه پرستش مكن آنچه جاهلان مشرك ترا بپرستيدن آن امر ميكنند بلكه اگر عاقلى و از اهل خبرت و بصارت پس پرستش خداى كن و در عبادت غيرى را شريك او مساز تا اعمال تو بموقع قبول رسد چه كسانى كه شرك را نسبت به او دادند و سخنان نالايق در حق او گفتند اهانت او نمودند .\r\n67 - * ( وَما قَدَرُوا اللَّه ) * و تعظيم نكردند و بزرگ نداشتند خدا را در نفسهاى خود * ( حَقَّ قَدْرِه ) * سزاى عظمت و بزرگى او را زيرا كه در حق او اعتقاد شرك كردند و روى بعبادت غير او آوردند يا وصف ننمودند او را از آنچه حق وصف او باشد به جهت آنكه ايجاد او را حمل بر عبث كردند و در اعاده اجسام اسناد عجز به او نمودند ، آورده‌اند كه جبرئيل امين نزد سيد المرسلين صلى اللَّه عليه و آله و سلم آمد و گفت يا ابا القاسم چگونه كفار اسناد عجز به او سبحانه ميكنند و تعظيم او را فرو گذاشت مى - كنند و حال آنكه روز قيامت اين هفت آسمان را بر اصبعي نهد و اين هفت زمين را بر اصبعى و جبال را بر اصبع ديگر و ساير خلق را بر ديگرى و همه را به حركت درآورد و گويد كه\r\nانا الملك\r\nمنم پادشاهى كه غالب مطلقم بر همه اشياء ، آن حضرت از اين كلام تعجب نموده تبسم فرمود بعد از آن جبرئيل عليه السّلام اين آيه را بر او خواند كه * ( وَالأَرْضُ جَمِيعاً ) * و زمين همهء آن * ( قَبْضَتُه يَوْمَ الْقِيامَةِ ) * در قبضه اقتدار او باشد در روز رستخيز * ( وَالسَّماواتُ مَطْوِيَّاتٌ بِيَمِينِه ) * و همهء آسمانها در پيچيده شده بدست قدرت او ، از عبد اللَّه عمر منقولست كه حضرت رسول صلى اللَّه عليه و آله و سلَّم فرمود كه حق سبحانه در روز قيامت آسمانها را بر هم پيچيده و بدست گرفته گويد\r\nانا الملك اين الجبارون و أين المتكبرون\r\nو شبهه اى نيست در آنكه مراد از امساك ما سوى باصابع و تحريك آن نه بمعنى حقيقت است بلكه آن بر سبيل تخييل است هم چنان كه يمين و قبضه كه بر طريق تمثيل است و مقصود از آن اظهار قدرت باهره او سبحانه است و تنبيه بر آنكه افعال عظامى كه افهام در آن حيرانند و اوهام به رسيدن آن سرگردان نسبت بقدرت كامله سبحانى در غايت سهولت است و كمال آسانى بر وجهى كه وقوف\r\n","description":"","footnote":"","page_name":" 117 ","page_number":117},
  {"content":"\r\nسامع بنهايت حقارت آن نظر بقدرت باهرهء او سبحانه متصور نيست مگر باجراى عبارات لطيفه در سلك تخييل و سمط تمثيل . پس خلاصهء معنى آنست كه همهء زمينها با وجود عظم و ثخن آن نسبت بقدرت او مانند چيزيست كه قابضى به كف خود قبض آن كند و همهء آسمانها نسبت باقتدار او مثل آن چيزيست كه شخصى او را بدست خود گرفته درهم پيچيد و هر گاه كه قدرت او به اين مثابه باشد پس * ( سُبْحانَه ) * منزه و پاك است ذات او سبحانه * ( وَتَعالى ) * و بلند است قدر او * ( عَمَّا يُشْرِكُونَ ) * از آنچه شرك ميآورند به او و آن را شريك وى مىسازند ، و ميتواند كه اين كلام بر سبيل تعجب باشد يعنى چه بعيد است عظم قدر او از اشراك و چه بلند است عظمت و جلال ذات او از نسبت شبه و مثل و بعد از اظهار كمال قدرت خود نسبت بجميع مقدورات كه از جملهء آن بعث و نشور است اخبار مى - نمايد از ايقاع قيامت و احوال نشأة آخرت و ميگويد كه :\r\n68 - * ( وَنُفِخَ فِي الصُّورِ ) * و دميده شود در صور كه آن شاخى است كه اسرافيل آن را در وقت قيام قيامت در دمد و حكمت در اين آنست كه تا عقلا در دار فنا آخر تكليف خود را به اين علامت بشناسند و مستعد رفتن شوند هم چنان كه بوق رحيل علامت رحلت كاروانست و مراد به اين نفخه اول است كه آن را نفخهء صعق نيز گويند زيرا كه چون دميده شود * ( فَصَعِقَ ) * پس بيهوش شوند يعنى بميرند از شدت صيحه اى كه از آن صور بيرون آيد * ( مَنْ فِي السَّماواتِ ) * هر كه در آسمانها است * ( وَمَنْ فِي الأَرْضِ ) * و هر كه در زمينست * ( إِلَّا مَنْ شاءَ اللَّه ) * مگر آنكه خداى خواهد كه آن جبرئيل است و ميكائيل و اسرافيل و عزرائيل ، انس بن مالك روايت كند از رسول كه در وقتى كه همين چهار كس بمانند حق سبحانه خطاب كند كه از مخلوقات كه مانده عزرائيل گويد كه بار خدايا تو عالمى كه ما چهار كس مانده‌ايم . حق سبحانه گويد كه جان اسرافيل و ميكائيل نزع كن پس بعد از نزع روح ايشان به او گويد كه مت يا ملك الموت فى الحال عزرائيل بميرد و بعد از آن همين جبرئيل بماند حق سبحانه با وى گويد كه اى جبرئيل كه باقى مانده گويد\r\n( ايها الباقى بقى وجهك الدائم الباقى و جبرئيل الميت الفانى )\r\nپس حق سبحانه گويد كه اى جبرئيل از مرگ چاره نيست جبرئيل سجده كند و پر بر هم زند و گويد\r\n( سبحان ربى و تعاليت يا ذا الجلال و الاكرام )\r\nآن گه جان بجان آفرين تسليم نمايد و جز ذات واجب الوجود نماند ( 1 ) و از ابن عباس\r\n\r\n","description":"","footnote":"\r\n( 1 ) راجع بنفخه صور آيات عديده اى نزول يافته و از مجموع آن آيات استفاده مىشود كه دميدن در صور چند بار وقوع مييابد بعضى از مفسرين گويند : سه بار است نخست نفخهء فزع است و در سورهء مباركه نمل بدان اشاره كرده ميفرمايد : * ( وَيَوْمَ يُنْفَخُ فِي الصُّورِ فَفَزِعَ مَنْ فِي السَّماواتِ وَمَنْ فِي الأَرْضِ ) * الاية دوم نفخهء صعق است كه در اين آيه شريفه بيان فرموده است سوم نفخهء بعث است كه در سورهء مباركهء يس تذكر داده است * ( وَنُفِخَ فِي الصُّورِ فَإِذا هُمْ مِنَ الأَجْداثِ إِلى رَبِّهِمْ يَنْسِلُونَ ) * ولى حق و صواب آنست كه اكثر مفسرين و محققين قائلند و احاديث و روايات معتبره دلالت دارند بر آنكه نفخهء فزع و صعق يكيست چه شدت فزع منجر بصعق و بيهوشى ميگردد ( يقال صعق الرجل اذا اصابه فزع فاغمى عليه و ربما مات منه ) و مراد از صعق در اين آيه آن بيهوشيست كه مرگ دنبال آنست يعنى و دميده شود در صور ( هنگام ظهور قيامت ) پس بيهوش شوند و بميرند هر كه در آسمانها و هر كه در زمين است * ( إِلَّا ما شاءَ اللَّه ) * و در بيان اين استثناء و تعيين مستثنى اقوال مفسرين و روايات مختلف است و اكنون مجالى و محلى براى بيان اين معنى نيست شايد در محل مناسبى بتوضيح بيشترى پرداخته شود\r\n","page_name":" 118 ","page_number":118},
  {"content":"\r\nمنقولست كه ( هم الشهداء الذين قتلوا فى سبيل اللَّه ) جماعتى كه مستثنىاند شهدااند كه در راه خدا شهيد گشته باشند ، و ابو هريره از رسول صلى اللَّه عليه و آله و سلم روايت كند كه آن حضرت فرمود كه من از جبرئيل پرسيدم كه اينها كيستند كه حقتعالى ايشان را استثناء كرده گفت\r\nهم الشهداء المتقلدون اسيافهم\r\nايشان شهيدانند كه در روز قيامت تيغها در گردن افكنده در پيرامون عرش ايستاده باشند ضحاك گويد كه مستثنى رضوان باشد و حور العين و خزنهء دوزخ ، و بعضى از اصحاب تحقيق گفته‌اند كه وقتى كه خداى تعالى ارادهء افناى عالم كند فنا را نزد نفخهء اولى بيافريند كه غير حالّ باشند در محل و بعد از تحقق آن اجسام بضديت و اعراض بتبعيت فانى گردند * ( ثُمَّ نُفِخَ فِيه ) * پس بعد از چهل سال دميده شود در صور * ( أُخْرى ) * نفخهء ديگر و اين را نفخهء بعث خوانند و بعد از اين نفخه همهء مردگان زنده شوند * ( فَإِذا هُمْ ) * پس ناگاه ايشان * ( قِيامٌ ) * بپاى ايستاده باشند و از قبور خود برخاستگان * ( يَنْظُرُونَ ) * در حالتى كه نگرند از اطراف و جوانب خود مانند متحيران و مبهوتان يا انتظار كشند كه با ايشان چه كنند و بچه امر مأمور شوند .\r\n69 - * ( وَأَشْرَقَتِ الأَرْضُ ) * و روشن گردد عرصه محشر * ( بِنُورِ رَبِّها ) * بنور پروردگار آن مراد به آن عدلست و حكم صواب و تسميهء آن بنور به جهت ظهور حقوقست و رفع ظلمت ظلم بسبب آن و اضافهء آن به ارض باعتبار آنست كه بسبب نشر عدل و نصب موازين قسط و حكم به حق زمين قيامت مزين و منور شود و از قبيل اينست كه پادشاه عادل را مىگويد كه : اشرقت الآفاق بنور عدلك و أضاءت الدنيا بقسطك . و دربارهء ملك جابر مىگويند كه اظلمت البلاد بجور فلان و در حديث نيز واقع است كه اظلم الظلمات . يوم القيمة ، و گويند كه مراد بنور نور علم و عمل است يا نوريست كه خداى تعالى بيافريند و بسبب آن زمين عرصات بىماه و آفتاب روشن شود * ( وَوُضِعَ الْكِتابُ ) * و نهاده شود نوشتها يعنى صحايف اعمال در يمين و شمال يا لوح محفوظ را وضع نمايند در زمين محشر * ( وَجِيءَ بِالنَّبِيِّينَ ) * و بياورند پيغمبران را به جهت دعوى ابلاغ بر امتان يا الزام حجت بر ايشان * ( وَالشُّهَداءِ ) * و گواهان را بواسطهء صحت دعوى پيغمبران و تكذيب امتان مراد فرشتگانند كه بر آدميان موكلند و نيك و بد ايشان را مينويسند يا عدول مؤمنان و گويند كه مراد از شهداء شهيدانند كه به جهت شرافت و مزيت مرتبه ايشان را رفيق پيغمبران گردانند * ( وَقُضِيَ ) * و حكم كرده شود * ( بَيْنَهُمْ ) * ميان بندگان * ( بِالْحَقِّ ) * بعدل و\r\n","description":"","footnote":"","page_name":" 119 ","page_number":119},
  {"content":"\r\nراستى * ( وَهُمْ لا يُظْلَمُونَ ) * و ايشان ستمديده نشوند به نقص ثواب و زيادتى عقاب بلكه مثوبت اضعاف طاعت باشد و عقوبت به مقدار معصيت .\r\n70 -\r\n* ( وَوُفِّيَتْ ) * و تمام داده شود * ( كُلُّ نَفْسٍ ) * هر نفسى * ( ما عَمِلَتْ ) * جزاى آنچه كرده است از طاعت و معصيت * ( وَهُوَ أَعْلَمُ ) * و خداى تعالى داناتر است * ( بِما يَفْعَلُونَ ) * به آن چه مىكنند بندگان از نيك و بد پس هيچ چيز از افعال ايشان از او فوت نخواهد شد و هر يك را مناسب كردار جزاء و سزا خواهند داد ، آن گه تفصيل توفيه مىكند بر اين وجه كه :\r\n71 - * ( وَسِيقَ الَّذِينَ كَفَرُوا ) * و رانده شوند بعنف و مذلت آنان كه نگرويدند به خدا و رسول * ( إِلى جَهَنَّمَ ) * بسوى دوزخ * ( زُمَراً ) * گروه گروه و فوجى بعد از فوجى و قومى در عقب قومى مراد آنست كه هر طايفه با پيشواى خود حشر كرده به راه دوزخ كشند * ( حَتَّى إِذا جاءُوها ) * تا چون بيايند بدوزخ * ( فُتِحَتْ أَبْوابُها ) * گشاده شود درهاى هفتگانه آن براى دخول ايشان در آن * ( وَقالَ لَهُمْ ) * و گويند مر ايشان را * ( خَزَنَتُها ) * خازنان دوزخ يعنى مالك و تبعه او از روى توبيخ و تقريع به ايشان گويند بعد از اينكه رسيده باشند بابواب دوزخ * ( أَ لَمْ يَأْتِكُمْ ) * آيا نيامد بشما * ( رُسُلٌ مِنْكُمْ ) * پيغمبران از جنس شما بفرمودهء حقتعالى * ( يَتْلُونَ عَلَيْكُمْ ) * بخوانند بر شما * ( آياتِ رَبِّكُمْ ) * آيتهاى پروردگار شما را يعنى ادله اى كه شما را بمعرفت رسانند يا آيتهاى كتب او كه بايشان منزل شده باشد * ( وَيُنْذِرُونَكُمْ ) * و بيم كنند و بترسانند شما را * ( لِقاءَ يَوْمِكُمْ هذا ) * از مشاهدهء اين روز كه روز دخول شما است بدوزخ * ( قالُوا ) * گويند ناگرويدگان مر ايشان را * ( بَلى ) * آرى بما آمدند پيغمبران و ما را از آن روز بيم كردند * ( وَلكِنْ حَقَّتْ ) * و ليكن واجب شد * ( كَلِمَةُ الْعَذابِ ) * سخن خدا بر وقوع عذاب و جزاء و بورود عقاب * ( عَلَى الْكافِرِينَ ) * بر ناگرويدگان چون كه ما با وجود آيات و دلالات بر وحدت الهى از طريق شرك برنگشتيم به جهت اين مستوجب كلمهء عذاب شديم ، و وضع مظهر در موضع مضمر به جهت تصريح است بسبب عذاب كه كفر است ، و گويند كه مراد بكلمهء عذاب قول ( لأملئن ) است تا آخر ، و چون خزنه از ايشان استماع اين كلام كنند :\r\n72 - * ( قِيلَ ) * گفته شود يعنى گويند مر ايشان را * ( ادْخُلُوا ) * درآييد * ( أَبْوابَ جَهَنَّمَ ) * بدرهاى دوزخ * ( خالِدِينَ فِيها ) * در حالتى كه جاويد باشيد در آن * ( فَبِئْسَ مَثْوَى الْمُتَكَبِّرِينَ ) * پس بد آرامگاه است مر گردنكشان و معاندان را دوزخ ، اسناد بدى به آن با وجود حقيقت آن به جهت تنفر طباع است از مشاهدهء آن و چون مقصد اصلى در اين مقام وعيد مشركانست از اينجهت وعد مؤمنان را ازان مؤخر داشته ميگويد كه :\r\n","description":"","footnote":"","page_name":" 120 ","page_number":120},
  {"content":"\r\n73 - * ( وَسِيقَ الَّذِينَ اتَّقَوْا رَبَّهُمْ ) * و برانند بلطف و ملايمت آنان را كه بپرهيزيدند از عذاب يعنى ملائكه شتابزدگى نمايند برفتن ايشان * ( إِلَى الْجَنَّةِ ) * به سوى بهشت * ( زُمَراً ) * فوج فوج بر تفاوت مراتب ايشان در شرافت و علو طبقه ، گويند كه ايراد لفظ « سوق » در اينمقام بر طريق مزاوجت است هم چنان كه لفظ بشارت در قوله تعالى * ( فَبَشِّرْهُمْ بِعَذابٍ أَلِيمٍ ) * و ميتواند بود كه باعتبار آن باشد كه مراكب ايشان را سوق نمايند چه در خبر است كه ملائكه متقيان را سواره به بهشت روان كنند * ( حَتَّى إِذا جاءُوها ) * تا چون بيايند ببهشت بسعادت ابدى و دولت سرمدى فايز گردند ، حذف جزاء اشعار است بر آنكه تعظيم و اجلال ايشان بر وجهى باشد كه در دايرهء وصف نگنجد و فهم هيچكس بكنه آن نرسد * ( وَفُتِحَتْ أَبْوابُها ) * و گشوده شده باشد درهاى آن پيش از رسيدن ايشان به آن تا انتظار گشودن آن نكشند ، و ابواب آن هشت است چنانچه سهل ساعدى روايت كرده كه حضرت رسول صلى اللَّه عليه و آله و سلم فرمود كه\r\nان للجنة ثمانية ابواب منها باب يسمى الريان لا يدخلها الا الصائمون\r\nبهشت را هشت در است يكى از آن را باب ريان گويند داخل نشوند در آن مگر روزه داران تشنه جگر ، القصه چون متقيان بدر بهشت رسند موكلان بهشت باستقبال ايشان بيرون آيند * ( وَقالَ لَهُمْ ) * و گويند مر ايشان را * ( خَزَنَتُها ) * خازنان آن يعنى رضوان و اتباع او * ( سَلامٌ عَلَيْكُمْ ) * سلامتى و ايمنى و تحيت و رحمت از جانب خدا بر شما باد * ( طِبْتُمْ ) * پاك بوديد در دنيا از معاصى و مآثم لا جرم به اين مرتبه بلند و درجهء ارجمند رسيديد ، يا آنكه پاكيزه شديد بمغفرت قبل از دخول جنت ، و از ابن عباس منقولست كه * ( طِبْتُمْ ) * به اين معنى است كه طاب لكم المقام يعنى پاكيزه است شما را اين مقام مسرت فرجام ، و از امير المؤمنين عليه السّلام مرويست كه چون بهشتيان بدر بهشت رسند در آنجا درختى بينند كه از زير آن دو چشمه بيرون ميآيد ايشان را گويند كه در اين چشمه غسل كنيد چون غسل كنند ظاهر اعضاى ايشان پاكيزه و لطيف شود و هرگز موىهاى ايشان ژوليده نشود و اعضا چركين نگردد و از ديگر چشمه ايشان را آب دهند باطن ايشان از جميع غل و غش و حقد و حسد پاك شود و بعد از آن از ايشان هيچ حدثى صادر نشود و لون ايشان متغير نگردد و چيزى كه موجب تنفر باشد از ايشان بظهور نرسد و به جهت اين ملائكه بايشان گويند كه * ( طِبْتُمْ ) * يعنى ظاهر و باطن شما پاك شد * ( فَادْخُلُوها ) * پس درآئيد در بهشت * ( خالِدِينَ ) * در حالتى كه جاويد ماندگانيد در آن ، آورده‌اند كه چون متقيان ببهشت درآيند ملائكه بگرد ايشان درآيند چنان كه خويشان مشفق نسبت به كسى كه از سفر آمده باشد آن گاه يكى از غلمان برود و زنان او را كه حور العين باشند خبر دهد ايشان باستقبال او تا بدر سراى بهشت بيرون آيند و بر وى سلام كنند ، و چون در سراى ايشان داخل شوند تختها بينند مرصع بانواع جواهر و بساطها انداخته\r\n","description":"","footnote":"","page_name":" 121 ","page_number":121},
  {"content":"\r\nو فرشها گسترده و بالشها نهاده براى آسايش و ديوارهاى خشتى از زر و خشتى از سيم و ياقوت سرخ و لؤلؤ سفيد و زبرجد سبز ، و چون به اينجا رسند بر آن تختها نشينند و تكيه زنند ، و چون چشم ايشان بر آن زيب و زينت افتد گويند كه الْحَمْدُ لِلَّه الَّذِي هَدانا لِهذا وَما كُنَّا لِنَهْتَدِيَ لَوْ لا أَنْ هَدانَا اللَّه فرشتگان بايشان گويند كه تِلْكَ الْجَنَّةُ الَّتِي أُورِثْتُمُوها بِما كُنْتُمْ تَعْمَلُونَ ايشان تصديق قول ملائكه كنند :\r\n74 - * ( وَقالُوا ) * و گويند * ( الْحَمْدُ لِلَّه ) * همه ثنا و ستايش مر خدايراست * ( الَّذِي صَدَقَنا ) * آن خدايى كه راست كرد بما * ( وَعْدَه ) * وعدهء خود را از ثواب و حسن مآب كه بر السنهء رسل بما گفته بود * ( وَأَوْرَثَنَا الأَرْضَ ) * و ميراث داد ما را از زمين بهشت تا بر وجه تمكن * ( نَتَبَوَّأُ ) * جاى ميگيريم * ( مِنَ الْجَنَّةِ ) * از بهشت * ( حَيْثُ نَشاءُ ) * هر جا كه ميخواهيم ، اين اشارت است بر كثرت قصور و منازل پر سرور و در حديث آمده كه كمترين ملك بندهء مؤمن در بهشت هفت مقابل دنيا باشد و ذكر ايراث بر جهت تمليك آنست كه خلف اعمال ايشان يا تمكين ايشان از تصرف در آن مثل تمكين وارثست در ارث ، و در خبر است كه هيچكس نباشد كه در بهشت منزلى نداشته باشد خواه مؤمن و خواه كافر پس اگر كافر پيش از موت اسلام نياورد منزل او را ببندهء مؤمن دهند و بنا بر اين مىتواند بود كه مراد از * ( أَوْرَثَنَا ) * ايراث ملك كافر باشد بمؤمن * ( فَنِعْمَ أَجْرُ الْعامِلِينَ ) * پس نيكو است مزد كار كنندگان و پاداش نيكوكاران رياض جنان ، و ديگر از جملهء امور عجيبه آخرت اينست كه مىفرمايد :\r\n75 - * ( وَتَرَى الْمَلائِكَةَ ) * و به بينى اى محمّد فرشتگان را يعنى وقتى كه در مقعد صدق بر تبهكاران قرب رسيده باشى و هر طرف كه نگرى ملايكه بينى * ( حَافِّينَ ) * در حالتى كه فرو گرفتگان باشند * ( مِنْ حَوْلِ الْعَرْشِ ) * از گرداگرد عرش ، يعنى طواف كنندگان بجوانب عرش بر سبيل لذت نه بر طريق تكليف عبادت * ( يُسَبِّحُونَ ) * تنزيه خدا كنند و بپاكيزگى او را ياد كنند تنزيهى مقترن * ( بِحَمْدِ رَبِّهِمْ ) * بستايش پروردگار خود ، يعنى گويند ( سبحان اللَّه و بحمده ) بتسبيح نفى ناسزا و ناروا كنند از ذات خداى و به حمد اظهار صفات ثبوتيه او نمايند ، اينكلام اشعار است به آنكه منتهى و غايت مراتب درجات عليين استغراق است در صفات او سبحانه * ( وَقُضِيَ بَيْنَهُمْ ) * و حكم كرده شود ، يعنى حقتعالى حكم كند ميان همهء بندگان * ( بِالْحَقِّ ) * براستى ، يعنى هر كس را بمقام و منزلى كه فراخور او باشد از بهشت و دوزخ فرود آرد يا حكم فرمايد ميان ملائكه به اقامت ايشان در مقامى كه بر حسب تفاضل ايشان باشد * ( وَقِيلَ ) * و گفته شود يعنى مؤمنان گويند * ( الْحَمْدُ لِلَّه رَبِّ الْعالَمِينَ ) * سپاس مر خدايراست كه آفريدگار عالميانست بر حكم كردن\r\n","description":"","footnote":"","page_name":" 122 ","page_number":122},
  {"content":"\r\nاو ميان ما به حق و فرود آوردن هر يك از ما بمنزلى كه فراخور اعمال ما است يا فرشتگان گويند كه شكر و سپاس مر خداى راست كه بر وفق فضيلت از براى ما مقامى و مرتبه اى تعيين فرموده ، بدانكه حكمت در آنكه نزد ابتداى بيان خلق فرموده كه الْحَمْدُ لِلَّه الَّذِي خَلَقَ السَّماواتِ وَالأَرْضَ و در انتهاء نيز همين طريقه مرعى داشته فرمود كه * ( الْحَمْدُ لِلَّه رَبِّ الْعالَمِينَ ) * آنست كه تا بندگان در ابتدا و انتهاء كارها طريقه حمد گذارى و سپاس دارى رعايت نمايند و عارف شوند به آنكه در مبدء و منتهى مستحق حمد او است نه غير او .\r\n\r\nسورة المؤمن\r\nكه سورهء اولى است از حواميم در مكه نازل گشته ، و ابن عباس و قتاده دو آيه را از آن مدنى ميدانند و آن آيه إِنَّ الَّذِينَ يُجادِلُونَ فِي آياتِ اللَّه است الى قوله لا يَعْلَمُونَ و حسن بصرى آيهء وَسَبِّحْ بِحَمْدِ رَبِّكَ بِالْعَشِيِّ وَالإِبْكارِ را مدنى دانسته زيرا كه فرض صلوة در مدينه متحقق گشته ، و عدد آيات هشتاد و پنج است بعدد كوفى و شامى ، و هشتاد و چهار حجازى ، و هشتاد و دو بصرى ، اختلاف در نه آيتست حم كوفى كاظِمِينَ غير كوفى يَوْمَ التَّلاقِ غير شامى بارِزُونَ شامى بَنِي - إِسْرائِيلَ الْكِتابَ مكى و كوفى و الْبَصِيرُ شامى يُسْحَبُونَ كوفى و شامى و كُنْتُمْ تُشْرِكُونَ كوفى و شامى .\r\nو از جمله اخبارى كه عموما دلالت مىكند بر فضل حواميم روايت انس مالك از حضرت رسالت صلى اللَّه عليه و آله و سلَّم است كه حواميم زبور قرآنست ، و در روايت ديگر آمده كه\r\nلكل شيء ثمرة و ثمرة القرآن حواميم هن روضات حسنات محصنات متجاورات فمن أحب أن يرتع فى روضات الجنات فليقرأ الحواميم\r\nهر چيزى را ميوه ايست و ميوهء قرآن حواميم است چه اين سوره ها روضهاى زيبا و معمورند كه متصلند به يكديگر هر كه خواهد در مرغزار بهشت چرا كند بايد كه حواميم بخواند و ابو هريره اسلمى از حضرت نبوى صلى اللَّه عليه و آله و سلَّم نقل كرده كه هر كه خواهد كه در رياض جنت بچرد بايد كه حواميم را در نماز شب بخواند ، و ابو بصير از امام ناطق جعفر صادق عليه السّلام نقلكرده كه حواميم ريحان قرآنست پس بر تلاوت و حفظ آن شكر نمائيد چه بتحقيق پيوست كه چون بندهء مؤمن بقرائت حواميم قيام نمايد از دهن او بوى مشك اذفر و عنبر أشهب بيرون آيد ، و حق سبحانه بر او رحمت كند و همه جيران و أصدقاء و معارف و ارحام او را از بركت تلاوت حواميم مستغرق رحمت خود گرداند و عرش و كرسى و ملائكه مقربين از براى او استغفار كنند . و از ابن عباس روايتست كه حواميم هفتند و ابواب دوزخ هفت كه آن جهنم و حطمه و لظى و سعير و سقر و هاويه و\r\n","description":"","footnote":"","page_name":" 123 ","page_number":123},
  {"content":"\r\nجحيم است هر كه اينسوره ها را تلاوت نمايد روز قيامت هر سوره اى از آن به صورتى برآمده بر درى از درهاى دوزخ بايستند و نگذارند او را بدوزخ برند ، و نيز از او منقولست كه\r\nلكل شيء لباب و لباب القرآن الحواميم\r\nهر چيزى را لبى و خلاصه ايست لب قرآن حواميم است ، و از ابن مسعود نقل كرده‌اند كه هر گاه كه در ال حم ميافتم گوئيا در روضات ناعمه و بساتين ناضره افتاده‌ام و بتعجب در آن نظر ميكنم ، و بعضى از تابعين حواميم را عرائس القرآن ميگفتند أما خصوصا ابى بن كعب از حضرت رسول صلى اللَّه عليه و آله و سلَّم روايت كند كه هر بندهء مؤمن كه سورة المؤمن را بخواند روح هيچ پيغمبرى و مؤمنى و صديقى نباشد إلا كه بر او صلوات فرستند و از براى او استغفار كنند ، و ابو الصباح از حضرت امام محمّد باقر عليه السّلام روايت كند كه هر بندهء مؤمن كه سورة المؤمن را در هر سه روز يك بار بخواند خداى تعالى جميع گناهان ما تقدم و ما تأخّر او را بيامرزد و تقوى را لازم او گرداند و نعيم جنت را به او كرامت فرمايد و از جملهء فضايل اين سوره آنست كه در او آيهء منسوخ نيست ، و تسميه آن بسورهء مؤمن به جهت آن است كه در او حكايت حزبيل است كه مؤمن آل فرعون است .\r\nو بدانكه چون حق سبحانه اختتام سورة الزمر بذكر ملائكه و جنت و نار نمود افتتاح اين سوره نيز به مثل آن نموده فرمود كه :\r\n1 -\r\n* ( بِسْمِ اللَّه الرَّحْمنِ الرَّحِيمِ حم ) * علماء را در اين كلمه اختلاف بسيار است عكرمه از حضرت رسول صلى اللَّه عليه و آله و سلَّم روايت كرده است كه * ( حم ) * اسمى از اسماى حق سبحانه و از مفاتيح خزاين او است . و عبد اللَّه عباس فرموده كه * ( حم ) * اسم اللَّه الاعظم * ( حم ) * بزرگترين نام خداى تعالى است ، و از عطاى خراسانى نقل كرده‌اند كه حواميم مفاتيح اسمايى است كه در اوايل آن حاء و ميم باشد چون حليم و حميد و حامد و حي و حق و حكيم و حافظ و حفيظ و حنان و ملك و مليك و مالك و مجيد و مبدى و معيد و معز و مهيمن و منان ، و مؤيد اينست آنچه انس روايت كرده كه روزى اعرابى از رسول صلى اللَّه عليه و آله و سلَّم پرسيد كه * ( حم ) * چه چيز است كه در لغت ما نيست فرمود مبادى اسماء و مفاتيح سورها ، و از كلبى روايتست كه معنى * ( حم ) * اينست كه * ( حم ) * اى قضى ما هو كاين ، يعنى مقدر و مقتضى گشته آنچه بود و هست و خواهد بود و قرظى بر آنست كه حم قسمست بحلم و ملك حقتعالى ، و در اين تقدير است كه اقسم بحلمى و ملكى لا اعذب من عاذ بي و قال لا إله الا اللَّه مخلصا من قلبه سوگند ميخورم بحرمت بردبارى و بعز و جلال پادشاهى خود كه عذاب نكنم آن كسى را كه پناه به من آورد و بخلوص اعتقاد بكلمهء طيبه لا إِله إِلَّا اللَّه متذكر شود ، و گويند كه حاء اشارتست به حكم حق كه خط منع ورد بر او كشيده نشود و ميم ايماء\r\n","description":"","footnote":"","page_name":" 124 ","page_number":124},
  {"content":"\r\nاست بملكت او كه گرد زوال و فنا گرد سرادقات جلال او نرسد ، پيش بعضى آنست كه حاء اشارت است بحكمت و ميم بمنت يعنى حق سبحانه را بر مؤمنان منت است بتنزيل حكمت ، و محققان گفته‌اند كه چون حاء و ميم دو حرفست در وسط اسم رحمن و اسم محمّد صلى اللَّه عليه و آله و سلَّم پس اشارتست بسرّى كه ميان حقتعالى و حبيب او است و هيچ ملك مقرب و پيغمبر مرسل بدان پى نبرد يعنى حق سبحانه قسم ياد مىكند بسر حرفين در اسمين بحقيت نزول قرآن بر ثقلين ، و ثعلبى آورده كه حروف تهجى در لغت ندرت براى تنبيه و اعلام باشد مانند إِلَّا كه موضوعست براى آن تا سامع را از خواب غفلت بر انگيزاند و استماع كلام عظيم ملك قديم كند ، و از ترمذى مرويست كه حق سبحانه جميع احكام و قصص را كه در سورهء مصدرهء بحروف مقطعه مجتمع است در آن حروف مجملا جمع كرده و چون او را نميشناسد مگر صاحب نبوت و ولايت پس براى تفهيم عوام در جميع سور تفصيل داده و بعضى بر آنند كه حم اشارتست بحاء و ميم حميت المحبين يعنى حمايت كردم دوستان خود را كه بازداشته خود را از توجه بما سوى ، يا آنكه حاء قسمست بحمايت اهل توحيد و ميم بمرضات حق از ايشان و جواب قسم اينكه :\r\n2 - * ( تَنْزِيلُ الْكِتابِ ) * فرو فرستادن قرآن * ( مِنَ اللَّه ) * از جانب خدائيست كه مستحق عبوديت است * ( الْعَزِيزِ ) * غالب در پادشاهى خود * ( الْعَلِيمِ ) * دانا بجميع خلايق و مصالح و حكم ، تخصيص اين دو وصف در اينمقام به جهت تنبيه است بر آنچه در قرآن است از اعجاز و حكم كه دالست بر قدرت غالبه و حكمت بالغه ، و نيز به جهت ايماء بر تحقيق آنچه در او است از ترغيب ثواب و ترهيب عقاب و تقرير نعم واسعه و آلاء سابغه ، بعد از ايراد وصفين ذكر اين صفات نموده كه :\r\n3 - * ( غافِرِ الذَّنْبِ ) * آمرزنده گناه نسبت به كسى كه بخلوص عقيده و پاكيزگى طويت بكلمتين شهادتين قايل شود و بر وجه مأمور بعبوديت و طاعت او قيام نمايد ، و چون ذنب اسم جنس است پس معنى آنست كه او سبحانه و تعالى از روى تفضل آمرزنده جميع ذنوب ماضى و مستقبل اهل ايمان است * ( وَقابِلِ التَّوْبِ ) * و پذيرنده توبه از عصات مؤمنان * ( شَدِيدِ الْعِقابِ ) * سخت عقوبت مر كسى را كه ابا كند از ايمان و مجتنب نشود از عصيات و طغيان ، و گويند ذكر اين صفت بعد از مغفرت به جهت آنست كه تا بنده باعتماد نمودن بر غفران مرتكب مناهى نشود بلكه دايم ميان خوف و رجاء باشد .\r\n* ( ذِي الطَّوْلِ ) * خداوند نعمت واسعهء ممتده بر بندگان از روى فضل و احسان ، ذكر اين صفت در عقب * ( شَدِيدِ الْعِقابِ ) * تنبيه است بر آنكه عصيان از جانب نفس عاصى است نه از قبل حضرت بارى چه نعمت سابغهء او نسبت بدين و دنيا بهمهء بندگان شايع است و بجميع مكلفان و اصل و واسع ، و از\r\n","description":"","footnote":"","page_name":" 125 ","page_number":125},
  {"content":"\r\nابن عباس منقولست كه او سبحانه غافر الذنب است مر كسى را كه گفت لا إله الا اللَّه قابل التوب است از كسى كه گفت لا إله الا اللَّه شديد العقاب است مر كسى را كه نگفت لا إله الا اللَّه ذى الطول است يعنى غنى و بىنياز است از كسى كه نگفت لا إله الا اللَّه ، و بدانكه اضافهء غافر الذنب ، و قابل التوب اضافه معنويه است نه لفظيه و در اين تقدير است كه ذى الغفران و ذى قبول التوبة زيرا كه مراد ثبوت غفران و دوام قبول توبه است نه حدوث آن كه در تقدير انفصال است و مستلزم تنكير پس معرفه باشند نه نكره فحينئذ صحيح باشد كه صفت معرفه باشند ، و اما * ( شَدِيدِ الْعِقابِ ) * در اصل الشديد عقابه است كه الف و لام را به جهت ازدواج آن بما قبل حذف كرده‌اند نه شديد عقابه كه مستلزم نكره است پس به اين اعتبار او نيز صفت معرفه تواند بود ، و جايز نيست كه جز اينها بر بدليت باشد زيرا كه آن مشوش نظم است به جهت واو عطف و توسط واو بين الأولين و يا به جهت افاده جمع است ميان محو ذنوب و قبول توبه از براى مذنب تايب يعنى تايب با آنكه مغفور الذنب است مثاب نيز مىشود به جهت آنكه توبه نوعى از طاعات است كه منتج ثوابست ، يا تنبيه است بر تغاير مواقع فعلين زيرا كه غفر بمعنى ستر است كه مشعر است بر بقاى ذنب پس آن در شأن غير تايب باشد و ثانى مخصوص تايب چه اول بمعنى ساتر ذنب است و ثانى بمعنى ماحى آن و توحيد صفت عقوبت و توسيط آن ميان صفات رحمت ايماء است برجحان رحمت بر عقوبت و مغموريت آن بصفات رأفت بعد از آن به جهت تصريح بر وجوب توجه عباد به او ميفرمايد كه * ( لا إِله إِلَّا هُوَ ) * نيست هيچ خدايى كه مستحق عبادت باشد مگر او كه موصوفست به اين صفات * ( إِلَيْه الْمَصِيرُ ) * بسوى او است بازگشت همه پس مطيع را بدرجات ثواب خواهد رسانيد و عاصى را بعقبه عقاب خواهد كشيد ، محققان تفسير آيهء را بر اين وجه ذكر كرده‌اند كه غافر الذنب فضلا و قابل التوب وعدا و شديد العقاب عدلا و ذى الطول كرما و لا إله الا اليه المصير فردا بصيرا ، و چون دانسته شد كه تنزيل قرآن از جانب آن خدائيست كه متصف به اين صفات است پس واجب الاتباع و الانقياد خواهد بود .\r\n4 - * ( ما يُجادِلُ ) * جدال نكنند * ( فِي آياتِ اللَّه ) * در آيتهاى خدا كه قرآنست * ( إِلَّا الَّذِينَ كَفَرُوا ) * مگر آنان كه نگرويدند به خدا و انكار نعمت او كردند مراد ازين مجادله جدال باطل است كه آن دفع حجج قرآنيست و ادحاض براهين و اطفاء نور آن كقوله تعالى وَجادَلُوا بِالْباطِلِ لِيُدْحِضُوا بِه الْحَقَّ و اگر نه جدالى كه آن از براى حل و عقد قرآنى باشد و استنباط حقايق آن و قطع اهل تشبث و اهل زيغ به آن و حل مشكلات غوامض آن از اعظم طاعات است و لهذا لفظ جدال در قول حضرت رسالت صلى اللَّه عليه و آله و سلَّم كه\r\nان جدالا فى القرآن كفر\r\nبعنوان تنكير واقع شد ، و چون اهل جدال و عناد با وجود استغراق ايشان در نعم الهى بر كفر و انكار مصر بودند از اين جهت در صدد تهديد\r\n","description":"","footnote":"","page_name":" 126 ","page_number":126},
  {"content":"\r\nايشان درآمده ميفرمايد كه * ( فَلا يَغْرُرْكَ ) * پس بايد كه فريب ندهد تو را * ( تَقَلُّبُهُمْ ) * گرديدن كافران * ( فِي الْبِلادِ ) * در شهرهاى شام و يمن از براى تجارت مربحه و مكاسب نافعه يعنى بايد كه بسبب كثرت ثروت و جمعيت و تمادى تنعم ايشان بخاطر تو نرسد كه من ايشان را فرو گذاشته‌ام چه امهال موجب اهمال عقوبت ايشان نيست بلكه باعث ازدياد آنست و بعد از آنكه مغمور شده باشند بكثرت نعمت دنيويه و مغرور بوفور امتعه فانيه و بنهايت طغيان رسند بچنگال عقوبت من گرفتار خواهند گشت و و بال تكذيب و نكال جدال بر ايشان خواهد رسيد هم چنان كه :\r\n5 - * ( كَذَّبَتْ قَبْلَهُمْ ) * تكذيب كردند پيش از ايشان * ( قَوْمُ نُوحٍ ) * گروه نوح مر نوح عليه السّلام را * ( وَالأَحْزابُ ) * و گروهى چند * ( مِنْ بَعْدِهِمْ ) * از پس قوم نوح مر پيغمبران خود را چون گروه ثمود و عاد و غير آن * ( وَهَمَّتْ كُلُّ أُمَّةٍ ) * و قصد كردند هر گروهى از ايشان * ( بِرَسُولِهِمْ ) * بر پيغمبرى كه فرستاده شده بود بايشان * ( لِيَأْخُذُوه ) * تا بگيرند او را و ايذاء بوى رسانند و او را مقتول سازند * ( وَجادَلُوا ) * و مجادله و خصومت كردند با رسولان من * ( بِالْباطِلِ ) * بسخن باطل مثل ما أَنْتُمْ إِلَّا بَشَرٌ مِثْلُنا وَما أَنْزَلَ الرَّحْمنُ مِنْ شَيْءٍ و غير آن * ( لِيُدْحِضُوا بِه ) * تا زايل گردانند و ناچيز سازند به آن سخن بيهوده * ( الْحَقَّ ) * سخن حق را كه واجب الاتباع بود * ( فَأَخَذْتُهُمْ ) * پس گرفتم ايشان را و هر گروهى را از ايشان بنوعى معاقب ساختم * ( فَكَيْفَ كانَ عِقابِ ) * پس نظر كن كه چگونه بود عقوبت من ايشان را ، استفهام از براى تقرير عقوبت ايشانست .\r\n6 - * ( وَكَذلِكَ ) * و هم چنان كه واجب شده بود عقوبت بر امم مكذبه انبياء * ( حَقَّتْ ) * واجب شده است * ( كَلِمَةُ رَبِّكَ ) * حكم پروردگار تو بعقاب و عذاب * ( عَلَى الَّذِينَ كَفَرُوا ) * بر آنها كه كافر شدند از قوم تو و تكذيب تو نمودند * ( أَنَّهُمْ أَصْحابُ النَّارِ ) * اين بدل كل است از كلمهء عذاب يعنى همچنين واجب شده است بر كفار قريش آنكه ايشان ياران دوزخاند و ملازمان آتش ، و ميتواند بود كه مجرور المحل باشد بلام مقدر يعنى هم چنان كه سزاوار شد اهلاك امم ماضى همچنين واجبست اهلاك اينجماعت زيرا كه علت واحده جامع ايشانست كه آن بودن همهء ايشان است از اصحاب دوزخ و از كذب و جدال و ترك طاعت و انقياد ايشان گرد نقصى بدامن كبرياى او نمىنشيند چه طائع و عابد و مسبح و حامد او سبحانه از حد حصر متجاوزند و از آن جمله .\r\n7 - * ( الَّذِينَ يَحْمِلُونَ الْعَرْشَ ) * آنان كه بر ميدارند عرش را به جهت امتثال امر او * ( وَمَنْ حَوْلَه ) * و آنان كه گرداگرد عرشند از كروبيان كه هميشه بطواف آن مشغولند * ( يُسَبِّحُونَ ) * تنزيه ميكنند و بپاكيزگى اقدام مينمايند تنزيهى كه پيوسته است * ( بِحَمْدِ رَبِّهِمْ ) * بستايش پروردگار خود * ( وَيُؤْمِنُونَ بِه ) * و تصديق ميكنند و اعتراف مينمايند بربوبيت و وحدانيت\r\n","description":"","footnote":"","page_name":" 127 ","page_number":127},
  {"content":"\r\nاو يعنى حمله عرش و كروبين كه اخص خواص ملائكه‌اند بذكرى كه جامع صفات اجلال و اكرام او سبحانه باشد رطب اللسانند و عذب البيان ، و مصدق وحدانيت حضرت سبحانه پس از جدال و ترك عبادت مشركان كه اخس مخلوقاتاند چه زيان در بعضى از تفاسير از شهر بن حوشب نقل كرده‌اند كه حملهء عرش هستند چهار ميگويند كه ( سبحانك اللهم و بحمدك لك الحمد على حلمك بعد علمك ) و چهار ديگر ميگويند كه ( سبحانك اللهم و بحمدك لك الحمد على عفوك بعد قدرتك ) و در كشاف آورده كه حق سبحانه جميع فرشتگان را ميفرمايد تا صبح و شام از روى اجلال و اكرام بر حمله عرش سلام ميكنند ، ميسره از پيغمبر صلى اللَّه عليه و آله و سلَّم نقل كرده كه پاى حمله عرش در طبقه آخرين زمين قرار گرفته و سرهاى ايشان از آسمانها در گذشته و دستهاى ايشان از اطراف و نواحى زمين بيرون رفته و دايم در خشوع و خضوعاند و از غايت خشيت سر در پيش انداخته‌اند و اصلا چشم را به بالا نميكنند ، و نيز از آن حضرت صلى اللَّه عليه و آله و سلَّم منقولست كه\r\nلا تتفكروا فى عظم ربكم و لكن تفكروا فيما خلق اللَّه من الملائكة فان خلقا من الملائكة يقال له اسرافيل زاوية من زوايا العرش على كاهله و قدماه فى الارض السفلى و قد مرق رأسه من سبع سماوات الارض و انه ليتضاءل عن عظمة اللَّه حتى يصير كانه الوضع\r\nاى ليتصاغر عن عظمة اللَّه حتى يصير كانها نفس التذلل تفكر ميكنيد در عظمت پروردگار خود و ليكن تفكر نمائيد در آنچه آفريده از اصناف ملائكه پس بتحقيق كه اسرافيل كه يكى از فرشتگانست گوشه اى از گوشه هاى عرش بر دوش او است و هر دو قدم او در زمين هفتم قرار گرفته و سر او از هفت آسمان بيرون رفته و به جهت عظمت و جلال حق سبحانه خود را بر وجهى حقير مىسازد و فروتنى مىنمايد كه گويا جثهء او كمتر از جثهء مرغى ميگردد كه كوچكتر از گنجشك است و اين حملهء عرش از اهل هفت آسمان خاشعترند و اهل آسمان هفتم از اهل آسمان ششم خايفتر و ششم از پنجم ترس كارتر و بر همين قياس تا به آسمان اول ، و از مجاهد منقولست كه ميان ملائكه و عرش الهى هفتاد هزار حجابست و جميع فرشتگان در پس اين حجابها بتسبيح و تهليل و تحميد مشغولند و نيز از وهب منبه روايتست كه در حوالى عرش هفتاد هزار صف از ملائكه‌اند كه مشغولند بعبادت به اين طريق كه دستهاى خود بر گردنهاى خود نهاده‌اند و برفع صوت تهليل او سبحانه ميكنند و در ميان طبقات آسمان چندان ملائكه هستند كه عدد ايشان را جز خداى نداند و همه بتسبيح و تهليل و تكبير و تحميد او سبحانه اشتغال دارند و در نهج البلاغه مذكور است كه\r\nمنهم سجود لا يركعون و ركوع لا ينتصبون و صافون لا يتزايلون و مسبحون لا يسأمون لا يغشاهم نوم العيون و لا سهو العقول و لا فترة الأبدان و لا غفلة النسيان\r\nيعنى بعضى از ملائكه هميشه ساجدانند كه ركوع نميكنند و اين مرتبه مقربان احديت است ، و بعضى ديگر راكعانند كه از قيام و انتصاب بهره اى ندارند و اين صفت حملهء\r\n","description":"","footnote":"","page_name":" 128 ","page_number":128},
  {"content":"\r\nعرش است و برخى ديگر صفزدگانند كه از صفوف خود زايل نمىشوند و اين رتبه حَافِّينَ مِنْ حَوْلِ الْعَرْشِ است و جماعتى ديگر تسبيح كنندگانند كه از آن ملال نمىيابند و ايشان صد هزار صف از ملائكه‌اند كه در پس حافين من حول العرش ايستاده‌اند و دستهاى راست بر چپ نهاده‌اند و دستهاى چپ را بر راست و هر يكى بلغتى بتسبيح او سبحانه مشغولند و خواب چشمها و سهو عقلها و سستى ابدان و غفلت نسيان مانع عبادت ايشان نمىشود زيرا كه اينها از لواحق اجسام حيوانيه است و ملائكه از آن مبرااند پس اين صفات از ايشان مسلوب باشد ، و در روايت آمده كه حق سبحانه عرش را از يك جوهر سبز آفريده و ما بين هر قايمهء عرش تا قايمهء ديگر چندانست كه مرغ سريع السير به دويست هزار سال و بروايتى ديگر به هشتصد هزار سال قطع نتواند كرد و اين روايت اخير از امام جعفر صادق عليه السّلام منقولست ، و در خبر آمده كه حق سبحانه چون عرش را ايجاد فرمود خطاب بجميع ملائكه نمود كه آن را بردارند ايشان از حمل آن عاجز گشتند پس بجبرئيل و ميكائيل و اسرافيل و عزرائيل امر فرمود كه عرش را برداريد و بر دوش حمله نهيد جبرئيل يك گوشه بگرفت و گفت سبحان اللَّه و ميكائيل گوشهء ديگر بگرفت و گفت الحمد للَّه و اسرافيل جانب ديگر را گرفت و گفت لا إله الا اللَّه و عزرائيل طرف ديگر را گرفت و گفت اللَّه اكبر عرش را برداشتند و بر دوش حمله نهادند و چون گرانى عرش بدوش حمله رسيد گفتند ( لا حول و لا قوة الا باللَّه العلى العظيم ) آن گرانى بر ايشان آسان گشت پس هر بندهء مؤمن كه يك بار اين كلمات بگويد ثواب حملهء عرش جملهء ملايكه در نامهء اعمال او بنويسند و اثقال دنيا و آخرت بر او سبك گردد و مستغرق رحمت الهى گردد .\r\nو جابر بن عبد اللَّه انصارى و لقمان بن عامر روايت كرده‌اند كه حضرت رسول صلى اللَّه عليه و آله و سلم فرموده كه مرا اذن داده‌اند كه بعضى از احوال عرش و حمله آن بشما بگويم بدانيد كه خداى تعالى عرش را از جوهر سبز خلق كرده و او را هزار هزار و ششصد و شصت و شش هزار ( 1 ) سراست بر هر سرى از آن هزار هزار و ششصد و شصت و شش هزار دهان بود و بر هر دهانى هزار هزار و ششصد و شصت و شش هزار زبان و از هر زبانى هزار هزار و ششصد و شصت و شش هزار لغت تسبيح خدا مىكند و ثواب آن را بامتان من مىدهند و عظمت آن بمثابه ايست كه خرقائيل كه فرشته ايست كه او را هشتاد هزار پر است و از هر پرى تا پر ديگر او هشتاد هزار سال را هست بخاطر او گذشت كه طول عرش را بداند از خدا استعانت طلبيده تا پرهاى او را مضاعف گرداند خداى تعالى صد و شصت هزار پر به او\r\n\r\n","description":"","footnote":"\r\n( 1 ) از اين اعدادى كه در اين حديث مذكور است ( بنا بر فرض صحت حديث ) نبايد استبعاد كرد چه اينها از موجودات عالم ملكوتند و آن جهانيست لطيف و پهناور و وسيع بر خلاف عالم دنيا كه تنگ و تاريك و كثيف است و موجودات آن عالم را بدين عالم نتوان قياس كرد .\r\n","page_name":" 129 ","page_number":129},
  {"content":"\r\nداد و هشتاد هزار سال راه بپريد آخر از پريدن سست شد بار ديگر توفيق طلبيده و هشتاد هزار سال بپريد تا هشتاد هزار بار سست شد و باز از خدا امداد طلبيد از جانب حضرت عزت بوى خطاب رسيد كه اى خرقائيل اگر تا انقراض عالم پرواز كنى هنوز از يك قائمه عرش نپريده باشى آن فرشته گفت\r\nسبحان ربى الاعلى و بحمده\r\nحقتعالى امتان مرا امر كرده كه در سجود اين تسبيح بگويند تا ثواب خرقائيل ايشان را باشد و عظمت حملهء عرش بر وجهى است كه از دوش تا گوش هر يك از ايشان هفتاد هزار ساله راه است ، و از امام جعفر صادق عليه السّلام منقولست كه هيچ چيز از عرش خايفتر و خاشعتر نيست در جملهء كلمات او اينست كه\r\nاعوذ باللَّه من غضب اللَّه ، اعوذ باللَّه من سخط اللَّه ، اعوذ باللَّه من نقمة اللَّه .\r\nآورده‌اند كه چون حق سبحانه عرش را بيافريد بخاطر فرشتگان گذشت كه آيا از عرش چيزى بزرگتر باشد حق سبحانه مارى را بيافريد تا عرش را بگرد دم خود در آورد و هنوز از عرش چهار دانك او زياد آمد و او هفتاد هزار بال دارد و هفتاد هزار روى و در هر رويى هفتاد هزار دهان و هر دهانى هفتاد هزار زبان و در هر زبانى هفتاد هزار لغت تسبيح خدا مىكند و ثواب آن را بشيعيان آل محمّد مىدهد ، و بدانكه تسبيح و تحميد ملائكه اگر چه متضمن ايمان ايشانست بوحدانيت او سبحانه لكن ذكر آن بعد از تسبيح و تحميد ايشان به جهت فضل و شرف ايمانست و ترغيب مردمان به آن هم چنان كه وصف انبياء بصلاحيت به جهت ترغيب امتانست و يا به جهت آنكه تنبيه است بر بطلان قول مجسمه زيرا كه اگر او سبحانه مشاهد حمله عرش و كروبيان ميبود مىبايد كه متصف بايمان نمىشدندى چه ايمان اعتقاد است بامرى كه غايب باشد نه مشاهد ، چون بر سبيل مدحت موصوف بايمان شده‌اند معلوم مىشود كه ايشان با جميع مكلفان يكسانند در آنكه ايمان همه بطريق نظر و استدلال است نه غير آن و طريق معرفت همهء ايشان منحصر است در آن ، و بدانكه چون تشارك ايمان سبب نصح و شفقت است و اگر چه بين مشاركين تباين جنسى باشد چه مشاركت ايمان اقواى مناسباتست كما قال عز و جل إِنَّمَا الْمُؤْمِنُونَ إِخْوَةٌ از اينجهت حملهء عرش و سكنه آن بعد از تسبيح و تحميد پروردگار خود حسن عواقب مؤمنان را از او سبحانه استدعا ميكنند * ( وَيَسْتَغْفِرُونَ ) * و طلب آمرزش ميكنند از او * ( لِلَّذِينَ آمَنُوا ) * براى آنان كه ايمان آورده‌اند و تصديق نموده‌اند ، و استغفار ايشان به اين طريق است كه از روى نياز مىگويند * ( رَبَّنا ) * اى پروردگار ما * ( وَسِعْتَ كُلَّ شَيْءٍ ) * فرا رسيده اى بهمهء چيزى * ( رَحْمَةً وَعِلْماً ) * از روى بخشش و دانش ، ظاهر كلام مقتضى آنست كه به اين طريق باشد كه وسع كل شىء رحمتك و علمك زيرا كه ذات او سبحانه منزه است از مكانى كه لازم وسعت است ليكن اسناد فعل به صاحب علم و رحمت و ايراد اين هر دو صفت بر\r\n","description":"","footnote":"","page_name":" 130 ","page_number":130},
  {"content":"\r\nسبيل تميز در عقب آن به جهت اعتراف صفت علم و رحمتست بر وجهى كه گوئيا ذات او علم و رحمت است كه به همه جا وارسيده است ، و تقديم رحمت به جهت آنست كه مقصود بالذات است پس حقيقت معنى آنست كه چون رحمت و علم تو به همه چيزى رسيده * ( فَاغْفِرْ ) * پس بيامرز * ( لِلَّذِينَ تابُوا ) * مر آنان را كه ميدانى كه توبه كرده‌اند و از شرك و معاصى انابت نموده * ( وَاتَّبَعُوا ) * و پيروى كرده‌اند * ( سَبِيلَكَ ) * راه تو را كه راه ايمانست * ( وَقِهِمْ ) * و نگاه دار ايشان را * ( عَذابَ الْجَحِيمِ ) * از عذاب آتش سوزان ، تصريح كلام بعد از اشعار به جهت تأكيد است و تنبيه بر شدت عذاب و چون * ( لِلَّذِينَ تابُوا ) * در اين تقدير است كه للذين علمت منهم التوبة و اتباع سبيلك چنان كه به اين مفسر شد پس ما بعد ( فاء ) مشتمل بر حديث رحمت و علم هر دو باشد نه بغفران فقط كه موجب عدم فائده ذكر علم است قبل از فاء و فايده استغفار ملائكه از براى تائبان با آنكه ايشان موعودند بغفران زيادتى ثوابست و مزيت درجه ايشان ، و بدانكه كسانى كه ميگويند كه اگر اسقاط عقوبت بعد از توبه بر سبيل تفضل است نه بر وجه وجوب تمسك به اين آيه ميكنند و ميگويند كه اگر اسقاط عقوبت بر حقتعالى واجب مىبود استغفار ملائكه از براى اهل توبه بىوجه مىبود و جماعتى كه قايلند بوجوب اسقاط استغفار ايشان را بر وجه مذكور حمل ميكنند و اين مذهب اقوى مذهبين است و مقوى اين آيات و احاديث نبويه است و نيز به جهت تشارك ايمانست كه ملائكه استدعا چنان ميكنند از براى مؤمنان بر اين وجه .\r\n8 - * ( رَبَّنا ) * اى پروردگار ما لطف كن بر مؤمنان و تائبان * ( وَأَدْخِلْهُمْ ) * و در آرايشان را * ( جَنَّاتِ عَدْنٍ ) * در بوستانهاى با اقامت * ( الَّتِي ) * آن بوستانها كه بمحض فضل * ( وَعَدْتَهُمْ ) * وعده داده اى ايشان را به آن بر السنهء پيغمبران * ( وَمَنْ صَلَحَ ) * و نيز درآر با ايشان در بهشت كسانى كه عمل شايسته كرده باشند * ( مِنْ آبائِهِمْ ) * از پدران ايشان * ( وَأَزْواجِهِمْ ) * و زنان ايشان * ( وَذُرِّيَّاتِهِمْ ) * و فرزندان ايشان تا تايبان بديدار ايشان مستأنس شوند و سبب زيادتى مسرت ايشان شود * ( إِنَّكَ ) * بدرستى كه تو * ( أَنْتَ الْعَزِيزُ ) * تويى غالب مطلق كه از هيچ مقدور عاجز نمىشوى * ( الْحَكِيمُ ) * دانا كه هر چه كنى مقتضى حكمت و مصلحت باشد و از جملهء آن وفا بوعده است پس بنا بر وعدهء خود ايشان را در بهشت درآورد .\r\n9 - * ( وَقِهِمُ السَّيِّئاتِ ) * و نگهدار ايشان را از عقوبات ، و تسميه آن بسيئات بر سبيل مزاوجت است كما قال وَجَزاءُ سَيِّئَةٍ سَيِّئَةٌ مِثْلُها ميتواند بود كه مراد اعمال سيئه باشد بر تقدير مضاف يعنى نگهدار ايشان را از جزاى بدىها ، اين كلام تعميم بعد از تخصيص است يعنى جميع اهل ايمان را از جزاى بدىها نگاه دار و احتمال دارد كه مخصوص اهل صلاح باشد و سيئات بمعنى معاصى يعنى\r\n","description":"","footnote":"","page_name":" 131 ","page_number":131},
  {"content":"\r\nنگهدار صلحاى اهل ايمان را از خطيئات * ( وَمَنْ تَقِ السَّيِّئاتِ ) * و هر كه را كه نگهدارى از عقوبات * ( يَوْمَئِذٍ ) * در روز جزا * ( فَقَدْ رَحِمْتَه ) * پس بدرستى كه بخشيدى او را و بروضهء جنت رسانيدى يا هر كه را كه بازدارى از معاصى در دنيا بوسيله لطف و توفيق كه مرتب است بر طلب اهتدى بنده پس رحم كردى بر او در روز جزا و از عذاب رهانيدى * ( وَذلِكَ ) * و آن باز داشتن تو از عقوبت و معصيت * ( هُوَ الْفَوْزُ الْعَظِيمُ ) * آن فيروزى بزرگ است و ظفرى بزرگوار چه آن مستلزم سعادت جاودانى و نعمت نامتناهى است ،\r\nپس احوال اهل شرك و جدال در روز جزا بيان مىكند و ميگويد 10 - * ( إِنَّ الَّذِينَ كَفَرُوا ) * بدرستى كه آنان كه نگرويدند بوحدانيت خدا و تصديق ننمودند بنبوت خاتم الانبياء * ( يُنادَوْنَ ) * ندا كرده شوند يعنى در وقتى كه بدوزخ درآيند با نفسهاى امارهء خود دشمنى آغاز كرده زبان بعتاب و ملامت بگشايند كه چرا ابا كرديم از قبول دعوت انبياء و در زمان اختيار ايمان نياورديم ملائكه ايشان را ندا كنند كه * ( لَمَقْتُ اللَّه ) * هر آينه دشمنى خدا مر شما را * ( أَكْبَرُ ) * بزرگتر است * ( مِنْ مَقْتِكُمْ ) * از دشمنى شما * ( أَنْفُسَكُمْ ) * مر نفسهاى خود را در اين روز ، و بعضى گويند كه معنى آنست كه دشمنى خدا مر شما را در اين روز بزرگتر است از دشمنى بعضى شما ببعضى ديگر در دنيا كقوله يَكْفُرُ بَعْضُكُمْ بِبَعْضٍ وَيَلْعَنُ بَعْضُكُمْ بَعْضاً و ايثار لفظ مقت بر عداوت و بغض به جهت ابلغيت و اشديت آنست پس وضع آن در موضع انكار أنسب باشد و قوله * ( إِذْ تُدْعَوْنَ ) * ظرف فعليست كه مقت اول دالست بر آن يعنى دشمن داشت خداى تعالى شما را وقتى كه خوانده مىشويد * ( إِلَى الإِيمانِ ) * بسوى گرويدن به خدا و رسول * ( فَتَكْفُرُونَ ) * پس نگرويديد به آن ، چون كفار استماع اين گفتار كنند .\r\n11 - * ( قالُوا رَبَّنا ) * گويند اى پروردگار ما * ( أَمَتَّنَا اثْنَتَيْنِ ) * بميرانيدى ما را دو نوبت نوبت اولى نزد انقضاى اجال و نوبت ثانى در قبر بعد از زنده گردانيدن براى سؤال * ( وَأَحْيَيْتَنَا اثْنَتَيْنِ ) * و زنده گردانيدى ما را دو بار بار اول در قبور و دوم در وقت بعث و نشور ، و ابن عباس و قتاده و ضحاك بر آنند كه اماتت اولى در اصلاب آباء است وقتي كه نطفه بودند و اماتت دوم در دنيا و احياى اول در دنيا براى تكليف و احياى دوم در قيامت براى ثواب و عقاب ، پس معني آنست كه ما را مرده آفريدى و بعد از احياء بميرانيدى و نظير اينست قوله تعالى كَيْفَ تَكْفُرُونَ بِاللَّه وَكُنْتُمْ أَمْواتاً تا اخر آيه ، و جبائى گفته كه مراد نه احياى بعث است بلكه احياء و اماته اولين در دنيا است و دوى ديگر در قبر ، و در تبيان آورده كه اماته اولى در وقتى بود كه ذريت آدم را از ظهر او بيرون آورد و ميثاق را از ايشان فرا گرفت و بميرانيد و اماتهء ثانى در دنيا و احياى اول وقتى كه در رحم نطفه بودند و احياى دوم در بعث و تفسير اول كه قول سديست و جمعى از مفسران\r\n","description":"","footnote":"","page_name":" 132 ","page_number":132},
  {"content":"\r\nو مختار بلخى اصلح اقوالست زيرا كه آن منقولست از اهل بيت عليهم السّلام پس آيه دالست بر سؤال قبر ، ( 1 ) و اخبارى كه در اين باب از طرق موافق و مخالف مأثور است مؤيد اينقولست و از آن جمله قضيهء فاطمه بنت اسد كه ام امير المؤمنين عليه السّلام است دلالت صريح دارد بر آن چنان كه در سورة البقره سمت ذكر يافت ، و در حديث مشهور\r\nالقبر روضة من رياض الجنة او حفرة من حفر النيران\r\nهم دليل است بر آن چه وقتى متصور است كه صاحب قبر را زندگى حاصل شود ، حاصل كه كفار بعد از مشاهده عقوبت تصديق كنند به آنچه در دنيا منكر آن بوده باشند از سؤال قبور و بعث و نشور و گويند كه * ( فَاعْتَرَفْنا ) * پس اعتراف كرديم * ( بِذُنُوبِنا ) * بگناهان خود كه از جملهء آن تكذيب بعث و سؤال قبر بود * ( فَهَلْ إِلى خُرُوجٍ ) * پس آيا بسوى بيرون آمدن از دوزخ * ( مِنْ سَبِيلٍ ) * هيچ راهى هست ، يعنى چون معترف شديم بذنوب خود پس هيچ طريقه اى هست كه بر آن سلوك كنيم تا از دوزخ خلاص شده ببهشت رسيم مراد ايشان از اينقول قبول توبه و ايمان باشد ، و اينكلام را از فرط قنوط و عماهت و تحير گويند ، و گفته‌اند معنى آنست كه كفار بعد از اعتراف گويند كه آيا ما را رجعتى باشد از دوزخ به دنيا تا در آن بطاعت و عبادت مشغول شويم چون در علم الهى مذكور گشته كه ايشان بعد از رجوع همان طريقهء كفر و شرك را از دست نخواهند داد چنان كه فرمود وَلَوْ رُدُّوا لَعادُوا لِما نُهُوا عَنْه از اين جهت تخييب ايشان نموده از متمنى خود ، گويد بايشان بتوسط فرشتگان بر سبيل توبيخ كه :\r\n12 - * ( ذلِكُمْ ) * اين عذاب و نكال كه ملازم حال شما است * ( بِأَنَّه إِذا دُعِيَ اللَّه ) * بسبب آنست كه چون خوانده مىشد خدا * ( وَحْدَه ) * در حالت يگانگى يعنى چون اهل ايمان بكلمهء توحيد قائل مىشدند * ( كَفَرْتُمْ ) * كافر مىشديد بيگانگى او و مىگفتيد أَ جَعَلَ الآلِهَةَ إِلهاً واحِداً * ( وَإِنْ يُشْرَكْ بِه ) * و اگر شرك آورده مىشد به خدا يعنى اگر ابناى جنس شما شرك به خدا مىآوردند * ( تُؤْمِنُوا ) * مىگرويديد شما به آن شركاء * ( فَالْحُكْمُ لِلَّه ) * پس امروز فرمانروايى و كارگذارى مر خداى راست كه مستحق عبادتست و لهذا حكم فرموده است بر شما بعقاب سرمدى و عذاب ابدى * ( الْعَلِيِّ ) * خدايى كه بلند مرتبه است از آنكه نسبت شرك به او دهند و اسناد اشباه و\r\n\r\n","description":"","footnote":"\r\n( 1 ) هم چنان كه مرحوم مؤلف فرموده اصح اقوال در تفسير اين آيه قول سدى و جمعى از مفسرين و مختار بلخيست كه مراد از دو اماته يكى اماتهء در دنيا است هنگام رسيدن و آن اماتهء نخستين است و ديگر اماتهء در قبر پس از زنده كردن مردگان از براى سؤال و اين اماتة دوم است و مراد از * ( أَحْيَيْتَنَا اثْنَتَيْنِ ) * بار اول زنده كردن در قبر است همان بدن را و بار دوم احياء آنست هنگام بعث و نشور چه روايات معتبره كثيره از طرق عامه و خاصه كه دلالت دارند بر زنده شدن مردگان در قبور با همان بدن دنيايى براى سؤال قبر و داستان ضغطهء قبر و سؤال نكير و منكر در شب اول تأييد مىكند تفسير مزبور را\r\n","page_name":" 133 ","page_number":133},
  {"content":"\r\nانداد به او كنند * ( الْكَبِيرِ ) * بزرگوار از آنكه استحقاق عبادت غيرى را با او برابر كنند ، پس در صدد بيان وحدت و كمال قدرت خود درآمده مىفرمايد كه :\r\n13 - * ( هُوَ الَّذِي ) * او است آن خدايى كه بقدرت كاملهء خود * ( يُرِيكُمْ ) * مىنمايد شما را * ( آياتِه ) * نشانهايى كه دالست بر وحدت و قدرت او * ( وَيُنَزِّلُ لَكُمْ ) * و فرو ميفرستد براى شما * ( مِنَ السَّماءِ ) * از آسمان * ( رِزْقاً ) * روزى را يعنى باران كه سبب روزى شما است يا ملائكه را كه بتدبير ارزاق اشتغال مىنمايند و اين تسميهء سبب است باسم مسبب * ( وَما يَتَذَكَّرُ ) * و پند نپذيرد و عبرت نگيرد به اين آيتها * ( إِلَّا مَنْ يُنِيبُ ) * مگر كسى كه باز گردد به خدا يعنى از انكار و معصيت بازگشته روى باطاعت و عبادت او آورد چه شخصى كه جازم است در امرى نظر در منافى آن نمىكند بلكه هميشه منظور نظر او آن چيزيست كه روى به آن آورده و تفكر او در آنچه توجه به آن كرده چون اهل عناد و انكار نظر در آيات توحيد نمىكنند و بان متعظ نمى - گردند از اين جهت ايشان را از نظر عاطفه انداخته باهل انابت خطاب مىكند كه :\r\n14 - * ( فَادْعُوا اللَّه ) * پس بخوانيد خداى را و بپرستش او قيام نمائيد * ( مُخْلِصِينَ ) * در حالتى كه پاك سازندگان باشيد * ( لَه الدِّينَ ) * براى او اطاعت خود را از شرك و ريا * ( وَلَوْ كَرِه الْكافِرُونَ ) * و اگر چه كراهت داشته باشند ناگرويدگان اخلاص شما را چه ايشان بر نعمت ايمان كافرند و شما بر آن شاكر پس لا جرم ايشان از شما متنفر باشند ، زبده كلام آنست كه مىبايد كراهت كسانى كه بر دين شما نيستند مانع آن نشود كه شما پرستش خدا كنيد كه مستحق عبادت است تا شما را در دنيا مرتبهء عاليه دهد و در عقبى بدرجهء رفيعه رساند چه او .\r\n15 - * ( رَفِيعُ الدَّرَجاتِ ) * بردارنده درجه هاى مخلوقاتست از ملائكه و انبياء و اولياء و ساير اهل ايمان ، و شبهه اى نيست در آنكه تفاوت درجات ميان مخلوقات به قدر معرفت و طاعتست يعنى هر چند معرفت و عبوديت بيشتر باشد درجهء او نسبت بقرب الهى بيشتر خواهد بود و لهذا درجات انبياء را بر درجات اولياء بلندتر گردانيده و درجات اولياء را بر غير ايشان از اهل ايمان تقديم نموده پس بر همين قياس نسبت تفاوت درجات ثواب ميان مؤمنان به قدر تفاوت عبوديتست و بعضى گويند كه * ( رَفِيعُ الدَّرَجاتِ ) * بمعنى رافع السموات است يعنى خداى بردارنده آسمان است فوق آسمان ديگر تا بعرش و مىتواند بود كه بمعنى مرتفع الصفات باشد يعنى متعالى است صفات جلال او از آنكه غيرى در آن مشارك تواند بود * ( ذُو الْعَرْشِ ) * خداوند عرش عظيم است و خالق آن و پيش بعضى ذو العرش بمعنى ذو الملك است يعنى خداوند سلطنت و پادشاهى است تخصيص اين دو صفت بذكر تنبيه است بر صمديت او سبحانه از حيثيت معقول و محسوس\r\n","description":"","footnote":"","page_name":" 134 ","page_number":134},
  {"content":"\r\nكه دالست بر تفرد او در الوهيت ، چه هر كه درجات كمال او بر وجهى مرتفع باشد كه رفع مراتب و نصب مقامات جميع مخلوقات در يد قدرت او باشد و عرش كه اصل عالم جسمانى است در قبضهء اقتدار او پس چگونه غيرى لاف شركت با او تواند زد و بچه نوع شخصى دعوى برابرى با او تواند نمود ، و بعد از تقرير توحيد تمهيد نبوت مىنمايد به اين وجه كه * ( يُلْقِي الرُّوحَ ) * و اين خبر رابع مبتدا است كه آن ضمير مرفوع منفصل است و خبر ثانى و ثالث آن رفيع الدرجات و ذو العرش است ، و مىتواند بود كه هر يك از اين اخبار خبر مبتداى محذوف باشد و بر هر تقدير معنى آنست كه او مىافكند وحى را * ( مِنْ أَمْرِه ) * از فرمان خود و تسميه آن بروح به جهت آنست كه آن سبب حياة قلب است يا شرع هم چنان كه روح سبب حياة بدنست و * ( مِنْ ) * از براى بيان روح است يعنى القا مىكند امر خود را * ( عَلى مَنْ يَشاءُ ) * بر هر كه مىخواهد * ( مِنْ عِبادِه ) * از بندگان خود ، و گفته‌اند كه مراد بروح قرآنست و ساير كتب منزله ، و نزد جماعتى جبرئيل است يا نبوت بأى حال مراد آنست كه منصب نبوت و رتبهء رسالت بهر كه مىخواهد از اهل استحقاق عطا مىفرمايد * ( لِيُنْذِرَ ) * تا بيم كند آن كسى كه وحى به او منزل شده مردمان را * ( يَوْمَ التَّلاقِ ) * از روز رسيدن به يكديگر يعنى روزى كه ارواح با اجساد ملاقات كنند يا اهل زمين به آسمان رسند ( 1 ) يا خلق اولين و آخرين با هم جمع شوند يا مخلوق با خالق يا معبودان با عابدان يا مظلومان با ظالمان ملاقات نمايند يا هر عاملى ملاقى عمل خود شود و بر جميع تقادير مراد روز قيامت است .\r\n16 - * ( يَوْمَ هُمْ ) * روزى كه بندگان * ( بارِزُونَ ) * بيرون آينده باشند از قبرها يا آشكارا باشند و برهنه بر وجهى كه هيچ چيز نباشد كه ساتر ايشان بود چنان كه در حديث آمده كه\r\nيحشرون عراة حفاة غرلا\r\nيعنى مكلفان محشور شوند برهنه و تهى پاى و ختنه ناكرده و محتمل است كه بروز ايشان باعتبار ظهور سراير و اعمال باشد يعنى امور خفيه و اعمال قبيحهء ايشان در آن روز ظاهر گردد پس به جهت تقرير بروز ميفرمايد * ( لا يَخْفى ) * پوشيده نشود در آن روز * ( عَلَى اللَّه ) * بر خداى * ( مِنْهُمْ ) * از اشخاص و اعمال بندگان با وجود كثرت ايشان * ( شَيْءٌ ) * چيزى يعنى علم او بهر يك از اعمال و عمال رسيده باشد پس بر وفق عمل همه را جزا دهد ، و بنا بر قول\r\n\r\n","description":"","footnote":"\r\n( 1 ) يوم التلاق يكى از اسماء روز قيامتست و بهتر آنست كه جميع معانى مذكوره را مدلول يوم التلاق بدانيم نه يكى از آنها را چنان كه از عبارت مرحوم مؤلف مستفاد مىشود چه مفهوم يوم التلاق عامست و شامل جميع اين معانى مىشود و پوشيده نماند كه تفسير ديگرى براى * ( يُلْقِي الرُّوحَ ) * على بن ابراهيم قمى نقل نموده كه مراد از روح روح القدس است كه مخصوص رسول خدا و ائمه هدى صلوات اللَّه عليهم اجمعين است يعنى ميفرستد روح القدس را بفرمان خود بر رسول خدا صلى اللَّه عليه و آله و اوصياء طاهرين او .\r\n","page_name":" 135 ","page_number":135},
  {"content":"\r\nاخير عدم خفاى اعمال عباد بر او سبحانه اگر چه مقيد به بروز نيست بلكه در حالت عدم بروز نيز بر او مخفى نيست اما چون كه ايشان در دنيا توهم ميكردند كه هر گاه بحيطان و حجب مستقر شوند خداى ايشان را نه بيند و اعمال ايشان بر او مخفى باشد كقوله تعالى وَلكِنْ ظَنَنْتُمْ أَنَّ اللَّه لا يَعْلَمُ كَثِيراً مِمَّا تَعْمَلُونَ از اينجهت ميفرمايد كه در قيامت بروز و انكشاف ايشان بر وجهى باشد كه توهم اين معنى نكنند و بىشبهه بر ايشان ظاهر شود كه خداى تعالى بر جميع سراير ايشان عالمست ، آورده‌اند كه حق سبحانه در آن روز همهء مردمان را در تل سفيد كه مانند نقرهء خام باشد جمع كند پس اول چيزى كه به آن تكلم نمايد اين باشد كه ندا كند به همه ايشان كه * ( لِمَنِ الْمُلْكُ الْيَوْمَ ) * مر كه راست پادشاهى و فرمانروائي امروز ؟ چون همه كفار را در آن روز بوحدانيت او سبحانه علم ضرورى حاصل شده باشد پس در جواب با جميع مؤمنان متفق الكلمه شده گويند * ( لِلَّه الْواحِدِ ) * مر خدايراست كه يكتا است و بىهمتا در كارگذارى و فرمان دهى * ( الْقَهَّارِ ) * شكننده جميع منازعان و مدعيان در پادشاهى و گويند كه چون نداى * ( لِمَنِ الْمُلْكُ الْيَوْمَ ) * برآيد هيچكدام از اهل محشر را طاقت جواب دادن نماند پس او سبحانه بذات خود جواب ندا داده گويد كه * ( لِلَّه الْواحِدِ الْقَهَّارِ ) * و على التقديرين فائده اين اخبار اظهار وحدانيت و كمال سلطنت قاهره است ، و محمّد بن كعب قرظى گفته كه اين ندا بين النفختين باشد هنگامى كه همهء خلائق فانى شده باشند و چون هيچ مجيبى نمانده باشد مگر ذات بيزوال او هم خود جواب دهد كه * ( لِلَّه الْواحِدِ الْقَهَّارِ ) * و اينكلام خالى از ضعفى نيست زيرا كه سوق كلام مقتضى آنست كه اين ندا در يوم التلاق باشد و در حين بروز عباد از قبور خود ، و بدانكه تخصيص پادشاهى به اين روز با اينكه لسان حال در ازل و ابد ناطق است به اين به جهت آنست كه در آن روز هيچكس نباشد كه دعوى پادشاهى كند هم چنان كه بحسب ظاهر در اين روز اين دعوى بىمعنى ميكنند ، و ببايد دانست كه مراد از * ( لِمَنِ الْمُلْكُ ) * ملكى است كه بىتمليك مملك باشد پس منافات نداشته باشد باعطاى ملك عظيم به پيغمبران و ساير مؤمنان و با وجود اين وقت نداى * ( لِمَنِ الْمُلْكُ ) * در روز قيامت است و ملكت ايشان در روضه جنت پس تنافى بينهما منتفى باشد و بعد از تقرير اختصاص ملك به خود تعداد نتائج آن مىكند كه :\r\n17 - * ( الْيَوْمَ تُجْزى ) * امروز پاداش داده شود * ( كُلُّ نَفْسٍ ) * هر كسى * ( بِما كَسَبَتْ ) * به آنچه كسب آن كرده از اعمال حسنه و از افعال سيئه * ( لا ظُلْمَ الْيَوْمَ ) * هيچ ستمى نيست در اين روز پس نه ثواب كسى كمتر از عمل شايسته او باشد و نه عقاب شخصى زياده بر فعل نابايسته او ، نه كسى را بگناه ديگر مؤاخذه كنند ، و نه نيكى را پاداش بدى دهند * ( إِنَّ اللَّه ) * بدرستى كه خداى\r\n","description":"","footnote":"","page_name":" 136 ","page_number":136},
  {"content":"\r\n* ( سَرِيعُ الْحِسابِ ) * زود شمار است ، يعني مشغولى او به حساب كسى باز ندارد او را از حساب ديگرى بلكه در زمان واحد حساب همه كرده هر يك را باستحقاق خود رساند ، و در بعضى تفاسير آورده‌اند كه حضرت رسول صلى اللَّه عليه و آله و سلم فرمود كه حق تعالى در آن روز گويد كه من پادشاه جزا دهنده‌ام سزاوار نباشد هيچكدام از اهل بهشت و دوزخ را كه ستمى بر غير كرده باشد كه ببهشت و دوزخ درآيد تا كه انتقام آن ظلم از او بكشم و او را به آن قصاص كنم ، بعد از آن اين آيه را تلاوت فرمود كه * ( الْيَوْمَ تُجْزى ) * - الى اخر الاية - پس حضرت رسالت صلى اللَّه عليه و آله و سلم را امر بتخويف عباد ميفرمايد از اين روز و ميفرمايد كه :\r\n18 - * ( وَأَنْذِرْهُمْ ) * و بيم كن كافران را و بترسان * ( يَوْمَ الآزِفَةِ ) * از روز قيامت و تسميهء آن بآزفة به جهت نزديك شدن وقوع آنست چه ازوف بمعنى قربست ، و ميتواند بود كه آزفة صفت خطير محذوف باشد كه بمعنى امر عظيم است و تقدير كلام اينكه يوم الخطير الازفة ، يعنى تخويف ايشان نماى از وقت امر عظيمى كه نزديكست رسيدن آن مراد زمان مشارفهء ايشانست به آتش دوزخ * ( إِذِ الْقُلُوبُ ) * آن وقت دلهاى مردمان * ( لَدَى الْحَناجِرِ ) * نزديك حنجرهاى ايشان بود يعنى دلها از فزع آن روز از اماكن خود ميل خروج نموده بحلقها آيند و هم آنجا بمانند نه باز توانند گشت تا اصحاب آنها بياسايند و نه برآيند تا خلاصى يابند كاظمين در حالتى كه پر بر آمده گان باشند از غم و اندوه ، و اين حالست از اصحاب قلوب زيرا كه معنى بر طريق اضافه است و تقدير كلام اينكه إذ قلوبهم لدى الحناجر هم كاظمين عليها ، و ميشايد كه حال باشد از قلوب يعنى دلها در آن روز از غم و اندوه پر باشند و بنا بر اين ايراد آن به صورت جمع سالم به جهت وصف قلوب است به چيزى كه آن از افعال عقلا است زيرا كه كظم از فعل ذوى العقول است و مثل اينست قوله تعالى رَأَيْتُهُمْ لِي ساجِدِينَ و قوله فَظَلَّتْ أَعْناقُهُمْ لَها خاضِعِينَ و ميتواند بود كه حال باشد از * ( أَنْذِرْهُمْ ) * و تقدير كلام اينكه و أنذرهم مشارفين للكظم يعنى بيم كن كفار را از روز قيامت در حالتى كه ايشان مشرفند بخشم فرو خوردن در آن روز .\r\n* ( ما لِلظَّالِمِينَ ) * نيست مر ستمكاران را در روز رستخيز * ( مِنْ حَمِيمٍ ) * هيچ خويش مشفق ، وضع مظهر در موضع مضمر به جهت دلالت است بر علت عذاب ايشان يعنى بسبب ظلم و تعدى از جادهء حق كافران را در آن روز هيچ خويشى مهربان نباشد كه عذاب را از ايشان دفع كند * ( وَلا شَفِيعٍ يُطاعُ ) * و نه در خواه كننده كه فرمان برده شود يعنى شفيعى كه شفاعت او بحيز قبول رسد ، و بدانكه مراد نفى شفاعت و اطاعتست نه اطاعت فقط كه مستلزم وجود شفيع است زيرا كه شفاء اولياى خدا باشند محبت و رضاى ايشان نسبت بشخصى فرع محبت و رضاى او سبحانه است بآنكس ، و\r\n","description":"","footnote":"","page_name":" 137 ","page_number":137},
  {"content":"\r\nشبهه اى نيست در آنكه محبت و رضاى حق سبحانه باهل شرك منتفى است پس محبت و رضاى شفعاء نيز از ايشان مسلوب باشد و اين هنگام ايشان را هيچ شفيعى نباشد كقوله تعالى وَلا يَشْفَعُونَ إِلَّا لِمَنِ ارْتَضى و قوله وَما لِلظَّالِمِينَ مِنْ أَنْصارٍ و ديگر آنكه شفاعت متصور نيست مگر در زيادتى تفضل و اهل تفضل اهل ثوابند نه غير ايشان كقوله تعالى وَيَزِيدُهُمْ مِنْ فَضْلِه و چون مشركان حظى از تفضل ندارند پس هيچ شفيعى نداشته باشند ، و مؤيد اين قول مذكور است آنچه از حسن بصرى منقول است كه و اللَّه ما يكون لهم شفيع البته . و نفى شفيع اگر چه مستلزم نفى صفت است اما انضمام آن بموصوف جهت تصريح است بعدم مطلوب مشركان چه مقصود ايشان شفيعى است كه مطاع باشد و قوله 19 - * ( يَعْلَمُ خائِنَةَ الأَعْيُنِ ) * خبر خامس مبتدا است كه آن ضمير هُوَ الَّذِي است و ليكن چون ميان علت خبر رابع كه يُلْقِي الرُّوحَ است منجر شده باحوال قيامت از اينجهت از اخوات خود دور افتاده ، يعنى او ميداند چشمى را كه خيانت كننده است و آن عبارتست از آنكه دزديده به چيزى نگاه كنند كه حلال نباشد نظر كردن به آن ، و ابن عباس گفته كه خيانت چشم آنست كه مردى در ميان جماعتى نشسته باشد و زنى بر ايشان بگذرد و او بپنهانى در وى نگرد ، و بنا بر حديث مشهور\r\nالنظرة الاولى لك و الثانية عليك\r\nخيانت به نظر ثانيه است نه به اولى و شبهه اى نيست در آنكه قول اول اعمست و اقوى پس غمز بمعايب مردمان و كذب در رؤيت و عدم رؤيت و بحقارت نگريستن در بنده مؤمن نيز داخل خائنة الاعين است ، و ببايد دانست كه نميتواند بود كه * ( خائِنَةَ الأَعْيُنِ ) * از قبيل اضافه صفت بموصوف باشد بلكه از اضافه مصدر باشد بفاعل چون كاذبة و لاغية و عافية كه بمعنى كذب و لغو و معافات است پس معنى آن باشد كه او ميداند پنهان نگريستن چشم را در آنچه حرام است رؤيت آن * ( وَما تُخْفِي الصُّدُورُ ) * و آن چيزى را كه پوشيده گردانيده است سينه ها يعنى علم او محيط است بضماير و سراير مخلوقات\r\nبعد از آن اهل شرك را تهكّم مىنمايد به اين كه :\r\n20 - * ( وَاللَّه يَقْضِي بِالْحَقِّ ) * و خداى حكم مىكند براستى در جزاى بد كردار و نيكوكار زيرا كه او مستغنى است از ظلم و تعدى * ( وَالَّذِينَ يَدْعُونَ ) * و آنان كه ميخوانند يعنى ميپرستند مشركان * ( مِنْ دُونِه ) * بجز از خداى * ( لا يَقْضُونَ ) * حكم نميكنند * ( بِشَيْءٍ ) * به چيزى زيرا كه جمادند پس چگونه حكم كردن از ايشان متصور باشد ؟ آن گه به جهت تقرير علم خود بخيانت چشم و حكم كردن بطريق حق و وعيد اهل شرك بر قول و فعل و تعويض به حال معبودان ايشان ميفرمايد كه * ( إِنَّ اللَّه ) * بدرستى كه خداى به حق * ( هُوَ السَّمِيعُ ) * اوست شنوا بگفتار بندگان * ( الْبَصِيرُ ) * بينا بكردار ايشان ، و نيز به جهت تنبيه مشركان و تهديد ايشان ميگويد كه :\r\n","description":"","footnote":"","page_name":" 138 ","page_number":138},
  {"content":"\r\n21 - * ( أَ وَلَمْ يَسِيرُوا ) * آيا سير نميكنند و به سفر نميروند مشركان قريش * ( فِي الأَرْضِ ) * در زمين شام و يمن براى تجارت * ( فَيَنْظُرُوا كَيْفَ كانَ ) * پس بينند كه چگونه بود * ( عاقِبَةُ الَّذِينَ كانُوا مِنْ قَبْلِهِمْ ) * سرانجام آنانى كه بودند پيش از ايشان از اهل تكذيب و عناد چون عاد و ثمود و اصحاب مؤتفكه كه ديار آنها در ممر ايشان است * ( كانُوا هُمْ أَشَدَّ مِنْهُمْ ) * بودند آن پيشينيان سختر از ايشان * ( قُوَّةً ) * از روى توانايى يا از وجه قدرت و تمكن * ( وَآثاراً ) * و از روى علامتها و نشانها * ( فِي الأَرْضِ ) * در زمين كه حدود ايشانست چون قلاع عاليه و حصون مرتفعه و بلاد عظيمه و ساير علاماتى كه دالند بر قدرت و قوت ايشان و ايراد ضمير فصل در اين مقام با آنكه شرط او آنست كه بين المعرفتين باشد به جهت مشابهت افعل من است بمعرفه در امتاع دخول لام بر او ، و بدانكه محتمل است كه آثارا بمعنى اكثر آثارا باشد از قبيل متقلدا سيفا و رمحا يعنى سراها و شهرها و امتعه و عدد ايشان بيشتر بود از اينان * ( فَأَخَذَهُمُ اللَّه ) * پس با وجود اينحال بگرفت خداى تعالى ايشان را * ( بِذُنُوبِهِمْ ) * بسبب گناهان ايشان از كفر و تكذيب و بانواع عقوبت و نكال هلاك ساخت * ( وَما كانَ لَهُمْ ) * و نبود مر ايشان را * ( مِنَ اللَّه ) * از عذاب خداى * ( مِنْ واقٍ ) * هيچ نگهدارنده اى كه از ايشان دفع اينعقاب كند و منع نزول عذاب نمايد :\r\n22 - * ( ذلِكَ ) * اين گرفتن و عذاب كردن * ( بِأَنَّهُمْ كانَتْ تَأْتِيهِمْ ) * بسبب آن بود كه پيوسته ميآوردند بايشان * ( رُسُلُهُمْ ) * پيغمبران ايشان * ( بِالْبَيِّناتِ ) * بحجتهاى بينه و معجزات ظاهره يا احكام واضحه فكفروا پس نگرويدند به آن و انكار ايشان كردند * ( فَأَخَذَهُمُ اللَّه ) * پس بگرفت خدا ايشان را و معاقب گردانيد * ( إِنَّه قَوِيٌّ ) * بدرستى كه خدا توانا است و متمكن بر هر امر ممكن كه از جملهء آن اخذ كردن و هلاك گردانيدن اهل شرك و تكذيب است شديد العقاب سخت عقوبت بر ايشان و چون اهل شرك از اين مقوله اعتبار نگرفتند پس به جهت مزيت تنبيه ايشان بيان قصه موسى عليه السّلام و حزبيل و فرعون مىكند بر اينوجه كه :\r\n23 - * ( وَلَقَدْ أَرْسَلْنا مُوسى ) * و بدرستى كه ما فرستاديم موسى عليه السّلام را * ( بِآياتِنا ) * بنشانه هاى خود يعنى ان نه معجزه اى كه به او عطا فرموده بوديم * ( وَسُلْطانٍ مُبِينٍ ) * و حجتى ظاهر و هويدا كه به آن بر خصم غالب شد و آن عصا است يا شكافتن دريا ، و افراد آن بذكر يا به جهت تفخيم و تعظيم آنست و يا به جهت تغاير وصفين و محتمل است كه مراد از اول ادلهء توحيد باشد و بثانى معجزه ، يعنى موسى عليه السّلام را با دلايل توحيد و معجزات غالبه فرستاديم :\r\n24 - * ( إِلى فِرْعَوْنَ ) * بسوى فرعون كه اعظم عمالقه مصر بود و لاف بربوبيت مىزد * ( وَهامانَ ) * و بهامان كه وزير وى بود * ( وَقارُونَ ) * و بقارون كه مقرب و مستشار او بود ،\r\n","description":"","footnote":"","page_name":" 139 ","page_number":139},
  {"content":"\r\nتخصيص اين سه كس بذكر با آنكه موسى عليه السّلام بجميع مردمان زمان خود مبعوث بود به جهت آنست كه تجبر و عناد ايشان بيشتر بود و مع هذا ساير مردمان اتباع ايشان بودند و منقاد امر ايشان القصه موسى ايشان را به حق دعوت كرده اظهار معجزه نمود ايشان تكذيب او كردند و انكار معجزات او نمودند * ( فَقالُوا ) * پس گفتند كه او * ( ساحِرٌ ) * جادو كننده ايست يعنى آنچه از خارق عادت بما مىنمايد از روى سحر است * ( كَذَّابٌ ) * دروغگويست در آنچه ميگويد كه خدايى هست و من فرستادهء ويم :\r\n25 - * ( فَلَمَّا جاءَهُمْ بِالْحَقِّ ) * پس چون بايشان آورد دين درست و راست را كه توحيد است * ( مِنْ عِنْدِنا ) * از نزديك ما بادلهء واضحه و حجج باهره بر ايشان اثبات حقيقت اسلام نمود بعد از الزام حجت در انكار افزوده * ( قالُوا ) * گفتند باتباع خود * ( اقْتُلُوا ) * بكشيد * ( أَبْناءَ الَّذِينَ آمَنُوا ) * پسران كسانى كه ايمان آورده‌اند * ( مَعَه ) * با موسى ، قبل از اين مذكور شد كه پيش از ولادت موسى اهل تنجيم بفرعون ميگفتند كه در اين سال از بنى اسرائيل شخصى پيدا خواهد شد كه زوال پادشاهى تو در دست او بود ، بنا بر اين فرعون حكم كرده بود كه هر پسرى كه از ايشان متولد ميشد او را مىكشتند و چون در اين وقت موسى عليه السّلام دعوت نبوت كرد باز امراى فرعون مصلحت چنان ديدند كه پسران بنى اسرائيل را بقتل آورند تا شكسته بال و پريشان حال شده معاونت موسى ننمايند پس باز اعوان خود را بقتل امر نمود و لهذا از ابن عباس منقولست كه * ( اقْتُلُوا ) * به اين معنى است كه اعيدوا عليهم القتل كالذى كان اوّلا يعنى باز رجوع كنيد بر ايشان بكشتن هم چنان كه پيش از اين ايشان را مىكشتيد * ( وَاسْتَحْيُوا نِساءَهُمْ ) * و زنده بگذاريد دختران ايشان را تا خدمت زنان قبطى كنند و چون مرتكب اين امر شدند حق سبحانه ايشان را بارسال دم و ضفادع و طوفان و جراد و غيره بر طريقى كه در ما تقدم سمت ذكر يافت مبتلا ساخت و اين كيد بر ايشان واقع شد * ( وَما كَيْدُ الْكافِرِينَ ) * و نيست مكر ناگرويدگان نسبت بانبياء عليهم السّلام و ساير مؤمنان * ( إِلَّا فِي ضَلالٍ ) * مگر در بيراهى و بطلان يعنى كيد ايشان ضايع و باطل شد و فايده اى مر ايشان را از آن حاصل نگشت ، وضع مظهر در موضع مضمر به جهت تعميم حكمست و اشعار بر علت آن .\r\nالقصه فرعون با وجود آنكه ميدانست كه موسى پيغمبر است و از قتل ضرر كلى متصور اما به جهت خوف ظهور عجز او بر مردمان اظهار جلادت ميكرد و در صدد قتل او مىشد و اركان دولت اين را نمىپسنديدند و منع او كرده ميگفتند كه او مردى ساحر است و پيداست كه از دست او چه خيزد و اگر او را ميكشى رعايا خواهند گفت كه فرعون به جهت آنكه با او معارضه نتوانست كرد او را بقتل آورد .\r\n","description":"","footnote":"","page_name":" 140 ","page_number":140},
  {"content":"\r\n26 - * ( وَقالَ فِرْعَوْنُ ) * و گفت فرعون مر قوم خود را * ( ذَرُونِي أَقْتُلْ مُوسى ) * بگذاريد مرا تا بكشم موسى را ايشان گفتند مبادا كه شكايت ترا با خداى خود كند و از او خللى به تو رسد ، فرعون گفت من قصد قتل او ميكنم كو شكايت من با خداى خود كند * ( وَلْيَدْعُ رَبَّه ) * و گو بخوان خداى خود را تا ضررى به من رساند يا مرا از كشتن او منع كند آيه دالست بر آنكه فرعون از موسى و آيت او مخوف بود و * ( ذَرُونِي ) * تمويه است بر قوم تا اشارت كنند به آنكه او را نكشد پس گفت اگر نكشم * ( إِنِّي أَخافُ ) * بدرستى كه من ميترسم * ( أَنْ يُبَدِّلَ دِينَكُمْ ) * از آنكه متبدل و متغير سازد كيش شما را و مردمان را از پرستش من باز دارد * ( أَوْ أَنْ يُظْهِرَ ) * يا آنكه آشكارا گردد بسبب دعوت او * ( فِي الأَرْضِ ) * در زمين مصر * ( الْفَسادَ ) * تباهى و فتنه و آشوب ، و حفص بضم ياء و كسر هاء ميخواند يعنى ظاهر سازد موسى در اين بلد فساد را چه وقتى كه توابع او بسيار شود با شما در مقام مقابله درآيند و بين الفريقين محاربه و مقاتله واقع شود و آن منجر بتعطيل مزارع و مكاسب و معايش شود و نظام امور هرج و مرج گردد ، و چون خبر قتل موسى عليه السّلام منتشر شد بنى اسرائيل غمگين شدند و قبطيان شادان گشتند .\r\n27 - * ( وَقالَ مُوسى ) * و گفت موسى مرقوم خود را * ( إِنِّي عُذْتُ ) * بدرستى كه من پناه گرفتم * ( بِرَبِّي وَرَبِّكُمْ ) * بپروردگار خود و پروردگار شما * ( مِنْ كُلِّ مُتَكَبِّرٍ ) * از شر هر گردنكشى كه به جهت تجبر و استكبار * ( لا يُؤْمِنُ ) * نميگرود * ( بِيَوْمِ الْحِسابِ ) * بروز شمار تا شر او را از من دفع كند ، تصدير كلام به « إن » به جهت تأكيد است بر آنكه سبب در دفع شر پناه گرفتن است به حضرت عزت و تخصيص اسم « رب » به جهت آنست كه مقصود او در اينمقام حفظ نفس است و تربيت و اضافه « رب » به خود و ايشان به جهت حث ايشانست بر موافقت خود در استعاذه و عدم تصريح باسم فرعون و اتيان نمودن بذكر وصفى كه شامل او است و غير او به جهت تعميم استعاذه است و رعايت حقوق قديمه و ايثار تكبر بر استكبار به جهت آنست كه دلالت آن اكثر است بر فرط ظلم و طغيان و وصف او بتكبر و نگرويدن بروز حساب اشعار بر آنكه اجتماع تكبر و تكذيب روز محاسبه و عدم مبالات بعاقبت آن اسباب قساوت او بود و جرأت نمودن بر حضرت عزت و بندگان او ، و چون مبالغه فرعون در اين باب بسرحد اطناب رسيد اهل ايمان بىتاب شدند و كشتى صبر بغرقاب اضطراب افتاد :\r\n28 - * ( وَقالَ رَجُلٌ مُؤْمِنٌ ) * و گفت مردى كه گرويده بموسى عليه السّلام * ( مِنْ آلِ فِرْعَوْنَ ) * از خويشان فرعون يعنى حزبيل و مدتى مديد بود كه * ( يَكْتُمُ إِيمانَه ) * ميپوشيد ايمان خود را از فرعون و توابع او ، و گويند اين مرد مؤمن از بنى اسرائيل بوده نام او حبيب يا شمعون\r\n","description":"","footnote":"","page_name":" 141 ","page_number":141},
  {"content":"\r\nبود و * ( مِنْ آلِ فِرْعَوْنَ ) * صله * ( يَكْتُمُ ) * است نه صفت * ( رَجُلٌ ) * يعنى مرد مؤمن كه كتمان ايمان خود مينمود از آل فرعون و اصح و اشهر آنست كه او حزبيل است كه ابن عم فرعون است و در روايت واقع شده كه مدت صد سال بود كه ايمان داشت و تقيه مىكرد . و از ابو عبد اللَّه جعفر بن محمّد صادق صلوات اللَّه و سلامه عليه مروى است كه\r\nالتقية من دينى و دين آبائى و لا دين لمن لا تقية له و التقية ترس اللَّه فى ارضه لان مؤمن آل فرعون لو اظهر الاسلام لقتل\r\nتقيه از دين منست و دين پدران من ، دين ندارد هر كه او را تقيه نيست و تقيه سپر خداست در زمين او كه به آن سهام مضرت و سيوف اذيت مندفع مىشود زيرا كه مؤمن آل فرعون اگر اظهار اسلام ميكرد كشته ميگشت ، از ابن عباس منقول است كه از آل فرعون غير از حزبيل كه ابن عم فرعون بود و آسيه كه زن او بود كسى ديگر ايمان بموسى نياورد ، حاصل كه حزبيل چون ديد كه فرعونيان در تكاپوى قتل موسى عليه السّلام اند از روى انكار گفت كه * ( أَ تَقْتُلُونَ رَجُلًا ) * آيا ميكشيد مردى را يعنى قصد قتل او ميكنيد * ( أَنْ يَقُولَ ) * براى آنكه مىگويد كه * ( رَبِّيَ اللَّه ) * آفريدگار من خداى به حق است نه غير او * ( وَقَدْ جاءَكُمْ ) * و حال آنكه آورده است بشما * ( بِالْبَيِّناتِ ) * معجزات روشن و هويدا من ربّكم از نزد پروردگار شما كه دلالتى تمام دارد بر صدق قول او چون قلب عصا باژدها و يد بيضا و غير آن و با وجود اينهمه براهين ظاهره اصلا در امر او تأملى و تفكرى نمينمائيد و ذكر * ( أَنْ ) * به جهت دلالتست بر علت قتل چه اگر قول مصدر به آن نمىبود معلوم نميشد كه علت قتل او ايمان است و محتمل است كه محليت نصب جمله بر ظرفيت باشد يعنى آيا مر او را ميكشيد در وقتى كه از او قول توحيد مىشنويد و * ( رَبِّيَ اللَّه ) * از قبيل صديقى زيد است كه دال بر حصر است ، و بدانكه اين كلام مصرح است بر انكار عظيم و تبكيت شديد چه مآل معنى به آن راجع است كه آيا مرتكب فعل شنيع مى - شويد كه آن قتل نفس محرم است و حال آنكه علت ارتكاب شما به آن نيست مگر كلمهء حقه او كه * ( رَبِّيَ اللَّه ) * است با آنكه او بر صدق دعوى خود اكتفاء ببينه واحده نميكند بلكه بينات متعدده ميآورد از جانب كسى كه پروردگار شما است ، و اضافه ( رب ) بايشان به جهت استدراج ايشانست باعتراف و تليين جناح و كسر سورة ايشان ، بعد از آن بر ايشان اخذ احتجاج نموده بر سبيل احتياط و تقسيم بر اينوجه كه * ( وَإِنْ يَكُ كاذِباً ) * و اگر او باشد دروغگو * ( فَعَلَيْه كَذِبُه ) * پس بر او است و بال دروغ او و نكال عقوبت آنكه آن قتل او است * ( وَإِنْ يَكُ صادِقاً ) * و اگر باشد راستگوى پس لا اقل * ( يُصِبْكُمْ ) * برسد بر شما * ( بَعْضُ الَّذِي يَعِدُكُمْ ) * پاره اى از آنچه شما را از آن وعيد نمايد . يعنى اگر بالفرض همهء آن بشما نرسد پس بلا شبهه بعضى از آن بشما رسد اين كلام مبالغه است بر تحذير و اظهار انصاف و عدم تعصب بر اتيان نمودن بقولى كه اقرب است\r\n","description":"","footnote":"","page_name":" 142 ","page_number":142},
  {"content":"\r\nبتسليم ايشان و لهذا كذب او را بر صدق مقدم داشته خلاصهء كلام آنست كه او شما را به هلاكت دنيا و عقوبت عقبى توعد مىنمايد پس اگر صادق باشد در اين امر لا اقل هلاكت دنيا كه بعضى از آنست بشما رسد ، و گويند استعمال بعض در اين مقام در موضع كل به جهت تلطف است در خطاب و توسع در كلام و مراد كل است ، و نيز به جهت لطف خطابست اينكه بر سبيل تعريض گفته كه * ( إِنَّ اللَّه ) * بدرستى كه خداى * ( لا يَهْدِي ) * راه راست نمىنمايد يعنى توفيق نميدهد به راه صواب بوسيلهء بينات و معجزات بلكه در باديهء ضلالت فرو مىگذارد * ( مَنْ هُوَ مُسْرِفٌ ) * كسى را كه از حد درگذشته است و بنهايت طغيان رسيده * ( كَذَّابٌ ) * دروغگوى در دعوى خدايى و ميتواند بود كه مراد موسى باشد بر سبيل فرض يعنى خداى راه صواب نمىنمايد آن كسى را كه از حد خود قدم بيرون نهاده است و بدروغ دعوى كننده نبوتست ، مراد آنست كه اگر بالفرض موسى متجاوز است از حد خود و در دعوى نبوت كاذب خداى او را راه راست نخواهد نمود و او را هلاك خواهد ساخت پس احتياج بقتل او نيست و مىشايد كه مراد حزبيل معنى اول باشد و معنى ثانى را به خيال ايشان درآورده باشد به جهت تليين شكيمهء ايشان و احتمال دارد كه اينكلام مقول قول حزبيل نباشد بلكه كلام حق سبحانه باشد كه به جهت تنبيه امت پيغمبر خود را گفته باشد و بعد از آن باز بر سبيل حكايت فرموده كه حزبيل گفت كه :\r\n29 - * ( يا قَوْمِ ) * اى گروه من * ( لَكُمُ الْمُلْكُ الْيَوْمَ ) * مر شما راست پادشاهى و سلطنت امروز * ( ظاهِرِينَ ) * در حالتى كه غالب باشيد بر بنى اسرائيل و مسلط بر ايشان * ( فِي الأَرْضِ ) * در زمين مصر بر وجهى كه همه مقهور و محكوم شمااند * ( فَمَنْ يَنْصُرُنا ) * پس كيست كه يارى دهد ما را و حمايت كند * ( مِنْ بَأْسِ اللَّه ) * از عذاب خداى * ( إِنْ جاءَنا ) * اگر بيايد بما به جهت قتل موسى يعنى متصدى امرى مشويد كه مظنهء زوال ملك شما باشد چه قول موسى احتمال صدقيت دارد پس عقل مقتضى آنست كه اصلا پيرامون او نگرديد و دست تعدى از او كوتاه كنيد ، ادخال نفس خود در سلك ايشان به جهت قرابتست و يا بسبب اظهار آنكه او مساهمست با ايشان در آنچه ايشان را به آن نصيحت مىكند ، و چون اين نصيحت را بر سمع ايشان رسانيد * ( قالَ فِرْعَوْنُ ) * گفت فرعون مر حزبيل را و جماعتى ديگر را كه نزد او بودند * ( ما أُرِيكُمْ ) * دلالت نميكنيم شما را بر راهى * ( إِلَّا ما أَرى ) * مگر آنچه مىبينم و صواب ميدانم از قتل موسى و تكذيب او و صدق خود در دعوى الوهيت و ربوبيت يعنى سريره من در اين امر با ظاهر قول موافق است و دل با زبان موافق پس آنچه براى خود صواب مىبينم بشما ميگويم * ( وَما أَهْدِيكُمْ ) * و نمينمايم شما را * ( إِلَّا سَبِيلَ الرَّشادِ ) * مگر راه راستى كه عالمم بصواب ديد آن ، شبهه اى نيست در آنكه فرعون در اينقول\r\n","description":"","footnote":"","page_name":" 143 ","page_number":143},
  {"content":"\r\nكاذب بود چه او مستيقن بود بنبوت موسى و آيات او و از اين ممر در باطن خود خوفى عظيم داشت از جانب او و لكن اظهار تجلد مىنمود تا خوف او بر ايشان ظاهر نشود و ديگر آنكه مردى قتال و سفاك بود باندك چيزى حكم بقتل ميكرد پس اگر نه به جهت خوف او مىبود چرا مشورت ميكرد در قتل كسى كه ميدانست كه او در صدد هدم پادشاهى او است و اراده آن دارد كه طنطنه و كوكبه و عظمت و جبروت او را درهم شكند .\r\nالقصه حزبيل كه اين سخن بشنيد بار ديگر بحر ايمان او در تموج شده بانذار قوم مشغول شد كما قال عز من قايل .\r\n20 - * ( وَقالَ الَّذِي آمَنَ ) * و گفت آن كسى كه ايمان آورده بود يعنى حزبيل * ( يا قَوْمِ إِنِّي أَخافُ عَلَيْكُمْ ) * اى گروه من بدرستى كه ميترسم بر شما به جهت تكذيب موسى و قصد قتل او * ( مِثْلَ يَوْمِ الأَحْزابِ ) * از مثل روزهاى هلاكت امم ماضيه يعنى آن عذابى كه مثل عذاب جماعتى باشد كه قبل از اين تكذيب رسل خود كردند و عدم احتياج يوم به جمع به جهت اضافه آنست بصيغهء جمع و تفسير مضاف اليه بقوم نوح و عاد و ثمود كما قال :\r\n31 - * ( مِثْلَ دَأْبِ قَوْمِ نُوحٍ ) * يعنى از روز عذابى كه مانند عذاب و جزاى عادت گروه نوح باشد ، مراد عذاب طوفانست كه بسبب عادت ايشان بر اصرار ايذاء و تكذيب بايشان رسيد ، و ميتواند بود كه مراد از دأب عادت او سبحانه باشد بر عذاب كفار و بنا بر اين احتياج بتقدير مضاف نيست يعنى ميترسم بر شما از مثل عادت خدا كه جارى گشته بود بر قوم نوح به جهت تكذيب و ايذاى ايشان * ( وَعادٍ ) * و مانند جزاى دأب قوم عاد كه بباد صرصر مستأصل گشتند * ( وَثَمُودَ ) * و قوم ثمود كه بصيحهء واحده فجأة هلاك شدند .\r\n33 - و الَّذين من بعدهم و آنانى كه از پس ايشان بودند چون اهل مؤتفكه كه شهر ايشان زير و زبر گشت و اصحاب أيكه كه بعد از ايشان به عذاب ظلمت گرفتار شدند * ( وَمَا اللَّه يُرِيدُ ) * و نيست خداى تعالى كه خواهد * ( ظُلْماً لِلْعِبادِ ) * ستمى بر بندگان خود يعنى ايشان را بيگناه عذاب نكرد بلكه تدمير ايشان بر وجه عدل بود چه ايشان به جهت اعمال قبيحه و افعال سيئه مستوجب آن شدند پس شما ترك ظلم كنيد تا به آن انواع عقاب مبتلا نشويد ، اين آيه ابلغ است از آيه وَما رَبُّكَ بِظَلَّامٍ لِلْعَبِيدِ از حيثيت نفى حدوث تعلق اراده او بظلم زيرا هر گاه كه از اراده ظلم بعيد باشد پس از نفس ظلم ابعد خواهد بود ، و اصرح است بر فساد مذهب مجبره كه قائلند به آنكه هر ظلمى كه واقع مىشود باراده خدا است ، و بعد از تخويف ايشان از هلاكت دنيويه تحذير ايشان مينمايد از عقوبت اخرويه بر اينوجه كه :\r\n33 - * ( وَيا قَوْمِ إِنِّي ) * و اى گروه من بتحقيق كه من * ( أَخافُ عَلَيْكُمْ ) * ميترسم بر شما\r\n","description":"","footnote":"","page_name":" 144 ","page_number":144},
  {"content":"\r\n* ( يَوْمَ التَّنادِ ) * از عذاب روز ندا كردن به يكديگر ، مراد روز قيامت است و تسميه آن بتنادى به جهت آنست كه در آن روز بطريق استعانت يكديگر را خوانند و هيچ كدام بفرياد هم نرسند يا آنكه نصائح اهل ظلم به كلمه ويل و ثبور باشد و يا در آن روز ندا آيد كه فلان كس سعيد است كه هرگز سمت شقاوت نپذيرد و فلان شقى كه من بعد برتبهء سعادت نرسد ، يا اهل بهشت باهل دوزخ ندا كنند كه قَدْ وَجَدْنا ما وَعَدَنا رَبُّنا حَقًّا الى آخر الآية و اهل دوزخ باهل بهشت گويند كه أَفِيضُوا عَلَيْنا مِنَ الْماءِ أَوْ مِمَّا رَزَقَكُمُ اللَّه چنان كه در اعراف گذشت و يا بعد از حساب ندا كنند كه ( يا اهل الجنة خلود و لا موت و يا أهل النار خلود و لا موت ) يا در آن روز هر كس به امام خود خوانده شود كه يَوْمَ نَدْعُوا كُلَّ أُناسٍ بِإِمامِهِمْ .\r\n33 - * ( يَوْمَ تُوَلُّونَ ) * روزى كه برگردانيده شويد از موقف حساب * ( مُدْبِرِينَ ) * در حالتى كه بازگشتگان باشيد از آنجا بسوى دوزخ يا در حينى كه فرار كنندگان باشيد از راه دوزخ و اگر چه آن فرار فايده ندهد شما را چه باز شما را بدوزخ كشند * ( ما لَكُمْ ) * نيست شما را در آن روز * ( مِنَ اللَّه ) * از عذاب خداى * ( مِنْ عاصِمٍ ) * هيچ نگهدارنده اى كه دفع آن عذاب نمايد و شما را در حفظ و حمايت خود گيرد * ( وَمَنْ يُضْلِلِ اللَّه ) * و هر كرا خدا فرو گذارد در ضلالت به جهت اصرار انكار و عناد و استكبار و عدم تامل و تفكر در حجج روشن و آشكار * ( فَما لَه ) * پس نيست مر او را * ( مِنْ هادٍ ) * هيچ راه نماينده كه او را به راه راست رساند يا هر كس كه خدا او را از راه بهشت بگرداند پس بهدايت هيچكس ببهشت نخواهد رسيد .\r\n34 - * ( وَلَقَدْ جاءَكُمْ يُوسُفُ ) * و بدرستى كه آمد بشما يوسف بن يعقوب عليهما السّلام ( 1 ) * ( مِنْ قَبْلُ ) * پيش از موسى * ( بِالْبَيِّناتِ ) * بحجتهاى بينه و دلائل ناطقه بر صدق قول او ، وهب بن منبه و اكثر مفسران بر آنند كه فرعون زمان موسى همان فرعون زمان يوسف بود بواسطهء آنكه اسبى قيمتى كه فرعون داشت بعد از مردن بدعاى يوسف زنده گشت فرعون ظاهرا بوى ايمان آورد و بعد از موت او از دين او برگشت و تا زمان موسى عمر يافت پس حزبيل گفت كه يوسف پيش از اين زمان بشما آمد با معجزات بينه كه از آن جمله احياى فرس بود و شهادت طفل بر برائت او از خيانت ، و بعضى گفته‌اند كه موسى از اولاد يوسف بود و خدا سبط يوسف صديق را كه آن يوسف ابن ابراهيم بن يوسف بود برسالت بر وى فرستاد و مدت بيست سال در ميان ايشان دعوت كرده\r\n\r\n","description":"","footnote":"\r\n( 1 ) ما در مجلدات ديگر راجع بوهب بن منبه و حال او و عدم اعتماد بمنقولات وى در مواضع عديده تذكراتى داديم و اكنون نيز گوئيم صحت گفتار وى راجع بدين كه فرعون زمان موسى همان فرعون زمان يوسف بوده معلوم نيست و قرائن و شواهدى در تواريخ و روايات هست كه بر خلاف گفته وى دلالت مينمايد چنان كه قول به اينكه مراد از اين يوسف يوسف بن ابراهيم يا افرائيم بن يوسف است نيز بسيار بعيد است .\r\n","page_name":" 145 ","page_number":145},
  {"content":"\r\nمعجزات بايشان نمود ايشان به دو نگرويدند پس حزبيل از آن خبر داده كه يوسف بشما مبعوث گشت * ( فَما زِلْتُمْ فِي شَكٍّ ) * پس هميشه بوديد در گمان * ( مِمَّا جاءَكُمْ بِه ) * از آنچه آورده بود بشما از توحيد و احكام دينيه و امور شرعيه * ( حَتَّى إِذا هَلَكَ ) * تا آنكه چون فوت شد * ( قُلْتُمْ ) * گفتيد با يكديگر بدون حجتى و برهانى بلكه بمحض تقليد و تصميم عزم بر تكذيب رسل كه * ( لَنْ يَبْعَثَ اللَّه ) * هرگز برنخواهد انگيخت خداى * ( مِنْ بَعْدِه ) * از پس او * ( رَسُولًا ) * فرستاده اى يعنى چون انكار يوسف نموديم و قول او را بسمع قبول اصغاء نكرديم ديگرى نخواهد آمد كه دعوى رسالت كند به جهت خوف آنكه قول آن را نيز نشنويم و منكر او شويم پس بر كفر خود ثابتقدم شديد و در غوايت و ضلالت مانديد * ( كَذلِكَ ) * هم چنان كه شما به جهت اسراف و ارتياب گمراه گشتيد همچنين * ( يُضِلُّ اللَّه ) * گمراه ميگرداند خداى يعنى در بوادى ضلالت فرو مىگذارد * ( مَنْ هُوَ مُسْرِفٌ ) * هر كه را كه از حد درگذرنده است در عناد و انكار * ( مُرْتابٌ ) * شك دارنده در آنچه معجزات بينه شاهد آن است از توحيد و نبوت به جهت توغل در وهم و انهماك تقليد و عدم تامل و تفكر در معجزات باهره .\r\n35 - * ( الَّذِينَ يُجادِلُونَ ) * و اين بدل « من » موصولست كه در معنى جمع است يعنى فرو مىگذارد در گمراهى آنانى را كه جدال ميكنند با پيغمبران * ( فِي آياتِ اللَّه ) * در دفع آيتهاى خدا و پوشيدن آن * ( بِغَيْرِ سُلْطانٍ أَتاهُمْ ) * بىحجتى و برهانى كه آمده باشد بايشان بلكه بتقليد يا شبهه داحضه * ( كَبُرَ ) * بزرگست جدال ايشان * ( مَقْتاً ) * از روى بغض و عداوت * ( عِنْدَ اللَّه ) * نزد خداى تعالى * ( وَعِنْدَ الَّذِينَ آمَنُوا ) * و نزد آنان كه گرويده‌اند به خدا و رسول ، يعنى خداى بسيار دشمن ميدارد جدال ايشان را و بر ايشان لعنت مىكند و مؤمنان نيز دشمن آنانند و از ايشان تبرّى مىنمايند * ( كَذلِكَ ) * هم چنان كه مهر نهاد خدا بر قلوب اين جماعت تا علامت كفر ايشان باشد همچنين * ( يَطْبَعُ اللَّه ) * مهر مىنهد خداى به جهت نشانهء كفر * ( عَلى كُلِّ قَلْبِ مُتَكَبِّرٍ ) * بر هر دل شخصى كه از فرمانبردارى سركشنده باشند * ( جَبَّارٍ ) * گردنكش كه خود را از غير برتر داند تا بدان مهر و علامت فرشتگان امتياز نمايند ايشان را از مؤمنان ، و معنى طبع در اول سورة البقرة بر وجهى لايق رقم ذكر يافت ، و بدانكه جائز است كه * ( الَّذِينَ ) * مرفوع المحل باشد بر ابتدائيت و خبر او * ( كَبُرَ ) * بر تقدير حذف مضافى كه مرجع ضمير * ( كَبُرَ ) * باشد يعنى جدال الذين يجادلون كبر و احتمال دارد كه خبر او * ( بِغَيْرِ سُلْطانٍ أَتاهُمْ ) * باشد بتقدير ضمير مرفوع و فاعل كبر لفظ كذلك و تقدير كلام اينكه الذين يجادلون فى آيات اللَّه به غير سلطان أتاهم كبر مثل ذلك الجدال و بنا بر اين * ( يَطْبَعُ اللَّه ) * كلام مستأنف باشد ، القصه چون حزبيل موعظه و نصيحت را\r\n","description":"","footnote":"","page_name":" 146 ","page_number":146},
  {"content":"\r\nبه اينجا رسانيد فرعون ترسيد كه اين نصايح در اهل مجلس اثر كند پس مردمان را بامرى ديگر مشغول گردانيد .\r\n36 - * ( وَقالَ فِرْعَوْنُ ) * و گفت فرعون بوزير خود كه * ( يا هامانُ ابْنِ لِي ) * اى هامان بنا كن يعنى امر نماى بعمله تا بنا كنند از براى من * ( صَرْحاً ) * بناى بلندى برافراشتهء به گچ و آجر * ( لَعَلِّي ) * شايد كه من * ( أَبْلُغُ الأَسْبابَ ) * برسم براهها ( 1 ) يا بطريق موصوله .\r\n37 - * ( أَسْبابَ السَّماواتِ ) * اين بيان اسباب اولست و در ابهام آن قبل از ايضاح بدون اكتفاء بذكر ثانى تفخيم است بشأن آن و تشويق سامع بمعرفت يعنى برسم براههاى آسمانها يا بدرهاى آن يا بمنازل آن تا به جهت آن از آسمانى بآسمانى ديگر روم * ( فَأَطَّلِعَ ) * پس مطلع شوم و بنگرم * ( إِلى إِله مُوسى ) * بسوى خداى موسى يا مشرف گردم بر احوال و اوضاع او و معلوم كنم صحت دعوى موسى را در خبر دادن از خداى آسمان * ( وَإِنِّي لأَظُنُّه ) * و بدرستى كه من گمان ميبرم بموسى * ( كاذِباً ) * دروغگوى در دعوى رسالت ، يا در آنكه او را خدايى هست كه آفريدگار آسمانها است ، مراد او از اين گفتار تلبيس او بود بر جهلهء قوم خود چه او عالم بود باستحاله ارتقاء بسماء پس آغاز ساختن بنا كردند ، و موسى از اين حال مناجات كرد به حضرت ذو الجلال خطاب آمد كه غمگين مشو و ببين كه با او چه خواهم كرد ، پس حق سبحانه آن را بعد از ساختن خراب كرد چنانچه تفصيل آن در سورة القصص مذكور شد .\r\n* ( وَكَذلِكَ ) * و هم چنان كه شيطان آراسته ميگرداند اعمال قبيحه را در نظر ساير كفار همچنين * ( زُيِّنَ لِفِرْعَوْنَ ) * آراسته شد يعنى شيطان بياراست براى فرعون * ( سُوءُ عَمَلِه ) * بدى كردار او را كما قال وَزَيَّنَ لَهُمُ الشَّيْطانُ أَعْمالَهُمْ * ( وَصُدَّ ) * و باز داشته شد يعنى ابليس او را بازداشت * ( عَنِ السَّبِيلِ ) * از راه راست و طريق ثواب * ( وَما كَيْدُ فِرْعَوْنَ ) * و نبود مگر فرعون در ساختن بنا و تلبيس آن بر قوم يا كيد او بر ابطال آيات موسى * ( إِلَّا فِي تَبابٍ ) * مگر در زيانكارى و تباهى .\r\n38 - * ( وَقالَ الَّذِي آمَنَ ) * و گفت آن كسى كه گرويده بود يعنى حزبيل بعد از اين\r\n\r\n","description":"","footnote":"\r\n( 1 ) از مسلميات تاريخيست كه لفظ فرعون از اسماء نوعيه است نه از اسماء شخصيه و ملوك و پادشاهان مصر را فراعنه ميگفتند چنان كه پادشاهان روم را قياصره و ملوك ساسانى ايران را اكاسره ميخواندند و اما هامان پس نام شخصى است كه نخست وزير فرعون بوده و از بعض آيات قرآن نيز اين معنى استشعار مىشود چه در اين آيات كيفيت مخاطبه و مكالمهء فرعون را بدينگونه ذكر فرموده كه * ( يا هامانُ ابْنِ لِي ) * الآية و اگر هامان اسم نوعى و بمعنى نخستوزير يا صدر اعظم باشد هم چنان كه بعض معاصرين گمان كرده است بعيد است كه پادشاهان بزرگ وزير خود را بدين لقب ندا كنند بلكه آنان را بنام شخصى ميخوانند و علاوه بحث در اين گونه امور براى ما به هيچ وجه نفعى و سودى ندارد و عدم تعرض اوليست .\r\n","page_name":" 147 ","page_number":147},
  {"content":"\r\nتمويهات و تلبيسات باطله * ( يا قَوْمِ ) * اى گروه من * ( اتَّبِعُونِ ) * پيروى كنيد مرا * ( أَهْدِكُمْ ) * تا بنمايم شما را * ( سَبِيلَ الرَّشادِ ) * راه راست و طريق سداد كه آن ايمان است بوحدت خدا و نبوت موسى . اين كلام تعريض است بر آنكه طريق فرعون و اتباع او طريق ضلالت است نه هدايت ( 1 ) .\r\n39 - * ( يا قَوْمِ ) * تكرار ندا به جهت ايقاظ ايشانست از خواب غفلت و چون اين ندا تفسير نداى اولست از اين جهت معترض نشد بواو عطف كه مشعر بر مغايرتست يعنى اى گروه من طريق سداد اين است كه * ( إِنَّما هذِه الْحَياةُ الدُّنْيا ) * جز اين نيست كه اين زندگانى دنياى دنى * ( مَتاعٌ ) * برخوردارىاند كست كه زود سمت انقطاع پذيرد و نهال بقاى آن عنقريب بارهء حوادث بريده شود و وزر و و بال آن باقى ماند * ( وَإِنَّ الآخِرَةَ ) * و بدرستى كه سراى ديگر * ( هِيَ دارُ الْقَرارِ ) * آن است سراى آرام گرفتن و جاويد ماندن كه به هيچ وجه آن را زوالى نيست و از او انتقال متصور نه بر خلاف اين سرا كه جاى ارتحال است و جاى فرار نه مكان قرار ، پس مغرور نشويد بدار فانى و او را اختيار منمائيد بر سراى باقى .\r\n40 -\r\n* ( مَنْ عَمِلَ سَيِّئَةً ) * هر كه بكند كردارى بد * ( فَلا يُجْزى ) * پس پاداش داده نشود * ( إِلَّا مِثْلَها ) * مكر مانند آن را چه زياده بر آن مستلزم ظلم است و آن ضد عدالت او سبحانه است پس بر او روا نباشد * ( وَمَنْ عَمِلَ صالِحاً ) * و هر كه بكند كردارى شايسته * ( مِنْ ذَكَرٍ أَوْ أُنْثى ) * از مرد و زن * ( وَهُوَ مُؤْمِنٌ ) * و حال آنكه او مؤمن باشد چه قبول اعمال متفرع بر ايمان است * ( فَأُولئِكَ ) * پس آن گروه كه بحليهء صلاحيت آراسته باشند * ( يَدْخُلُونَ الْجَنَّةَ ) * درآورده شوند ببهشت و حفص به صيغه معلوم خوانده يعنى درآيند ببهشت * ( يُرْزَقُونَ فِيها ) * روزى داده شوند در آن از انواع فواكه طيبه و اطعمه لذيذه و مشارب خوشمزه * ( بِغَيْرِ حِسابٍ ) * بيحساب و شمار نه باندازهء كردار پس ثواب اعمال صالحه أضعافا مضاعفة زياده خواهد بود بر قدر استحقاق ، اين بر سبيل تفضل او سبحانه است چون آل فرعون از اين سخنان فهم كردند كه حزبيل بموسى عليه السّلام ايمان\r\n\r\n","description":"","footnote":"\r\n( 1 ) اكثر مفسرين بر آنند كه اين پيشنهاد فرعون از باب تمويه و تلبيس و فريب دادن عوام بوده نه از جهت حماقت و ملاهت چنانچه آيهء * ( وَما كَيْدُ فِرْعَوْنَ إِلَّا فِي تَبابٍ ) * نيز مشعر است لكن بعضى از دانشمندان معاصر وجه دوم را اختيار كرده و بنا بر آن ميگويد : گروهى عبادت فرعون را بدين حد مستبعد شمارند با آنكه ما نظير آن را در عصر خود مىبينيم و عجب نميكنيم چون موشك ميسازند كه بيست فرسخ يا سى فرسخ از زمين دور مىشود و تصور ميكنند فضا را تسخير كردند . . و عجبتر آنكه گويند به آسمان رفتيم و ملائكه را نديديم هم چنان كه فرعون ميخواست خدا را ببيند و اينان نميدانند كه عالم مجردات را با چشم مادى نتوان ديد . . انتهى ملخصا ولى سخنان دانشمند معاصر اعجب است از اينها چه فرعون ميخواست كه بوسيلهء ساختن قصر بآسمانها برود و خدا را بنگرد ولى امروزيها در اثر پيشرفت علوم و صنايع با وسائل عجيبه سير در فضا كرده و پاره اى از كرات سماوى را ديده و اسرارى را استكشاف كرده‌اند و هيچ يك هم ادعاء نكرده‌اند كه تمام اين فضاى غير متناهى را ما سير نموده يا تسخير كرده‌ايم و علاوه هدف اينان پيدا كردن خدا و ملائكه نيست بلكه اكثر اينان مادى و به منظور ديگرى فضا نوردى مينمايند .\r\n","page_name":" 148 ","page_number":148},
  {"content":"\r\nآورده و از عبادت فرعون دست باز داشته زبان ملامت بر او دراز كردند و گفتند عجب است از تو كه فرعون را ميگذارى و ديگرى را پرستش ميكنى حزبيل ديگر باره در صدد نصيحت در آمده گفت كه :\r\n41 - * ( وَيا قَوْمِ ما لِي ) * باز تكرار ندا فرمود تا با وجود ايقاظ توبيخ ايشان نمايد بر قول فاسد و گفتار باطل كه آن خواندن ايشانست او را بكفر و شرك كه موصلست به عذاب ابدى و عقاب الهى و اسناد تعجب به خود نه بايشان به جهت تنبيه ايشانست بر وضوح حقيت قول خود بر وجهى كه گوئيا ايشان منكر آن نيستند بلكه عين عقيده ايشانست و انكارى كه از ايشان ميآيد كانه از قصور قوهء مدركهء او است حاصل كه حزبيل گفت ايشان را كه اى گروه من چيست مر او چه رسيد به من كه * ( أَدْعُوكُمْ ) * ميخوانم شما را * ( إِلَى النَّجاةِ ) * بسوى فعلى كه سبب رهايى يافتن است از عذاب خدا و آن ايمان آوردنست به او و پيروى پيغمبر او * ( وَتَدْعُونَنِي ) * و ميخوانيد شما مرا * ( إِلَى النَّارِ ) * بسوى عملى كه سبب وصولست به آتش دوزخ يعنى پرستش فرعون ، پس تفسير دعوتين مىكند به اينكه :\r\n42 - و * ( تَدْعُونَنِي ) * ميخوانيد مرا بكيش خود * ( لأَكْفُرَ بِاللَّه ) * تا كافر شوم بخداى * ( وَأُشْرِكَ بِه ) * و شريك گردانم به او * ( ما لَيْسَ لِي ) * آن چيزى را كه نيست مرا * ( بِه ) * بخدايى او * ( عِلْمٌ ) * دانشى مراد نفى معلومست و اشعار به آنكه ثبوت الوهيت را ناچار است از برهان و صحيح نيست اذعان مگر از سر ايقان يعنى چون كه من علم بربوبيت غير او ندارم و بر معبوديت غير از او مراد ليلى نيست پس چگونه بوى ديگرى را شريك سازم * ( وَأَنَا أَدْعُوكُمْ ) * و من مىخوانم شما را * ( إِلَى الْعَزِيزِ ) * بخدايى كه غالبست يعنى قادر بر تعذيب كافران * ( الْغَفَّارِ ) * آمرزنده و محو كنندهء خطاياى اهل ايمان يعنى من شما را به كسى دعوت ميكنم كه مستجمع صفات الوهيت است از كمال قدرت و غلبيت و آنچه موقوفست بر آن از علم و اراده و تمكن بر مجازات و قدرت بر تعذيب و غفران و شما مرا بعبادت چيزى ترغيب ميكنيد كه از اين صفات معرى است و لهذا ايثار ( ما ) بر ( من ) نموده كه موضوعست از براى غير ذوى العقول تا تعريض باشد بر جهالت فرعون كه معبود ايشانست و تصريح بر بطلان جميع آلهه كه غير او سبحانه‌اند از حيوانات و جمادات .\r\n43 - * ( لا جَرَمَ ) * كلمه * ( لا ) * از براى رد آن چيزيست كه كفار او را به آن دعوت ميكردند از عبادت فرعون و غير آن ، و جرم فعل ماضى است بمعنى حق و وجب و فاعل آن قوله * ( أَنَّما تَدْعُونَنِي إِلَيْه ) * يعنى نه آن چنانست كه شما مىگوييد بلكه ثابتست بىشبهه كه آنچه شما ميخوانيد مرا بسوى آن * ( لَيْسَ لَه دَعْوَةٌ ) * نيست مر او را خواندن يعنى حق اينست كه آلهه شما را سزاوارى دعوى الوهيت نيست يا آنكه نيست فرعون را دعوت مستجابه يعنى دعوت او را استحقاق اجابت\r\n","description":"","footnote":"","page_name":" 149 ","page_number":149},
  {"content":"\r\nنيست يا آنكه استجابت دعوت معبود باطل نفع نميدهد * ( فِي الدُّنْيا وَلا فِي الآخِرَةِ ) * در اين سراى و نه در سراى ديگر به جهت بطلان دعوت آن كقوله تعالى لَه دَعْوَةُ الْحَقِّ وَالَّذِينَ يَدْعُونَ مِنْ دُونِه لا يَسْتَجِيبُونَ لَهُمْ بِشَيْءٍ و گويند كه جرم بمعنى كسب است و فاعل آن ضمير مستكن راجع بدعاى ايشان و بنا بر اين * ( أَنَّما تَدْعُونَنِي ) * الى آخره مفعول به باشد يعنى كسب كرد خواندن شما مرا بعبادت معبود خودتان بطلان دعوت او را چه از دعوت شما حاصل نشد مگر ظهور بطلان دعوت او و بعضى گفته‌اند كه لا جرم نظير لا بد است پس جرم بمعنى جزع و قطع است هم چنان كه ( بد ) بمعنى تبديد و تفريق است و حينئذ معنى آنست كه هيچ قطعى نيست در بطلان دعوت الوهيت آن چيز يعنى بطلان آن در هيچ زمانى منقطع نميشود تا به حق منقلب گردد * ( وَأَنَّ مَرَدَّنا ) * و ديگر حق آنست كه بازگشت همه ما * ( إِلَى اللَّه ) * بسوى خدا باشد يعنى هر كدام از ما بعد از موت بجزاء و سزاى اعتقاد و اعمال حسنه و سيئه خواهد رسيد * ( وَأَنَّ الْمُسْرِفِينَ ) * و آنكه اسراف كنندگان و از حد بيرون رفتگان بسبب شرك و ريختن خون ناحق و غير آن * ( هُمْ أَصْحابُ النَّارِ ) * ايشانند ياران دوزخ و ملازمان نيران ، آن گه تهديد ايشان مينمايد كه :\r\n44 - * ( فَسَتَذْكُرُونَ ) * پس زود باشد كه ياد كنيد يعنى در وقت مشاهده عذاب و معاينه عقاب شما را ياد آيد * ( ما أَقُولُ لَكُمْ ) * راستى آنچه ميگويم شما را از نصيحت و موعظه * ( وَأُفَوِّضُ أَمْرِي إِلَى اللَّه ) * و باز ميگذارم كار خود را به خدا و بر او توكل ميكنم و بلطف او اعتماد مىنمايم تا مرا از شما نگاه دارد * ( إِنَّ اللَّه ) * بدرستى كه خداى تعالى * ( بَصِيرٌ بِالْعِبادِ ) * بينا است ببندگان خود يعنى دانا بافعال ايشان از طاعت و معصيت اين جواب توعد ايشانست مر او را كه مفهوم مىشود از قوله :\r\n45 - * ( فَوَقاه اللَّه ) * پس نگاه داشت او را خداى تعالى * ( سَيِّئاتِ ما مَكَرُوا ) * از بديهاى آنچه مكر كردند و انديشيدند درباره قتل وى ، و در روايت آمده كه حزبيل اظهار ايمان كرد فرعون امر بقتل او نمود وى فرار كرده بكوهى كه در آن نواحى بود متحصن گشت و بعبادت و طاعت مشغول شد حق سبحانه سباع را بحراست اوامر نمود ايشان بحوالى آن كوه درآمده پاسبانى او مى - كردند و اين از ميامن تفويض وى بود ، و در بعضى تفاسير مذكور است كه فرعون بعضى از خواص خود را فرستاد تا او را بياورند و بسياست رسانند ايشان چون آنجا رسيدند و نماز وى و محافظت سباع را مشاهده كردند هراسان گشته نزد فرعون آمدند و حال را معروض داشتند فرعون از ترس آنكه مبادا كه اين سخن باسماع مردمان رسد بقتل ايشان امر نمود * ( وَحاقَ بِآلِ فِرْعَوْنَ ) * و فرو گرفت بگرد كسان فرعون كه به قصد گرفتن حزبيل رفته بودند * ( سُوءُ الْعَذابِ ) * بدى عذاب كه\r\n","description":"","footnote":"","page_name":" 150 ","page_number":150},
  {"content":"\r\nقتل است ، و گفته‌اند كه مراد بآل فرعون اتباع و اشياع اويند كه جميع قبطيانند و سوء العذاب غرق شدن ايشانست و بنا بر اين اكتفاء بذكر آن به جهت بداهت علم است به اولويت فرعون بغرق شدن چه غرق ايشان بسبب تبعيت فرعون بود پس غرق او بطريق اولى باشد ، و بعضى بر آنند كه * ( سُوءُ الْعَذابِ ) * آتش دوزخ است و مؤيد اينست آنچه بعد از اين ميفرمايد كه :\r\n46 - * ( النَّارُ ) * و اين بدل * ( سُوءُ الْعَذابِ ) * است بنا بر قول اخير يعنى فرا گرفت آل فرعون را آتش دوزخ و قوله * ( يُعْرَضُونَ عَلَيْها ) * حالست از آن يا از آل فرعون يعنى در حالتى كه عرض كرده ميشوند بر آن * ( غُدُوًّا وَعَشِيًّا ) * در صبحگاه و شبانگاه و بنا بر آنكه مراد از سوء العذاب قتل يا غرق باشد پس * ( النَّارُ يُعْرَضُونَ عَلَيْها ) * جمله مستأنف خواهد بود يعنى آتش دوزخ عرض كرده مىشود بر آن در صبح و شام و مراد از عرض احراق ايشانست در قبور در اين دو وقت پس آيه دالست بر بقاى نفس ( 1 ) و عذاب قبر چنان كه از امام جعفر صادق عليه السّلام منقولست كه اين عرض آتش در دنيا است پيش از آنكه قيام قيامت شود زيرا كه در قيامت صبح و شام نخواهد بود بعد از آن فرمود كه عذاب ايشان در دنيا منحصر است در اين دو وقت و چون قيامت رسد در جهنم به عذاب ابدى و عقاب سرمدى گرفتار شوند كه يك زمان فتورى در آن واقع نشود ، و در بعضى تفاسير آورده‌اند كه مكانى كه آل فرعون در دوزخ داشته باشند هر روز در اين دو وقت بر ايشان نمايند و مؤيد اينست آنچه نافع از ابن عمر روايت كند كه حضرت رسالت پناه صلى اللَّه عليه و آله و سلم فرمود كه چون يكى از شما بميرد مكانى كه در دوزخ يا در بهشت نامزد او باشد هر روز صبح و شام بر او عرض مينمايند و ميگويند كه اين منزل تو خواهد بود در آخرت ، و سدى از ابن مسعود روايت كرده كه چون فرعونيان در دريا غرق شدند روح ايشان را در شكم مرغان نقل كردند و هر روز آتش دوزخ را در بامداد و شبانگاه بر ايشان عرض ميكنند تا بروز قيامت ، حماد فزارى گويد كه مردى ( 2 )\r\n\r\n","description":"","footnote":"\r\n( 1 ) اين آيه شريفه همچون آيهء * ( اللَّه يَتَوَفَّى الأَنْفُسَ ) * الاية ، دلالت دارد بر بقاء نفس پس از فناء بدن به شرحى كه در ص 102 بيان كرديم و نيز دلالت مىكند بر عذاب قبر و برزخ و مراد ببرزخ عالميست ما بين دنيا و قيامت كه مردمان پس از مردن در اين عالم بسر مىبرند تا وقتى كه بعث و حشر تحقق يابد يعنى مؤمنين متنعم و كافران معذبند بنعم و عذاب جسمانى چنانچه آيه شريفه به خوبى دلالت مىكند هر چند اختلافست كه نعيم و عذاب برزخى براى عموم مردم است يا آنكه اختصاص دارد به من محض الايمان محضا و من محض الكفر محضا هم چنان كه روايات صحيحه كثيره دلالت دارد و مختار شيخ مفيد و جمعى از اعاظم متكلمين است و نيز اختلافست كه آيا روح تجسم پيدا مىكند ( و اين قول ضعيف و مردود است ) و يا آنكه ارواح بشريه بابدان مثاليه تعلق ميگيرد و يا آنكه متعلق مىشود باجساد عنصريه و هذا هو الاظهر .\r\n( 2 ) گفتار مسعودى و هم حماد فزارى متضمن نوعى از تناسخ و مخالف مبانى و عقائد حقه اماميه است و روايات معتبره مأثوره از اهل بيت عصمت عليهم السلام اين گونه سخنان را رد و ابطال كرده است و وجه صحيح همانست كه مرحوم مؤلف در ابتداء ذكر نموده و روايات بسيارى آن را تأييد مينمايد بلكه لفظ * ( يُعْرَضُونَ عَلَيْها ) * نيز بر حسب معنى لغوى و عرفى بر آن وجه اشعار دارد . در قاموس گويد : عرض القوم على السيف قتلهم و على السوط ضربهم و بايد دانست كه اين كلام بر طريقه قلب است چنان كه ميگويند عرضت الناقة على الحوض و الاصل عرضت الحوض على الناقة .\r\n","page_name":" 151 ","page_number":151},
  {"content":"\r\nخزاعى را پرسيدند كه ما معاينه ميبينيم كه فوج فوج مرغان سفيد از دريا بيرون ميآيند و بجانب مغرب ميروند و نماز شام كه ميآيند سياهند در غايت تيرگى در اين چه حكمت باشد گفت آن مرغانند كه ارواح فرعونيان در حواصل ايشان باشد و هر روز در وقت صبح و شام ايشان را بدوزخ عرض ميكنند و پرهاى ايشان ميسوزد و سياه ميگردد و بآشيانه خود مىآيند تا روز قيامت رسد * ( وَيَوْمَ تَقُومُ السَّاعَةُ ) * و در روزى كه قايم شود قيامت و ارواح ايشان بابدان باز آيد حق سبحانه امر نمايد بايشان بتوسط فرشتگان كه * ( أَدْخِلُوا آلَ فِرْعَوْنَ ) * درآئيد اى اتباع آل فرعون * ( أَشَدَّ الْعَذابِ ) * در سختترين عذاب كه عذاب جهنم است يا سختترين عذاب جهنم ، و حفص * ( أَدْخِلُوا ) * ميخواند كه امر باشد از باب افعال يعنى حق سبحانه امر نمايد بملائكه كه درآريد فرعونيان را بعذابى سختتر از آنچه در آن بودند از عذاب دنيا ، پس تخاصم اهل دوزخ و ماجراى ايشان را بيان مىكند بر اين وجه كه :\r\n47 - * ( وَإِذْ يَتَحاجُّونَ ) * و ياد كن اى محمّد وقتى كه محاجه و مخاصمه كنند دوزخيان * ( فِي النَّارِ ) * در آتش دوزخ و زبان بمجادله و منازعه بگشايند * ( فَيَقُولُ الضُّعَفاءُ ) * پس گويند ضعيفان و زبونان قوم * ( لِلَّذِينَ اسْتَكْبَرُوا ) * مر آنان را كه سركش بودند يعنى توابع مر متابع را گويند كه * ( إِنَّا ) * بدرستى كه ما * ( كُنَّا لَكُمْ ) * بوديم مر شما را * ( تَبَعاً ) * پيروان و فرمان برادران در آنچه ما را دعوت ميكرديد از شرك و تكذيب يعنى سبب دخول ما در دوزخ امتثال امر شما بود و چون بر متبوعان لازم است كه از تابعان خود دفع اذيت و بليه كنند * ( فَهَلْ أَنْتُمْ ) * پس آيا هستيد * ( مُغْنُونَ ) * دفع كنندگان و بردارندگان * ( عَنَّا ) * از ما * ( نَصِيباً مِنَ النَّارِ ) * بهره اى از آتش يعنى ميتوانيد كه چيزى از عذاب ما كم كنيد .\r\n48 - * ( قالَ الَّذِينَ اسْتَكْبَرُوا ) * گويند آنان كه سركشان بودند در جواب ايشان * ( إِنَّا كُلٌّ فِيها ) * بدرستى كه همهء ما يعنى ما و شما در آتش دوزخيم پس چگونه از شما دفع كنيم و اگر ما را قدرت دفع بودى اول از نفسهاى خود عذاب دفع ميكرديم * ( إِنَّ اللَّه ) * بدرستى كه خداى تعالى * ( قَدْ حَكَمَ ) * بتحقيق حكم كرده است * ( بَيْنَ الْعِبادِ ) * ميان بندگان خود و هر يك را بجايى كه سزاوار او است فرو آورده چون حكم او را تغيير نميتوان كرد پس دفع عذاب متصور نباشد و رفع عقاب ممكن نه .\r\n","description":"","footnote":"","page_name":" 152 ","page_number":152},
  {"content":"\r\n49 - * ( وَقالَ الَّذِينَ فِي النَّارِ ) * و گويند آنان كه در دوزخ باشند از متبوع و تابع بعد از نوميدى از دفع عذاب از يكديگر * ( لِخَزَنَةِ جَهَنَّمَ ) * مر خازنان جهنم را يعنى ملايكه كه موكل ايشان باشند كه از براى ما * ( ادْعُوا رَبَّكُمْ ) * بخوانيد پروردگار خود را و از او درخواه كنيد * ( يُخَفِّفْ عَنَّا ) * تا سبك گرداند از ما * ( يَوْماً ) * به مقدار روزى از روزهاى دنيا * ( مِنَ الْعَذابِ ) * از عذاب چيزى را تا فى الجمله استراحت كنيم وضع مظهر در موضع مضمر كه لخزنتها است به جهت تهويل و تخويف است يا به جهت بيان آنكه درك جهنم محل ايشان باشد كه ابعد دركات دوزخ است ، و اين التماس تخويف عذاب به جهت شدت جزع و عدم طاقت ايشان باشد بر آن عذاب نه اينكه اميد تخفيفى داشته باشند از آن زيرا كه بعلم ضرورى خواهند دانست كه عقاب ايشان را تخفيفى و انقطاعى نخواهد بود\r\nو چون خزنهء جهنم كلام ايشان را استماع نمايند :\r\n50 - * ( قالُوا ) * گويند ايشان بر وجه توبيخ ايشان بر تعطيل اسباب استجابت دعا و الزام حجت * ( أَ وَلَمْ تَكُ تَأْتِيكُمْ ) * آيا نبود در دنيا كه آمدند بشما * ( رُسُلُكُمْ ) * پيغمبران فرستاده شده بشما * ( بِالْبَيِّناتِ ) * بحجتهاى روشن و دليلهاى هويدا بر ثبوت توحيد * ( قالُوا بَلى ) * گويند آرى آمدند بما و اظهار دعوت كردند و معجزات بينه نمودند لكن ما تكذيب ايشان كرديم و اطاعت ايشان ننموديم * ( قالُوا ) * گويند خازنان از روى اقناط ايشان از اجابت دعا * ( فَادْعُوا ) * پس بخوانيد خداى را و از او تخفيف عذاب كنيد كه ما مرخص نيستيم كه از براى شما دعا كنيم پس اهل جهنم اگر چه دانسته باشند كه دعاى ايشان منتج تخفيف عذاب نيست اما به جهت عدم طاقت بر آتش فرياد و زارى كنند * ( وَما دُعاءُ الْكافِرِينَ ) * و نيست دعاى ناگرويدگان كه اهل جهنماند * ( إِلَّا فِي ضَلالٍ ) * مگر در ضياع و بطلان و عدم اجابت آن ، اين كلام يا مقول قول خزنه است يا كلام او سبحانه ، بعد از آن اخبار ميفرمايد از نصرت دادن رسولان و مؤمنان بر كافران و ميگويد كه :\r\n51 - * ( إِنَّا لَنَنْصُرُ ) * بدرستى كه ما يارى ميدهيم بوجوه متعدده * ( رُسُلَنا ) * پيغمبران خود را * ( وَالَّذِينَ آمَنُوا ) * و آنان كه گرويده‌اند * ( فِي الْحَياةِ الدُّنْيا ) * در زندگانى دنيا و آن بحجج بينه است و بغالب شدن در محاربه بحسب مقتضاى حكمت و مصلحت و بالطاف و تاييد و تقويت قلب و باهلاك عدو ايشان يا بانتقام كشيدن از قتله ايشان هم چنان كه بقتل يحيى عليه السّلام هفتاد هزار كس كشته گشتند ، حاصل كه ايشان را در دنيا بيكى از اين وجوه نصرت مىدهيم * ( وَيَوْمَ يَقُومُ الأَشْهادُ ) * و يارى خواهيم كرد ايشان را در روزى كه قائم شوند گواهان يعنى روز قيامت كه اقامت شهادت كنند بر بطلان كافران و از براى حقيت اهل ايمان ، و آنها انبياء باشند\r\n","description":"","footnote":"","page_name":" 153 ","page_number":153},
  {"content":"\r\nو ملائكه و مؤمنان ، و نزد مجاهد حفظه‌اند گواهى دهند از براى رسولان بتبليغ و بر كفار بتكذيب ، و بعضى گفته‌اند كه اشهاد انبياء عليهم السلام باشند نه غير ايشان كه اداى شهادت نمايند از براى اطاعت مؤمنان و بر كفر مشركان ، و گويند مراد امت سيد انبياء صلى اللَّه عليه و آله و سلماند كه بر عناد و انكار اهل شرك و كفر گواهى دهند كقوله تعالى لِتَكُونُوا شُهَداءَ عَلَى النَّاسِ پس بر سبيل بدليت از احوال اينروز خبر ميدهد :\r\n52 - * ( يَوْمَ لا يَنْفَعُ الظَّالِمِينَ ) * روزى كه سود ندهد ستمكاران را * ( مَعْذِرَتُهُمْ ) * عذر آوردن ايشان چه عذر باطل بحيّز قبول نميرسد * ( وَلَهُمُ اللَّعْنَةُ ) * و مر ايشانراست لعنت كه آن دوريست از رحمت و مستلزم دوام عقوبت * ( وَلَهُمْ سُوءُ الدَّارِ ) * و مر ايشانراست سراى بد يعنى جهنم كه ابعد دركه است ، و بعد از اجمال نصرت بيان نصرت موسى و قوم او ميفرمايد كه :\r\n53 - * ( وَلَقَدْ آتَيْنا مُوسَى ) * و بدرستى كه داديم موسى بن عمران را * ( الْهُدى ) * راه نمودن به آنچه بدان راه يافته شوند در دين از معجزات و تورية و احكام شرايع * ( وَأَوْرَثْنا ) * و بميراث داديم از پس موسى * ( بَنِي إِسْرائِيلَ ) * فرزندان يعقوب را كه از توابع موسى بودند يعنى باقى گذاشتيم در ميان ايشان * ( الْكِتابَ ) * تورية را كه جامع ادلهء واضحهء بود بر وحدت و معرفت صفات حضرت عزت و مشتمل بر احكام شريعت 54 - * ( هُدىً ) * به جهت راه حق نمودن * ( وَذِكْرى ) * و پند دادن * ( لأُولِي الأَلْبابِ ) * مر خداوندان عقول خالصه را چه ايشان به آن منتفع ميگشتند و غير ايشان از آن متّعظ نميشدند و ميتواند بود كه * ( هُدىً ) * و * ( ذِكْرى ) * منصوب باشند بر حاليت يعنى در حالتى كه راه نماينده بود و پند دهنده يا بر مصدريت يعنى راه مينمود و پند ميداد راه نمودنى و پند دادنى ، يا آنكه مرفوع المحل باشد به اينكه خبر مبتداى محذوف باشد يعنى كتاب تورية هادى و مذكر ارباب عقول سليمه بود و چون نصرت متفرع است بر تحمل اذيت و تجرع غصه و مقاسات بليّه از اينجهت حضرت رسالت صلى اللَّه عليه و آله و سلم را خطاب مىكند كه :\r\n55 - * ( فَاصْبِرْ ) * پس صبر كن بر آزار كفار قريش هم چنان كه موسى بر ايذاء و آزار فرعون شكيبايى نمود * ( إِنَّ وَعْدَ اللَّه ) * بدرستى كه وعده خدا بنصرت پيغمبران و اهلاك دشمنان * ( حَقٌّ ) * درست و راستست و تخلف از آن ممكن نه و بقضيه موسى عليه السّلام و فرعون استشهاد اين معنى نماى * ( وَاسْتَغْفِرْ ) * و طلب آمرزش كن از خداى خود * ( لِذَنْبِكَ ) * براى تدارك آنچه واقع شده باشد از تو ترك مندوب و بدانكه جماعتى كه تجويز صغاير ميكنند بر انبيا ذنب را در اين آيه بر صغيره تنزيل مينمايد و چون باجماع ائمه صادقين عليهم السلام عصمت لازمهء انبياء است و آن مستلزم عدم صدور مطلق ذنب است از ايشان پس امر به استغفار آن حضرت يا محمولست بر ترك اولى و يا محض تعبد تا\r\n","description":"","footnote":"","page_name":" 154 ","page_number":154},
  {"content":"\r\nموجب زيادتى درجهء او باشد يا به جهت آنكه امت به او اقتفاء نموده در طريق استغفار سلوك نمايند .\r\nو ميتواند بود كه مراد ذنب امت باشد و اسناد آن به حضرت به جهت مبالغه باشد در اشتداد ربط امت به او بر وجهى كه گوئيا فعل ايشان فعل آن حضرت است ، پس حقيقت معنى آن باشد كه استغفار كن از براى گناه امت خود ، و علم الهدى قدس اللَّه روحه فرمود كه ذنب مصدر است و اضافهء آن بمفعول است نه فاعل و تقدير كلام اينست كه و استغفر لذنبهم اليك يعنى آمرزش كن براى گناه كردن امت به تو در عدم اطاعت آنچه ايشان را از آن نهى كرده باشى از فروع دينيه * ( وَسَبِّحْ ) * و تسبيح گوى تسبيحى مقترن * ( بِحَمْدِ رَبِّكَ ) * بستايش پروردگار خود * ( بِالْعَشِيِّ وَالإِبْكارِ ) * بشبانگاه و بامداد يعنى بگوى سبحان اللَّه و بحمده مراد آنست كه هميشه مواظبت نماى بتنزيه ذات او از صفات ناقصه و بشكرگذارى و سپاس دارى او بر نعم وافيه ، و بعضى گفته‌اند كه معنى آنست كه نماز گذار در اين دو وقت پس مراد نماز شام و خفتن و صبح باشد و مجاهد به اين طريق تفسير كرده كه ( صل بأمر ربك من زوال الشمس الى الليل و من طلوع الفجر الى طلوع الشمس ) يعنى نماز گذار بامر پروردگار خود از زوال پيشين تا شب و از طلوع صبح تا برآمدن آفتاب پس مراد نماز ظهر و عصر و غداة باشد ، و مرويست از رسول صلى اللَّه عليه و آله و سلم كه حضرت عزت جل ذكره فرمود كه\r\nيا ابن آدم اذكرنى بعد الغداة ساعة و بعد العصر ساعة أكفك ما اهمك\r\nاى فرزند آدم مرا ياد كن بعد از صبح ساعتى و بعد از پسين ساعتى تا كفايت تو كنم آنچه مقصود تو است و اجابت نمايم آنچه حاجت تو است ، و از ابن عباس روايت كرده‌اند كه مراد صلوة خمس است زيرا كه عشى بعد از زوال است مطلقا پس آن شامل نماز پيشين و پسين و شام و خفتن باشد و ابكار فجر ثانيست كه وقت نماز بامداد است ، بعضى از اهل تفسير آورده‌اند كه يهود به حضرت رسالت صلى اللَّه عليه و آله و سلم جدال ميكردند و ميگفتند كه لست صاحبنا بل هو المسيح بن داود بلغ سلطانه البر و البحر و يسير معه الانهار تو صاحب ما نيستى بلكه آن ابو يوسف مسيح بن داود است يعنى دجال كه پادشاهى او ببر و بحر فرا رسد و جوىهاى آب با او روان شود و سلطنت بما باز گردد و او آيتى است از آيات خداى تعالى حق سبحانه اين آيه فرستاد كه :\r\n56 - * ( إِنَّ الَّذِينَ يُجادِلُونَ فِي آياتِ اللَّه ) * بدرستى كه آنان كه جدال ميكنند و منازعت مىنمايند در آيتهاى خدا كه از جملهء آن ظهور دجال است كه از علامت آخر الزمانست * ( بِغَيْرِ سُلْطانٍ أَتاهُمْ ) * بىحجتى قوى كه آمده باشد ايشان را از حجج نقليه يا عقليه كه دلالت كند بر صحت دعوى ايشان بر حقيت نبوت دجال و بطلان دعوى او * ( إِنْ فِي صُدُورِهِمْ ) * نيست در سينه هاى ايشان * ( إِلَّا كِبْرٌ ) * مگر سركشى يعنى آرزوى حكومت در دل دارند و هواى سلطنت در سرو متمناى آنست كه نبوت در ميان ايشان باشد * ( ما هُمْ بِبالِغِيه ) * نيستند ايشان رسند به آن يعنى\r\n","description":"","footnote":"","page_name":" 155 ","page_number":155},
  {"content":"\r\nهرگز به آن نرسند و خداى تعالى ايشان را ذليل و خوار گرداند * ( فَاسْتَعِذْ بِاللَّه ) * پس پناه گير بخداى از حسد ايشان و از شر فتنهء دجال كه يكى است از مخلوقات من * ( إِنَّه هُوَ السَّمِيعُ ) * بدرستى كه او شنواست باقوال ايشان و گفتار تو * ( الْبَصِيرُ ) * بينا بافعال ايشان و كردار تو پس او ناصر تو است بر ايشان و عاصم تو از شر ايشان ، و چون مجادله ايشان در آيات خدا مشتمل بر انكار بعث بود كه آن اصل مجادله و مدار مخاصمه است با آنكه مقر بودند به آنكه حق سبحانه خالق آسمان و زمين است از اينجهت بعد از اين ميفرمايد كه :\r\n57 - * ( لَخَلْقُ السَّماواتِ وَالأَرْضِ ) * هر آينه آفريدن آسمان و زمين * ( أَكْبَرُ ) * بزرگتر است نزد شما * ( مِنْ خَلْقِ النَّاسِ ) * از آفريدن آدميان پس آنكه قادر باشد او بر خلق آسمان و زمين بىاصل و ماده با وجود عظمت و بسطت آن هر آينه قادر خواهد بود بر آفريدن ايشان ثانيا از اصلى و ماده اى * ( وَلكِنَّ أَكْثَرَ النَّاسِ ) * و لكن بيشترين مردمان * ( لا يَعْلَمُونَ ) * نميدانند كه اين آفريدن آسانتر است چه به جهت فرط غفلت و اتباع اهواء تأمل در آن نميكنند ، و بدانكه در حكايت دجال اسماء بنت يزيد روايت كرده كه جمعى احوال آن را از رسول صلى اللَّه عليه و آله و سلم پرسيدند فرمود كه او آدميست از آدميان ديگر بقد بلندتر است بجثه قويتر و يك چشم دارد و آيات ظهور او آنست كه مردم بسه سال پيش از خروج وى بقحط و غلا مبتلا شوند سال اول آسمان از آنچه بارد ثلثى بازگيرد و زمين از آنچه رويد ثلثى نگاه دارد ، و در سال دوم دو ثلث باز گيرد ، و در سال سيم نه از آسمان باران بارد و نه از زمين گياه رويد تا اكثر جانوران از گرسنگى بميرند ، ابو امامه گفت كه روزى رسول صلى اللَّه عليه و آله و سلم خطبه خواند و بيشتر خطبه او در آن روز در حكايت دجال بود از آن جمله فرمود كه اى مردمان هيچ فتنه اى از فتنه دجال زياده نيست و خداى هر پيغمبرى كه فرستاده امت او را از فتنهء دجال تخويف فرموده من پيغمبر آخر الزمانم و شما امت آخريد يمكن در روزگار شما بيرون آيد اگر من باشم او را بحجت الزام نمايم و اگر شما باشيد جهد نمائيد تا او را بحجت ملزم سازيد . و چون وقت خروج او رسد از ميان دو كوه شام و عراق بيرون آيد و لشكر خود را از چپ و راست بفرستد و دعوى نبوت كند و بعد از دعوى نبوت دعوى خدايى كند و در ميان دو چشمهاى او نوشته باشد كه هو مأيوس من رحمة اللَّه ، و هر مؤمن كه او را ببيند آب دهن در روى وى اندازد و با وى سحر و تمويه بسيار باشد خلق متابعت وى كنند إلَّا من عصمه اللَّه و با وى بهشتى و دوزخى باشد هر مؤمن كه بدوزخ وى گرفتار شود بايد كه فواتح بخواند تا آتش در او اثر نكند و مدت ملك او چهل روز باشد بعضى از آن روزها مقابل چند سال باشد و بعضى ديگر كمتر از سال و برخى مقدار چند ماه و برخى ديگر برابر هفته و بعضى به قدر روزى و بعضى ديگر مقابل ساعتى و روز آخرش به مقدار\r\n","description":"","footnote":"","page_name":" 156 ","page_number":156},
  {"content":"\r\nگرفتن آتش باشد در چوب خشك ، و ديوان داشته باشد كه به صورت آدميان متمثل شوند پس يكى را گويد كه اگر پدر و مادر ترا زنده كنم به ربوبيت من اقرار كنى گويد آرى فى الحال ديوان به صورت ابوين وى متشاكل شوند ، و او را گويند اى فرزند متابعت وى كن كه آفريدگار تو است ، القصه همه شهرها را مسخر كند مگر مكه و مدينه و چون قصد آن كند از آسمان فرشته بيايد و وى را از آن منع كند آن گاه زلزله اى پيدا شود و هيچ منافق در مدينه نماند الا كه بيرون آيد و تبعيت دجال اختيار كند و مردم آن روز را يوم الاخلاص گويندام شريك در آن مجلس حاضر بود گفت يا رسول اللَّه آن روز مؤمنان كجا باشند فرمود كه پناه به بيت المقدس برند دجال بيايد و آن را حصار كند و صاحب الزمان بر ايشان ظاهر شود در وقت نماز بامداد و اقامت بگويد و با ايشان به نماز مشغول شود و چون از نماز فارغ شود از آسمان عيسى عليه السّلام فرود آيد و در نماز اقتداء به آن حضرت كند پس در شهر بگشايند و با دجال هفتاد هزار جهود مسلح باشند و چون عيسى عليه السّلام از آن شهر بيرون آيد دجال بگريزد و او را در حوالى مشرق بگيرند و بكشند و لشكرش در پس حصارها پنهان شوند و خدا آن حصارها را بسخن آورد تا با مؤمنان گويند كه دشمنان شما در پس ما گريخته‌اند آن روز مؤمنان داد خود از كفار بستانند و خداى تعالى حقد و حسد از دل مؤمنان بردارد تا همه يكديگر را دوست داشته باشند بعد از آن هيچ كفار در عرصهء دنيا نماند و خداى تعالى چندان بركت بدهد كه در زمان آدم بود\r\nو حديثى كه در باب خروج مهدى از موافق و مخالف منقولست كه\r\nلو لم يبق من الدنيا الا يوم واحد لطول اللَّه ذلك اليوم حتى يخرج رجل من ولدى اسمه اسمى و كنيته كنيتي يملأ الارض قسطا و عدلا كما ملئت جورا و ظلما\r\nيعنى اگر باقى نماند در دنيا مگر يك روز خداى تعالى آن روز را دراز گرداند تا كه بيرون آيد مردى كه نام او نام من باشد و كنيت او كنيت من پر سازد زمين را از عدل و داد چنان كه پر شده باشد از جور و ستم ، و در اكثر تفاسير مذكور است كه كفار مكه در باب قرآن و بعث مجادله ميكردند و ميگفتند كه قرآن سخن خدا نيست و بعث محالست حق سبحانه اين آيه مذكور را نازل گردانيد يعنى آنان كه جدال كنند در بطلان آيتهاى خدا و در دفع آن كوشند بىحجتى و بينه اى كه داشته باشند بر انكار و تكذيب آن در صدور ايشان نيست مگر تكبر نمودن بر محمّد صلى اللَّه عليه و آله و سلم و اصحاب او و هرگز ايشان بمقتضاى عظمت و تكبر خود نرسند كه آن رياست است يا مرتبهء نبوت يا دفع آيات زيرا كه خدا ايشان را ذليل و مقهور گرداند ، پس اى محمّد پناه گير به خدا از شر ايشان بدرستى كه خداى تعالى شنوا و بينا است باقوال و افعال ايشان و همه را بجزاء و سزاى خود خواهد رسانيد ، بعد از آن بيان احوال مؤمنان و مشركان مينمايد به اين ضرب المثل كه :\r\n58 - * ( وَما يَسْتَوِي الأَعْمى وَالْبَصِيرُ ) * و برابر نيستند نابينا و بينا يعنى كافرى كه جاهل\r\n","description":"","footnote":"","page_name":" 157 ","page_number":157},
  {"content":"\r\nو غافل باشد از دلايل توحيد به جهت عدم تفكر و تدبر در آن مساوى نيست بمؤمنى كه عاقل باشد و عالم بمعرفت او سبحانه * ( وَالَّذِينَ آمَنُوا ) * و برابر نيستند آنان كه گرويده‌اند * ( وَعَمِلُوا الصَّالِحاتِ ) * و عملهاى شايسته كرده‌اند * ( وَلَا الْمُسِيءُ ) * و نه بدكار و تبه روزگار يعنى مؤمن صالح برابر كافر فاسق نيست چه اول ساكن درجات عاليه است بانواع كرامت و ثانى مقيم دركات باصناف اهانت * ( قَلِيلًا ما تَتَذَكَّرُونَ ) * اندكى پند ميپذيرند مردمان از آيات قرآن ، بدانكه فايدهء عطف موصول و مسيء بر اعمى و بصير بيان تغاير وصفين است كه منشأ عدم مساواتست ، و يا دلالت بر صراحت تمثيل و نصب * ( قَلِيلًا ) * بر ظرفيت است بتقدير مضاف يعنى حينا قليلا يا صفت مفعول مطلق محذوف يعنى تذكرا قليلا ما يتذكرون و ذكر ماء زايده به جهت تاكيد قلتست ، و چون دنيا دار تكليف است نه دار جزاء پس ناچار است از سراى ديگر كه محسن به ثواب و مسيء بعقاب خود رسد چنان كه ميفرمايد كه :\r\n59 - * ( إِنَّ السَّاعَةَ ) * بدرستى قيامت * ( لآتِيَةٌ ) * هر آينه آينده است * ( لا رَيْبَ فِيها ) * شك و شبهه نيست در آن به جهت وضوح دلالت عقليه و نقليه بر وقوع آن و اجماع جميع رسل بر وعد آن و لكنّ اكثر النّاس و لكن بيشتر مردمان * ( لا يُؤْمِنُونَ ) * نميگروند بنشأت قيامت و تصديق به آن نمينمايند به جهت عدم شغل نظر در ادله آن ،\r\nپس به جهت ترغيب بندگان در قبول ايمان ميگويد كه :\r\n60 - * ( وَقالَ رَبُّكُمُ ) * و گفت پروردگار شما * ( ادْعُونِي ) * بخوانيد مرا نزد جميع مقاصد و مدعيات و وقوع بليات * ( أَسْتَجِبْ لَكُمْ ) * تا اجابت كنم آن را اگر مقتضى مصلحت باشد ، محققان گفته‌اند كه داعى را لازم است كه لفظا يا قصدا دعا را معلق به شرط مصلحت سازد و اگر نه در مظان قبح خواهد بود چه در اين صورت ممكن است كه داعى چيزى بود كه مستلزم مفسده باشد ، و بعضى مفسران دعا را در اين آيه بر عبادت و توحيد تنزيل نموده‌اند ، پس معنى آنست كه بپرستيد و يكتا دانيد مرا تا ثواب دهم شما را و مؤيد اينست ظاهر قوله * ( إِنَّ الَّذِينَ يَسْتَكْبِرُونَ ) * بدرستى كه آنان كه سركشى نمايند * ( عَنْ عِبادَتِي ) * از پرستيدن من * ( سَيَدْخُلُونَ جَهَنَّمَ ) * زود باشد كه در آورده شوند ، و حفض بصيغهء معلوم خوانده يعنى درآيند بدوزخ * ( داخِرِينَ ) * در حالتى كه ذليلان و خوار شدگان باشد و بنا بر اينقول ايثار استجابت بر اجابت به جهت تجانس لفظ است و بعضى ديگر گويند كه دعا بمعنى استغاثه است يعنى بوقت درماندگى استغاثه نمائيد تا بفرياد شما رسم ، و نزد جماعتى ديگر بمعنى ثنا است و استجابت بمعنى قبول يعنى مرا ستايش كنيد تا بفضل كامل خود ثناى ناقص شما را قبول كنم و برخى بر آنند كه دعا بمعنى توبه است و اجابت بمعنى پذيرفتن آن يعنى توبه كنيد و رجوع نمائيد به من\r\n","description":"","footnote":"","page_name":" 158 ","page_number":158},
  {"content":"\r\nتا توبه شما را بپذيرم اما وجه اول اولى و اشهر است و وجه اولويت استعمال لفظ است در معنى حقيقى خود چنان كه در اصول مقرر است و چون دعا بابى از عبادت است بلكه افضل ابواب آن چنان كه از ابن عباس منقولست كه ( افضل العبادات الدعاء ) پس اطلاق لفظ عبادت بر او صحيح باشد و مصداق اين قول است احاديث منقوله از ائمهء هدى صلوات اللَّه عليهم اجمعين از آن جمله ، معوية بن عمار روايت كند كه از امام جعفر صادق عليه السّلام پرسيدم كه چه مىفرمايى در حق دو مرد كه هر دو به مسجد روند و يكى بيشتر اوقات در دعا صرف نمايد و ديگرى در اكثر وقت به نماز مشغول باشد فرمود كه هر دو خوبست گفتم يا بن رسول اللَّه ميخواهم بدانم كه كدام از ايشان افضل است فرمود آنكه دعاى او اكثر است نشنيده اى كه حق سبحانه فرموده كه * ( ادْعُونِي أَسْتَجِبْ لَكُمْ إِنَّ الَّذِينَ يَسْتَكْبِرُونَ عَنْ عِبادَتِي سَيَدْخُلُونَ جَهَنَّمَ داخِرِينَ ) * بعد از آن فرمود كه دعا عبادت كبرى است ، و زراره روايت كند از امام محمّد باقر عليه السّلام كه مراد از عبادت در اين آيه دعا است و دعا افضل عبادت است ، و نيز حنان بن سدير از پدر خود روايت كرده كه از امام محمّد باقر عليه السّلام پرسيدم كه كدام عبادت افضل است فرمود كه هيچ چيز نزد او سبحانه دوستتر از آن نيست كه شخص از او سؤال كند و رفع حاجت به او نمايد و آنچه نزد او است از او بطلبد و هيچكس دشمنتر از آن شخص نيست كه از عبادت او استكبار كند و از او طلب نكند آن چيزى كه نزد او است پس آيه دالست بر عظم قدر دعا ( 1 ) و بر فضيلت انقطاع بنده بجانب حقتعالى و در اين باب اخبار بسيار وارد است از جمله آن ابن قداح از امام جعفر صادق عليه السّلام نقل كرده كه امير المؤمنين عليه السّلام فرمود كه دوستترين اعمال نزد او سبحانه دعا است ، و نيز ابن قداح از آن حضرت نقل نموده كه دعا كهف اجابتست هم چنان كه ابر كهف باران است ، و از حضرت رسالت منقولست كه در حوائج و مهمات خود رجوع به حق تعالى نمائيد و بتضرع تمام بجانب او توجه نموده دعا كنيد كه دعا مغز عبادتست و هيچ مؤمنى خداى را نخواند الا كه حاجت او مستجاب شود يا در دنيا يا در عقبى و اگر به جهت مصلحتى حاجت او روا نشود آن دعا مكفر ذنوب او خواهد بود ما دام كه متضمن مأثم نباشد ، ابو ولاد از امام على النقى عليه السّلام روايت كرده كه هر گاه بلائى متوجه بنده شود و او دعا كند حق سبحانه بزودتر وجهى از او كشف آن بلا كند و اگر دعا نكند آن بلا بر او فرود آيد و در مدت متمادى ملازم او شود پس بر شما باد كه هميشه دعا كنيد و بتضرع تمام خداى را بخوانيد ، و انس روايت كند از رسول صلى اللَّه عليه و آله و سلم كه چون يكى از شما حاجتى داشته\r\nباشد بايد كه از خدا بخواهد اگر چه مطلوب او دوال نعلين باشد ، و سليمان بن عثمان از پيغمبر صلى اللَّه عليه و آله و سلم روايت كرده كه در روز قيامت دو مرد را كه عمل ايشان مساوى\r\n\r\n","description":"","footnote":"\r\n( 1 ) چه حقتعالى از دعاء ، بعبادت تعبير فرموده و عبادتى را تشريفا بياء متكلم اضافه نموده و ترك دعا را استكبار به خود شمرده و تاركين دعاء را توعيد كرده كه با ذلت و خوارى داخل دوزخ خواهند شد .\r\n","page_name":" 159 ","page_number":159},
  {"content":"\r\nيكديگر باشد ببهشت برند و درجهء يكى را بلندتر از درجهء ديگرى گردانند او گويد كه بار خدايا بچه سبب اين مرد بر من مزيت پيدا كرده و حال آنكه عمل ما مساوى هم بوده ؟ خطاب آيد كه او دعا ميكرد و حوائج و مقاصد خود را از من سؤال ميكرد و تو دعا نميكردى و از من طلب چيزى نمينمودى و چون كيفيت دعا و شرايط اجابت آن و ذكر احاديث مرغبه بر وجهى اكمل و قسطى اشمل در آيهء كريمه وَإِذا سَأَلَكَ عِبادِي عَنِّي فَإِنِّي قَرِيبٌ سمت تحرير يافته از اينجهت در اينمقام به همين قدر اختصار رفت ، و بعد از امر عباد بعبادت و دعا بيان وحدت و تعداد نعمت مىكند تا مرغب ايشان باشد در عبادت و رفع حاجت نمودن بوى و ميگويد كه :\r\n61 - * ( اللَّه الَّذِي جَعَلَ ) * خداى به حق آن كسى است كه بيافريد * ( لَكُمُ اللَّيْلَ ) * براى شما شب تاريك را * ( لِتَسْكُنُوا فِيه ) * تا ساكن شويد در او و استراحت و آسايش كنيد از تعب حركات يوميه و ضعف بدن و كلال حواس كه از آن ممر حادث شده باشد * ( وَالنَّهارَ ) * و خلق فرمود روز را * ( مُبْصِراً ) * در حالتى كه نيّر است در كمال نورانيت و اشراق تا به بينيد چيزها را در روز و به جهت آن مواضع حاجات خود را به سهولت بشناسيد و از آن اكتساب وجوه معاش كنيد * ( إِنَّ اللَّه ) * بدرستى كه خداى تعالى * ( لَذُو فَضْلٍ ) * هر آينه خداوند بخشش بزرگ و بسيار است * ( عَلَى النَّاسِ ) * بر آدميان بافريدن شب و روز يا بخلق ارزاق يا به ترتيب امورى كه قوام مصالح انفس و اموال به آنست * ( وَلكِنَّ أَكْثَرَ النَّاسِ ) * و ليكن بيشترين مردمان * ( لا يَشْكُرُونَ ) * سپاس دارى اين نعمت نميكنند به جهت جهالت ايشان بمنعم حقيقى ، و بدانكه اسناد ابصار بنهار از قبيل اسناد مجازيست كه دالست بر مبالغه از قبيل نهاره صائم و لهذا عدول نموده است از تعليل كه آن لتبصروا فيه است كه مقابل * ( لِتَسْكُنُوا فِيه ) * باشد به حال كه مبصر است و چون ذكر ( ساكنا ) در موضع * ( لِتَسْكُنُوا فِيه ) * خبرا ما دلالت بر اسناد مجازى نمىكند كه از جمله فصاحت كلامست به جهت جواز وصف ليل به سكون بر سبيل حقيقت چون ليل ساكن لا ريح فيه از اينجهت مطابق مبصرا واقع نشده و ايثار ذى فضل بر مفضل به جهت اشعار متفضل است بر آنكه هيچ فضلى موازن فضل او سبحانه نيست چه تنكير فضل با اضافه مشعر است بر آن و تكرير ناس بدون ايراد ضمير به جهت تخصيص كفرانست بايشان ، پس به جهت مبالغه در اسناد اين افعال به خود ميفرمايد كه :\r\n62 - * ( ذلِكُمُ ) * آن كسى كه متميز است به اين افعال خاصه كه مشارك او نيست غير او در آن * ( اللَّه رَبُّكُمْ ) * خدائيست كه پروردگار شما است * ( خالِقُ كُلِّ شَيْءٍ ) * آفريننده همه چيزها از آسمانها و زمينها و آنچه ما بين آنها است * ( لا إِله إِلَّا هُوَ ) * نيست هيچ معبود بسزا مگر او * ( فَأَنَّى تُؤْفَكُونَ ) * پس چگونه و بچه وجه برگردانيده ميشويد از عبادت وى و به پرستش غير او روى ميآوريد\r\n","description":"","footnote":"","page_name":" 160 ","page_number":160},
  {"content":"\r\nبا وجود وضوح دلالت بر توحيد و الوهيت و ربوبيت او سبحانه .\r\n63 - * ( كَذلِكَ ) * هم چنان كه برگردانيده شديد از دين اسلام * ( يُؤْفَكُ ) * برگردانيده ميشدند يعنى رؤسا و اكابر بازميگردانيدند * ( الَّذِينَ كانُوا ) * آنان را كه بودند * ( بِآياتِ اللَّه ) * بآيتهاى خدا * ( يَجْحَدُونَ ) * انكار ميكردند و از قبول آن ابا مينمودند ، بعد از آن بافعال مخصوصه ديگر استدلال مىكند بربوبيت و ميگويد كه :\r\n64 - * ( اللَّه الَّذِي ) * خداى به حق كسى است كه * ( جَعَلَ لَكُمُ الأَرْضَ ) * گردانيد از براى شما زمين را * ( قَراراً ) * مستقرى كه آرام ميگيريد بر آن * ( وَالسَّماءَ بِناءً ) * و گردانيد آسمان را بنا برداشته و قبه برافراشته بر بالاى زمين * ( وَصَوَّرَكُمْ ) * و بنگاشت شما را * ( فَأَحْسَنَ صُوَرَكُمْ ) * پس نيكو گردانيد صورتهاى شما را چه صورت انسان بهترين صور حيوانست ، ابن عباس فرمود كه حسن صورت عبارت است از انتصاب قامت و اكل طعام و تناول او بيدين و يا آنكه مراد تناسب اعضاء است و تهيأ آن از براى مزاولت صنايع و اكتساب كمالات * ( وَرَزَقَكُمْ ) * و روزى داد شما را * ( مِنَ الطَّيِّباتِ ) * از طعامهاى پاكيزه يعنى متميز گردانيد روزى شما را كه انواع فواكه لذيذه است و نباتات طيبه از روزى و حيوانات و يا آنكه روزى حلال اعطا فرمود * ( ذلِكُمُ ) * آنكه فاعل اين اشياء است * ( اللَّه رَبُّكُمْ ) * خدايى است كه آفريدگار شماست * ( فَتَبارَكَ اللَّه ) * پس بزرگوار و برترست خدايى كه * ( رَبُّ الْعالَمِينَ ) * پروردگار عالميانست از جن و انس و ملائكه و غير آن زيرا كه ما سواى آن مربوبست و مفتقر بالذات و در معرض زوال .\r\n65 - * ( هُوَ الْحَيُّ ) * او است زنده يعنى متفرد بحياة ذاتيه نه غير او * ( لا إِله إِلَّا هُوَ ) * نيست هيچ معبودى كه سزاى پرستش باشد مگر او تكرار كلمه توحيد به جهت مبالغه است در اقرار عباد بوحدت * ( فَادْعُوه ) * پس بخوانيد يعنى بپرستيد او را * ( مُخْلِصِينَ ) * در حالتى كه پاكيزه كنندگان باشيد * ( لَه الدِّينَ ) * براى او دين خود را از شرك يا طاعت را از رياء و بگوئيد بر اثر اين هدايت عظمى و نعمت كبرى * ( الْحَمْدُ لِلَّه رَبِّ الْعالَمِينَ ) * همه ستايش و سپاس مر خداى را است كه پروردگار عالميانست و بعضى در اين كلام لفظ قائلين را تقدير ميكنند كه حال بعد از حال باشد يعنى در حالتى كه گوينده اين كلمه باشيد ، و از ابن عباس منقولست كه هر كه كلمهء توحيد بر زبان راند بايد كه در عقب آن بگويد الحمد للَّه رب العالمين ، چون كه كفار مكه ترغيب حضرت رسالت صلى اللَّه عليه و آله و سلم ميكردند بدين خود حق سبحانه و تعالى فرمود كه :\r\n66 - * ( قُلْ ) * بگو اى محمّد مر مشركان مكه را * ( إِنِّي نُهِيتُ ) * بدرستى كه نهى كرده شده‌ام و بازداشته * ( أَنْ أَعْبُدَ الَّذِينَ ) * از آنكه بپرستم آنان را كه * ( تَدْعُونَ ) * ميپرستيد شما * ( مِنْ\r\n","description":"","footnote":"","page_name":" 161 ","page_number":161},
  {"content":"\r\n* ( دُونِ اللَّه ) * بجز خداى به حق * ( لَمَّا جاءَنِي الْبَيِّناتُ ) * آن هنگام كه آمد به من حجج بينه و آيات ظاهره * ( مِنْ رَبِّي ) * از قبل پروردگار من * ( وَأُمِرْتُ ) * و امر كرده شده‌ام * ( أَنْ أُسْلِمَ ) * به آنكه گردن نهم و انقياد نهم * ( لِرَبِّ الْعالَمِينَ ) * مر پروردگار عالميان را ، و بدانكه ادله اگر چه ناهى حضرت رسالت صلى اللَّه عليه و آله و سلم بود از عبادت غير او سبحانه ليكن چون ورود حجج بينه از جانب حضرت عزت مقوى ادله عقليه است و منبه و مؤكد آن از اينجهت جل سبحانه آن حضرت را امر نمود كه در ابطال كيش ايشان و اثبات مذهب خود استمساك به آن نمايد و بعد از آن به جهت مبالغه و تأكيد در باب اثبات توحيد و ابطال اشراك اكتفاء بادلهء سابقه نكرده اظهار كمال قدرت و ذكر وفور نعمت خود مىكند بر اين طريق كه :\r\n67 - * ( هُوَ الَّذِي ) * او آن كسى است كه بقدرت كامله خود * ( خَلَقَكُمْ ) * بيافريد شما را يعنى آدم را كه منشأ و اصل خلقت شما است * ( مِنْ تُرابٍ ) * از خاك * ( ثُمَّ ) * پس شما را كه فرزندان وىايد * ( مِنْ نُطْفَةٍ ) * از آب منى * ( ثُمَّ مِنْ عَلَقَةٍ ) * پس از خون بسته كه منى بعد از چهل روز بآنصورت متشكل ميگردد * ( ثُمَّ يُخْرِجُكُمْ ) * پس بيرون ميآورد هر يك از شما را از رحم مادر * ( طِفْلًا ) * در حالتى كه كودكيد ، توحيد طفل يا به جهت ارادهء جنس است يا تأويل آن بكل واحد و قوله * ( ثُمَّ لِتَبْلُغُوا أَشُدَّكُمْ ) * متعلق است بفعل مقدور و تقدير كلام اينكه يبقيكم لتبلغوا يعنى بعد از طفوليت بقا مىدهد شما را تا ميرسيد بسختترين قوة خود كه منتهى سن شبابست و آن از سى سالگيست تا چهل و بر همين قياس است قوله * ( ثُمَّ لِتَكُونُوا شُيُوخاً ) * يعنى بعد از سن شباب باقى ميگذارد شما را تا ميگرديد پيران * ( وَمِنْكُمْ مَنْ يُتَوَفَّى مِنْ قَبْلُ ) * و برخى از شما آن كس است كه قبض روح او مىشود پيش از سن شيخوخيت و قوله * ( وَلِتَبْلُغُوا ) * در اين تقدير است كه و يفعل ذلك لتبلغوا يعنى مىكند نقل سن بسن ديگر پيش شيخوخيت يا قبل از بلوغ شباب تا برسيد * ( أَجَلًا مُسَمًّى ) * بمدتى نام برده شده كه وقت موتست يا قيامت * ( وَلَعَلَّكُمْ تَعْقِلُونَ ) * و تا شايد كه شما تعقل كنيد در آفرينش خود و در انتقال خود از درجه اى بدرجه اى و به اين حجج و غير او عارف شويد به خالق خود و راه بريد بربوبيت او .\r\n68 - * ( هُوَ الَّذِي ) * او آن كسيست كه بمحض قدرت * ( يُحْيِي ) * زنده ميگرداند شما را * ( وَيُمِيتُ ) * و ميميراند * ( فَإِذا قَضى أَمْراً ) * پس چون حكم كند بامرى يعنى هر گاه اراده نمايد كه كارى پديد آورد از احيا و اماتهء و ساير مقدورات * ( فَإِنَّما يَقُولُ ) * پس جز اين نيست كه گويد * ( لَه ) * مر آن امر را كه * ( كُنْ ) * بباش * ( فَيَكُونُ ) * پس بباشد بلا تأخير يعنى تكوين آن مينمايد بدون احتياج بآلتى و عدّتى و مدتى و كلفتى چه مقتضى قدرت ذاتيه بر هيچ چيز موقوف نيست\r\n","description":"","footnote":"","page_name":" 162 ","page_number":162},
  {"content":"\r\nو چون كفار با كثرت دلايل واضحه و حجج بينه در مقام جدال و عناد بودند از اين جهت بعد از ايراد بينات در صدد تهديد ايشان درآمده بر سبيل تعجب مىفرمايد كه :\r\n69 - * ( أَ لَمْ تَرَ ) * آيا نمىبينى * ( إِلَى الَّذِينَ ) * بسوى آنان كه * ( يُجادِلُونَ ) * جدال و نزاع ميكنند * ( فِي آياتِ اللَّه ) * در آيتهاى خدا كه حجج فرآنيه و ساير معجزات دنيويه است * ( أَنَّى يُصْرَفُونَ ) * چگونه و بچه نوع برگردانيده مىشوند از تصديق نمودن به آن با وجود وفور دلايل و آيات .\r\n70 -\r\n* ( الَّذِينَ كَذَّبُوا ) * مجادلان آنانند كه تكذيب كردند و نگرويدند * ( بِالْكِتابِ ) * به قرآن * ( وَبِما أَرْسَلْنا بِه ) * و به آنچه فرستاده‌ايم به آن چيز * ( أَرْسَلْنا ) * پيغمبران خود را از كتب آسمانى ، و ميتواند بود كه مراد از كتاب جنس كتب آسمانى باشد و بما ارسلنا وحى و احكام شرايع يعنى ايشان بكتابها و احكام شرعيه تصديق نكردند * ( فَسَوْفَ يَعْلَمُونَ ) * پس زود باشد كه بدانند عاقبت تكذيب و خاتمه ناگرويدگان را .\r\n71 - * ( إِذِ الأَغْلالُ ) * وقتى كه غلهاى آتشين * ( فِي أَعْناقِهِمْ ) * در گردنهاى ايشان باشد ايراد كلام به صورت جمله اسميه كه دالست بر ثبوت اغلال در زمان حال و ماضى و استقبال به جهت تيقن آن است چه امور مستقبلهء متيقنه در قوه ماضى و حال است كقوله * ( وَالسَّلاسِلُ يُسْحَبُونَ ) * عطف است بر اغلال و جمله فعليه در موضع حال و يا مبتدا است و جمله فعليه خبر او و على كلا التقدير عايد محذوف است كه آن لفظ بها است ، يعنى زنجيرها در گردن كفار باشد در حالتى كه كشيده شوند به آن 72 - * ( فِي الْحَمِيمِ ) * در آب جوشان يعنى با زنجيرها كشيده مىشوند در آبى بغايت گرم وهب بن منبه از حضرت رسالت صلى اللَّه عليه و آله و سلم روايت كند كه حق سبحانه در دوزخ ابرى سياه بيافريند و ايشان را گويد كه شما را چه آرزو است ايشان گويند آرزوى آب سرد داريم حق سبحانه ابر را امر فرمايد كه بجاى باران غلها و سلسلها بر سر ايشان ببارد و بندها بر سر بندهاى ايشان آيد و غلها بر بالاى غلها پس بند بر بند و غل بر غل شوند آن گاه از آن ابر آتش ببارد و دوزخ گرمتر شود * ( ثُمَّ فِي النَّارِ يُسْجَرُونَ ) * بعد از آن در آتش دوزخ سوخته شوند .\r\n73 - * ( ثُمَّ قِيلَ لَهُمْ ) * بعد از آن گفته شود ، يعنى ملائكه از روى توبيخ بايشان گويند * ( أَيْنَ ما كُنْتُمْ ) * كجااند آنان كه بوديد شما كه * ( تُشْرِكُونَ ) * كه انباز ميگرفتيد ايشان را و ميپرستيديد 74 - * ( مِنْ دُونِ اللَّه ) * بجز از خداى و از ايشان توقع نفع و ضرر داشتيد و دعوى ميكرديد كه هؤُلاءِ شُفَعاؤُنا عِنْدَ اللَّه ؟ * ( قالُوا ) * گويند دوزخيان كه آن شريكان * ( ضَلُّوا ) * عنّا گمشدند از ما و نمييابيم ايشان را ، و اينحكايت قبل از آن باشد كه بمعبودان خود رسند يا آنكه مراد آن باشد\r\n","description":"","footnote":"","page_name":" 163 ","page_number":163},
  {"content":"\r\nكه ضايع شد از ما امداد ايشان يعنى ما از ايشان توقع مدد داشتيم و ايشان ما را درين عذاب و نكال و عقاب بگذاشتند و هيچ نفعى بما نرسانيدند پس گوئيا كه از ما غايباند و اگر چه بحسب ظاهر حاضرند * ( بَلْ لَمْ نَكُنْ نَدْعُوا ) * بلكه بر ما ظاهر گشت كه نبوديم كه خوانده باشيم * ( مِنْ قَبْلُ ) * پيش از اين در دنيا * ( شَيْئاً ) * چيزى كه معتد به باشد يعنى غرض از عبادت آنست كه از جانب معبود نفعى بعابد رسد و چون دانستيم كه از ايشاى نفعى و دفع ضررى متصور نيست پس بر ما ظاهر شد كه ايشان در نفس الامر هيچ نبوده‌اند و ما ايشان را چيزى پنداشته بوديم ، و هم چنان كه خداى تعالى مجادلان را فرو گذاشت * ( كَذلِكَ يُضِلُّ اللَّه ) * همچنين فرو ميگذارد خداى * ( الْكافِرِينَ ) * جميع كافران را تا در آخرت راه نبرند به چيزى كه از آن منتفع شوند يا هم چنان كه باطل گردانيد خداى آن چيزى را كه كفار اميد به آن ميداشتند و توقع نفى به آن تصور ميكردند از عبادت اصنام همچنين ضايع گرداند آنچه جميع اصناف كفار تصور نفعى از آن كرده باشند از ساير اعمال سيئه يا هم چنان كه طمع ايشان را از نيل منفعت منصرف گردانيد همچنين ايشان را از راه راست كه موصل بهشت است بگرداند ، القصه چون كفار از عبادت اصنام پشيمان شوند ملائكه بر سبيل توبيخ بايشان خطاب كنند 75 - * ( ذلِكُمْ ) * اين اضلال يا عذاب و عقاب شما را امروز * ( بِما كُنْتُمْ تَفْرَحُونَ ) * بسبب آنست كه بوديد كه فرحناك و خوشحال مىبوديد * ( فِي الأَرْضِ ) * در زمين يعنى در دنيا * ( بِغَيْرِ الْحَقِّ ) * به چيزى كه حق نبود از عبادت اوثان و تكذيب رسولان و عداوت و طغيان * ( وَبِما كُنْتُمْ تَمْرَحُونَ ) * و بسبب آن كه بوديد كه بسيار نشاط مىكرديد و به جهت وقوع مكاره و بلايا بر انبياء .\r\n76 - * ( ادْخُلُوا ) * درآييد اى اهل شرك و طغيان * ( أَبْوابَ جَهَنَّمَ ) * بدرهاى هفتگانه دوزخ كه براى شما منقسم شده يعنى هر طايفه اى بدركه اى درآئيد * ( خالِدِينَ فِيها ) * در حالتى كه جاويد - ماندگان باشيد در آن * ( فَبِئْسَ مَثْوَى الْمُتَكَبِّرِينَ ) * پس بد آرامگاهيست مر گردنكشان و طاغيان را دركهء آخرين دوزخ كه جهنم است ، اطلاق لفظ بئس بر آن با آنكه حسن است به جهت تنفر طبعست از آن هم چنان كه تنفر عقل از قبيح پس از اين حيثيت اسناد بئس به او حسن باشد و نظم كلام اگر چه مقتضى آنست كه در موضع مثوى مدخل باشد ليكن چون دخول مقيد بخلود سبب ثوى است از اين جهت تعبير آن بمثوى شده است و چون ابواب و دركات جهنم معد و مهيا است از براى ارباب شرك و عناد :\r\n77 - * ( فَاصْبِرْ ) * پس شكيبايى كن اى محمد بر ايذاى قوم يعنى بر طريق حق و منهج انداز و تخويف ثابت قدم باش اگر چه آن مستلزم مشقت و اذيت باشد * ( إِنَّ وَعْدَ اللَّه ) * بدرستى كه\r\n","description":"","footnote":"","page_name":" 164 ","page_number":164},
  {"content":"\r\nوعده خدا بنصرت اولياء و اهلاك اعداء در دنيا و عقبى * ( حَقٌّ ) * درست و راستست و بلا شبهه واقع خواهد شد * ( فَإِمَّا نُرِيَنَّكَ ) * لفظ ما زائده است به جهت تأكيد معنى شرط و لهذا در اين صورت لحوق نون تأكيد جايز است و بدون ما ممتنع و جزاى شرط محذوف يعنى پس هر آينه اگر بنمائيم ترا در زمان حيات * ( بَعْضَ الَّذِي نَعِدُهُمْ ) * برخى از آنچه وعده ميدهيم ايشان را از عذاب و عقاب پس آن جزاى ايشانست هم چنان كه در جنگ بدر واقع شد از قتل و اسر * ( أَوْ نَتَوَفَّيَنَّكَ ) * يا اگر بميرانم ترا و با جوار رحمت خود بريم پيش از ظهور آن عذاب * ( فَإِلَيْنا يُرْجَعُونَ ) * پس بسوى ما بازگرديده خواهند شد در روز قيامت و جزاى خود خواهد يافت يعنى به هيچ وجه ايشان را فرو - گذاشت نخواهيم كرد . آورده‌اند كه كفار از روى جدال از حضرت رسالت صلى اللَّه عليه و آله و سلم اقتراح آيات كثيره ميكردند چون روان كردن چشمه ها و ظاهر كردن بستانها بانواع ميوه ها در حضور ايشان و تصاعد نمودن بر آسمان و غير آن چنان كه در سورهء بنى اسرائيل مذكور شد حق سبحانه آيه فرستاد كه .\r\n78 - * ( وَلَقَدْ أَرْسَلْنا رُسُلًا ) * و بتحقيق كه فرستاديم پيغمبران را * ( مِنْ قَبْلِكَ ) * پيش از زمان تو * ( مِنْهُمْ ) * بعضى از ايشان * ( مَنْ قَصَصْنا عَلَيْكَ ) * آن كسانىاند كه خوانده‌ايم قصهء ايشان را بر تو و آنها بيست و نه پيغمبرند * ( وَمِنْهُمْ ) * و بعضى ديگر از ايشان * ( مَنْ لَمْ نَقْصُصْ عَلَيْكَ ) * نخوانده‌ايم قصهء ايشان را بر تو اما نام ايشان را دانسته اى چون اليسع و غير آن و بعضى ديگر كه نه نام ايشان به تو گفته‌ايم و نه قصهء ايشان بر تو خوانده‌ايم ، و بدانكه روايت مختلفه در عدد انبياء عليهم السّلام واقع شده يك روايت آنست كه ايشان صد و بيست و چهار هزار بودند و در روايت ديگر آمده كه ايشان هشت هزار بودند چهار هزار بنى اسرائيل و چهار هزار ديگر از غير ايشان و اما آنچه مشهور است روايت اولى است و ايمان آوردن بايشان مشروط بتعيين عدد و معرفت انساب و اسامى ايشان نيست حاصل كه ما جميع پيغمبران را فرستاديم * ( وَما كانَ لِرَسُولٍ ) * و نبود هيچ پيغمبرى را * ( أَنْ يَأْتِيَ بِآيَةٍ ) * آنكه بياورد معجزه اى كه نشانهء نبوت او باشد * ( إِلَّا بِإِذْنِ اللَّه ) * مگر به دستورى خداى تعالى و فرمان او يعنى اى مقترحان معاند شما از پيغمبر من اقتراح معجزات ميكنيد و حال اينكه هيچ پيغمبر مستقل نيست در اظهار معجزه بدون اذن من و عدم اذن در معجزات مذكوره به جهت آنست كه حكمت و مصلحت من مقتضى عدم وقوع آنست ، آن گه وعيد ايشان مينمايد كه * ( فَإِذا جاءَ أَمْرُ اللَّه ) * پس چون بيايد فرمان خداى به عذاب اهل اقتراح بعد از وضوح دلالت آيات بر صدق نبوت سيد البريات * ( قُضِيَ ) * حكم كرده شود * ( بِالْحَقِّ ) * براستى ميان اهل ايمان و كفر و ساير ابرار و فجار يعنى مشرك مبطل معذب گردد و مؤمن محقق نجات يابد * ( وَخَسِرَ هُنالِكَ ) * و زيان كنند آنجا * ( الْمُبْطِلُونَ ) *\r\n","description":"","footnote":"","page_name":" 165 ","page_number":165},
  {"content":"\r\nاهل بطلان يعنى معاندانى كه بعد از ديدن معجزه كه دلالت بر نبوت مىكند ديگر اقتراح معجزه ميكنند و مع هذا در صدد ابطالاند در آن روز از جنت محروم باشند و معذب بانواع عقوبت ، پس به جهت الزام حجت بر اهل انكار تعداد نعمت خود مىكند و ميگويد :\r\n79 - * ( اللَّه ) * خداى به حق و معبود مطلق * ( الَّذِي جَعَلَ لَكُمُ الأَنْعامَ ) * آن كسى است كه بيافريد براى منفعت شما جنس چهارپايان را از شتر و گاو و گوسفند و اسب و استر و غير آن * ( لِتَرْكَبُوا مِنْها ) * تا سوار مىشويد بعضى از آن را چون اسب و استر * ( وَمِنْها تَأْكُلُونَ ) * و برخى ديگر را از آن ميخوريد چون گوسفند و برخى ديگر قابليت هر دو را دارند چون شتر و گاو :\r\n80 -\r\n* ( وَلَكُمْ فِيها ) * و مر شما راست در چهارپايان * ( مَنافِعُ ) * منفعت بسيار چون شير و پشم و موى و جز آن * ( وَلِتَبْلُغُوا عَلَيْها ) * و آفريد ايشان را تا برسيد به جهت سفر كردن بر آن يعنى بر برخى از آن * ( حاجَةً فِي صُدُورِكُمْ ) * بحاجتى كه در سينه هاى شما است از تجارت نمودن در بلاد متقاربه و متباعده و زيارت كردن و حج گذاردن و ساير امور دينيه و دنيويه * ( وَعَلَيْها ) * و بر چهارپايان يعنى شتران كه كشتى بيابانند * ( وَعَلَى الْفُلْكِ ) * و بر كشتيهاى دريا * ( تُحْمَلُونَ ) * برداشته مىشويد يعنى چون كه خداى تعالى عالم بود باحتياج عباد به مسافرت بر و بحر پس مركبى از براى بر و مركبى به جهت بحر تعيين فرمود و پيش بعضى مراد از انعام شترانند زيرا كه آنها در اكثر عادات جامع صفت ركوب و اكل و حملند بخلاف حيوان ديگر و بدانكه لاماتى كه ( 1 ) در آيه واقع شده است از براى غرض است پس مراد حق سبحانه در خلق اينها انتفاع بندگان باشد و چون او مريد فعل قبيح نيست پس مراد او از انتفاع بر وجه قربت و طاعت است و اباحت نه بر طريق حرمت ، و اختيار * ( عَلَى ) * بر * ( فِي ) * در * ( عَلَى الْفُلْكِ ) * با آنكه در جاى ديگر فرمود كه قُلْنَا احْمِلْ فِيها مِنْ كُلٍّ زَوْجَيْنِ اثْنَيْنِ به جهت مزاوجت است و يا به جهت تنبيه بر صحت معنى مراد بهر دو اعتبار ، و تغيير نظم در اكل بسبب آنست كه اكل در مظان ضرورتست بخلاف ركوب و يا به جهت آنكه مقصود از اكل تعيش و تلذذ است و غرض از ركوبگاهست كه به جهت اغراض دينيه واجبه يا مندوبه است و يا به جهت فرق ميان عين و منفعت و بعد از تعداد اين نعم توبيخ كفار مينمايد به اينكه :\r\n81 - يُرِيكُمْ و مينمايد خداى شما رااتِه نشانهاى خود كه دلالت مىكند\r\n\r\n","description":"","footnote":"\r\n( 1 ) مراد از لامات ، لام * ( لِتَرْكَبُوا ) * و لام * ( وَلَكُمْ فِيها مَنافِعُ ) * و لام * ( وَلِتَبْلُغُوا ) * است و باصطلاح نحويون لام اول و سيم از براى تعليل و لام دوم از براى انتفاعست و متكلمين لام تعليل را لام غرض نامند و چون خداى تعالى كامل و غنى بالذاتست گويند : مراد ما از غرض ، غايت فعل پروردگار است كه موجب تكميل و انتفاع مخلوق خواهد شد ولى حكماء بر آنند كه غرض ، آن غايتيست كه فاعل بسبب آن كامل و منتفع گردد از اينرو گويند افعال خداوند معلل باغراض نيست .\r\n","page_name":" 166 ","page_number":166},
  {"content":"\r\nبر كمال قدرت و فرط رحمتأَيَّ آياتِ اللَّه پس كدام آيت از آيتهاى خداى رانْكِرُونَ انكار ميكنيد چه هيچكدام از آنها از غايت ظهور قابل انكار نيست و چون تفرقهء ميان مذكر و مؤنث در اسماى اجناس قليل الاستعمال است از اين جهت ايثارأَيَّ بر آيه نموده ، پس تهديد اهل عناد و انكار مىكند و ميگويد كه :\r\n82 - * ( أَ فَلَمْ يَسِيرُوا ) * آيا سير نكرده‌اند منكران قدرت * ( فِي الأَرْضِ ) * در زمين عاد و ثمود در وقت تجارت بيمن و شام * ( فَيَنْظُرُوا كَيْفَ كانَ ) * تا بنگرند كه چگونه بود * ( عاقِبَةُ الَّذِينَ مِنْ قَبْلِهِمْ ) * سرانجام كار آن كسانى كه پيش از ايشان بودند * ( كانُوا ) * بودند ان امم ماضيه * ( أَكْثَرَ مِنْهُمْ ) * بيشتر از ايشان از روى عدد و عدد * ( وَأَشَدَّ قُوَّةً ) * و سختتر از روى توانايى * ( وَآثاراً فِي الأَرْضِ ) * و از روى نشانها در زمين كه آن قصور ميشده و قلاع مرتفعه و حصون متعاليه است و گويند كه مراد از اشديت آثار نشانهاى اقدام ايشانست در زمين كه دالست بر كبر اجرام ايشان با وجود اين قوت و شدت چون تكذيب رسل كردند و انكار آيات نمودند حق سبحانه ايشان را به عذاب مستأصل ساخت * ( فَما أَغْنى عَنْهُمْ ) * پس دفع نكرد و باز نداشت از ايشان عذاب را * ( ما كانُوا يَكْسِبُونَ ) * آنچه بودند كه ميكردند از جمع مال و سپاه و بنيان ، و مىتواند بود كه ماء اولى استفهاميه باشد و منصوب المحل به * ( أَغْنى ) * و ثانيه مصدريه يعنى چه چيز را دفع كرد كسب كردن ايشان .\r\n83 - * ( فَلَمَّا جاءَتْهُمْ ) * پس آن هنگام كه آمدند بديشان * ( رُسُلُهُمْ ) * پيغمبران ايشان * ( بِالْبَيِّناتِ ) * بمعجزات بينه و آيات باهره * ( فَرِحُوا ) * شاد شدند * ( بِما عِنْدَهُمْ ) * به آنچه نزديك ايشان بود * ( مِنَ الْعِلْمِ ) * از دانش خود و استحقار علم رسولان كردند مراد از علم ايشان يا عقايد زايغه و شبهات داحضهء ايشان بود چون اعتقاد بعدم بعث و تعذيب و عدم وقوع قيامت و غير آن لقولهم وَما أَظُنُّ السَّاعَةَ قائِمَةً وَلَئِنْ رُجِعْتُ إِلى رَبِّي إِنَّ لِي عِنْدَه لَلْحُسْنى ، وَلَئِنْ رُدِدْتُ إِلى رَبِّي لأَجِدَنَّ خَيْراً مِنْها مُنْقَلَباً و از غايت جهل مركب اين را علم ميگفتند و يا علم مكاسب و تجارات كقوله تعالى يَعْلَمُونَ ظاهِراً مِنَ الْحَياةِ الدُّنْيا وَهُمْ عَنِ الآخِرَةِ هُمْ غافِلُونَ و ذلِكَ مَبْلَغُهُمْ مِنَ الْعِلْمِ يعنى چون پيغمبران علم ديانات را كه مباين علم ايشان بود از حيثيت رفض دنيا و ترك ملاذّ و مشتهيات بايشان آوردند التفات به آن نكردند و تصغير آن نمودند و اعتقاد كردند كه هيچ علمى در جلب نفع و فوايد بعلم ايشان نميرسد يا علم طبايع و تنجيم و علم فلاسفه و دهريه چنان كه در خبر است كه حكماى يونان هر گاه كه وحى انبياء عليهم السلام را استماع ميكردند استحقار آن مينمودند و در دفع و تصغير آن ميكوشيدند و نسبت با علم خود آن را حمل بر جهل ميكردند ، و در روايت آمده كه چون موسى عليه السّلام اظهار دعوت\r\n","description":"","footnote":"","page_name":" 167 ","page_number":167},
  {"content":"\r\nنمود سقراط حكيم را گفتند كه چرا به شهر موسى مهاجرت نميكنى تا از او كسب علوم دينيه نمايى او گفت كه ما بحليه تهذيب اخلاق آراسته‌ايم و بزيور صلاح نفس پيراسته محتاج تهذيب كسى نيستيم ، و گويند مراد از علم علم وحى است و فرح بمعنى ضحك يعنى ايشان بر سبيل استهزاء مىخنديدند به آنچه نزد رسولان بود از علم وحى و بمعجزات نبويّة و احكام شرعيه تمسخر مينمودند و مؤيد قول اخير است اينكه * ( وَحاقَ بِهِمْ ) * و فرود آمد و احاطه نمود بايشان * ( ما كانُوا بِه يَسْتَهْزِؤُنَ ) * جزاى آنچه بودند كه به آن استهزا ميكردند و گويند كه فاعل * ( فَرِحُوا ) * انبياءاند و معنى آنست كه چون رسولان تمادى جهل كفار و سوء عاقبت ايشان را كه نزول عذاب است مشاهده كردند فرحان شدند به آنچه داده شده بود بايشان از معرفت و علم شريعت و بشكرگذارى آن اقدام نمودند و احاطه نمود به كفار جزاى جهل و استهزاء ايشان .\r\n84 - * ( فَلَمَّا رَأَوْا ) * پس آن هنگام كه بديدند * ( بَأْسَنا ) * سختى عذاب ما را در دنيا ملجأ و مضطر گشتند * ( قالُوا آمَنَّا ) * گفتند ايمان آورديم و گرويديم * ( بِاللَّه وَحْدَه ) * به خداى در حالتى كه يگانه است و يكتا * ( وَكَفَرْنا ) * و كافر شديم * ( بِما كُنَّا بِه مُشْرِكِينَ ) * به آنچه بوديم به آن شرك آرندگان از اصناف اوثان :\r\n85 - * ( فَلَمْ يَكُ يَنْفَعُهُمْ ) * پس نبود كه سودى كند ايشان را * ( إِيمانُهُمْ ) * گرويدن ايشان * ( لَمَّا رَأَوْا بَأْسَنا ) * آن هنگام كه ديدند شدت عذاب ما را زيرا كه در وقت معاينه عذاب تكليف مرتفع است و صحت قبول ايمان فرع زمان تكليف پس در حين بأس ممتنع باشد قبول ايمان و لهذا ايثار * ( فَلَمْ يَكُ يَنْفَعُهُمْ ) * بر لم ينفعهم نموده كه مشعر است بر عدم صحت ايمان و امتناع قبول آن و مثل اينست ما كانَ لِلَّه أَنْ يَتَّخِذَ مِنْ وَلَدٍ يعنى صحيح نيست كه خدا فرا گيرد فرزند را و بدانكه فَما أَغْنى نتيجهء كانُوا أَكْثَرَ مِنْهُمْ است و قوله فَلَمَّا جاءَتْهُمْ رُسُلُهُمْ جارى مجراى بيان و تفسير فَما أَغْنى عَنْهُمْ از قبيل رزق زيد المال فمنع المعروف فلم يحسن الى الفقراء و قوله فَلَمَّا رَأَوْا بَأْسَنا تابع آيه فَلَمَّا جاءَتْهُمْ است و قوله * ( فَلَمْ يَكُ يَنْفَعُهُمْ إِيمانُهُمْ ) * متفرع بر قول * ( لَمَّا رَأَوْا بَأْسَنا ) * و قوله * ( سُنَّتَ اللَّه ) * منصوبست بر مصدريت يعنى سنت نهاده است خداى تعالى عدم صحت قبول ايمان را در حين باس سنت نهادنى يعنى وضع كرده عادت و طريقهء خود * ( الَّتِي قَدْ خَلَتْ ) * از طريقه اى كه گذاشته است * ( فِي عِبادِه ) * در ميان بندگان او از امم ماضيه ، يعنى اين طريقهء مستمره بود در جاحدان زمان پيش * ( وَخَسِرَ هُنالِكَ ) * اسم مكان در اين مقام مستعار است از براى زمان يعنى زيانكار شدند در زمان رويت بأس * ( الْكافِرُونَ ) * ناگرويدگان به جهت عدم نفع ايمان در آن زمان .\r\n","description":"","footnote":"","page_name":" 168 ","page_number":168},
  {"content":"\r\n\r\nسورة حم السجدة\r\nاين سوره را سورة المصابيح خوانند ، و حم فصلت نيز خوانند و نزول آن در مكه بوده ، و آيات آن پنجاه و چهار است بعدد كوفى ، و پنجاه و سه حجازى ، و پنجاه و دو بصرى و شامى ، اختلاف آن در دو آيه است حم كوفى عادٍ وَثَمُودَ حجازى و كوفى .\r\nاز ابى بن كعب مرويست كه حضرت رسول صلى اللَّه عليه و آله و سلم فرمود كه هر كه يك بار سورهء حم سجده را تلاوت نمايد بهر حرفى از آن ده حسنه در نامهء اعمال او ثبت نمايند ، و ذريح محاربى از امام جعفر صادق عليه السّلام روايت كند كه هر كه اين سوره را تلاوت كند روز قيامت نور او مقدار مد بصر باشد و در آن روز فرحان و شادان بود و در دنيا محمود و مغبوط باشد بر وجهى كه همهء مردمان بر احوال او رشك برند و از خداى تعالى تمناى آن كنند .\r\nو بدانكه حق سبحانه اختتام سورهء مؤمن بذكر منكران آيات نمود و افتتاح اين سوره نيز به مثل آن كرده فرمود كه :\r\n* ( بِسْمِ اللَّه الرَّحْمنِ الرَّحِيمِ حم 1 - تَنْزِيلٌ مِنَ الرَّحْمنِ الرَّحِيمِ 2 - ) * برخى از اقوال علما در تفسير اين دو حرف در سورهء مؤمن تحرير يافت و وجه اشتراك آن در افتتاح اين سور سبعه مشاكله آنها است بامور مختصه كه در سورهء ديگر نيست و آن استفتاح آن سور است بصفت كتاب و تشاكل كلام در نظم و معنى و تقارب آن در طول و قصر ، و ببايد دانست كه حم اگر اسم سوره است پس تنزيل خبر اوست و معنى آنست كه اين سوره فرو فرستاده شده از جانب خداى بخشنده بجميع مردمان مهربان بمؤمنان و اگر از براى تعديد حروفست پس * ( تَنْزِيلٌ ) * كه مصدر است بمعنى مفعول خبر مبتداى محذوفست . يعنى قرآن منزل گشته از جانب خدايى كه متصف بايندو صفت است و در تخصيص اضافهء * ( تَنْزِيلٌ ) * بايندو صفت دلالتست بر آنكه قرآن مناط مصالح دينيه و دنيويه است ، و ميتواند بود كه تنزيل مبتدا باشد و مصحح ابتدائيت آن باشد تخصيص آن بصفت و خبر آن قوله :\r\n3 - * ( كِتابٌ ) * يعنى فرو فرستاد كه از جانب خدايى است كه رحمن و رحيم است كتابيست كه * ( فُصِّلَتْ آياتُه ) * تفصيل داده شده آيتهاى آن در معانى مختلفه از احكام و امثال و مواعظ و امر و نهى و ترغيب و ترهيب و وعد و وعيد و حلال و حرام و حق و باطل ، و يا آنكه تفصيل آيات باعتبار نظم و فصول آن باشد بر احسن نظام و اوضح بيان و بنا بر دو قول اول * ( كِتابٌ ) * بدل تَنْزِيلٌ\r\n","description":"","footnote":"","page_name":" 169 ","page_number":169},
  {"content":"\r\nاست يا خبر بعد از خبر يا خبر مبتداى محذوف و بر هر تقدير معنى آنست كه قرآن كتابيست كه مميز و مبين است آيات آن باعتبار لفظ و معنى * ( قُرْآناً عَرَبِيًّا ) * در حالتى كه قرآنى است تازى ، و مىتواند بود كه نصب آن بر مدح باشد يعنى مدح ميكنم و ستايش مينمايم قرآنى را كه بلغت عربيست و ثابت و كاينست * ( لِقَوْمٍ يَعْلَمُونَ ) * از براى گروهى كه دانند لغات عربيه را يا از براى اهل علم و نظر ، اين امتنانست به سهولت فهم آن ، و بدانكه جار و مجرور صفت بعد از صفت قرآن است بتقدير كاينا چنان كه مفسر شد و مىتواند بود كه صلهء تَنْزِيلٌ باشد يا * ( فُصِّلَتْ ) * اما اول اجود است تا موجب تفريق صفات بصله نشود چه آنچه بعد از اين واقع شده نيز صفت قرآنست و هو قوله :\r\n4 - * ( بَشِيراً وَنَذِيراً ) * يعنى قرآنى كه مژده دهنده است مر جماعتى را كه بآنعمل كنند و بيم كننده بدوزخ مرا نهارا كه به آن نگروند و با وجود اين صفات جليله و نعوت جميله * ( فَأَعْرَضَ ) * پس روى برتافتند از قبول آن * ( أَكْثَرُهُمْ ) * بيشترين مردمان * ( فَهُمْ لا يَسْمَعُونَ ) * پس ايشان نميشنوند بسمع قبول به جهت عدم تامل و تدبر ايشان در آن .\r\n5 - * ( وَقالُوا ) * و گفتند مشركان به جهت نوميد ساختن تو از ايمان خود * ( قُلُوبُنا فِي أَكِنَّةٍ ) * دلهاى ما در پوشها است * ( مِمَّا تَدْعُونا ) * از فهم آن چيزى كه ميخوانى ما را * ( إِلَيْه ) * بسوى آن يعنى قرآن را در نمييابيم * ( وَفِي آذانِنا ) * و در گوشهاى ما * ( وَقْرٌ ) * گرانيست از استماع قرآن پس آنچه بر ما ميخوانى نميشنويم * ( وَمِنْ بَيْنِنا وَبَيْنِكَ ) * و ميان ما و ميان تو * ( حِجابٌ ) * پرده ايست كه مانع رسيدن ما است به تو اين تمثيلات به جهت بيان غايت تباعد قلوب ايشانست از تعقل مدعو به و عدم اعتقاد ايشان به آن بر وجهى كه گوئيا آن قلوب در اغطيه و اغشيه است و منع اجتماع از استماع آن بر طريقى كه گوئيا قوة سامعه از ايشان مسلوب است و دور داشتن خود را از مواصله و مخالطه برسول صلى اللَّه عليه و آله و سلم بر نحوى كه گوئيا ميان ايشان حاجزى عظيم است كه مانع مشاهده است ، و فايده ذكر * ( مِنْ ) * اشعار است بر كمال مباينت زيرا كه معنى آن بر اين طريق است كه حجاب ابتدائيست ميان ما و ابتدائيست ميان تو كه مستوجب جميع مسافت متوسطه است بر طرزى كه در هيچ جزو از اجزاى آن فراغى و خلائى نيست و بدانكه * ( قُلُوبُنا فِي أَكِنَّةٍ ) * در معنى على قلوبنا اكنة است چنان كه إِنَّا جَعَلْنا عَلى قُلُوبِهِمْ أَكِنَّةً در معنى ، انا جعلنا فى قلوبهم أكنه است پس بحسب معنى * ( قُلُوبُنا فِي أَكِنَّةٍ ) * بر نمط * ( فِي آذانِنا وَقْرٌ ) * باشد و بحسب ظاهر لفظ اگر چه طباق منتفى است اما مطمح نظر مطابيع بر مراعات طباقست بحسب معنى ، در تفسير طبرسى مذكور است كه ابو جهل جامه اى را ميان خود و ميان پيغمبر صلى اللَّه عليه و آله و سلم پرده ساخت و در پس آن رفت و گفت اى محمّد تو از آن جانب و ما از اين طرف * ( فَاعْمَلْ ) * پس عمل كن تو بر دين و مذهب خود * ( إِنَّنا عامِلُونَ ) * بدرستى كه ما عمل\r\n","description":"","footnote":"","page_name":" 170 ","page_number":170},
  {"content":"\r\nكنندگانيم بر كيش و ملت خود و بعضى گفته‌اند كه معنى آنست كه تو سعى كن در هلاك ما كه ما نيز در هلاك تو سعى مىكنيم يا كوشش كن در ابطال امر ما كه ما نيز در ابطال امر تو تقصير نمى - كنيم ، يا تو كارى كن از براى آخرت خود كه ما براى دنياى خود عمل مىكنيم ، چون مشركان تعنت و تحكم از حد بردند حق سبحانه رسول خود را امر نمود كه :\r\n6 - * ( قُلْ ) * بگو مر اين جماعت تيره ضمير را * ( إِنَّما أَنَا ) * جز اين نيست كه من * ( بَشَرٌ مِثْلُكُمْ ) * آدميم مانند شما يعنى از جنس شما نه از جنس ملك و جن كه شما سخن ايشان را در نيابيد و فهم نكنيد و به چيزى شما را دعوت نمىكنم كه سمع را از او كراهت باشد و طبع از او تنفر نمايد بلكه مضمون دعوت من اينست كه * ( يُوحى إِلَيَّ ) * وحى كرده مىشود بسوى من اينكه * ( أَنَّما إِلهُكُمْ ) * جز اين نيست كه خداى شما * ( إِله واحِدٌ ) * خداى يگانه است كه هيچ شريكى نيست او را * ( فَاسْتَقِيمُوا إِلَيْه ) * پس استقامت نمائيد و راست بايستيد در توجه بسوى او يعنى بر توحيد و اخلاص طاعت يك جهت شويد و بجانب يمين و شمال كه طريق افراط و تفريط است التفات مى - نمائيد * ( وَاسْتَغْفِرُوه ) * و آمرزش طلبيد از او از سوء عقيده اى كه شركست يا از گناهان كه بعد از اسلام كنيد ، ما حصل آيه آنست كه چون من بمعجزات ظاهره اثبات نبوت خود مىنمايم پس بر شما واجب است كه تابع من شويد در جميع افعال و اقوال كه از جملهء آن توحيد است و خلوص عبادت آن گه تهديد ايشان مينمايد بر عدم اتباع و مىگويد كه * ( وَوَيْلٌ ) * و سختى عذاب * ( لِلْمُشْرِكِينَ ) * مر شرك آرندگان راست .\r\n8 - * ( الَّذِينَ ) * آنان كه * ( لا يُؤْتُونَ الزَّكاةَ ) * نميدهند زكات را به جهت بخل و عدم اشفاق بر بندگان كه از اعظم رذايل است * ( وَهُمْ ) * و حال آنكه ايشان * ( بِالآخِرَةِ ) * بسراى ديگر يعنى از بعث و نشور و حساب و قيامت * ( هُمْ كافِرُونَ ) * ايشانند ناگرويدگان تكرار ضمير به جهت تأكيد است و شبهه نيست در آنكه اين آيه دالست بر آنكه كفار مخاطب بفروعند و امتناع ايشان از زكات به جهت استغراق ايشانست در طلب دنيا و انكار آخرت ، در كشاف آورده كه تخصيص عدم ايتاء زكات از ميان اوصاف كفار به جهت آنست كه مال محبوب و مرغوبترين چيزيست بايشان بر وجهى كه آن را شفيق روح خود ميدانند پس صرف آن در راه خدا اقوى دليل و امتن برهانست بر ثبات قدم و استقامت و صدق نيت و نصوع طويت و خلوص سريرت چنان كه در جاى ديگر فرموده وَتَثْبِيتاً مِنْ أَنْفُسِهِمْ يعنى انفاق اموال سبب ثبات نفس است و لهذا مؤلفة القلوب بمال فريب مىخوردند و عصبيت و شكيمت ايشان شكسته مىگشت و اهل ردّه بعد از رسول بسبب منع زكات عدم ثبات ايشان شناخته مىشد و به جهت آن مسلمانان با ايشان محاربه ميكردند ، و ديگر آنكه اين تخصيص باعث مؤمنان\r\n","description":"","footnote":"","page_name":" 171 ","page_number":171},
  {"content":"\r\nاست بر أداى زكات و تخويف شديد از منع آن از آن حيثيت كه منع آن را از اوصاف مشركين شمرده و مقارن كفر ايشان گردانيده و از اينجاست كه حضرت رسالت صلى اللَّه عليه و آله و سلم فرمود كه\r\nالزكاة قنطرة الاسلام من عبرها نجى\r\nو اكابر مشركين اگر چه بعضى سخى بودند اما چون كه زكات را مثل جزيه مىپنداشتند كه هر ساله عاملى بيايد و بتحكم بستاند از اينجهت به آن راضى نمىشدند ، و در كنز العرفان مذكور است كه اين آيه صريحا دلالت مىكند بر وجوب زكات بر كافر به جهت تواعد او بر عدم ايتاى آن و لكن اداى آن در حال كفر صحيح نيست زيرا كه آن منافى اخلاص است و لهذا حق سبحانه فرمود كه وَما مَنَعَهُمْ أَنْ تُقْبَلَ مِنْهُمْ نَفَقاتُهُمْ إِلَّا أَنَّهُمْ كَفَرُوا بِاللَّه وَبِرَسُولِه و بقبول ايمان زكات از او ساقط مىگردد چنان كه حديث مشهور\r\nالاسلام يجبّ ما قبله\r\nشاهد است به آن پس اگر زكات در حالت كفر تلف شود بعد از اسلام ضامن آن نمىشود و بعضى از اهل تفسير معنى آيه بر اين حمل كرده‌اند كه كفار اعتقاد بزكوة ندارند و اعتراف به آن نمىنمايند يا آنكه بكلمهء توحيد كه زكات نفس است تكلم نمىنمايند يا آنكه مرتكب امرى نمىشوند كه به آن زكى شوند و پاكيزه گردند از نجاست شرك و آن قبول ايمانست و اعتراف نمودن بتوحيد ، و گفته‌اند كه كفار قريش حاج را اطعام مىكردند و جماعتى را كه ايمان به پيغمبر آورده بودند محروم مىساختند حق سبحانه اين آيه را دربارهء ايشان فرستاد ، و بعد از وعيد ايشان مرهم وعد بر جراحت حرمان اهل ايمان نهاده فرمود كه :\r\n8 - * ( إِنَّ الَّذِينَ آمَنُوا ) * بدرستى آنان كه ايمان آورده‌اند * ( وَعَمِلُوا الصَّالِحاتِ ) * و كرده‌اند عملهاى شايسته و ستوده * ( لَهُمْ أَجْرٌ ) * مر ايشانراست مزدى بر ايمان و عمل صالح * ( غَيْرُ مَمْنُونٍ ) * كه منت نهاده نشود يعنى ايشان را بر آن اجر منت ننهند زيرا كه منت فرع تفضل است و اجر عمل بر سبيل وجوب و در اكثر تفاسير * ( مَمْنُونٍ ) * بمعنى مقطوع است مأخوذ از مننت الحبل اذا قطعته پس معنى آنست كه ايشان را باشد اجرى دايمى كه اصلا سمت فنا و انقطاع نپذيرد و بعضى مفسران بر آنند كه آيه در شأن مرضى و هرمى نازل گشته كه در حال ضعف و عجز از أداء طاعت كما ينبغى بازمانند ، يعنى حق سبحانه همان مزد طاعت كه در ايام قوت داشته باشند بىنقص و قطع بايشان دهد مؤيد اينست آنچه منقولست از حضرت رسالت صلى اللَّه عليه و آله و سلم كه بنده چون بطاعتى مواظبت نمايد و بعد از آن به جهت عروض بيمارى از اتيان نمودن به مثل آن عاجز گردد حق سبحانه ملكى را كه بر او موكلست امر نمايد كه از براى وى مىنويسد عملى را كه در حالت صحت ميكرد تا وقتى كه از زندان بيمارى رو به فضاى تندرستى نهد يا از كلبهء فناروى بنزهتگاه بقاء نهد آن گه به جهت توبيخ كفار ميفرمايد كه :\r\n","description":"","footnote":"","page_name":" 172 ","page_number":172},
  {"content":"\r\n9 - * ( قُلْ ) * بگو اى محمّد مر كافران را * ( أَ إِنَّكُمْ ) * آيا شما * ( لَتَكْفُرُونَ ) * كافر ميشويد و نميگرويد ، استفهام بر سبيل تعجب است يعنى چگونه و بچه وجه كافر ميشويد * ( بِالَّذِي خَلَقَ الأَرْضَ ) * بآنكسى كه بيافريد زمين را * ( فِي يَوْمَيْنِ ) * در دو روز ( 1 ) كه يكشنبه بوده و دو شنبه ، و از بعضى علماء منقولست كه روز يك شنبه اصل زمين را خلق فرمود و در روز دوشنبه آن را منبسط ساخت ، و در اكثر تفاسير مذكور است كه مراد دو روز است يا دو نوبت كه در هر نوبت آنچه ميخواست باسرع وجهى ايجاد فرمود و ميتواند بود كه مراد از اول اجزاى ارضى باشد كه مشترك است در ميان جميع اجرام سفليه و از ثانى ايجاد صورت نوعيه ، بر هر تقدير حق سبحانه حبيب خود را امر ميفرمايد كه بكفار بگوى كه چگونه كافر ميشوند به كسى كه قادر است بر خلق زمين در دو روز * ( وَتَجْعَلُونَ لَه أَنْداداً ) * و ميگردانيد از براى او همتايان يعنى ميسازيد از براى او اشباه و امثال كه در نهايت عجزند * ( ذلِكَ ) * آن قادرى كه زمين را آفريد * ( رَبُّ الْعالَمِينَ ) * پروردگار جهانيانست و آفرينندهء جميع كائناتست و مالك تصرف در آن ، آيه دالست بر آنكه استدلال بر اثبات ذات و صفات او سبحانه به افعال است و دلالت افعال يا بدون واسطه است چون دلالت آن بر آنكه او سبحانه قادر است و عالم و يا بواسطه چون دلالت آن بر آنكه او سبحانه حى است و موجود و سميع و بصير ، و قوله :\r\n10 -\r\n* ( وَجَعَلَ فِيها رَواسِيَ ) * كلامى است مستأنف و معطوف نيست بر خلق به جهت وقوع فصل بينهما بشيء كه آن خارج صله است ، يعنى بيافريد حق سبحانه در زمين كوه هاى بلند پايه را * ( مِنْ فَوْقِها ) * از زير زمين و فايده فوقيت آنست كه تا منافع آن معروض باشد از براى طلاب و ظاهر شود از براى نظار و آنچه در او است از وجوه استبصار كه از جملهء آن عارف شدن بندگانست به آنكه ارض و جبال وضع اثقالست بر اثقال كه همهء آن محتاجند بممسكى كه آن قادر على الاطلاق است جلت قدرته و عظمته * ( وَبارَكَ فِيها ) * و بركت كرد در آن كوه ها يعنى بسيار گرداند منافع\r\n\r\n","description":"","footnote":"\r\n( 1 ) در سوره اعراف و هم در سوره هود شرحى راجع بخلقت آسمانها و زمين در مدت شش روز و اختلاف مفسرين در معنى * ( يَوْمِ ) * نوشتيم و نيكوترين وجهى كه در تفسير * ( فِي سِتَّةِ أَيَّامٍ ) * به نظر ميرسيد ذكر نموديم و اكنون بدين نكته اشاره ميكنيم كه حقتعالى در سوره اعراف و هود و فرقان و سجده و ق و حديد تصريح فرموده كه خلق آسمانها و زمين در شش روز بوده و از بعضى آيات مستفاد ميگردد كه آسمانها در دو روز و زمين نيز در دو روز آفريده شدند و در مدت دو روز نيز خلق مبادى ارزاق و تقدير اقوات اهل زمين بوده است مانند آيه 8 و 9 و 11 در همين سوره به شرط آنكه فى اربعة ايام را متعلق به * ( وَقَدَّرَ فِيها ) * تنها ندانيم بلكه با اعتبار * ( خَلَقَ الأَرْضَ فِي يَوْمَيْنِ ) * * ( وَجَعَلَ فِيها رَواسِيَ مِنْ فَوْقِها وَبارَكَ فِيها ) * و بنا بر اين مفاد اين جمله چنين مىشود كه حقتعالى زمين را در دو روز آفريد و تقدير اقوات را نيز در دو روز كه مجموعا چهار روز مىشود و با دو روزى كه آسمانهاى هفتگانه را در آن آفريد مجموعا شش روز مىشود و اگر گفته شود پس چرا حقتعالى صريحا نفرمود ( و قدر فيها اقواتها فى يومين ) و فرمود * ( فِي أَرْبَعَةِ أَيَّامٍ ) * تا نيازمند بدين توجيه نشويم در پاسخ اين سؤال گوئيم تعبير باربعة ايام از جهت اشعار به آنست كه دو روز خلق اقوات به دو روز خلق زمين اتصال و پيوستگى داشت .\r\n","page_name":" 173 ","page_number":173},
  {"content":"\r\nآن را از معادن و منابع و از نباتات و اشجار بدون زرع و غرس و ميتواند بود كه ضمير راجع بأرض باشد يعنى بركت داد زمين را باشجار و زروع و انعام و ساير نباتات و حيوانات * ( وَقَدَّرَ فِيها ) * و تقدير كرد در زمين * ( أَقْواتَها ) * روزيهاى اهل زمين را يعنى معين ساخت در آن از براى هر نوعى از جنس حيوانات آنچه به آن معيشت كنند ، يا آنكه مقدر گردانيد در آن اقواتى را كه ناشى شده است از آن به اين وجه كه حدوث هر قوت را بقطرى از اقطار مخصوص ساخت چون گندم و جو و برنج و خرما و ذرت و امثال آن كه هر يكى غالب قوت بلدىاند ، و فائده اختصاص استرباح بندگانست بطريق تجارت و بر هر تقدير تقدير اين اقوات نمود * ( فِي أَرْبَعَةِ أَيَّامٍ ) * در تتمه چهار روز ، يعنى در دو روز ديگر كه آن سه شنبه و چهار شنبه بود ، و اينكلام از قبيل آنست كه كسى گويد سرت من البصرة الى بغداد فى عشرة و الى الكوفة فى خمس عشر سير كردم از بصره تا بغداد در مدت ده روز و تا كوفه پانزده روز يعنى تتمهء پانزده روز كه پنج روز است و ميشايد كه ايثار آن بر فِي يَوْمَيْنِ به جهت اشعار باشد باتصال اين دو روز به دو روز اول و تصريح بر فذلكه يعنى خلق زمين و تقدير اقوات كرديم در چهار روز متصل به يكديگر * ( سَواءً ) * كه يكسان بودند يكسان بودنى ، يعنى چهار روز تمام بىزياده و نقصان ، و ميتواند بود كه * ( سَواءً ) * حال باشد از * ( أَرْبَعَةِ أَيَّامٍ ) * يعنى حق سبحانه خلق و تقدير نمود در چهار روز در حالتى كه مستوى و كامل بودند به غير ازدياد و نقص و اين حصر چهار روز * ( لِلسَّائِلِينَ ) * مر پرستندگان را است يعنى اين جوابيست مر جماعتى را كه سؤال كنند كه خلق زمين و تقدير آنچه در او است در چند مدت بوده ، و محتملست كه اين جار و مجرور متعلق باشد به * ( قَدَّرَ ) * يعنى تقدير اقوات نمود در زمين از براى جماعتى كه طلب كنندگان روزى خودند ، عكرمه از ابن عباس روايت كند كه حضرت رسالت صلى اللَّه عليه و آله و سلم فرموده كه حق سبحانه زمين را در روز يك شنبه و دوشنبه خلق فرمود و جبال را در سه شنبه و اشجار و مياه را در چهار شنبه و سماوات را در پنجشنبه و شمس و قمر و نجوم و ملائكه و آدم را در روز جمعه و بدانكه در علت ايجاد اشياء مذكوره بر سبيل تدريج\r\n","description":"","footnote":"","page_name":" 174 ","page_number":174},
  {"content":"\r\nبا وجود قدرت او سبحانه در آن واحد علماء را اختلافست بعضى گفته‌اند كه خلق و تقدير بر سبيل تدريج به جهت تعليم بندگانست تا در كارها تعجيل ننمايند و نكته ( التأنى من الرحمن و العجلة من الشيطان ) مؤيد اينست و بعضى بر آنند كه حكمت در آن اينست كه تا معلوم بندگان شود كه صدور اين امور از قادر مختاريست كه عالمست بمصالح و حكم چه اگر صدور آن از فاعل موجب دفعى بودى نه تدريجى پس به جهت اين حكمت در مدت چهار روز خلق زمين و انهار و نباتات نمود .\r\n11 - * ( ثُمَّ اسْتَوى ) * بعد از آن قصد كرد بر وجه استقامت بدون اعوجاج * ( إِلَى السَّماءِ ) * بسوى آفريدن آسمان يعنى حكمت داعى او شد كه بعد از خلق اجرام سفليه خلق آسمان نمود بقدرت كامله غالبه بىصارفى كه او را از آفريدن آن منحرف سازد * ( وَهِيَ دُخانٌ ) * و حال آنكه آسمان در آن روز دودى بود ، ( 1 ) يعنى بخارات بهيئات دود ، در اكثر تفاسير مذكور است كه حق - سبحانه پيش از خلق عالم سفلى و علوى جوهرى سبز بيافريد و به نظر هيبت در او نگريست آب شد و بعد از آن آتش بر آن مسلط گردانيد تا به جوش آمد كفى و بخارى از آن پيدا گشت از آن كف زمين و از آن بخار آسمان ايجاد فرمود ، و در خبر است كه عرش خدا پيش از خلق آسمان و زمين بر بالاى آن بود پس از آن آب بخارى بيرون آورد و بر بالاى آب بداشت و بعد از آن آب را بسته ساخت و فتق آن نمود تا از آن بخار مرتفع شده آسمان خلق فرمود و عرش را بر بالاى آن بداشت ، و از ابن عباس نقل كرده‌اند كه خداى تعالى آسمان را از بخار زمين آفريد ، و بدانكه اصل زمين پيش از خلق آسمان مخلوق شده و دحو آن بعد از آن تحقق پذيرفت پس منافات نداشته باشد بآيهء وَالأَرْضَ بَعْدَ ذلِكَ دَحاها و مع ذلك محتمل است كه ايراد لفظ * ( ثُمَّ ) * به جهت اشعار باشد بر تفاوت مراتب ميان خلق آسمان و زمين نه دلالت بر تأخير ايجاد ، حاصل كه چون حق سبحانه خلق آسمان و زمين نمود * ( فَقالَ لَها وَلِلأَرْضِ ) * پس گفت مر آسمان و زمين را * ( ائْتِيا ) * بيائيد به آنچه شما را\r\n\r\n","description":"","footnote":"\r\n( 1 ) بايد دانست كه مفسرين قديما و جديدا براى كريمهء * ( وَهِيَ دُخانٌ ) * توجيهات نموده‌اند ولى هيچ يك از آن توجيهات مبتنى بر دليل محكم و برهان علمى نيست بلكه اكثر از قبيل فرضيات و حدسياتست و جائز نيست آيات قرآن را بر معانى فرضيه و خياليه حمل كرد لكن بايد اعتراف كرد كه بسيارى از مسائل فلكى را در هيئت جديده با آلات و وسائل دقيق اكتشاف كرده و از مسلميات شمرده‌اند و اگر مسئله اى ذاتا از قبيل فرضيات باشد ولى هر گاه مبادى و مبانى آن را با وسائل امروزى استكشاف نموده و بوسيلهء يك سلسله اكتشافات و مقدمات علمى و رياضى بدان مسئله رسيده باشند پس تا حدى آن نظريه مورد اعتماد خواهد بود و با فرض صحت آن نظريه پس اگر معنى آيه اى با آن منطبق گردد و حمل آيه بر آن معنى موجب عدول از ظاهر نباشد بلكه وجهى از وجوه اعجاز را ظاهر سازد پس در اين صورت در توجيه آيه قرآن بدان وجه ، اشكالى به نظر نميرسد مثلا جمعى از دانشمندان مغرب زمين در اثر اكتشافات دقيق خود بر خلاف فلاسفه قديم گويند : مواد گازى و سديمى ( غباريست لطيف مانند بخار و شبيه است به ابر بسيار نازك ) در تمام فضا منتشر و ما بين نجوم و ستارگان را كه صدها ميليارد از آنها در مجموعهء نجومى ما وجود دارد و هم بين نجوم و مجرات را پر كرده است و تكون بسيارى از اجرام سماوى را از آن مواد ميدانند پس محتملست قويا كه مادهء آسمانها همان گاز و سديم باشد كه در فضا انتشار دارد و نيز آيهء * ( ثُمَّ اسْتَوى إِلَى السَّماءِ وَهِيَ دُخانٌ ) * اشاره باشد به همين مواد گازى و سديمى كه در فضا پراكنده است و حقتعالى نخست زمين را از اين مواد تكوين فرمود : و سپس آسمانها را و اما زمين در به دو تكون غير مدحوه بود و پس از خلق آسمانها مدحوه گرديد كه * ( وَالأَرْضَ بَعْدَ ذلِكَ دَحاها ) * و شايد كريمهء * ( فَقالَ لَها وَلِلأَرْضِ ائْتِيا طَوْعاً أَوْ كَرْهاً ) * نيز اشاره باشد به آنكه خداوند توانا مواد گازى و سديمى منتشره در فضا را مورد امر قرار داده فرمود : بيائيد و گرد يكديگر جمع شويد طوعا يا كرها و چون ذرات لطيفه اى كه ماده آسمان و هم ذراتى كه مادهء زمين بود گرد همديگر مجتمع گشتند و بهم پيوستند زمين و آسمان خلق شد ( و اللَّه العالم بحقايق الاشياء )\r\n","page_name":" 175 ","page_number":175},
  {"content":"\r\nفرموده‌ايم * ( طَوْعاً ) * در حالتى كه فرمان بريد فرمان بردنى * ( أَوْ كَرْهاً ) * يا كراهت داشته باشيد كراهت داشتنى اگر بطوع و رغبت و اگر بكراهت كه شما را از آنچه امر نمايم چاره نيست ، مراد از اين كلام تصوير اثر قدرت او است در مقدورات و اظهار كمال اقتدار و وجوب وقوع مراد او پس ايشان در حكم مأمور مطيعاند كه فعل امر مطاع بر ايشان وارد شود نه آنكه اين سؤال و جواب بر سبيل حقيقت باشد پس اينقسم از مجاز تمثيل باشد و بر اين قياس است آنچه از ابن عباس مرويست كه حق سبحانه آسمان را گفت كه ماه و ستارگان در ذات تو خلق نموده‌ام ظاهر ساز و زمين را فرمود كه انهار و اشجار و اثمار خود را بيرون آور * ( قالَتا ) * گفتند آسمان و زمين * ( أَتَيْنا ) * آمديم بهر چه فرمودى * ( طائِعِينَ ) * در حالتى كه فرمان برندگانيم ، و گفته‌اند كه مراد باتيان و امتثال تكوين ذات آنها است بر وفق مراد بدون امتناع ايشان و منع غيرى و بيكلفتى و مشقتى ، نزد بعضى آنست كه حق سبحانه زمين و آسمان را قدرت داد بر تكلم و بعد از آن خطاب كرد بايشان و بنا بر اين سؤال و جواب از روى حقيقت باشد نه بر سبيل مجاز ، در خبر آمده كه چون حق سبحانه خطاب به زمين كرد موضع كعبهء معظمه زادها اللَّه تعالى شرفا پيش از همه اجزاى زمين بجواب * ( أَتَيْنا طائِعِينَ ) * تكلم نمود و بعد از آن اجزاى ديگر كه در ريلى آن بود و بر همين ترتيب تا تمام اجزاى زمين اعتراف بطوع خود نمودند و از اين جهت حق تعالى آن موضع را كعبه اسلام و قبلهء انام گردانيد و اختيار طائعين بر طايعات با آنكه اينها غير ذوى العقولند باعتبار آنست كه بخطاب ذوى العقول مخاطب گشتند و بجواب من بعقل مجيب شدند ، و ايثار جمع بر تثنيه باعتبار طبقات هر يك از آنها است و لهذا ضمير جمع را راجع بسماء داشته و فرموده كه :\r\n12 - * ( فَقَضاهُنَّ ) * پس محكم گردانيد آسمان را و بپرداخت از خلق آن * ( سَبْعَ سَماواتٍ فِي يَوْمَيْنِ ) * در حالتى كه هفت آسمان بودند و احتمال دارد كه ضمير مبهم باشد و * ( سَبْعَ سَماواتٍ ) * تميز ان يعنى تمام ساخت هفت آسمان را در مدت دو روز كه آن پنج شنبه بود و جمعه و چون كه اتمام ايجاد جميع مخلوقات در روز جمعه بود از اين جهت به اين اسم مسمى شد و گويند كه حق سبحانه در روز پنج شنبه جميع سماوات را خلق نمود و در روز جمعه شمس و قمر را و ساير نجوم و در ساعت آخر آن آدم را و در همين ساعت قيامت را قايم سازد * ( وَأَوْحى فِي كُلِّ سَماءٍ ) * و وحى فرمود در هر آسمان * ( أَمْرَها ) * كار آن را يعنى مقرر كرد شأن هر فلكى و آنچه از آن آيد از تدابير و مصالح\r\n","description":"","footnote":"","page_name":" 176 ","page_number":176},
  {"content":"\r\nيا خلق فرمود در هر يك از آن آنچه ارادهء آن نمود از اصناف ملائكه و ساير نيرات ، يا الهام كرد بهر يك از آسمانها كه عبادت بچه نحو كنند * ( وَزَيَّنَّا السَّماءَ الدُّنْيا ) * و آرايش داديم آسمان نزديكتر را كه آسمان ( 1 ) اولست * ( بِمَصابِيحَ ) * بچراغها يعنى ستارگان كه مانند چراغها درخشانند چه بسبب لطافت آن جميع كواكب در آن مرئى ميشوند و اگر چه بعضى از آن در آسمان ديگر باشد * ( وَحِفْظاً ) * و نگاه داشتيم آسمان را نگاهداشتنى از آفات و يا از شياطين كه داعيه استراق سمع كنند و احتمال دارد كه * ( حِفْظاً ) * مفعول باشد بر حسب معنى و تقدير كلام اينكه و خلقنا المصابيح زينة و حفظا يعنى آفريديم ستارگان را به جهت آرايش آسمان و به جهت نگاهداشتن آن از صعود شياطين بر آن * ( ذلِكَ ) * آنچه مذكور شد از بدايع صنايع * ( تَقْدِيرُ الْعَزِيزِ ) * اندازه كردن و آفريدن خداوند غالب است كه بقدرت كامله در ملك خود هر چه خواهد كند * ( الْعَلِيمِ ) * دانا بمصالح آفريدن چه خلق سماوات سبع از دخان و نيرين آن بمصابيح دلالتى تمام دارد بر كمال علم و قدرت او سبحانه و بر آنكه او غنى مطلقست كه اصلا احتياج بما سوى ندارد ، و بعد از تعداد آيات عظيمه كه دالست بر ربوبيت مطلقه وعيد اهل شرك و جحود مينمايد به اينكه :\r\n13 - * ( فَإِنْ أَعْرَضُوا ) * پس اگر روى بگردانند مشركان از ايمان با وجود اين حجج بينه بر وحدت و قدرت * ( فَقُلْ أَنْذَرْتُكُمْ ) * پس بگو اى محمّد بيم كردم و ترسانيدم شما را * ( صاعِقَةً ) * از عقوبت بيهوش سازنده و هلاك كننده كه در سرعت وقوع شدت گوئيا صاعقه آتش است * ( مِثْلَ صاعِقَةِ عادٍ ) * مانند عقوبت قوم عاد كه باد صرصر بود * ( وَثَمُودَ ) * و عذاب گروه ثمود كه صيحهء جبرئيل عليه السّلام بود و نزول اين عقوبت بر ايشان .\r\n14 - * ( إِذْ جاءَتْهُمُ الرُّسُلُ ) * در حالتى بود كه آمده بودند بايشان پيغمبران يعنى هود و صالح * ( مِنْ بَيْنِ أَيْدِيهِمْ ) * از پيش روى ايشان * ( وَمِنْ خَلْفِهِمْ ) * و از پس ايشان ، يعنى از جميع جوانب ايشان درآمده و از هر جهت و هر باب بنصيحت ايشان جد و جهد كرده و كوشش نموده\r\n\r\n","description":"","footnote":"\r\n( 1 ) اين آيه شريفه با توجه بانكشافات جديده از چند وجه دلالت بر اعجاز علمى قرآن مينمايد حقتعالى در اين آيه و هم در بسيارى از آيات ديگر چون آيه 29 بقره * ( فَسَوَّاهُنَّ سَبْعَ سَماواتٍ ) * و آيه 85 - مؤمنون * ( قُلْ مَنْ رَبُّ السَّماواتِ السَّبْعِ ) * الآية و آيه 12 - طلاق * ( اللَّه الَّذِي خَلَقَ سَبْعَ سَماواتٍ ) * الاية و آيهء 3 ملك و آيه 15 نوح و آيه 12 نبأ و غير ذلك تعداد سماوات را تصريح فرموده و از مجموع اين آيات مستفاد ميگردد كه اولا آسمانها نوعى از مخلوقات بزرگ و با عظمت حضرت آفريدگارند و شمارهء آنها هفت است و ثانيا اين سماوات هفتگانه مغايرند با افلاك نه گانه اى كه حكماء متقدمين گفته‌اند چه انكشافات جديده پندارهاى آنان را در اين باره به كلى باطل و مردود ساخته و علاوه بر اين ، هر كه در آياتى كه راجع بخلق و تكوين سماوات است و هم در آياتى كه راجع بافلاكست مانند * ( كُلٌّ فِي فَلَكٍ يَسْبَحُونَ ) * تأمل نمايد براى وى روشن خواهد شد كه لفظ فلك در قرآن بمعنى مصطلح حكماء نيست بلكه بمعنى مدار ستاره است چنان كه سماوات نيز كنايه از عموم ستارگان و يا خصوص سبعهء سياره نتواند بود چه اين خلاف ظاهر بلكه مخالف صريح بعض آياتست مانند همين آيه * ( وَزَيَّنَّا السَّماءَ الدُّنْيا بِمَصابِيحَ ) * الايه و آيه 6 - صافات * ( إِنَّا زَيَّنَّا السَّماءَ الدُّنْيا بِزِينَةٍ الْكَواكِبِ ) * و آيه 5 ملك * ( وَلَقَدْ زَيَّنَّا السَّماءَ الدُّنْيا ) * الاية و هم آيات ديگرى كه هر يك دلالت دارد بر آنكه ستارگان غير سماواتست و هم دلالت مىكند بر بطلان عقيدهء قدماء كه همه ستارگان را مركوز در آسمان هشتم ميدانستند كما لا يخفى\r\n","page_name":" 177 ","page_number":177},
  {"content":"\r\nگاهى برفق و گاهى بعنف و ساعتى بنصيحت و وقتى بفضيحت ، و تخصيص اين دو قوم بذكر به جهت آنست كه قريش در سفر يمن و شام در مواضع اين دو گروه عبور ميكردند و آثار عذاب ايشان را مشاهده مينمودند ، و چون صاعقه موجب صعق است كه بمعنى بيهوش كردند و اهلاكست پس هر عذابى كه موجب صعق باشد صاعقه توان گفت ، و ايراد صيغه جمع باعتبار توافق دعوى هود و صالح است بدعوى جميع پيغمبران پس گوئيا كه همه پيغمبران دعوت ايشان كرده‌اند ، و بدانكه * ( إِذْ جاءَتْهُمُ ) * حالست از * ( صاعِقَةً ) * نه آنكه صفت آن باشد يا ظرف أَنْذَرْتُكُمْ زيرا كه آن مستلزم فساد معنيست و جار و مجرور متعلق است به « جاء » و بعضى گفته‌اند كه مراد از * ( مِنْ بَيْنِ أَيْدِيهِمْ ) * جهت ماضيست و از * ( مِنْ خَلْفِهِمْ ) * جهت مستقبل ، يعنى در وقتى كه آمده بودند بانذار ايشان از عذابى كه بر امم مكذبه واقع شده بود و تخويف ايشان كردند از عقابى كه در عقبى از براى ايشان معد و مهيا خواهد بود ، يا آنكه رسولان كه بايشان آمده بودند از جانب ماضى و استقبال يعنى چون كه خبر پيغمبران متقدم بايشان رسيده بود و از پيغمبرانى كه بعد از ايشان دعوى نبوت كنند هود و صالح اخبار ايشان نموده بودند پس گوئيا همهء پيغمبران بايشان آمده بودند و احتمال دارد كه * ( مِنْ بَيْنِ أَيْدِيهِمْ وَمِنْ خَلْفِهِمْ ) * عبارت باشد از كثرت موعظه و نصيحت مثل قوله تعالى يَأْتِيها رِزْقُها رَغَداً مِنْ كُلِّ مَكانٍ يعنى رسولان در جميع اعصار و ازمان نصيحت ايشان كرده بودند و پيوسته دعوت كرده * ( أَلَّا تَعْبُدُوا ) * به آنكه مپرستيد * ( إِلَّا اللَّه ) * مگر خداى به حق را و در عبادت غير را شريك او مگردانيد * ( قالُوا ) * گفتند آن كافران در جواب رسولان از روى تكذيب ايشان * ( لَوْ شاءَ رَبُّنا ) * اگر خواستى پروردگار ما كه رسول فرستد تا ما ايمان آوريم و غيرى را شريك او نسازيم * ( لأَنْزَلَ مَلائِكَةً ) * هر آينه فرستادى فرشتگان را بسوى ما تا ما را بدين توحيد دعوت كردند نه مثل شما كه از جنس مائيد و چون كفار منكر جميع پيغمبران بودند از اين سبب بصيغهء جمع خطاب كردند يهود و صالح و گفتند كه * ( فَإِنَّا ) * پس بدرستى كه ما * ( بِما أُرْسِلْتُمْ بِه ) * به آن چيزى كه فرستاده شده‌ايد بدان بر زعم خود * ( كافِرُونَ ) * ناگرويدگانيم زيرا كه شما مانند آدميانيد و هيچ فضلى و شرفى نيست شما را بر ما آن جاهلان بىبصيرت نميدانستند كه بعث پيغمبران بر حسب علم او سبحانه است بمصالح بندگان و لهذا مشغول به صورت شده از مشاهدهء معنى مشتغل بودند ، پس تفصيل قصه ايشان مىكند و ميگويد كه :\r\n15 - * ( فَأَمَّا عادٌ ) * پس اما گروه عاديان * ( فَاسْتَكْبَرُوا ) * پس گردن كشى كردند و تعظيم نمودند بر اهل خود * ( فِي الأَرْضِ ) * در زمين احقاف كه بلاد يمن است * ( بِغَيْرِ الْحَقِّ ) * بناسزا و ناروا يعنى بدون استحقاق آن چه تجبر و عتو ايشان به جهت محض كفر و صريح ظلم بود پس\r\n","description":"","footnote":"","page_name":" 178 ","page_number":178},
  {"content":"\r\nهود عليه السّلام تهديد ايشان نمود بنزول عذاب ، ايشان از روى استكبار التفات به او نكردند و سخن او را كأن لم يكن انگاشته و به قوت و بجسامت و طول قامت خود مغرور شدند * ( وَقالُوا ) * و گفتند يهود * ( مَنْ أَشَدُّ مِنَّا ) * كيست سختتر از ما * ( قُوَّةً ) * از روى توانايى و تن آورى ، در خبر آمده كه قوت ايشان بمثابئى بود كه سنگ عظيم را از كوه بضرب دست بكندندى حاصل كه به جهت قوت و شوكت و جسامت خود مغرور شده از تهديد هود انديشه نكردند و گفتند كه چون هيچكس در اين عالم به قوت ما نميرسد پس بر دفع عذاب قادر خواهيم بود ، حق سبحانه رد قول ايشان كرده ميفرمايد كه * ( أَ وَلَمْ يَرَوْا ) * آيا ندانستند اين مغرور شدگان بتوانايى خود * ( أَنَّ اللَّه الَّذِي خَلَقَهُمْ ) * آن خدايى كه بيافريد ايشان را * ( هُوَ أَشَدُّ مِنْهُمْ قُوَّةً ) * او سختتر است از ايشان از روى قوة و توانايى و قدرت چه او قادر بالذاتست و توانا بر چيزى كه غير او را بر آن توانايى نيست پس قادر باشد بر انزال عذاب و اهلاك ايشان به آن * ( وَكانُوا ) * و اين عطف است بر * ( فَاسْتَكْبَرُوا ) * يعنى تكبر نمودند قوم عاد به جهت قوة و قدرت خود و بودند از روى استكبار و عناد * ( بِآياتِنا يَجْحَدُونَ ) * كه بنشانهاى قدرت ما ، يا بمعجزات جحود ميكردند و انكار مينمودند با وجود علم ايشان بحقيت آن و چون كفر و فسق ايشان به اين وجه بود .\r\n16 - * ( فَأَرْسَلْنا عَلَيْهِمْ ) * پس فرستاديم بايشان * ( رِيحاً صَرْصَراً ) * بادى شديد الصوت كه بآواز مهيب او هلاك شدند يا بادى بغايت سرد كه به جهت شدت برودت ايشان را هلاك ساخت * ( فِي أَيَّامٍ نَحِساتٍ ) * در روزهاى شوم كه آن اول دههء آخر شوال بود از بامداد روز چهارشنبه تا آخر چهارشنبه ديگر كه هشت روز و هفت شب است كقوله تعالى سَبْعَ لَيالٍ وَثَمانِيَةَ أَيَّامٍ حُسُوماً در آثار وارد گشته كه نزول عذاب جميع مكذبه در روز چهارشنبه بود ، و از ضحاك منقولست كه خداى تعالى اول از ايشان هفت سال باران باز گرفت و در اين مدت اصلا باد ساكن نشد ، و بعد از آن باد را سخت گردانيد تا همه به آن مستأصل شدند ، و از جابر بن عبد اللَّه انصارى روايت است كه چون خداى تعالى بقومى ارادهء خير نمايد بايشان باران دهد بى باد و اگر نه باد دهد بىباران چنان كه باصحاب عاد كرد حاصل كه در ايام مذكوره باد صرصر را فرستاديم * ( لِنُذِيقَهُمْ ) * تا بچشانيم ايشان را * ( عَذابَ الْخِزْيِ ) * عذابى رسوايى و خوارى * ( فِي الْحَياةِ الدُّنْيا ) * در زندگانى دنيا يعنى با وجود قوة و شكيمهء ايشان همه را خوار و ذليل گردانيديم و مستأصل ساختيم ، و بدانكه اضافهء عذاب بخزى از قبيل اضافهء موصوفست بصفت و در اين تقدير است كه العذاب الخزى يعنى عذابى كه رسوا سازنده و خوار كننده ايشان بود و مؤيد اينست قوله تعالى * ( وَلَعَذابُ الآخِرَةِ أَخْزى ) * و هر آينه عذاب آن سراى كه دوزخست رسوا سازنده تر و خوار كننده تر است\r\n","description":"","footnote":"","page_name":" 179 ","page_number":179},
  {"content":"\r\n* ( وَهُمْ لا يُنْصَرُونَ ) * و ايشان يارى داده نشوند در آن روز بدفع عذاب ، و شبهه اى نيست در آنكه خزى از روى حقيقت صفت معذبست و اسناد آن به عذاب اسناد مجازيست كه دالست بر مبالغه مثل له شعر شاعر كه ابلغست از هو شاعر ، از جابر بن عبد اللَّه انصارى مرويست كه ابو جهل جمعى از اكابر قريش را جمع كرده گفت كار ما با محمّد ملتبس و مشتبه است شخصى را كه شعر و كهانت و سحر داند نزد او مىبايد فرستاد تا به او مكالمه كند و احوال او را نيك پيروى نموده اعلام نمايد عتبه گفت كه من اين علوم را نيك ورزيده و خوب دانسته‌ام بروم و با او گفت و شنيد نمايم و آنچه از او بر من ظاهر شود اعلام شما نمايم پس نزد حضرت رسالت آمده و گفت اى محمّد تو بهترى يا هاشم و عبد اللَّه و عبد المطلب كه پدران تو بودند ايشان شتم آلهه ما نميكردند پس ترا چه بر آن داشته كه زبان بدشنام ايشان گشوده اى و تضليل ما ميكنى اگر مراد تو رياستست ما ترا پيشواى خود گردانيم و لواى حكومت براى تو برافرازيم و خطبهء سلطنت بنام تو بخوانيم و اگر غرض تو تزويجست به ابكار جميله ما هر كدام كه از دختران قريش تو اختيار نمايى به تزويج تو درآوريم و اگر مدعاى تو مالست ما چندان زر سرخ و سيم سفيد به تو دهيم كه هرگز درويش نشوى و هيچ كس بغناى تو نرسد آن حضرت صلى اللَّه عليه و آله و سلَّم اينسخنان از وى شنيد و هيچ نمىگفت چون سخن را تمام كرد فرمود كه بِسْمِ اللَّه الرَّحْمنِ الرَّحِيمِ حم تَنْزِيلٌ مِنَ الرَّحْمنِ الرَّحِيمِ تا آنجا كه فَأَمَّا عادٌ فَاسْتَكْبَرُوا فِي الأَرْضِ بِغَيْرِ الْحَقِّ عتبه دست بر دهن مبارك آن حضرت نهاد و گفت كه به حق خويشى كه با هم داريم خاموش شو رسول صلى اللَّه عليه و آله و سلَّم خاموش شده و عتبه برخاست و به خانه خود رفت و نزد قريش نرفت ايشان گفتند كه عتبه كجا رفت مبادا كه از كيش خود برگشته باشد و بدين محمّد ميل نموده ، يا آنكه محمّد او را طعامى و رشوتى داده باشد و او را فريب داده پس برخاستند و به خانه عتبه آمدند و گفتند چرا باز نيامدى همانا صابى شدى يا طعام او را خوردى يا رشوتى از او قبول كردى عتبه از اين سخن برآشفت و گفت مال من از مال شما بيش است و استيلاى من از استيلاى همه در پيش چرا بطعام كس فريفته شوم و او را مال نيست پس چگونه او كسى را برشوه بفريبد و ليكن من نزديك او رفتم و با او سخنى گفتم او در جواب كلامى خواند كه نه شعر بود و نه كهانت و نه سحر و آنچه از آن حضرت صلى اللَّه عليه و آله و سلَّم شنيده بود بر ايشان خواند پس گفت من\r\nدست بر دهن او نهادم و او را سوگند دادم كه ديگر نخواند و شما ميدانيد كه محمّد هرگز دروغ نگفت پس ترسيدم كه عذابى فرود آيد كه موجب هلاكت ما و شما باشد ، ايشان خايب و سرگردان از خانه وى بيرون آمدند ، القصه چون حق سبحانه ذكر احوال هود نمود در صدد بيان قصهء ثمود در آمده مىفرمايد كه :\r\n","description":"","footnote":"","page_name":" 180 ","page_number":180},
  {"content":"\r\n17 - * ( وَأَمَّا ثَمُودُ ) * و اما قبيلهء ثمود كه قوم صالح بودند * ( فَهَدَيْناهُمْ ) * پس دلالت كرديم ايشان را به راه راست بوسيلهء حجج و ارسال رسل و ازاحت علل بر وجهى كه ايشان را هيچ عذرى از آن نماند ، يا نموديم بايشان طريق ضلالت و رشاد كقوله تعالى وَهَدَيْناه النَّجْدَيْنِ * ( فَاسْتَحَبُّوا الْعَمى ) * پس برگزيدند نابينايى را يعنى جهالت و ضلالت كفر و طغيان * ( عَلَى الْهُدى ) * بر راه راست ايمان * ( فَأَخَذَتْهُمْ ) * پس فرا گرفت ايشان را * ( صاعِقَةُ الْعَذابِ الْهُونِ ) * قارعهء عذاب و داهيهء عقاب خوار كننده اضافه صاعقه به عذاب و وصف ان بهون به جهت مبالغه است و مراد به آن صيحه جبرئيل است كه بيك لحظه همه به آن هلاك شدند * ( بِما كانُوا يَكْسِبُونَ ) * بسبب آنچه بودند كه كسب ميكردند از تكذيب صالح عليه السّلام و عقر ناقه .\r\n18 - * ( وَنَجَّيْنَا الَّذِينَ آمَنُوا ) * و برهانيديم از آن صاعقه آنان را كه گرويده بودند بصالح عليه السّلام * ( وَكانُوا يَتَّقُونَ ) * و بودند كه پرهيز ميكردند از شرك ، اين آيه صريح است بر بطلان قول مجبره كه مجوس اين امتاند زيرا كه حق سبحانه فرمود كه آنچه تعلق به من دارد از اقدار و تمكن و ازاحت علت و نصب ادله و ساير الطاف بايشان دادم و با وجود اين كفر را بر ايمان اختيار كردند و اگر ايمان از فعل خدا بودى ايشان را در اختيار كفر اقتدارى نبودى ، و بعد از ذكر عقوبت دنيويه امم مكذبه احوال اخرويه مطلق كفره بيان مىكند و ميگويد :\r\n19 - * ( وَيَوْمَ يُحْشَرُ ) * و ياد كن اى محمّد آن روز را كه حشر كرده شوند * ( أَعْداءُ اللَّه ) * دشمنان خدا از خلق اولين و آخرين * ( إِلَى النَّارِ ) * بسوى آتش دوزخ * ( فَهُمْ يُوزَعُونَ ) * پس ايشان بازداشته شوند ، يعنى پيشينيان را نگه دارند تا پسينيان بايشان رسند آن گاه ايشان را من حيث المجموع روانه كنند :\r\n20 -\r\n* ( حَتَّى إِذا ما جاءُوها ) * تا وقتى كه بيايند به آتش لفظ * ( ما ) * زايده است از براى تاكيد معنى يعنى البته در وقتى كه بيايند به آتش دوزخ * ( شَهِدَ عَلَيْهِمْ ) * گواهى دهد بر ايشان سمعهم گوشهاى ايشان به آنچه شنيده باشند از دعوت حق و از آن اعراض نموده * ( وَأَبْصارُهُمْ ) * و ديدهاى ايشان به آنچه ديده باشند از آيات داله بر وحدانيت و ايمان به آن نياورده * ( وَجُلُودُهُمْ ) * و پوستهاى ايشان يعنى جوارح ايشان به آنچه مباشر آن شده باشند از اعمال قبيحه ، و در روايت آمده كه اول عضوى كه تكلم كند ران چپ و دست راست بود . و سدى و جمعى از مفسران گفته‌اند كه مراد بجلود فروج ايشان است كه بر ايشان گواهى دهند * ( بِما كانُوا يَعْمَلُونَ ) * به آنچه بودند كه عمل ميكردند در دنيا و در شهادت جوارح سه قولست يكى آنكه خداى تعالى دهان و كام و زبان بر ايشان ايجاد فرمايد و بعد از آن ايشان را ملجأ سازد باعتراف نمودن و گواهى دادن بر صاحب خود ، دوم\r\n","description":"","footnote":"","page_name":" 181 ","page_number":181},
  {"content":"\r\nايجاد كلام كند در ايشان مثل ايجاد كلام در درخت ، سوم آنكه ظاهر سازد بر آنها علاماتى كه دلالت كند بر آنچه كسب كرده‌اند به آنها پس بلسان حال ناطق شوند :\r\n21 - * ( وَقالُوا ) * و گويند كافران بر سبيل توبيخ يا از روى تعجب * ( لِجُلُودِهِمْ ) * مر اعضاى خود را كه گواهى بر ايشان داده باشند * ( لِمَ شَهِدْتُمْ عَلَيْنا ) * از براى چه گواهى داديد بر ما و حال آنكه ما در دنيا آفات را از شما دفع ميكرديم و الحال درصدد آن بوديم كه عذاب را از شما بازداريم * ( قالُوا ) * گويند اعضاى ايشان كه ما را عتاب مكنيد و ملامت منمائيد كه ما به اختيار خود ناطق نشديم بلكه * ( أَنْطَقَنَا اللَّه الَّذِي ) * بسخن آورد ما را آن خدايى كه بقدرت كامله * ( أَنْطَقَ كُلَّ شَيْءٍ ) * بسخن آورد هر چيزى را كه از شأن او تكلم باشد ( 1 ) * ( وَهُوَ خَلَقَكُمْ ) * و او بيافريد شما را * ( أَوَّلَ مَرَّةٍ ) * از نخستين بار و از كتم عدم به صحراى وجود آورد * ( وَإِلَيْه تُرْجَعُونَ ) * و بسوى او بازگرديده شده‌ايد براى جزاء . يعنى از قدرت خداى كه قادر است بر انطاق مردمان و بر خلق شما در اول بار و بر اعاده و ارجاع شما بسوى جزاء غريب و عجيب نيست كه ما را بنطق در آورد و ميتواند بود كه * ( وَهُوَ خَلَقَكُمْ ) * كلامى مستأنف باشد و مجانس قوله تعالى :\r\n22 - * ( وَما كُنْتُمْ تَسْتَتِرُونَ ) * يعنى در آن روز حق سبحانه امر نمايد بملائكه تا بايشان گويند بر سبيل الزام كه خداى تعالى مبدى و معيد شما است و نبوديد شما كه پوشيده شويد و مخفى نمائيد * ( أَنْ يَشْهَدَ ) * از آنكه گواهى دهد * ( عَلَيْكُمْ ) * بر اعمال و افعال شما * ( سَمْعُكُمْ ) * گوشهاى شما * ( وَلا أَبْصارُكُمْ ) * و نه ديدهاى شما * ( وَلا جُلُودُكُمْ ) * و نه اعضاى شما و اين كلام به جهت اين گويند كه كفار در دنيا نزد ارتكاب فواحش از مردمان مستتر مىشدند و در پس حجب و حيطان ميگريختند به جهت مخافت فضاحت و گمان نميبردند كه اعضاى ايشان بر ايشان گواهى دهند به آنچه پنهان كرده باشند حق سبحانه در آن روز فرمايد كه شما در دنيا نميتوانستيد كه پوشيده شويد از گوش و چشم و اعضايى كه بر شما گواهى دهند و شما را بكلام فصيح فضيح و رسوا سازند و در كشاف و انوار التنزيل مذكور است كه معنى آيه بر اين نهج است كه شما مستتر مىشديد از مردمان نزد ارتكاب معاصى و قبايح اما از شهادت اعضاء مستتر نمىشدند يعنى گمان حق نميبرديد كه اعضاى شما بر شما در اين روز گواهى دهند زيرا كه جاحد بعث و جزاء بوديد * ( وَلكِنْ ظَنَنْتُمْ ) * و ليكن گمان داشتيد * ( أَنَّ اللَّه لا يَعْلَمُ ) * كه خداى تعالى نداند * ( كَثِيراً مِمَّا تَعْمَلُونَ ) * بسيارى\r\n\r\n","description":"","footnote":"\r\n( 1 ) در نظر جمعى از محققين عموم * ( أَنْطَقَ كُلَّ شَيْءٍ ) * حقيقيست نه اضافى زيرا كه سر حيات و شعور و نطق در تمام كائنات سارى و جاريست و بالخصوص در عالم آخرت كه فرمود : * ( وَإِنَّ الدَّارَ الآخِرَةَ لَهِيَ الْحَيَوانُ ) * و مولوى نيز اشاره بدين مطلب نموده گويد :\r\n\r\nنطق آب و نطق خاك و نطق گل\r\nهست محسوس حواس اهل دل\r\n\r\n( الخ ) و بنا بر اين تقييد شىء را به اينكه از شأن او تكلم باشد بىفائده خواهد بود .\r\n","page_name":" 182 ","page_number":182},
  {"content":"\r\nاز آنچه ميكنيد و به جهت اين در قبايح جرأت ميكرديد ، و در بعضى تفاسير آورده‌اند كه كفار ميگفتند هر چه آشكارا ميكنيم خداى تعالى ميداند و آنچه پنهان از ما صادر مىشود علم به آن ندارد ، عبد اللَّه عباس گويد كه روزى من خود را باستار كعبه پوشيده بودم سه كس بيامدند يكى صفوان كه از ربيعه بود و دوى ديگر اميه و عبد اللَّه ثقفى كه از قريش بودند با يكديگر مكالمه آغاز كردند و گفتند آيا آنچه ما مىگوييم خدا شنود ؟ يكى گفت اگر بلند گويى شنود يكى گفت اگر بلند شنود آهسته و نرم نيز شنود من بيامدم و رسول را از اين اخبار نمودم خداى تعالى اين آيه را فرستاد با آيتى ديگر كه بعد از اوست و ذلك قوله :\r\n23 - * ( وَذلِكُمْ ظَنُّكُمُ ) * و آن دعوى شما بعدم علم خدا باكثر اشياء گمان شما است * ( الَّذِي ظَنَنْتُمْ ) * كه گمان مىبرديد به آن در دنيا * ( بِرَبِّكُمْ ) * به آفريدگار خود * ( أَرْداكُمْ ) * هلاك كرد شما را به آن گمان و به جهت آن به عذاب اخروى گرفتار شدند * ( فَأَصْبَحْتُمْ مِنَ الْخاسِرِينَ ) * پس گشتيد از زيان كاران چه به جهت فساد اين اعتقاد سرمايه نجات را به هلاكت ابدى بدل كرديد و بدانكه * ( ذلِكُمْ ) * مبتداست و * ( ظَنُّكُمُ ) * خبر آن و * ( أَرْداكُمْ ) * خبر بعد از خبر يا آنكه * ( ظَنُّكُمُ ) * بدل * ( ذلِكُمْ ) * باشد و * ( أَرْداكُمْ ) * خبر آن ، و شبهه اى نيست در آنكه اين آيه تنبيه است بر آنكه بندهء مؤمن بايد كه در اوقات خلوت خوف و خشيت او در ارتكاب معاصى كمتر از علانيه نباشد بلكه خوف سرّى او ازيد و اكثر باشد تا در سلك اين جماعت داخل نشود بلكه بمراتب از ايشان دور باشد ، و از امام جعفر صادق عليه السّلام مرويست كه بايد بندهء مؤمن بر وجهى از خداى ترسد كه گوئيا مشرفست بر دوزخ و بر نهجى برحمت او اميدوار باشد كه گوئيا از اهل بهشت است پس اين آيه را تلاوت فرمود بعد از آن فرمود كه خداى تعالى نزد ظن بنده خود است اگر ظن او بخير است خير به او مىرساند و اگر بد است او را سزاى بدى ميدهد از حضرت رسالت صلى اللَّه عليه و آله و سلم روايت است كه\r\nان حسن الظن من حسن العبادة\r\nنيكويى گمان از نيكويى عبادتست ، و نيز فرمود كه\r\nاياكم و الظن فان الظن أكذب الحديث\r\nاز گمان بد دور باشيد كه گمان بد دروغترين سخن است ، و نيز از آن حضرت منقولست كه\r\nلا يموتن أحدكم إلَّا و هو يحسن الظن باللَّه فان قوما أساؤا الظن باللَّه فأهلكهم\r\nو ذلك قوله * ( وَذلِكُمْ ظَنُّكُمُ الَّذِي ظَنَنْتُمْ بِرَبِّكُمْ ) * يعنى بايد كه هيچكس از شما نميرد مگر كه به خدا گمان نيكو برد چه هر گروهى كه به خدا گمان بد برند خداى تعالى ايشان را هلاك گرداند ، آن گه اين آيت را تلاوت فرمود كه * ( وَذلِكُمْ ظَنُّكُمُ الَّذِي ظَنَنْتُمْ بِرَبِّكُمْ أَرْداكُمْ فَأَصْبَحْتُمْ مِنَ الْخاسِرِينَ ) * .\r\n24 - * ( فَإِنْ يَصْبِرُوا ) * پس اگر شكيبايى نمايند آن كافران بد گمان بر آلام عقوبت نيران و امساك نمايند خود را از اظهار شكوه و استغاثه * ( فَالنَّارُ مَثْوىً لَهُمْ ) * پس آتش دوزخ قرار\r\n","description":"","footnote":"","page_name":" 183 ","page_number":183},
  {"content":"\r\nگاهست مر ايشان را يعنى صبر ايشان بر آن هرگز نفع بايشان نخواهد رسانيد چه هميشه مسكن ايشان دوزخ خواهد بود و آتش سوزان ملازم حال ايشان چنان كه جملهء اسميه دلالت صريح دارد بر آن * ( وَإِنْ يَسْتَعْتِبُوا ) * و اگر طلب رضاى خداى كنند و از وى در خواهند كه از عتاب و خشم رجوع بخوشنودى نمايد تا از آن مضيق شدايد عذاب خلاص شوند * ( فَما هُمْ مِنَ الْمُعْتَبِينَ ) * پس نيستند ايشان از اجابت كرده شدگان در طلب خوشنودى خداى يعنى اگر بجزع و فزع خواهند كه خداى از ايشان راضى گردد و خشم و عتاب را از ايشان دفع نمايد هرگز از ايشان خشنود نگردد و دفع عذاب نكند و نظير اينست قوله تعالى أَ جَزِعْنا أَمْ صَبَرْنا ما لَنا مِنْ مَحِيصٍ :\r\n25 - * ( وَقَيَّضْنا لَهُمْ ) * و تقدير كرديم براى مشركان * ( قُرَناءَ ) * دوستان و همنشينان از شياطين يعنى چون ايشان در كفر خود اصرار نمودند و بآيات بينه و حجج ظاهره ما عناد و استكبار كردند با وجود علم ايشان به آن ما ايشان را در بوادى خذلان فرو گذاشتيم و مدد توفيق از ايشان باز گرفتيم و نزد اين حال ما سواى شيطان قرينى و همنشينى ايشان را باقى نماند هم چنان كه در جاى ديگر ميفرمايد كه وَمَنْ يَعْشُ عَنْ ذِكْرِ الرَّحْمنِ نُقَيِّضْ لَه شَيْطاناً فَهُوَ لَه قَرِينٌ و اصل تقييض تبديل است و از اينجا است كه معاوضه را مقايضه ميگويند پس اصل كلام آنست كه ما نزد جحود و انكار كفار بعوض قرناى صالح و صادق كه امر بمقارنت ايشان كرده بوديم قرناء بد كه شياطين جن و انس بودند بر ايشان گماشتيم يعنى ايشان را وا گذاشتيم تا بعوض قرنايى كه امر بمقارنت ايشان واقع شده بود شياطين قرين ايشان شدند و بر ايشان مستولى گشتند * ( فَزَيَّنُوا لَهُمْ ) * پس بياراستند براى ايشان * ( ما بَيْنَ أَيْدِيهِمْ ) * آنچه در پيش ايشانست از امتعه دنيويه و متابعت شهوات نفسانيه تا در طلب آن مستمر شدند * ( وَما خَلْفَهُمْ ) * و آنچه از پس ايشانست از امور اخرويه كه بعث و نشور و بهشت و دوزخ است يعني عدم وقوع آن را در خاطر ايشان درآوردند تا انكار آن نمودند ، و فراء گفته كه * ( ما بَيْنَ أَيْدِيهِمْ ) * امر عقبى است * ( وَما خَلْفَهُمْ ) * امر دنيا يعنى مزين ساختند از براى ايشان آنچه در پيش دارند از امور اخرويه پس گفتند با ايشان كه بعث و حساب و ثواب و عقاب نخواهد بود و آنچه در پس خود گذارند از امور دنيويه كه جمع اموالست يا آنكه آرايش دادند از براى كسانى كه بعد از ايشان باشند از اموال و اولاد * ( وَحَقَّ عَلَيْهِمُ الْقَوْلُ ) * و واجب گشت بر ايشان سخن يعنى كلمهء عذاب * ( فِي أُمَمٍ قَدْ خَلَتْ ) * در حالتى كه بودند از جملهء امتانى كه گذشته بودند * ( مِنْ قَبْلِهِمْ ) * پيش از ايشان * ( مِنَ الْجِنِّ وَالإِنْسِ ) * از ديوان و آدميان يعنى ايشان در ارتكاب معاصى و قبايح و تكذيب رسل در سلك امم سابقه بودند و در عداد ايشان ، مراد آنست كه هم چنان كه امم مكذبه مستحق عذاب بودند اينجماعت نيز سزاوار عذابند * ( إِنَّهُمْ ) * بدرستى كه كافران * ( كانُوا\r\n","description":"","footnote":"","page_name":" 184 ","page_number":184},
  {"content":"\r\n* ( خاسِرِينَ ) * هستند زيانكاران و تاوانزده گان چه سعادت سرمدى را بشقاوت ابدى بدل كرده‌اند و نقد تمام عيار معرفت بزر مغشوش نكارت فروخته ، ايراد كلام به جهت تعليل استحقاق ايشانست به عذاب و عقاب ، از ابن عباس مرويست كه رؤساى كفار چون از معارضهء قرآن عاجز گشتند و ترسيدند كه اعراب از جوانب بيايند و استماع آن كنند ايمان آورند پس با اصحاب خود متفق شدند بر آنكه چون حضرت رسالت صلى اللَّه عليه و آله و سلَّم قرآن خواند نوعى كنند كه در غلط افتد پس هر گاه آن حضرت به قرآن خواندن مشغول شدى جمعى از ايشان در مقام تعرض درآمده آوازه ها برمىداشتند و سخنان بيهوده و هرزه ميگفتند و صفير مىزدند و دست بر دست ميكوفتند و رجزها و شعرها ميخواندند حق - سبحانه آيه فرستاد كه :\r\n26 - * ( وَقالَ الَّذِينَ كَفَرُوا ) * و گفتند آنان كه نگرويدند يعنى مشركان مكه با يكديگر ميگفتند * ( لا تَسْمَعُوا ) * مشنويد و گوش فرا مداريد * ( لِهذَا الْقُرْآنِ ) * مر شنيدن اين قرآن را كه محمد مىخواند * ( وَالْغَوْا فِيه ) * و سخن لغو و بيهوده گوئيد در ميان خواندن آن يا در روى محمد * ( لَعَلَّكُمْ تَغْلِبُونَ ) * تا شايد كه شما غلبه كنيد بر تلاوت او و او را از خواندن و اصحاب را از شنيدن باز داريد :\r\n27 - * ( فَلَنُذِيقَنَّ الَّذِينَ كَفَرُوا ) * پس بچشانيم آنان را كه كافر شدند يعنى گروهى را كه آمر و قايل اين لفظند يا جميع كافران * ( عَذاباً شَدِيداً ) * عذابى سخت در كيفيت و كميت :\r\n* ( وَلَنَجْزِيَنَّهُمْ ) * و هر آينه پاداش دهيم ايشان را * ( أَسْوَأَ الَّذِي كانُوا ) * بدترين جزاى آنچه بودند * ( يَعْمَلُونَ ) * كه ميكردند از روى جهالت و عناد و عصبيت يعنى مجازات دهيم ايشان را با قبح وجوه بر اقبح معاصى كه آن كفر و شرك است و تخصيص أسوء بذكر جهت مبالغه است در زجر ايشان و بعضى گفته‌اند كه مراد آن است كه ايشان را جزا دهيم با سوء اعمال ايشان كه آن جميع معاصى است نه غير آن كه ساير افعال مباحه است و ابن عباس گفته كه عذاب شديد در روز بدر بود از اسر و قتل و اسوء آن در آخرت :\r\n28 - * ( ذلِكَ ) * آن عذاب بدتر * ( جَزاءُ أَعْداءِ اللَّه ) * پاداش دشمنان خداست * ( النَّارُ ) * اين عطف بيان جزا است يا خبر بعد از خبر يعنى از بدترين عذاب آتش دوزخ است * ( لَهُمْ ) * مر كافران راست * ( فِيها ) * در آتش دوزخ * ( دارُ الْخُلْدِ ) * سراى جاويد ماندن كه دايم در آنجا باشند و هرگز از آن بيرون نيايند ، مراد آنست كه آتش دار اقامت ايشانست و نظير اينقولست قوله تعالى لَقَدْ كانَ لَكُمْ فِي رَسُولِ اللَّه أُسْوَةٌ حَسَنَةٌ كه به اين معنى است كه « ان فى رسول اللَّه اسوة حسنة » و بر اين قياس است اينكه مىگويند لك فى هذه الدار دار السرور يعنى الدار بعينها دار سرور * ( جَزاءُ ) * پاداش\r\n","description":"","footnote":"","page_name":" 185 ","page_number":185},
  {"content":"\r\nداده مىشوند پاداش دادنى * ( بِما كانُوا ) * بسبب آنچه بودند كه هميشه * ( بِآياتِنا ) * بآيتهاى كلام ما * ( يَجْحَدُونَ ) * انكار ميكردند و سوق كلام اگر چه مقتضى آنست كه چنين باشد كه بما كانوا يلقون فيها ليكن ايثار ذكر جحود بر آن جهت آنست كه سبب لغو است :\r\n29 - * ( وَقالَ الَّذِينَ كَفَرُوا ) * و گويند آنان كه كافر شدند در حينى كه به آتش دوزخ معذب باشند * ( رَبَّنا ) * اى پروردگار ما * ( أَرِنَا الَّذَيْنِ ) * بنما بما آن دو كس را كه * ( أَضَلَّانا ) * گمراه كردند ما را و از دين حق برگردانيدند * ( مِنَ الْجِنِّ وَالإِنْسِ ) * از ديوان و آدميان مراد دو تبع شيطانند كه از جن و انساند ، يعنى بنماى بما گمراه كنندگان ما را از شياطين جن كه اعوان ابليس و شياطين انس كه رؤساى ما بودند كما قال اللَّه تعالى الَّذِي يُوَسْوِسُ فِي صُدُورِ النَّاسِ مِنَ الْجِنَّةِ وَالنَّاسِ وَكَذلِكَ جَعَلْنا لِكُلِّ نَبِيٍّ عَدُوًّا شَياطِينَ الإِنْسِ وَالْجِنِّ و از امير المؤمنين عليه السّلام منقولست كه شيطان جن ابليس است كه پيشواى جميع ابالسه است و مبدع اساس شرك و كفر ، و شيطان انس قابيل است كه محدث بناى قتلست پس مراد آنست كه بما بنما آن دو كس را كه باضلال آنها از راه راست بيرون رفتيم و مرتكب شرك و كفر و قتل به غير حق شديم * ( نَجْعَلْهُما ) * تا بگردانيم ايشان را * ( تَحْتَ أَقْدامِنا ) * در زير پاهاى خود لگدكوب كنيم و از ايشان انتقام كشيم يا آنكه ايشان را در دركه زيرين دوزخ كه جهنم است درآريم * ( لِيَكُونا مِنَ الأَسْفَلِينَ ) * تا آنكه باشند از جمله فروتران از روى مرتبه يا از حيثيت دركه ،\r\nو بعد از ذكر وعيد كافران در وعد مؤمنان ميفرمايد كه :\r\n30 - * ( إِنَّ الَّذِينَ قالُوا ) * بدرستى آنان كه گفتند * ( رَبُّنَا اللَّه ) * پروردگار ما خداى به حق است يعنى بوحدانيت او معترف شدند و به جميع ما جاء به النبى صلى اللَّه عليه و آله و سلَّم تصديق نمودند * ( ثُمَّ اسْتَقامُوا ) * پس بدان راست بايستادند و اصلا از آن منحرف نگشتند تا هنگام موت ، ايراد * ( ثُمَّ ) * به جهت تراخى استقامت است از اقرار در مزيت مرتبت و فضل از حيثيت مبدئيت اقرار و متبوعيت آن و تبعيت استقامت و غير آن . انس از حضرت رسالت پناه صلى اللَّه عليه و آله و سلَّم روايت كرده كه بسا مردمان كه قايل بكلمهء * ( رَبُّنَا اللَّه ) * باشند و اكثر ايشان از آن برگردند پس هر كه معترف به اين كلمه باشد تا نزد حضور موت او بر طريقهء استقامت است ، و سفيان بن عبد اللَّه ثقفى نقلكرده كه از حضرت رسالت پناه صلى اللَّه عليه و آله و سلَّم پرسيدم كه مرا بخصلتى خبر ده كه به آن متمسك شوم فرمود كه\r\nقل ربى اللَّه فاستقم\r\nگفتم يا رسول اللَّه مخوفترين چيزى كه از آن احتراز بايد كرد چه چيز است آن حضرت زبان مبارك خود را بگرفت و گفت اين كه زبان خود را نگه دارى ، و قتاده و ابن زيد از ابن عباس روايت كنند كه حضرت امير المؤمنين عليه السّلام فرمود كه مراد آنست كه بر اداى فرايض استقامت ورزيدند و بر آن استمرار نمودند ، و محمّد ابن فضيل روايت كند كه از امام على بن موسى الرضا عليهما التحية و الثناء پرسيدم كه استقامت بچه\r\n","description":"","footnote":"","page_name":" 186 ","page_number":186},
  {"content":"\r\nمعنيست فرمود\r\nهى و اللَّه ما أنتم عليها\r\nبه خدا سوگند كه استقامت آن چيزيست كه شما بر آنيد ، يعنى مستقيم شدن بر مطابعت اهل البيت تا وقت انقضاى اجل ، و از حسن بصرى منقولست كه استقامت آنست كه بر اوامر و نواهى خداى تعالى عمل كنند و در آن خلل راه ندهند ، و سفيان گفته كه گفتار را مطابق كردار سازد ، و فضيل بن عياض بر آنست كه از دنيا دور شود و رغبت بامور آخرت نمايد ، در خبر است كه روزى حضرت رسول صلى اللَّه عليه و آله و سلَّم قرآن تلاوت مينمود و ميگريست گفتند يا رسول اللَّه از ترس خدا مىگريى گفت آرى مرا بطريقى فرستاده‌اند كه مانند تيزى شمشير است و اگر بر وى راست روم نجات يابم و اگر اندكى از آن منحرف شوم از آن هلاك گردم و گفته‌اند * ( رَبُّنَا اللَّه ) * توحيد اقرار است يعنى خدا را يكتا گفتن و * ( ثُمَّ اسْتَقامُوا ) * توحيد معرفت يعنى خدا را يكتا شناختن و بر هر تقدير * ( تَتَنَزَّلُ عَلَيْهِمُ الْمَلائِكَةُ ) * فرود آيند بر مؤمنان مستقيم فرشتگان نزد موت يا بوقت خروج از قبر يا در قيامت و قول اول قول مجاهد و سديست كه مرويست از حضرت امام جعفر صادق عليه السّلام و ثانى قول حسن بصرى و ثابت و قتاده و ثالث قول جبائى و ابى مسلم ، و از وكيع بن جراح مرويست كه فرشتگان در اين سه موضع بر مؤمنان مستقيم فرود آيند و گويند * ( أَلَّا تَخافُوا ) * آنكه نترسيد از لحوق توقع مكروه كه عقابست و عذاب * ( وَلا تَحْزَنُوا ) * و اندوهگين مباشيد از فوت ثواب ، عكرمه و مجاهد گفته‌اند كه مترسيد از آنچه در پيش شما است از اهاويل آخرت و غمگين مباشيد از آنچه در پس خود گذاشتيد از اهل و ولد كه خدا كار ايشان را ميسازد ، و بقول عطاء بن رياح مترسيد و غم مخوريد بر گناهان خود كه خداى تعالى همه را عفو كند و از جميع درگذرد * ( وَأَبْشِرُوا ) * و شاد شويد * ( بِالْجَنَّةِ الَّتِي ) * به آن بهشتى كه در دنيا * ( كُنْتُمْ تُوعَدُونَ ) * بوديد كه وعده داده ميشديد بر السنهء پيغمبران ما .\r\n31 - نَحْنُ أَوْلِياؤُكُمْ ما دوستان شمائيم و أعوان و أنصار شما فِي الْحَياةِ الدُّنْيا در زندگانى دنيا چه شما را از عاهات و آفات نگاه مىداشتيم و بر طريق خير و صلاح هدايت ميكرديم بر نقيض شياطين كه كفره را بفسق و معصيت اضلال ميكردند وَفِي الآخِرَةِ و دوستان شمائيم در آن سراى بكرامت و شفاعت تا حين در آمدن شما ببهشت و امام محمّد باقر عليه السّلام فرمود كه معنى آيه بر اينوجه است كه ما حراست شما ميكرديم در دنيا از انواع بليه و نزد موت از وساوس شيطانيه و در آخرت از شدايد عقوبت در رسانيدن بروضات جنت وَلَكُمْ فِيها و مر شما را است در آخرت ما تَشْتَهِي أَنْفُسُكُمْ آنچه آرزو كنند نفسهاى شما از انواع مستلذات و اصناف كرامات وَلَكُمْ فِيها و مر شما راست در عقبى ما تَدَّعُونَ آن چيزى را كه دعوى كنيد كه از ماست يعنى هيچكس با شما در آن چيز منازعت ننمايد يا آنكه مر شما راست در آخرت آن چيزى كه آرزو كنيد از\r\n","description":"","footnote":"","page_name":" 187 ","page_number":187},
  {"content":"\r\nبقاى حيات و دوام نعمت كه هرگز سمت فناء و انقطاع نپذيرد و آن چيزى كه دعوى كنيد يا از خدا در خواهيد و تمنا كنيد .\r\n32 - * ( نُزُلًا ) * در حالتى كه آن موعود پيش كشى باشد * ( مِنْ غَفُورٍ ) * از خدايى كه آمرزنده گناهانست * ( رَحِيمٍ ) * مهربان بر جميع مؤمنان لفظ * ( نُزُلًا ) * اشعار است بر آنكه متمناى اهل استقامت نسبت به آن چيزى كه بايشان عطا كرده شود چون ما حضرى خواهد بود نسبت بموائد كليه كه به جهت ضيافت ترتيب كنند و از اينجاست كه گفته‌اند كه نتيجهء استقامت نهايت كرامت است ، و در اين آيه اشارتست ببشارت مومنان بمودت فرشتگان با ايشان و به نيل ايشان بجميع مشتهيات خود و تردد ملائكه بسوغ ايشان و مصاحبت آنها با ايشان به جهت استقامت ايشان بر اداى اطاعت و عبادت و بعد از ذكر وعد و وعيد به جهت رد قول كفار كه بگفتار لا تَسْمَعُوا لِهذَا الْقُرْآنِ وَالْغَوْا فِيه زبان مىگشودند در شأن عاليشأن حضرت رسالت پناه ميفرمايد كه :\r\n33 - * ( وَمَنْ أَحْسَنُ قَوْلًا ) * و كيست نيكوتر از روى گفتار * ( مِمَّنْ دَعا إِلَى اللَّه ) * از آن كس كه بخواند مردمان را بپرستش خداى * ( وَعَمِلَ صالِحاً ) * و بكند كار شايسته يعنى با وجود گفتار آراسته كردار شايسته داشته باشد * ( وَقالَ إِنَّنِي مِنَ الْمُسْلِمِينَ ) * و گويد بدرستى كه من از گردن نهادگانم به حكم خدا و منقاد فرمان او و مراد نه تكلم است به ظاهر اينقول بلكه غرض آنست كه مذهب او ملت اسلام باشد و معتقد او جمله احكام ، ابن مقاتل و جمعى از مفسرين گفته‌اند كه مراد به اين آيهء ائمهء صادقين عليهم السلاماند كه داعى خلقند بمنهج حق ، و از عكرمه منقولست كه آيه در شأن مؤذنانست كه مظهر شعاير اسلامند و عمل صالح ايشان آنست كه در ميان اذان و اقامه دو ركعت نماز بگذارند ، و در بعضى تفاسير آورده‌اند كه چون بلال بانك نماز آغاز كردى يهود گفتندى كه كلاغ ندا مىكند و به نماز ميخواند و پيوسته سخنان بىادبانه دربارهء او به زبان راندندى حق سبحانه اين آيه را فرستاد ، گويند مراد علماء و فقهاءاند كه احكام اصول و فروع دينيه بمردم تعليم مىدهند و عمل صالح ايشان آنست كه بعلم خود عمل كنند و بر مقاسات مكاره كه از ممر امر و نهى سانح گردد صبر نمايند ، اين آيه رد است بر كسى كه گويد ايمان متعلق بمشيت خداست زيرا كه حق سبحانه مدح كسى نموده كه قايل * ( إِنَّنِي مِنَ الْمُسْلِمِينَ ) * باشد بدون مقارنت آن بمشيت و ديگر دالست بر آنكه دعوت مردمان بدين اسلام از اعظم طاعات و اجل واجبات است و مشعر است بر آنكه داعى را واجب است كه بعلم خود عامل باشد تا دعوت او و امر و نهى او اقرب باشد بقبول مردمان پس به جهت ترغيب بندگان بقبول ايمان ميگويد كه :\r\n34 - * ( وَلا تَسْتَوِي الْحَسَنَةُ وَلَا السَّيِّئَةُ ) * زيادتى لاء ثانيه از براى تأكيد نفى است يعنى البته برابر نيست ملت نيكو كه توحيد است و دين اسلام ، و ملت بد كه شركست و كفر در مجازات\r\n","description":"","footnote":"","page_name":" 188 ","page_number":188},
  {"content":"\r\nو مكافات چه اول موجب رفع درجاتست و ثانى سبب هبوط در دركات يا آنكه مساوى نيستند اعمال حسنه و افعال سيئه يا خصلت حسنه مثل خصلت سيئه نيست پس مساوى نيست صبر و غضب و رفق و عنف و علم و جهل و مدارات و غلظت و عقوبت و اسائت و غير ذلك ، و در تفسير ماوردى و تبيان و عين المعانى مذكور است كه حسنه دوستى آل رسول عليهم السّلام است و سيئه دشمنى ايشان و بعد از مدح حسنه و ذم سيئه طريق رفق و مدارا تعليم رسول مينمايد و مىگويد كه * ( ادْفَعْ ) * دفع كن اى محمّد سيئه را * ( بِالَّتِي ) * به آن حسنه كه در نفس الامر * ( هِيَ أَحْسَنُ ) * آن نيكوتر است يعنى غضب را بحلم تسكين ده و گناه را بعفو و لغو را بتغافل يا دفع نماى بكلام حق سخن باطل را ، و مراد بأحسن زيادى مطلقه است و گويند كه اخراج آن در مخرج استيناف به جهت آنست كه آن در حكم جواب كسيست كه گويد كيف أصنع ، و حينئذ وضع احسن در موضع حسنه جهت مبالغه است ، و گويند كه لاء ثانيه زائده نيست بلكه بر حقيقت نفى خود باقى است و مراد از حسنه و سيئه افراد آنها است و معنى آنست كه مساوى نيستند افراد حسنه بلكه بعضى بر بعضى راجحاند و همچنين افراد سيئه مساوى يكديگر نيستند پس معنى * ( ادْفَعْ بِالَّتِي هِيَ أَحْسَنُ ) * آنست كه دفع كن بدى را بحسنهء كه نيكوتر باشد از حسنه ديگر يعنى هر گاه دو حسنه را يا بى سيئه را با حسن آن دفع كن مثلا اگر شخصى با تو بدى كند حسنه آنست كه آن را عفو كنى و احسن آنكه بعوض آن به او احسان نمايى پس وضع احسن در موضع حسنه به جهت ابلغيت آن باشد در دفع سيئه بحسنه چه هر كه دفع سيئه نمايد باحسن پس بما دون احسن بر او اهون خواهد بود ، و از امام جعفر صادق عليه السّلام مرويست كه حسنه تقيه است و سيئه اذاعه و بر هر تقدير حق سبحانه ميفرمايد كه هر گاه تو دفع سيئه نمايى باحسن * ( فَإِذَا الَّذِي ) * پس آن هنگام آن كسى كه * ( بَيْنَكَ وَبَيْنَه عَداوَةٌ ) * ميان تو و ميان او دشمنى است * ( كَأَنَّه وَلِيٌّ ) * گوئيا او دوستى كارساز بوده در دين * ( حَمِيمٌ ) * خويش و مهربان در نسبت يعنى بميامن اين خلق حسن دشمنى كه در دين معاند و منكر تو باشد دوست و شفيق گردد و يار هوادار و چون مقابله اسائه باحسان مستلزم تحمل مكاره است از دشمنان از اينجهت ميفرمايد كه :\r\n( 35 ) - * ( وَما يُلَقَّاها ) * و داده نشود اينخصلت كه مقابله بدى نيكى است * ( إِلَّا الَّذِينَ صَبَرُوا ) * مگر آنان را كه شكيبايى نمايند بر مكروهات و اذيات و نفس را از انتقام منع كرده ، كظم غيظ را شعار خود سازند * ( وَما يُلَقَّاها ) * و عطا كرده نشود اين خليقه و سجيه * ( إِلَّا ذُو حَظٍّ عَظِيمٍ ) * مگر خداوند بهرهء بزرگ و نصيب و افراز عقل و رأى يا از ثواب و خير يا از كمال ايمان يا از تماميت نفس باخلاق حسنه ، و قتاده بر آنست كه حظ عظيم روضهء جنانست .\r\n( 36 ) - * ( وَإِمَّا يَنْزَغَنَّكَ ) * و اگر برسد به تو من الشّيطان از ابليس پر تلبيس * ( نَزْغٌ ) *\r\n","description":"","footnote":"","page_name":" 189 ","page_number":189},
  {"content":"\r\nنخسى و خارخارى يعنى اگر شيطان به جهت زجر و منع تو از اين خصلت حسنه نيشى به تو رساند ، وسوسه دهد * ( فَاسْتَعِذْ بِاللَّه ) * پس پناه جوى بخداى از شر او * ( إِنَّه ) * بدرستى كه خداى * ( هُوَ السَّمِيعُ ) * اوست شنوا مر كسى را كه بگفتار استعيذ باللَّه مترنم شود * ( الْعَلِيمُ ) * دانا به نيت صلاح او پس بيان دلالات وحدت و قدرت مىكند مىگويد كه :\r\n( 37 ) - * ( وَمِنْ آياتِه ) * و از جمله نشانهاى قدرت الهى * ( اللَّيْلُ وَالنَّهارُ ) * شب و روز است كه متعاقب يكديگراند روز از براى كسب معيشت و شب به جهت استراحت * ( وَالشَّمْسُ وَالْقَمَرُ ) * و آفتاب و ماهست كه تقدير ايشان بر وجه استقرار است و تدبير ايشان بر نظام استمرار پس هر يك به اندازه مقرر و مقدور مىآيند و ميروند * ( لا تَسْجُدُوا لِلشَّمْسِ ) * سجده مكنيد مر آفتاب را * ( وَلا لِلْقَمَرِ ) * و نه ماه را چه آنها مانند شما مخلوقاند و مسخر فرمان پس رتبهء معبوديت نداشته باشند * ( وَاسْجُدُوا لِلَّه ) * و سجده كنيد مر خداى را * ( الَّذِي خَلَقَهُنَّ ) * آن خدايى كه آفريده است شب و روز و آفتاب و ماه را * ( إِنْ كُنْتُمْ إِيَّاه تَعْبُدُونَ ) * اگر هستيد كه از روى وحدانيت مر او را ميپرستيد يعنى اگر قصد عبادت خدا داريد پس او را پرستش نمائيد نه غير او را ، ايراد ضمير جمع مؤنث كه موضوع است از براى ذوى العقول تنبيه است بر آنكه اينها با آنكه مخلوقند از جماداتند و از عقل و ادراك و علم معرى پس قابليت الوهيت نداشته باشند و مراد بسجود عبادتست و تسميه آن بسجود به جهت آنست كه سجود اخص عباداتست و اخضع انواع آن پس تسميه شىء باشد باسم اشرف افراد آن .\r\n38 - * ( فَإِنِ اسْتَكْبَرُوا ) * پس اگر سركشى كنند از سجده كردن خداى و عبادت او با وجود دلايل واضحه بر وجوب پرستش او نه غير او پس ايشان را در وادى ضلالت و خذلان فرو گذارد چه از عدم عبادت ايشان گرد نقصى بدامن كبرياى او نمىنشيند * ( فَالَّذِينَ عِنْدَ رَبِّكَ ) * پس آنان كه نزديك پروردگار تواند از اصناف ملائكه * ( يُسَبِّحُونَ لَه ) * تسبيح و تمجيد ميكنند براى او * ( بِاللَّيْلِ وَالنَّهارِ ) * بشب و روز يعنى پيوسته بطاعت او مشغولند * ( وَهُمْ لا يَسْأَمُونَ ) * و حال آن كه ايشان ملول نميشوند از كثرت عبادت و بسيارى طاعت اين سجده از عزائم اربع است ، و از ابن مسعود و حسن بصرى و عمرو بن علا منقولست كه وجوب سجده نزد آخر آيه اوليست كه آن إِنْ كُنْتُمْ إِيَّاه تَعْبُدُونَ است زيرا كه امر بسجود در اين آيه تحقق پذيرفت ، و از ابن عباس و ابن مسيب مرويست كه موضع سجده نزد اخر ايه ثانيه است كه آن * ( وَهُمْ لا يَسْأَمُونَ ) * است زيرا كه تماميت معنى به اين است و قول اول مرويست از ائمهء هدى عليهم السّلام .\r\n39 - * ( وَمِنْ آياتِه ) * و از جمله نشانهايى كه دالست بر ربوبيت او سبحانه * ( أَنَّكَ تَرَى الأَرْضَ ) * آنست كه تو مىبينى زمين را * ( خاشِعَةً ) * ذليل و خوار اين مستعار است از براى زمين\r\n","description":"","footnote":"","page_name":" 190 ","page_number":190},
  {"content":"\r\nباعتبار يبوست و عدم نزارت و طراوت او بنباتات يعنى مىبينى زمين را پژمرده و خشك شده و فرسوده * ( فَإِذا أَنْزَلْنا ) * پس چون فرو فرستيم * ( عَلَيْهَا الْماءَ ) * بر آن زمين آب باران را * ( اهْتَزَّتْ ) * بجنبش در آيد از روى نشاط * ( وَرَبَتْ ) * و برآيد مانند خمير مايه و منتفخ گردد تا از ميان آن انواع نباتات و رياحين بردمد و متزين و آراسته گردد * ( إِنَّ الَّذِي أَحْياها ) * بدرستى كه آن كسى كه بر اينوجه زنده گردانيد زمين مرده را * ( لَمُحْيِ الْمَوْتى ) * هر آينه زنده كنندهء مردگان است در آخرت * ( إِنَّه عَلى كُلِّ شَيْءٍ ) * بدرستى كه او بر هر چيزى از احياء و اماته * ( قَدِيرٌ ) * توانا است چه قدرت او نسبت بجميع مقدورات مساويست به جهت اشتراك علت در جميع ممكنات كه امكانست ،\r\nو بعد از ذكر آيات بر سبيل تهديد ميفرمايد كه :\r\n40 - * ( إِنَّ الَّذِينَ ) * بدرستى كه آنان كه * ( يُلْحِدُونَ ) * ميل مىكنند از نهج مستقيم و منحرف مىشوند از صراط قويم بسبب طعن و تخوف و تأويل باطل و القاى كلام لغو * ( فِي آياتِنا ) * در آيتهاى كتاب ما و اين اهل الحاد * ( لا يَخْفَوْنَ عَلَيْنا ) * پوشيده نميشوند بر ما به اشخاص و اقوال يعنى همه را مىبينيم و اقوال ايشان را ميشنويم پس جزاى طعن و تخويف و سزاى الحاد و القاى كلام لغو بايشان خواهيم رسانيد آن گه بر وجه انكار و تهجين فعل ايشان مىگويد * ( أَ فَمَنْ يُلْقى فِي النَّارِ ) * آيا كسى كه انداخته شود ، يعنى به جهت الحاد قابل سوختن باشد * ( خَيْرٌ ) * بهتر است * ( أَمْ مَنْ يَأْتِي ) * يا كسى كه بيايد * ( آمِناً ) * در حالتى كه ايمن باشد از آتش دوزخ * ( يَوْمَ الْقِيامَةِ ) * در روز رستخيز يعنى در آن روز هرگز اين هر دو در مرتبه مساوى با هم نباشند چه اول مستوجب نزول دركه است و ثانى مستحق صعود درجه ، از مقاتل منقولست كه مراد از اول ابو جهل لعين است و ثانى حضرت رسالت صلى اللَّه عليه و آله و سلَّم و عكرمه بر آنست كه دويم عمار ياسر رحمة اللَّه عليه است ، در تفسير طبرسى مذكور است كه صحيح آنست كه آيه بر عموم خود باقى باشد پس مراد به آن جميع كافران ملحد و مؤمنان معتقد باشند بعد از آن به جهت زيادتى وعيد و تهديد شديد در حق كافران عنيد ميفرمايد كه اى اهل الحاد و جحود و انكار * ( اعْمَلُوا ما شِئْتُمْ ) * بكنيد آنچه مىخواهيد * ( إِنَّه ) * بدرستى كه خداى تعالى * ( بِما تَعْمَلُونَ ) * به آنچه ميكنيد * ( بَصِيرٌ ) * بينا است و هيچ چيز بر او پوشيده و پنهان نيست پس بر آن جزا و سزا خواهد داد .\r\n41 - * ( إِنَّ الَّذِينَ كَفَرُوا بِالذِّكْرِ لَمَّا جاءَهُمْ ) * اينكلام بدل است از إِنَّ الَّذِينَ يُلْحِدُونَ يا كلام مستأنف و خبر آن محذوف پس تقدير كلام اينست كه الذين كفروا بالذكر لما جاءهم لا يخفون علينا ، يا الذين كفروا بالذكر لما جاءهم يعذبون يعنى بدرستى كه آنان كه نگرويدند\r\n","description":"","footnote":"","page_name":" 191 ","page_number":191},
  {"content":"\r\nبه قرآن كه بهترين ياد كردنست هنگامى كه آمد بديشان مخفى نمىشوند بر ما بافعال و اقوال يا معذب مىشوند به هلاكت و انواع نكال * ( وَإِنَّه ) * و بدرستى كه قرآن * ( لَكِتابٌ عَزِيزٌ ) * هر آينه كتابى است ارجمند و گرامى نزد حضرت بارى و گويند كه قرآن به جهت آن عزيز است كه كلام رب عزيز است كه ملك عزيز برسول عزيز آورده براى امت عزيز ، يا نامه دوست است بنزديك دوست و نام دوست نزد دوستان عزيز باشد ، و گفته‌اند عزيز است به اين معنى كه هيچكس قادر نيست بر اتيان نمودن به مثل آن ، يا عزيز است باعتبار آنكه مصونست از تغيير و تحريف يا به آن اعتبار كه بر اتم صفات احكام است يا به جهت اشتمال آن بر كثرت نفع ، يا آنكه واجبست كه او امر و نواهى آن را عزيز دارند و اصلا از آن تجاوز ننمايد .\r\n42 - * ( لا يَأْتِيه الْباطِلُ ) * اين صفت بعد از صفت است يعنى قرآن كتابيست كه نيامد به آن هيچ باطل * ( مِنْ بَيْنِ يَدَيْه ) * از پيش وى * ( وَلا مِنْ خَلْفِه ) * و نه از پس وى يعنى از هيچ جهت باطلى بسوى آن راه نيابد پس بطعن طاعن و تأويل مبطل مطعون و متأول نگردد ( 1 ) چه هر كه در صدد طعن و ابطال او درآمد قول او ممحوق و تأويل او مضمحل و نابود شد و مع هذا بأقبح وجهى هلاك شده به عذاب ابدى و عقوبت سرمدى گرفتار گشت ، و از امام محمّد باقر و امام جعفر صادق صلوات اللَّه عليهما مرويست كه معنى مراد آنست كه در اخبار ماضى و مستقبل وى دروغى نباشد بلكه جميع چيزهاى آن مطابق واقع است و موافق نفس الامر و ضحاك گفته كه معنى بر اينوجه است كه پيش از او هيچ كتابى نيامد كه مبطل آن بوده باشد و بعد از اين هيچ كتابى نيايد كه حكم ببطلان آن كند ، و اينقول از ابن عباس و كلبى و مقاتل منقولست ، و قتاده و سدى گويند كه مراد از باطل شيطان است يعنى شيطان نتواند بود كه از آن حقى را ناقص سازد يا كلام باطل در او زياده كند پس زياده و نقصان در او را نيابد ، حسن بصرى گفته كه معنى آنست كه اول تنزيل تا آخر مصونست از باطل و ما لا يعنى ، و گويند كه مراد آنست كه به هيچ وجه از وجوه راه تناقض و كذب و تعارض بر او گشوده\r\n\r\n","description":"","footnote":"\r\n( 1 ) علامه طبرسى ( ره ) در مجمع البيان و مرحوم مؤلف در اين كتاب راجع بتوجيه و تفسير اين آيه مباركه پنج وجه از مفسرين نقل كرده‌اند و نيكوترين اين وجوه پنجگانه آن وجهيست كه مروى از امام محمد باقر و امام جعفر صادق عليهما السلام است كه فرمودند : يعنى نيست در اخبار قرآن از امور گذشته و نه در اخبار آن از امور آينده باطلى و دروغى بلكه تمام اخبارهاى قرآن مطابق واقع و نفس الامر است و پوشيده نماند كه حقتعالى بنا بر ظاهر دو جهت را اختصاص بذكر داده ( قدام و خلف ) ولى محتمل است كه مراد عموم جهات باشد و چون اين دو جهت از سائر جهات سته ظاهرترند و بيش از جهات ديگر مورد توجه و اعتبار واقع ميشوند از اينرو اين دو جهت را نامبرده است و بنا بر اين مفاد آيه چنين است كه از هيچ جهتى و به هيچ وجهى هيچگونه باطلى در قرآن راه نيابد نه دروغ نسبت باخبار از گذشته و آينده و نه تناقض و تعارض و اختلاف و نه تحريف و تغيير و زياده و نقصان و نه غير ذلك .\r\n","page_name":" 192 ","page_number":192},
  {"content":"\r\nنمىشود و او * ( تَنْزِيلٌ ) * فرو فرستاده شده است * ( مِنْ حَكِيمٍ ) * از خدايى كه دانا است بجميع حكم و مصالح خلقان * ( حَمِيدٍ ) * ستوده شده بانعام نعم بر بندگان كه از جملهء آن انزال قرآنست كه اعظم نعم است و چون كه بسبب انكار كافران و جحود معاندان آثار غبار بر آينه دل مبارك حضرت رسالت صلى اللَّه عليه و آله و سلَّم مىنشست حق سبحانه به جهت تسلى خاطر عاطر حبيب خود فرمود كه :\r\n43 - * ( ما يُقالُ لَكَ ) * گفته نميشود يعنى نميگويند اين كافران معاند مر ترا * ( إِلَّا ما قَدْ قِيلَ ) * مگر آنچه گفته شده يعنى كفار گفته‌اند * ( لِلرُّسُلِ مِنْ قَبْلِكَ ) * مر فرستادگان را كه پيش از تو بودند از تكذيب و انكار ، پس بر سخنان ايشان اندوهناك مباش * ( إِنَّ رَبَّكَ ) * بدرستى كه پروردگار تو * ( لَذُو مَغْفِرَةٍ ) * هر آينه خداوند آمرزش است مر مؤمنان را كه بر صدق طويت و خلوص نيت بتوحيد اقرار نموده‌اند و بنبوت تو تصديق كرده‌اند * ( وَذُو عِقابٍ أَلِيمٍ ) * و خداوند عقوبت دردناك مر مشركان جاحد و مكذبان معاند را ، و گويند كه معنى آيه بر اين وجه است كه نفرمايد خدا مر ترا مگر آنچه فرمود برسولان پيشين از اظهار معجزات و دلايل و آيات و بيان اوامر و منهيات و ساير امور شرعيات و دعوت مردمان بطاعات و لزوم عبادات و بنا بر اين ميتواند بود كه * ( إِنَّ رَبَّكَ ) * الى آخره مقول قول رسل باشد يعنى آنچه انبياى سابق به آن مأمور شده بودند اين بود كه وعده مؤمنان نمايند بمغفرت و وعيد كافران بعقوبت ، آورده‌اند كه كفار قريش گفتند كه قرآن چرا بلغت عجم فرو نيامد يا چرا بعضى از او عربى نبود و برخى عجمى آيه آمد كه :\r\n44 - * ( وَلَوْ جَعَلْناه ) * و اگر ميگردانيديم اين كتاب را كه احسن ذكر است * ( قُرْآناً أَعْجَمِيًّا ) * قرآنى به غير لغت عرب * ( لَقالُوا ) * هر آينه مىگفتند كافران عرب از روى انكار * ( لَوْ لا فُصِّلَتْ ) * چرا مفصل و مبين نشده * ( آياتُه ) * آيتهاى كتاب به زبان عرب تا ما فهم آن كنيم * ( أَعْجَمِيٌّ ) * آيا كلام اعجميست * ( وَعَرَبِيٌّ ) * و مخاطب عربى اگر چه ظاهر و متبادر بسوق كلام مقتضى آن بود كه چنين باشد كه ( ء اعجمى و عرب ) به جهت آنكه مكتوب اليهم جميع امت عربند اما چون كه غرض بيان آنكار است بر تنافر حال كتاب يا حال مكتوب اليه نه بيان وحدت و جماعت مكتوب اليه از اينجهت ايثار عربى نمود كه نص است بر غرض حاصل كلام آنكه ما بلغت ايشان انزال كتاب نموديم و از عشيره ايشان رسول فرستاديم تا در حجت ابلغ باشد و از براى معذرت اقطع و اينكه ايشان ميگويند كه مكتوب اليهم عربى باشند و كتاب عجمى به جهت فرط تكذيب و انكار ايشان است * ( قُلْ ) * بگو اى محمّد مر ايشان را كه * ( هُوَ لِلَّذِينَ آمَنُوا هُدىً ) * اين كتاب مر آنان را كه گرويده‌اند راه نماينده است بر طريق حق * ( وَشِفاءٌ ) * و شفا دهنده از آنچه در سينه هاى ايشانست از امراض شك و شبهه يا از جميع امراض ظاهره و باطنه * ( وَالَّذِينَ لا يُؤْمِنُونَ ) * و آنان كه نمى -\r\n","description":"","footnote":"","page_name":" 193 ","page_number":193},
  {"content":"\r\nگروند به اين كتاب * ( فِي آذانِهِمْ وَقْرٌ ) * در گوشهاى ايشان گرانيست يعنى تصامم ميكنند و به گوش هوش نميشنوند * ( وَهُوَ ) * و آن كتاب * ( عَلَيْهِمْ عَمًى ) * بر ايشان پوشيده است يعنى از ديدن آيات آن تصامى مينمايند ، مراد آنست كه ايشان چون از آيات باهره و حجج ظاهره آن منتفع نميشوند پس گوئيا وقر و عمى مانع شنيدن و ديدن ايشانست از آن ، و بدانكه * ( وَالَّذِينَ لا يُؤْمِنُونَ ) * مرفوع المحل است بر تقرير و الذين لا يؤمنون هو فى آذانهم وقر چنان كه به اين مفسر شد يا آنكه بر اين تقدير باشد كه فى آذانهم منه وقر يعنى در آذان ايشان از شنيدن قرآن گرانى است و وجه اول اوليست به جهت تناسب آن بقوله و هو عليهم عمى و ميتواند بود كه مجرور المحل باشد معطوف بر مدخول لام * ( لِلَّذِينَ آمَنُوا ) * از قبيل عطف بر دو معمول دو عامل مختلف و جواز اين وجه بنا بر مذهب اخفش است ، پس معنى آنست كه قرآن مر كسانى را كه ايمان نياورده‌اند در گوشهاى ايشان گرانست * ( أُولئِكَ ) * آن گروه كه از شنيدن قرآن و ديدن حقيت آن كور و كرند * ( يُنادَوْنَ ) * ندا كرده ميشوند * ( مِنْ مَكانٍ بَعِيدٍ ) * از جانب دور يعنى مثل ايشان در بعد افهام و شدت اعراض از قرآن مانند مثل كسيست كه او را از مسافت دور و دراز خوانند و او نه آواز خواننده را ميشنود و نه او را مىبيند ، مراد آنست كه هم چنان كه از نداى منادى از مكان بعيد نفعى به اين كس نميرسد همچنين خواندن قرآن بر كافران فايده نميدهد ، پس به جهت تسليت حضرت رسالت صلى اللَّه عليه و آله و سلَّم از جحود كفار ميفرمايد كه :\r\n45 - * ( وَلَقَدْ آتَيْنا مُوسَى الْكِتابَ ) * و بتحقيق كه داديم موسى را كتاب تورية * ( فَاخْتُلِفَ فِيه ) * پس اختلاف كرده شد در آن يعنى امتان او بعضى او را باور داشتند و جمعى تكذيب او كردند هم چنان كه قوم تو كه در قرآن اختلاف نموده برخى تصديق كردند و گروهى راه تكذيب پيمودند * ( وَلَوْ لا كَلِمَةٌ سَبَقَتْ ) * و اگر نه كلمه اى بودى كه پيشى گرفته است * ( مِنْ رَبِّكَ ) * از پروردگار تو در تاخير عذاب از قوم تو يعنى قول وَما كانَ اللَّه لِيُعَذِّبَهُمْ وَأَنْتَ فِيهِمْ در وعده قيامت و حصول خصومت در آن كما قال بَلِ السَّاعَةُ مَوْعِدُهُمْ * ( لَقُضِيَ بَيْنَهُمْ ) * هر آينه حكم كرده شدى ميان ايشان به عذاب استيصال در دنيا * ( وَإِنَّهُمْ ) * و بدرستى كه مشركان عرب * ( لَفِي شَكٍّ ) * هر آينه در گمانند * ( مِنْه ) * از قرآن * ( مُرِيبٍ ) * گمانى كه موقع ريبت است و آن اقطع است از شك يعنى ظن غالب ايشان آنست كه قرآن كذبست پس بر سبيل احتجاج بر اهل جحود مىفرمايد كه :\r\n46 - * ( مَنْ عَمِلَ ) * هر كه بكند * ( صالِحاً ) * كردارى شايسته از طاعت و عبادت * ( فَلِنَفْسِه ) *\r\n","description":"","footnote":"","page_name":" 194 ","page_number":194},
  {"content":"\r\nپس از براى نفس او است يعنى منفعت و ثواب آن راجع است به او نه به غير او * ( وَمَنْ أَساءَ ) * و هر كه عمل بد كند از فسق و معصيت * ( فَعَلَيْها ) * پس بر او است يعنى و بال و عقاب آن ملحق است به او * ( وَما رَبُّكَ بِظَلَّامٍ ) * و نيست پروردگار تو ستم كننده * ( لِلْعَبِيدِ ) * مر بندگان را كه فراخور عمل خود مكافات نكند و ثواب طاعت كسى را به غير دهد و به جهت معصيت شخص غيرى را عقوبت فرمايد ، و بدانكه * ( بِظَلَّامٍ ) * در اينمقام از براى مبالغه نفى است نه منفى كه مستلزم بقاى اصل ظلم است ، و در طبرسى آورده كه ايثار آن بر ظلم اشعار است بر آنكه صدور ظلم قليل از كسى كه غنى مطلق باشد و عالم بقبح آن در نهايت عظمت است چه جاى صدور ظلم عظيم از او ، و ديگر تنبيه است بر آنكه مؤاخذه كسى بگناه غيرى و اثابت شخصى بطاعت ديگرى ظلمى عظيم است ، آورده‌اند كه كفار قريش به حضرت رسالت صلى اللَّه عليه و آله و سلَّم گفتند كه اگر تو پيغمبرى و در وعيدى كه ما را مىنمايى از عذاب اخروى صادقى بگو كه قيامت كى خواهد بود آيه آمد كه :\r\nالجزء الخامس و العشرون من الاجزاء الثلاثين 47 - * ( إِلَيْه يُرَدُّ عِلْمُ السَّاعَةِ ) * بسوى خدا بازگردانيده مىشود دانستن قيامت نه به غير او پس جز از وى هيچكس عالم نيست به آنكه قيامت در چه زمان قايم شود * ( وَما تَخْرُجُ مِنْ ثَمَراتٍ ) * و بيرون نيايد هيچ ميوه و حفص * ( ثَمَراتٍ ) * خوانده به صيغه جمع يعنى هيچكدام از انواع ميوه بيرون نيايد و مىتواند بود كه ما موصوله باشد معطوف بر * ( السَّاعَةِ ) * و * ( مِنْ ) * بيانيه نه زايده ، يعنى بسوى خدا راجع است دانستن آنچه بيرون آيد از جنس ميوه ها * ( مِنْ أَكْمامِها ) * از غلافهاى خود * ( وَما تَحْمِلُ مِنْ أُنْثى ) * و بار نگيرد هيچ ماده از انسان و غيره از انواع حيوانات * ( وَلا تَضَعُ ) * و ننهند بار خود را در هيچ وقت * ( إِلَّا بِعِلْمِه ) * مگر در وقتى كه مقرونست بدانش خداى يعنى هم چنان كه علم قيامت خاصهء او است علم ثمار و نتايج نيز مخصوص است به او از حيثيت كيفيت اجزاء و كبر و صغر و طعوم و روايح و الوان و غير آن و از كيفيت انتقال اطفال در ارحام و ذكور و اناث و تماميت و ناقصيت و حسن و قبح و عدد ايام حمل و ساعت * ( وَيَوْمَ يُنادِيهِمْ ) * و روزى كه بخواند خداى مشركان را و از روى توبيخ و تقريع از ايشان سؤال كند كه * ( أَيْنَ شُرَكائِي ) * كجايند انبازان من كه بزعم و قول خود آنها را شريكان من مىپنداشتند و مىگفتند * ( قالُوا ) * مشركان * ( آذَنَّاكَ ) * اعلام كرديم ترا در جواب * ( أَيْنَ شُرَكائِيَ الَّذِينَ كُنْتُمْ تَزْعُمُونَ ) * كه * ( ما مِنَّا ) * نيست از ما * ( مِنْ شَهِيدٍ ) * هيچ گواهى دهنده اى بر شركت ايشان زيرا كه ما امروز از ايشان تبرى كرده‌ايم و از روى يقين اعتراف نموده‌ايم به يگانگى تو ، يا آنكه نيست از ما هيچكس كه مشاهده كند شركاء\r\n","description":"","footnote":"","page_name":" 195 ","page_number":195},
  {"content":"\r\nرا چنان كه مىفرمايد كه :\r\n48 - * ( وَضَلَّ عَنْهُمْ ) * و گم شود از مشركان * ( ما كانُوا يَدْعُونَ ) * آنچه بودند كه ميپرستيدند * ( مِنْ قَبْلُ ) * پيش از قيامت يعنى بتانى كه در دنيا پرستيدندى در آن روز نبينند ، و گويند كه ما مِنَّا مِنْ شَهِيدٍ كلام شركاست نه مشركان يعنى شريكان گويند كه از ما هيچكس نيست كه گواهى دهد آنچه مشركان بما اسناد ميكردند از شرك و بنا بر اين تفسير معنى ضلالت شركا از ايشان عدم نفع ايشانست از آنها اگر چه بحسب ظاهر نزد آنها حاضر بوده باشند * ( وَظَنُّوا ) * و يقين دانند مشركان كه * ( ما لَهُمْ ) * نيست مر ايشان را * ( مِنْ مَحِيصٍ ) * هيچ گريزگاهى از عذاب و عقاب و جواز قيام ظن در مقام يقين در خبرى كه بمشاهده نباشد بسيار است ، و بدانكه چون بيان احوال اخرويه مشركان اهم بود از اينجهت او را مقدم داشته و بعد از ذكر آن مذمت شيمهء دنيويهء ايشان مىكند و مىگويد :\r\n49 - * ( لا يَسْأَمُ الإِنْسانُ ) * ملول نمىشود كافر * ( مِنْ دُعاءِ الْخَيْرِ ) * از خواهش نيكى در اين جهان چون نعمت و صحت و خوشحالى و فراغت * ( وَإِنْ مَسَّه الشَّرُّ ) * و اگر برسد وى را بدى چون درويشى و بيمارى و پريشانى و كدورت * ( فَيَؤُسٌ ) * پس او شديد الياس است يعنى بسيار نوميد از روح و ريحان كه ناشى مىشود از فضل حضرت عزت * ( قَنُوطٌ ) * بسيار ظاهر كنندهء نااميدى از رحمت حضرت بارى ، و گويند كه يأس بمعنى نوميدى است از دعاء ، و قنوط بمعنى ظن بد يعنى كافر نااميد است از جانب دعا و بدگمان بپروردگار خود و يأس و قنوط از شيم كافرانست و از خصال گمراهان كقوله تعالى إِنَّه لا يَيْأَسُ مِنْ رَوْحِ اللَّه إِلَّا الْقَوْمُ الْكافِرُونَ و تكرار يأس و بيان ظهور اثر نوميدى كه در معنى قنوط است با وجود ايراد صيغه فعول كه موضوع است از براى مبالغه به جهت مبالغه است در يأس كافر .\r\n50 -\r\n* ( وَلَئِنْ أَذَقْناه ) * و اگر بچشانيم آن كافر را * ( رَحْمَةً مِنَّا ) * بخششى از نزديك خود چون صحت و غنى * ( مِنْ بَعْدِ ضَرَّاءَ مَسَّتْه ) * از پس سختى كه به دو رسيده باشد از بيمارى و درويشى * ( لَيَقُولَنَّ هذا لِي ) * هر آينه گويند كه اين نيكى از براى منست ، يعنى به جهت عمل نيك مستحق آنم ، يا آنكه دايم اين نيكى مرا خواهد بود و زوال به آن نخواهد رسيد * ( وَما أَظُنُّ السَّاعَةَ ) * و گمان نمىبرم قيامت را * ( قائِمَةً ) * برخاسته يعنى حاضر شده مراد انكار او است از حشر و نشر * ( وَلَئِنْ رُجِعْتُ ) * و اگر باز گردانيده شوم * ( إِلى رَبِّي ) * بسوى پروردگار خود يعنى اگر بالفرض قيامت قايم شود هم چنان كه زعم مسلمانانست و مرا بر انگيزانند * ( إِنَّ لِي ) * بدرستى كه مرا باشد * ( عِنْدَه ) * نزديك خدا * ( لَلْحُسْنى ) * حالتى نيكوتر از آنچه امروز دارم از اصناف نعمت\r\n","description":"","footnote":"","page_name":" 196 ","page_number":196},
  {"content":"\r\nو كرامت زيرا كه استحقاق نعمت و كرامت دنيويه مرا ثابت است پس انواع اخرويه نيز بر اين قياس خواهد بود و از من منفك نخواهد شد ، و ثعلبى از حسن بن على عليهما السّلام نقل مىكند كه كافر را دو تمناى عجيب است يكى در دنيا كه مىگويد در قيامت نعم بهشت مرا خواهد بود و يكى در عقبى كه خواهد گفتا لَيْتَنِي كُنْتُ تُراباً هيچكدام از اين متمنى وجود نخواهد گرفت و گويند اين آيه دربارهء وليد بن مغيره نازل گشته و بر هر تقدير حق سبحانه در جواب كافر ميفرمايد كه * ( فَلَنُنَبِّئَنَّ الَّذِينَ كَفَرُوا ) * پس اختيار كنيم آنان را كه نگرويدند * ( بِما عَمِلُوا ) * به آنچه كرده‌اند از مساوى اعمال كه موجب عقوبت و نكالست يعنى بنمائيم بايشان عكس آنچه اعتقاد كرده بودند از اختصاص نعمت و كرامت بايشان به جهت فساد ظن ايشان بصدور اعمال حسنه از ايشان ، يعنى كافران تصور ميكنند كه سبب غنى و صحت ايشان اعمال حسنه ايست كه از ايشان صادر گشته و در آخرت نيز به جهت اين با نعمت و كرامت خواهند بود و حال آنكه فى نفس الامر اين قضيه به عكس باشد چه اعمالى كه از ايشان بظهور ميرسد از انفاق و نوازش فقرا به جهت رياى مردمان بود و طلب افتخار و استكبار نه به جهت طلب رضاى پروردگار ، پس به جهت اينعكس مطلوب ايشان بايشان نمائيم * ( وَلَنُذِيقَنَّهُمْ ) * و هر آينه بچشانيم ايشان را * ( مِنْ عَذابٍ غَلِيظٍ ) * از عذابى سخت و درشت كه از غايت كثرت گوئيا متراكم شده و بر بالاى هم نشسته كه ممكن نباشد خلاصى ايشان از آن ، پس نوعى ديگر از طغيان كافران و كفران ايشان خبر مىدهد و ميگويد كه :\r\n51 - * ( وَإِذا أَنْعَمْنا ) * و چون انعام كنيم و ابواب نعم از صحت و ثروت بگشائيم * ( عَلَى الإِنْسانِ ) * بر آدمى كافر نعمت * ( أَعْرَضَ ) * روى بگرداند از شكرگزارى و به جهت مغرور شدن او به آن نعمت اصلا تصور نعمت نميكند و منعم حقيقى خود را فراموش كند * ( وَنَأى بِجانِبِه ) * و درو دارد جانب خود را از اداى شكرگزارى و اعتراف بنعم حضرت بارى به جهت تجبر و تكبر * ( وَإِذا مَسَّه الشَّرُّ ) * و چون برسد او را بدى از بيمارى و تنگدستى * ( فَذُو دُعاءٍ عَرِيضٍ ) * پس او خداوند دعاى بسيار است يعنى روى آورنده است بدرگاه ما بدوام دعا و كثرت تضرع و ابتهال ، و بدانكه جانب در اينمقام نازل منزله نفس است از قبيل ما فَرَّطْتُ فِي جَنْبِ اللَّه چه جهت و مكان شيء نازل منزلهء نفس آن شىء است چنان كه در جاى ديگر فرموده كه وَلِمَنْ خافَ مَقامَ رَبِّه كه بمعنى لمن خاف ربه ، است و از اينجاست كه در مكاتيب مرقوم مىشود كه حضرت فلان و جناب فلان و مجلس فلان و كتب الى جهت و الى جانبه العزيز و مراد نفس آن كس است و ذات او پس در اينمقام * ( نَأى بِجانِبِه ) * بمعنى نأى بنفسه است و استعمال آن در شأن متكبر و متجبر است و نظير اينست ذهب بنفسه و ذهبت به الخيلاء\r\n","description":"","footnote":"","page_name":" 197 ","page_number":197},
  {"content":"\r\nكل مذهب ، و ميتواند بود كه جانب بمعنى عطف باشد پس نأى بجانبه عبارت از ازدرار و انحراف ( 1 ) باشد از قبيل ثنى عطفه و تولى بر كنه ، و عرض مستعار است از براى سعت و كثرت دعا و دوام آن و گاهست كه لفظ طول نيز براى آن مستعار واقع مىشود هم چنان كه غليظ كه مستعار است از براى شدت عذاب و چون امتداد عريض در دو جهت است و امتداد طويل در يك جهت از اينجهت ايثار عريض بر طويل نموده تا أبلغ باشد در كثرت دعا و استمرار آن ، و صدر آيه دالست بر بطلان مذهب اهل جبر كه منكر انعام حقتعالىاند بر كفار و بعد از تعداد اوصاف سيئه كفره برسول خود امر مينمايد كه :\r\n52 - * ( قُلْ ) * بگو مر اين كفار كافر نعمت را كه * ( أَ رَأَيْتُمْ ) * آيا ديديد شما اگر رؤيتى و بصيرتى داريد به من خبر دهيد كه * ( إِنْ كانَ ) * اگر باشد قرآن فى نفس الامر * ( مِنْ عِنْدِ اللَّه ) * از نزديك خداى * ( ثُمَّ كَفَرْتُمْ بِه ) * پس كافر شويد بدان بىتأمل و اتباع ادلهء آن * ( مَنْ أَضَلُّ ) * كه گمراه تر باشد * ( مِمَّنْ هُوَ ) * از آن كسى كه او * ( فِي شِقاقٍ بَعِيدٍ ) * در خلافى باشد دور از صلاح و صواب يعنى كه باشد گمراه تر از شما كه هميشه تكذيب و انكار ميكنيد و پيوسته عناد و استكبار ميورزيد ، وضع موصول در موضع صله كه ضمير منكم است به جهت شرح حال و تعليل مزيد ضلال ايشانست ، و نزد بعضى ضمير * ( كانَ ) * راجع بانعام است اما اكثر مفسران بر آنند كه راجع بقرآنست چنانچه به اين مفسر شد ، و در بعضى تفاسير آورده‌اند كه ابو جهل پر جهل حضرت رسول را گفت آيتى بما بنما تا تصديق قول تو كنيم آن حضرت ماه را به دو نيمه كرد ابو جهل گفت اى قريش محمّد بر ما سحر كرد و اگر نه شما جماعتى را به اطراف و نواحى مكه فرستيد تا از مردمان آن جوانب معلوم كنند كه اين صورت را مشاهده كرده‌اند يا نه اگر اهل آفاق ديده‌اند پس از آيات خداست و اگر نه سحر محمّد است ، پس رسولان را به اطراف و جوانب روانه كردند همه مردمان كه سكنه آفاق بودند از رؤيت شق القمر خبر دادند ابو جهل گفت ( هذا سحر مستمر ) اين جادوييست كه به همه آفاق استمرار يافته و بجميع جوانب رسيده حق سبحانه اين آيه فرستاد كه :\r\n53 - * ( سَنُرِيهِمْ ) * زود باشد كه بنمائيم ايشان را يعنى كفار مكه را * ( آياتِنا ) * نشانهاى قدرت خود را * ( فِي الآفاقِ ) * در كارهاى جهان * ( وَفِي أَنْفُسِهِمْ ) * و در نفسهاى ايشان ( 2 ) يعنى مكه مراد آنست\r\n\r\n","description":"","footnote":"\r\n( 1 ) ازدرار منى كجى و انحرافست\r\n( 2 ) حقتعالى در اين آيه شريفه طريق معرفت خويش را روشن و مبين فرموده است و آن نظر كردن بندگانست در آفاق ( جمع افق و مراد ، سواى آدمى تمام موجودات سماوى و ارضيست ) و در انفس ( مراد عرصهء وجود انسانيست از روح و بدن و بدايع صنع الهى در دائرهء آفرينش او ) و يكى از دانشمندان معاصر گمان كرده كه آيه * ( سَنُرِيهِمْ آياتِنا فِي الآفاقِ وَفِي أَنْفُسِهِمْ ) * اشاره ببرهان « إن » است و كريمهء * ( أَ وَلَمْ يَكْفِ بِرَبِّكَ ) * الاية اشاره ببرهان « لم » است ولى اين سخن ناشى از سهو و اشتباهست چه مراد حكماء از برهان إن پى بردن از معلول به علت و از برهان لم پى بردن از علت بمعلولست و چون سياق آيه در مقام بيان دلائل توحيد و طريق معرفت خداوند است و از براى خداوند علتى نيست تا بوسيلهء آن علت ( برهان لم ) او را بشناسيم زيرا كه بقول حكماء او خود علة العلل است و معلول علت نباشد .\r\n","page_name":" 198 ","page_number":198},
  {"content":"\r\nكه اكتفاء بشق قمر نميكنيم بلكه مكرر آيات به اهل مكه و نواحى آن مينمائيم * ( حَتَّى يَتَبَيَّنَ لَهُمْ ) * تا روشن شود مر ايشان را * ( أَنَّه الْحَقُّ ) * آنكه رسول ما حق است * ( أَ وَلَمْ يَكْفِ بِرَبِّكَ ) * آيا كفايت نميكند پروردگار تو ، استفهام بر سبيل تقرير است و باء زايده از براى تأكيد ، يعنى البته بس است ترا آفريدگار تو * ( أَنَّه عَلى كُلِّ شَيْءٍ شَهِيدٌ ) * اين بدلست از * ( بِرَبِّكَ ) * كه مرفوع المحل است بفاعليت يعنى كفايت كند ترا آنكه او سبحانه بر همه گواهست ، مراد آنست كه گواه شدن او بر همه چيزى كفايت مىكند ترا و معنى كفايت تبيين او سبحانه است آنچه كافى و وافى باشد از دلايل وحدت و آيات صحت نبوت حاصل آيه اينست كه اگر كفار انكار نبوت تو كنند حق سبحانه كافيست كه بر صدق نبوت تو گواه باشد به اين وجه كه اظهار دلايل واضحه نمايد بر صدق دعوى تو ، و مقاتل آيه را بر اين وجه تفسير كرده كه آيا كافى نيست آفريدگار تو كه شاهد باشد بر حقيت قرآن ، و نزد بعضى حرف مشبه باسم و خبر مجرور المحل است بتقدير حرف جر يا مرفوع بر بدليت يعنى كافيست خداى تو در تصديق نبوت به جهت آنكه او بر همهء چيزها گواهست و هيچ چيز از او پوشيده و پنهان نيست و ببايد دانست كه علماء را در معنى ( آفاق و انفس ) اختلاف بسيار است يكى آنكه مذكور شد دوم آنكه معنى آن باشد كه بنمائيم بمردمان حجج و دلايل توحيد و قدرت خود را در آفاق عالم و اقطار آسمان و زمين از شمس و قمر و نباتات و اشجار و بحار و جبال و در نفسهاى ايشان از لطائف صنعت و بدايع حكمت و حسن صورت و احكام خلقت باعصاب و رباطات و عروق و ايجاد قواى ظاهره و باطنه و غير آن تا ظاهر شود مر ايشان را كه خالق آفاق و انفس معبود به حق است و در الوهيت يكتاست و در علم و قدرت بىهمتا و اين قول عطا و ابن زيد است ، سوم آنكه بنمايم بايشان دلايل خود را بر صدق محمّد صلى اللَّه عليه و آله و سلَّم و صحت نبوت او در آفاق يعنى اقطار مكه بفتح قرى و حصون و قلاع و بلاد از براى او و بنصرت و معاونت احباى اخيار كه كرار غير فرار بودند و بعد از او از براى جميع اهل اسلام چون غلبه ايشان بر بلاد يمن و روم و فارس و شرق و غرب و تسلط و تفوق ايشان بر جميع اكاسره و اقاصره و غالب شدن قليل ايشان بر كثير و ضعاف ايشان بر اقويا و انتشار دعوت اسلام در اقطار معموره و بسط دولت دين محمّد صلى اللَّه عليه و آله و سلَّم در اقاصى و نواحى بر وجهى كه خارق عادات است و بيرون از دايره معهودات ، و مراد به * ( أَنْفُسِهِمْ ) * فتح مكه است بعد از قحط و خوف و قتل ، و اين فتح و نصرت آفاقى و انفسى به جهت آن است كه تا ظاهر شود بر سكنهء مكه و اقطار آن كه قرآن حق است و از نزد خدائيست كه معبود مطلق است چه ايشان بسبب غلبيت و تسلط آن حضرت بر مكه و اقطار آن بعد از آن كه هيچ ناصرى و معاونى نداشت عارف شدند به آنكه او مؤيد من عند اللَّه است و اين قول سدى و مجاهد و حسن بصرى است ، چهارم آنكه مراد به فى الافاق وقايعى است كه بر امم مكذبه ماضيه واقع شد از خسف و غرق و صيحه و ريح\r\n","description":"","footnote":"","page_name":" 199 ","page_number":199},
  {"content":"\r\nصرصر و غير آن ، و * ( فِي أَنْفُسِهِمْ ) * واقعه روز بدر و اين وجه از قتاده منقولست ، پنجم آنكه مراد بآيات آفاقى آثار امم ماضى است كه تكذيب رسولان خود كردند و آثار ساير مخلوقات كه در جميع بلاد بودند و آيات انفسى انتقال ايشان از نطفه بعلقه و علقه بمضغه و مضغه بعظام پس انبات لحم بر آن بعد از آن انتقال ايشان از مرتبهء جنينيت بطفوليت و از طفوليت بشباب و از شباب بكهولت و از كهولت بشيخوخيت و از تزايد عقل و تميز بتزايد اسنان و تنزل آن در وقت توغل ايشان در قرون و احوال و اين قول زجاج است ، ششم آنكه آيات آفاقى غلبه دين اسلام است بوقت ظهور حضرت صاحب الزمان عليه صلوات اللَّه الملك المنان و أنفسى آنچه در زمان پيغمبر صلى اللَّه عليه و آله و سلَّم واقع شد از فتح مكه\r\nو اينقول از محمّد بن كعب قرظى منقولست ، هفتم آنكه ضمير جمع راجع است بجميع آدميان و معنى آنست كه بنمائيم همهء مردمان را دلايل آفاقى كه هدم بنيان است و آيات انفسى كه اهلاك ابدانست . هشتم آنكه آفاقى اختلاف از منه و امكنه است و أنفسى تفاوت كلى است در احوال و امزجه و ارباب تحقيق و اصحاب تدقيق گفته‌اند كه آفاقى عالم كبير است و انفسى عالم صغير و شبهه اى نيست كه آنچه از دلايل قدرت در عالم كبير است نمونه اى از آن در عالم صغير است از آن جمله اخلاط اربعه كه از آيات انفسى است نمونه فصول اربعه است كه از آيات آفاقيست و بر اين قياس قواى اربعه نمونه اى از رياح اربعه است و عروق اربعه كه اكحل و قيفال و باسليق و ابطيست مانند انهار اربعه است كه آن جيحون و سيحون و نيل و فرات است ، و چشم مثل ابر است كه گاهى گريان و بارانست و گاهى نه بر اين طريق ، او نعم ما قيل :\r\n\r\nفى الافاق شمس و قمر\r\nفى الانفس حسن و فكر\r\n\r\n\r\nفى الافاق كوكب و نجوم\r\nفى الانفس عجائب و علوم\r\n\r\n\r\nفى الافاق سحاب و غموم\r\nفى الانفس نوائب و هموم\r\n\r\n\r\nفى الافاق بروق خاطفة\r\nفى الانفس عروق راجفة\r\n\r\n\r\nفى الافاق جبال شامخة\r\nفى الانفس آمال راسخة\r\n\r\n\r\nفى الافاق عيون نابعة\r\nفى الانفس عيون دامعة\r\n\r\n\r\nفى الافاق جواهر و معادن\r\nفى الانفس ظواهر و بواطن\r\n\r\nپس آنچه مفصلا در عالم است مجملا در نشئهء انسان مندرج است و لهذا ميگويند كه انسان عالم صغير مجمل است و غير او عالم كبير مفصل پس عالم شدن بحقيقت عالم صغير مستتبع عالميت است بجميع ما سوى و آن مستلزم معرفت حقتعالى است و از اينجاست كه حضرت امير المؤمنين عليه السّلام فرمود\r\nمن عرف نفسه فقد عرف ربه\r\nو شبهه اى نيست در آنكه هر شخصى كه خود را بهتر\r\n","description":"","footnote":"","page_name":" 200 ","page_number":200},
  {"content":"\r\nشناسند عرفان او به خدا بيشتر خواهد بود چنان كه فرموده كه\r\nأعرفكم بنفسه أعرفكم بربه\r\nالقصه حق سبحانه بعد از حجج و آيات بينه بر دلايل قدرت ، دربارهء منكران بعث و جزاء و مكذبان سيد انبياء ميفرمايد كه :\r\n54 - * ( أَلا إِنَّهُمْ ) * بدانيد از سر تحقيق كه كافران * ( فِي مِرْيَةٍ ) * در شك و ريباند * ( مِنْ لِقاءِ رَبِّهِمْ ) * از رسيدن به ثواب و عقاب پروردگار خود در روز جزاء ، اين كلام دالست بر جهل و سفاهت ايشان به جهت اضافهء عبث به حضرت سبحان در عدم مجازات اعمال بندگان و لهذا بعد از اين ميفرمايد كه * ( أَلا إِنَّه ) * بدانيد كه او سبحانه * ( بِكُلِّ شَيْءٍ ) * به همه چيزى * ( مُحِيطٌ ) * وارسيده است از روى علم شامل و قدرت كامل ( 1 ) خود و بمجمل تفاصيل اشياء و بظواهر و بواطن آن عالم و بينا بر وجهى كه هيچ چيز از او پوشيده و پنهان نيست پس بر احوال همه كس دانا خواهد بود و همه را بجزاى عمل خود خواهد رسانيد .\r\n\r\nسورة حم عسق\r\nو اين را سورة الشريعة نيز گويند ، و عدد آيات آن پنجاه و سه است نزد كوفى ، و پنجاه نزد جماعتى ديگر ، و اختلاف در سه آيتست حم و عسق و كَالأَعْلامِ كه پيش كوفى از جملهء آياتست نه غير او .\r\nو ابى بن كعب از حضرت پيغمبر صلى اللَّه عليه و آله و سلَّم روايت كرده كه هر كه اين سوره را تلاوت كند خداى تعالى فرشتگان را امر فرمايد تا بر او صلوات فرستند و آمرزش خواهند تا روز قيامت ، و سيف بن عميره از امام جعفر صادق عليه السّلام روايت كرده كه هر كه اين سوره قرائت كند حق سبحانه روز قيامت روى او را چون ماه شب چهارده گرداند و او را نزد خود بدارد و خطاب كند با او كه اى بندهء من در دنيا مداومت بسورهء حم عسق مينمودى و نميدانستى كه ثواب آن در چه مرتبه است و و اگر علم به ثواب آن ميداشتى هرگز از خواندن آن ملال و كلال نمىيافتى و دايم به خواندن آن مواظبت مينمودى پس ملائكه را امر نمايد كه او را ببهشت بريد و در بهترين امكنه آن وى را جاى\r\n\r\n","description":"","footnote":"\r\n( 1 ) حقتعالى كسانى را كه راجع بعالم بعث و جزا در شك و شبهه بودند و زنده كردن مردگان را پس از تفرق و تبدد اجزاء بعيد ميشمردند هم از حيث علم بدان اجزاء و ذرات پراكنده و هم از جهت قدرت بر جمعآورى آنها ، رد فرموده بقوله تعالى * ( أَلا إِنَّه بِكُلِّ شَيْءٍ مُحِيطٌ ) * محيط از احاطه است و احاطه بمعنى گرداگرد چيزى درآمدن و فرا گرفتن چيزيست از جميع جوانب و جهات علما يا قدرتا و در قرآن كريم نيز احاطه بدين معنى آمده و بهر دو وجه يعنى علمى و قدرتى استعمال شده است و حقتعالى در آيات چندى ذات اقدس خويش را بدين وصف ياد نموده از آن جمله در همين آيه مباركه است و خداوند تعالى محيط است بر هر چيزى يعنى بر تمام موجودات مستولى و قاهر است هم علما كه * ( لا يَعْزُبُ عَنْه مِثْقالُ ذَرَّةٍ ) * الاية هم قدرتا كه هيچ مقدورى از تحت قدرت او بيرون نيست * ( وَهُوَ عَلى كُلِّ شَيْءٍ قَدِيرٌ ) * .\r\n","page_name":" 201 ","page_number":201},
  {"content":"\r\nدهيد ، پس فرشتگان او را ببهشت برند و در قصرى كه ابواب و شرف و درج آن از ياقوت سرخ باشد فرود آرند ، و صفا و لطافت آن قصر بر وجهى باشد كه ظاهر آن از باطن و باطن آن از ظاهر مشاهده توان كرد ، و هزار حور العين و هزار جوارى و هزار ولدان كه مثل لآلى منثوره باشند نامزد او گردانند با ساير انواع كرامت و اصناف مكرمت ، و بدانكه چون حق سبحانه بذكر قرآن ختم سورهء حم سجده نمود افتتاح اين سوره نيز بذكر آن كرده فرمود كه :\r\n* ( بِسْمِ اللَّه الرَّحْمنِ الرَّحِيمِ حم ) * 1 - عسق 2 - از قتاده مرويست كه * ( عسق ) * اسميست از اسماى قرآن و لهذا در وجه تفصيل اينسوره از حواميم ديگر به * ( عسق ) * گفته كه استفتاح جميع سور حواميم بذكر كتابست الا اينسوره پس در موضع كتاب * ( عسق ) * واقع شده تا بحسب معنى دلالت بر كتاب كند ، و بعضى ديگر در وجه تفصيل گفته‌اند كه چون معانى اين سوره در خبريست كه بر ساير انبياء نازل گشته بخلاف حواميم ديگر از اينجهت سوره بلفظ عسق از ساير حواميم ممتاز گشته ، و از سعيد جبير منقولست كه حاء از رحمن است و ميم از مجيد و عين از عالم و سين از قدوس و قاف از قاهر ، و قولى آنست كه اين اشارتست باسم حكيم و مجيد و عليم و سميع و قدير يا ايماء است بصفت حلم و مجد و علم و سناء و قدرت ، و گويند كه اينحروف رمزى است به آن عطايا كه حق سبحانه و تعالى به حضرت سيد الانبياء ارزانى داشته ، حاء حوض و مورود اوست يعنى حوض كوثر كه تشنه لبان امت از آن سيراب شوند ، و ميم ملك ممدود او كه از شرق تا غرب به تصرف امت عالى همت او درآيد ، و عين عزّ نامحدود او كه أعزّ اشياء است ، و سين سناء مشهور او كه مرتبهء هيچ احدى برتبهء او نرسد ، و قاف مقام محمود او در شب معراج كه آن درجهء أَوْ أَدْنى است و در روز قيامت كه آن شفاعت كبريست و نزد عطا آنست كه اينحروف مقطعه مبنى است بر حوادث و وقايع و فتن پس حاء ايماء است بحرب ، و ميم بتحويل ملك و دول ، و عين ابعد و مقهور ، و سين باستيصال كفار و بسنين و غلا و قاف بقدرت و غلبيت خدا بر ملوك دنيا ، و از بكر بن عبد اللَّه المزنى روايتست كه حاء حربى است كه ميان قريش و اعداى ايشان واقع شده ، و ميم ملك بنى اميه ، و عين علو عباسيان ، و سين سناى مهدى ، و قاف قوم عيسى كه در وقتى كه از آسمان فرود آيد برفاقت قوم خود ترسايان را بكشد و كليسا را خراب كند ، و ارطاة بن منذر گويد كه مردى از عبد اللَّه عباس پرسيد كه حم عسق چه باشد گفت من ترا به آن خبر دهم بدانكه اين آيه در شأن مرديست كه نام او عبد اللَّه يا عبد الا له باشد و او بر بعضى از جويهاى مشرق فرود آيد و بر كنار جوى دو مدينه بنا كند بر طريقى كه جوى آب در ميان هر دو شهر گذرد چون خدا خواهد كه ملك او و اتباع او را زايل گرداند\r\n","description":"","footnote":"","page_name":" 202 ","page_number":202},
  {"content":"\r\nدر شبى آتش فرستد و يك شهر را بتمامى سوزد چنان كه از او اثرى باقى نماند روز ديگر اهل آن مدينه با جبارانى كه به آنجا باشند بتماشاى اين مدينه آيند خداى تعالى ايشان را با آن هر دو شهر همانجا خسف كند بر وجهى كه از آثار ايشان هيچ باقى نماند فذلك قوله * ( حم عسق ) * يعنى تقدير كرده شد عزيمتى و سنتى و قضايى از جانب خداى در خرابى آيند و شهر ، و گويند عين اشارتست بعدل او سبحانه و سين به سكون ، و قاف بوقوع عذاب بر مدينتين يعنى مقدور و مقضى گشت از روى عدل كه زود باشد كه واقع شود عذاب بر اين هر دو مدينه و مانند اينست خبرى كه جابر بن عبد اللَّه از رسول صلى اللَّه عليه و آله و سلَّم روايت كند كه مدينه اى بنا كنند ميان دجله و دجيل و قطربل و صراط ، جباران اهل زمين آنجا گرد شوند و مالهاى عالم را آنجا كشند خداى تعالى آن شهر را با جميع جباران به زمين فرو برد ، و ابو الجواز از عبد اللَّه عباس روايت كند كه عين علامت عذابست ، و سين نشانهء مسخ ، و قاف اثر قذف ، و نيز ثعلبى از ابن عباس نقل مىكند كه از امير المؤمنين عليه السّلام اين كلمه را استفسار نمودم فرمود كه حاء حرفست و ميم مهلكه ، و عين عذاب ، و سين مسخ ، و قاف قذف ، و مؤيد اينقولست اينكه در آثار وارد شده كه چون اين آيه آمد اثر اندوه و ملال بر جبين مبارك سيد عالم ظاهر گشت گفتند يا رسول اللَّه چرا دلتنگ شدى فرمود كه مرا خبر دادند ببلايى كه بامت من فرود آيد و آن خسف است و مسخ و قذف و امثال آن از خروج دجال و ساير وقايع كه در زمان خروج مهدى و نزول\r\nعيسى عليه السّلام پيدا شود پس بنا بر اين كلام وحى ملك علام است بسوى سيد انام صلى اللَّه عليه و آله و سلَّم كه مشعر است بر حدوث وقايع و فتن كه بعد از او ظاهر شود .\r\n3 - * ( كَذلِكَ ) * مثل آنچه در اين سوره است از معانى * ( يُوحِي إِلَيْكَ ) * پيوسته وحى مىكند به تو * ( وَإِلَى الَّذِينَ مِنْ قَبْلِكَ ) * و با آنان كه پيش از تو بوده‌اند از ساير رسولان * ( اللَّه الْعَزِيزُ ) * خدايى كه غالب است بر جميع اشياء پس هيچكس از انزال وحى او را باز نتواند داشت * ( الْحَكِيمُ ) * دانا بهمهء احوال كسى كه سزاوار نزول وحى است بر او ، مراد آنست كه عادة اللَّه جارى گشته بر آنكه مضامين اينسوره را كه توحيد است و تصديق ببعث و نشور بجميع پيغمبران خود الهام نمايد و اينمعنى را در قرآن و ساير كتب سماوى مكرر فرمايد به جهت تنبيه بليغ و لطف عظيم نسبت به بندگان اولين و آخرين ، پس ذكر ايحاء به صورت مضارع با آنكه حكايتست از حال ماضى به جهت دلالتست بر استمرار وحى و اشارت بر آنكه مثل اين ايحاء از عادة اللَّه است . و عطا از ابن عباس روايت كند كه هيچ پيغمبرى حق سبحانه به او كتاب نفرستاد مگر كه معانى اينسوره را بلغات ايشان در آن درج فرمود :\r\n4 - * ( لَه ما فِي السَّماواتِ ) * مر او را آنچه در آسمانهاست از امور علويه * ( وَما فِي الأَرْضِ ) * و آنچه در زمين است از اشياء سفليه * ( وَهُوَ الْعَلِيُّ ) * و اوست بلند مرتبه بر وجهى كه عقل دوربين\r\n","description":"","footnote":"","page_name":" 203 ","page_number":203},
  {"content":"\r\nبكنه رفعت شأن او نرسد * ( الْعَظِيمُ ) * بزرگوارى كه بريد فهم تيزرو بگرد سرادقات عظمت و جلال قدر او پى نبرد .\r\n5 - * ( تَكادُ السَّماواتُ ) * نزديك شد كه آسمانها از غايت هيبت عظمت و جلال او يا از استعظام اسناد ولد و اشراك غير به او * ( يَتَفَطَّرْنَ ) * شكافته شوند * ( مِنْ فَوْقِهِنَّ ) * از زبر يكديگر يعنى مبدء شكافتن از عرش و كرسى شود به اين ترتيب تا به آسمان دنيا ، و چون اجرام علويه با وجود رفعت و متانت از جهت سطوت و عظمت قريب بانشقاق باشند پس كوائن ، سفليه بطريق اولى ، و در كشاف آورده كه ذكر فوقيت ايذانست بر كمال عظمت و كبرياء و جلال ملك چه بالاى آسمانها عرش است و كرسى و صنوف ملايكهء مقربين و غير آن از آثار ملكوت و جبروت پس ابتداى انشقاق از آنجا اعظم ادله باشد كه بر غايت عظمت و جلال حضرت عزت ، و گويند كه ضمير * ( فَوْقِهِنَّ ) * راجع بارض است يعنى همهء آسمانها منفطر شوند از بالاى زمينها * ( وَالْمَلائِكَةُ يُسَبِّحُونَ ) * و جميع فرشتگان تسبيح ميكنند ذات او سبحانه را از ناسزا و ناروا تنزيهى مقترن * ( بِحَمْدِ رَبِّهِمْ ) * بسپاس دارى و شكرگزارى پروردگار خود يعنى تسبيح و حمد با هم ميگويند تا يكى نافى ناسزا باشد و ديگرى مثبت سزا ، و از حضرت امام جعفر صادق عليه السّلام منقول است كه مراد بملائكه در اين مقام حملة العرشاند كه هميشه به تسبيح و تحميد او سبحانه ترنم مىنمايند * ( وَيَسْتَغْفِرُونَ ) * و آمرزش ميطلبند از او * ( لِمَنْ فِي الأَرْضِ ) * از براى كسانى كه در زميناند از مؤمنان نه كافران چه ايشان هرگز برحمت خداى نميرسند و از اينجاست كه در سورة المؤمن استغفار حمله عرش را مخصوص باهل ايمان گردانيده و فرموده كه وَيَسْتَغْفِرُونَ لِلَّذِينَ آمَنُوا و نيز بر سبيل حكايت در آنجا فرموده كه فَاغْفِرْ لِلَّذِينَ تابُوا وَاتَّبَعُوا سَبِيلَكَ وَقِهِمْ عَذابَ الْجَحِيمِ * ( أَلا إِنَّ اللَّه ) * بدانيد كه خداى * ( هُوَ الْغَفُورُ ) * او است آمرزنده بندگان * ( الرَّحِيمُ ) * مهربان بر ايشان بقبول توبه و انابت و از وفور رحمت و غفران او است كه فرشتگان را به استغفار گنه كاران امر فرموده ، بدانكه اين آيه بنا بر تفسير اول از براى زيادتى تقرير عظمت است و بنا بر ثانى به جهت دلالت است بر تقدس ذات او از اتخاذ نسب و شريك و وجه ربط استغفار بما سبق بر تفسير اول به جهت خوف ملائكه است بر اهل ايمان از سطوات جلال و هيبت و عظمت او و بر تفسير ثانى توحيد و تنزيه مؤمنان و بعد ايشان از اشراك و نسبت ولد به حضرت سبحان ، بعد از آن از امهال كفار اخبار ميفرمايد كه :\r\n6 - * ( وَالَّذِينَ اتَّخَذُوا ) * و آن كسانى كه فرا گرفتند * ( مِنْ دُونِه ) * بجز از خداى * ( أَوْلِياءَ ) * دوستان ، مراد شركاء واندادند كه معبود مشركانند و تسميه آنها باولياء از قبيل تسميه شيء است باسم لازم شيء * ( اللَّه حَفِيظٌ عَلَيْهِمْ ) * خدا نگهبانست بر اعمال و اقوال و افعال ايشان و هيچ\r\n","description":"","footnote":"","page_name":" 204 ","page_number":204},
  {"content":"\r\nچيز از آن بر او فوت نمىشود پس همه را بجزاء و سزا خواهد رسانيد * ( وَما أَنْتَ عَلَيْهِمْ ) * و نيستى تو اى محمد بر ايشان * ( بِوَكِيلٍ ) * گماشته شده ، يعنى بر تو واجب نيست كه موكل ايشان باشى و محافظت اعمال ايشان كنى پس از كفر و عناد ايشان دلتنگ مشو چه بر تو همين دعوتست و تبليغ احكام شريعت .\r\n7 - * ( وَكَذلِكَ ) * و مثل آن چيزى را كه مذكور شد از محافظت حق سبحانه بافعال كفار و عدم وجوب محافظت تو * ( أَوْحَيْنا إِلَيْكَ ) * وحى كرديم بسوى تو * ( قُرْآناً عَرَبِيًّا ) * در حالتى كه آن قرآنيست عربى كه لغت قوم تو است و ميتواند بود كه * ( كَذلِكَ ) * اشاره باشد بمصدر اوحينا يعنى مثل اين ايحاء وحى نموديم به تو در حالتى كه آن قرآنيست بلغت عرب كه لغت قوم تست ، و ميتواند بود كه * ( كَذلِكَ ) * اشاره باشد بايحاء انبياء سابق يعنى مثل آن چيزى را كه وحى كرديم بر هر پيغمبرى به زبان قوم او وحى كرديم به تو در حالتى كه قرآنيست به زبان قوم تو * ( لِتُنْذِرَ ) * تا بيم كنى بدان * ( أُمَّ الْقُرى ) * اهل مكه را * ( وَمَنْ حَوْلَها ) * و كسانى را كه گرداگرد اويند تا نهايت ربع مسكون و تسميه مكه بام القرى به جهت انبساط همهء زمين است از تحت آن پس ام بلدان و اصل جميع نواحى و اقاصى عالم باشد ، حاصل كه ما قرآن را به جهت آن فرستاديم تا انذار نمايى جميع سكنه بلدان را * ( وَتُنْذِرَ ) * و بيم كنى همه ايشان را * ( يَوْمَ الْجَمْعِ ) * از روز جمع يعنى روز قيامت * ( لا رَيْبَ فِيه ) * و هيچ شك و شبهه اى نيست در آمدن آن ، اين جمله معترضه است و محلى از اعراب ندارد و حذف ثانى مفعولى اول كه * ( يَوْمَ الْجَمْعِ ) * باشد يعنى فعل اول كه * ( لِتُنْذِرَ ) * اول باشد و اول مفعولى ثانى كه * ( أُمَّ الْقُرى وَمَنْ حَوْلَها ) * باشد به جهت تحويل و ايهام تعميم است ، و تسميه قيامت بيوم الجمع يا به جهت آنست كه خلق اولين و آخرين در آن روز مجتمع گردند ، و يا باعتبار آنكه ارواح باشباح خود جمع شوند و يا عمال را با اعمال خود حسر كنند و يا هر كس را به مثل خود فراهم آرند يا اهل سماوات و ارضين با هم ملاقات كنند و بعد از آنكه همه خلايق در موقف جمع شده باشند و از حساب فارغ گشته بار ديگر ايشان را متفرق سازند * ( فَرِيقٌ فِي الْجَنَّةِ ) * بعضى از ايشان گروهى باشند كه ايشان را در بهشت برند به جهت طاعت و عبادت ، آنها مؤمنان موحدند * ( وَفَرِيقٌ فِي السَّعِيرِ ) * و برخى ديگر گروهى باشند كه ايشان را در دوزخ اندازند به جهت عناد و عدم انقياد و آنها مشركان ملحدند ، از عبد اللَّه عمر روايت است كه روزى رسول صلى اللَّه عليه و آله و سلَّم از خانه بيرون آمد و دو صحيفه در دست داشت و گفت دانى كه اين صحيفها چيست گفتم نه يا رسول اللَّه فرمود كه آنچه در دست راست دارم نامه اى است كه جميع نيكوكاران كه اهل بهشتاند در آن ثبت است كه هيچ از آن زياد و كم نشود و اينكه در دست چپ دارم نامه ايست كه نامهاى بدكاران كه اصحاب دوزخند در آن مندرج است و هيچ از آن زياد و\r\n","description":"","footnote":"","page_name":" 205 ","page_number":205},
  {"content":"\r\nكم نگردد آن گه اين آيه تلاوت فرمود كه * ( فَرِيقٌ فِي الْجَنَّةِ وَفَرِيقٌ فِي السَّعِيرِ ) * .\r\n8 - * ( وَلَوْ شاءَ اللَّه ) * و اگر خدا خواستى كه بر سبيل قهر و جبر همه خلقان را در ملت اسلام درآرد * ( لَجَعَلَهُمْ ) * هر آينه گردانيدى همهء ايشان را از روى الجاء * ( أُمَّةً واحِدَةً ) * گروهى يكتا بر جادهء هدايت ( 1 ) و نظير اينست قوله تعالى وَلَوْ شِئْنا لآتَيْنا كُلَّ نَفْسٍ هُداها و قوله وَلَوْ شاءَ رَبُّكَ لآمَنَ مَنْ فِي الأَرْضِ كُلُّهُمْ جَمِيعاً * ( وَلكِنْ يُدْخِلُ ) * و لكن در مىآرد * ( مَنْ يَشاءُ ) * هر كه را ميخواهد از اهل توحيد و عبادت * ( فِي رَحْمَتِه ) * در بهشت خود ، مراد آنست كه مشيت و حكمت او سبحانه تقاضاى آن مىكند كه همهء مردمان را مكلف گرداند و بناى كار ايشان را بر اختيار نهد تا هر كس كه از روى اختيار باوامر و نواهى او انقياد نمايد مستحق بهشت شود و هر كه طريق كفر و عناد را اختيار كند مستوجب دوزخ گردد ، پس بناى ثواب و عقاب بر تكليف است در زمان اختيار * ( وَالظَّالِمُونَ ) * و ستمكاران يعنى اهل كفر و ضلالت * ( ما لَهُمْ ) * نيست مر ايشان را * ( مِنْ وَلِيٍّ ) * هيچ دوستى كه متولَّى كار ايشان گردد * ( وَلا نَصِيرٍ ) * و نه يارى كه عذاب از ايشان باز دارد ، و تغيير مقابله به جهت مبالغه است در وعيد كفار چه سوق كلام در تهديد است و انذار .\r\n9 - * ( أَمِ اتَّخَذُوا مِنْ دُونِه ) * اين اضرابست از قبول ايمان مشركان ، يعنى نه آن چنانست كه كفار قبول ايمان كنند و بتوحيد الهى اعتراف نمايند بلكه فرا گرفته‌اند بجز از خداى * ( أَوْلِياءَ ) * دوستان كه اصنامند و ساير معبودان باطله كه اصلا نفع و ضرر از ايشان متصور نيست و اگر اراده آن دارند كه از براى خود دوستى فرا گيرند كه نفع بايشان برساند و ضرر از ايشان بازدارد * ( فَاللَّه هُوَ الْوَلِيُّ ) * پس خداى به حق اوست كه بحسب حقيقت مستحق ولايتست نه غير او چه او سبحانه دوستيست كه دوستان خود را بنوازد و دستگيرى ايشان نمايد پس واجب و لازمست كه دوستى با وى كنند نه با غير او * ( وَهُوَ يُحْيِ الْمَوْتى ) * و او زنده گرداند مردگان را بقدرت كامله نه اصنام كه در نهايت عجزند و در كمال نقص * ( وَهُوَ عَلى كُلِّ شَيْءٍ ) * و او بر همهء چيزى * ( قَدِيرٌ ) * تواناست بخلاف معبودان\r\n\r\n","description":"","footnote":"\r\n( 1 ) اين آيه مباركه ابطال مينمايد مذهب اشاعره را كه گويند : بندگان را در افعال خود قدرتى نيست بلكه آلات خداوندند در تحقق افعال و اهل طاعت و عبادت بر طاعات و عبادات و اهل معصيت بر معاصى مجبورند . حقتعالى ميفرمايد * ( وَلَوْ شاءَ اللَّه ) * الاية يعنى اگر خداى تعالى ميخواست ( و حكمت اقتضاء ميكرد ) هر آينه ميگردانيد جميع مردمان را ( از روى جبر و الجاء ) گروهى يگانه كه همه بر ملت اسلام و طريقه طاعت باشند ( زيرا كه قادر است بر اين امر ) و لكن مشيت او بدين امر تعلق نگرفته و حكمت وى اقتضاء ندارد بلكه از روى حكمت كاملهء خود بندگان را قادر و مختار آفريده كه بوسيلهء قدرت و اختيار خود ميكنند آنچه را كه بخواهند و ترك ميكنند آنچه را كه بخواهند پس خداوند مجبور نكرده بنده اى را بر فعلى كه نتواند آن را ترك كند چنان كه اشاعره گويند و وانگذاشته آن فعل را بطور كلى بسوى او كه به هيچ وجه خداى تعالى را در آن مدخليتى نباشد چنان كه معتزله گويند و اينست معنى ( امر بين الامرين ) .\r\n","page_name":" 206 ","page_number":206},
  {"content":"\r\nباطله از اصناف اصنام كه بر هيچ چيز قدرت ندارند و در دفع ضرر عاجز مطلقند ، پس ايراد ذكر احياء و اظهار قدرت او بر ما سوى به جهت تقرير ربوبيت اوست و بيان وجوب اتحاد وجود او بولايت نه غير او تا بعبادت او ميل نمايند و غير او را واگذارند و كفار از فرط جهالت و غايت غوايت او را گذاشته‌اند و به پرستش غير او ارتكاب نموده ،\r\nبعد از آن حكايت قول رسول مىكند نسبت بمؤمنان و ميگويد كه :\r\n10 - * ( وَمَا اخْتَلَفْتُمْ ) * و آنچه اختلاف ميكنيد اى مؤمنان * ( فِيه ) * در آن با كافران * ( مِنْ شَيْءٍ ) * از هر چيزى از امور دينيه و دنيويه * ( فَحُكْمُه ) * پس حكم آن مختلف فيه مفوض است * ( إِلَى اللَّه ) * بسوى خدا يعنى در روز قيامت كه ميزان عدل را نصب كنند حقتعالى حكم خواهد كرد بحقيت محق و بطلان باطل ميان شما و ايشان و مراد از حكم اثابهء محقين است كه اهل ايمانند و عقوبت مبطلين كه مشركانند ، و نزد بعضى معنى آنست كه آنچه اختلاف كنيد در آن از تأويل متشابه پس رجوع كنيد در آن به آيه محكمه با آنكه آنچه اختلاف ورزيد و منازعت نمائيد از خصومات پس برسول خدا عرض كنيد و غير او را بر حكومت اختيار منمائيد كقوله فَإِنْ تَنازَعْتُمْ فِي شَيْءٍ فَرُدُّوه إِلَى اللَّه وَالرَّسُولِ يا آنكه خلافى كه در ميان شما واقع شود از علوم كه متعلق به تكليف شما نباشد چون معرفت روح پس او را به خدا واگذاريد كقوله وَيَسْئَلُونَكَ عَنِ الرُّوحِ قُلِ الرُّوحُ مِنْ أَمْرِ رَبِّي * ( ذلِكُمُ ) * آن كس كه حقيت حكم صفت اوست * ( اللَّه ) * خداى بحقست * ( رَبِّي ) * كه پروردگار منست * ( عَلَيْه ) * بر او نه بر غير او * ( تَوَكَّلْتُ ) * توكل كرده‌ام در رد كيد اعداء دين و در همه امور جميع مهمات خود را بوى تفويض نموده‌ام * ( وَإِلَيْه أُنِيبُ ) * و بسوى او بازگردانيده ميشويم نه غير او ، چه مرجع جميع بندگان بسوى او است .\r\n11 - * ( فاطِرُ السَّماواتِ وَالأَرْضِ ) * اين خبر بعد از خبر * ( ذلِكُمُ ) * است يعنى آن كس كه متصف است بحقيت حكم شكافنده است و بيرون آورندهء از عدم آسمانها و زمين را و مىتواند بود كه مبتداء باشد و خبر و قوله * ( جَعَلَ لَكُمْ ) * يعنى آفريننده آسمانها و زمينها بيافريد براى شما * ( مِنْ أَنْفُسِكُمْ ) * از جنس نفسهاى شما * ( أَزْواجاً ) * جفتها كه زنانند تا بايشان انس گيرند و از ايشان اولاد و اتباع حاصل كنيد * ( وَمِنَ الأَنْعامِ ) * و خلق فرمود از براى شما از جنس چهارپايان * ( أَزْواجاً ) * جفتها و صنفهاى گوناگون يعنى از براى هر يك زوجى تعيين فرمود تا سبب توالد و تناسل باشد كما قال ثَمانِيَةَ أَزْواجٍ مِنَ الضَّأْنِ اثْنَيْنِ وَمِنَ الْمَعْزِ اثْنَيْنِ - الى آخر الاية * ( يَذْرَؤُكُمْ ) * ضمير جمع راجع ببندگانست و انعام بر سبيل تغليب عقلاى مخاطب بر غير عقلاى غايب ، يعنى بسيار ميگرداند شما را و انعام را * ( فِيه ) * در اين تدبير يعنى در امر خلق ازواج كه منشأ تزاوج و تناسل است و چون\r\n","description":"","footnote":"","page_name":" 207 ","page_number":207},
  {"content":"\r\nاين تدبير مثل منبع و معدن بث و تكثير است از اينجهت ايثار ظرفيت نمود بر باء سببيه و نظير اينست قوله تعالى وَلَكُمْ فِي الْقِصاصِ حَياةٌ و اين هنگام حمل « فى » بر معنى حقيقى خود اولى باشد از حمل آن بر معنى ( باء ) و پيش بعضى آنست كه ضمير فيه راجع بتزاوجست كه از لفظ * ( أَزْواجاً ) * مفهوم ميگردد يعنى بسيار گردانيد شما را در تزاوج تا آن سبب توالد و تناسل گردد و چون ايجاد آسمان و زمين و تكثير خلايق بتزاوج مقدور هيچكس نيست به غير از او از اين جهت بعد از اين ميفرمايد كه * ( لَيْسَ كَمِثْلِه شَيْءٌ ) * نيست همچو او چيزى مانند او ، لفظ مثل در اين كلام زايد است مثل مثلك لا يفعل كذا و نشايد كه مثل در اين آيه بر حقيقت خود باشد زيرا كه آن معدى بتناقض مىشود كه آن اثبات مثل و نفى آنست پس كلام بر سبيل كنايه باشد يعنى اگر بالفرض او را مثلى ميبود آن مثل را مثل نمىبود به جهت آنكه بدلايل عقليه ثابت شده كه او سبحانه متفرد است در صفات كه اصلا راه شركت غير در آن گشوده نميشود پس اگر او را بالفرض مثل باشد در صفات متفرد خواهد بود فحينئذ او خداى باشد و حال آنكه بدلايل عقلى و سمعى وحدت او سبحانه ثابتست پس غير او در صفات متفرد نتواند بود پس معلوم شد كه ايراد مثل بنا بر قصد مبالغه است در نفى مثل از ذات او چه نفى از شبه شيء كه بر اخص اوصاف آن شيء است موجب نفى است از آن شيء بطريق اولى ، و چون دانسته شد كه كلام بر وجه كنايه است پس فرقى نباشد ميان ليس كاللَّه شيء و ليس كمثله شيء ، و پيش بعضى حرف جر زايد است و معنى آنست كه نيست مانند او چيزى پس تكرار كلمه تشبيه به جهت تأكيد معنى نفى باشد يعنى اصلا او را مانندى و نظيرى نيست و بعضى بر آنند كه مثل بمعنى صفت است و تقدير كلام اينست ليس كصفته صفة يعنى نيست مانند صفت او صفتى زيرا كه جميع صفات نظر بصفات كمال او ناقصاند پس مثل صفات او نباشند * ( وَهُوَ السَّمِيعُ ) * و اوست شنوا مر جميع آنچه شنيده ميگردد * ( الْبَصِيرُ ) * بينا بهر چه ديده مىشود .\r\n12 - * ( لَه مَقالِيدُ السَّماواتِ وَالأَرْضِ ) * مر او راست كليدهاى خزاين آسمانها و زمينها يعنى خزاين ارزاق سماوى كه باران است و گنجهاى ارزاق ارضى كه نباتاتست در قبضهء اقتدار اوست * ( يَبْسُطُ الرِّزْقَ ) * گشاده مىگرداند روزى را * ( لِمَنْ يَشاءُ ) * براى هر كه ميخواهد بر وفق مصلحت * ( وَيَقْدِرُ ) * و تنگ مىسازد بر هر كه اراده مىكند بر طبق حكمت * ( إِنَّه ) * بدرستى كه او سبحانه * ( بِكُلِّ شَيْءٍ ) * بهر چيزى از دقايق استحقاق قبض و بسط * ( عَلِيمٌ ) * داناست پس بر وجه استحقاق انزال ارزاق مىنمايد ، و بعد از تعداد نعمت دنيويه بيان نعمت اسلام مىكند و ميگويد :\r\n13 - * ( شَرَعَ لَكُمْ مِنَ الدِّينِ ) * بيان كرد و روشن ساخت خداى تعالى از براى شما از دينى\r\n","description":"","footnote":"","page_name":" 208 ","page_number":208},
  {"content":"\r\nكه متمسك به آن شويد * ( ما وَصَّى بِه ) * آنچه فرموده بود به آن * ( نُوحاً ) * نوح پيغمبر را * ( وَالَّذِي أَوْحَيْنا إِلَيْكَ ) * و آن چيزى كه وحى كرديم به تو ، اين التفاتست از غيبت بتكلم * ( وَما وَصَّيْنا بِه ) * و آنچه امر كرده بوديم به آن * ( إِبْراهِيمَ وَمُوسى وَعِيسى ) * اين سه پيغمبر را از اصول دين يعنى خداى هويدا ساخت از براى شما اصول دينى كه مشترك است ميان دين نوح و محمّد صلى اللَّه عليه و آله و سلَّم و آنانى كه در ميان ايشان واقع شده‌اند از ارباب شرايع و آن توحيد است و تصديق بجميع رسولان و بكتب ايشان و بروز آخرت و قوله * ( أَنْ أَقِيمُوا الدِّينَ ) * منصوب المحل است بر آنكه بدل مفعول * ( شَرَعَ ) * باشد يعنى روشن گردانيد از براى شما آنكه اقامت كنيد و بپاى داريد دين را كه ايمانست به آنچه تصديق آن واجب باشد از اصول دينيه و ميتواند بود كه مرفوع المحل باشد بر استينافيه در حكم جواب و ما ذلك المشروع يعنى آن مشروع اقامت نمودن است باصل دين و متمسك شدن به آن ، يا آنكه مجرور المحل باشد بر آنكه بدل ضمير * ( بِه ) * باشد يعنى بيان كرد از براى شما آنچه امر كرد به آن كه اقامت اصول دينيه كنيد * ( وَلا تَتَفَرَّقُوا فِيه ) * و متفرق و پراكنده مشويد در آن ، يعنى اختلاف مكنيد در اصول دين اما فروع شرايع مختلفست بحسب اختلاف ازمنه و مصالح كقوله تعالى لِكُلٍّ جَعَلْنا مِنْكُمْ شِرْعَةً وَمِنْهاجاً * ( كَبُرَ ) * بزرگست و دشوار و گران * ( عَلَى الْمُشْرِكِينَ ) * بر شرك آرندگان .\r\n* ( ما تَدْعُوهُمْ ) * آنچه مىخوانى ايشان را * ( إِلَيْه ) * بسوى آن از توحيد و اخلاص و نفى شرك * ( اللَّه يَجْتَبِي ) * خداى ميكشد و جمع مىكند * ( إِلَيْه ) * بسوى آنچه تو ميخوانى ايشان را از دين اسلام * ( مَنْ يَشاءُ ) * هر كه را ميخواهد از آن كسانى كه مطيع و منقادند يا برميگزيند براى خود به جهت رسالت آن را كه اراده كند * ( وَيَهْدِي ) * و راه نمايد بتوفيق و ارشاد * ( إِلَيْه ) * بدين حق * ( مَنْ يُنِيبُ ) * هر كه را كه بازگردد به حق و روى آورد بسوى وى يعنى هر كه از همه اعراض كند و او را خواهد او سبحانه راه راست به دو نمايد كقوله تعالى وَالَّذِينَ اهْتَدَوْا زادَهُمْ هُدىً يا آنكه راه راست مينمايد ببهشت و ثواب هر كه را كه به نيت خالص رجوع به او كند .\r\n14 - * ( وَما تَفَرَّقُوا ) * و متفرق و پراكنده نشدند اهل اديان و ملل از امم پيغمبران چون عاد و ثمود و اصحاب ايكه و غير آن يعنى از دين خدا نگشتند * ( إِلَّا مِنْ بَعْدِ ما جاءَهُمُ الْعِلْمُ ) * مگر از پس آنكه آمد بديشان دانشى از اخبار پيغمبران مثل آيات تورية و انجيل يا بعد از علم ايشان به آنكه تفرق محض ضلال متوعد عليه است و اين برگشتن * ( بَغْياً ) * از روى ستمكارى و جبارى بود كه واقع شده بود * ( بَيْنَهُمْ ) * ميان ايشان يا از روى طلب جاه و رياست يا بر وجه حسد بردن بر پيغمبر خود ، و گويند مردمان بعد از هلاك كافران به عذاب طوفان بر يك ملت بودند چون پدران\r\n","description":"","footnote":"","page_name":" 209 ","page_number":209},
  {"content":"\r\nايشان بمردند اختلاف در ميان ايشان واقع شد ، و نزد اين حال پيغمبران بر ايشان مبعوث گشتند و ايشان به جهت بغى و تجبر و حسد بر ايشان نگرويدند ، و در بعضى تفاسير آورده‌اند كه مراد از اين متفرقين اهل كتاب زمان حضرت رسالتند صلى اللَّه عليه و آله و سلَّم پس معنى آنست كه اهل كتاب اختلاف نكرده‌اند در حق حضرت رسالت صلى اللَّه عليه و آله و سلَّم مگر بعد از آنكه بايشان آمد طريق علم بمبعث آن حضرت و صحت نبوت او پس عدول نمودند از نظر كردن در آن به جهت ظلم و عداوت و حسد و حرص بر طلب دنيا كقوله تعالى :\r\nوَ ما تَفَرَّقَ الَّذِينَ أُوتُوا الْكِتابَ إِلَّا مِنْ بَعْدِ ما جاءَتْهُمُ الْبَيِّنَةُ يا آنكه متفرق نشدند كفار مكه مگر بعد از آنكه بيقين دانسته بودند كه او پيغمبرى به حق است و ليكن از او متفرق گشتند به جهت حسد بردن بر او و خوف بيرون رفتن رياست از سلسله ايشان * ( وَلَوْ لا كَلِمَةٌ سَبَقَتْ ) * و اگر نبودى كه سخنى پيشى گرفته است در تأخير عذاب * ( مِنْ رَبِّكَ ) * از پروردگار تو * ( إِلى أَجَلٍ مُسَمًّى ) * تا به مدت نامبرده شده و مقرر گشته * ( لَقُضِيَ بَيْنَهُمْ ) * هر آينه حكم كرده شدى ميان ايشان باستيصال كافر مبطل و نجات مؤمن محق * ( وَإِنَّ الَّذِينَ ) * و بدرستى كه آنان كه * ( أُورِثُوا الْكِتابَ ) * داده شده‌اند كتاب يعنى قرآن * ( مِنْ بَعْدِهِمْ ) * از پس امم ماضيه كه قوم نوح و ابراهيم و موسى و عيسى عليهم السّلام و احبار بودند مراد يهود و نصاراى زمان آن حضرتاند كه از پس آباء و اجداد خود قرآن بايشان آمد يا آن كه مراد مشركان عهد رسولند كه از پس اهل كتاب قرآن بر ايشان نازل شد و ايشان * ( لَفِي شَكٍّ مِنْه ) * هر آينه در شكند از قرآن يا از دين يا از پيغمبر * ( مُرِيبٍ ) * شكى بريبت افكنده كه ظنست يعنى ظن غالب ايشان آنست كه قرآن يا دين اسلام يا حضرت رسالت صلى اللَّه عليه و آله و سلَّم بر غير حق است .\r\n15 - * ( فَلِذلِكَ ) * پس به جهت اين تفرق و اختلاف كه از ايشان صادر گشته * ( فَادْعُ ) * پس بخوان مردمان را باتفاق و ايتلاف بر ملت حقيقى كه دين اسلام است تا تفرق و اختلاف و شك از ايشان زايل شود * ( وَاسْتَقِمْ ) * و مستقيم باش بر دعوت نبوت و تبليغ طريق شريعت * ( كَما أُمِرْتَ ) * هم چنان كه مأمور شده اى به آن يعنى عمل بمقتضاى امر الهى كن ، و نزد زجاج لام * ( فَلِذلِكَ ) * بمعنى ( الى ) است و * ( فَلِذلِكَ ) * اشاره بمضمون ما وَصَّى بِه يعنى بسوى دينى كه خداى تعالى بانبياء خود امر به آن نموده بندگان را دعوت كن يعنى مردمان را بر توحيد و اخلاص ترغيب نماى و بر اين نهج ثابت قدم باش * ( وَلا تَتَّبِعْ أَهْواءَهُمْ ) * و پيروى مكن هواهاى مختلفه و آرزوهاى باطلهء ايشان را ، در تبيان آورده كه وليد بن مغيره به حضرت رسالت صلى اللَّه عليه و آله و سلَّم گفت كه از دين و دعوت خود رجوع نماى تا نيمهء مالهاى خود را به تو بخشم و شيبة بن عتبه گفت كه اگر از دين خود برگردى دختر خود را در حبالهء تو در آورم حق سبحانه اين آيه فرستاد كه بتبليغ دعوت توحيد استقامت نماى و بر دين اسلام ثابتقدم باش\r\n","description":"","footnote":"","page_name":" 210 ","page_number":210},
  {"content":"\r\nو متابعت اهواى باطلهء ايشان مكن .\r\n* ( وَقُلْ آمَنْتُ ) * و بگو گرويده‌ام * ( بِما أَنْزَلَ اللَّه ) * به آن چيزى كه فرو فرستاده است خداى * ( مِنْ كِتابٍ ) * از جنس كتاب يعنى بكتابى كه بر من و بر انبياى سابق نازل گشته ايمان آورده‌ام مراد آنست كه بكفار بگو كه من بجميع كتب آسمانى كه بر من و بر انبياى سابق نازل گشته تصديق نموده‌ام بخلاف شما كه ببعضى ايمان آورده‌ايد و ببعضى كافر گشته‌ايد كما قال وَيَقُولُونَ نُؤْمِنُ بِبَعْضٍ وَنَكْفُرُ بِبَعْضٍ و چون مضامين جميع كتب منزله امر است بتوحيد و اخلاص و تبرّى از اشراك پس چگونه آن را بگذارم و تابع شما شوم * ( وَأُمِرْتُ ) * و ديگر امر كرده شده‌ام يعنى مرا فرموده‌اند * ( لأَعْدِلَ ) * به آنكه عدل كنم و طريق سويت مرعى دارم * ( بَيْنَكُمُ ) * ميان شما يعنى جميع اشراف و اراذل را بدين توحيد خوانم و اصلا از تبليغ دعوت و اداى احكام شريعت انحراف نورزم ، كلام اول اشارتست بكمال قوهء نظريه و اين كلام ايماء است بكمال قوهء عمليه ، و نيز بگو بكفار كه شما معترفيد به اينكه * ( اللَّه رَبُّنا وَرَبُّكُمْ ) * خداى آفريدگار ما و آفريدگار شماست * ( لَنا أَعْمالُنا ) * ما راست جزاى كردارهاى ما * ( وَلَكُمْ أَعْمالُكُمْ ) * و مر شما راست پاداش عملهاى شما * ( لا حُجَّةَ بَيْنَنا وَبَيْنَكُمُ ) * هيچ خصومتى نيست ميان ما و ميان شما ، تسميهء خصومت بحجت باعتبار احتجاج احد خصمين است بر ديگرى مراد آنست كه به جهت ظهور حق احتجاج و خصومت را مجال نماند پس اگر كسى بخلاف و اختلاف ميل نمايد بر سبيل عناد و مكابره خواهد بود ، آن گه به جهت تهديد كفار ميفرمايد كه بگو بايشان * ( اللَّه يَجْمَعُ ) * خداى جمع كند * ( بَيْنَنا ) * ميان ما در روز قيامت و انتقام ما از شما بكشد * ( وَإِلَيْه الْمَصِيرُ ) * و بسوى او است بازگشت همه ، اهل حق را بدرجات رضوان رساند و اهل باطل را بدركات نيران ، اين آيه دالست بر مهاجرت و متاركت كفار در مواقف مقاوله بعد از ظهور حق و قيام الزام حجت نه متاركه ميان ايشان در مواقف محاربه پس به آيت القتال منسوخ نباشد ، و بعد از ذكر ظهور حجت و انقطاع محاجت بيان حال اهل حجت باطله مىكند و مىگويد :\r\n16 - * ( وَالَّذِينَ يُحَاجُّونَ ) * و آنان كه مخاصمت ميكنند از كفار و مجادله ميورزند با پيغمبر و ساير مسلمانان * ( فِي اللَّه ) * در دين خدا * ( مِنْ بَعْدِ ما اسْتُجِيبَ ) * از پس آنكه اجابت كرده شده باشند يعنى ايشان اجابت كرده باشند * ( اللَّه ) * مر قول خداى را در روز ميثاق و بر ربوبيت او اذعان نموده ، و گويند كه مراد يهود و نصارايند كه بعد از استماع نعوت حضرت رسالت صلى اللَّه عليه و آله و سلَّم در تورية بوى ايمان آوردند و چون مبعوث گشت به جهت حقد و حسد بوى نگرويدند و در مقام مجادله و خصومت درآمدند با آنكه نعوت معهوده را در او مشاهده ميكردند و معجزات باهرهء داله بر صحت\r\n","description":"","footnote":"","page_name":" 211 ","page_number":211},
  {"content":"\r\nنبوت او برأى العين ميديدند ، و على التقديرين * ( حُجَّتُهُمْ داحِضَةٌ ) * حجت ايشان بر ردّ نبوّت او باطل است و زايل * ( عِنْدَ رَبِّهِمْ ) * نزديك پروردگار ايشان چه بعد از وضوح حجت و ظهور ادله بر صحت نبوت حجت ايشان عناد محض و محض عناد است * ( وَعَلَيْهِمْ غَضَبٌ ) * و بر ايشانست خشم خداى به جهت مجادله نمودن در ادحاض حق * ( وَلَهُمْ ) * و مر ايشان را است * ( عَذابٌ شَدِيدٌ ) * عذابى سخت كه آن آتش نيرانست ، و تسميهء شبههء ايشان بحجت يا بر سبيل مزاوجتست و يا بنا بر زعم ايشان مجاهد گفته كه محاجهء ايشان آن بود كه ميگفتند كه كتاب ما پيش از كتاب شما است و رسول ما پيش از رسول شما پس ما بهتر از شما باشيم و به حق اولى و احق ، و گويند كه ضمير * ( اللَّه ) * راجع به حضرت رسالت است يعنى آنان كه مجادله نمودند در دين خدا به جهت نصرت مذهب خود پس از آنكه خداى دعاى آن حضرت را مستجاب كرد بر كفار بدر تا آنكه همه بدست اهل ايمان كشته شدند و بر كفار مكه و بنى مضر تا بقحط و غلا مبتلا شدند و از براى مستضعفين تا از دست كفار قريش خلاصى يافتند و غير آن از معجزاتى كه مثبت نبوت او بود و مستلزم الزام حجت بر ايشان پس مجادله اينجماعت و حجت ايشان باطلست و نابود و بر ايشانست غضب الهى و عقوبت نكال پادشاهى .\r\n17 - * ( اللَّه الَّذِي ) * خداى به حق آن كسى است كه * ( أَنْزَلَ الْكِتابَ ) * فرو فرستاد جنس كتاب را يا قرآن را از آسمان * ( بِالْحَقِّ ) * براستى و درستى و خبر دادن از ماضى و مستقبل يا در اوامر و نواهى و ساير فرايض و احكام الهى * ( وَالْمِيزانَ ) * و انزال فرمود طريق شرع را كه عدالت حقيقيست تا بندگان در جميع امور سويت را مرعى دارند و تسميهء آن به ميزان به جهت آنست كه ميزان آلت انصاف و سويتست ميان بندگان ، و نزد بعضى مراد به ميزان ترازويست كه معروف است كه به آن چيزى را بسنجند و حينئذ وجه عطفيت آن بكتاب اشتراك عدالت و سويتست بينهما و بنا بر اين مراد بانزال آن امر كردن او سبحانه است به آن و تعليم كيفيت وزن اشياء به آن تا حيفى بر بايع و مشترى واقع نشود و گويند كه مراد به ميزان پيغمبر است كه در كمال سويت و اعتدالست و مؤسس اساس نصفت و معهّد قواعد عدالت پس مراد بانزال ارسال او باشد ، و چون قيامت روز حساب است و وضع موازين قسط و عدالت از اينجهت بعد از ذكر ميزان بيان احوال قيامت مىكند و ميگويد كه * ( وَما يُدْرِيكَ ) * و چه چيز دانا كرد ترا ، خطاب به حضرت رسالت صلى اللَّه عليه و آله و سلَّم است و مراد امت اويند ، و ميتواند بود كه خطاب متوجه باشد بهر كه از شأن او تخاطب باشد ، يعنى اى مكلف چه شناسا ساخت تو را بآمدن قيامت و چه دانى * ( لَعَلَّ السَّاعَةَ قَرِيبٌ ) * شايد كه وقت قيام قيامت نزديك بود ، پس تبعيت كتاب خدا كن و بشريعت او عمل نماى و بر عدل مواظبت نماى پيش از مفاجات روزى كه اعمال تو در موازين قسط سنجيده شود ، و حكمت در اخفاى وقت آنست كه تا بندگان هميشه خوف را دثار خود سازند و بتوبه\r\n","description":"","footnote":"","page_name":" 212 ","page_number":212},
  {"content":"\r\nمبادرت نمايند ، چه اگر وقت قيام قيامت معلوم باشد ايشان پيش از وقوع آن بقبايح مشغول شوند و به آن مغرور گردند و اعتماد بر تلافى آن نمايند بتوبه كه در حين وقوع قيامت كنند ، و بدانكه تذكير قريب يا باعتبار تأويل ساعت است ببعث يا بتقدير حذف مضاف يعنى لعل مجىء الساعة قريب چون ترجى در كلام الهى نازل منزله يقين است پس لعل بمعنى تحقق باشد يعنى البته ساعتى كه در آن قيام شود نزديكست .\r\n18 - * ( يَسْتَعْجِلُ ) * شتابزدگى مىنمايند * ( بِهَا ) * بساعت قيامت يعنى بآمدن آن از روى استهزاء و تكذيب * ( الَّذِينَ لا يُؤْمِنُونَ بِها ) * آنانى كه نميگرويدند به آن يا آنكه استعجال ايشان به جهت آنست كه تا حضرت رسالت تعيين وقت آن كند و چون آن وقت در رسد و قيامت قائم نشود بر او حجت لازم گردانند * ( وَالَّذِينَ آمَنُوا ) * و آنان كه گرويده‌اند به خدا و تصديق بخاتم الانبياء صلى اللَّه عليه و آله و سلَّم نموده * ( مُشْفِقُونَ مِنْها ) * ترسان و هراسانند از قيامت به جهت عدم علم ايشان بعواقب امور خود از محاسبت و مجازات * ( وَيَعْلَمُونَ أَنَّهَا الْحَقُّ ) * و ميدانند آنكه آمدن قيامت درستست و محقق الوقوع * ( أَلا إِنَّ الَّذِينَ ) * بدانيد بتحقيق كه آنان كه * ( يُمارُونَ ) * مخاصمه و مجادله مينمايند از روى انكار * ( فِي السَّاعَةِ ) * در آمدن قيامت و در وقوع حشر و نشر و ثواب و عقاب * ( لَفِي ضَلالٍ بَعِيدٍ ) * هر آينه در گمراهىاند دور از صواب ، چه قيام قيامت از قدرت الهى غير مستبعد است و دلالت كتب سماوى و معجزات بينه بر وقوع آن و شهادت عقول بر تحقق آن قالع شك و ريب در آن .\r\n19 - * ( اللَّه لَطِيفٌ ) * خداى بسيار نيكوكار است * ( بِعِبادِه ) * ببندگان خود بر وجهى كه از كثرت وفور آن عقول بادراك كليات آن قاصرند و اوهام به رسيدن جزئيات آن عاجز ، و نزد بعضى لطيف بمعنى باريكدان دوربين است بر وجهى كه بر جميع مخفيات امور و اسرار صدور با خبر است و هيچ چيز از آن بر او پوشيده و پنهان نيست و مراد بلطف در اينمقام ايصال منافع است ببندگان بطريقى كه در يافتن آن دقيق باشد بر ايشان ، و ابن عباس فرموده كه لطيف بمعنى مهربان و نوازنده است جنيد را گفتند كه لطيف بچه معنيست فرمود آنكه با دوستان لطف كند تا درآيند و با دشمنان لطف نمايد تا آشنا شوند ، و لطف در اصطلاح متكلمين فعلى است كه مكلف آن بسبب او بطاعت اقرب باشد و از معصيت ابعد ، و هر لطف كه باعتبار طاعت باشد آن را توفيق گويند و اگر زاجر معصيت باشد آن را عصمت خوانند ، و لطف از شرايط حسن تكليف باشد و تكليف عارى از لطف از حكيم سزاوار نباشد چه آن مؤدى بنقض غرضست و نقض غرض منافى حكمت پس آن بر حكيم روا نباشد و گويند كه لطف او سبحانه بر اين نهجست كه بيشتر از كفايت بدهد و كمتر از قوت كار فرمايد . و در كشف معنى\r\n","description":"","footnote":"","page_name":" 213 ","page_number":213},
  {"content":"\r\nلطف بر اينوجه آورده كه نعمت به قدر خود دهد و شكر به قدر بنده خواهد ، و در بعضى ديگر از تفاسير آورده‌اند كه لطيف آنست كه علم شاملش محيط غوامض مصالح بود و حكمت باهره اش مشتمل بر عوايد منافع و از اينجاست كه * ( يَرْزُقُ ) * روزى ميدهد * ( مَنْ يَشاءُ ) * هر كه را ميخواهد بر حسب مصلحت خفيه و حكمت غامضه پس مخصوص ميسازد هر يك از بندگان را بنوعى از نعمت و صنفى از مكرمت كه مقتضى حكمت او باشد هم چنان كه يكى را ولد عطا فرمايد و ديگرى را نعمت ديگر كه به صاحب ولد نداده و غير آن ، حاصل كه همه بندگان مبرورند و هيچكدام از خوان احسان او خالى نيستند ، پس هر يكى بنوعى از نعمت و قسطى از عطيه محفوظ و بهرمندند و اگر چه در ضيق وسعت و قلت و كثرت بر تفاوت مراتباند * ( وَهُوَ الْقَوِيُّ ) * و اوست بسيار توانا در لطف و مرحمت * ( الْعَزِيزُ ) * غالب در اراده بر وجه حكمت و مصلحت كه هرگز گرد مغلوبيت بدامن كبرياى او ننشيند .\r\n20 -\r\n* ( مَنْ كانَ يُرِيدُ ) * هر كه باشد كه اراده نمايد در دنيا * ( حَرْثَ الآخِرَةِ ) * كشت آن سراى را يعنى عملى را كه موجب ثواب آخرت او باشد پس به جهت اين در اين سراى تخم ايمان در زمين دل بكارد و به آن عمل صالح آن را به پرورش در آرد تا بر آن را در عرصهء قيامت بردارد * ( نَزِدْ لَه فِي حَرْثِه ) * بيفزايم مر او را در كشت خير او يعنى بدهيم او را بعوض آن از ده تا هفتصد و زياده بر آن ، حرث در اصل لغت بمعنى القاى بذر است در تحت ارض و ذرع عبارت از حاصل آن پس عمل دنيا مشابه حرث است و زراعت مشابه ثمرهء آن كه ثواب آخرت است ، و از اينجا است كه در حديث آمده\r\nالدنيا مزرعة الآخرة\r\nحاصل معنى آنست كه هر كه در دنيا عملى كند به نيت آنكه آخرت بر آن مترتب شود ما پاداش آن دهيم بدان عمل و مضاعف سازيم ثواب عمل او را اضعافا مضاعفة * ( وَمَنْ كانَ يُرِيدُ ) * و هر كه باشد كه خواهد * ( حَرْثَ الدُّنْيا ) * كشت دنيا را يعنى مقصد اصلى او از آن حصول امتعه دنيويه باشد * ( نُؤْتِه مِنْها ) * بدهيم او را نصيبى از دنيا بر حسب مقتضى حكمت و مصلحت ( 1 ) كما قال عَجَّلْنا لَه فِيها ما نَشاءُ لِمَنْ نُرِيدُ * ( وَما لَه ) * و نيست مر او را * ( فِي الآخِرَةِ ) * در سراى آخرت * ( مِنْ نَصِيبٍ ) * هيچ بهره ، مراد كافران و مشركانند كه همت ايشان مصروفست بر جمع امتعه دنيويه ، خلاصه سخن آنست كه هر كه از براى آخرت كار كند در عمل خود موفق شود و ميامن بركات\r\n\r\n","description":"","footnote":"\r\n( 1 ) لفظ حرث را خواه بمعنى كشت كردن بگيريم و خواه بمعنى اكتساب دلالت مىكند بر آنكه مقاصد و مطالب دنيوى يا اخروى به مجرد اراده و خواستن براى آدمى حاصل نگردد بلكه سعى و كوشش و جنبش عملى هم لازمست خاصه براى نيل بسعادت اخروى چنانچه در سوره اسرى آيه 20 فرموده * ( وَمَنْ أَرادَ الآخِرَةَ وَسَعى لَها سَعْيَها وَهُوَ مُؤْمِنٌ فَأُولئِكَ كانَ سَعْيُهُمْ مَشْكُوراً ) * نهايت آنان كه طالب سعادت آخرتند و در اين كشتزار دنيا بعبادت و طاعت ميكوشند ثواب آنان را چندان برابر عطا ميفرمايد و اما كسانى كه از آخرت غافل و پيوسته براى جمع زخارف دنيا و زندگانى ناپايدار اين جهان كوشش مينمايند پس بهر چه خواسته و اراده كرده‌اند نخواهند رسيد بلكه بر حسب حكمت و مصلحت بهر كس بهره اى ميدهند .\r\n","page_name":" 214 ","page_number":214},
  {"content":"\r\nآن بروزگار او رسد و در آخرت حسنات او مضاعف گردد و هر كه عمل او از براى دنيا باشد روزى او مقدر و مقرّر به او رسد ، أمانه بر آن وجهى كه مدعاى او باشد و او را در آخرت هيچ حظى و بهره ءاى نباشد ، و بعضى گفته‌اند كه اين آيه در حق اهل جهاد واقع شده كه بعضى از ايشان كه منافق بودند به قصد غنيمت بغزا ميرفتند و جماعتى كه از اهل ايمان بودند به قصد ثواب جهاد ميكردند حق سبحانه فرمود كه هر كه به قصد ثواب جهاد كند او را باشد سهم غانمين و ثواب آخرت و هر كه قصد غنيمت نمايد از آن محروم نماند بلكه سهمى كه نصيب او باشد به او برسد و ليكن او را از ثواب آخرت هيچ نصيبى نباشد ، و عدم ذكر نصيب دنيا از براى عامل آخرت با آنكه از نصيب دنيا نيز محفوظ ميگردد به جهت استهانت آنست نسبت بحظ آخرت .\r\nو مرويست از حضرت رسالت صلى اللَّه عليه و آله و سلَّم كه هر كه به نيت آخرت كارى كند خداى تعالى در دنيا پراكندگيهاى او را جمع كند و دل او را بىنياز گرداند از غير ، و دنيا به او اقبال كند ، و هر كه به نيت دنيا عملى كند خداى تعالى جمعيت او را به تشتت و پراكندگى بدل گرداند ، و فقر را نصب العين او سازد ، و خير دنيا به او نرسد مگر آنچه از براى او مقرر شده باشد ، حسن بصرى گفته كه چون ادنى تابع اعلى است بدون عكس پس هر كه از براى آخرت كار كند به ثواب اخروى رسد و دنيا نيز به تبعيت آن به او دهند ، و هر كه از براى دنيا عمل نمايد نصيب دنيا به او رسد و او را هيچ حظى از ثواب آخرت نباشد ، القصه حق سبحانه بعد از ذكر ترغيب در امور اخرويه بر سبيل تقرير توبيخ كفار مى - كند و ميفرمايد :\r\n21 - * ( أَمْ لَهُمْ شُرَكاءُ ) * بلكه آيا كافران را انبازانند يعنى البته مر ايشان را شياطيناند كه در انواع معاصى شريك ايشانند * ( شَرَعُوا لَهُمْ ) * وضع كرده‌اند براى ايشان يعنى آراسته‌اند در قلوب ايشان * ( مِنَ الدِّينِ ) * از كيش باطل و طريق مضل * ( ما لَمْ يَأْذَنْ بِه اللَّه ) * آنچه اذن نداده و نفرموده به آن خداى از شرك و انكار بعث و عمل براى دنيا و تحريم بحيره و سايبه و امثال آن ، و گويند كه مراد بشركاء اوثانند و اضافه شركت بايشان به جهت فرا گرفتن كفار است آنها را شريك خداى ، و اسناد شرع بايشان به جهت آنست كه سبب ضلالت و افتتانند هم چنان كه ابراهيم گفت كه رَبِّ إِنَّهُنَّ أَضْلَلْنَ كَثِيراً مِنَ النَّاسِ * ( وَلَوْ لا كَلِمَةُ الْفَصْلِ ) * و اگر نه سخن حق ميبودى كه آن قضاى سابق است بتأخير مكافات يا آنكه اگر نه سبق وعده بودى به آنكه فصل يعنى حكم به حق ميان ايشان در روز قيامت است * ( لَقُضِيَ بَيْنَهُمْ ) * هر آينه حكم كرده شده بودى ميان كافر و مؤمن يا ميان مشركان و شركاء و هر يك جزاء و سزا يافته بودندى * ( وَإِنَّ الظَّالِمِينَ ) * و بدرستى كه ستمكاران يعنى كافران * ( لَهُمْ ) * مر ايشانراست در روز قيامت * ( عَذابٌ أَلِيمٌ ) * عذابى دردناك كه غير منقطع باشد .\r\n","description":"","footnote":"","page_name":" 215 ","page_number":215},
  {"content":"\r\n22 - * ( تَرَى الظَّالِمِينَ ) * خطاب به حضرت رسالت صلى اللَّه عليه و آله و سلَّم است يا بهر كس كه قابل خطاب باشد يعنى بينى مشركان را در قيامت * ( مُشْفِقِينَ ) * بسيار ترسان و هراسان * ( مِمَّا كَسَبُوا ) * از جزاى آنچه كرده باشند از انواع قبايح و سيئات * ( وَهُوَ واقِعٌ بِهِمْ ) * و حال آنكه جزاى اعمال قبيحهء ايشان فرود آينده و رسنده باشد بايشان خواه آنكه ايشان از آن هراسان باشند يا نه يعنى شدت خوف ايشان دافع عذاب ايشان نشود * ( وَالَّذِينَ آمَنُوا ) * و آنان كه گرويده‌اند * ( وَعَمِلُوا الصَّالِحاتِ ) * و كرده‌اند عملهاى ستوده * ( فِي رَوْضاتِ الْجَنَّاتِ ) * در مرغزارهاى بهشت باشند يعنى در مواضعى كه خوشترين بقعه هاى بهشت است از حيثيت انبوهى اشجار مخضره و نباتات ناضره * ( لَهُمْ ) * مر ايشان راست در بهشت * ( ما يَشاؤُنَ ) * آنچه خواهند و تمنا كنند * ( عِنْدَ رَبِّهِمْ ) * نزد پروردگار خود ، مراد قرب رتبه است نه قرب مسافت * ( ذلِكَ ) * آنچه مذكور شد از اصناف كرامت اهل بهشت * ( هُوَ الْفَضْلُ الْكَبِيرُ ) * آنست فضل بزرگ و با مقدار و نعمت بيشمار كه در جنب آن نعيم فانى دنيا بغايت حقير است و بىاعتبار .\r\n23 - * ( ذلِكَ ) * آن ثواب عظيم * ( الَّذِي يُبَشِّرُ اللَّه ) * آنست كه مژده ميدهد خداى بدان * ( عِبادَه الَّذِينَ آمَنُوا ) * بندگان خود را كه ايمان آورده‌اند * ( وَعَمِلُوا الصَّالِحاتِ ) * و كرده‌اند كارهاى شايسته تا بسبب اين سرور و به جهت در مراسم عبادت افزايند و در وظايف طاعت جد و جهد نمايند ، و در كشاف و غيره مذكور است كه روزى انصار اظهار افتخار ميكردند بر قريش ابن عباس و بروايتى عباس مر ايشان را گفت ما را فضل و مزيت ثابت است بر شما رسول صلى اللَّه عليه و آله و سلَّم چون اين بشنيد بمجلس ايشان آمد و گفت اى معشر انصار نه شما ذليل بوديد خداى تعالى شما را بواسطهء من عزيز و ارجمند ساخت گفتند بلى يا رسول اللَّه فرمود نه شما گمراه بوديد حق سبحانه بسبب من شما را هدايت داد ؟ گفتند بلى يا رسول اللَّه بعد از آن فرمود چرا جواب من نميدهيد ؟ گفتند چه بگوئيم يا رسول اللَّه فرمود در جواب من بگوئيد كه نه قوم تو اخراج كردند ترا و براندند از نزد خود پس ما ترا جاى داديم و در پناه خود آورديم ؟ نه قوم تو تكذيب تو نمودند پس ما تصديق تو كرديم ؟ نه ترا مخذول ساختند پس ما تو را نصرت داديم ؟ و بر همين طريق حضرت رسالت تعداد صفات جميلهء ايشان مينمود تا آنكه همه به زانو درآمدند و گفتند يا رسول اللَّه تن و جان ما فداى تو باد همه مالها كه دراريم از آن خدا و رسولست اگر اجازت فرمايى اموال خود را بطيب نفس و انشراح صدر بخادمان عتبه عليه تسليم كنيم تا در حوائج خود صرف نمايى و خاطر عاطر را از ممر اخراجات فراغتى حاصل شود اين آيه آمد كه * ( قُلْ ) * بگو اى محمّد مر اهل ايمان را كه ايمان آوردند * ( لا أَسْئَلُكُمْ عَلَيْه أَجْراً ) * نميخواهم از شما بر تبليغ احكام الهى مزدى و از براى امر بمعروف و نهى از منكر توقع اجرى از شما\r\n","description":"","footnote":"","page_name":" 216 ","page_number":216},
  {"content":"\r\nندارم و هيچ پيغمبرى نيز از براى دعوت از امت خود طلب مزدى نكرده ، ثعلبى از قتاده نقل نموده كه جمعى از مشركان در مجمعى نشسته با يكديگر ميگفتند كه هيچ ميدانى كه محمّد در اين دعوت و ابلاغ طمع مزدى دارد يا نه ؟ اين آيه نازل شد كه بگو من بر دعوت اسلام از شما هيچ مزدى نميطلبم * ( إِلَّا الْمَوَدَّةَ ) * ليكن طلب ميكنم از شما دوستى كه ثابت و متمكن باشد * ( فِي الْقُرْبى ) * در اهل قرابت يعنى همين توقع دارم كه خويشان نزديك مرا دوست داريد و تعظيم ايشان را از جمله واجبات شمريد و مراعات ايشان را از لوازم دانيد و ايشان را بدست و زبان مرنجانيد ، و بدانكه استثناء در اين مقام محتمل است كه متصل باشد و تقدير كلام اينكه لا اسئلكم اجرا الا هذا يعنى از شما مزدى نميطلبم مگر اينكه دوستى نمائيد باهل قرابت من و اين بر سبيل تجوز است چه فى الحقيقة اين مودت نه اجر تبليغ است زيرا كه چون هيچ بطنى از قريش نيست مگر كه سر رشتهء قرابت ايشان به آن حضرت صلى اللَّه عليه و آله و سلَّم منتهى مىشود پس حقيقت حال مودّت قرابت آن حضرت راجع بمودت قرابت ايشان باشد ، و ديگر آنكه مودت اهل بيت پيغمبر تكليفى است از خداى تعالى ببندگان تا بدان مستحق ثواب شوند و شرط قبول طاعت ايشان باشد پس چگونه آن اجر تبليغ تواند بود ، و در اكثر تفاسير * ( إِلَّا ) * بمعنى استثناء منقطع است و تقدير كلام آنكه لا أسألكم اجرا قط و لكن اسئلكم أن تودّوا قرابتى الذّينهم قرابتكم فلا تؤذوهم يعنى هرگز از شما توقع اجرى ندارم بر اداى رسالت و بيان هدايت و ليكن از شما طلب ميكنم كه دوستى نمائيد بخويشان من كه همان خويشان شمايند پس آزار و ايذاء به ايشان مرسانيد و ايثار الا المودة فى القربى بر الا مودة القربى يا الا المودّة للقربى به جهت آنست كه تا ايشان مكان مودت و مقر محبت باشند هم چنان كه ميگويند كه لى فى آل فلان مودّة ، و لى فيهم هوى و حب شديد و اين مستلزم ثبات مودت و تمكن محبت است چه متعلق ظرف در اين صورت ثابته و متمكنه است و تقدير كلام اينست كه الا الموده ثابتة فى القربى متمكنة فيها بخلاف متعلق لام چه آن ظرف لغو است نه مستقر و قربى مصدر است بمعنى قرابت چون زلفى و بشرى و مراد به آن اهل قربى است بر حذف مضاف و در كشاف آورده كه چون\r\nاين آيه نازل شد صحابه از آن حضرت پرسيدند كه ( يا رسول اللَّه من قرابتك الذين وجبت علينا مودّتهم ) اقارب تو كه حق سبحانه مودت ايشان را بر ما فرض گردانيده است چه كسانند ؟ فرمود كه على بن ابى طالب و فاطمه و حسن و حسين ، و احمد بن حنبل كه رئيس اهل سنت است نقلكرده كه نزد نزول اين آيه از حضرت رسول صلى اللَّه عليه و آله و سلَّم پرسيدند كه ما را خبر ده كه اقرباى تو چه كسانند كه محبت ايشان بر ما واجبست فرمود كه على بن ابى طالب است و فاطمه و حسن و حسين ، و ثعلبى نيز كه از مشاهير اهل سنت است در تفسير خود تصريح نموده كه مراد از اقارب سيد انبياء صلى اللَّه عليه و آله و سلَّم كه مردمان مأمورند بمحبت ايشان على بن ابى طالب است و فاطمهء و حسن و حسين عليهم السّلام و\r\n","description":"","footnote":"","page_name":" 217 ","page_number":217},
  {"content":"\r\nشهر بن حوشب از ام سلمه روايت كند كه سيد انبياء روزى بفاطمهء زهرا گفت كه\r\nايتينى بزوجك و ابنيك فجاءت بهم فالقى عليهم كساء ثم رفع يديه و قال : اللهم هؤلاء اهل محمّد فاجعل صلواتك و بركاتك على آل محمّد انك حميد مجيد\r\nيعنى اى فاطمه شوهر خود و هر دو فرزند خود كه حسن و حسيناند نزد من آور ، فاطمه ايشان را بياورد چون حاضر شدند سرور عالم گليم بر ايشان انداخت و فرمود كه خداوندا اين هر چهار اهل بيت محمّدند ايشان را بصلوات و بركات خود بنواز و بر ايشان رحمت كن ام سلمه گويد\r\n( فرفعت الكساء لادخل معهم فاجتذبه و قال : انك على خير انك على خير )\r\nيعنى چون اين دعا از سيد انبياء شنيدم گوشه گليم را برداشتم و ميخواستم كه در زير آن گليم درآيم حضرت رسول صلى اللَّه عليه و آله و سلَّم آن را از دست من بكشيد و دو بار فرمود كه اى ام سلمه تو زن نيكو كردارى اما رتبه آن ندارى كه در مقام و منزلت اهل بيت من باشى ، و كواشى در تفسير خود كه موسوم است به تبصره از ضحاك و عكرمه روايت كرده كه معنى آيه اينست كه ( لا أسألكم على ما أدعوكم إليه أجرا الا أن تحفظونى فى قرابتى على و فاطمة و الحسن و الحسين و أبنائهما ) يعنى ضحاك و عكرمه كه از مشاهير مفسرانند تصريح نموده‌اند كه معنى آيه آنست كه اى محمّد بگو كه من از براى ارشاد شما بمعروف و نهى شما از منكر مزدى نميخواهم و اجرى طمع ندارم اما ميخواهم كه شما ملاحظه خاطر من كرده احترام اقارب من كنيد بر وجهى كه بايد و شايد و تعظيم ايشان را بواجبى مرعى داريد و اين اقارب من على بن ابى طالب است و فاطمه و حسن و حسين و ذريت اين هر دو پس بنا بر اين روايت ذرية حسن و حسين نيز از أقارب باشند و محبت ايشان نيز بر خلقان فرض بود ، و صاحب كشاف نيز در كشاف ذكر كرده كه مؤيد قول مذكور است آنچه زيد بن على از پدر خود از جدش امير المؤمنين على عليه السّلام روايت كرده كه آن حضرت فرمود كه من برسول خدا شكايت كردم از جماعتى كه بر من حسد داشتند فرمود كه\r\nيا على اما ترضى ان تكون رابع أربعة اول من يدخل الجنة أنا و أنت و الحسن و الحسين و ازواجنا عن ايماننا و شمائلنا و ذريتنا خلف أزواجنا\r\nاى على تو راضى نيستى كه چهارم چهار كس باشى اول كسى كه در بهشت رود من باشم و تو و حسن و حسين و زنان ما از چپ و راست باشند و اولاد ما از پس و پيش ، و نيز در كشاف مذكور است كه از حضرت رسول صلى اللَّه عليه و آله و سلَّم مرويست كه\r\nحرمت الجنة على من ظلم اهل بيتى و آذانى في عترتى و من اصطنع صنيعة الى احد من ولد عبد المطلب و لم يجازه عليها فانا اجازيه عليها غدا اذا لقينى يوم القيمة\r\nيعنى بهشت حرام گردانيده شده است بر كسى كه ظلم كند بر اهل بيت من و مرا آزار رساند در عترت من و هر كه نيكويى كند بيكى از اولاد عبد المطلب و او را مكافات نتواند كند بر آن پس من مكافات او خواهم كرد بر آن عمل وقتى كه ملاقات كند به من در روز قيامت ، و امام ثعلبى كه از اصحاب حديث است و از مشاهير اهل سنت در ابطال قول آن كسى كه گفته اين آيه منسوخ\r\n","description":"","footnote":"","page_name":" 218 ","page_number":218},
  {"content":"\r\nاست در تفسير خود آورده كه محبت و مودت اهل بيت از جملهء اصول دين و اركان اسلام است و خلاف اين كفر است و منشأ خروج از اسلام و مستلزم ناصبيت پس چگونه آن منسوخ باشد و دليل بر اين آنست كه عبد اللَّه بن حامد اصفهانى باسناد خود روايت كرده از جرير بن عبد اللَّه البجلى كه حضرت رسول صلى اللَّه عليه و آله و سلَّم فرمود كه\r\nمن مات على حب آل محمّد مات شهيدا ، ألا و من مات على حب آل محمّد مات تائبا ، الا و من مات على حب آل محمّد مات مغفور له ، الا و من مات على حب آل محمّد مات مؤمنا مستكمل الايمان ، الا و من مات على حب آل محمّد مات مرحوما ، الا و من مات على حب آل محمّد بشّره ملك الموت بالجنة ثم منكر و نكير ، الا و من مات على حب آل محمّد يزف الى الجنة كما تزف العروس الى بيت زوجها ، الا و من مات على حب آل محمّد فتح فى قبره له بابان الى الجنة ، الا و من مات على حب آل محمّد جعل اللَّه قبره مزار ملائكة الرحمة ، الا و من مات على حب آل محمّد مات على السنة و الجماعة ، الا و من مات على بغض آل محمّد جاء يوم القيمة مكتوبا بين عينيه آيس من رحمة اللَّه ، الا و من مات على بغض آل محمد مات كافرا ، الا و من مات على بغض آل محمّد لم يشم رايحة الجنّة\r\nو چون دوستى اهل بيت به اين مرتبه بود پس منسوخيت آيه مذكوره محال باشد و مزد اداء رسالت نبود و ما احسن ما قال :\r\n\r\nمحبّة أولاد الرّسول وسيلة\r\nإلى نيل رضوان و ملك مؤبّد\r\n\r\n\r\nفواها لمن ابدى مودّة عترة\r\nبصدق و إخلاص و عزم مؤكّد\r\n\r\nو در تفسير طبرسى مذكور است كه در معنى * ( إِلَّا الْمَوَدَّةَ فِي الْقُرْبى ) * علماء را اختلاف است حسن و جبائى و ابو مسلم بر اين وجه تفسير نموده‌اند كه نميطلبم از شما بر تبليغ رسالت و تعليم شريعت اجرى مگر با يكديگر دوستى كردن در چيزى كه موجب قربت باشد نزد حضرت عزت از افعال صالحه و اعمال سنيهء مرضيه ، و نزد ابن عباس و قتاده و مجاهد به اين معنى است كه از شما طلب چيزى نمىكنم بر اداى احكام مگر كه دوستى نمائيد به من در خويشى كه مراست با شما چه هيچ قبيله اى نيست از شما مگر كه سلسلهء آن به من منتهى مىشود پس به جهت اين محافظت من كنيد و در امداد من سعى بليغ بجاى آوريد يعنى اگر شما نبوت مرا منشأ مودت من نميگردانيد پس دوستى كنيد به من به جهت قرابتى كه ميان من و شماست ، و على بن حسن و سعيد بن جبير و عمرو بن شعيب و اكثر اهل سنت معنى آيه به اين طريق بيان كرده‌اند كه از شما هيچ چيز نميخواهم مگر آنكه دوستى نمائيد بقرابات و اهل بيت من و محافظت كنيد در حق ايشان ، و اينوجه مرويست از امام محمّد باقر و جعفر صادق صلوات اللَّه عليهما ، و نيز طبرسى آورده كه ابو الحمد مهدى بن نزار حسينى خبر داد بما كه ابو القاسم حسكانى از قاضى ابو بكر خبرى بما حديث نمود كه ابو العباس ضبعى از حسن\r\n","description":"","footnote":"","page_name":" 219 ","page_number":219},
  {"content":"\r\nابن على بن زياد سرى بما اخبار كرد كه يحيى بن عبد الحميد حمانى از حسين اشقر بما نقل كرد كه قيس از اعمش و اعمش از سعيد بن جبير و او از ابن عباس روايت كرد كه در حينى كه اين آيه نازل شد گفتند يا رسول اللَّه اينجماعتى كه حق سبحانه ما را بمودت ايشان امر نموده كيستند فرمود كه على و فاطمه و حسن و حسين كه فرزندان ايشانند ، و ديگر سيد ابو الحمد از ابو القاسم باسناد مذكور بما اخبار نموده و در كتاب شواهد التنزيل مرفوع بابى امامه باهلى كه حضرت رسول فرمود كه حق سبحانه انبياء را از اشجار مختلفه خلق نمود و من و على را از شجرهء واحد ايجاد فرمود من اصل آن شجره‌ام و على فرع آن و فاطمه شكوفه آن و حسن و حسين ميوه هاى آن و شيعيان ما اوراق آن ، هر كه متمسك شود ببعضى از اغصان آن ناجى گردد و هر كه از آن منحرف گردد به هلاكت ابدى رسد و اگر بنده اى كه محبت ما را در نيافته باشد هزار سال ميان صفا و مروه عبادت كند پس هزار سال ديگر تا بمرتبه اى رسد كه از كثرت عبادت مانند مشك كهنه شود حق سبحانه او را سر - نگون در دوزخ اندازد آن گه اين آيه تلاوت كرد كه * ( قُلْ لا أَسْئَلُكُمْ عَلَيْه أَجْراً إِلَّا الْمَوَدَّةَ فِي الْقُرْبى ) * و نعم ما قيل :\r\n\r\nلو أنّ عبدا أتى بالصالحات غدا\r\nو ودّ كلّ نبيّ مرسل و وليّ\r\n\r\n\r\nو صام ما صام صوّام بلا ملل\r\nو قام ما قام قوّام بلا كسل\r\n\r\n\r\nما كان ذلك يوم الحشر ينفعه\r\nإلَّا بحبّ أمير المؤمنين عليّ\r\n\r\nو زاذان از امير المؤمنين روايت كرده كه آن حضرت فرمود كه در ال حم آيتى نازل شد در شأن ما كه حفظ مودت ما نكند مگر كسى كه اهل ايمان باشد پس آيه مذكوره را تلاوت نمود ، و ابو حمزه ثمالى در تفسير خود آورده كه عثمان بن عمير حديث كرد بما كه سعيد بن جبير از ابن عباس روايت كرد كه حضرت رسول صلى اللَّه عليه و آله و سلَّم در حينى كه بمقدم شريف مدينه را مشرف ساخت اكابر صحابه به خدمت او قيام نمودند گفتند كه يا رسول اللَّه تو هادى و مقتداى مايى و ميبينيم كه اخراجات تو بسيار است و مداخل تو بغايت كم اجازه فرماى اموال خود را پيشكش تو كنيم اين آيه نازل گشت كه من بر تبليغ احكام الهى از هيچكس توقع و طمعى ندارم مگر آنكه دوست داريد خويشان نزديك مرا در حيات من و بعد از من * ( وَمَنْ يَقْتَرِفْ حَسَنَةً ) * و هر كه كسب كند نيكى را يعنى چيزى را كه موجب قربت باشد * ( نَزِدْ لَه ) * زياده كنيم مر او را * ( فِيها ) * در آن حسنه * ( حُسْناً ) * نيكويى يعنى مضاعف سازيم ثواب آن حسنه را * ( إِنَّ اللَّه غَفُورٌ ) * بدرستى كه خدا آمرزنده است مر سيئات بندگان را * ( شَكُورٌ ) * جزا دهنده طاعت مطيعان را بتوفيه ثواب و تفضل نمودن بر ايشان زياده بر قدر استحقاق ، و تسميه مجازى بشكور بر سبيل مجاز است يعنى حق سبحانه معامله مىكند با بندگان در جزاى اعمال همچو\r\n","description":"","footnote":"","page_name":" 220 ","page_number":220},
  {"content":"\r\nمعامله شكر شاكر در حق مطيع و محسن خود اگر چه نفع طاعت به او سبحانه و اصل نميشود و ابو حمزه ثمالى از سدى نقلكرده كه اقتراف حسنه مودة اهل البيت عليهم السّلام است ، مرويست كه حسن بن على عليه السّلام روزى در اثناء خطبه فرمود كه\r\nانا من اهل البيت الذين افترض اللَّه مودتهم على كل مسلم\r\nمن از آن اهل بيتم كه حق سبحانه مودت ايشان را فرض نموده بر هر كه مسلمانست پس اين آيه تلاوت نمود تا آخر و آن گه فرمود كه اقتراف حسنه مودت ماست كه اهل بيتيم ، و اسمعيل بن عبد الخالق از امام جعفر صادق عليه السّلام روايت كرده كه\r\nانها نزلت فينا أهل البيت اصحاب الكساء\r\nاين آيه نازل شده در حق ما كه اهل بيت و اصحاب كسائيم ، و شبهه اى نيست در آنكه ذكر غفران و شكر بعد از اقتراف مودت اهل البيت دلالت صريح دارد بر مغفرت خطاياى محبان اهل البيت و قبول ايشان ، و لهذا در حديث وارد شده كه\r\nحبنا اهل البيت ليحط الذنوب عن العباد كما تحط الريح الشديدة الورق عن الشجرة\r\nآورده‌اند كه چون اين آيه فرض مودت فرود آمد گروهى كه در اعتقاد راسخ نبودند رسول را متهم ساختند به اينكه مراد او اينست كه مردمان را باهل بيت خود ترغيب نمايد تا در حكومت و امامت منقاد ايشان شوند حق سبحانه رد قول ايشان نموده فرمود كه نه آن چنان است كه ايشان گمان مىبرند كه محمّد اين سخن را بر خدا افتراء كرده .\r\n24 - * ( أَمْ يَقُولُونَ افْتَرى ) * بلكه ميگويند ايشان بسته * ( عَلَى اللَّه كَذِباً ) * بر خداى دروغ در عدم انزال آيه مودت * ( فَإِنْ يَشَإِ اللَّه ) * پس اگر خواهد خداى * ( يَخْتِمْ عَلى قَلْبِكَ ) * مهر نهد بر دل تو و قرآن را بر دل تو فراموش كند اگر قصد افتراء كنى پس نزد اينحال چگونه قادر باشى بر افتراء ( 1 ) و مثل اين است آيه وَلَوْ تَقَوَّلَ عَلَيْنا بَعْضَ الأَقاوِيلِ لأَخَذْنا مِنْه بِالْيَمِينِ اين كلام بر سبيل فرض است از قبيل آيه لَئِنْ أَشْرَكْتَ لَيَحْبَطَنَّ عَمَلُكَ و نزد مجاهد و مقاتل معنى آيه آنست كه اگر خواهد خداى مهر نهد بر دل تو تا از ايذاء و اسناد سحر و افتراء به تو متضرر نگردى و بنا بر اين احتياج\r\n\r\n","description":"","footnote":"\r\n( 1 ) شيخ ابو الفتوح رازى و جمعى از مفسرين بر آنند كه اين آيهء شريفه مربوطست بآيهء مودت و گويند :\r\nچون حقتعالى آيهء * ( قُلْ لا أَسْئَلُكُمْ عَلَيْه أَجْراً ) * الاية را فرو فرستاد و مودت ذوى القربى را فرض گردانيد گروهى از مردم سست عقيده و ضعيف الايمان رسول خدا صلى اللَّه عليه و آله را متهم ساخته گفتند : خداى تعالى آيت مودت را نازل نفرموده و پيغمبر اكرم صلى اللَّه عليه و آله به خداوند افتراء نموده است و ميخواهد بدينوسيله مردم را نسبت بخويشان خود منقاد و خاضع گردانند و گروهى ديگر گويند : كه اين آيه شريفه در ردّ كفار مكه است كه بطور مطلق انكار كردند نبوت پيغمبر را و قرآن را كلام خداوند ندانسته گفتند گفتار خود پيغمبر است و بدروغ نسبت به خداوند ميدهد و بر هر تقدير آيه * ( فَإِنْ يَشَإِ اللَّه يَخْتِمْ عَلى قَلْبِكَ ) * الاية دلالت مىكند بر بطلان گفتار آنان بدين تقرير كه اگر قرآن افتراء باشد بر خداوند پس حقتعالى صدور آن را از پيغمبر بنام خداوند نخواسته بلكه عدم صدور آن را از آن حضرت خواسته است و هر گاه عدم صدور قرآن را از پيغمبر بخواهد پس او را منع مىكند و مهر بر دل وى مىزند بطورى كه نتواند بحرفى و كلمه اى از قرآن تنطق نمايد و ما را در اينجا تحقيقى است كه انشاء اللَّه تعالى در ذيل تفسير آيهء * ( وَلَوْ تَقَوَّلَ عَلَيْنا ) * الاية تذكر خواهيم داد .\r\n","page_name":" 221 ","page_number":221},
  {"content":"\r\nباضمار شرط نيست * ( وَيَمْحُ اللَّه الْباطِلَ ) * و محو كند و نابود سازد كجى و ناراستى را * ( وَيُحِقُّ الْحَقَّ ) * و ثابت گرداند حق را چنانچه در جاى ديگر فرموده كه بَلْ نَقْذِفُ بِالْحَقِّ عَلَى الْباطِلِ فَيَدْمَغُه و ميتواند بود كه مراد از اين وعده بوده باشد از جانب خداى به سيد انبياء به آنكه خدا محو گرداند باطلى را كه ايشان بر آنند از بهتان و تكذيب ، و اثبات حقى كند كه تو برانى چه عادت او سبحانه جاريست بر محو باطل و اثبات حق * ( بِكَلِماتِه ) * بسخنان خود كه وحى است يا به قضا كه خط رد بر آن كشيده نشود در نصرت دادن تو بر ايشان * ( إِنَّه ) * بدرستى كه خداى * ( عَلِيمٌ بِذاتِ الصُّدُورِ ) * داناست بهر چه در دلها است يعنى صدق تو و مظنه افتراى ايشان به تو بر او پوشيده و پنهان نيست پس بر حسب اعتقاد نيك و بد همه را جزاء خواهد داد ، و بدانكه يَمْحُوا اللَّه معطوف نيست بر * ( يَخْتِمْ ) * زيرا كه محو باطل واجب است در همه حال پس جايز نباشد تعلق آن به شرط و لهذا مرفوع واقع شده ، عبد اللَّه عباس گفت چون خداى اين آيه فرستاد اهل افتراء از آن انديشهء ناصواب پشيمان شده بجناب نبوت مآب آمدند و در دست و پاى آن حضرت افتادند و گفتند ما گواهى ميدهيم كه تو راستگويى در جميع اقوال و ما از آن انديشهء بد توبه كرديم و تجديد ايمان نموديم اين آيه آمد كه :\r\n25 - * ( وَهُوَ الَّذِي ) * و او آن كسى است كه به محض لطف * ( يَقْبَلُ التَّوْبَةَ ) * قبول مىكند توبه را * ( عَنْ عِبادِه ) * از بندگان خود يعنى هر گاه بنده به او باز گردد و از گناه نادم شود و عزم جزم كند بر عدم عود توبه از او در ميپذيرد * ( وَيَعْفُوا ) * و فرو ميگذارد * ( عَنِ السَّيِّئاتِ ) * از بديها اگر ذنوب كبيره باشد يعنى بعد از توبه جميع جرمها را از ايشان در ميگذراند * ( وَيَعْلَمُ ) * و ميداند * ( ما تَفْعَلُونَ ) * آنچه ميكنند از نيكى و بدى ، و حفص به تا خوانده يعنى خداى ميداند آنچه شما ميكنيد از گناه و توبه پس هر يك را بجزا و سزاى خود مىرساند ، و بدانكه قبول يا به ( من ) متعديست و يا به * ( عَنْ ) * و اگر به من مستعمل است متضمن معنى اخذ است و اگر استعمال آن بعن است متضمن عزل و ابانت پس معنى قبلته منه آنست كه اخذته منه و جعلته مبدء قبول و منشأه و معنى قبلته عنه اينست كه عزلته عنه و ابنته عنه ، و توبه عبارتست از ندامت بر معاصى ماضيه و عزم بر عدم عود در ازمنه مستقبله و آن باجماع امت واجبست به جهت وجوب ندم بر امر قبيح و بر اخلال واجب به جهت وجوب دفع ضرر كه آن عقاب است و يا خوف وقوع آن و چون كه دفع ضرر واجبست پس چيزى كه دافع ضرر باشد نيز واجب باشد ، و جابر بن عبد اللَّه انصارى روايت كرده كه اعرابى در مسجد رسول صلى اللَّه عليه و آله و سلَّم آمد و دو ركعت نماز بگذارد و گفت اللهم انى استغفرك و اتوب اليك امير المؤمنين عليه السّلام فرمود كه اى اعرابى سرعت لسان بر استغفار در مظان توبهء مكذبانست از اين نوع توبه كن گفت يا امير المؤمنين توبه بچه معنيست فرمود كه اسميست كه مشروط است بر شش شرط ندامت از گناه گذشته و قضا كردن\r\n","description":"","footnote":"","page_name":" 222 ","page_number":222},
  {"content":"\r\nفرايض و رد مظالم با صاحب خود و ايذاء نفس در طاعت هم چنان كه تربيت آن داده در معصيت و اذاقهء نفس مرارت طاعت را هم چنان كه چشانيده به او حلاوت معصيت را ، و بكاء بدل هر مضحكى كه از تو صادر گشته و شبهه نيست در آنكه اين شروط كمال توبه است نه اصل توبه زيرا كه در تحقيق اصل توبه ندامت بر معصيت ماضى و عزم بر عدم عود در ازمنه مستقبله كافيست ، و بعضى از اكابر تعريف توبه را به اين عبارت كرده‌اند كه ( صدق العزيمة على ترك الذنوب و الانابة بالقلب إلى علام الغيوب و الندامة على ما فرط من العيوب ) و ببايد دانست كه قبول توبه اگر مستلزم عفو سيئاتست هم چنان كه مذهب اصح است پس ذكر عفو بعد از قبول به جهت تصريح است بر ذكر عفو بدلالت مطابقى و اگر مستلزم آن نيست هم چنان كه بعضى ديگر بر آنند پس ذكر آن بعد از آن به جهت ترجيهء بندگانست بفضل خود و ذكر علم او بافعال به جهت تنبيه است بر ترك امنيت و غرور ايشان ، ابو هريره از حضرت رسول صلى اللَّه عليه و آله و سلَّم نقل كرده كه\r\nان اللَّه أفرح بتوبة عبده المؤمن من الضال الواجد و من العقيم الوالد و من الظمآن الوارد\r\nيعنى حق سبحانه بتوبهء بندهء مؤمن فرحناكتر است از كسى كه چيزى كم كند و بيابد و زنى نازاينده كه فرزند آورد و تشنه كه آب بيابد و هر كه توبه نصوح كند خدا گناهان او را از كتاب كرام الكاتبين ببرد و از بقاع سماوات و ارضين رفع نمايد .\r\n26 - * ( وَيَسْتَجِيبُ الَّذِينَ آمَنُوا ) * و اجابت كند دعا را از براى آنان كه گرويده باشند * ( وَعَمِلُوا الصَّالِحاتِ ) * و كرده باشند عملهاى پسنديده اگر مصلحت و حكمت مقتضى آن باشد * ( وَيَزِيدُهُمْ ) * و زياده گرداند ايشان را در مسئول * ( مِنْ فَضْلِه ) * از فضل عميم خود * ( وَالْكافِرُونَ ) * و ناگرويدگان * ( لَهُمْ عَذابٌ شَدِيدٌ ) * مر ايشان راست عذابى سخت كه آن دوام آنست در كيفيت و كميت بدل آنچه بمؤمنان عطا كرده باشند از ثواب و تفضل ابدى ، از ابراهيم ادهم پرسيدند كه ( ما لنا ندعوا فلا نجاب ) چيست كه ما را كه دعا ميكنيم و اثر اجابت آن را نمييابيم گفت ( لانه دعاكم فلا تجيبوه ) زيرا كه حق سبحانه شما را ميخواند و شما اجابت او نميكنيد پس اين آيه را بر - خواند كه * ( وَيَسْتَجِيبُ الَّذِينَ آمَنُوا ) * تا آخر ، و گويند كه استجابت فعل اهل ايمانست يعنى اجابت كنند هر چه ايشان را به آن خوانند از اعمال حسنه و افعال صالحه و بنا بر تفسير اول موصول منصوب بنزع خافض است . و گويند كه استجابت بمعنى قبول طاعت و اثابت است و زيادتى باعتبار ثواب يعنى خداى قبول طاعت مىكند و ايشان را بر آن ثواب ميدهد و زياده ميگرداند ايشان را در ثواب بر - سبيل تفضل ، و معاذ بن جبل گفته كه مراد از استجابت دعاييست كه مؤمنان در حق يكديگر كرده باشند ، و از ابن عباس نقلكرده‌اند كه معنى آنست كه خداى تعالى اذن شفاعت ميدهد ايشان را در حق اخوان و زياده ميگرداند ايشان را از فضل خود به اين وجه كه قبول شفاعت ايشان مىكند در حق اخوان\r\n","description":"","footnote":"","page_name":" 223 ","page_number":223},
  {"content":"\r\nو مرويست از حضرت رسالت صلى اللَّه عليه و آله و سلَّم كه مراد بزيادتى قبول شفاعت مؤمنست در حق شخصى كه مستوجب نار باشد و در دنيا با شفيع خود احسان كرده باشد از خباب بن ارت كه از اصحاب صفه است روايت كرده‌اند كه او گفت كه چون مالهاى بنى قريظه و بنى نضير و بنى قينقاع مشاهده كرديم در خاطر ما گذشت كه چه باشد كه ما توانگر شويم تا از دست فقر و فاقه خلاصى يابيم و در احسان گشوده مردمان را نيز از آن محفوظ سازيم آيه آمد كه :\r\n27 - * ( وَلَوْ بَسَطَ اللَّه الرِّزْقَ ) * و اگر بگسترانيدى خداى تعالى و فراخ ساختى روزى را * ( لِعِبادِه ) * براى بندگان خود * ( لَبَغَوْا ) * هر آينه از طريق اقتصاد بيرون ميرفتندى * ( فِي الأَرْضِ ) * در زمين و استعلاء و استيلاء لازم حال خود ميساختندى و تكبر و فساد را پيشهء خود ميساختندى و اين خاصيت در اكثر طباع مركوز است نه همهء آن و لهذا بعضى از صلحاء امت با وجود كثرت ثروت خللى در اعمال و انحرافى در اطوار ايشان پيدا نميشود بلكه در طريق عبادت كما ينبغي سلوك مينمايند و زيادتى اموال حاجز و مانع طاعت ايشان نميشود و چون اكثر مردمان كه تربيت نفس بهيمى و سبعى بر ايشان غالبست و بجانب هوا و هوس مايل و مال دنيا در اين باب اقوى اسباب است پس اگر حق سبحانه بر ايشان بسط ارزاق فرمودى طاغى و ياغى شدندى ، پس به جهت اين طريق بسط را مسدود ساخت و بر وفق حكمت قسمت نمود چنان كه فرمود * ( وَلكِنْ يُنَزِّلُ بِقَدَرٍ ) * و ليكن ميفرستد روزى را به اندازه * ( ما يَشاءُ ) * آنچه ميخواهد يعنى به قدر معين كه از روى حكمت و مصلحت فراخور حال اين باشد * ( إِنَّه بِعِبادِه ) * بدرستى كه خداى تعالى ببندگان خود * ( خَبِيرٌ ) * داناست باحوال ايشان * ( بَصِيرٌ ) * بينا بصلاح ايشان يعنى احوال و اوضاع همه ايشان را ميداند و مىبيند پس هر كس را بر وفق مصالح روزى ميدهد ، انس از حضرت رسالت صلى اللَّه عليه و آله و سلَّم روايت كند كه جبرئيل گفت كه حق سبحانه ميفرمايد كه از بندگان من بعضىاند كه صلاح ايشان درويشى است كه اگر ايشان را توانگر گردانم آثار فساد از ايشان صادر شود و برخى آنانند كه مصلحت مقتضى غناى ايشانست كه اگر بضيق معيشت مبتلا شوند مآل كار ايشان به تباهى انجامد و جماعتى ديگر آنانند كه صلاح در بيمارى ايشانست كه اگر تندرست باشند موجب منشأ فساد ايشان باشد و گروهى آنانند كه حكمت تقاضاى تندرستى ايشان مىكند و اگر بيمار باشند منشأ فساد ايشان باشد و طايفهء ديگر آنانند كه از من بابى از ابواب عبادت ميطلبند كه در آن برخى بر ايشان بگشايم اگر بگشائيم در آن معجب شوند و سرانجام كار خود را بسر حد تباهى كشند پس فقر و غنى و منع و عطا و قبض و بسط و صحت و مرض بر طبق حكمت و مصلحت من است و هر كس را به آنچه خير و صلاح ايشان در آنست ميرسانم ، و بدانكه چون بغى با فقر اقل است و يا بسط اكثر و اغلب پس اگر بسط نسبت به همه كس ميبودى بغى بر وجهى غالب\r\n","description":"","footnote":"","page_name":" 224 ","page_number":224},
  {"content":"\r\nميشد كه امر به عكس آنچه الحال مردمان بر آنند منقلب ميگشت فحينئذ بسط بعضى دون بعضى مثل بسط همه كس نباشد چه فساد در اين جا اغلب و اكثر است و چون معلوم شد كه بسط و فقر بحسب مصالح عباد است پس حكمت در بسط رزق جماعتى كه بغى از ايشان صادر مىشود يا آنست كه منشأ بغى ايشان نه بسط است بلكه حال ايشان نزد صدور بغى در حال بسط و فقر مساوى است و يا آنست كه اگر ايشان مبسوط الرزق نميبودندى حال ايشان در بغى اسوء ميبودى و اللَّه أعلم و احكم بالصواب .\r\n28 - * ( وَهُوَ الَّذِي يُنَزِّلُ الْغَيْثَ ) * و او آن كسى است كه فرو ميفرستد بارانى را كه مغيث ايشانست در قحط و جدب * ( مِنْ بَعْدِ ما قَنَطُوا ) * از پس آنكه نوميد شده باشند از آمدن آن * ( وَيَنْشُرُ رَحْمَتَه ) * و پراكنده مىكند رحمت واسعه خود را كه آن بركات غيث و منافع آنست از اثمار و حبوب يعنى باران را در جبال و صحارى منتشر ميگرداند تا منشأ نبت نباتات و نشو اشجار شود و اقوات عباد از آن حاصل گردد * ( وَهُوَ الْوَلِيُّ ) * و او است متولى كار بندگان بنشر رحمت و احسان و مدبر امور ايشان بارسال امطار در اكناف و اقطار * ( الْحَمِيدُ ) * ستوده شده به زبان آفريدگار يا جزا دهنده ستايش كنندگان ، و بدانكه ايثار غيث بر مطر به جهت آنست كه مطر اعم از آنست كه منشأ نفع باشد يا ضرر بخلاف غيث كه آن موجب نفع فقط است ، و وجه انزال آن بعد از قنوط به جهت آنست كه آن ادعى است بشكرگذارى و سپاس دارى منعم حقيقى و اقرب بتعظيم او .\r\n29 - * ( وَمِنْ آياتِه ) * و از جمله نشانهاى قدرت و دلايل حكمت او * ( خَلْقُ السَّماواتِ وَالأَرْضِ ) * آفريدن آسمانها و زمينها است چه آنها بذات و صفات دلالت صريح دارند بر وجود صانع قادر حكيم * ( وَما بَثَّ ) * و آفريدن آنچه پراكنده است ، و ميتواند بود كه اين عطف باشد بر خلق نه بر مدخول آن يعنى از نشانهاى قدرت او آن چيزيست كه منتشر است * ( فِيهِما ) * در آسمانها و زمينها * ( مِنْ دابَّةٍ ) * از جنس جنبنده مراد جميع آفريدگانست از قبيل اطلاق سبب براى مسبب پس شامل ملائكه و جن و انس و ساير حيوانات باشد ( 1 ) و ميتواند بود كه مراد به آن ما يدب فى الارض باشد از انواع حيوانات چه جايز است نسبت دادن شيء بجميع آنچه مذكور شده باشد و اگر چه آن متلبس ببعضى از آن شده باشد چنان كه ميگويند كه بنو فلان فعلوا كذا و حال آنكه بعضى از آن انكار كرده باشند * ( وَهُوَ ) * و او سبحانه * ( عَلى جَمْعِهِمْ ) * بر فراهم آوردن ايشان در عرصهء محشر بعد از اماته ايشان * ( إِذا يَشاءُ ) * در\r\n\r\n","description":"","footnote":"\r\n( 1 ) وجه دوم كه مراد از دابة مطلق جنبده باشد اولى و اظهر است و وجهى براى تقييد به ( فى الارض ) نيست جز آنچه ارباب هيئت قديمه راجع بافلاك و ستارگان توهم كرده بودند و مخلوقات زنده و جنبنده را در زمين ميدانستند و كلمهء دابه را به ما يدب فى الارض تفسير ميكردند ولى بنا بر عقيدهء علماء هيئت جديد در باب اجرام سماوى و كرات آسمانى ، ديگر نيازمند به قيد ( فى الارض ) نيستيم چه علماء و حكما امروزى استكشاف كرده‌اند كه در بسيارى از اين كرامات معلقه موجودات زنده اى هست كه مانند حيوانات و طيور و حشرات زمين جنبش و حركت ميكنند و اين هم يكى از اعجازهاى علمى قرآن بشمار ميآيد .\r\n","page_name":" 225 ","page_number":225},
  {"content":"\r\nوقتى كه خواهد * ( قَدِيرٌ ) * توانا است و متمكن بر آن و غير او از آن عاجزند و ناتوان ،\r\nو چون حق سبحانه تعداد نعم عظيمهء خود نمود بر بندگان بعد از آن بيان مىكند كه ايشان معاقب نميشوند مگر بسبب معاصى خود و ميگويد كه :\r\n30 - * ( وَما أَصابَكُمْ ) * و هر چه بشما ميرسد اى بندگان * ( مِنْ مُصِيبَةٍ ) * از بليه و آفت مالى و بدنى * ( فَبِما كَسَبَتْ أَيْدِيكُمْ ) * پس بسبب آن چيزيست كه كسب كرده دستهاى شما يعنى بشآمت معصيت شما است * ( وَيَعْفُوا ) * و عفو مىكند و درميگذرد * ( عَنْ كَثِيرٍ ) * از بسيارى از گناهكاران آيه مخصوص است بمجرمين و اگر بيگناهى را مصيبت رسد از انبياء عليهم السّلام و اطفال و مجانين آن بسبب زيادتى اجر او خواهد بود ، از حضرت رسالت صلى اللَّه عليه و آله و سلَّم مرويست كه\r\nو ما من اختلاج عضو و عرق و لا خدش عود و لا نكتة حجر الا بذنب و لما يغفر اللَّه عنه اكثر\r\nيعنى هيچ رگى و عضوى نباشد كه بجهد و چوبى كه عضوى را بخراشد و سنگى كه در پاى آيد الا بگناهى كه صاحب آن كرده باشد و مغفرت خداى زيادتر است از عذاب وى .\r\nو در بعضى تفاسير از حضرت امير عليه السّلام نقل كرده‌اند كه اميدوارترين آياتى كه خداى تعالى بر پيغمبر صلى اللَّه عليه و آله و سلَّم فرستاده اين آيتست ، زيرا كه خبر داده كه بسبب بعضى گناه مصيبت ميرسانم و از بسيارى جرم عفو ميكنم و وى از آن كريمتر است كه گناهى كه يك بار عفو كرده باشد در دنيا بار ديگر بر آن عقوبت فرمايد در عقبى ، انس از پيغمبر صلى اللَّه عليه و آله و سلَّم روايت كرده كه چون حق سبحانه ببنده ارادهء خير نمايد تعجيل عقوبت وى كند در دنيا و الا عقوبت آن را در عقوبت عقبى اندازد ، و ضحاك گفته كه هيچكس را نديدم كه قرآن بياموزد پس فراموش كند مگر كه آن بسبب عقوبت گناه وى باشد پس اين آيه را تلاوت نمود * ( وَما أَصابَكُمْ مِنْ مُصِيبَةٍ فَبِما كَسَبَتْ أَيْدِيكُمْ وَيَعْفُوا عَنْ كَثِيرٍ ) * .\r\n31 - * ( وَما أَنْتُمْ بِمُعْجِزِينَ فِي الأَرْضِ ) * و نيستيد شما عاجز كنندگان خدا در زمين از ايصال مصيبت بشما و از تعذيب مستحق * ( وَما لَكُمْ ) * و نيست شما را * ( مِنْ دُونِ اللَّه ) * بجز از خداى تعالى * ( مِنْ وَلِيٍّ ) * هيچ دوستى كه متولى رحمت باشد و كارساز شما در دنيا * ( وَلا نَصِيرٍ ) * و نه يارى كه عذاب را از شما دفع نمايد در عقبى .\r\n32 - * ( وَمِنْ آياتِه ) * و از نشانهاى داله بر اختصاص او بصفاتى كه غير او در آن شريك نيست * ( الْجَوارِ فِي الْبَحْرِ ) * كشتيهاى جاريه در دريا * ( كَالأَعْلامِ ) * كه مانند كوه هاى رفيع است 33 - * ( إِنْ يَشَأْ ) * اگر خواهد خداى * ( يُسْكِنِ الرِّيحَ ) * ساكن گرداند بادى را كه سبب رفتن كشتى است و چون آن باد ساكن شود * ( فَيَظْلَلْنَ ) * پس گرداند كشتيها را * ( رَواكِدَ ) * ايستادگان * ( عَلى ظَهْرِه ) * بر پشت دريا و اهل كشتى بسبب آن مضطرب شوند * ( إِنَّ فِي ذلِكَ ) * بدرستى كه تسخير رياح و اجراى سفن و اسكان آن * ( لآياتٍ ) * هر آينه دلالتهاى واضح است * ( لِكُلِّ صَبَّارٍ ) * مر هر حبس كنندهء نفس\r\n","description":"","footnote":"","page_name":" 226 ","page_number":226},
  {"content":"\r\nخود را بر نظر كردن در آيات خداى * ( شَكُورٍ ) * سپاس دارنده بر آلاء و نعماى او يا هر صبر كننده بر ايستادن كشتى و سپاس دارنده بوقت جريان آن يا نزد خروج او از آن ، اين هر دو صفت كنايه‌اند از مؤمن مخلص كه همت خود را مصروف ساخته باشد بر صبر كردن بر مصائب و نوائب و شكر نمودن بر آلاء و ساير رغايب ، و در حديث آمده كه\r\nالايمان نصفان : نصف صبر و نصف شكر .\r\n34 - * ( أَوْ يُوبِقْهُنَّ ) * عطف است بر جزاى شرط يعنى اگر خواهد خداى هلاك كند كشتيها را بارسال رياح عاصفه مغرقه مراد اغراق اهل آنست يعنى اهالى آن را غرق سازد * ( بِما كَسَبُوا ) * بسبب آن چيزى كه كرده باشند از معاصى * ( وَيَعْفُ ) * و در گذراند هلاكت را * ( عَنْ كَثِيرٍ ) * از بسيارى از ايشان پس معالجه نكند بعقوبت معاصى ايشان يعنى اگر خواهد هلاك كند بعضى را از روى معاجله عقوبت و نجات دهد برخى ديگر را بر طريق عفو .\r\n35 - * ( وَيَعْلَمَ الَّذِينَ يُجادِلُونَ ) * اين معطوفست بر علت مقدره تقدير كلام اينكه لينتقم منهم و يعلم الذين يجادلون ، يعنى اگر خواهد خداى خلاصى دهد مؤمنان را و هلاك كند كافران را تا انتقام كشد از ايشان و تا بدانند آنهايى كه خصومت ميكنند * ( فِي آياتِنا ) * در دلايل قدرت ما * ( ما لَهُمْ ) * كه نيست مر ايشان را * ( مِنْ مَحِيصٍ ) * هيچ گريزگاهى نزد نزول عذاب و وقوع عقاب .\r\n36 - * ( فَما أُوتِيتُمْ ) * پس آنچه داده شده‌ايد * ( مِنْ شَيْءٍ ) * از چيزى كه تعلق به دنيا دارد از اموال و اولاد * ( فَمَتاعُ الْحَياةِ الدُّنْيا ) * پس آن برخوردارى زندگانى دنيا است يعنى تا زنده‌ايد از آن متمتع ميشويد و بعد از موت آن را در پس خود ميگذاريد و اصلا از آن منتفع نميگرديد ، بدانكه ما ، موصوله چون كه متضمن شرطست از اينجهت فاء در جواب آن واقع شده بخلاف قوله * ( وَما عِنْدَ اللَّه ) * و آنچه نزد خدا است از ثواب آخرت و نعيم جنت * ( خَيْرٌ وَأَبْقى ) * بهتر است و پاينده تر از روى خلوص نفع و دوام آن * ( لِلَّذِينَ آمَنُوا ) * براى آنان كه گرويده‌اند * ( وَعَلى رَبِّهِمْ يَتَوَكَّلُونَ ) * و بر آفريدگار خود توكل ميكنند و امور خود را به دو تفويض مينمايند .\r\n37 - * ( وَالَّذِينَ ) * و از براى آنان كه * ( يَجْتَنِبُونَ ) * پرهيز ميكنند * ( كَبائِرَ الإِثْمِ ) * از گناهان بزرگ * ( وَالْفَواحِشَ ) * و از كارهاى زشت * ( وَإِذا ما غَضِبُوا ) * و چون خشم گيرند بر مردمان بسبب اذيتى و مكروهى كه بديشان رسانند * ( هُمْ يَغْفِرُونَ ) * ايشان در ميگذرند از آن و به آب عفو آتش غضب خود را مينشانند ايراد ضمير فصل تنبيه است بر اختصاص غفران ايشان در حالت غضب ، و فواحش جمع فاحشه است و آن أقبح قبايح است مانند شرك و هر چه مثل آن باشد ، و سدى گفته كه مراد به آن زنا است ، و نزد مقاتل هر چيزيست كه موجب حد باشد پس بنا بر قول اول و دوم عطف آن بر * ( كَبائِرَ الإِثْمِ ) *\r\n","description":"","footnote":"","page_name":" 227 ","page_number":227},
  {"content":"\r\nاز قبيل عطف خاص است بر عام ، و بنا بر قول سيم عطف تفسير است ، و مراد باسائتى كه متعلق عفو است اسائتيست كه راجع بنفس عاصى باشد چه اگر متعلق بحقوق اللَّه بود چون ارتداد و شرب خمر و زنا و و غير آن امام را جايز نيست كه از آن عفو كند .\r\n38 - * ( وَالَّذِينَ اسْتَجابُوا ) * و براى آنان كه اجابت كردند * ( لِرَبِّهِمْ ) * مر پروردگار خود را مراد انصارند كه حضرت رسول اللَّه صلى اللَّه عليه و آله و سلَّم ايشان را بايمان خواند فى الحال بطوع و رغبت قبول آن نمودند * ( وَأَقامُوا الصَّلاةَ ) * و بپاى داشتند نماز را در اوقات خود با شرايط و اركان و چون ايشان پيش از مهاجرت حضرت رسالت صلى اللَّه عليه و آله و سلَّم از مكه بمدينه بىمشورت يكديگر در هيچ امرى قيام نمينمودند و به جهت ميامن مشورت بود كه در خانه ابو ايوب مجتمع شدند و اتفاق نمودند بر ايمان آوردن به حضرت رسالت صلى اللَّه عليه و آله و سلَّم و نصرت دادن او از اينجهت حق سبحانه مدح ايشان نمود بر اين صفت و فرمود كه * ( وَأَمْرُهُمْ ) * و كار ايشان * ( شُورى ) * مشورت كردنست * ( بَيْنَهُمْ ) * ميان ايشان و مراد بمشاوره معارضه است در كلام به جهت ظهور حق يعنى هر گاه كه كارى كنند بصواب ديد يكديگر كنند به جهت فرط تدبر و تيقظ ايشان در امور و اصلا منفرد نشوند در آن * ( وَمِمَّا رَزَقْناهُمْ ) * و آنچه عطا كرده‌ايم ايشان را از اموال مباحه * ( يُنْفِقُونَ ) * نفقه ميكنند و در مرضات ما صرف مينمايند ، و مرويست از حضرت رسالت صلى اللَّه عليه و آله و سلَّم كه\r\nما شقى عبد قط بمشورة و لا سعد باستبداد\r\nهرگز بدبخت نشود بنده اگر بمشورت در امرى خوض كند و هرگز نيكبخت نگردد اگر به خودى خود در امرى قيام نمايد ، و نيز فرمود كه\r\nما خاب من استخار و ماندم من استشار\r\nنوميد نگردد هر كه استخاره مىكند و پشيمان نشود هر كه مشورت مىكند ، و نيز از آن حضرت مرويست كه\r\nما من رجل يشاور أحدا الا هدى الى الرشاد\r\nهيچ مردى مشورت نكند با يكى مگر كه هدايت كرده شود بطريق صواب .\r\n39 - * ( وَالَّذِينَ ) * و براى آنان كه * ( إِذا أَصابَهُمُ الْبَغْيُ ) * چون ايشان را بر سد ستمى از كفار * ( هُمْ يَنْتَصِرُونَ ) * ايشان از دشمنان خود انصاف بستانند و انتقام بكشند و سر بمذلت و خوارى فرود نيارند زيرا كه انتقام از كفار فرض است و جهاد كردن با ايشان واجب و لازم در اينكلام وصف ايشان مينمايد بشجاعت بعد از وصف ايشان بساير اصول فضائل و اين صفت مخالف وصف ايشان بغفران نيست زيرا كه آن منبئ است از عجز مغفور و انتصار بر مقاومت خصم و حلم نمودن در حق عاجز محمود است و در حق متغلب مذموم زيرا كه آن اغراء است بر بغى پس وصف ايشان بانتصار به جهت منع تعديست و مرويست كه نخعى اين آيه را تلاوت نمود گفت ايشان كراهت داشتند از آنكه اذلال نفس خود كنند تا فساق بر ايشان جرأت ننمايند ، و شبهه نيست در آنكه هر كه اخذ حق خود كند بدون تعدى از حد الهى او مطيع مأمور به خواهد بود و هر مطيعى محمود است ، و ابو مسلم انتصار را بمعنى تناصر حمل كرده\r\n","description":"","footnote":"","page_name":" 228 ","page_number":228},
  {"content":"\r\nمثل اختصام كه بمعنى تخاصم است يعنى هر گاه ستمى از اعداء بايشان رسد يكديگر را نصرت ميدهند در انتقام و از عطا منقولست كه مراد به اين جماعت مؤمنانى بودند كه كفار ايشان را از مكه اخراج كرده بودند پس حق سبحانه تمكين ايشان داد بر آنها تا انتقام خود از آنها كشيدند ، و بعضى گويند كه مؤمنان بر دو صنفاند صنفى شيمه ايشان عفو است آيه وَإِذا ما غَضِبُوا هُمْ يَغْفِرُونَ در حق ايشانست و صنفى روشن ايشان انتصار است و اين آيه در شأن ايشانست\r\nپس حق سبحانه حد انتصار را بيان مىكند بر اين وجه كه :\r\n40 - * ( وَجَزاءُ سَيِّئَةٍ ) * و پاداش كردار بد * ( سَيِّئَةٌ مِثْلُها ) * كرداريست مثل آن بدون زياده ، خواه قصاص جراحات باشد يا قول قبيح و تسميه جزاء بسيّئه بر سبيل ازدواجست از قبيل فَمَنِ اعْتَدى عَلَيْكُمْ فَاعْتَدُوا عَلَيْه بِمِثْلِ مَا اعْتَدى عَلَيْكُمْ و يا باعتبار سوءت مسيء از جزاى سيئه * ( فَمَنْ عَفا ) * پس هر كه درگذرد از ستمكار خود كه از اهل ايمان باشد و ترك انتقام نمايد از او * ( وَأَصْلَحَ ) * و باصلاح آورد ميان خود و ميان عدوى خود * ( فَأَجْرُه ) * پس مزد او فرداى قيامت * ( عَلَى اللَّه ) * بر خدايست ، وعده مبهمه دالست بر عظم موعود و شرف آن ، در تبيان از حضرت رسول صلى اللَّه عليه و آله و سلَّم روايت كرده كه چون روز قيامت باشند منادى ندا كند كه هر كه او را بر خداى اجرى است برخيزد و اجر خود را از او بستاند پس جماعتى برخيزند و ملايكه بايشان گويند كه شما را بر خدا چه اجر است ايشان گويند\r\nنحن الذين عفونا عمن من ظلمنا\r\nما جماعتىايم كه عفو كرديم از كسانى كه ظلم كردند بما پس بايشان گويند كه\r\nادخلوا الجنة به غير حساب\r\nدر بهشت داخل شويد بدون حساب اعمال * ( إِنَّه لا يُحِبُّ الظَّالِمِينَ ) * بدرستى كه خداى دوست نميدارد ستمكاران را يعنى كسانى كه ابتدا كنند بستم و در انتقام از حد درگذرند اين كلام دالست بر آنكه انتصار مأمون نيست از تجاوز سويه و اعتداء خصوصا در حال غضب و التهاب حميت چه مجازى گاه هست كه بسبب كثرت غضب شعور نميدارد بسويه و زياده از آن انتقام ميكشد .\r\n41 - * ( وَلَمَنِ انْتَصَرَ ) * و هر آينه هر كه كينه كشد از ستمكار * ( بَعْدَ ظُلْمِه ) * پس از ستم كردن ايشان بان منتصر اين اضافه صفت است بمفعول و قوله * ( فَأُولئِكَ ) * اشارتست بمعنى * ( لَمَنِ ) * نه لفظ آن ، يعنى كسانى كه منتصر باشند پس از ظلم كردن ظالم بايشان پس آن گروه * ( ما عَلَيْهِمْ ) * نيست بر ايشان * ( مِنْ سَبِيلٍ ) * هيچ راهى بمعاتبت و معاقبت يا ايشان را گناهى نيست در انتصار .\r\n42 - * ( إِنَّمَا السَّبِيلُ ) * جز اين نيست كه راه عتاب و عقاب * ( عَلَى الَّذِينَ ) * بر كسانى است كه * ( يَظْلِمُونَ النَّاسَ ) * ستم كنند بر مردمان ابتداء * ( وَيَبْغُونَ فِي الأَرْضِ ) * و افزونى جويند در زمين و از حد بيرون روند * ( بِغَيْرِ الْحَقِّ ) * بدون حقيتى و حجتى بلكه به جهت تكبر و فساد * ( أُولئِكَ ) * آن\r\n","description":"","footnote":"","page_name":" 229 ","page_number":229},
  {"content":"\r\nگروه موصوف بظلم و بغى * ( لَهُمْ ) * مر ايشان را است * ( عَذابٌ أَلِيمٌ ) * عذابى دردناك كه آن عذاب دوزخ است .\r\n43 - * ( وَلَمَنْ صَبَرَ ) * و هر كه شكيبايى ورزد و تحمل نمايد بر آزار ظلمه * ( وَغَفَرَ ) * و درگذرد از مظالم ايشان و درصدد انتقام نباشد * ( إِنَّ ذلِكَ ) * بدرستى كه اين صبر و غفران از او * ( لَمِنْ عَزْمِ الأُمُورِ ) * از كارهائيست كه معزوم و مجزوم است يعنى جماعتى كه موصوفند بكمال ايمان و مزيت احسان و قصد ايشان جزمست بر اين نوع كارها و آن را از جملهء معزومات و ملزومات ميدانند چه همه كس را قوت اين نباشد كه جفا كشند و وفا كنند .\r\n44 - * ( وَمَنْ يُضْلِلِ اللَّه ) * و هر كه را كه فرو مىگذارد خداى در وادى ضلالت و خذلان و نظر لطف و توفيق از او بازگيرد بسبب جحود و انكار او با وجود ادلهء باهره بر طريق حق يا آنكه حكم بضلالت او كند يا او را از طريق جنت گردانيده بچنگال عقوبت گرفتار سازد * ( فَما لَه مِنْ وَلِيٍّ ) * پس نيست مر او را هيچ دوستى و ناصرى كه كار سازى او كند * ( مِنْ بَعْدِه ) * پس از فروگذاشتن خداى او را .\r\n* ( وَتَرَى الظَّالِمِينَ ) * و بينى تو اى بيننده ستمكاران را * ( لَمَّا رَأَوُا الْعَذابَ ) * آن هنگامى كه به بينند عذاب را در روز قيامت * ( يَقُولُونَ ) * گويند در آن ساعت * ( هَلْ إِلى مَرَدٍّ ) * آيا هست بسوى شما بازگشتن به دنيا * ( مِنْ سَبِيلٍ ) * هيچ راهى تا برويم و در تدارك ما فات كوشيم ، اين كلام را از غايت فزع و جزع گويند اگر چه دانسته باشند كه ايشان را رجوع به دنيا ممكن نيست .\r\n45 - * ( وَتَراهُمْ ) * و بينى ستمكاران را در آن روز * ( يُعْرَضُونَ ) * كه عرض كرده شوند * ( عَلَيْها ) * بر آتش دوزخ كنايهء غير مذكوره به جهت وضوح است چه بديهى است كه كافران را بر آتش عرض خواهند كرد نه غير آن * ( خاشِعِينَ ) * در حالتى كه فروتنان و حقيران باشند * ( مِنَ الذُّلِّ ) * از جهت خوارى و رسوايى * ( يَنْظُرُونَ ) * نگاه خواهند كرد بسوى آتش * ( مِنْ طَرْفٍ خَفِيٍّ ) * از نگريستن پنهان يعنى به جهت هول و هيبت آتش دوزخ زهره نداشته باشند كه در آن نيك نگاه كنند بلكه بكنارهء چشم در آن نگرند ، و ابن عباس و مجاهد * ( خَفِيٍّ ) * را بذليل تفسير كرده‌اند يعنى نگريستنى بر وجه مذلت و خوارى ، و ضحاك گفته كه وقتى كه ايشان بدوزخ درآيند گاهى دزديده بملائكه نگرند و گاهى بعرش و گاهى بدوزخ ، و نزد بعضى مراد به طرف خفى چشم دلست زيرا كه كافران نابينا محشور خواهند گشت پس بدل حال دوزخ را خواهند شناخت هم چنان كه نابينا در دنيا حالات مختلفه را درمىيابد ، و صاحب كشاف گفته كه اين وجه خالى از تعسفى نيست * ( وَقالَ الَّذِينَ آمَنُوا ) * و گويند كسانى كه ايمان آورده‌اند در وقت مشاهدهء عقوبت كافران و خسران ايشان * ( إِنَّ الْخاسِرِينَ ) * بدرستى كه زيان كاران * ( الَّذِينَ خَسِرُوا ) * آنانند كه زيان كردند * ( أَنْفُسَهُمْ ) * در نفسهاى خود\r\n","description":"","footnote":"","page_name":" 230 ","page_number":230},
  {"content":"\r\n* ( وَأَهْلِيهِمْ ) * و در كسان خود * ( يَوْمَ الْقِيامَةِ ) * در روز رستخيز چه بسبب عبادت اوثان نفسهاى خود را مستحق دوزخ ساختند و به جهت اضلال اهالى خود و منع ايمان ايشان آنها را مستوجب آتش نيران گردانيدند ، يا آنكه به جهت شرك و كفر از دولت ديدار خويشان خود كه به سمت ايمان متسم بودند محروم ماندند پس در روز قيامت نه اهل خود را بينند و نه نفسهاى خود را در آسايش و راحتى يابند ، و گويند كه مراد باهالى حور العيناند كه نامزد ايشان شده باشند بر تقدير قبول ايمان ، و بدانكه * ( يَوْمَ الْقِيامَةِ ) * يا متعلق است به * ( خَسِرُوا ) * بر تقدير اينكه قول مؤمنان باشد در دنيا نه در عقبى ، يعنى گفتند مؤمنان كه كافران در نفس و اهل خود زيان كردند در روز قيامت ، و يا متعلق به * ( قالَ ) * اگر قول ايشان در عقبى باشد و اين اصح قولين است ، يعنى گويند مؤمنان در روز قيامت چون كفار را بدين صفت بينند كه كافران زيان كردند در نفس و اهل خود * ( أَلا إِنَّ الظَّالِمِينَ ) * بدانيد بدرستى كه ستمكاران كه مشركانند * ( فِي عَذابٍ مُقِيمٍ ) * در عذابىاند كه پيوسته و مقيم باشد و هرگز سمت انقطاع نپذيرد .\r\n46 - * ( وَما كانَ لَهُمْ ) * و نباشد مر كافران را * ( مِنْ أَوْلِياءَ ) * هيچ دوستان كه در دفع عذاب * ( يَنْصُرُونَهُمْ ) * يارى كنند ايشان را * ( مِنْ دُونِ اللَّه ) * بجز از خداى يعنى غير از خدا هيچكس ديگر عذاب از ايشان باز نتواند داشت ، و چون بسبب كفر و شرك هرگز خدا عذاب از ايشان رفع نخواهد نمود پس هميشه در عقبهء عقاب و چنگال نكال گرفتار خواهند بود * ( وَمَنْ يُضْلِلِ اللَّه ) * و هر كه را فرو گذارد خداى او را در ضلالت و خذلان بسبب جحود و عناد و يا هر كه خدا او را از راه بهشت بگرداند يا حكم بضلالت او كند * ( فَما لَه مِنْ سَبِيلٍ ) * پس نيست مر او را راه رستگارى و چون مآل حال اهل ضلال عقاب و نكالست پس :\r\n47 - * ( اسْتَجِيبُوا لِرَبِّكُمْ ) * اجابت كنيد اى بندگان امر پروردگار خود را يعنى قبول امر او كنيد پس بوعدهء او معترف شده احكام او را متابعت كنيد * ( مِنْ قَبْلِ أَنْ يَأْتِيَ ) * پيش از آن كه بيايد * ( يَوْمٌ لا مَرَدَّ لَه ) * روزى كه باز گردانيدن نيست مر آنان را * ( مِنَ اللَّه ) * از نزد خداى يعنى خداى آن را رد نكند بلكه البته واقع شود ، چه حق سبحانه بوقوع آن حكم كرده پس آمدن آن را چاره نباشد ، مرا در روز قيامت است * ( ما لَكُمْ ) * نيست شما را * ( مِنْ مَلْجَإٍ ) * هيچ پناهى و گريزگاهى * ( يَوْمَئِذٍ ) * در آن روز تا ملتجى بان شويد و از عذاب برهيد * ( وَما لَكُمْ ) * و نيست شما را * ( مِنْ نَكِيرٍ ) * هيچ انكارى در آنچه كرده باشيد ، يعنى منكر اعمال خود نتوانيد شد زيرا كه حفظه و كرام الكاتبين در صحيفهء اعمال ايشان ثبت آن نموده باشند و اعضاء و جوارح شما نيز در آن گواهى خواهند داد پس چگونه انكار آن ممكن باشد ، پس به جهت تسليهء خاطر عاطر حضرت رسالت پناه صلى اللَّه عليه و آله و سلَّم مىفرمايد :\r\n48 - * ( فَإِنْ أَعْرَضُوا ) * پس اگر روى بگردانند مشركان از اجابت دعوت ايمان * ( فَما\r\n","description":"","footnote":"","page_name":" 231 ","page_number":231},
  {"content":"\r\n* ( أَرْسَلْناكَ ) * پس نفرستاديم ترا * ( عَلَيْهِمْ ) * بر ايشان * ( حَفِيظاً ) * نگاهبانى كه باجبار و اكراه ايشان را از كفر بازدارى و بدايرهء ايمان درآرى پس از اعراض ايشان اندوهناك مباش * ( إِنْ عَلَيْكَ ) * نيست بر تو * ( إِلَّا الْبَلاغُ ) * مگر رسانيدن احكام و تو آنچه شرط بلاغ است ميرسانى * ( وَإِنَّا ) * و بدرستى كه ما * ( إِذا أَذَقْنَا الإِنْسانَ ) * چون بچشانيم آدمى را يعنى عطا فرمائيم به او * ( مِنَّا ) * از نزديك خود * ( رَحْمَةً ) * بخششى از صحت و ثروت * ( فَرِحَ بِها ) * خوش شود بدان و شادى كند ، مراد جنس مردمانست بدليل بخششى از صحت و ثروت * ( فَرِحَ بِها ) * خوش شود بدان و شادى كند ، مراد جنس مردمانست بدليل قوله * ( وَإِنْ تُصِبْهُمْ ) * و اگر برسد بايشان * ( سَيِّئَةٌ ) * بدى چون بيمارى و تنگدستى و پريشانى * ( فَإِنَّ الإِنْسانَ ) * پس بدرستى كه آدمى اين هنگام * ( كَفُورٌ ) * سخت ناسپاس است و اصلا تامل و تفكر در سبب نعمت و نقمت نميكند ، وضع ظاهر در موضع مضمر به جهت دلالت است بر آنكه جنس انسان موسومند بكفران چنان كه جاى ديگر ميفرمايد كه : إِنَّ الإِنْسانَ لَظَلُومٌ كَفَّارٌ إِنَّ الإِنْسانَ لِرَبِّه لَكَنُودٌ و اين حكم با آنكه مختص است بمجرمان جايز است اسناد آن بجنس انسان باعتبار آنكه اغلب ايشان آنانند كه نعمت را فراموش ميكنند و محنت را بزرگ ميشمرند ، و ذكر تصدير شرطيه اولى به ( إذا ) و ثانيه به ( إن ) به جهت آنست كه إذاقهء نعمت محقق و مستمر است و امريست عادى كه مقتضى بالذاتست بخلاف اصابت بليه ، و چون او سبحانه ذكر إذاقهء نعمت و اصابه بليت نمود بعد از آن به جهت بيان آنكه قسمت نعمت و بليت بمشيت و ارادهء او است ميفرمايد :\r\n49 - * ( لِلَّه مُلْكُ السَّماواتِ وَالأَرْضِ ) * مر خدايراست پادشاهى آسمانها و زمينها * ( يَخْلُقُ ما يَشاءُ ) * مىآفريند آنچه را ميخواهد * ( يَهَبُ لِمَنْ يَشاءُ إِناثاً ) * اين بدل * ( يَخْلُقُ ) * است بدل بعض از كل ، يعنى ميبخشد هر كه را ميخواهد دختران نه پسران * ( وَيَهَبُ لِمَنْ يَشاءُ الذُّكُورَ ) * و مىبخشد هر كه را اراده مىكند پسران نه دختران .\r\n50 - * ( أَوْ يُزَوِّجُهُمْ ) * يا جفت ميگرداند ايشان را * ( ذُكْراناً وَإِناثاً ) * پسران و دختران يعنى هم پسران مىبخشد و هم دختران به اين طريق كه از هر بطنى پسرى و دخترى ميدهد ، يا از بطنى دو پسر و از بطن ديگر دو دختر ، يا از بطنى پسرى و از بطن ديگر دخترى * ( وَيَجْعَلُ مَنْ يَشاءُ ) * و ميگرداند هر كه را كه ميخواهد * ( عَقِيماً ) * بىفرزند * ( إِنَّه عَلِيمٌ ) * بدرستى كه خداى تعالى دانا است بمصلحت دادن و ندادن * ( قَدِيرٌ ) * توانا به آنچه مىبخشد و منع مىنمايد پس همه كارها بحكمت و اختيار مىكند ، حاصل معنى آنست كه حق سبحانه احوال عباد را مختلف ساخته است در اولاد بحسب مقتضى مشيت پس بعضى را يك صنف كرامت فرموده كه آن ذكور است و يا اناث و برخى را هر دو صنف عطا نموده و جماعتى ديگر را هيچكدام نداده ، و تقديم اناث بر ذكور با وجود تقدم ذكور بر\r\n","description":"","footnote":"","page_name":" 232 ","page_number":232},
  {"content":"\r\nاناث بر حسب ذات از حيثيت اكثريت اناث است بر ذكور بسبب تكثير نسل و ديگر آنكه تا مساق آيه دلالت كند بر آنكه آنچه تعلق به آن گرفته مشيت خداست نه مشيت انسان و اناث از اين قبيلاند چه منشأ كثرت اولادند ، و از اينجاست كه اصبغ بن نباته از رسول صلى اللَّه عليه و آله و سلَّم روايت كند كه از يمن و بركت زن است كه اول دختر آرد بعد از آن پسر چه حق سبحانه تقديم اناث بر ذكور نموده . و بعضى ديگر در وجه تقديم اناث گفته‌اند كه اجراى كلام در بيان بليت است و عرب اناث را بلا مىنامند پس مناسب تقديم اناث باشد ، و محتمل است كه تقديم اناث به جهت تطييب قلوب آباى ايشان باشد يا به جهت محافظت فواصل باشد و لهذا ذكور بعنوان معرفه واقع شده زيرا كه تنكير منافى رعايت فواصل است و احتمال آن نيز دارد كه تعريف آن به جهت جبر تأخير باشد چه تعريف مبنى است بر تنويه و تشهير ، و تغيير عطف در ثانى به جهت آنست كه آن قسيم احد جنسين است كه مشترك است ميان دو قسم اول ، و تقديم ذكر ذكور بر اناث بعد از تقديم بر آن به جهت اعطاى هر يك از جنسين است آنچه حق تقديم و تأخير ايشانست تا مشعر باشد به آنكه تقديم اناث بر ايشان در فقره سابقه نه به جهت تقديم ايشانست بحسب ذات بلكه بسبب يكى از امور مذكوره است و ترك ذكر مشيت در * ( ذُكْراناً وَإِناثاً ) * و ذكر آن در سه قسم ديگر به جهت آن است كه در آن سه قسم احتمال دارد كه والدين را داعيهء پسر باشد نه دختر يا دختر نه پسر يا داعيهء مطلق ولد پس آن را بمشيت خود باز بست تا ايشان قطع داعيهء خود كنند . اما آنجا كه هر دو نوع را عطا فرمود والدين را مشيتى نماند تا نفى آن بايد كرد ، و عدم تغيير قسم رابع بعاطف به جهت ظهور آن است به آن كه قسيم چيزيست كه مشترك است ميان اقسام ثلاثه ، و بعضى گفته‌اند كه آيه در حق انبياء نازل گشته يَهَبُ لِمَنْ يَشاءُ إِناثاً در شأن شعيب و لوط است وَيَهَبُ لِمَنْ يَشاءُ الذُّكُورَ درباره ابراهيم صلوات اللَّه عليه و * ( أَوْ يُزَوِّجُهُمْ ذُكْراناً وَإِناثاً ) * در شأن عاليشان سيد عالم صلى اللَّه عليه و آله و سلَّم * ( وَيَجْعَلُ مَنْ يَشاءُ عَقِيماً ) * در حق عيسى و يحيى عليهما السلام ، آورده‌اند كه يهود حضرت رسالت را گفتند كه چرا خداى تو بيواسطه سخن نمىگويد تا در او نگرى چنان كه با موسى عليه السّلام سخن ميگفت و او را مىديد آن حضرت در جواب فرمود كه موسى سخن او را مىشنيد اما او را نميديد آيه آمد كه :\r\n51 - * ( وَما كانَ لِبَشَرٍ ) * و نيست و نشايد مر آدمى را * ( أَنْ يُكَلِّمَه اللَّه ) * آن كه سخن گويد خداى با وى بر وجهى كه آن كس وى را بيند بلكه سخن كردن خداى با آدمى نيست * ( إِلَّا وَحْياً ) * مگر بوحى كه آن كلامى است خفى كه بسرعت دريابند بطريق الهام يا بالقاى آن در منام چنان كه داود را زبور الهام كرد ، و ابراهيم را امر نمود به ذبح اسمعيل در منام * ( أَوْ مِنْ وَراءِ حِجابٍ ) * يا سخن گويد در پس پرده به اين وجه كه شنوده شود و كسى مرئى نگردد چنان كه با موسى عليه السّلام سخن گفت\r\n","description":"","footnote":"","page_name":" 233 ","page_number":233},
  {"content":"\r\nو او در پس حجاب نور بود ، و در موضح آورده كه خداى تعالى در شب معراج با حضرت رسالت صلى اللَّه عليه و آله و سلَّم سخن كرد در وراى دو حجاب كه يكى از زر سرخ بود و ديگرى از مرواريد سفيد و مسافت ميان هر دو حجاب هفتاد ساله راه بود .\r\n* ( أَوْ يُرْسِلَ رَسُولًا ) * يا بفرستد رسولى را به آن بشر كه از جنس ملائكه باشد چون جبرئيل * ( فَيُوحِيَ ) * پس القاى كلام كند آن رسول به آن بشر * ( بِإِذْنِه ) * بدستورى خداى تعالى * ( ما يَشاءُ ) * آنچه خواهد خداى تعالى ( 1 ) * ( إِنَّه عَلِيٌّ ) * بدرستى كه خداى برتر است از ديده شدن بابصار چه آن از صفات مخلوقات است يا غالب است در ايصال وحى * ( حَكِيمٌ ) * دانا بافعالى كه مقتضى حكمت او است پس بر وجه حكمت و مصلحت گاهى بيواسطه سخن گويد و گاهى بواسطه ، از عايشه روايت كرده‌اند كه ( من زعم أن محمدا رأى ربه فقد أعظم على اللَّه الفرية ) هر كه گمان برد كه پيغمبر خداى خود را ديد پس او بهتان عظيم بر خداى نهاده .\r\n52 - * ( وَكَذلِكَ ) * و هم چنان كه وحى كرديم بپيغمبرانى كه پيش از تو بوده‌اند * ( أَوْحَيْنا إِلَيْكَ ) * وحى كرديم بسوى تو * ( رُوحاً ) * قرآن را * ( مِنْ أَمْرِنا ) * بفرمان خود و تسميه قرآن بروح به جهت آن است كه قلوب به آنها حيات مىيابند هم چنان كه ابدان بارواح زنده ميشوند ، و گويند مراد بروح جبرئيل است يا ملكيست اعظم از جبرئيل و ميكائيل كه در حين حيات آن حضرت هميشه ملازم او بود ، و از امام محمّد باقر و امام جعفر صادق صلوات اللَّه عليهما منقولست كه آن بعد از حضرت رسول صلى اللَّه عليه و آله و سلَّم بر آسمان صعود نكرد بلكه ملازم حال ما است و از ما جدا نمىشود تا حين خروج قايم سلام اللَّه عليه و بعد از آنكه آن حضرت از دنيا ارتحال نمايد بر آسمان رود آنكه بر سبيل تعداد نعمت بر آن حضرت ميفرمايد كه * ( ما كُنْتَ تَدْرِي ) * نبودى تو كه بدانى پيش از وحى * ( مَا الْكِتابُ ) * كه چه چيز است قرآن يعنى قبل از انزال قرآن علم به آن نداشتى * ( وَلَا الإِيمانُ ) * و نميدانستى دعوت كردن بايمان و يا بشرايع و معالم آن عارف نبودى و اگر چه قبل از بعثت بوسيلهء دلايل عقليه باصول ايمان عالم\r\n\r\n","description":"","footnote":"\r\n( 1 ) سخن گفتن حقتعالى با انسان بيكى از سه وجه است اول وحيا يعنى كلام را مستقيما القاء فرمايد در دل كسى در بيدارى مانند آنچه الهام كرد بقلب مادر موسى عليه السلام و يا در خواب هم چنان كه به حضرت ابراهيم عليه السلام ذبح اسمعيل عليه السلام را القاء فرمود دوم * ( مِنْ وَراءِ حِجابٍ ) * بدين طريق كه كلام را در جسمى ايجاد نمايد و بوى بشنواند مانند تكلم خداى تعالى با موسى عليه السلام در طور كه در درخت سخن بيافريد و موسى عليه السلام حقيقتا كلام خدا را بشنيد و سوم بدين وجهست كه * ( أَوْ يُرْسِلَ رَسُولًا فَيُوحِيَ بِإِذْنِه ما يَشاءُ ) * حقتعالى رسولى يعنى فرشته اى ميفرستد و آن فرشته كلام خداوند را به آن انسان وحى مينمايد و اين نوع از تكلم حقتعالى كه بواسطه ملك تحقق مييابد گاهى در خوابست و گاهى در بيدارى و در هر دو صورت ممكنست آن فرشته را به چشم به بيند يا به صورت اصلى ملكى و يا به صورتى ديگر و ممكنست او را نه بيند ولى تنها آواز و سخن او را بشنود و تمام اين اقسام مذكوره و هم انواع سه گانه براى حضرت ختمى مرتبت بوقوع رسيده است .\r\n","page_name":" 234 ","page_number":234},
  {"content":"\r\nبودى ( 1 ) يا نميشناختى اهل ايمان را يعنى معلوم نداشتى كه چه كس به تو ايمان آورد و چه كس به تو نگرود * ( وَلكِنْ جَعَلْناه ) * و ليكن گردانيديم كتاب را * ( نُوراً ) * روشنايى ، از ابن عباس منقولست كه ضمير راجع بايمان است يعنى گردانيديم ايمان را نورى * ( نَهْدِي بِه ) * كه راه نمائيم به آن * ( مَنْ نَشاءُ ) * هر كرا خواهيم * ( مِنْ عِبادِنا ) * از بندگان خود گاهى كه ايشان بادلهء واضحهء آن تأمل كنند و در حجج ساطعهء آن انديشه نمايند * ( وَإِنَّكَ لَتَهْدِي ) * و بدرستى كه تو بوسيلهء وحى ما ميخواهى مردمان را * ( إِلى صِراطٍ مُسْتَقِيمٍ ) * به راه راست كه مقتضى به حق باشد ، پس بر سبيل بدليت تفسير صراط مىكند به اينكه :\r\n53 - * ( صِراطِ اللَّه الَّذِي لَه ) * راه راست راه خدائيست كه مر او راست * ( ما فِي السَّماواتِ وَما فِي الأَرْضِ ) * آنچه در آسمانها است و زمينها از روى خلقيت و ملكيت بعد از آن وعد و وعيد مطيعان و مجرمان مىفرمايد و مىگويد * ( أَلا إِلَى اللَّه ) * بدانيد كه بسوى خداى * ( تَصِيرُ الأُمُورُ ) * باز مىگردد كارهاى خلايق در آخرت و همه كس را فراخور اعمال جزاء مىدهد يا آنكه جميع امور در همه اوقات راجع به حضرت ذو الجلال است ، و سهل بن جعد گويد كه وقتى آتشى در مصحفى افتاد و تمام بسوخت به غير از * ( أَلا إِلَى اللَّه تَصِيرُ الأُمُورُ ) * و مصحفى ديگر در آب افتاد همه آن محو شد مگر اين آيه .\r\n\r\nسورة الزخرف\r\nمكيست و از مقاتل مرويست كه الا آيهء وَسْئَلْ مَنْ أَرْسَلْنا كه در بيت المقدس نزول يافته ، و عدد آيات آن هشتاد و نه است الا نزد اهل شام كه نزد ايشان هشتاد و هشت است ، و اختلاف در روايت است حم بمذهب كوفى و هُوَ مَهِينٌ بزعم حجازى .\r\nابى بن كعب از سرور عالم صلى اللَّه عليه و آله و سلَّم نقلكرد كه جماعتى كه سورهء زخرف در دنيا تلاوت كرده باشند در روز قيامت بايشان ندا كنند كه\r\nيا عباد لا خوف عليكم اليوم و لا انتم تحزنون ادخلوا\r\n\r\n","description":"","footnote":"\r\n( 1 ) پوشيده نماند كه اين آيه شريفه دلالت ندارد بر عدم علم و درايت رسول اكرم صلى اللَّه عليه و آله بكتاب و ايمان از آغاز ولادت تا هنگام بعثت چه در نظر عقل سليم بسيار بعيد است كه خداوند حكيمى كه عيسى عليه السلام را هنگامى كه در گاهواره بود نبوت و كتاب عطا فرمايد و يحيى عليه السلام را در ايام صباوت ، مصداق * ( وَآتَيْناه الْحُكْمَ صَبِيًّا ) * قرار دهد و لكن اين پيغمبر گرامى را با آنكه افضل انبياء و مرسلين است تا چهل سال در ورطهء جهالت و نادانى بيفكند به حدى كه نداند اصلا كتاب ( قرآن ) چيست پس مراد آنست كه نحوهء وجود تو نوعيست كه از پيش خود علم بكتاب و ايمان نداشتى ( زيرا كه تو ممكن الوجودى ) بلكه آنچه ميدانى از ناحيهء خداوند است و خداى تعالى به تو تعليم فرموده و شاهد بر اين معنى آنست كه حقتعالى نفرموده ( و ما دريت ) و ميفرمايد * ( ما كُنْتَ تَدْرِي ) * الاية فتأمل جدا .\r\n","page_name":" 235 ","page_number":235},
  {"content":"\r\nالجنة به غير الحساب\r\nو ابو بصير از حضرت امام محمد باقر عليه السّلام نقل كرده كه هر كه به اين سوره مداومت نمايد خداى تعالى او را در لحد از هوام زمين و فشارش قبر ايمن گرداند تا روز محشر و چون محشور شود اين سوره به صورتى زيبا برآيد و او را بفرمان حق سبحانه و تعالى به بهشت درآورد .\r\nو بدانكه چون حقتعالى ختم سورهء ( حمعسق ) بذكر قرآن و وحى نمود در افتتاح اين سوره نيز اين مضمون را مرعى داشته فرمود كه :\r\n* ( بِسْمِ اللَّه الرَّحْمنِ الرَّحِيمِ حم ) * 1 - * ( وَالْكِتابِ الْمُبِينِ ) * 2 - قسم باسماى حسنى كه مبادى آنها به اين دو حرف مطرّز باشد و به قرآن روشن و هويدا از حيثيت وضوح معانى آن بر كافهء انام يا باعتبار حجج واضحه داله بر نزول آن از نزد ملك علام يا روشن كنندهء احكام اسلام و آشكارا سازندهء قواعد حلال و حرام جواب قسم اينكه :\r\n3 - * ( إِنَّا جَعَلْناه ) * بدرستى كه ما گردانيده‌ايم اين كتاب را * ( قُرْآناً عَرَبِيًّا ) * قرآنى بلغت عرب * ( لَعَلَّكُمْ ) * تا شايد كه شما كه اهل عربيد * ( تَعْقِلُونَ ) * دريابيد آن را و بغور معانى آن رسيده و بدان منتفع شويد ، و يا بسبب وفور آثار فصاحت و كثرت اطوار بلاغت و جزالت آن به صحت نبوت پيغمبر ما عالم گرديد ، و مخفى نيست كه اين كلام از أيمان حسنه بديعه است به جهت تناسب قسم و مقسم عليه و ( لعل ) مستعار است از براى معنى اراده يعنى قرآن را بلغت عرب فرستاديم به جهت اراده آنكه عرب آن را تعقل كنند و بگفتار لَوْ لا فُصِّلَتْ آياتُه قايل نشوند ، و چون مجعول بمعنى محدث است پس آيه دالست بر آنكه قرآن محدث است و متصف بصفت قدم نيست .\r\n4 - * ( وَإِنَّه ) * و بدرستى كه قرآن * ( فِي أُمِّ الْكِتابِ لَدَيْنا ) * در اصل همه كتابها كه نزديك ما است يعنى در لوح محفوظ كه مستنسخ جميع كتب منزله است و محفوظ از تغيير و تبديل * ( لَعَلِيٌّ ) * هر آينه بزرگست و عاليمقدار از روى اعجاز و فرط فصاحت و جزالت و يا از حيثيت منسوخيت كتب سالفه به آن و يا بوجوب ادامت عمل به آن و يا به جهت تضمن آن بفوايد جليله كثيره و يا بسبب تعظيم و تكريم فرشتگان و اهل ايمان در آن * ( حَكِيمٌ ) * محكم كرده شده از تطرق تناقص و طريان نسخ يا خداوند حكمت بالغه و مظهر حق و صواب و بعد از آن بر سبيل انكار خطاب ميفرمايد باهل جحود و انكار و ميگويد .\r\n5 - * ( أَ فَنَضْرِبُ عَنْكُمُ الذِّكْرَ صَفْحاً ) * اين عطفست بر جملهء محذوف و تقدير كلام\r\n","description":"","footnote":"","page_name":" 236 ","page_number":236},
  {"content":"\r\nاينست كه أ نهملكم فنضرب و نصب * ( صَفْحاً ) * يا بر مصدريت است بر غير لفظ فعل يا بر عليت و يا بر حاليت و يا بر ظرفيت ، يعنى آيا واگذاريم شما را پس باز زنيم يعنى باز داريم و دور گردانيم از شما قرآن را برداشتنى يا معزول سازيم شما را از انزال قرآن و الزام حجت به جهت اعراض كردن شما از آن يا در حالتى كه شما اعراض كنندگانيد از آن ، يا آيا دور كنيم شما را از قرآن در يك جانب * ( أَنْ كُنْتُمْ ) * به جهت آنكه هستيد * ( قَوْماً مُسْرِفِينَ ) * گروهى از حد برون روندگان و در وادى غوايت و ضلالت فرو رفتگان ، يعنى اينكه شما در تكذيب قرآن افزائيد و به جهت عناد انكار آن نمائيد ما از انزال آن باز نخواهيم ايستاد و شما را در اين جهالت و غوايت نخواهيم گذاشت بلكه پياپى آن را خواهيم فرستاد تا بر شما الزام حجت نمائيم ، پس به جهت تسلى حضرت رسالت صلى اللَّه عليه و آله و سلَّم از استهزاى قوم خود مىفرمايد كه :\r\n6 - * ( وَكَمْ أَرْسَلْنا مِنْ نَبِيٍّ ) * و بسا كه فرستاديم از جنس پيغمبران * ( فِي الأَوَّلِينَ ) * در ميان پيشينيان كه به سمت اسراف و اشراك متسم بودند و بفرط غباوت و جهالت كفر و عناد متصف و با وجود اين اصرار عناد و انكار ايشان مانع ما نشد در ارسال رسل بلكه به جهت الزام حجت بر ايشان مكرر پيغمبر بر ايشان فرستاديم .\r\n7 - * ( وَما يَأْتِيهِمْ ) * و نمىآمد به آن معاندان * ( مِنْ نَبِيٍّ ) * هيچ فرستاده اى از نزد ما * ( إِلَّا كانُوا بِه ) * مگر آنكه بودند ايشان به او * ( يَسْتَهْزِؤُنَ ) * كه استهزاء ميكردند چنان كه معاندان قريش نسبت به تو ميكنند .\r\n8 - * ( فَأَهْلَكْنا ) * پس هلاك كرديم بسبب استهزاء و سخريت گروهى را كه * ( أَشَدَّ مِنْهُمْ ) * سختتر از اين مسرفان بودند * ( بَطْشاً ) * از روى قوت و توانايى يعنى جماعتى كه در قوت و شوكت از مسرفان زمان تو در پيش بودند ايشان را هلاك كرديم و شدت و شوكت ايشان ما را از تعذيب عاجز نساخت پس مسرفان عصر تو بطريق اولى كه ما را عاجز نتوانند ساخت و چون حال بر اين منوال است پس بايد كه ايشان به قوت و نجدت خود مغرور نشوند * ( وَمَضى ) * و گذشته است در مواضع متعدده از قرآن * ( مَثَلُ الأَوَّلِينَ ) * قصه پيشينيان و خبر عجيب و غريب ايشان كه با پيغمبران خود چه عمل كردند و ما ايشان را بچه نوع عذاب معذب ساختيم و اين آيه وعدهء حضرت رسالت صلى اللَّه عليه و آله و سلَّم است باعانت و نصرت و وعيد اعادى او بنكال و عقوبت ، پس بر سبيل الزام حجت بر مشركان مىفرمايد كه :\r\n9 - * ( وَلَئِنْ سَأَلْتَهُمْ ) * و اگر بپرسى از مشركان عصر * ( مَنْ خَلَقَ السَّماواتِ وَالأَرْضَ ) * كه آفريده است آسمانها و زمينها را و ابداع آن نموده * ( لَيَقُولُنَّ ) * هر آينه گويند بر وجه\r\n","description":"","footnote":"","page_name":" 237 ","page_number":237},
  {"content":"\r\nاعتراف و اذعان * ( خَلَقَهُنَّ الْعَزِيزُ ) * آفريده است آنها را خدايى كه غالبست بر همه چيزها بر وجهى كه هيچ چيز او را مغلوب نتواند ساخت نه در ايجاد مكونات و نه غير آن * ( الْعَلِيمُ ) * دانا بمصالح خلق اشياء بر وجه اتساق و اتفاق ، اين آيه مخبر است بر غايت جهالت و ضلالت ايشان چه با وجود آنكه مقرند به آنكه خالق جميع اشياء او سبحانه است ترك عبادت او نموده بعبادت اصنام و اوثان كه عاجز مطلقند ارتكاب مينمايند\r\nآن گه به جهت زيادتى اثبات حجت بر ايشان در صفت خود ميفرمايد كه خدايى كه خالق جميع مبدعات و مكونات است :\r\n10 - * ( الَّذِي جَعَلَ ) * آن خداييست كه گردانيد * ( لَكُمُ الأَرْضَ ) * براى شما زمين را * ( مَهْداً ) * بساطى گسترده تا مستقر شما باشد * ( وَجَعَلَ لَكُمْ ) * و بيافريد و پيدا كرد براى شما * ( فِيها سُبُلًا ) * در زمين راهها را كه سلوك مىنمائيد در آن * ( لَعَلَّكُمْ تَهْتَدُونَ ) * تا شايد كه شما راه يابيد بطريق بلادى كه مقصد شما است تا مهتدى شويد بحكمت صانع بواسطه نظر كردن در آن .\r\n11 - * ( وَالَّذِي نَزَّلَ ) * و او آن خداييست كه فرو فرستاد * ( مِنَ السَّماءِ ) * از آسمان يا از ابر * ( ماءً بِقَدَرٍ ) * آبى باندازهء حاجت بر وفق مصلحت بلاد و عباد نه بر وجه افراط كه سبب غرق باشد چون طوفان نوح عليه السّلام و نه بر طريق تفريط كه مزارع را كافى نباشد ، اين كلام دالست بر آنكه اين فعل قادر مختار است نه فاعل موجب ، پس به جهت تصريح بر اختصاص ايجاد به خود از غيبت بتكلم التفات نموده مىفرمايد كه ما بعد از انزال باران * ( فَأَنْشَرْنا بِه ) * پس زنده گردانيديم به آن * ( بَلْدَةً مَيْتاً ) * جايگاهى كه مرده است يعنى زمين خشك شده را باخراج گياه ، تذكير صفت به جهت آنست كه بلده بمعنى بلد و مكانست * ( كَذلِكَ ) * هم چنان كه ما زمين مرده را زنده ساختيم با نبات نباتات همچنين * ( تُخْرَجُونَ ) * بيرون آورده خواهيد شد از قبور در وقت نشور پس از زنده شدن .\r\n12 - * ( وَالَّذِي خَلَقَ الأَزْواجَ ) * و ديگر خداى به حق آن كسيست كه بيافريد اصناف مخلوقات را * ( كُلَّها ) * همه آن از حيوانات و نباتات و جمادات ازواج در حيوانات عبارت از ذكور و اناث است و در نباتات و جمادات انواع متقابله چون ترش و شيرين و تلخ و شور و تر و خشك و غير آن و مثل آسمان و زمين و بهشت و دوزخ و شمس و قمر و جز آن * ( وَجَعَلَ لَكُمْ ) * و پيدا كرد براى شما * ( مِنَ الْفُلْكِ ) * از كشتيها * ( وَالأَنْعامِ ) * و از چهارپايان * ( ما تَرْكَبُونَ ) * آنچه سوار شويد بدان در بحر و بر :\r\n13 - * ( لِتَسْتَوُوا ) * تا راست شويد * ( عَلى ظُهُورِه ) * بر پشتهاى آن مركوب * ( ثُمَّ تَذْكُرُوا ) * پس ياد كنيد * ( نِعْمَةَ رَبِّكُمْ ) * نعمت پروردگار خود را * ( إِذَا اسْتَوَيْتُمْ عَلَيْه ) * چون راست شويد بر آن ، يعنى اعتراف كنيد به آن نعمت و استعظام آن نموده به حمد آن مشغول شويد * ( وَتَقُولُوا ) * و بگوئيد * ( سُبْحانَ ) * پاك است از مشابهت و مماثلت مخلوقات * ( الَّذِي سَخَّرَ لَنا ) * آن خدايى\r\n","description":"","footnote":"","page_name":" 238 ","page_number":238},
  {"content":"\r\nكه مسخر گردانيد از براى ما و رام ساخت * ( هذا ) * اين مركوب را كه كشتى است يا حيوان تا بمدد ركوب قطع بر و بحر كنيم * ( وَما كُنَّا لَه ) * و نيستيم مر اين مركوب را به قوت خود * ( مُقْرِنِينَ ) * طاقت داشتگان بر فرمانبردار گردانيدن و ضبط نمودن آن ، و چون دابّه خالى نيست از شموس و عثور و كشتى از انكسار و قصور و آن مظان اسباب هلاكت راكبست از اينجهت حق سبحانه تنبيه مينمايد او را از روز هلاكت و مىفرمايد كه راكب بايد كه بعد از تحميد و تسبيح مستعد موت شده به اين مقال مترنّم شود :\r\n14 - * ( وَإِنَّا إِلى رَبِّنا ) * و بدرستى كه ما در عاقبت كار بسوى پروردگار خود * ( لَمُنْقَلِبُونَ ) * هر آينه باز گردندگانيم بمركب جنازه كه آخرين مراكب دنياست ، و بعضى در وجه اتصال اينكلام بما قبل اين چنين گفته‌اند كه ركوب از جهت تنقل است و نقلهء عظمى انتقالست بسوى ملك متعال نزد انقضاى آجال ، پس ذكر آن در اثناى اين حال به جهت امر مشترك است ميان اول و ثانى كه آن مطلق انتقال است و از امير المؤمنين عليه السّلام مرويست كه چون رسول صلى اللَّه عليه و آله و سلَّم پا در ركاب كردى گفتى\r\nالحمد للَّه على كل نعمة سبحان الذى خلق الازواج كلها و جعل من الفلك و الانعام ما تركبون تا بقوله - * ( إِلى رَبِّنا لَمُنْقَلِبُونَ ) *\r\nپس سه تكبير و تهليل بگفتى و بر بالاى مركب راست بنشستى ، و مسلم در صحيح خود از ابن عمر روايت مىكند كه رسول صلى اللَّه عليه و آله و سلَّم هر گاه قصد سفر ميكرد سه بار تكبير ميگفت پس بتلاوت سُبْحانَ الَّذِي سَخَّرَ لَنا هذا تا آخر اشتغال مينمود ، و اين دعا ميخواند\r\nاللهم انا نسألك فى سفرنا هذا البر و التقوى و العمل بما تحب و ترضى اللهم هون علينا سفرنا و اطو عنا بعده ، اللهم انت الصاحب فى السفر و الخليفة فى الاهل ، اللهم إنى اعوذ بك من و عثاء السفر و كآبة المنقلب و سوء المنظر فى الاهل و المال\r\nو در حين معاودت از سفر بعد از آيه مذكوره ميفرمود كه\r\nآئبون تائبون لربنا حامدون\r\nو عياشى از امام جعفر صادق عليه السّلام روايت كند كه ذكر نعمت كه در قرآن امر به آن واقع شده آنست كه بنده بگويد\r\nالحمد للَّه الذى هدانا للاسلام و علَّمنا القرآن و من علينا بمحمد صلى اللَّه عليه و آله و سلَّم\r\nو بعد از آن آيه سُبْحانَ الَّذِي سَخَّرَ لَنا تلاوت كند و در بعضى روايات آمده كه چون پيغمبر صلى اللَّه عليه و آله و سلَّم پاى در ركاب مينهاد ميگفت\r\nبسم اللَّه\r\nو چون راست ميايستاد مىفرمود\r\nالحمد للَّه على كل حال سُبْحانَ الَّذِي سَخَّرَ لَنا هذا ) * - الى آخر\r\nو گويند كه چون بكشتى مينشست ميفرمود كه بِسْمِ اللَّه مَجْراها وَمُرْساها إِنَّ رَبِّي لَغَفُورٌ رَحِيمٌ و در كشاف آورده كه حضرت امام حسن عليه السّلام كسى را ديد كه بمركب مينشست و بىتامل آيه سُبْحانَ الَّذِي را تا به آخر بخواند فرمود كه آيا شما را بدين امر نموده‌اند راكب گفت يا بن رسول اللَّه پس آنچه مأموريم نزد اين حال چه چيز است فرمود كه\r\nأن تذكروا نعمت ربكم\r\nآنكه ياد كنيد نعمت پروردگار خود را در سوارى ، و بعد از بيان تعداد نعمت باز سر رشته كلام را بذكر احوال كفار كشيده ميفرمايد كه :\r\n","description":"","footnote":"","page_name":" 239 ","page_number":239},
  {"content":"\r\n15 - * ( وَجَعَلُوا لَه مِنْ عِبادِه جُزْءاً ) * اين متصل است به آيه وَلَئِنْ سَأَلْتَهُمْ يعنى اگر پرسى از اهل عناد و جدال كه خالق آسمان و زمين كيست ايشان معترف شوند به او سبحانه و بخالقيت او اقرار نمايند و با وجود اين حال بگردانند ، يعنى حكم كنند از براى او سبحانه از بندگان او پاره اى از او يعنى گويند كه فرشتگان دختران اويند و چون در ميان عرب شايعست كه ( الولد بضعة من والده و جزء له ) پس تسميه جزء بولد به اين اعتبار است و از غايت جهالت كفار است كه بعد از اقرار بخالقيت و غالبيت او از براى او اثبات ولد ميكنند و نميدانند كه ولادت صفت اجسام است و او خالق همه جسمها پس چگونه نسبت اولاد با او توان داد * ( إِنَّ الإِنْسانَ ) * بدرستى كه آدمى يعنى اكثر ايشان كه كفارند * ( لَكَفُورٌ مُبِينٌ ) * هر آينه بغايت ناسپاسى است آشكار چه نسبت ولد به او كفر است و كفر اصل همهء كفران .\r\n16 - * ( أَمِ اتَّخَذَ ) * معنى همزه انكار و تعجب شأن ايشانست از حيثيت آنكه اقتناع به نسبت ولد نموده اخس و انقص اولاد كه اناثاند به او نسبت ميكنند ، و معنى آنست كه آيا فرا گرفته است خداى تعالى براى خود * ( مِمَّا يَخْلُقُ ) * از آنچه ميآفريند * ( بَناتٍ ) * دختران كه در نهايت دنائت و پستىاند * ( وَأَصْفاكُمْ ) * و برگزيده و خاص گردانيده شما را * ( بِالْبَنِينَ ) * به پسران كه اشرف و اكملند و كدام عاقل اعتقاد كند كه ولد خداوند ادنى و انقص باشد از ولد بنده و به جهت انقصيت بنات است كه ابغض اشياءاند نزد ايشان چنان كه ميفرمايد :\r\n17 - * ( وَإِذا بُشِّرَ أَحَدُهُمْ ) * و چون خبر داده شود يكى از مشركان كه نسبت بنات به او سبحانه ميدهند چون قوم بنى مليح * ( بِما ضَرَبَ لِلرَّحْمنِ ) * بجنسى كه گردانيده از براى خداى بخشنده * ( مَثَلًا ) * شبه و مانند يعنى بناتى كه نسبت آنها به خدا ميكنند و آن مستلزم ، وصفيت او سبحانه است به مثل و شبه چه ناچار است كه ولد از جنس والد باشد و مشابه و مماثل او ، مراد آنست كه ايشان اين جنس را نسبت به خدا ميدهند و حال آنكه چون يكى از ايشان را گويند كه تو را دخترى متولد شده او مغموم شود * ( ظَلَّ وَجْهُه ) * بگردد روى او * ( مُسْوَدًّا ) * سياه شده از غايت ضجرت و غم و محنت * ( وَهُوَ كَظِيمٌ ) * و در حالتى كه او پر است از خشم و اندوه يعنى غم و غصه بدل فرو مىخورد به جهت عدم قدرت بر انتقام هر گاه كه نسبت دختر به او به اين مرتبه باشد پس چگونه و بچه وجه آن را به خدا تجويز مينمايد ، وجه تعريف بنين همچنانست كه در يَهَبُ لِمَنْ يَشاءُ الذُّكُورَ مذكور شد و چون عرب هميشه بشجاعت و فصاحت فخر كردندى و در غلبيت در حجت بر خصوم افتخار نمودندى و كسى كه متصف به اين صفت نبودى و در زينت و نعومت بسر بردى هم چنان كه صفات ربّات الحجال است نزد ايشان منكوب و مخذول بودى از اينجهت حق سبحانه مذمت بنات به اين صفت مذمومه مىكند و به جهت اين توبيخ كفار مينمايد به نسبت دادن آنها بوى و ميفرمايد كه :\r\n","description":"","footnote":"","page_name":" 240 ","page_number":240},
  {"content":"\r\n18 - * ( أَ وَمَنْ يُنَشَّؤُا ) * آيا ميگردانيد از براى خدا آن كسى را كه نشو و نما نمايد و بزرگ شود ، و حفص بتشديد عين الفعل ميخواند به صيغه مجهول يعنى آيا فرا ميگيرند كسى را كه پرورده شده باشد * ( فِي الْحِلْيَةِ ) * در پيرايه يعنى بزيب و زينت و زر و حرير و ناز و نعمت پرورش يافته باشد * ( وَهُوَ فِي الْخِصامِ ) * و او در وقت مخاصمه و مجادله و سخن گذارى * ( غَيْرُ مُبِينٍ ) * آشكارا كننده حجت نباشد يعنى در وقت محاجت تقرير حجت نتواند كرد بلكه به جهت نقصان عقل و ضعف رأى تقرير حجت بر خود كند نه براى ديگرى پس آيا كسى كه در اينحالت باشد حق سبحانه او را بفرزندى خود ميگيرد ، از قتاده منقولست كه قلّ ما تكلمت المرأة فارادت أن تتكلم بحجتها الا تكلمت بالحجة عليها كم زنى باشد كه بتكلم خود اراده حجت نمايد از براى خود مگر كه آن تكلم بر او حجت باشد نه براى او ، از ابن زيد نقلكرده‌اند كه معنى آيه آنست كه آيا ميپرستيد كسى را كه پرورديده شده باشد در زيب و زينت و ممكن نباشد او را كه بحجت تكلم كند بلكه عاجز بود از مطلق جواب مراد اصنامند كه تحليه ايشان كرده‌اند بانواع حلل و بر هر دو تقدير تذكير ضمير * ( هُوَ ) * باعتبار لفظ موصول است و ديگر بيان فرط جهل ايشان مىكند و ميگويد :\r\n19 - * ( وَجَعَلُوا الْمَلائِكَةَ الَّذِينَ ) * و نام نهاده‌اند فرشتگانى را كه * ( هُمْ عِبادُ الرَّحْمنِ ) * ايشان بندگان خداى بخشاينده‌اند * ( إِناثاً ) * دختران يعنى به جهت فرط جهالت ملائكه را كه در صوامع قدساند و بعبادت و اطاعت او سبحانه مشغولند دختران نام نهاده‌اند پس بر سبيل تهكم و تجهل ايشان ميفرمايد كه * ( أَ شَهِدُوا ) * آيا حاضر بوده‌اند * ( خَلْقَهُمْ ) * در وقت آفريدن خداى مر ايشان را تا از مشاهدهء انوثت ايشان خبر دهند چه علم بانوثت بدون اين متصور نيست آن گه تهديد و وعيد ايشان مينمايد به اينكه * ( سَتُكْتَبُ ) * زود و باشد كه نوشته شود * ( شَهادَتُهُمْ ) * گواهى ايشان در اين باب * ( وَيُسْئَلُونَ ) * و پرسيده شوند از آن در روز حساب و به جهت آن شهادت كاذبه معاقب شوند بانواع عذاب ، و در بعضى تفاسير آورده‌اند كه حضرت رسول صلى اللَّه عليه و آله و سلَّم از بنو مليح پرسيد كه شما چه ميدانيد كه ملائكه اناثاند گفتند از آباى خود شنيده‌ايم و گواهى ميدهيم كه ايشان هرگز دروغ نگفته‌اند حق سبحانه اين آيه فرستاد كه عنقريب شهادت ايشان را در نامهء اعمال ايشان ثبت نمائيم و ايشان را بجزاء و سزاى خود رسانيم .\r\n20 -\r\n* ( وَقالُوا ) * و گفتند بنو مليح * ( لَوْ شاءَ الرَّحْمنُ ) * اگر خواستى خداى * ( ما عَبَدْناهُمْ ) * نمىپرستيديم ما ملائكه را ، و چون تعليق عبادت ملائكه بمشيت او سبحانه بر سبيل مجادله بود نه از روى برهان و حجت از اينجهت رد قول ايشان نموده فرمود كه * ( ما لَهُمْ ) * نيست مر ايشان را * ( بِذلِكَ ) * به آنچه ميگويند * ( مِنْ عِلْمٍ ) * هيچ دانشى يعنى اينسخن نه از سر علم ميگويند بلكه\r\n","description":"","footnote":"","page_name":" 241 ","page_number":241},
  {"content":"\r\n* ( إِنْ هُمْ ) * نيستند ايشان در اين دعوى * ( إِلَّا يَخْرُصُونَ ) * مگر آنكه افتراء ميكنند ، آيه دليل است بر آنكه اهل شرك جبريانند و جبر و كفر بمثابه توأمان ، و چون اثبات مدعا يا بدليل عقلى است يا نقلى و مدعاى بنو مليح از اين هر دو دليل عاريست از اينجهت حق سبحانه بعد از ذكر عدم دليل عقلى بر مدعاى مذكور بيان عدم دليل نقلى مىكند بر اين مدعا و ميگويد كه :\r\n21 - * ( أَمْ آتَيْناهُمْ ) * آيا داده‌ايم ايشان را * ( كِتاباً مِنْ قَبْلِه ) * كتابى پيش از قرآن يا پيش از رسول كه ناطق بوده باشد به صحت مدعاى ايشان * ( فَهُمْ بِه ) * پس ايشان به آن كتاب * ( مُسْتَمْسِكُونَ ) * چنگ درزده گان باشند و بدان احتجاج آرندگان و مقرر است كه كتابى كه مشتمل بر اين مدعا باشد به هيچ كس نيامده پس ايشان بر مدعاى خود نه دليل عقلى دارند نه حجت نقلى .\r\n22 - * ( بَلْ ) * بلكه در اين مدعا معترف بتقليد شده * ( قالُوا ) * گفتند كه * ( إِنَّا وَجَدْنا آباءَنا ) * بدرستى كه ما يافته‌ايم پدران خود را * ( عَلى أُمَّةٍ ) * بر طريقه و ملتى كه ايتمام به آن نموده‌اند و آن را امام و پيشواى خود ساخته * ( وَإِنَّا عَلى آثارِهِمْ ) * و بدرستى كه ما بر پيهاى ايشان * ( مُهْتَدُونَ ) * راه يافته گانيم يعنى در اين دعوى تابع پدران خوديم ( 1 ) آيه دالست بر آنكه بنو مليح جامع صفات شرك و جبر و تقليد بودند به جهت آنكه تسليه حضرت رسول در اين باب ميفرمايد كه :\r\n23 - * ( وَكَذلِكَ ) * و همچنين * ( ما أَرْسَلْنا مِنْ قَبْلِكَ ) * نفرستاديم پيش از تو * ( فِي قَرْيَةٍ ) * در ديهى * ( مِنْ نَذِيرٍ ) * هيچ پيغمبرى بيم كننده كه ايشان را بعقوبات الهى تخويف نموده و بتوحيد بشارت فرموده * ( إِلَّا قالَ ) * مگر گفتند * ( مُتْرَفُوها ) * متنعمان و توانگران آن ديه كه كثرت نعمت ايشان را ببطر و فرح ره آورده بود و به جهت مشغولى بشهوات و ملاهى از مشاق دين خود را بيك كناره كشيده و از تفكر و تأمل در دلايل و حجج فارغ البال شده يعنى بواسطه اين در جواب پيغمبر خود گفتند كه * ( إِنَّا وَجَدْنا ) * بدرستى كه ما يافته‌ايم * ( آباءَنا ) * پدران خود را * ( عَلى أُمَّةٍ ) * بر دينى و كيشى * ( وَإِنَّا عَلى آثارِهِمْ ) * و بدرستى كه ما بر اعقاب ايشان مُقْتَدِرُونَ اقتدا كنندگانيم بر ايشان ، پس تخصيص مترفين مشعر است بر آنكه تنعم و حب بطالت ايشان را از نظر كردن در\r\n\r\n","description":"","footnote":"\r\n( 1 ) دانشمندان معاصر در چند موضع از اين كتاب يعنى در ساير مجلدات اين تفسير در مواضع عديده اين مطلب را عنوان نموده كه ظن در اصول دين كافى نيست و در تمام اين مواضع بعلامه مجلسى ( ره ) اعتراض كرده است و در ذيل تفسير اين آيه نيز همان سخنان و اعتراض را تكرار فرموده و تعجب است كه دانشمند محترم خود نيز در پايان پاورقى در اينجا اعتراف ضمنى بتكرار نموده مىنويسد : ( رجوع بذيل صفحهء 263 - از جلد ششم شود در تفسير آيه 117 - از سوره نور ) ما هم از خوانندگان محترم استدعا ميكنيم كه رجوع كنند به همان جايى كه معظم له ارجاع نموده و جاهاى ديگر ما پاسخ اين اعتراضات را بطور كافى بيان كرديم و صحت و متانت فرمايشات علامه مجلسى ( ره ) را ثابت نموديم و در اينجا از جهت فرار از تكرار متعرض آنها نشديم .\r\n","page_name":" 242 ","page_number":242},
  {"content":"\r\nدلائل منصرف بتقليد ساخته .\r\n24 - * ( قالَ ) * بگو اى محمّد و حفص قال ميخواند به صيغه ماضى يعنى آن پيغمبر بعد از استماع اينكلام از ايشان گفت كه * ( أَ وَلَوْ جِئْتُكُمْ ) * آيا متابعت پدران نادان خود ميكنيد و اگر چه آورده‌ام شما را * ( بِأَهْدى ) * يدينى راستتر و بهدايت نزديكتر * ( مِمَّا وَجَدْتُمْ عَلَيْه ) * از آنچه يافته‌ايد بر آن * ( آباءَكُمْ ) * پدران خود را ، ايراد لفظ * ( بِأَهْدى ) * به جهت حسن تلطف است در استدعاى ايشان به حق و معنى مراد آنست كه اگر بالفرض آنچه شما دعوى ميكنيد حقست و موصل اهتداء من آنچه بشما آورده‌ام احق و اصوبست بطريق هدايت و رشاد و تبعيت آن اولى و اوجب ، القصه ايشان به جهت رسوخ تقليد و فرط عناد و اقناط پيغمبر خود از نظر كردن و تفكر نمودن * ( قالُوا ) * گفتند در جواب پيغمبر * ( إِنَّا بِما أُرْسِلْتُمْ بِه ) * بدرستى كه ما بدانچه فرستاده شده‌ايد بدان اى مدعيان نبوت * ( كافِرُونَ ) * ناگرويدگانيم .\r\n25 - * ( فَانْتَقَمْنا ) * پس انتقام كشيديم * ( مِنْهُمْ ) * از اين مقلدان معاندان به عذاب استيصال * ( فَانْظُرْ كَيْفَ كانَ ) * پس بنگر كه چگونه بود * ( عاقِبَةُ الْمُكَذِّبِينَ ) * سرانجام تكذيب - كنندگان ، اين اشارتست به آنكه عاقبت محمود مر مصدقان راست كه اهل حقند و چون حق سبحانه مذمّت تقليد فرموده و امر كرد باتباع دليل در عقب آن ذكر قصهء ابراهيم نمود كه تابع حجت بود و موضح محجه و فرمود كه :\r\n26 - * ( وَإِذْ قالَ إِبْراهِيمُ ) * و ياد كن اى محمّد چون گفت ابراهيم خليل عليه السّلام بعد از خروج او از غار * ( لأَبِيه ) * مر پدر خود را يعنى عم خود را آزر كه در تربيت و شفقت نسبت به او بمنزله پدر بود * ( وَقَوْمِه ) * و مر گروه خود را كه بعبادت اصنام و كواكب مشغول بودند * ( إِنَّنِي بَراءٌ ) * بدرستى كه من بيزارم * ( مِمَّا تَعْبُدُونَ ) * از آنچه پرستش ميكنيد آن را پس خالق خود را از آن استثناء كرده فرمود كه :\r\n27 - * ( إِلَّا الَّذِي ) * ليكن آن خدايى كه * ( فَطَرَنِي ) * پيدا كرد و بيافريد مرا * ( فَإِنَّه ) * پس بدرستى كه او * ( سَيَهْدِينِ ) * زود باشد كه راه راست نمايد مرا بتوفيق دادن در نصب ادله و بدانكه * ( إِلَّا ) * احتمال دارد كه متصل باشد بر تقدير تعميم ماء موصول در أولو العلم و غير آن ، و احتمال صفت نيز دارد گاهى كه ماء موصوفه باشد و تقدير كلام اينكه اننى براء من آلهة تعبدونها غير الذى فطرنى و تسويف هدايت به جهت آنست كه فَهُوَ يَهْدِينِ كه در سوره شعراء واقع شده دالست بر - هدايت فعلى ، پس تقدير جمع بينهما دلالت خواهد كرد بر استمرار هدايت در حال و استقبال 28 - * ( وَجَعَلَها ) * و گردانيد ابراهيم كلمهء توحيد يعنى كلمهء طيبه لا إِله إِلَّا اللَّه يا قول\r\n","description":"","footnote":"","page_name":" 243 ","page_number":243},
  {"content":"\r\nإِنَّنِي بَراءٌ مِمَّا تَعْبُدُونَ إِلَّا الَّذِي فَطَرَنِي * ( كَلِمَةً باقِيَةً ) * كلمهء پاينده * ( فِي عَقِبِه ) * در عقب خود يعنى در ميان فرزندان خود و لهذا در ميان اولاد او هميشه موحدى بوده و پيوسته صاحب دعوتى در ميان ايشان مردم را بر دين اسلام ترغيب مىنموده ، و از امام جعفر صادق عليه السّلام مرويست كه مراد بكلمهء باقيه كه ابراهيم عليه السّلام در ميان اعقاب خود گذاشته امامت است چه تا روز قيامت امامت در ميان اولاد او باقى خواهد بود و لهذا از سدى منقولست كه مراد به عقب آن حضرت آل محمّد صلى اللَّه عليه و آله و سلَّماند و گويند ضمير ( جعل ) راجع به او سبحانه است يعنى حق تعالى آن كلمه را در نسل ابراهيم باقى گذاشت * ( لَعَلَّهُمْ يَرْجِعُونَ ) * تا شايد كه همه اولاد او رجوع نمايند به پدر خود در توحيد و اخلاص و تبرى از شرك ، يا آنكه بسبب دعوت اولاد موحد او كفار باز گردند از شرك و بدين اسلام ميل نمايند ، و بعد از ذكر قصهء ابراهيم تعداد نعم خود مىكند بر قريش و مىگويد كه من بسبب كفر و شرك تعجيل عقوبت ايشان نكردم .\r\n29 - * ( بَلْ مَتَّعْتُ ) * بلكه برخوردارى دادم * ( هؤُلاءِ ) * اين گروه را * ( وَآباءَهُمْ ) * و پدران ايشان را به طول اعمار و طول بىشمار * ( حَتَّى جاءَهُمُ الْحَقُّ ) * تا زمانى كه آمد بايشان سخن درست و راست كه كلمهء توحيد است يا قرآن * ( وَرَسُولٌ مُبِينٌ ) * و پيغمبرى آشكارا بمعجزات باهره يا بيان كننده توحيد بآيات بينه .\r\n30 -\r\n* ( وَلَمَّا جاءَهُمُ الْحَقُّ ) * و هنگامى كه آمد بايشان سخن حق به جهت تنبيه ايشان از خواب غفلت و جهالت اذعان به آن ننمودند و بوظايف شكر گذارى آن اقدام ننمودند بلكه انكار و جحود را زياده گردانيده * ( قالُوا هذا ) * گفتند اينكه محمّد بما آورده يعنى قرآن * ( سِحْرٌ ) * جادو است * ( وَإِنَّا بِه ) * و بدرستى كه ما به آن * ( كافِرُونَ ) * ناگرويدگانيم و باور نداريم كه آن از نزد خدا باشد پس استخفاف آن كردند و با رسول آغاز مكابره و معانده نمودند و در كفر افزودند 31 - * ( وَقالُوا ) * و گفتند * ( لَوْ لا نُزِّلَ ) * چرا فرستاده نشد * ( هذَا الْقُرْآنُ ) * اين قرآن بر تقدير آنكه از پيش خدا باشد * ( عَلى رَجُلٍ مِنَ الْقَرْيَتَيْنِ ) * بر مردى كه در يكى از اين دو ديه است يعنى مكه و طائف * ( عَظِيمٍ ) * بزرگ قدر يعنى صاحب مال و منال و خدم و حشم مالامال چون وليد بن مغيره يا عتبة بن ربيعه يا اخنس بن شريق كه از مكه‌اند يا عروة بن مسعود ثقفى يا حبيب بن عمرو ثقفى يا كنانة بن عبد يا ليل كه از طائفاند ، غرض كفار از اين گفتار آن بود كه چون رسالت منصبى جليل القدر است و عظيم المرتبه ميبايست كه نامزد مردى ميبود كه از حيثيت جميع زخارف دنيويه و نفاذ حكم و وفور خيل و حشم سرآمد همه كس باشد ، و ندانستند كه منصب رسالت شايسته شخصى است كه متجلَّى بفضايل روحانى باشد و متجلى بانوار كمال قدسى ، نه صاحب حشمتى كه صاحب\r\n","description":"","footnote":"","page_name":" 244 ","page_number":244},
  {"content":"\r\nصفات سيئه باشد و متخلى از اخلاق سنيه و لهذا حق سبحانه انكار قول ايشان نموده فرمود كه :\r\n32 - * ( أَ هُمْ يَقْسِمُونَ رَحْمَتَ رَبِّكَ ) * آيا ايشان بخش ميكنند رحمت پروردگار ترا كه نبوتست يعنى نه آنست كه مفاتيح رسالت در قبضه اقتدار ايشان باشد تا بر هر كه اراده نمايند فتح باب نبوت كنند * ( نَحْنُ قَسَمْنا بَيْنَهُمْ ) * ما بخش كرده‌ايم در ميان ايشان * ( مَعِيشَتَهُمْ ) * چيزى را كه سبب زندگانى ايشانست در ارزاق * ( فِي الْحَياةِ الدُّنْيا ) * در زندگانى دنيا و ايشان از تدبير و تعيين آن عاجز مطلقاند ، و هر گاه ايشان از تدبير قسمت ارزاق عاجزاند با آنكه مخصوص بمصالح دنيويه ايشانست پس چگونه در امر رسالت كه اعلى مراتب انسانست تصرف نمايند و آن را بمشيت خود معلق سازند ، و نيز به جهت تأكيد قول مذكور ميگويد كه * ( وَرَفَعْنا ) * و بر داشته‌ايم * ( بَعْضَهُمْ ) * برخى از ايشان را يعنى آدميان را * ( فَوْقَ بَعْضٍ ) * بر بالاى برخى ديگر * ( دَرَجاتٍ ) * درجه ها از روزى تا آنكه يكى بسبب بسط ارزاق مشعوف است و ديگرى به جهت قبض آن ملهوف ، و يكى بحريت خرسند است و ديگرى ببندگى دربند ، و شخصى به زور بازوى خود مغرور و ديگرى بضعف و ناتوانى خود ملول و نفور و اين رفع و خفض و قبض و بسط * ( لِيَتَّخِذَ بَعْضُهُمْ بَعْضاً ) * به جهت آنست كه فرا گيرند برخى آدميان برخى ديگر را * ( سُخْرِيًّا ) * مسخر سازنده و رام كننده در عمل يعنى تا يكديگر را كار فرمايند به اين وجه كه يكى بمال معاون ديگرى شود و ديگرى باعمال مساعدت ديگرى نمايد و بسبب آن مهمات ايشان ساخته شود و معاش ايشان پرداخته گردد و موجب ايتلاف و استيناس همه ايشان شود و سبب انتظام قوام عالم ، و شبهه نيست در آنكه تفويض امر رفع و خفض و بسط و قبض ببندگان بمظان خلل است در عالم ، و وقوع مهالك و مفاسد در ميان بنى آدم و هر گاه كه بسبب تفويض تدبير معيشت دينيه ببندگان عواقب امور ايشان به هلاكت و اهلاك و فساد و افساد كشد پس چگونه امر نبوت كه رحمت كبرى و رأفت عظمى است و واسطه حيازت حظوظ عقبى در قبضهء تصرف ايشان تواند بود * ( وَرَحْمَتُ رَبِّكَ ) * و بخشش پروردگار تو يعنى نعمت نبوت و آنچه تابع آن است از فوز و نجات و وصول بروضات جنات * ( خَيْرٌ مِمَّا يَجْمَعُونَ ) * بهتر است از آنچه جمع ميكنند كافران از حطام اين جهان و آن را سرمايه بزرگى خود ميدانند ، پس اخبار مينمايد از هوان اين جهان و قلت مقدار آن نزد او و ميفرمايد كه :\r\n33 - * ( وَلَوْ لا أَنْ يَكُونَ النَّاسُ ) * و اگر نه كراهت آن بودى كه گشتندى آدميان * ( أُمَّةً واحِدَةً ) * يك گروه مجتمع بايثار كفر بر ايمان و اختيار حب دنيا و حرص آن بر آن جهان * ( لَجَعَلْنا ) * هر آينه مىگردانيديم * ( لِمَنْ يَكْفُرُ بِالرَّحْمنِ ) * براى كسى كه نميگرود بخداى * ( لِبُيُوتِهِمْ ) * مر خانهاى ايشان را و اين بدل اشتمالست از * ( لِمَنْ يَكْفُرُ ) * يعنى ميگردانيديم خانهاى كافران\r\n","description":"","footnote":"","page_name":" 245 ","page_number":245},
  {"content":"\r\nرا * ( سُقُفاً مِنْ فِضَّةٍ ) * سقفها از نقره * ( وَمَعارِجَ ) * و نردبانه ها كه به آن * ( عَلَيْها ) * بر بالاى خانه ها * ( يَظْهَرُونَ ) * برايند و خود را ظاهر سازند .\r\n34 - * ( وَلِبُيُوتِهِمْ ) * و مر خانهاى ايشان را * ( أَبْواباً ) * درها * ( وَسُرُراً عَلَيْها ) * و تختها كه بر آن * ( يَتَّكِؤُنَ ) * تكيه كنند همه از نقره ، يعنى چون كه دنيا در پيش ما قدر و قيمتى ندارد پس اگر نه كراهت آن بودى كه مردم بطلب دنيا جمع شدندى و طباع ايشان بر محبت آن مشغول شدى و از عبادت و فرمان بردارى باز ايستادندى و ميل بكفر و ناسپاسى كردندى من سقف خانه ها و نردبانها و درهاى خانه ها و تختهاى كافران همه را از نقره كردمى .\r\n35 - * ( وَزُخْرُفاً ) * و طلا ساختمى يعنى اصل آن از نقره سفيد و زخرفهء آن از زر سرخ و اين عطف است بر محل مِنْ فِضَّةٍ گاهى كه بمعنى ذهب باشد يا عطف بر سُقُفاً اگر بمعنى زينت باشد ، يعنى هر آينه ميگردانيديم مر خانه هاى ايشان را مزين و منقش بزيب و زينت و ميتواند بود كه تقدير كلام چنين باشد كه ( و جعلنا لهم مع ذلك ذهبا ) يعنى ميگردانيديم از براى كفار با وجود آنچه مذكور شد زر و زرينه و انواع آرايش تا در آن تصرف كردندى و از آن تمتع گرفتندى و چنان ميكرديم كه همهء امور مذكوره را از طلا ساختندى و در معنى اينست حديث مشهور\r\nلو وزنت الدنيا عند اللَّه جناح بعوضة ما سقى الكافر منها شربة ماء\r\nاگر نزد خدا دنيا مقدار پر پشه اى قدر ميداشت هرگز يك شربت آب بكافر ندادى آيه دالست بر لطف الهى بر بندگان و بر آنكه او سبحانه متصدى امرى نمىشود كه موجب مفسده باشد و مؤدى بكفر پس بطريق اولى كه او فاعل كفر و مريد آن نباشد پس تحقير حطام دنيا و توقير نعم عقبى مىكند و مىگويد كه * ( وَإِنْ كُلُّ ذلِكَ ) * و نيست آنچه مذكور شد * ( لَمَّا مَتاعُ الْحَياةِ الدُّنْيا ) * مگر برخوردارى زندگانى اين سراى كه در صدد فنا و زوال است * ( وَالآخِرَةُ ) * و نعمت آخرت يعنى بهشت جاودانى * ( عِنْدَ رَبِّكَ ) * كه نزديك پروردگار تست * ( لِلْمُتَّقِينَ ) * مر پرهيزكاران را است كه از الواث شرك و دنايس معاصى اعتراض فرموده‌اند يا از مستلذات دنيا روى برتافته و بالكليه متوجه عقبى شده و بعد از ذكر وعد متقيان وعيد كافران مينمايد و ميگويد كه :\r\n36 - * ( وَمَنْ يَعْشُ ) * و هر كه خود را بر كورى دارد * ( عَنْ ذِكْرِ الرَّحْمنِ ) * از ياد كردن خداى كه متصف بصفت رحمت است و از آن تجاهل نمايد با آنكه عارف باشد بحقيت آن يعنى هر كه چشم بپوشد و اعراض نمايد از نظر كردن در حجج بينه و آيات باهرهء او * ( نُقَيِّضْ لَه شَيْطاناً ) * تقدير كنيم از براى وى ديوى را يعنى وى را به جهت آن تمامى و تجاهل به حال خود بازگذاريم و نظر الطاف از او بازگيريم پس نزد اينحال شيطان بر او استيلا نمايد * ( فَهُوَ لَه قَرِينٌ ) * پس آن شيطان مر او را\r\n","description":"","footnote":"","page_name":" 246 ","page_number":246},
  {"content":"\r\nهمنشين و مصاحب شود و پيوسته باغواء و اضلال و وسوسه او مشغول گردد و شرط و جزاى آيه در حكم اين دوايت است كه وَجَحَدُوا بِها وَاسْتَيْقَنَتْها أَنْفُسُهُمْ وَكَذلِكَ نُوَلِّي بَعْضَ الظَّالِمِينَ بَعْضاً آورده‌اند كه يكى از زهاد حكايت كند كه با يكى از مؤمنان جن دوستى داشتم وقتى در مسجدى نشسته بودم آن جنى با من گفت كه اينمرد مرا چگونه ميبينى گفتم بعضى را بيخواب و بعضى را در خواب مىبينم گفت آنچه بر سرهاى ايشان است ميبينى گفتم نه چشمهاى مرا بماليد ديدم كه بر سر هر يكى غرابى نشسته بعضى را بالها به چشم فرو گذاشته و بعضى را گاهى بالها فرو ميگذارد و گاهى برميدارد گفتم اين چيست گفت اينها شياطيناند كه بر سرهاى ايشان نشسته‌اند و بر هر يكى به قدر غفلت وى بر او استيلا يافته پس اين آيه تلاوت نمود * ( وَمَنْ يَعْشُ عَنْ ذِكْرِ الرَّحْمنِ نُقَيِّضْ لَه شَيْطاناً فَهُوَ لَه قَرِينٌ ) * و چون عاشى و شيطان در اين مقام اسم جنساند از اين جهت ارجاع ضمير به آنها گاهى به صورت افراد واقع شده و گاهى به صورت جمع كما قال جل ذكره :\r\n37 - * ( وَإِنَّهُمْ ) * و بدرستى كه آن ديوان * ( لَيَصُدُّونَهُمْ ) * هر آينه باز ميدارند اهل عشورا * ( عَنِ السَّبِيلِ ) * از راه حق * ( وَيَحْسَبُونَ ) * و ميپندارند آن عاشيان * ( أَنَّهُمْ مُهْتَدُونَ ) * آنكه ايشان راه يافتگانند يا گمان مىبرند كه ديوان از اهل هدايتند و به جهت اين گمان فاسد هميشه تابع قرين خود باشند .\r\n38 - * ( حَتَّى إِذا جاءَنا ) * تا وقتى كه بيايند هر دو يعنى عاشى و شيطان او بموقف جزاى ما كه عرصهء محشر است و حفص * ( جاءَنا ) * ميخواند به صيغه واحد يعنى بيايد آن عاشى و اينكه در خبر آمده كه عاشى و قرين او را در يك سلسله بمحشر آرند و بدوزخ افكنند مؤيد قرائت اولست ، از قتاده منقول است كه شيطانى كه در دنيا قرين او بوده باشد در آخرت نيز ملازم او بوده باشد تا كه او را بدوزخ برد هم چنان كه بندهء مؤمن فرشته اى كه موكل او باشد از او مفارقت نكند تا كه او را ببهشت رساند و نزد بعضى مراد به اين شياطين شياطين انساند كه رؤساى كفارند و مضل و مغوى ايشان ، و على كلا - التقديرين چون عاشى و قرين او بعرصه محشر حاضر آيند * ( قالَ ) * گويد عاشى با قرين خود * ( يا لَيْتَ بَيْنِي وَبَيْنَكَ ) * اى كاشكى بودى ميان من و ميان تو * ( بُعْدَ الْمَشْرِقَيْنِ ) * دورى مشرق و مغرب يعنى كاشكى بعد مسافت ميان من و تو مانند مسافتى بودى كه ميان مشرق و مغربست تا هرگز تو را نديدمى و به تو معترف نشدمى ، و گويند مشرقين نه بر معنى تغليب است بلكه مراد مشرق صيف و مشرق شتا است و بينهما نيز بعدى بسيار است ، حاصل كه عاشى چون در آن روز علم باضلال و اغواى قرين خود پيدا كند گويد كاشكى من هرگز تو را نميديدم و با تو نميبودم * ( فَبِئْسَ الْقَرِينُ ) * پس بد همنشينى بودى تو در اثناى اين تمنا فرشته بامر خدا بعاشيان\r\n","description":"","footnote":"","page_name":" 247 ","page_number":247},
  {"content":"\r\nخطاب كند كه :\r\n39 - * ( وَلَنْ يَنْفَعَكُمُ الْيَوْمَ ) * و سود ندهد شما را امروز اين تمنا * ( إِذْ ظَلَمْتُمْ ) * اين بدل * ( الْيَوْمَ ) * است يعنى هرگز نفع ندهد اين تمنا بشما چون كه واضح شد كه شما ستم كرديد بر نفسهاى خود و عدم نفع تمنا بشما * ( أَنَّكُمْ ) * به جهت آنست كه شما هستيد * ( فِي الْعَذابِ ) * در عذاب دوزخ * ( مُشْتَرِكُونَ ) * انبازان بسبب آنكه در سبب عذاب شريك يكديگر بوديد ، و بعضى گفته‌اند كه * ( أَنَّكُمْ ) * مرفوع المحل است بر فاعليت يعنى نفع ندهد شما را امروز اينكه انبازانيد يعنى اشتراك شما در عذاب سبب تخفيف عذاب از هيچ كدام نمىشود بلكه با وجود اشتراك هر يك از شما فوق طاقت خود به عذاب مبتلائيد بخلاف آنكه در دنيا باشتراك يكديگر در امور صعبه منتفع مىشديد و بتعاون همديگر در تحمل اعباء نفع مييافتيد و گويند كه بمعنى آنست كه اشتراك شما در عذاب موجب تسلى شما نمىشود و اگر چه جبلت انسانى از وقوع محنت بر عدوى خود تسلى مىيابد ،\r\nآورده‌اند كه چون حضرت رسالت صلى اللَّه عليه و آله و سلَّم بايمان قوم خود بسيار راغب بود و هر چند ايشان را بر دين اسلام بيشتر دعوت مينمود عناد و انكار ايشان افزونتر مىشد و از اين ممر تعب بسيار و ملال بيشمار به آن حضرت صلى اللَّه عليه و آله و سلَّم ميرسد حق سبحانه آيه فرستاد كه :\r\n40 - * ( أَ فَأَنْتَ ) * آيا تو اى محمّد * ( تُسْمِعُ الصُّمَّ ) * مىشنوانى كران را * ( أَوْ تَهْدِي الْعُمْيَ ) * و يا راه مىنمايى كوران را * ( وَمَنْ كانَ ) * و آن را كه باشد * ( فِي ضَلالٍ مُبِينٍ ) * در گمراهى هويدا و پيدا يعنى نميتوانى كه بشنوانى سخن حق را يا بنمايى طريق هدايت را به آنانى كه گوش و هوش ايشان از شنيدن سخن حق گرانست و ديده دل ايشان از ادراك راه حق تيره و بىنور و قادر نيستى بر هدايت جماعتى كه ضلالت و غوايت ايشان در كمال ظهور باشد بر وجهى كه آن بر هيچ عاقلى پوشيده و پنهان نباشد و عطف ضلالت بر عمى به جهت تغاير وصفين است و تنبيه بر تمكن ايشان در ضلالت و غوايت خلاصهء كلام آنست كه چون تو قدرت ندارى بر آنكه بطريق اجبار و اكراه ايشان را بدين اسلام درآرى ، پس بر ابلاغ اقتصار نماى و تعب بسيار بر خاطر عاطر خود راه مده كه ايشان مستوجب عقوبت و هلاكتاند .\r\n41 - * ( فَإِمَّا نَذْهَبَنَّ بِكَ ) * پس اگر ببريم ترا بجوار رحمت خود پيش از آنكه از ايشان انتقام كشى * ( فَإِنَّا مِنْهُمْ ) * بدرستى كه ما از ايشان * ( مُنْتَقِمُونَ ) * انتقام كشنده‌ايم به عذاب و نكال در دنيا و عقبى ، و ببايد دانست كه * ( فَإِمَّا ) * مزيده مؤكده بمنزلهء لام قسم است در استجلاب نون مؤكده و فايده تأكيد مبالغه است در تصديق قول مذكور ، و قوله :\r\n42 - * ( أَوْ نُرِيَنَّكَ ) * عطف است بر * ( نَذْهَبَنَّ ) * و تقدير كلام اينكه إن أردنا أن نريك يعنى اگر\r\n","description":"","footnote":"","page_name":" 248 ","page_number":248},
  {"content":"\r\nخواهيم كه بنمائيم به تو * ( الَّذِي وَعَدْناهُمْ ) * آنچه وعده داده باشيم ايشان را از عذاب و عقاب در زمان تو مثل قصه روز بدر * ( فَإِنَّا عَلَيْهِمْ ) * پس بدرستى كه ما بر عذاب كردن ايشان در حيات تو * ( مُقْتَدِرُونَ ) * تواناييم يعنى بهر حال ايشان معذب خواهند بود و بچنگال نكال ما گرفتار خواهند گشت يا در حيات تو و يا بعد از وفات تو ، مرويست كه چون آن حضرت را اخبار كردند از آنچه بعد از او واقع خواهد شد از فتن عظيمه و ملاحم شديده اثر اندوه و ملال بر جبين مبارك او ظاهر گشت و تا در حيات بود طلاقت وجه و اثر ضحك از او مشاهده نشد ، و طبرسى آورده كه جابر بن عبد اللَّه انصارى روايت كرده كه من در حجة الوداع حاضر بودم حضرت رسول خطاب باصحاب كرده فرموده كه\r\nلا الفينكم ترجعون بعدى كفارا يضرب بعضكم رقاب بعض\r\nبايد كه من شما را بعد از خود كافر نيابم يعنى بايد كه پس از من از دين برنگرديد و گردن يكديگر را بشمشير نزنيد پس فرمود كه\r\nأيم اللَّه لئن فعلتموها لتعرفننى فى الكتيبة التي تضاربكم\r\nيعنى سوگند ميخورم به خدا كه اگر بضرب رقاب يكديگر مشغول شويد بيابيد مرا در آن لشكرى كه با شما محاربه كنند ، پس در پس خود نگاه كرد امير المؤمنين را ديد گفت\r\nيا على يا على يا على\r\nبروايتى صد بار اين نام بزرگوار را تكرار فرمود ، جابر گفت فى الحال ديديم اثر وحى بر وى ظاهر گشت و خداى تعالى بر اثر آن اين آيه فرستاد كه فَإِمَّا نَذْهَبَنَّ بِكَ فَإِنَّا مِنْهُمْ مُنْتَقِمُونَ بعلى بن ابى طالب و آنچه در تفسير اهل البيت مذكور است\r\nفانا منهم منتقمون بعلى\r\nمؤيد قول مذكور است ، و چون كفار از اين وعيد و تهديد متنبه نشدند عناد را بيشتر كردند حق سبحانه رسول خود را فرمود كه چون ايشان با تو در اين مقامند .\r\n43 - * ( فَاسْتَمْسِكْ ) * پس چنگ در زن * ( بِالَّذِي أُوحِيَ ) * به آن چيزى كه وحى كرده شده است * ( إِلَيْكَ ) * بسوى تو از آيات و احكام اوامر و نواهى و ملازم آن باش * ( إِنَّكَ ) * بدرستى كه تو * ( عَلى صِراطٍ مُسْتَقِيمٍ ) * بر راه راستى كه اصلا اعوجاج و انحرافى در آن راه ندارد .\r\n44 - * ( وَإِنَّه ) * و بتحقيق كه آن موحى به يعنى قرآن * ( لَذِكْرٌ لَكَ ) * هر آينه شرفى است و عزتى مر تو را * ( وَلِقَوْمِكَ ) * و مر گروه تو را كه قريشند يا ساير امت * ( وَسَوْفَ تُسْئَلُونَ ) * و زود باشد كه پرسيده شويد اى بندگان از قيام نمودن به حق آن و تعظيم كردن احكام آن و بشكرگذارى آن مشغول شدن .\r\n45 - * ( وَسْئَلْ ) * و بپرس اى محمّد * ( مَنْ أَرْسَلْنا مِنْ قَبْلِكَ ) * از امم كسانى كه فرستاده بوديم پيش از تو * ( مِنْ رُسُلِنا ) * از فرستادگان خود يعنى از مؤمنان اهل كتاب كه علماى دين ايشان بودند استفسار نماى يا از جميع امم ايشان از يهود و نصارى سؤال كن كه * ( أَ جَعَلْنا ) * آيا گردانيده‌ايم يعنى فرموده‌ايم در كتب منزلهء ايشان كه * ( مِنْ دُونِ الرَّحْمنِ ) * بجز خداى آمرزندهء مهربان\r\n","description":"","footnote":"","page_name":" 249 ","page_number":249},
  {"content":"\r\n* ( آلِهَةً يُعْبَدُونَ ) * خدايان كه پرستيده شوند از اوثان و غير آن اين تفسير موافق قول اكثر مفسران است و مؤيد اين است آنچه در مصحف عبد اللَّه مسعود نوشته ( و اسئل الذين أرسلنا اليهم قبلك رسلنا ) و خلاصه كلام آنست كه از ايشان بپرس كه هيچ امر كرده‌ام بعبادت بتان و در هيچ ملتى از ملل ايشان پرستش كسى بدون خداى مقرر بوده ، مراد از اين استشهاد است باجماع جميع انبياء بر توحيد ، و صاحب كشاف آورده كه چون سؤال آن حضرت از رسل محالست پس آن بر سبيل مجاز است نه بر وجه حقيقت و مراد به آن نظر كردن است در اديان ايشان و تفحص از امر بعبادت اوثان در ملتى از ملل ايشان و آن حضرت را كافيست در اين مدعى نظر كردن در كتاب خدا كه متصف باعجاز است و مصدق كتب سابقه و متضمن اخبار خداى تعالى بعبادت اوثان بدون حجت و برهان كما قال وَيَعْبُدُونَ مِنْ دُونِ اللَّه ما لَمْ يُنَزِّلْ بِه سُلْطاناً و فراء گفته كه چون اهل كتاب خبر از كتب رسل ميدادند پس سؤال كردن از ايشان نازل منزلهء سؤال انبياء باشد ، و زهرى و سعيد بن جبير و ابن زيد گفته‌اند كه چون در شب معراج رسول صلى اللَّه عليه و آله و سلَّم را به آسمان بردند جميع رسل جمع شدند و در پس آن حضرت نماز گذاردند حق سبحانه اين آيه فرستاد و گفت بپرس از اين رسولان كه پيش از تو فرستاده بوديم كه من هيچ كس را امر كرده بودم بعبادت خدايانى كه غير از من باشند و حضرت چون كه اعلم ايشان بود از ايشان اين سؤال نكرد ، و چنان كه در بعضى آثار آمده كه جبرئيل از ميكائيل پرسيد كه پيغمبر صلى اللَّه عليه و آله و سلَّم از انبياء اين سؤال كرد ميكائيل فرمود كه يقين او از آن كاملتر و ايمان او از آن محكمتر است كه اين سؤال كند پس در اين صورت امر بر سبيل اباحت باشد نه وجوب و سنت ، محمد بن اسحق روايت كند از ابو اسحاق احمد بن محمد ثعلبى كه امام اصحاب حديث است و از رؤساى اهل سنت كه ابن عباس و عبد اللَّه مسعود از رسول صلى اللَّه عليه و آله و سلَّم روايت كردند كه چون شب معراج مرا به آسمان بردند و انبياء عليهم السّلام را جمع كردند و من با ايشان بنشستم فرشته اى آمد كه حضرت عزت ميفرمايد كه از اين پيغمبران بپرس كه ايشان را بچه چيز فرستاده‌اند رسول خطاب كرد بايشان كه\r\nعلى ما بعثتم\r\nشما بر چه چيز مبعوث شديد گفتند\r\nعلى ولايتك و ولايته على بن ابى طالب\r\nما را بدوستى تو و دوستى على عليه السلام فرستاده‌اند چه شما مولاى جميع اهل توحيديد و مقتداى همهء ايشان ، و چون اهل كتابين منتسب بموسى و عيسى عليهما السلام بودند از اينجهت بعد از سؤال از احوال رسل قصه ايشان را متصل ساخت به آن و فرمود :\r\n46 - * ( وَلَقَدْ أَرْسَلْنا مُوسى ) * و گويند كه قصه موسى در اينمقام به جهت مناقضه اينقولست كه لَوْ لا نُزِّلَ هذَا الْقُرْآنُ عَلى رَجُلٍ مِنَ الْقَرْيَتَيْنِ عَظِيمٍ و استشهاد بدعوت موسى بتوحيد و اخلاص و بعضى ديگر در وجه اتصال گفته‌اند كه چون قبل از اين ذكر حضرت رسالت صلى اللَّه عليه و آله و سلَّم بود و تكذيب\r\n","description":"","footnote":"","page_name":" 250 ","page_number":250},
  {"content":"\r\nقوم او پس از جهت تسليه و تطييب قلب آن حضرت حكايت قوم موسى و تكذيب او را بيان مىكند و ميگويد كه بدرستى كه ما فرستاديم موسى را * ( بِآياتِنا ) * با معجزات خود كه علامات روشن بودند بر صحت نبوت او * ( إِلى فِرْعَوْنَ وَمَلَائِه ) * بسوى فرعون و اشراف قوم او ، تخصيص اشراف بذكر با آنكه به غير ايشان نيز مبعوث بود به جهت تبعيت ما عداست بايشان * ( فَقالَ ) * پس گفت موسى عليه السّلام مر ايشان را * ( إِنِّي رَسُولُ رَبِّ الْعالَمِينَ ) * بدرستى كه من رسول رب عالميانم :\r\n47 - * ( فَلَمَّا جاءَهُمْ بِآياتِنا ) * پس آن هنگام كه آورد بايشان نشانهاى ما را چون عصا و يد بيضا و طوفان و جراد و قمل و ضفادع و خون و غير آن أَذاهُمْ آن وقت ايشان * ( مِنْها يَضْحَكُونَ ) * از آن مىخنديدند يعنى در اول حال كه مشاهدهء آن كردند بىآنكه تأمّل در آن كنند باستهزاء و سخريت آن مشغول شدند ، و بدانكه چون فعل مفاجات كه عاملست در اذا مقدر است و تقدير كلام اين كه فلما جاءهم بآياتنا فاجاؤا وقت ضحكهم منها پس اذا مفاجات در جواب * ( فَلَمَّا ) * واقع نشده باشد :\r\n48 - * ( وَما نُرِيهِمْ ) * و ما نمىنموديم ايشان را بر سبيل تعاقب و ترادف * ( مِنْ آيَةٍ ) * هيچ معجزه اى كه نشان صحت نبوت موسى باشد از طوفان و جراد و قمل و ضفادع و دم و طمس * ( إِلَّا هِيَ ) * مگر آنكه آن * ( أَكْبَرُ مِنْ أُخْتِها ) * بزرگتر بود از مانند آن كه پيش از او نموده بوديم يعنى مكر كه مختص بوده بنوعى از اعجاز كه به آن اعتبار مفضل بود بر اخت خود كه پيش از آن واقع شده بود ، و در كشاف آورده كه مراد آنست كه هر يك از آيات تسع از يكديگر اكبر بودند و در اقصى درجات اعجاز و اگر چه اين مستلزم فاضليت و مفضوليت هر يك از آنها است اما موجب تناقض نمىشود زيرا كه غرض از اينكلام آنست كه آيات تسع موصوف بودند با كبريت يعنى در فضل و كبر بر وجهى قريب يكديگر بودند كه مردمان در تفضيل هر يك از آنها مختلف الرأى بودند ، يعنى بعضى تفضيل آيهء طوفان بر جراد مينمودند و بعضى به عكس و برخى ضفادع را اكبر از غير آن مىدانستند و بعضى آيتى ديگر و على هذا القياس پس مراد وصف كل است بكل از قبيل رأيت رجالا بعضهم أفضل من بعض كه مراد افضليت هر يك از آنها است بر ديگرى ، پس بيان علت اراده آيات مىكند و مىگويد كه * ( وَأَخَذْناهُمْ بِالْعَذابِ ) * و گرفتيم ايشان را به عذاب قحط و جراد و ضفادع و غير آن * ( لَعَلَّهُمْ يَرْجِعُونَ ) * تا شايد كه بگروند ، يعنى باراده آنكه رجوع كنند از ملت باطله كه موصلست بهاويه و باز آيند بدين حق كه مرقات درجات عاليه است و مراد بتعلق ارادهء او سبحانه بفعل غير امر او است به آن و طلب ايجاد آن از روى اختيار نه بر وجه قسر و اضطرار القصه چون ايشان دانستند كه آن آيات عين عذاب ايشان است در مقام استغاثه درآمده :\r\n","description":"","footnote":"","page_name":" 251 ","page_number":251},
  {"content":"\r\n49 - * ( وَقالُوا ) * و گفتند يا موسى * ( يا أَيُّهَا السَّاحِرُ ) * اى مرد جادو يعنى عالم ماهر ، و ذكر آن به صورت سحر به جهت تعظيم بود چه علم سحر پيش ايشان علمى بزرگ و صفتى پسنديده بود ، و ميتواند بود كه معنى آن باشد كه اى مقدم در علم سحر و غالب بر تمام سحره ، و بعضى گفته‌اند كه تسميه موسى بساحر با وجود حالت مشاهده عذاب به جهت شدت شكيمه و فرط حماقت ايشان است ، يا آنكه چون هميشه موسى را به اين نام مىخواندند و در اين وقت نيز بطريق عادت قديم گفتند اى ساحر * ( ادْعُ لَنا ) * بخوان براى ما * ( رَبَّكَ ) * پروردگار خود را * ( بِما عَهِدَ ) * به آنچه عهد كرده است يعنى بعهدى كه او را است * ( عِنْدَكَ ) * نزديك تو و آن استجابت دعاى تست يا كمال ايمان و طاعت يا منصب نبوت چه هر يك از آن مستلزم اجابت دعا است يا ضامن شدن او برفع عذاب از هر كه مهتدى شود پس در كشف عذاب از ما دعا كن و او را بخوان * ( إِنَّنا لَمُهْتَدُونَ ) * بدرستى كه ما راه يافتگانيم يعنى اگر عذاب از ما مندفع شود به تو ايمان آريم و در طريق اهتداء سلوك نمائيم و اين منافات ندارد بتسميه موسى بساحر به جهت فرط شكيمه و شدت حماقت زيرا كه\r\nاين وعد و عهد كه معلق به شرط كشف عذابست بر سبيل استهزاء و سخريه بود و منوى الاخلاف و معزوم النكث چنان كه مىفرمايد كه :\r\n50 - * ( فَلَمَّا كَشَفْنا عَنْهُمُ الْعَذابَ ) * پس آن هنگام كه ببرديم و رفع كرديم از ايشان عذاب را بدعاى موسى * ( إِذا هُمْ يَنْكُثُونَ ) * همان زمان ايشان عهد بشكستند و از آنچه گفته بودند بر گشتند و به آن كار نبستند ، و بنا بر اين قول صدور لفظ بِما عَهِدَ از ايشان يا بر سبيل استهزاء است و يا بر تقدير حذف جمله فعليه ، يعنى بما زعمت أنّه عهد عندك ، و بر هر تقدير ما بين قول إِنَّنا لَمُهْتَدُونَ و قوله * ( كَشَفْنا ) * كلامى مطويست و تقدير آن اينست فدعا موسى و سأل ربه أن يكشف عنهم العذاب فكشف اللَّه عنهم ذلك فلما كشفنا الخ يعنى ايشان بعد از آنكه استدعاى كشف نمودند موسى دعا كرد و از خداى طلب كشف عذاب نمود از ايشان ، حق سبحانه كشف عذاب كرد از ايشان پس در حينى كه عذاب از ايشان مرتفع شد نقض عهد نمودند و چون فرعون اجابت دعاى موسى عليه السّلام و كشف عذاب مشاهده كرد و ترقى و اعتلاى او روز بروز معاينه نمود ترسيد كه مردم از او برگردند و بموسى بگروند و مملكت و سلطنت او روى بزوال نهد پس دام تلبيس گسترده دانه خداع در او تعبيه نمود و به اين وجه كه همهء قبطيان را در يك جا جمع كرد و بر بلندى برآمد و عرض عظمت و حشمت و بسط مملكت خود و اظهار مهانت و حقارت موسى نمود كما قال جل و علا :\r\n51 - * ( وَنادى فِرْعَوْنُ ) * و ندا كرد فرعون بنفس خود * ( فِي قَوْمِه ) * در ميان قوم خود ، و گويند كه منادى را امر كرد تا در ميان قوم به زبان او را ندا كرد * ( قالَ ) * گفت بهمهء ايشان * ( يا قَوْمِ ) *\r\n","description":"","footnote":"","page_name":" 252 ","page_number":252},
  {"content":"\r\nاى گروه من * ( أَ لَيْسَ لِي ) * آيا نيست مرا * ( مُلْكُ مِصْرَ ) * پادشاهى مصر از اسكندريه تا سرحد شام و روم ، و چون آب نيل بسيصد و شصت جوى منقسم بود و چهار جوى بزرگ از آن كه نهر الملك و نهر طولون و نهر دمياط و نهر تنيس ميگفتند در ميان باغ او از زير قصرها بدر مىرفت از اينجهت بعد از فخر كردن بپادشاهى خود افتخار نمود به اين جوىها و گفت * ( وَهذِه الأَنْهارُ ) * آيا نيست اين جوىهاى آب نيل * ( تَجْرِي مِنْ تَحْتِي ) * در حالى كه ميرود در زير قصرهاى من و ميتواند بود كه * ( هذِه ) * مبتدا باشد و * ( الأَنْهارُ ) * صفت آن و * ( تَجْرِي ) * خبر آن يعنى اين جوىها جارى مىشوند در زير قصر من و عطا گفته ( من تحتى ) بمعنى من يدى است يعنى اين جوىها در تحت تصرف منند و بفرمان من ميروند * ( أَ فَلا تُبْصِرُونَ ) * آيا نمىبينيد شما عظمت و حشمت مرا و ضعف و مذلت موسى را .\r\n52 - * ( أَمْ أَنَا خَيْرٌ ) * و اين * ( أَمْ ) * متصله است و تقدير كلام اينكه أ فلا تبصرون أم تبصرون فتعلمون أنّى خير منه ، پس معطوف محذوف گشته و * ( أَنَا خَيْرٌ ) * در موضع آن واقع شده از قبيل انزال سبب در منزل مسبب ، و ميتواند بود كه * ( أَمْ ) * منقطعه باشد كه بمعنى بل و همزه است و ذكر آن به جهت تقرير و تثبيت كلام ، پس حقيقت معنى آنست كه چون بر شما ظاهر شد شوكت و ابهت و عظمت ملك من پس نه چنان است كه موسى از من ارفع باشد بلكه من بهترم * ( مِنْ هذَا الَّذِي ) * از اين كس كه در ملك من * ( هُوَ مَهِينٌ ) * او خوار و بيمقدار است :\r\n* ( وَلا يَكادُ يُبِينُ ) * و نزديك نيست كه روشن سازد سخن را يعنى به جهت بستگى زبان سخن را بر وجهى اداء نميتواند كرد كه مفهوم شود ، مراد آنست كه موسى با اينكه عدد و عدد از او مفقود است و اسباب ملك و سياست و سلطنت از او مسلوب طلاقت لسان و فصاحت بيان كه مستلزم كمال رجالست نيز ندارد پس چگونه او را رتبهء آن باشد كه با من لاف برابرى زند و دعوى نبوت كند و از بعضى مفسران منقولست كه حق سبحانه در حينى كه موسى عليه السّلام را پيش فرعون ميفرستاد عقده را از زبان او برداشته بود چنان كه سؤال وَاحْلُلْ عُقْدَةً مِنْ لِسانِي و جواب قَدْ أُوتِيتَ سُؤْلَكَ يا مُوسى مخبر است بر آن پس مراد فرعون از اينقول اخبار بود از لكنتى كه پيش از اين داشت ، و گويند كه قوم فرعون موسى عليه السّلام را پيش از رسالت بر اينوجه ديده و دانسته بودند و از رفع عقده خبر نداشتند و فرعون از اين معنى با خبر بود از اين جهت ذكر عقده را سبب تنفير ايشان گردانيد از او و از روى اهانت اظهار اين معنى نمود بر ايشان ، و جبائى گفته كه بعد از رفع لكنت اندك ثقلى از آن باقى مانده بود از آن جهت فرعون او را به اين سرزنش كرد ، و چون آن زمان چنين بود كه هر كه را پيشواى خود مىگردانيد دستوانهاى طلا در دست او ميكردند و طوق زر در گردن او قلاده مىساختند از\r\n","description":"","footnote":"","page_name":" 253 ","page_number":253},
  {"content":"\r\nاين جهت فرعون بعد از اظهار شوكت و حشمت خود و وصف موسى بمذلت و حقارت و قلت اعضاء و انصار با قوم خود گفت كه اگر موسى راست ميگويد كه از نزد خداى بسيادت و رياست قوم نامزد شده .\r\n53 - * ( فَلَوْ لا أُلْقِيَ عَلَيْه ) * پس چرا افكنده نشد بر او * ( أَسْوِرَةٌ مِنْ ذَهَبٍ ) * دستوانها از زر و سيم يعنى چرا خدا او را دستوانه زرين نداد * ( أَوْ جاءَ ) * يا چرا نيامده‌اند * ( مَعَه الْمَلائِكَةُ ) * با او فرشتگان * ( مُقْتَرِنِينَ ) * در حالتى كه پيوستگان باشند به او براى اعانت او چه هر پادشاهى كه ايلچى بجايى مىفرستد جمعى را از خواصّ خدم به خدمت او نامزد مىكند تا معاون و مصدق او باشند پس چگونه جايز باشد كه خداى تعالى مردى درويش را بىيار و مددكار برسالت فرستد ؟\r\n54 - * ( فَاسْتَخَفَّ ) * پس سبك عقل يافت فرعون به اين مقدمات واهيه و تسويلات ركيكه و تخيلات فاسده * ( قَوْمَه ) * گروه خود را در اطاعت خود يا طلب خفت و لينت كرد از ايشان در مطاوعت كردن و منقاد شدن به او * ( فَأَطاعُوه ) * پس فرمان بردند او را و از متابعت موسى عليه السّلام بالكليه روى بر تافتند * ( إِنَّهُمْ كانُوا ) * بدرستى كه ايشان يعنى قبطيان بودند * ( قَوْماً فاسِقِينَ ) * گروهى بيرون رفتگان از دايرهء عبوديت خداى و فرمانبردارى او بلكه خارج از طريق عقل كه بسبب مال فانى فرعون را بر موسى ترجيح داده تبعيت او اختيار كردند .\r\n55 - * ( فَلَمَّا آسَفُونا ) * پس آن هنگام كه بسيار غضبناك و خشمناك ساختند ما را بافراط نمودن در عناد و عصيان و اسراف كردن در مكابره و طغيان * ( انْتَقَمْنا مِنْهُمْ ) * كينه كشيديم از ايشان از براى اولياى خود ، مراد بغضب و رضاى خداى ارادهء تعذيب مجرمان است و اثابهء مطيعان ، و بعضى گفته‌اند كه چون اسف بمعنى حزن است و آن بر خداى جايز نيست پس مراد به * ( آسَفُونا ) * آسفوا رسلنا است بر حذف مضاف يعنى چون خشمناك ساختند رسولان ما را ما انتقام كشيديم از ايشان * ( فَأَغْرَقْناهُمْ أَجْمَعِينَ ) * پس غرق ساختيم همهء ايشان را در دريا .\r\n56 - * ( فَجَعَلْناهُمْ ) * پس گردانيديم ايشان را * ( سَلَفاً ) * قدوهء كافرانى كه بعد از ايشان بوجود آيند يعنى ايشان را پيشرو مشركان آينده گردانيديم تا اقتداء بايشان كنند در استحقاق مثل عقاب ايشان ، قتاده گفته كه مراد آن است كه ايشان را پيشرو دوزخيان ساختيم * ( وَمَثَلًا لِلآخِرِينَ ) * و گردانيديم ايشان را مثلى ساير و جارى براى پسينيان تا آن را باز گويند و از قصهء عجيبه ايشان عبرت گيرند و پندپذير شوند ، و از آن جمله نظر كنند در آنكه هر كه به چيزى تفاخر كند سبب هلاكت او همان باشد چه فرعون به آب نيل فخر كرد به همان آب غرق شد ، آورده‌اند كه چون حضرت رسالت صلى اللَّه عليه و آله و سلَّم آيه إِنَّكُمْ وَما تَعْبُدُونَ مِنْ دُونِ اللَّه حَصَبُ جَهَنَّمَ بر قريش خواند ايشان بسيار در غضب شدند عبد اللَّه بن زبعرى گفت اى محمّد اين مخصوص ما و آلههء ما است يا جميع امم در اين حكم شريكند\r\n","description":"","footnote":"","page_name":" 254 ","page_number":254},
  {"content":"\r\nحضرت فرمود\r\nهو لكم و لآلهتكم و لجميع الامم\r\nاين شما راست و آلههء شما و جميع امم مشركه او گفت كه ( خصمتك برب الكعبة ) بخداى كعبه كه من خصم تو شدم در اين امر آن گه گفت نه تو دعوى ميكنى كه عيسى بن مريم پيغمبر خداست و هميشه بمدح خوانى و ثنا گستردى او و امت او اقدام مىنمايى و تو ميدانى كه نصارى او را و عزيز را ميپرستند و بعبادت ملائكه نيز ارتكاب مينمايند پس اگر اينجماعت از اهل دوزخ باشند ما راضييم كه با آلههء خود در جوار ايشان باشيم پس جميع قريش از شنيدن اين مقال خوشحال شدند و بآواز بلند بخنده درآمدند و تصور كردند كه پيغمبر صلى اللَّه عليه و آله و سلَّم به اين ملزم شد در حال جبرئيل آمد و اين آيه آورد كه :\r\n57 - * ( وَلَمَّا ضُرِبَ ابْنُ مَرْيَمَ مَثَلًا ) * و چون زده شد بپسر مريم مثلى يعنى ابن زبعرى چون عيسى را مثل زد و مجادله كرد با تو بپرستش ترسايان او را * ( إِذا قَوْمُكَ ) * آن گاه قوم تو يعنى كفار قريش از روى استهزاء و سخريت * ( مِنْه يَصِدُّونَ ) * از آن مثل آواز بلند برداشتند و آغاز فرح و خوشحالى كردند .\r\n58 - * ( وَقالُوا ) * و گفتند * ( آلِهَتُنا خَيْرٌ ) * آيا خدايان ما بهترند * ( أَمْ هُوَ ) * يا عيسى هر گاه او حصب جهنم باشد گو ايشان نيز باشند * ( ما ضَرَبُوه ) * نزدند آن مثل را * ( لَكَ ) * براى تو * ( إِلَّا جَدَلًا ) * مگر براى خصومت كردن و ستيزه نمودن نه براى تميز حق از باطل * ( بَلْ هُمْ ) * بلكه ايشان در جميع احوال * ( قَوْمٌ خَصِمُونَ ) * گروهىاند شديد الخصومة و حريص بر لجاجت چه مراد حق سبحانه به ما تَعْبُدُونَ و مقصود حضرت از\r\nهو لكم و لالهتكم و لجميع الامم\r\nاصنام است نه غير آن و محالست كه مقصود خدا و رسول و انبياء و ملائكه باشند ابن زبعرى به جهت خداع و خبث باطن و حب جدال و مكابره و مغالبه چون كلام خدا و رسول را ديد كه لفظ آن محتمل عموم است با آنكه عالم بود كه مراد به آن أصنام است نه غير آن صرف معنى آن نمود بشمول و عموم و آن را حمل كرد بهر معبودى كه ما سواى او سبحانه است و حضرت رسالت صلى اللَّه عليه و آله و سلَّم چون دانست كه مباحثهء او عين عناد و محض مجادله است در جواب آن ساكت شد و هيچ در مقابل آن نگفت تا آنكه حق سبحانه در جواب آن فرمود كه إِنَّ الَّذِينَ سَبَقَتْ لَهُمْ مِنَّا الْحُسْنى و به اين اعلام ايشان نمود كه آيه مخصوص است باصنام ، و ديگر آنكه ظاهر قول وَما تَعْبُدُونَ از براى غير ذوى العقول است پس شامل عقلا باشد ، و نيز متبادر از قول لجميع الامم آنست كه از براى مشركان باشد نه معبودان ايشان ، و قولى در سبب نزول آيه آنست كه حضرت رسول صلى اللَّه عليه و آله و سلَّم با صناديد قريش گفت كه هيچ خيرى نيست در آنكه آن را بدون خداى ميپرستيد جمعى گفتند كه عيسى عليه السّلام معبود ترسايان است و تو دعوى ميكنى كه او بندهء صالح است پس در وى هيچ خيرى نباشد قريش از اين سخن فرياد بركشيدند و گمان بردند كه حضرت\r\n","description":"","footnote":"","page_name":" 255 ","page_number":255},
  {"content":"\r\nاز اين سخن ملزم گشت اين آيه نازل گشت و بعضى گويند كه قريش به حضرت رسالت صلى اللَّه عليه و آله و سلَّم گفتند كه عيسى مخلوق است و معبود نصارى پس روا باشد كه آلههء ما نيز مخلوق باشند اين آيه نازل شد ، و در بعضى ديگر از تفاسير مذكور است كه چون آيه إِنَّ مَثَلَ عِيسى عِنْدَ اللَّه كَمَثَلِ آدَمَ فرود آمد كفار گفتند كه ما در هدايت از نصارى در پيشيم زيرا كه ايشان آدمى را پرستش مينمايد و ما ملائكه را و بنا بر اينقول مراد ايشان از * ( آلِهَتُنا خَيْرٌ أَمْ هُوَ ) * تفضيل آلههء خودشان باشد بر عيسى و بعضى گويند كه مشركان گفتند كه چون رواست كه حضرت عيسى عليه السّلام پسر خدا باشد چرا نتواند بود كه ملائكه دختران وى باشند اين آيه آمد ، و بنا بر اين همزهء استفهام مشعر باشد بر ترديد ايشان در تفضيل عيسى عليه السّلام و ملائكه ، و نزد بعضى آنست كه چون رسول مدح عيسى و مادرش كرد كفار گفتند كه محمّد ميخواهد كه ما نيز وى را پرستش نمائيم چنان كه ترسايان عيسى را مپرستند پس اين آيه آمد و بنا بر اين ضمير * ( هُوَ ) * راجع به حضرت رسالت صلى اللَّه عليه و آله و سلَّم باشد ، و در تفسير اهل البيت عليهم السّلام از امير المؤمنين عليه السّلام نقل كرده‌اند كه آن حضرت فرمود كه روزى نزد رسول آمدم و او در ميان جمعى از صناديد قريش نشسته بود چون مرا بديد زمانى در من نگاه كرد و فرمود كه\r\nيا على انما مثلك فى هذه الامة كمثل عيسى ابن مريم أحبه قوم و أفرطوا فى حبه فهلكوا و أبغضه قوم و أفرطوا فى بغضه فهلكوا و اقتصد فيه قوم فنجوا\r\nاى على جز اين نيست كه مثل تو در اين امت همچو مثل عيسى است كه قومى وى را دوست داشتند و در دوستى او غلو كردند و اذعان بالوهيت او كردند هلاك گشتند و گروهى وى را دشمن داشتند و در دشمنى وى افراط كردند و او را دشنام دادند و سخنان لا طايل و كلمات بىحاصل در حق او گفتند و ايذاء و آزار به او رسانيدند هلاك شدند و قومى در طريق اقتصاد سلوك نمودند نجات يافتند ، و حال تو اى على در اين امت نيز چنين است زيرا كه طائفه اى ترا بالوهيت اذعان كنند و فرقه اى از اين امت تو را دشمن دارند و در حق تو سخنان بيهوده و كلمات ناپسنديده و عبارات ناانديشيده گويند پس هلاكت طائفهء اولى در جانب افراط باشد و هلاكت فرقهء ثانيه در طرف تفريط ، و چون قريش اينسخن بشنيدند بر ايشان گران آمد و بنياد تغامز كردند و بخنديدند و گفتند محمّد پسر عم خود را تشبيه بانبياء مىكند اين آيه نازل گشت كه چون بعيسى مثلى زده شده يعنى چون على را مماثل عيسى گردانيدى قوم تو از سفاهت خويش قول ترا ضعيف انگاشتند و از غايت حسد كلام ترا غير صحيح پنداشتند و خداى تعالى عالم است بر تغامز ايشان و عدم تصديق ايشان بمقالهء تو پس گفتند هر گاه على مماثل عيسى باشد خدايان ما از عيسى بهتر خواهند بود و بيان نكردند اينكلام را مگر به جهت جدال و عناد ، و نيز از ائمه هدى عليهم السّلام منقولست كه چون رسول در جنگ سلاسل در حق امير المؤمنين\r\n","description":"","footnote":"","page_name":" 256 ","page_number":256},
  {"content":"\r\nعليه السّلام فرمود كه\r\nو اللَّه لو لا أن أشفق أن يقول فيك طوائف من امتى ما قالت النصارى فى المسيح ابن مريم لقلت اليوم فيك مقالا لا تمر بملإ من امتى الا أخذوا التراب من تحت قدميك و يستشفون به\r\nبخداى كه اگر نه آن بودى كه ميترسم از آنكه جماعتى از امت من در حق تو آن گويند كه ترسايان در حق عيسى ابن مريم ميگويند من امروز در حق تو سخنى گفتمى كه به هيچ گروه نگذشتى الا كه خاك قدم تو بر گرفتندى و به آن طلب شفا كردندى ، منافقان چون اينكلام از سيد انام شنيدند گفتند ( ما رضي لابن عمه مثلا الا بالمسيح ابن مريم ) راضى نيست محمّد كه پسر عم خود را مثلى زند الا بعيسى ابن مريم حق سبحانه اين آيه فرستاد ، و در روايت آمده كه چون اين آيه نزول يافت حضرت رسالت پناه جماعت قريش را بخواند و فرمود\r\nأكفرتم بعد الاسلام\r\nايشان سوگند خوردند كه يا رسول اللَّه ما در اين امر چيزى نگفتيم كه موجب استخفاف شما باشد و از ما بىادبى واقع نشد پس جبرئيل نازل شد اين آيه آورد كه يَحْلِفُونَ بِاللَّه ما قالُوا وَلَقَدْ قالُوا كَلِمَةَ الْكُفْرِ وَكَفَرُوا بَعْدَ إِسْلامِهِمْ و بعد از آن در وصف عيسى اين آيه را بر پيغمبر خواند كه :\r\n59 - * ( إِنْ هُوَ ) * نيست عيسى * ( إِلَّا عَبْدٌ أَنْعَمْنا عَلَيْه ) * مگر بنده اى كه منت نهاده‌ايم بر او بمنصب رسالت و بآفريدن او بدون پدر * ( وَجَعَلْناه مَثَلًا ) * و گردانيديم او را داستانى غريب و عجيب كه مثلى ساير است * ( لِبَنِي إِسْرائِيلَ ) * مر فرزندان يعقوب را يعنى ولادت او بدون پدر قصه ايست كه در غرابت مثلى امت كه جارى شده در ميان بنى اسرائيل\r\nپس به جهت تنبيه بر كمال قدرت خود ميفرمايد كه :\r\n60 - * ( وَلَوْ نَشاءُ ) * و اگر خواهيم يعنى اگر حكمت و مصلحت ما تقاضا كند * ( لَجَعَلْنا ) * هر آينه گردانيم * ( مِنْكُمْ ) * از شما * ( مَلائِكَةً ) * فرشتگان را ، يعنى شما را هلاك سازيم و بدل شما فرشتگان را بياريم تا ايشان * ( فِي الأَرْضِ يَخْلُفُونَ ) * در زمين از پى درآيند شما را هم چنان كه اولاد شما بعد از شما ، و گويند معنى آنست كه اگر اراده ما باشد توليد ملائكه نمائيم از شما تا در عقب شما بمانند يا شما را ملائكه سازيم چه تغيير بنيهء بشريت به بنيهء ملكيت نزد قدرت ما در كمال آسانى است ، مراد آنست كه حال عيسى اگر چه عجيب و غريبست ليكن خداى تعالى قادر است بر چيزى كه اعجب از آن باشد از اهلاك همهء شما و ابدال ملائكه بجاى شما يا از توليد ايشان از شما همچو توليد عيسى از انثى بدون پدرى تا شما بسبب آن ابدال و تحويل عارف شويد بقدرت باهره و بدانيد كه ملائكه همچون شما متصفند بصفت امكان و بوسيلهء اين عالم شويد به اينكه ذات قديم او متعالى است از انتساب ملائكه به او .\r\n61 - * ( وَإِنَّه ) * و بدرستى و بتحقيق كه عيسى * ( لَعِلْمٌ لِلسَّاعَةِ ) * هر آينه آن چيزيست\r\n","description":"","footnote":"","page_name":" 257 ","page_number":257},
  {"content":"\r\nكه به آن دانسته شود نزديك شدن قيام قيامت چه نزول او از آسمان يكى از اشراط قرب قيامتست و از جملهء علامات آن ، و در حديث آمده كه عيسى بعد از تسلط دجّال از آسمان فرود آيد در زمين مقدسه نزديك منارهء بيضاء بر بالاى كوهى كه آن را افيق خوانند و دو جامهء مصرى پوشيده باشد و موى سر او ( 1 ) با دهانت و طراوت بود و هر دو كف دست خود را بر بالهاى دو فرشته نهاده و هر دو رخسارهء مباركش غرق عرق گشته بمرتبه اى كه چون سر در پيش افكند قطرات از رويش ريزان گردد و چون سر بالا كند قطرها بر روى وى بسان مرواريد روان شود و نفس او بهر كافر كه رسد بميرد و هر جا كه چشم وى بر آن افتد نفس وى به آن رسد پس در طلب دجال روان گردد و در باب لد كه موضعى است در ولايت شام به دو رسد و در دست او حربه اى باشد او را بر او زند و او را بكشد پس حضرت صاحب الامر عليه السّلام خروج نمايد و عيسى همهء خنازير را بقتل رساند و كسر صليب و اصنام نمايد و بيع و كنايس را خراب كند و همهء نصارى را بقتل رساند مگر جماعتى كه ايمان آرند ، پس ببيت المقدس آيد و صاحب الامر صلوات اللَّه عليه در نماز صبح و بروايتى در نماز عصر باشد اشاره به او كند كه پيشتر آى و امامت نماى او دست مبارك صاحب الامر بگيرد و گويد تو اوليترى كه نايب پيغمبر آخر الزمانى ، و در صحيح مسلم از ابن جريح روايت كند كه او گفت كه ابو زبير به من خبر داد كه من از جابر بن عبد اللَّه شنيدم كه او گفت\r\nسمعت النبى صلى اللَّه عليه و آله و سلم يقول ينزل عيسى ابن مريم فيقول اميرهم تعال صل لنا فيقول لا ان بعضكم على بعض امراء يكرم به اللَّه هذه الامة\r\nيعنى شنيدم از پيغمبر صلى اللَّه عليه و آله و سلَّم كه عيسى نزول كند از آسمان پس امير ايشان كه صاحب الزمانست به او گويد كه بيا و از براى ما در نماز امامت كن از قبول اين امتناع نمايد و گويد بعضى از شما بر بعضى اميريد يعنى منصب امامت و امارت مخصوص بشما است و حق سبحانه اين را سبب تعظيم و تكريم اين امت مرحومه گردانيده پس تو امامت كن و من اقتداء به تو كنم ، و در حديث ديگر واقع شده كه ( كيف أنتم اذا نزل فيكم ابن مريم و امامكم منكم ) چگونه باشد شما را در آن روزى كه پسر مريم در ميان شما نزول كند و امام شما از شما باشد كه امت منيد يعنى از اولاد اطهار من امامت شما كند نه عيسى عليه السّلام .\r\nالقصه عيسى در نماز اقتداء به آن حضرت كند و بعد از آن از آنجا بيرون آيند پس يأجوج و مأجوج خروج كنند و عيسى مؤمنان را بكوه طور برد و در آنجا متحصن گردد ، غرض چون معلوم\r\n\r\n","description":"","footnote":"\r\n( 1 ) * ( وَإِنَّه لَعِلْمٌ لِلسَّاعَةِ ) * مفسرين را در بيان مرجع اين ضمير سه قولست يكى آنكه ضمير * ( إِنَّه ) * راجعست به حضرت عيسى عليه السلام و حمل حدث * ( لَعِلْمٌ ) * بر ذات ( عيسى ) از باب مبالغه است يعنى بودن عيسى عليه السلام مما يعلم به الساعة بحديست كه گويى نفس علم است و بودن عيسى عليه السلام دليل ساعت ، بدان وجهست كه مرحوم مؤلف نقل نموده و ممكنست گفته شود : پيدايش عيسى بدون پدر و هم زنده كردن وى مردگان را دليلست بر صحت بعث و قيامت و قول دوم و سوم آنست كه ضمير راجع بقرآنست با تفاوتى كه بين اين دو قول وجود دارد فراجع الى مجمع البيان\r\n","page_name":" 258 ","page_number":258},
  {"content":"\r\nشد كه ظهور عيسى عليه السّلام از علامت قرب قيامت است * ( فَلا تَمْتَرُنَّ بِها ) * پس شك مكنيد و جدل منمائيد بآمدن قيامت * ( وَاتَّبِعُونِ ) * و پيروى كنيد مرا يعنى تابع رسول من شويد ، و گويند كه اين قول رسول صلى اللَّه عليه و آله و سلَّم است كه حضرت عزت امر به او نموده و به آنكه قوم خود را بتبعيت خود دعوت كن و بگوى كه * ( هذا ) * اينكه مر شما را به اين دعوت ميكنم * ( صِراطٌ مُسْتَقِيمٌ ) * راه راستست كه سالك در آنجا هرگز گمراه نگردد ، و از حسن روايت است كه ضمير * ( إِنَّه ) * راجع به قرآن است و معنى آنست كه قرآن آن چيزيست كه به آن ساعت قيامت دانسته مىشود زيرا كه حق سبحانه در او بيان آن كرده و اعلام بندگان نموده ، و از ابو مسلم منقولست كه معنى بر اينوجه است كه به قرآن دانسته شده قيام قيامت زيرا كه آخرين كتاب آسمانيست كه بپيغمبر آخر الزمان نازل گشته و قول اول اصح و اشهر است ، و چون شيطان دشمن عظيمست در اغواء و اضلال بندگان و در اضلال ايشان از صراط مستقيم و طريق قويم از اينجهت بعد از امر مردمان بتبعيت طريق مستقيم بر سبيل مبالغه و تأكيد نهى ايشان كرده از طاعت ايشان و فرموده كه :\r\n62 - * ( وَلا يَصُدَّنَّكُمُ الشَّيْطانُ ) * و البته بايد كه باز ندارد شما را شيطان از سلوك راه راست بوسوسه و اغواء يعنى بايد كه متابعت او نكنيد و قدم از راه مخالفت او بيرون ننهند * ( إِنَّه لَكُمْ ) * بدرستى كه شيطان مر شما را * ( عَدُوٌّ مُبِينٌ ) * دشمنى است آشكارا و هويدا و به جهت فرط عداوت اوست كه شما را از نزهتگاه جنان بيرون كرده بزندان محنت و بليت اين جهان مبتلا ساخت پس به هيچ وجه تابع وساوس او مشويد تا شما را به آتش نيران و اصناف عقوبت آن جهان گرفتار نگرداند ، آن گه مردمان را اخبار نمايد از احوال عيسى عليه السّلام در حينى كه مبعوث شده بود بر امت خود و اعلام ميفرمايد ايشان را از اعتراف او بعبوديت خود تا از معبوديت او تبرى جسته بتوحيد او سبحانه معترف شوند و ميگويد كه :\r\n63 - * ( وَلَمَّا جاءَ عِيسى ) * و هنگامى كه آمد عيسى * ( بِالْبَيِّناتِ ) * بحجج بينه و معجزات واضحه يا آيات انجيل و احكام اوامر و نواهى حضرت ملك جليل * ( قالَ ) * گفت مر بنى اسرائيل را * ( قَدْ جِئْتُكُمْ ) * بتحقيق آمده‌ام بشما * ( بِالْحِكْمَةِ ) * بشريعتى مشتمل بر حكمت و مصلحت * ( وَلأُبَيِّنَ لَكُمْ ) * و براى آنكه بيان كنم و هويدا سازم براى شما * ( بَعْضَ الَّذِي تَخْتَلِفُونَ فِيه ) * بعضى از آنچه اختلاف ميكنيد در آن يعنى آن اختلاف را كه متعلق باشد بامور دين كه مناط تكليف است نه اختلاف كه تعلق به دنيا داشته باشد و خارج از دايره تكليف ، و گويند كه مراد آنست كه من احكامى را كه شما در او اختلاف ميكنيد بيان ميكنم نه همهء احكام شرايع چه غير احكام مختلفه در تورية مضرح و مبين است و اصلا احتياج به تبيين و توضيح ندارد و وجه اول اوضح است چه وجه\r\n","description":"","footnote":"","page_name":" 259 ","page_number":259},
  {"content":"\r\nثانى گاهى صحيح است كه * ( بَعْضَ الَّذِي ) * نه بر وجه اضافه باشد بلكه به صورت صفت باشد مگر در صورتى كه اضافه بيانيه باشد ، القصه عيسى عليه السّلام گفت با ايشان كه چون من برأى شما تبيين احكام دينيه ميكنم * ( فَاتَّقُوا اللَّه ) * پس بترسيد از عذاب خداى باجتناب نمودن از معصيت * ( وَأَطِيعُونِ ) * و فرمان بريد مرا در آنچه بشما ميرسانم از جانب حضرت عزت .\r\n64 - * ( إِنَّ اللَّه ) * بدرستى كه خداى كه بفرمودهء او احكام شريعت را بشما امر ميكنم * ( هُوَ رَبِّي ) * او آفريدگار منست * ( وَرَبُّكُمْ ) * و آفريدگار شما * ( فَاعْبُدُوه ) * پس پرستش كنيد او را بيكتايى و يگانگى * ( هذا صِراطٌ مُسْتَقِيمٌ ) * اينست راه راست كه اصلا سمت اعوجاج و انحراف نپذيرد و مفضى جنت و درجهء رفيعه باشد .\r\n65 - * ( فَاخْتَلَفَ الأَحْزابُ ) * پس اختلاف كردند جماعتى كه فرق متعدده شدند بعد از عيسى عليه السّلام چون يعقوبيه و نسطوريه و ملكانيه و مرقوسيه و شمعونيه * ( مِنْ بَيْنِهِمْ ) * از ميان آنهايى كه مخاطب عيسى بودند در قول قَدْ جِئْتُكُمْ بِالْحِكْمَةِ يعنى آن احزاب مختلفه از جمله كسانى بودند كه عيسى عليه السّلام مبعوث شده بود بر ايشان * ( فَوَيْلٌ لِلَّذِينَ ظَلَمُوا ) * پس واى بر آن كسانى كه ستم كرده‌اند از اين احزاب * ( مِنْ عَذابِ يَوْمٍ أَلِيمٍ ) * از عذاب روزى كه دردناك است عذاب آن يعنى روز قيامت ، وضع مظهر در موضع مضمر به جهت تصريح است در علت عذاب و مبالغه در وعيد احزاب پس به جهت زيادتى تهديد ايشان ميفرمايد كه :\r\n66 - * ( هَلْ يَنْظُرُونَ ) * انتظار نميكشند احزاب بعد از ورود رسل و قرآن * ( إِلَّا السَّاعَةَ ) * مگر قيامت را * ( أَنْ تَأْتِيَهُمْ بَغْتَةً ) * آنكه بيايد بايشان ناگهان ، اين بدل ساعت است يعنى منتظر نيستند مگر آمدن قيامت را بايشان از روى فجأة * ( وَهُمْ لا يَشْعُرُونَ ) * و ايشان ندانند آمدن آن را بسبب غفلت و مشغولى ايشان بامور دنيويه و انكار ساعت قيامت ، و چون اتيان قيامت بر سبيل فجاءت ممكن است كه نسبت بفطن نيز باشد پس ذكر * ( بَغْتَةً ) * مؤدى معنى * ( لا يَشْعُرُونَ ) * نباشد و موجب استغناى او از آن نشود .\r\n67 - * ( الأَخِلَّاءُ ) * كسانى كه در دنيا دوستان يكديگر بوده باشند * ( يَوْمَئِذٍ ) * در آن روز * ( بَعْضُهُمْ لِبَعْضٍ عَدُوٌّ ) * بعضى از ايشان مر بعضى را دشمن باشند * ( إِلَّا الْمُتَّقِينَ ) * مگر پرهيز - كاران از اهل ايمان كه ايشان در قيامت نيز دوستان يكديگر باشند براى آنكه دوستى كافران در دنياى براى معاونت يكديگر بوده باشد بر كفر و معصيت و در آن روز به جهت آن محبت و خلت معذب شوند ، پس دشمن يكديگر گردند كما قال : وَيَلْعَنُ بَعْضُكُمْ بَعْضاً و مؤمنان چون دوستى ايشان براى طاعت خدا بوده باشد و به جهت آن بدرجهء اعلى و مرتبه عظمى رسند پس دوستى ايشان\r\n","description":"","footnote":"","page_name":" 260 ","page_number":260},
  {"content":"\r\nبه حال خود بماند و از اينجا است كه رسول صلى اللَّه عليه و آله و سلَّم فرمود كه\r\nأحب فى اللَّه و أبغض فى اللَّه\r\nدوستى و دشمنى در راه خدا كن ، و مروى است كه امير المؤمنين عليه السّلام بعد از تلاوت اين آيه فرمود كه چون دو مؤمن با هم در دنيا دوستى كنند و يكى به جوار رحمت خداى رود گويد فلان دوست من بود و مرا بطاعت تو و اطاعت انبياى تو امر ميفرمود و در اوامر ترغيب من ميكرد و از مناهى زجر مينمود نظر لطف از او وامگير و هم چنان كه مرا هدايت نمودى او را بطريق هدايت مستقيم دار ، و هم چنان كه مرا گرامى داشت او را بمكرمت عميم خويش نوازش فرما ، و چون دو كافر و فاسق با يكديگر دوستى كنند و يكى از آنها پيش از ديگرى پيش خداى رود گويد فلان كس مرا از طاعت و عبادت تو منع ميكرد و بر فسق و معصيت تحريص مينمود و مىگفت كه ما را رجوعى و بازگشتى به خدا نخواهد بود نظر لطف از او بردار و بانواع عذاب و اصناف عقاب او را معذب و معاقب ساز ، و بدانكه خلت در ميان نوع بنى آدم از چهار وجه بيرون نيست دوى از آن مستحسن است و مثمر سعادت سرمدى و دو مذموم و منتج شقاوت ابدى ، آن دو كه مستحسناند يكى خلت حقيقت است كه آن را محبت روحانيه خوانند و استناد آن بتناسب ارواح است و تعارف آن ، چون محبت انبياء و اولياء و شهداء و اصفياء با يكديگر دوم محبت قلبيه و آن مستند است بتناسب اوصاف كامله و اخلاق فاضله چون محبت صلحاء و اتقياء در حق يكديگر و دوستى امم با انبياء و ائمه هدى عليهم السّلام و اما آن دو محبت كه مذمومند يكى بسبب تيسير مصالح است چون محبت تجار و صاع و دوستى خدام با مخاديم و ارباب حاجات باغنياء دوم محبت نفسانيه و استناد آن بلذات حسيه و مشتهيات نفسيه است و چون كه در قيامت اسباب اين دو نوع محبت مفقود باشد و غرض و غايت آن بحصول نرسد آن محبت زوال پذير شود و بدشمنى مبدل گردد پس بايد كه مقصود اهل ايمان از خلت و محبت محض رضاى الهى باشد و غير مشوب بمقاصد دنيوى تا روز حساب به اين خطاب مستطاب سرافراز شوند كه :\r\n68 - * ( يا عِبادِ ) * اى بندگان من * ( لا خَوْفٌ عَلَيْكُمُ ) * هيچ ترسى و هراسى نيست بر شما * ( الْيَوْمَ ) * در اين روز از ديدن مكاره و نواقص * ( وَلا أَنْتُمْ تَحْزَنُونَ ) * و نه شما اندوهگين و غمگين شويد بفوت آمال و مقاصد ، پس در صفت ايشان ميفرمايد كه آن بندگان من كه بدولت اين نداى غم زداى مشرف شوند .\r\n69 - * ( الَّذِينَ ) * آن كسانىاند كه * ( آمَنُوا بِآياتِنا ) * ايمان آوردند بآيتهاى كلام ما * ( وَكانُوا مُسْلِمِينَ ) * در حالتى كه بودند سالم و خالص سازندهء نفسهاى خود از شوب شرك و ريا و بر وجه اخلاص گردن نهادگان فرمان ما ، در خبر است كه چون خلائق از قبور برخيزند هيچكس نباشد كه ترسان و لرزان نباشد تا آنكه نداى يا عبادى لا خوف عليكم اليوم بشنوند پس همه خلايق\r\n","description":"","footnote":"","page_name":" 261 ","page_number":261},
  {"content":"\r\nاميدوار شوند و چون در عقب آن استماع * ( الَّذِينَ آمَنُوا ) * نمايند كافران طمع از اين قطع كنند\r\nپس منادى باهل ايمان گويد كه :\r\n70 - * ( ادْخُلُوا الْجَنَّةَ ) * درآئيد ببهشت * ( أَنْتُمْ وَأَزْواجُكُمْ ) * شما و زنان مؤمنه شما در آنجا * ( تُحْبَرُونَ ) * مسرور گردانيده شده باشيد بر وجهى كه حبار آن يعنى آثار آن بر وجه شما ظاهر شود كما قال تَعْرِفُ فِي وُجُوهِهِمْ نَضْرَةَ النَّعِيمِ يا گرامى داشته شده بنهايت كرامت و نعمت ، يا آرايش داده شده بكمال جمال و غايت زينت .\r\n71 - * ( يُطافُ عَلَيْهِمْ ) * گردانيده شود بر آن مؤمنان كه ببهشت آمده باشند * ( بِصِحافٍ ) * بكأسهاى پهن * ( مِنْ ذَهَبٍ ) * از زر كه از براى انواع اطعمه معد باشد * ( وَأَكْوابٍ ) * و كوزه - هاى بىدسته و بىگوشه كه از براى اصناف اشربه آماده باشد ، و در آثار آمده كه مؤمن در بهشت از يك كاسه هفتاد رنگ طعام خواهد خورد كه در طعم غير مكرر باشد و هيچكدام با ديگرى آميخته نباشد و هر كوزه در او انواع شرابها باشد ، عكرمه گفته كه رسول صلى اللَّه عليه و آله و سلَّم فرموده كه شخصى كه كمتر و زبونتر باشد و از همهء اهل بهشت فروتر مردى بود كه از عقب او كسى ديگر ببهشت نرود و چون ببهشت درآيد او را از بالاى فردوس ندا كنند كه بنگر او نگاه كند صد ساله راه ملك خود را بيند كه در آنجا قصرهاى بسيار باشد از زر سرخ ، و خيمهاى بسيار زده از مرواريد ، و هر بامداد و شبانگاه هفتاد هزار صحفه زرين نزد وى آورند و در هر صحفه لونى از طعام كه هر چند تناول كند همان اشتهاى اول او به حال خود باشد ، و اگر همه اهل دنيا پيش وى آيند آنچه نزد او باشد همه را كفاف آيد * ( وَفِيها ) * و در بهشت بود مر ايشان را * ( ما تَشْتَهِيه الأَنْفُسُ ) * آنچه آرزو كند نفسها حفص * ( تَشْتَهِيه ) * ميخواند باثبات ضمير موصول ( 1 ) بنا بر اصالت آن يعنى در بهشت باشد آنچه ميل كند آن را نفسها از انواع نعم مشروبه و مطعومه و مشمومه و ملبوسه و غير آن * ( وَتَلَذُّ الأَعْيُنُ ) * و آنچه متلذذ شود چشمها به نظر كردن در آن و اضافه التذاذ به عين با آنكه بحسب حقيقت صفت انسانست به جهت آن تواند بود كه مناظر حسنه از اسباب لذت است پس اضافه لذت به موضعى كه انسان به آن متلذذ شود احسن باشد هم چنان كه ذوق سليم و طبع مستقيم كه موافق علم بيانست شاهد آنست ، در خبر است كه شخصى رسول صلى اللَّه عليه و آله و سلَّم را گفت كه من اسب را دوست دارم در بهشت باشد ؟ فرمود آرى هر چه دل خواهد و ديده از آن التذاذ يابد در بهشت خواهد بود ( 2 ) سليمان بن عامر گفت كه از\r\n\r\n","description":"","footnote":"\r\n( 1 ) نافع و ابن عامر و حفص * ( تَشْتَهِيه ) * باثبات هاء ضمير قرائت كرده‌اند و باقى قرّاء بحذف هاء ضمير تَشْتَهِي ) * خوانده‌اند .\r\n( 2 ) لذائذ و مشتهيات دنيويه در حقيقت دفع الم يا رفع نياز و احتياج است و چون ممكنست بوسيله مطعوم و مشروب و منكوح و ملبوس و مسكون و مناظر لذت بخش دنيا مثلا يك سلسله آلام مخصوصى را دفع و رفع نمود از همان مشتهيات و ملتذات نيز ممكنست آلام ديگرى بوجود آيد لكن نعمتها و لذائذ بهشت مجرّد نعمت و صرف لذتست و علاوه دنيا دار تزاحم و تمانع است و ممكنست التذاذ از نعمتى مزاحمت كند التذاذ از چيز ديگرى را ولى بين لذائذ بهشتى مزاحمت و ممانعتى نخواهد بود بلكه ميتوان در حال واحد از تمام مأكولات و مشروبات و حور و غلمان و امثال ذلك بهره مند گرديده و لذت يافت و نيز در دنيا چون شخص گرسنه بطعام لذيذى برسد در ابتداء با كمال ضرورت ميل و اشتهاء تناول مىكند ولى چون كاملا سير گرديد آن اشتهاء منتفى و نسبت بدان غذا بىميل مىشود لكن بهشتيان نسبت بنعماء بهشتى اين چنين نيستند و هيچگاه كلال و ملال و بىميلى براى آنان رخ نميدهد .\r\n","page_name":" 262 ","page_number":262},
  {"content":"\r\nابو امامه شنيدم كه گفت مردى باشد كه در بهشت بمرغ پران نكرد گويد كاشكى كه مرغ بريان بودى فى الحال بريان شود و نزد وى حاضر گردد تا از آن تناول كند و چون شرابش آرزو شود ابريقى در دست او آيد با چندان شراب كه آن را انقطاع نباشد ، و بدانكه حق سبحانه جميع نعمت جنت را به اين دو كلمه اخبار فرمود چه رياض جنان يا حظ جنان است و يا لذت عيون پس اگر جميع خلائق مجتمع شوند در وصف آنچه در جنان است از انواع نعيم و اصناف تكريم و در اين باب آنچه ممن باشد ايشان را كلام بسرحد اطناب كشد از اين دو كلمه متجاوز نخواهد بود ، كلمه اول اگر چه مستلزم خلود نعمت نيز هست اما چون كه دوام نعمت و عدم خوف زوال آن از تماميت لذتيست كه ما فوق آن متصور نيست از اينجهت اكتفاء به آن نكرده تصريح به ذكر آن نمود و فرمود كه * ( وَأَنْتُمْ فِيها ) * و شما در بهشت * ( خالِدُونَ ) * جاويد باشندگانيد كه هرگز در آنجا گرد زوال بدامن خلود شما ننشيند ، و قوله :\r\n72 - * ( وَتِلْكَ الْجَنَّةُ الَّتِي أُورِثْتُمُوها ) * ميتواند بود كه اسم اشارت در او مبتداء باشد و * ( الْجَنَّةُ ) * خبر آن و اسم موصول با صله آن صفت ، يا جنت صفت اسم اشاره باشد و موصول و صله خبر آن يعنى آن بهشت موعود بهشتى است كه امروز ميراث داده شديد آن را يا اين بهشت آنست كه ميراث دادند بشما ، و احتمال دارد كه موصول صفت جنت باشد و خبر آن قوله * ( بِما كُنْتُمْ تَعْمَلُونَ ) * و حينئذ جار و مجرور متعلق خواهد بود بحصل يا حاصل ، يعنى اين بهشتى كه بطريق توارث بشما عطا كرده‌اند حاصل گشته و وارث شده بشما بسبب آنچه بوديد در دنيا كه عمل مى - كرديد از انواع طاعات و خيرات و مبرات ، و ايثار ايراث بر اعطاء به جهت تشبيه جنت است در بقاى آن بر اهل استحقاق بميراثى كه بوارث مستحق باقى ماند .\r\n73 - * ( لَكُمْ فِيها ) * مر شما راست در بهشت * ( فاكِهَةٌ كَثِيرَةٌ ) * ميوه هاى بسيار * ( مِنْها تَأْكُلُونَ ) * كه بعضى از آن ميخوريد نه همه آن به جهت كثرت اصناف و دوام انواع آن و فايدهء وجود آنچه زايد است بر اكل تزين اشجار است بثمار و لهذا در آنجا هيچ شجره از ثمره عارى نيست ، و در حديث واقع شده كه مؤمنين ميوه اى از درخت بهشت نچيند مگر دو مثل آن فى الحال از همانجا روئيده شود ، پس بيان احوال كفار مىكند و ميگويد كه :\r\n","description":"","footnote":"","page_name":" 263 ","page_number":263},
  {"content":"\r\n74 - * ( إِنَّ الْمُجْرِمِينَ ) * بدرستى كه كافران در اجرام طغيان نموده * ( فِي عَذابِ جَهَنَّمَ خالِدُونَ ) * در عذاب دوزخ جاويد ماندگانند .\r\n75 - * ( لا يُفَتَّرُ عَنْهُمْ ) * سست گردانيده نشود عذاب از ايشان يعنى عذابى كه فرا خور كردار ايشان باشد بر ايشان سبك نگردانند و كم نكنند * ( وَهُمْ فِيه ) * و ايشان در آن عذاب * ( مُبْلِسُونَ ) * نااميدانند از راحت و خفت و ساكت از طلب فرج به جهت يأس ايشان از آن ، از ضحاك منقولست كه هر يك از كافران را در تابوتى آتشين نهند و در آن را مسدود سازند و او مخلد و مؤبد در آنجا معذب باشد كه نه او را كسى بيند و نه كسى او را .\r\n76 - * ( وَما ظَلَمْناهُمْ ) * و ستم نكرديم ايشان را بدين عذاب * ( وَلكِنْ كانُوا ) * و ليكن بودند * ( هُمُ الظَّالِمِينَ ) * ايشان ستمكاران كه شرك آوردند و مرتكب انواع معاصى و قبايح شدند ايراد ضمير فصل به جهت قصر صفت ظلمست بر ايشان و چون ايشان از شدت عذاب بيطاقت شوند توجه بخازن دوزخ نمايند .\r\n77 - * ( وَنادَوْا ) * و ندا كنند به او كه * ( يا مالِكُ ) * اى مالك در خواه كن * ( لِيَقْضِ عَلَيْنا ) * تا حكم كند بر ما يعنى بميراند ما را * ( رَبُّكَ ) * پروردگار تو تا از اين عذاب و عقاب خلاص شويم ، اين استغاثه منافى وصف ابلاس ايشان نيست زيرا كه در ازمنه متطاوله و أحقاب ممتدّه معذب خواهند بود ، پس به جهت غلبهء يأس بر ايشان در بعضى اوقات ساكت خواهند بود از طلب فرج و در بعضى احيان استغاثه خواهند نمود به جهت سختى عذاب و شدت عقوبت ، و از حضرت رسالت صلى اللَّه عليه و آله و سلَّم مرويست كه حق سبحانه علت جوع را بر دوزخيان اندازد بر وجهى كه از شدت آن عذاب دوزخ از يادشان برود و نزد اين حال از مالك طلب موت كنند * ( قالَ ) * گويد مالك در جواب ايشان بعد از هزار سال ، و در تبيان گويد بعد از چهل روز از روزهاى آن سراى * ( إِنَّكُمْ ماكِثُونَ ) * بدرستى كه شما درنگ كنندگانيد يعنى جاويد ماندگان ، در دوزخ نخواهيد مرد و تخفيف عذاب از شما نخواهد شد ، پس حق سبحانه بعد از جواب مالك بايشان گويد :\r\n78 - * ( لَقَدْ جِئْناكُمْ بِالْحَقِّ ) * و ميتواند بود كه اين تتمهء جواب اول باشد بر طريق التفات از غيبت بتكلم اگر ضمير * ( قالَ ) * راجع به او سبحانه باشد نه به مالك و بأى حال معنى آنست كه بدرستى كه آورديم بشما يعنى فرستاديم سخن راست و درست را بر زبان پيغمبران خود * ( وَلكِنَّ أَكْثَرَكُمْ ) * و لكن بيشترين شما * ( لِلْحَقِّ كارِهُونَ ) * مر سخن حق را ناخواهان بوديد و از آن كراهت داشتيد به جهت آنكه با باطل دعت و راحت بود كه مرغوب نفس است و با حق تعب و مشقت كه مخالف ارادهء طبيعت است ، و يا شما تابع مرغوب شديد و در طريق طغيان و عصيان سلوك\r\n","description":"","footnote":"","page_name":" 264 ","page_number":264},
  {"content":"\r\nنموديد پس به جهت اين چشيدن عذاب و كشيدن عقاب ملازم حال شما خواهد بود و چون كفار به جهت عناد و انكار در دنيا اقتصار بكراهت نميكردند بلكه در صدد رد حق و اثبات باطل نيز بودند از اين جهت حق سبحانه در اين روز فرمود كه نه چنانست كه ايشان در دنيا اكتفاء بر انكار كردند .\r\n79 - * ( أَمْ أَبْرَمُوا ) * بلكه محكم كرده بودند * ( أَمْراً ) * كارى را كه آن رد حق بود و ابطال آن يا كيدى را براى پيغمبر ما * ( فَإِنَّا مُبْرِمُونَ ) * پس بدرستى كه ما نيز در اين روز حكم كنندگانيم كارى را براى مكافات ايشان كه تعذيب ايشانست به عذاب نيران ، و عدول از خطاب بغيبت به جهت اشعار است به آنكه رد حق و ابطال آن اسوء است از كراهت ايشان و از اين قبيل است قوله :\r\n80 -\r\n* ( أَمْ يَحْسَبُونَ ) * بلكه ميپنداشتند آن مبرمان * ( أَنَّا لا نَسْمَعُ ) * آنكه ما نمى - شنويم * ( سِرَّهُمْ ) * سخن نهانى ايشان را كه در دل خود داشتند * ( وَنَجْواهُمْ ) * و سخن آشكاراى ايشان كه به آن با يكديگر مشورت ميكردند در باب ابطال حق * ( بَلى ) * آرى مىشنيديم آن را * ( وَرُسُلُنا ) * و فرشتگان ما يعنى حفظه * ( لَدَيْهِمْ ) * كه نزديك ايشان بودند و موكل بر ايشان * ( يَكْتُبُونَ ) * مينوشتند آن را بامر ما و چون اسرار ايشان بر فرشتگان ما آشكارا بود بر ما كه خداونديم چگونه پوشيده مانده باشد ، و در اكثر تفاسير مذكور است كه ضمير * ( أَبْرَمُوا ) * راجع بكفار قريش است و معنى اينكه نه آن چنانست كه كفار مكه اطاعت حق كنند بلكه محكم ساختند امر خود را در ابطال حق و با رسول مادر صدد كيد و مكر درآمدند پس ما نيز محكم كنندگانيم مكافات عمل ايشان را در دنيا و آخرت و گمان ايشان آنست كه ما سخنان سر و نجوى ايشان را كه دربارهء رسول ما ميگويند و در كيد و مكر و ابطال حق انديشه ميكنند و با يكديگر مشورت مى - نمايند نميشنويم ، نه آن چنانست كه كه گمان ايشانست بلكه ما آشكارا و نهان ايشان را ميدانيم و رسولان ما كه حفظه‌اند آن را ثبت مينمايند تا بر وفق آن اقوال و افعال جزاء و سزا را در كنار ايشان نهيم ، از يحيى بن معاذ رازى منقولست كه هر كه از مردمان گناهان خود را بپوشد و در خفيه اظهار آن كند بر كسى كه متصفست بصفت ( لا يخفى عليه شيء فى السموات و لا فى الارض ) پس بتحقيق كه حق سبحانه را اهون ناظران گردانيده و اين از علامات نفاق است ، آورده‌اند كه روزى نضر بن حارث لعنة اللَّه عليه در جايى نشسته بود و اكثر صناديد عرب نزد وى حاضر بودند در آيتى از قرآن خوض نموده آغاز استهزاء كرد وليد مغيره را در آن وقت ميل باسلام شده بود و هميشه ستايش قرآن ميكرد و گفت اى نضر به قرآن استهزاء ميكنى به خدا كه نميگويد محمّد الَّا حق نضر گفت من نيز حق ميگويم محمّد ميگويد كه لا إِله إِلَّا اللَّه من نيز ميگويم كه لا إِله إِلَّا اللَّه اما\r\n","description":"","footnote":"","page_name":" 265 ","page_number":265},
  {"content":"\r\nبه آن اضافه ميكنم كه ( الملائكة بنات اللَّه ) اين سخن بپيغمبر صلى اللَّه عليه و آله و سلَّم رسيده اندوهناك شد ، جبرئيل آمد و اين آيه آورد :\r\n81 - * ( قُلْ ) * بگو اى محمّد بجماعتى كه قايل ( الملائكة بنات اللَّه ) اند * ( إِنْ كانَ لِلرَّحْمنِ ) * اگر باشد مر خداى را * ( وَلَدٌ ) * فرزندى هم چنان كه گمان مىبرند * ( فَأَنَا أَوَّلُ الْعابِدِينَ ) * پس من اول پرستندگانم يعنى اگر ببرهان صحيح و حجت روشن ثابت شدى كه خداى را ولدى هست پس اولين كسى كه بطاعت و انقياد او قيام نمودى و تعظيم او را بجاى آوردى من بودمى چه لازم پيغمبر است كه او اعلم باشد به خدا و به آنچه صحيح است اسناد آن به او و به آنچه صحيح نيست و اعلم اولى است بتعظيم آنچه حق تعظيم او است و از جملهء تعظيم والد حق تعظيم ولد است پس اگر ببراهين قاطعه و حجج بينه بر من اثبات ولد كنيد من اول تعظيم كنندگان او باشم و در طاعت و انقياد او از شما اسبق ، و چون بر وجه يقين ميدانم كه او را فرزندى نيست لا جرم عبادت خود را مخصوص ساخته‌ام به او سبحانه و بپرستش هيچكس ديگر اقدام نمىنمايم و شما چون در اين دعوى بيمعنى هيچ حجتى و برهانى نداريد پس چرا بعبادت غير او اشتغال مينمائيد ، و بدانكه اين شرط مستلزم صحت كينونت ولد و عبادت او نيست در نفس الامر زيرا كه مراد تعليق شيء است بر امر محال كه مستلزم محاليت آن شيء است يعنى چون تعليق عبادت بكينونت ولد فى نفس الامر محال است پس معلق بها كه عبادت او است نيز محال باشد فحينئذ مقصود از اين شرطيه نفى ولد و عبادت وى است بر ابلغ وجوه و مثل اينست قول عدلى بجبرى كه اگر خداى خالق كفر باشد در قلوب عباد و معذب ايشان بر آن به عذاب ابدى پس من اول آن كسانيم كه گويند او شيطان است و رتبهء الوهيت ندارد . و مراد او از اين شرطيه تنزيه او سبحانه است از ايجاد كفر و تقديس او از آن بر طريق مبالغه يا دلالت كردن آن بر سماجت اين مذهب و ضلالت ذاهب آن و شهادت قاطعه باحالهء آن و تنزيه نفس خود از آن پس آيه بر ابلغ وجوه دلالت بر توحيد كند و نظير اينست قوله تعالى لَوْ كانَ فِيهِما آلِهَةٌ إِلَّا اللَّه لَفَسَدَتا الا آنست كه لَوْ مشعر است بانتفاء طرفين و ( ان ) نه مشعر است به آن و نه مقتضى نقيض آن ، چه ( ان ) از براى مجرد شرطيه است بلكه از براى انتفاى معلول لازم است كه دالست بر انتفاء ملزوم آن ، و در كشاف آورده كه از تمحلات مفسرانست كه آيه را از اين اسلوب شريف كه مملو است بنكت لطيفه و فوايد مستقله و باثبات توحيد بر ابلغ وجوه بيرون برده‌اند و به اين حمل كرده‌اند كه اگر باشد خدا را ولدى هم چنان كه زعم شما است پس من اول پرستندگان و موحدانم كه مكذب قول شمايند باضافهء ولد به او ، يا عبد را از عبد يعبد اخذ كرده‌اند كه بمعنى أشدّ أنفة است و به اين وجه تفسير كرده‌اند كه اگر باشد او را فرزندى هم چنان كه زعم شما است پس من اول آنفان و عار دارندگانم از عبادت او زيرا كه او حينئذ جسم محدث خواهد بود پس\r\n","description":"","footnote":"","page_name":" 266 ","page_number":266},
  {"content":"\r\nمستحق عبادت نبوده باشد ، يا به اين طريق تفسير كرده‌اند كه نيست مر خداى را ولدى پس من اول پرستندگان و موحدان او سبحانه باشم ، و جماعتى كه معنى آيه را بر وجه اخير تنزيل كرده‌اند متمسك به اين شده‌اند كه بعد از نزول اين آيه وليد مغيره نزد نضر آمد آن را بر او خواند و گفت خداى در اين آيه تصديق قول من كرده كه محمّد را بعبادت ولد خود امر فرموده وليد گفت اى بىبصيرت خداى تكذيب تو كرده نه تصديق تو زيرا كه او نفى ولد از خود نموده و فرموده كه نيست مر خداى را فرزندى ، آن گه امر فرموده پيغمبر خود را كه بگوى كه من اول موحدانم از اهل مكه .\r\n82 - * ( سُبْحانَ ) * منزه و پاك است خداى كه * ( رَبِّ السَّماواتِ وَالأَرْضِ ) * پروردگار آسمانها و زمينها است * ( رَبِّ الْعَرْشِ ) * خداوند عرش عظيم * ( عَمَّا يَصِفُونَ ) * از آنچه وصف ميكنند كافران او را به آنكه او صاحب ولد است در ذكر ربوبيت سماوات و ارض و عرش نزد بيان تنزيه او از اتخاذ ولد دلالتست بر آنكه اتخاذ ولد از صفت اجسام است و منافى قادريت او سبحانه بر خلق اين اشياء و تدبير آن ، و تنبيه بر آنكه چون اشياء كه اصول جميع اجسامند مبراءاند از آنكه متصف باشند از توليد مثل پس اسناد توليد بمبدع و خالق آن غايت تباعد باشد و از قبيل محالات ، پس به جهت تهديد كفار برسول خود امر مينمايد كه چون ايشان در وادى ضلالت خود راسخ و ثابتقدماند :\r\n83 - * ( فَذَرْهُمْ ) * پس بگذار ايشان را و دست بازدار * ( يَخُوضُوا ) * تا شروع نمايند و سعى كنند در امر باطل * ( وَيَلْعَبُوا ) * و بازى كنند و بحطام دنيا مغرور و مشغول شوند و در تبعيت هواى خود مداومت نمايند * ( حَتَّى يُلاقُوا ) * تا وقتى كه ملاقات كنند و به بينند * ( يَوْمَهُمُ ) * روز جزاى خود را * ( الَّذِي يُوعَدُونَ ) * كه وعده داده شده‌اند بملاقات آن مراد روز قيامت است كه كفار در آن روز بجزاى افعال قبيحه و سزاى افعال شنيعهء خود خواهند رسيد ، اينكلام دليل است بر آنكه قول ايشان در اين دعوى بيمعنى از باب فرط جهل است و اتباع هوى و مشعر است بر آنكه ايشان از اهل طبعند و به جهت عناد و طغيان سزاوار تخليه و خذلان و مستحق نيران پس نفى آلههء سماويه و ارضيه مىكند و استحقاق الوهيت را به خود اختصاص ميدهد و ميگويد كه :\r\n84 - * ( وَهُوَ الَّذِي ) * و او آن خدائيست كه * ( فِي السَّماءِ إِله ) * در آسمان معبود ملائكه است * ( وَفِي الأَرْضِ إِله ) * و در زمين معبود انس و جن يعنى او مستحق آنست كه معبود جميع مخلوقات باشد و همه كس روى عبادت بجانب او آورند نه به غير او * ( وَهُوَ الْحَكِيمُ ) * و او است راست كار و درست كردار در تدبير خلقان * ( الْعَلِيمُ ) * دانا بمصالح ايشان پس استحقاق الوهيت مخصوص به او باشد چون إله بمعنى معبود است يا متضمن معنى آن از قبيل هو حاتم فى البلد بمعنى سخى فى البلد است به اين اعتبار ظرف متعلق به او باشد و حذف عايد موصول به جهت طول كلام است بمتعلق خبر و معطوف آن و\r\n","description":"","footnote":"","page_name":" 267 ","page_number":267},
  {"content":"\r\nاحتمال دارد كه ظرف صله * ( الَّذِي ) * باشد و * ( إِله ) * خبر مبتداى محذوف است و اينجمله مبين صله و مشعر بر آنكه كينونة او در سماء بر سبيل الهيت و ربوبيت است نه بر معنى استقرار و بنا بر اين ظرف متعلق بحصل يا حاصل خواهد بود كه متضمن عايد است و تكرار ذكر إله به جهت تأكيد است و يا به جهت ايماء بتغاير جنسى عابدان كه ملائكه‌اند و حيوان ، و نيز در صفت خود مىفرمايد كه :\r\n85 - * ( وَتَبارَكَ الَّذِي ) * و بزرگوار است و دايم البركات آن خدايى كه * ( لَه مُلْكُ السَّماواتِ وَالأَرْضِ ) * مر او راست پادشاهى آسمانها و زمينها * ( وَما بَيْنَهُما ) * و آنچه ميان آنها است از اهويه و غير آن يعنى حكم او بر همه اجزاى مكونات جاريست پس كسى كه جميع مكونات سفلى و علوى در تحت تصرف او باشد مستغنى خواهد بود از اتخاذ ولد * ( وَعِنْدَه ) * و نزديك او است * ( عِلْمُ السَّاعَةِ ) * دانستن ساعتى كه در آن قيامت قايم شود * ( وَإِلَيْه تُرْجَعُونَ ) * و بسوى او باز گرديده شويد در آن روز به جهت جزاى اعمال و سزاى اقوال ، اينكلام التفات است از غيبت بخطاب بر سبيل تهديد كفار به عذاب و چون مشركان غير از خدا را پرستش مينمودند باميد شفاعت آنها در حق ايشان از اينجهت حق سبحانه رد دعوى ايشان كرده و فرمود كه :\r\n86 - * ( وَلا يَمْلِكُ ) * و مالك نباشند در آن روز قدرت نداشته باشند * ( الَّذِينَ يَدْعُونَ ) * آنان كه ميپرستند كافران ايشان را * ( مِنْ دُونِه ) * بجز از خداى * ( الشَّفاعَةَ ) * در خواست كردن هيچكس را * ( إِلَّا مَنْ شَهِدَ بِالْحَقِّ ) * مگر كسانى كه گواهى داده باشند به حق كه توحيد است * ( وَهُمْ يَعْلَمُونَ ) * و ايشان دانند بدل خود آن را كه به زبان گواهى داده باشند يعنى گواهى ايشان از سر يقين بوده باشد چون ملايكه و عيسى و عزير كه بر وجه ايقان و اخلاص بكلمهء شهادت قائلند ، و مقرر است كه ايشان شفاعت نخواهند كرد مگر مؤمنان گنه كار را نه غير ايشان را چنان كه سوق كلام مشعر است بر آن و اين آيه دالست بر آنكه حقيقت ايمان اعتقاد قلبى است كه از علم ناشى شده باشد و بدانكه * ( إِلَّا ) * در اين مقام يا استثناى متصل است اگر مراد بموصول جميع معبود باشند غير او سبحانه و يا منفصل اگر مخصوص باصنام باشد و بعضى گويند كه معنى آيه آنست كه مالك رتبت شفاعت نميتواند شد مگر آن كسى كه از سر يقين گواهى دهد بتوحيد مشفوع له و مؤيد اينست آنچه در روايت واقع شده كه نضر بن حارث و بعضى از قريش ميگفتند كه اگر آنچه محمّد ميگويد از احوال معاد حق است پس ما كه عبده ملايكه‌ايم احقيم بشفاعت ايشان از براى ما . اين آيه نازل شد كه شفاعت ايشان در حق اهل توحيد است نه غير آن :\r\n87 - * ( وَلَئِنْ سَأَلْتَهُمْ ) * و اگر بپرسى تو اى محمّد از پرستندگان غير خدا كه * ( مَنْ خَلَقَهُمْ ) * كيست كه آفريده ايشان را * ( لَيَقُولُنَّ اللَّه ) * هر آينه گويند كه اللَّه است از غايت ظهور جواب منكر\r\n","description":"","footnote":"","page_name":" 268 ","page_number":268},
  {"content":"\r\nآن نتوانند شد و مكابره نتوانند كرد * ( فَأَنَّى يُؤْفَكُونَ ) * پس چگونه گردانيده مىشوند از عبادت او و بپرستش غير او روى مىآورند با وجود اعتراف نمودن ايشان بالوهيت و خالقيت او سبحانه و ظهور آيات بينه و دلالات باهره بر توحيد و قدرت او و نعم ما قيل : ليس العجب ممن نجا كيف نجا ، ان العجب ممن هلك كيف هلك مع سعة رحمة اللَّه و كثرة الدلايل ، تعجب از كيفيت نجات نيست بلكه تعجب از كيفيت هلاكت است با وجود بسطت رحمت حضرت عزت و بسيارى ادله واضحه بر وحدت ، آورده‌اند كه حضرت رسول صلى اللَّه عليه و آله و سلَّم هر چند در اثبات توحيد و ابطال اشراك دلايل قاطعه و براهين ساطعه اقامت مينمود اهل شرك بيشتر در عناد و انكار اصرار مينمودند آن حضرت شكايت ايشان را بجناب احديت عرض نمود آيه آمد كه :\r\n88 - * ( وَقِيلِه ) * اين عطف است بر الساعة و تقدير كلام اينكه و عنده علم قيله يعنى نزد خداست دانستن قول رسول كه ميگفت * ( يا رَبِّ ) * اى پروردگار من * ( إِنَّ هؤُلاءِ ) * بدرستى كه اين گروه مشركان معاند * ( قَوْمٌ ) * گروهىاند كه به جهت فرط عناد و انكار * ( لا يُؤْمِنُونَ ) * ايمان نمىآرند و بوحدانيت تو نميگروند ، و صاحب كشاف آورده كه اين وجه غير وجيه است به جهت وقوع فصل ميان معطوف و معطوف عليه به چيزى كه موجه نيست كه جملهء معترضه باشد با آنكه مستلزم تنافر نظم عطفين نيز هست و اقوى وجه آنست كه جرّ او بر اضمار قسم باشد و تقدير آنكه اقسم بقيله يا رب يعنى سوگند ميخورم بگفتار رسول خود كه آن كلمهء ، عظيمهء يا رب باشد در حين شكايت قوم خود به من ، جواب قسم اينكه * ( هؤُلاءِ قَوْمٌ لا يُؤْمِنُونَ ) * و بعد از آن امر نمود بوى كه :\r\n89 - * ( فَاصْفَحْ عَنْهُمْ ) * پس اعراض كن از دعوت ايشان يا روى بگردان از مكافات ايشان * ( وَقُلْ سَلامٌ ) * و بگوى تسلَّم و مباركت از شما است يعنى ميان من و شما سلامتيست از منازعت و وارستگى از مجادله يا بر شماست سلام هجران و مجانبه نه سلام تحيت و كرامت هم چنان كه در جاى ديگر فرموده كه سَلامٌ عَلَيْكُمْ لا نَبْتَغِي الْجاهِلِينَ يا بگوى آن چيزى كه از شر ايشان سالم مانى ، و بهر تقدير اين حكم بآية السيف منسوخ است ، و نزد حسن آنست كه مراد صفح است از سفاهت ايشان و عدم تقابل به مثل آن پس آيه بر حكم خود باقى باشد آن گه به جهت تهديد ايشان و تسليه سيد عالميان ميفرمايد كه * ( فَسَوْفَ يَعْلَمُونَ ) * پس زود باشد كه بدانند عاقبت شرك و كفر خود وقتى كه عذاب بر ايشان نازل شود در دنيا به روز بدر و در عقبى در آتش دوزخ .\r\n\r\nسورة الدخان\r\nمكيست و بعدد كوفى پنجاه و نه آيتست ، و پنجاه و هفت پيش بصرى ، و پنجاه و شش نزد غير\r\n","description":"","footnote":"","page_name":" 269 ","page_number":269},
  {"content":"\r\nايشان و اختلاف در چهار آيتست * ( حم ) * و إِنَّ هؤُلاءِ لَيَقُولُونَ پيش كوفى شَجَرَةَ الزَّقُّومِ نزد عراقى و شامى و مدنى الاول فِي الْبُطُونِ نزد عراقى و مكى و مدنى الاخير .\r\nو ابى ابن كعب از سيد عالم روايت كند كه هر كه سورة الدخان در شب جمعه تلاوت كند از جميع گناهان مغفور شود ، و ابو هريره از آن حضرت روايت كرده كه هر كه اين سوره را در شب بخواند در روز آن شب هفتاد هزار فرشته از براى وى استغفار كنند و هر كه در روز قرائت كند آن شب هفتاد هزار فرشته از براى او آمرزش خواهند ، و نيز ابو هريره از آن حضرت روايت كند كه هر كه اينسوره را در شب جمعه بخواند در صبح آن روز مغفور گردد ، و ابو امامه از حضرت رسول صلى اللَّه عليه و آله و سلَّم نقلكرده كه هر كه سورة الدخان در شب جمعه يا در روز جمعه بخواند حق سبحانه از براى او خانه اى در بهشت بنا كند ، و ابو حمزه ثمالى از امام محمّد باقر عليه السّلام روايت كرده كه هر كه اين سوره را در فرايض يا نوافل بخواند حقتعالى او را در روز قيامت از جمله آمنان مبعوث سازد و در سايه عرش خود او را جاى دهد و حساب او را آسان كند و نامهء اعمال او را بدست راست او دهد .\r\nو ببايد دانست كه چون حق سبحانه و تعالى سورة الزخرف را اختتام نمود بوعيد و تهديد اينسوره را نيز به مثل آن افتتاح كرد بانذار و عذاب شديد و فرمود كه :\r\n* ( بِسْمِ اللَّه الرَّحْمنِ الرَّحِيمِ حم ) * 1 - * ( وَالْكِتابِ الْمُبِينِ ) * 2 ) حم اسم سوره است بر حذف مبتدا ، اين سوره ايست كه با وجود فرط فصاحت و جزالت از جنس حروف تهجى است كه محاورهء جميع بندگان به آن است و بنا بر اين و او از براى قسم باشد يا مقسم به است و واو از براى عطف يعنى سوگند بحلم و حكمت و حمايت و ملك و مجد و منت ما و به اين كتاب روشن و هويدا بر جميع انام ، و يا روشن كننده احكام حلال و حرام يعنى قرآن كه محض مكرمت است و انعام :\r\n3 - * ( إِنَّا أَنْزَلْناه ) * بدرستى كه فرو فرستاديم آن را * ( فِي لَيْلَةٍ مُبارَكَةٍ ) * در شب با بركت و عظمت و از بزرگى و مباركى اين شب است كه كتاب كريم رب قديم كه واسطهء منافع دينيه و دنيويه است در اين شب از لوح محفوظ به آسمان دنيا نزول اجلال يافته و نيز از بركات اين شب است كه حضرت واهب العطيات جميع نعمات و تفضلات خود كه هر سال بساير بريات فايض ميسازد در اين شب تقسيم ميفرمايد و اين خير و بركات باقى ميماند تا سال ديگر و بركات و خير اين شب تا غايتى است كه در او استجابت دعاى جميع بندگان خود مىكند و به آب مغفرت گناهان همه را شست و شو مىنمايد و ملائكه رحمت بر ايشان ميفرستد و فصل اقضيه ميفرمايد ، و مراد به اين ليله مباركه شب قدر است بقول ابن -\r\n","description":"","footnote":"","page_name":" 270 ","page_number":270},
  {"content":"\r\nعباس و قتاده و اينقول منقولست از امام محمّد باقر و جعفر صادق سلام اللَّه عليهما و قول إِنَّا أَنْزَلْناه فِي لَيْلَةِ الْقَدْرِ و شَهْرُ رَمَضانَ الَّذِي أُنْزِلَ فِيه الْقُرْآنُ مؤيد اينست و تطابق قوله * ( فِيها يُفْرَقُ كُلُّ أَمْرٍ حَكِيمٍ ) * بقول تَنَزَّلُ الْمَلائِكَةُ وَالرُّوحُ فِيها بِإِذْنِ رَبِّهِمْ مِنْ كُلِّ أَمْرٍ نيز مشعر است بر اين اخبار و رواياتى كه در فضيلت شب قدر واقع شده و ثواب كسى كه در اين شب بطاعت و عبادت روز كند در سورة القدر معلوم خواهد شد ، از عكرمه و غيره مرويست كه مراد نيمهء شعبان است كه آن را ليلة البرات و ليلة الصك و ليلة المباركة و ليلة الرحمة گويند و تسميه آن ببرات و صك به جهت آنست كه حق سبحانه هر سال در اين شب استيفاى محاويج بندگان مىكند و بر وفق آن از براى هر يك براتى و نامه مينويسد هم چنان كه پادشاه در هر سال استيفاى خراج مىكند و بر طبق آن برعيت ميدهد يا آنكه از براى كسى كه در اين شب عبادت نمايد براى آزادى از دوزخ مينويسد ، و وجه تسميهء آن بليه مباركه و رحمة آنست كه در اينشب حق سبحانه ببندگان بسط بركت و رحمت خود مىكند و ايشان را از خوان احسان و مكرمت خود نوازش ميفرمايد ، و ابو هريره از رسول صلى اللَّه عليه و آله و سلَّم روايت كرده كه در اول شب نيمهء شعبان جبرئيل به من آمد و گفت دستها را به حضرت قاضى الحاجات بردار و بدعا اشتغال نما من گفتم امشب چه شب است گفت شبى است كه حق سبحانه درهاى آسمانها را گشاده جميع گناهان مىآمرزد مگر گناه مشرك و ساحر و كنود و مدمن خمر و عاق والدين و مصر بر زنا ، و چون ربعى از شب بگذشت جبرئيل گفت يا رسول اللَّه سر بر آسمان كن من سر برداشتم درهاى آسمان و درهاى بهشت را گشاده ديدم بر در آسمان اول فرشته اى را ديدم كه ايستاده بود و ميگفت خوشا به حال آنان كه در اين شب ركوع كنند و در دوم فرشته اى ايستاده بود و ميگفت خوشا حال آنان كه در اين شب سجود كنند و در سوم فرشته اى ايستاده بود و ميگفت خوشا حال آنان كه در اين شب بدعا مشغول باشند و در چهارم فرشته اى ايستاده ميگفت خوشا حال آنان كه در اين شب ذكر كنند و در پنجم فرشته اى ايستاده بود و ميگفت خوشا حال آن كس كه در اينشب از خوف الهى بگريد و در ششم فرشته اى ايستاده مىگفت كه خوشا حال آنان كه در اين شب بر مسلمانان احسان و تصدق نمايند و در هفتم فرشته اى ايستاده و ميگفت كه هيچ سايلى هست كه مراد خود را بدرگاه ما عرض كند و هيچ استغفار كننده اى هست كه حاجت بخواهد و ما همه را اجابت كنيم من جبرئيل را گفتم اين درها تا كى گشاده خواهد بود گفت تا آنكه صبح بر آيد پس گفت خداى تعالى در اينشب بعدد موى گوسفندان بنى كلب بندگان را از آتش دوزخ آزاد گرداند ، و بروايت ديگر آمده كه\r\nان للَّه عتقاء فى ليلة النصف من شعبان اكثر عن شعر غنم بنى كلب\r\nيعنى خداى را در اينشب آزادانند از آتش دوزخ كه زياده از موي گوسفندان بنى كلبند ، از عايشه نقل كرده‌اند كه شبى از شبهاى نيمهء شعبان نوبت من بود چون نصف شب بگذشت\r\n","description":"","footnote":"","page_name":" 271 ","page_number":271},
  {"content":"\r\nرسول صلى اللَّه عليه و آله و سلَّم از فراش بيرون رفت و من پنداشتم كه ميل زوجهء ديگر كرده از پى او روان شدم رسول را ديدم در مسجد به نماز مشغول بود گفتم روحى فداك انت فى واد و أنا فى واد پس ديدم كه ركعتى خفيف بگذارد و چون به ركوع رفت چندان توقف كرد كه شب به آخر رسيد بعد از آن به سجده افتاده و گفت\r\nسجد لك سوادى و آمن بك فؤادى هذا يدى التي جنيت بها على نفسى فاغفر لى الذنب العظيم انه لا يغفر الذنب العظيم الا الرب العظيم اعوذ بك برضاك من سخطك و بعفوك من عقوبتك و اعوذ بك منك لا احصى ثناء عليك\r\nچون فارغ شده در حجره آمد گفتم يا رسول اللَّه اين چه شب بود فرمود كه شب نيمه شعبان در اينشب حق سبحانه بندگان خود را كه بعدد گوسفندان بنى كلب باشند از زندان دوزخ برات آزادى بنويسد گفتم يا رسول اللَّه اختصاص اين عدد چيست و چرا حكم بمغفرت جميع اهل اسلام در اين شب ننمود فرمود براى آنكه اينشب شب رحمت و غفران است و شب آزاد كردن بندگان از آتش نيران تا مردمان بر آن تكيه نكنند و مغرور نشوند ، و در كشاف آورده كه اين شب مختص است به پنج خصال اول تعيين ارزاق و قسمت آجال بر وجهى كه مذكور شد ، دويم فضيلت عبادت در آن چنان كه از سيد عالم صلى اللَّه عليه و آله و سلَّم مرويست كه هر كه امشب صد ركعت نماز بگذارد حق سبحانه صد فرشته بسوى وى فرستد تا با وى باشند سى فرشته او را ببهشت بشارت ميدهند و سى عدد ديگر او را از عذاب ايمن سازند و سى ديگر آفات دنيا را از او دور ميسازند و ده ديگر مكايد شيطان از او دفع ميكنند ، سوم نزول رحمت بر بندگان چنان كه حديث\r\nان اللَّه يرحم امتى فى هذه الليلة بعدد شعر اغنام بنى كلب\r\nمشعر است بر آن ، چهارم حصول مغفرت و حديث\r\nيغفر لجميع المسلمين فى تلك الليلة الا لكاهن او ساحر او شاعر او مشاحن او مدمن خمر او عاق الوالدين او مصر على الزنا\r\nدلالت مىكند بر آن ، پنجم اعطاى شفاعت جميع امت به آن حضرت چنان كه در روايت آمده كه در شب سيزدهم شعبان حضرت رسول صلى اللَّه عليه و آله و سلَّم در حق امت خود سؤال شفاعت كرد شفاعت ثلث امت به او عطا كردند و در شب چهاردهم آن در اين باب دعا فرمود شفاعت ثلث ديگر به او كرامت فرمودند و در شب پانزدهم آن استدعاى اين امر نمود شفاعت جميع امت به او نامزد كردند از بركت و بزرگى اين شب است كه عادت الهى جارى گشته بر آنكه در اين شب آب زمزم زياد شود بر وجهى كه مشاهد همهء كس گردد ، و در مصابيح - القلوبست كه حضرت پيغمبر صلى اللَّه عليه و آله و سلَّم فرمود كه\r\nمن احيى ليلة النصف من شعبان لم يمت قلبه\r\nهر كه شب نيمه شعبان را زنده دارد هرگز دلش نميرد و اين شبى است كه به آهى گناهى ميآمرزند و بتوبه جريده محو ميكنند و بقيامى انعامى ميفرمايند و به سجودى جودى اعطا مينمايند مناديان از حضرت عزت ندا ميدهند كه اى عاصيان بياييد تا شما را بيامرزيم اى سرگشتگان به راه بازآييد تا شما را به راه بهشت دلالت كنيم اى مجروحان جراحت گناه بياييد تا مرهم راحت بر جراحت معصيت\r\n","description":"","footnote":"","page_name":" 272 ","page_number":272},
  {"content":"\r\nشما نهيم اگر زنده اى در اين شب نفسى بزن و اگر بيدارى قدمى بردار بسوي دار القرار اگر هوشيارى توبه بيار قطرهء چند از ديده ببار كه آتش دنيا را باران كشد و آتش عقبى را آب ديده عاصيان ، در اين شب برات سعادت براى اهل طاعت نويسند و گناهان اهل عصيان را به آب رحمت و مغفرت مغسول سازند و مقاصد خايفان را در دنيا و آخرت در كف كفايت ايشان نهند ، يكى از بزرگان در اين شب وعظ ميفرمود شخصى بر پاى خاست و گفت ( ايها الشيخ نفسى عليلة فما الحيلة ، اعضائي ذليلة فما الحيلة ، احزانى طويلة فما الحيلة ، حسناتى قليلة فما الحيلة ، سيئاتى جليلة فما الحيلة ، مالي وسيلة فما الحيلة ) ؟ واعظ در جواب گفت كه ( الحيلة قصر اليد و تعفير الخدّ و حفظ الحد و خوف الصد ) آورده‌اند كه در بغداد مردى بود كه مدت مديد تعلق خاطرى بدخترى داشت و بر مراد خود فرصت نمىيافت اتفاقا شب برات به يكديگر رسيدند مرد خواست كه مراد خود از او حاصل كند دختر گفت غايت ناجوانمردى باشد كه همه مردمان امشب آشنا باشند و ما بيگانه مرد گفت كه راست گفتى مرا نيز اينمعنى در خاطر خطور كرد .\r\nالقصه هر دو پاى بر نفس هواپرست نهادند و از يكديگر مفارقت كردند و روى بجانب جناب احديت آورده تا بروز عبادت كردند بامداد پدر دختر دست دختر گرفته نزد آن مرد آورد گفت امشب حضرت رسول صلى اللَّه عليه و آله و سلَّم را در خواب ديدم فرمود كه دختر ترا در پيش فلان كس برو با وى عقد كن پس آن مرد و زن ببركت و ميمنت عبادت اين شب در دنيا بدولت مواصلت رسيدند و در عقبى از آتش نيران خلاص شده در روضه رضوان قرار گرفتند .\r\nو بدانكه علماء را در كيفيت انزال قرآن در ليلة مباركت اختلاف است بعضى گفته‌اند كه حق سبحانه در اين شب انزال قرآن نمود به آسمان دنيا و بعد از آن آيه و سوره سوره بر وجه مصلحت بندگان به پيغمبر آخر الزمان فرستاده و همچنين جميع ما يحتاج بندگان در هر سال در اين شب به آسمان دنيا انزال ميفرمايد و بعد از آن جبرئيل بتدريج در وقت حاجت آن را به همه مىرساند و بعضى گويند كه مراد آنست كه بدء انزال قرآن در اين شب بوده ، و از ابن عباس منقولست كه حقتعالى در شب قدر بجميع قرآن تكلم نمود و جبرئيل آن را شنيده در دل خود حفظ كرد و آن را بكتبه آسمان دنيا املا نمود و ايشان آن را نوشتند بعد از آن بتدريج در مدت بيست و سه سال و بروايتى بيست سال به پيغمبر آورد و چون انزال قرآن سبب بعد عباد است از معصيت و قرب ايشان بطاعت از اينجهت بر سبيل استيناف بيان مقتضى انزال آن نموده بقوله إِنَّا كُنَّا مُنْذِرِينَ بدرستى كه ما هستيم از بيمكنندگان بانزال قرآن در شبى كه از جمله بركات آن اينست كه :\r\n","description":"","footnote":"","page_name":" 273 ","page_number":273},
  {"content":"\r\n4 - * ( فِيها يُفْرَقُ ) * در او بيان كرده و فيصل داده شود * ( كُلُّ أَمْرٍ حَكِيمٍ ) * هر كارى كه حكم كرده شده است در همه سال از قسمت ارزاق و جميع منافع و مضار عباد در دنيا چون خفض و رفع و سخط و رضا و قبول و رد و وصال و فراق و شقاوت و سعادت و رجاء و يأس و تعيين اعمار و آجال و غير آن از ساير احوال بر وجهى كه قابل زياده و نقصان نباشد در هيچ حال ، و در روايت آمده كه در اين شب از لوح محفوظ استنساخ نسخ امور نمايند پس نسخهء ارزاق را بميكائيل دهند و نسخهء حروب و زلازل و صواعق و خسف را بجبرئيل و نسخهء اعمال را باسرافيل و نسخه مصايب را بعزرائيل دهند ، و از حضرت رسول صلى اللَّه عليه و آله و سلَّم روايت است كه آجال از شعبان تا شعبان ديگر قطع كرده مىشود و در جريده مردگان ثبت ميگردد ( فوا عجبا من كفن مغسول و صاحبه فى السوق مشغول ) هر گاه كه اين شب مفرق جميع امور محكومه باشد كه منطوىاند بر حكمت و مصلحت پس اين مستدعى اينست كه كتاب كريم يعنى قرآن عظيم كه از عظايم امور محكمه است در او منزل شود نه در غير آن ، و بدانكه ميتواند بود كه ذكر * ( فِيها يُفْرَقُ ) * نه بر سبيل استيناف باشد بلكه صفت ليلهء مباركه باشد و إِنَّا كُنَّا مُنْذِرِينَ جملهء معترضه و نصب قوله :\r\n5 - * ( أَمْراً مِنْ عِنْدِنا ) * يا بر اختصاص است و تقدير كلام اينكه يعنى بهذا الامر أمرا حاصلا من عندنا و حينئذ ايراد آن به جهت مزيد تفخيم امر خواهد بود يا بر حاليه از ضمير فاعل أَنْزَلْناه و وقوع مصدر در موضع آن يعنى ( انا انزلناه آمرين أمرا ) يا از ضمير مفعول آن يعنى انزلناه فى حال كونه مأمورا من عندنا يا بر مصدريت بفعل محذوف و تقدير كلام اينكه فيها يفرق كل أمر حكيم يؤمر فيها أمرا من عندنا پس معنى بر اين وجه است كه ميخواهيم به اين امر حكيم امرى را كه نزديك ماست بر مقتضاى اراده و كلمهء ما ، يا فرستاديم قرآن را در حالتى كه فرماينده بوديم آن را فرمودنى از پيش خود يا انزال آن نموديم در حالتى كه آن مامور بود از نزد ما يا در آن شب فيصل داده شد امر حكيم و امر كرده شد امرى كه حاصل گشت از نزد ما * ( إِنَّا كُنَّا مُرْسِلِينَ ) * بدرستى كه ما هستيم فرستندهء قرآن و اين بدل است از إِنَّا كُنَّا مُنْذِرِينَ و تقدير كلام اينكه إنا أنزلنا القرآن لان من عادتنا ارسال الرسل بالكتب الى العباد يعنى بدرستى كه ما فرستاديم قرآن را به جهت آنكه از عادت ما است فرستادن پيغمبران بكتابهاى هاديه براى بندگان .\r\n6 - * ( رَحْمَةً مِنْ رَبِّكَ ) * به جهت بخشايشى از پروردگار تو بر خلفان وضع * ( مِنْ رَبِّكَ ) * در موضع ضمير كه آن « منا » است به جهت اشعار است به آنكه مقتضى رحمت بر بندگان ربوبيت او سبحانه است ، و ميتواند بود كه إِنَّا كُنَّا تعليل يُفْرَقُ باشد يا أَمْراً مِنْ عِنْدِنا و بنا بر اين رحمت مفعول به باشد نه مفعول له ، و وصف رحمت بارسال همچو وصف ارسال است برحمت يعنى فيصل داده شده است\r\n","description":"","footnote":"","page_name":" 274 ","page_number":274},
  {"content":"\r\nدر اين شب هر امرى يا صادر گشته همه آن امر از نزد ما به جهت آنكه شأن ما آنست كه فرو فرستيم رحمت خود را بر خلقان و شبهه نيست در آنكه همهء امر الهى از قسمت ارزاق و ساير اوامر و نواهى و غير آن از باب رحمت است چه غرض از آن تكليف عباد است و تعريض ايشان بمنافع ، و بعضى ديگر از مفسران معنى آيه را بر اينوجه تنزيل نموده‌اند كه ما ارسال كننده‌ايم تو را كه محمّدى به جهت بخشايشى از پروردگار تو بر بندگان كما قال وَما أَرْسَلْناكَ إِلَّا رَحْمَةً لِلْعالَمِينَ يا فرستاده‌ايم جميع پيغمبران را بامم خود يا ملائكه را در اين شب بسلام مؤمنان * ( إِنَّه هُوَ السَّمِيعُ ) * بدرستى كه خدا شنوا است دعاى بندگان را يا جميع كلمات ايشان را * ( الْعَلِيمُ ) * دانا بمصالح ايشان يا به همه نيات ايشان ، ايراد اينكلام به جهت تحقيق ربوبيت است و اشعار بر آنكه ربوبيت ثابت نميشود مگر بصفات كمال ، و قوله :\r\n7 - * ( رَبِّ السَّماواتِ وَالأَرْضِ ) * بدل رَبِّكَ است يعنى آن بخشايش از جانب پروردگار آسمانها و زمينها است * ( وَما بَيْنَهُما ) * و آنچه ميان آنها است * ( إِنْ كُنْتُمْ مُوقِنِينَ ) * اگر هستيد يقين كنندگان و تحقيق نمايندگان علوم ، پس عالم خواهيد بود بربوبيت و يا اگر طالب يقينيد پس بدانيد ربوبيت و خالقيت او را ، يا اگر موقنيد در اقرار خود هر گاه كه مسئول شويد از خالق آسمان و زمين پس اين هنگام علم خواهيد داشت بحقيت قول مذكور كه آن ربوبيت آن خدائيست كه متصف است به اينكه :\r\n8 - * ( لا إِله إِلَّا هُوَ ) * نيست هيچ معبودى كه مستحق پرستش باشد مگر او * ( يُحْيِي ) * زنده ميگرداند بعد از موت * ( وَيُمِيتُ ) * و مىميراند بعد از حيات * ( رَبُّكُمْ ) * پروردگار شما است * ( وَرَبُّ آبائِكُمُ الأَوَّلِينَ ) * و پروردگار پدران نخستين شما ، چون كفار بربوبيت او سبحانه مقر بودند و بعلم او سبحانه به همه اشياء و بارسال جميع رسل و كتب اعتراف نميكردند و آن مستلزم عدم تيقن ايشان است بربوبيت او از اينجهت نفى يقين ايشان در اين باب نموده ميگويد كه :\r\n9 - * ( بَلْ هُمْ ) * بلكه ايشان * ( فِي شَكٍّ ) * در شك و شبهه‌اند در آنچه ما به آن خبر داديم * ( يَلْعَبُونَ ) * بازى و استهزاء ميكنند به آن يعنى اقرار ايشان از سر علم و يقين و از روى جد و حقيقت نيست بلكه مخلوط است بهزل و لعب يا مشتغلند به دنيا و احوال آن و به جهت اين در اين امر تأمل نمىنمايند ،\r\nو چون به نصيحت و موعظت و دلايل و حجت به راه راست نمىآيند .\r\n10 - * ( فَارْتَقِبْ ) * پس انتظار كش براى ايشان * ( يَوْمَ تَأْتِي السَّماءُ ) * روزى را كه بياورد آسمان * ( بِدُخانٍ مُبِينٍ ) * دودى ظاهر و هويدا را .\r\n11 - * ( يَغْشَى النَّاسَ ) * كه فرا گيرد و احاطه نمايد همهء مردمان را و ايشان چون مشاهده شدت آن كنند گويند كه * ( هذا عَذابٌ أَلِيمٌ ) * اينست عذابى دردناك كه خداى تعالى بر ما گماشته\r\n","description":"","footnote":"","page_name":" 275 ","page_number":275},
  {"content":"\r\nو گويند كه اين مقول قول فرشتگان باشد كه در آن روز بايشان گويند كه اين عذاب دردناك است كه بسبب شآمت افعال شما بشما رسيده ، و بدانكه مفسران را در اين دخان اختلاف است بعضى گويند كه مراد قحط و مجاعتست كه بسبب دعاى پيغمبر صلى اللَّه عليه و آله و سلَّم بر كفار بر ايشان واقع شد چنان كه مسروق از عبد اللَّه مسعود روايت كند كه چون قريش ايمان نمىآوردند و پيغمبر را ايذاء و آزار ميرسانيدند رسول دست بدعا برداشت و فرمود كه\r\nاللهم اشدد وطأتك على مضر و اجعلها عليهم سنين كسنى يوسف\r\nبار خدايا سخت گردان اخذ و ضغط خود را بر بنى مضر و سالهاى متعدد اخذ و ضغط را لازم حال ايشان گردان مثل سالهاى يوسف يعنى هفت سال بر ايشان تنگ گير حق سبحانه اجابت آن فرموده هفت سال ايشان را بقحط و غلا مبتلا ساخت تا كار ايشان به آن انجاميده كه از غايت گرسنگى سگهاى مرده و استخوانهاى ايشان ميخوردند و سرگين و پشمهاى شتر با خون مزج كرده اكل ميكردند و به جهت شدت جوع بمرتبه اى چشمهاى ايشان خيره و تيره شد كه ميان خود و آسمان مثل دخان و غبار ميديدند و اگر با يكديگر سخن ميكردند كلام هم ميشنيدند اما به جهت كثرت دخانيت هوا در نظر ايشان يكديگر را نميديدند ، و گويند كثرت دخان به جهت آن بود كه در عام قحط و غلا بواسطهء قلت امطار غبار بسيار از زمين برانگيخته ميشد به شكل دود و منتشر ميگرديد در نواحى و اقطار و لهذا سال قحط را سنة الغبراء ميگويند . و وجه تسميهء عام الرماد همين است ، و اسناد اتيان دخان به آسمان به جهت آنست كه عروض آن از قلت باران است .\r\nالقصه چون كار بنى مضر به اين مرتبه رسيد ابو سفيان با جماعتى نزد آن حضرت صلى اللَّه عليه و آله و سلَّم آمدند و گفتند اى محمّد تو ما را بصلهء رحم امر مىنمايى و قوم تو بقحط و گرسنگى هلاك مىشوند پس سوگند خوردند كه اگر رفع اين عذاب را از خدا در خواهى ما همه مطيع تو شويم و بدين اسلام در آئيم حضرت روى نياز بدرگاه بىنياز آورده به زبان قوم دعا فرمود .\r\n12 - * ( رَبَّنَا ) * اى پروردگار ما * ( اكْشِفْ عَنَّا الْعَذابَ ) * بردار از ما اينعذاب را * ( إِنَّا مُؤْمِنُونَ ) * بدرستى كه ما گروندگانيم بعد از رفع عذاب يعنى هر گاه عذاب منكشف گردد ايمان ميآوريم چون بدعاى آن حضرت عذاب جوع بر طرف شد بنى مضر بشرك خود مصر شدند و عناد و انكار را زياده كردندى ، و گويند مراد به اين دخان غباريست كه در فتح مكه مرتفع شد چنانچه همه هوا را به پوشيد و بعضى ديگر از مفسران بر آنند كه مراد دوديست كه پيش از قيام قيامت ظاهر شود و همه زمين را پر سازد مانند خانه اى كه در او آتش كنند و آنجا منفذى نباشد كه از آن بيرون رود و در چشم و گوش منافقان و كافران رود چنانچه از رسول صلى اللَّه عليه و آله و سلَّم مرويست كه اول علامت قيامت\r\n","description":"","footnote":"","page_name":" 276 ","page_number":276},
  {"content":"\r\nدخان باشد و نزول عيسى و آتشى كه از قعر شهر عدن ابين بيرون آيد كه همه مردمان را بمحشر راند ، حذيفه گفت يا رسول اللَّه چه نوع دخانى باشد آن حضرت اين آيه را تلاوت فرمود بعد از آن فرمود كه\r\nيملأ ما بين المشرق و المغرب و يمكث أربعين يوما و ليلة و اما المؤمن فيصيبه كهيئة الزكمة و اما الكافر و هو كالسكران يخرج من منخريه و اذنيه و دبره\r\nدودى باشد كه مشرق و مغرب را پر سازد و چهل شبانه روز بماند و مؤمن از آن دود مانند كسى شود كه زكام داشته باشد و كافر مانند كسى كه مست باشد و آن دود از هر دو سوراخ بينى و هر دو گوش و دبر او بيرون آيد ، و از حضرت امير المؤمنين عليه السّلام نقل كرده اند\r\nانه دخان يأتى من السماء قبل يوم القيمة يدخل فى أسماع الكفرة حتى يكون رأس الواحد كالرأس الحنيذ و يعترى المؤمن منه كهيئة الزكام و تكون الارض كلها كبيت اوقد فيه ليس فيه خصاص\r\nاين دخان دودى باشد كه از آسمان حادث شود پيش از روز قيامت و در گوشهاى كافران درآيد تا آنكه سر هر كافرى مانند سر كبشى شود كه بريان كرده باشند و مؤمنان را بسبب آن مثل زكامى عارض شود و همه زمين مثل خانه اى باشد كه در او آتش افروخته باشند كه هيچ روزنه و سوراخى او را نباشد كه دود از آن بيرون رود و نزد اينحال ملائكه بكفار گويند كه اينست عذاب دردناك كه حق سبحانه بشما وعده داده بود و ايشان زبان بدعا بگشايند و كشف عذاب را از خدا درخواهند و بوعده ايمان بعد از كشف عذاب اعتراف كنند و چون بعد از چهل روز آن دود مرتفع شود بر كفر خود اصرار نمايند و حق سبحانه با ملائكه گويد :\r\n13 - * ( أَنَّى لَهُمُ الذِّكْرى ) * چگونه بود مر ايشان را پند گرفتن به اين مقدار عذاب اينجهان و وفاء كردن بوعده ايمان * ( وَقَدْ جاءَهُمْ ) * و حال آنكه آمد بديشان * ( رَسُولٌ مُبِينٌ ) * فرستاده اى هويدا و آشكار بآيات بينات ، يا ظاهر سازندهء معجزات بر ايشان با آنكه آن اعظم و ادخل بود در وجوب تذكر ، بدان متذكر نشدند .\r\n14 - * ( ثُمَّ تَوَلَّوْا ) * پس پشت كردند يعنى اعراض نمودند * ( عَنْه ) * از ايمان آوردن به او * ( وَقالُوا ) * و گفتند در حق او كه * ( مُعَلَّمٌ ) * او آموخته شده است يعنى حبر يا يسار كه غلام اعجمىاند قرآن بوى تعليم ميدهند * ( مَجْنُونٌ ) * ديوانه است و دماغ او مخبط گشته يعنى ، بعضى در حق او گفتند كه شخصى عجمى بوى تعليم قرآن ميدهد ، و جماعت ديگر گفتند كه او ديوانه است از عقل دور افتاده كه ترك ملت ما كرده و با وجود اينحال چون نزد وقوع دخان در آخر الزمان از آن استغاثه نمايند .\r\n15 - * ( إِنَّا كاشِفُوا الْعَذابِ ) * بدرستى كه ما كشف كنندهء عذاب ايشان باشيم * ( قَلِيلًا ) * در زمان اندك يعنى بعد از چهل روز رفع آن عذاب نمائيم از ايشان و ايشان بوعده خود وفا نكرده در\r\n","description":"","footnote":"","page_name":" 277 ","page_number":277},
  {"content":"\r\nكفر خود ثابتقدم شوند پس بايشان گوئيم كه * ( إِنَّكُمْ عائِدُونَ ) * بدرستى كه شما رجوع كنندگانيد از اين عذاب حقير به عذاب كبير كه عذاب جهنم است ، پس به جهت زيادتى تهديد ايشان ميگويد كه ما انتقام كشيم از ايشان .\r\n16 - * ( يَوْمَ نَبْطِشُ الْبَطْشَةَ الْكُبْرى ) * در روزى كه بگيريم آنها را گرفتن بزرگ به عذاب آتشى يعنى در روز قيامت * ( إِنَّا مُنْتَقِمُونَ ) * بدرستى كه ما امروز انتقام كشنده‌ايم از ايشان و بقول اول معنى آنست كه چون حق سبحانه قحط و جوع را از ايشان رفع نمود ايشان وعده خود را كأن لم يكن انگاشتند و در كفر خود اصرار نمودند حق سبحانه اين آيه فرستاد كه چگونه و بچه نوع مر ايشان را تذكر و اتعاظ باشد به اين عذاب قحط و مجاعت و حال آنكه پيغمبر بايشان آمد و انواع معجزات بايشان نمود و ايشان اصلا در آن نظر ناكرده از ايمان آوردن به او اباء نمودند و گفتند كه معلمى به او تعليم قرآن ميدهد و جماعتى ديگر او را نسبت بجنون دادند و ما با وجود اينهمه در زمان اندك كه زمان بقاياى اعمار ايشان بود به آثار روز بدر كشف عذاب از ايشان نموديم و ايشان باز بر سر كفر خود رفتند ، پس از غيبت بخطاب التفات نموده بر سبيل تهديد ميفرمايد كه إِنَّكُمْ عائِدُونَ بدرستى كه شما باز گردندگانيد بكفر و تكذيب خود ، ياد كنيد آن روز را كه بگيريم شما را گرفتنى سخت بتحقيق كه ما انتقام كشنده‌ايم از شما در آن روز ، مراد روز بدر است و ميتواند بود كه روز قيامت باشد ، و چون حضرت رسالت صلى اللَّه عليه و آله و سلَّم بسبب اصرار و كفر و عناد مشركان مكه غبار اندوه بر خاطر مبارك او مينشست حق سبحانه به جهت تسليهء خاطر آن حضرت حكايت موسى عليه السّلام و اذيت و جفاى او از فرعونيان و هلاكت و غرق ايشان به جهت آن عناد و طغيان به ياد او ميدهد و ميگويد كه :\r\n17 - * ( وَلَقَدْ فَتَنَّا ) * و بدرستى كه ما در فتنه انداختيم * ( قَبْلَهُمْ ) * پيش از كفار قريش * ( قَوْمَ فِرْعَوْنَ ) * قبطيان را كه قوم فرعون بودند يعنى ايشان را امتحان كرديم بامهال و توسيع ارزاق و ايشان ياد منعم حقيقى نكرده در طغيان و كفران افزودند و بنى اسرائيل را بذلّ بندگى گرفتار كردند و ايشان را بر كارهاى سخت داشتند * ( وَجاءَهُمْ ) * و آمد بديشان * ( رَسُولٌ كَرِيمٌ ) * پيغمبرى بزرگوار يعنى موسى كليم على نبينا و عليه السلام كه عظيم الشأن بود نزد خداى تعالى بسبب طاعت و عبادت يا شريف و بزرگوار نزد بنى اسرائيل كه قوم او بودند يا خداوند شرف نسب و فضل حسب و اخلاق حسنه و افعال مرضيه چه عادت الهى جاريست به اينكه شخصى كه از كبار و كرام قوم باشد بر ايشان مبعوث سازد و بر هر تقدير موسى بديشان آمد و گفت :\r\n18 - * ( أَنْ أَدُّوا ) * آنكه برسانيد يعنى بفرستيد * ( إِلَيَّ ) * بسوى من * ( عِبادَ اللَّه ) * بندگان خدا را يعنى بنى اسرائيل را كه بدام عذاب و تسخير شما گرفتارند ، و بعضى گفته‌اند كه * ( عِبادَ اللَّه ) * منصوب\r\n","description":"","footnote":"","page_name":" 278 ","page_number":278},
  {"content":"\r\nاست بند او معنى اينكه برسانيد به من اى بندگان خدا آنچه واجبست مرا بر ذمت شما از ايمان آوردن و قبول دعوت من كردن و پيروى من نمودن ، آن گه وجوب اتّباع ايشان را معلل ساخته به اينكه * ( إِنِّي لَكُمْ ) * بدرستى كه من شما را * ( رَسُولٌ أَمِينٌ ) * فرستاده‌ام كه امينم بر آنچه مأمور شده‌ام از جانب حق سبحانه و تعالى كه بشما برسانم و اصلا آن را كم و زياد نميسازم بلكه به همان طريق بشما ميرسانم و شما ميدانيد كه من هرگز بخيانت منسوب نگشته‌ام و در خيرخواهى شما متهم نبوده‌ام پس بر شما واجبست آنكه اطاعت امر من كنيد .\r\n19 - * ( وَأَنْ لا تَعْلُوا ) * و آنكه تكبر نكنيد * ( عَلَى اللَّه ) * بر خدا بستم كردن بر اولياى او يا سركشى ننماييد بر او بكفران نعمت و عدم اطاعت او و استهانت برسول و وحى او پس بيان علت نهى مىكند به اينكه * ( إِنِّي آتِيكُمْ ) * بدرستى كه من آرنده‌ام بشما * ( بِسُلْطانٍ مُبِينٍ ) * بحجتى روشن و هويدا بر صدق دعوى خود يعنى حجت واضحه كه مظهر حق باشد يا معجزات ظاهره كه مبين صحت نبوت و صدق مقالت من بود ، ذكر امين را باداء و سلطان را با * ( عَلَى ) * براعت و جزالتى است كه مخفى نيست بر اولى النهى ،\r\nو چون موسى اين سخن را بديشان رسانيد زبان بشتم گشودند و به قصد قتل و رجم او برخاستند موسى چون مشاهدهء اينحال نمود از شر ايشان به خدا استعاذه فرمود به اين وجه كه :\r\n20 - * ( وَإِنِّي عُذْتُ ) * و بدرستى كه من ملتجى شدم و پناه گرفتم * ( بِرَبِّي وَرَبِّكُمْ ) * به پروردگار شما * ( أَنْ تَرْجُمُونِ ) * از آنكه سنگسار كنيد مرا يا بكشيد يا دشنام دهيد على اختلاف الاقوال .\r\n21 - * ( وَإِنْ لَمْ تُؤْمِنُوا لِي ) * و اگر باور نداريد مرا در رسالت و نمىگرويد به من * ( فَاعْتَزِلُونِ ) * پس كناره كنيد از من و خير و شر خود را از من باز داريد يعنى مرا به حال خود بازگذاريد و بايذاء و آزار متعرض من مشويد ، ايشان بسخن موسى التفات نكرده بايذاى او مشغول شدند .\r\n22 - * ( فَدَعا رَبَّه ) * پس بخواند موسى پروردگار خود را * ( أَنَّ هؤُلاءِ ) * آنكه اين گروه يعنى قبطيان * ( قَوْمٌ مُجْرِمُونَ ) * گروهىاند كه بر كفران و طغيان ، اين تعريض است باستنزال عذاب استيصال بر ايشان ، و گويند موسى نزد اين حال زبان به ( اللهم عجل لهم ما يستحقونه بأجرامهم و كفرهم ) بگشود يا گفت كه رَبَّنا لا تَجْعَلْنا فِتْنَةً لِلْقَوْمِ الظَّالِمِينَ حق سبحانه دعاى وى اجابت فرمود .\r\n","description":"","footnote":"","page_name":" 279 ","page_number":279},
  {"content":"\r\n23 - * ( فَأَسْرِ بِعِبادِي لَيْلًا ) * پس گفت ببر بندگان مرا در شب يعنى بنى اسرائيل را كه تابع تواند در شب از اين شهر بيرون بر * ( إِنَّكُمْ مُتَّبَعُونَ ) * بدرستى كه شما از پى درآمده شدگانيد يعنى چون فرعون و قوم او خبر بيرون شدن بشنوند در عقب شما روان شوند و وقتى كه بلب دريا رسى عصا را در دريا زن تا شكافته شود و راهها در او پيدا شود و تو با بنى اسرائيل از آنجا بگذر و به آن طرف دريا رو .\r\n24 - * ( وَاتْرُكِ الْبَحْرَ ) * و بگذار دريا را * ( رَهْواً ) * ساكن و آرميده بر همان وجه كه راهها بر او ظاهر شده يعنى ديگر باره عصا بر آن دريا مزن تا با حال اول نرود و گويند كه ( رهو ) بمعنى انفتاح و انفراج است يعنى بگذار دريا را منفرج و شكافته و آن را به همين حال بگذار تا قبطيان به دو درآيند و از آمدن ايشان انديشه مكن و خوفى به خود راه مده * ( إِنَّهُمْ ) * بدرستى كه ايشان * ( جُنْدٌ مُغْرَقُونَ ) * لشكرىاند غرقشدگان يعنى همه ايشان در دريا غرق خواهند گشت پس چون فرعون بكنار دريا رسيد و راههاى گشاده آن را مشاهده كرد دانست كه بنى اسرائيل از آنجا گذشته‌اند از غايت عصيان و طغيان در آن معجزه تأمل نكرده با همه قوم خود در آن راهها درآمده و چون بميان دريا رسيد حق سبحانه آب دريا را بهم درآورده همه در زير آب مستأصل گشتند ، پس حضرت ذو الجلال حبيب خود را از حال منازل ايشان بعد از هلاكت و استيصال خبر ميدهد و ميگويد كه :\r\n25 - * ( كَمْ تَرَكُوا ) * بسا كه بگذاشتند قبطيان * ( مِنْ جَنَّاتٍ ) * از بوستانهاى پر اشجار * ( وَعُيُونٍ ) * و چشمهاى آب روان از ميان و كنار .\r\n26 - * ( وَزُرُوعٍ ) * و كشتهاى بسيار * ( وَمَقامٍ كَرِيمٍ ) * و مقامهاى نيكو و عاليمقدار و منزلهاى آراسته و بزرگوار چون مجالس و مناظر حسنه ملوك اعصار ، از ابن عباس منقولست كه مراد به آن منابر خطباى ايشان است .\r\n27 - * ( وَنَعْمَةٍ ) * و ديگر گذاشتند نعمت و برخوردارى * ( كانُوا فِيها ) * كه بودند در آن * ( فاكِهِينَ ) * متنعمان و شادىكنان همچو تمتع آكل بانواع فواكه .\r\n28 - * ( كَذلِكَ ) * همچنين است امر ما دربارهء اهل طغيان و عصيان يا مثل اين اخراج و اهلاك را بجاى مىآوريم حق كسانى كه عصيان ورزند و طاغى شوند * ( وَأَوْرَثْناها ) * و ميراث داديم منازل و مساكن ايشان را * ( قَوْماً آخَرِينَ ) * بگروهى ديگر از مردمان كه در دين و قرابت و ولاء مغاير ايشان بودند مراد بنى اسرائيلاند كه حق سبحانه بعد از هلاك قبطيان ملك و ديار آنها را بىتعب و مشقت بايشان داد هم چنان كه ميراث بدون تعب به مستحق آن ميرسد ، آن گه تصغير و تحقير موت ايشان نموده به اينكه :\r\n","description":"","footnote":"","page_name":" 280 ","page_number":280},
  {"content":"\r\n29 - * ( فَما بَكَتْ عَلَيْهِمُ ) * پس نگريست بر ايشان * ( السَّماءُ وَالأَرْضُ ) * زمين و آسمان يعنى بر فوت ايشان هيچ كس نگريست و آن را بحسابى نگرفت هم چنان كه بنقيض آن گويند كه فلان بكت عليه الشمس و القمر و كسفتا . آفتاب و ماه بفوت فلان بگريست و سياه گشت و در ميان اهل فرس شايع است كه بموت فلان آسمان و زمين بگريه درآمد و در و ديوار بگريست و اين بر سبيل تمثيل و تخييل است به جهت مبالغه در وجوب جزع و بكاى اشياء ، مراد آنست كه حال ايشان نقيض حال كسيست كه فقد او در نظر مردم عظيم نمايد و در حق او گويند كه زمين و آسمان بر فوت او بگريه درآمد و در و ديوار بر مفارقت او بگريست ، و بعضى گفته‌اند كه در كلام مضافى محذوفست و در اين تقدير است كه ( فما بكت عليهم اهل السماء و الارض ) يعنى هيچ كدام از اهل آسمان و زمين بر ايشان گريه نكردند به جهت آنكه ايشان مغضوب و مسخوط اهل زمين و آسمان بودند ، و ميشايد كه مراد آن بود كه اهل آسمان و زمين بر ايشان رحم نكردند و طلب آمرزش براى ايشان ننمودند و بعضى بر آنند كه اين كنايت است از آنكه ايشان را در زمين هيچ عملى صالح نبود كه به آسمان مرتفع شود ، و مؤيد اينست آنچه انس از حضرت رسول صلى اللَّه عليه و آله و سلَّم روايت كند كه هيچ بندهء مؤمن نباشد الا كه مر او را در آسمان دو در بود درى كه روزى او از آنجا فرود آيد و درى كه عمل او از آنجا بالا رود و چون اين بندهء مؤمن وفات كند اين دو در از نزول رزق و عروج عمل محروم مانند و به دو بگريند ، و نيز از عبد اللَّه عباس مرويست كه مؤمن چون فوت شود مصلاى او و محل عبادت و مصعد عمل و مهبط رزق او بر او گريه كنند ، و در معالم آورده كه موسى عليه السّلام چون وفات كرد چهل صباح آسمان و زمين بر او بگريست ، و چون حضرت امام حسين عليه السّلام شهيد شد آسمان بر او بگريه درآمد و از آن وقت هر شب بر او گريه مىكند و علامت گريهء او اين است كه اطراف آفاق سرخ مىشود و گويند كه گريهء آسمان همچون گريهء آدميان است و سدى گفته كه\r\n( لما قتل الحسين بن على عليهما السّلام بكت السماء عليه و بكائها حمرة اطرافها )\r\nچون امام حسين عليه السّلام شهيد شد آسمان بر او گريه كرد و گريهء او سرخى اطراف او است ، و زرارة بن اعين از ابو عبد اللَّه عليه السّلام روايت كرده كه\r\nبكت السماء على يحيى بن زكريا و على الحسين بن على اربعين صباحا و لم تبك الا عليهما\r\nآسمان بگريست بر قتل يحيى بن زكريا و بر حسين بن على عليهما السّلام چهل صباح ، گريه نكرد بر هيچكس مگر بر اين دو شخص گفتم يا رسول اللَّه بكاء او بچه طريق است فرمود كه\r\nكانت تطلع حمراء و تغيب حمراء\r\nدر وقتى كه طلوع ميكرد و غروب مينمود سرخ بود ، و در مصابيح القلوب مذكور است كه كعب الاحبار روزى اهل مدينه را از ملاحم و فتن روزگار كه در كتابها خوانده بود خبر داد و گفت عظيمترين وقايع كشتن امام حسين عليه السّلام است و چنين خوانده‌ام كه آن روز كه وى را بكشند هفت آسمان خون بگريند گفتند ما هرگز نشنيده‌ايم كه آسمان بر كسى خون گريسته باشد گفت ( ويلكم ان قتل\r\n","description":"","footnote":"","page_name":" 281 ","page_number":281},
  {"content":"\r\nالحسين شيء عظيم ) واى بر شما كشتن حسين كارى بزرگ است وى فرزند خاتم پيغمبرانست و پسر وصى رسول آخر الزمان پنجم آل عبا و نور ديدهء فاطمهء زهراء بدان خدايى كه جان كعب بدست او است كه خوانده‌ام آن روز كه وى را بكشند گروهى از فرشتگان بر سر قبر وى بايستند و ميگريند تا قيامت كه هرگز از گريه باز نايستند و هر شب آدينه هفتاد هزار فرشته فرود آيند و بر سر قبر وى زارى كنند و چون بامداد شود بصوامع طاعات خود باز روند .\r\nالقصه چون فرعونيان را بر روى زمين عمل نيكو نبود تا بر آسمان رود نه آسمان بر فوت ايشان گريه كرده و نه زمين * ( وَما كانُوا ) * و نبودند * ( مُنْظَرِينَ ) * مهلت داده شدگان از وقتى بوقتى ديگر ، چون محل نزول عذاب در رسيد اصلا توقفى و اهمالى در آن واقع نشد بلكه فى الحال مستأصل شد .\r\n30 -\r\n* ( وَلَقَدْ نَجَّيْنا بَنِي إِسْرائِيلَ ) * و بتحقيق كه برهانيديم بنى اسرائيل را * ( مِنَ الْعَذابِ الْمُهِينِ ) * از عذاب خواركننده كه بر ايشان واقع شده بود .\r\n31 - * ( مِنْ فِرْعَوْنَ ) * از جانب فرعون و آن دلبندگى ايشان بود و قتل ابناء و استخدام نساء و تكليف مشاق اعمال بر همهء آنها و ميتواند بود كه اين جار و مجرور بدل باشد از جار و مجرور اول يعنى نجات داديم بنى اسرائيل را از دست فرعون * ( إِنَّه كانَ ) * بدرستى كه فرعون بود * ( عالِياً ) * سركشنده و خود را بلند سازنده * ( مِنَ الْمُسْرِفِينَ ) * از جمله از حد درگذشتگان در كفر و طغيان و عتو و عصيان ، و اين خبر بعد از خبر * ( كانَ ) * است و احتمال دارد كه حال باشد از ضمير * ( عالِياً ) * يعنى فرعون رفيع الطبقه بود و فائق المرتبه در حالتى كه در ميان مسرفان قوم خود بود .\r\n32 - * ( وَلَقَدِ اخْتَرْناهُمْ ) * و بدرستى كه برگزيديم موسى و مؤمنان بنى اسرائيل را * ( عَلى عِلْمٍ ) * در حالتى كه بر دانش بوديم از ايشان يعنى عالم بوديم به اينكه بنى اسرائيل استحقاق آن دارند كه ايشان را برگزينيم * ( عَلَى الْعالَمِينَ ) * بر عالميان زمان ايشان چه اكثر انبياء در ميان ايشان بودند و مع هذا عالم جميع مردمان زمان خود بودند .\r\n33 - * ( وَآتَيْناهُمْ ) * و داديم ايشان را * ( مِنَ الآياتِ ) * از نشانهاى قدرت خود * ( ما فِيه بَلؤُا مُبِينٌ ) * آنچه در آن نعمتى آشكارا بود چون فلق بحر و تظليل غمام و انزال من و سلوى و تخليص ايشان از دست فرعون ، و تسميهء نعمت ببلا جهت آزمايش حقتعالى است بندگان را به آن هم چنان كه امتحان ايشان مينمايد بمصايب و نوايب دوران ، و گويند كه معنى آنست كه داديم بايشان آن چيزى كه در او اختيارى ظاهر بود از امور مذكوره تا ببينيم كه چه ميكنند به آن و از عناد و انقياد و شكرگزارى و ناسپاسى كدام بر وى كار ميآرند ، و بدان چون اول سوره در بيان احوال قريش بود و ايراد قصهء فرعون\r\n","description":"","footnote":"","page_name":" 282 ","page_number":282},
  {"content":"\r\nو قوم او به جهت دلالت بر مماثله قريش با ايشان در اصرار انكار و توغل در ضلالت و استكبار از اينجهت باز سر رشته كلام را بذكر عناد و انكار قريش كشيده ميفرمايد كه :\r\n34 - * ( إِنَّ هؤُلاءِ ) * بدرستى كه گروه قريش از فرط جهالت و نكارت * ( لَيَقُولُونَ ) * هر آينه مىگويند در جواب مؤمنانى كه بايشان ميگفتند كه كُنْتُمْ أَمْواتاً فَأَحْياكُمْ ثُمَّ يُمِيتُكُمْ ثُمَّ يُحْيِيكُمْ .\r\n35 - * ( إِنْ هِيَ ) * نيست عاقبت و خاتمت كار ما * ( إِلَّا مَوْتَتُنَا الأُولى ) * مگر مرگ نخستينى ما در دنيا يعنى بعد از آن حياتى ديگر نخواهد بود * ( وَما نَحْنُ ) * و نيستيم ما * ( بِمُنْشَرِينَ ) * زنده شدگان و برانگيختگان بعد از مرگ و اگر بعث و نشرى خواهد بود چنانچه شما دعوى ميكنيد .\r\n36 - * ( فَأْتُوا بِآبائِنا ) * پس بياريد پدران ما را و اعادهء ايشان نمائيد يعنى از خداى درخواهيد تا آنها را زنده گرداند * ( إِنْ كُنْتُمْ صادِقِينَ ) * اگر هستيد راستگويان در آنكه خداى قادر است بر اعاده اموات و اعاده ايشان ، و گويند كه قائل اين قول ابو جهل پر جهل بود كه حضرت رسالت صلى اللَّه عليه و آله و سلَّم را گفت كه اگر در اين قول صادقى جد من و خود را كه قصى بن كلابست زنده ساز چه او مردى صادق بود تا از احوال بعث و نشور از او استفسار نمائيم و اين قول ابو جهل از سر جهل بود زيرا كه اعاده از براى جزا است نه از براى تكليف در جزا پس گوئيا ابو جهل چنين سؤال كرده كه اگر تو صادقى در اعادهء موتى از براى جزاء اعادهء ايشان كن از براى تكليف و اين دالست بر كمال حماقت و جهالت ابو جهل و اين بديهيست كه هر چه جايز بود وقوع آن از خداى تعالى در وقت خاص كه يوم الجزاست اگر در غير آن وقت واقع نشود كسى را بر او تحكم نرسد و سؤال وقوع آن نمودن در غير آن وقت عين سفاهت باشد و چون حضرت رسالت صلى اللَّه عليه و آله و سلَّم بر وفق دعوى بعث و غير آن معجزات ظاهره و دلايل قاطعه مينمود و ايشان از جهت عناد و اصرار كفر در آن نظر نكرده اين سؤالات بيمعنى ميكردند از اينجهت حق سبحانه ديگر باره بتهديد ايشان درآمده ميفرمايد كه :\r\n37 - * ( أَ هُمْ خَيْرٌ ) * آيا قوم قريش در قوت و شدت و بسطت و شوكت بهترند * ( أَمْ قَوْمُ تُبَّعٍ ) * يا قوم تبع حميرى كه لشكرى بودند با عدّت و ابّهت در غايت كثرت و حشمت .\r\n* ( وَالَّذِينَ ) * و آنان كه نيز بودند * ( مِنْ قَبْلِهِمْ ) * پيش از قوم تبع چون قوم نوح و عاد و ثمود و غير آن و ايشان با وجود مزيت حشمت و ابهت بر قريش * ( أَهْلَكْناهُمْ ) * هلاك كرديم ايشان را * ( إِنَّهُمْ كانُوا ) * بدرستى كه بودند ايشان * ( مُجْرِمِينَ ) * اسراف كنندگان در كفر و طغيان و عناد و عصيان و از حد بيرون رفتگان در انكار بعث و نشور در آن جهان ، و چون ايشان را بسبب اصرار كفر و شرك و انكار بعث مستأصل ساختيم و به عذاب اليم گرفتار گردانيديم پس قريش كه بمراتب از ايشان\r\n","description":"","footnote":"","page_name":" 283 ","page_number":283},
  {"content":"\r\nادنى و انقصاند بطريق اولى كه از چنگال نكال و عقبهء عقاب مارهايى نخواهند داشت ، و در اخبار آمده كه تبع ملكى بود از حمير كنيت او ابو ايوب بود و نام او سعد بن ملكا با حشم بسيار و تبع بيشمار و از شرق تا بغرب عالم بگشت و اكثر بلاد عظيمه را بحوزه تصرف درآورد و سمرقند را خراب نمود و باز بنا كرد به جهت كثرت اتباع و خدم و حشم بتبع مسمى شد و گويند كه او ملك يمن بود و ملوك يمن را تبايعه گويند به جهت آنكه متبوع اهل يمناند پس به اين سبب او را تبع گفتند ، هم چنان كه خاقان اسم ملك تركست و قيصر اسم ملك روم ، و سهل بن سعد از پيغمبر صلى اللَّه عليه و آله و سلَّم روايت كرده كه\r\nلا تسبّوا تبعا فانه كان قد أسلم\r\nدشنام مدهيد تبع را زيرا كه او اسلام آورده بود و ابو هريره گفته كه پيغمبر صلى اللَّه عليه و آله و سلَّم فرمود كه\r\nو ما أدري أ كان تبع نبيا أو غير نبى\r\nنميدانم كه تبع پيغمبر بود يا نه ، و از ابن عباس نقل كرده‌اند كه پيغمبر بود ، و گويند كعب گفت در ناحيهء حمير نظر ابن عباس بر دو قبر افتاد و گفت اين قبر رصويست و آن قبر حبى كه دختران تبع بودند و هرگز بخداى خود شرك نياوردند ، و كعب الاحبار گفته كه تبع مردى صالح بود حق سبحانه مذمت قوم او كرده نه او را ، وليد بن صبيح از امام جعفر صادق عليه السّلام روايت كرده كه آن حضرت فرمود كه تبع باوس و خزرج گفت كه شما بر حال خود باشيد تا پيغمبر آخر الزمان خروج كند و اما من اگر او را دريابم بخدمتگارى او قيام نمايم و كمر اطاعت او را بر ميان بندم ، و در روايت واقع شده كه تبع هر كتابتى كه بحكام مينوشت در اول آن ثبت ميكرد\r\nبسم اللَّه الذى ملك برا و بحرا و ضحا و ريحا\r\nبنام خدايى كه پادشاه تر و خشك است و آفتاب و باد و سعيد بن جبير گفت كه اول كسى كه خانه كعبه را جامه پوشيد تبع بود ، و در آثار آمده كه تبع در بدايت حال آتشپرست بود وقتى در مدينه پسر او را بكشتند او به قصد اهالى آنجا لشكر گرد كرد و دو كس از بنى قريظه كه كعب و اسد نام داشتند اين خبر شنيدند پيش او رفتند و گفتند اين جرأت مكن كه مدينه مهاجر پيغمبر آخر الزمان است و تعريف آن حضرت كردند و او از سر قتل و غارت اهل مدينه درگذشت و بدست آن دو حبر مسلمان شد و با جمعى از اهل كتاب متوجه يمن شد جماعتى از بنى هذيل بسر راه وى آمدند و گفتند ما دلالت كنيم تو را به خانه اى كه در او گنجيست از مرواريد و نقره و زبرجد گفت در كجا است گفتند در مكه و قصد ايشان آن بود كه او قصد خانهء كعبه كند و هلاك شود تبع قصهء گنج با احبار در ميان نهاد گفتند كه اى ملك زينهار اين كار مكن چه آن شريفترين بقعه ايست در روى زمين و هيچكس قصد آن نكند مگر كه هلاك شود پس ترا آنجا بايد رفت و تعظيم آن بجاى بايد آورد و قربان فرمود ، تبع برفت و خانه را جامه پوشيد و ششهزار شتر قربان كرد و از آنجا توجه بيمن فرمود قوم او از حمير آغاز مخالفت كردند كه تو از دين ما برگشته اى ما با تو نميسازيم تبع دلايل وحدت خداى بر ايشان خواند و ايشان در عناد افزودند گفتند ما به آتش امتحان ميكنيم و آتشى در دامن\r\n","description":"","footnote":"","page_name":" 284 ","page_number":284},
  {"content":"\r\nكوهى از كوه هاى يمن بود كه چون دو كس را با يكديگر دعوى بودى به آن آتش در آمدندى آنكه مبطل بودى بسوختى و آنكه محق بودى بوى آفتى نرسيدى .\r\nالقصه احبار با مصاحف خود باندرون آتش رفتند و بسلامت بيرون آمدند و كشيشان در آن داخل شدند و بسوختند ، و نزد ارباب سير بثبوت پيوسته كه تبع نامه اى نوشت به حضرت پيغمبر صلى اللَّه عليه و آله و سلَّم و بشامول يهودى سپرد كه اگر زنده بماند بخاتم انبياء صلى اللَّه عليه و آله و سلَّم رساند و الا به اولاد خود سپرده وصيت نمايد كه بعرض رسانند فرزند بيست و يكم از نسل شامول كه ابو - ايوب انصارى بود آن نامه را بموقف عرض رسانيد حضرت رسول صلى اللَّه عليه و آله و سلَّم سه نوبت فرمود كه\r\nمرحبا بالاخ الصالح\r\nو از بعضى علماء منقولست كه ابو اسعد حميرى كه از تبايعه بود ايمان بپيغمبر آورده بود قبل از بعثت به هفتصد سال ، و در بعضي ديگر از كتب تواريخ آورده‌اند كه مدت هزار و پنجاه و سه سال قبل از هجرت كه هزار و چهل سال پيش از بعثت بوده باشد به حضرت رسالت صلى اللَّه عليه و آله و سلَّم ايمان آورده بود ، القصه حق سبحانه بعد از تهديد كفار قريش باستيصال قوم تبع بسبب عتو و عناد و انكار معاد بيان صحت وقوع حشر مىكند به اينكه :\r\n38 - * ( وَما خَلَقْنَا السَّماواتِ وَالأَرْضَ ) * و نيافريديم آسمان و زمين را * ( وَما بَيْنَهُما ) * و آنچه در ميان آنها است * ( لاعِبِينَ ) * در حالتى كه بازىكنان باشيم يعنى آن را بر وجه حكمت و مصلحت آفريديم نه ببازى و هر گاه كه همهء مخلوقات را بوجه حكمت و مصلحت از كتم عدم بصحراى وجود آورده باشيم پس چگونه ايشان را مهمل و معطل گذاريم بدون ثواب و عقاب در روز جزاء .\r\n39 - * ( ما خَلَقْناهُما ) * ما نيافريده‌ايم آسمان و زمين را * ( إِلَّا بِالْحَقِّ ) * مگر بسبب حق كه آن چيزيست كه داعى خلق ايشانست از مثوبت بر طاعت و عقوبت بر معصيت و امتحان بامر و نهى و تميز ميان محسن و مسيء ايشان كقوله تعالى لِيَجْزِيَ الَّذِينَ أَساؤُا بِما عَمِلُوا - الآية * ( وَلكِنَّ أَكْثَرَهُمْ ) * و لكن بيشتر مردمان بسبب عدول نمودن از نظر و تأمل در خلق اشياء * ( لا يَعْلَمُونَ ) * نمىدانند كه فعل حكيم معرى از حكمت و مصلحت نيست .\r\n40 -\r\n* ( إِنَّ يَوْمَ الْفَصْلِ ) * بدرستى كه روز جدا شدن حق از باطل يا محق از مبطل بسبب اختلاف سزاء و جزاء * ( مِيقاتُهُمْ أَجْمَعِينَ ) * هنگام جمع شدن آدميانست در حالتى كه همه مجتمع باشند در آن .\r\n41 - * ( يَوْمَ لا يُغْنِي ) * اين بدل است از يوم الفصل يعنى روزى كه دفع نكند * ( مَوْلًى ) * هيچ دوستى و خويشى * ( عَنْ مَوْلًى ) * از دوست و خويش خود * ( شَيْئاً ) * چيزى را از عذاب و چون\r\n","description":"","footnote":"","page_name":" 285 ","page_number":285},
  {"content":"\r\nمولى اسم جنس است از اين جهت ضمير جمع به او راجع داشته مىفرمايد * ( وَلا هُمْ يُنْصَرُونَ ) * و نباشند موالى كه يارى كرده شوند از جانب دوستان خود در دفع عذاب .\r\n42 - * ( إِلَّا مَنْ رَحِمَ اللَّه ) * مگر كسى كه خداى بر او رحم كرده باشد بعفو كردن از او و اذن شفاعت دادن در حق او و مراد مؤمن مذنب است زيرا كه جميع اصناف كفار از اين شفاعت بى - نصيبند و نااميد و اين بدل است از واو يُنْصَرُونَ يعنى منصور نگردد از جانب دوستان در دفع عذاب مگر كسى كه خدا بر او رحم كرده باشد و احتمال دارد كه منصوب باشد بر استثنائيت * ( إِنَّه هُوَ الْعَزِيزُ ) * بدرستى كه خداى غالبست در تعذيب شخصى كه در حق او عصيان كرده باشد پس نزد ارادهء تعذيب عاصى هيچكس را قوت آن نباشد كه يارى او دهد و از عذاب الهى او را برهاند * ( الرَّحِيمُ ) * مهربان بر هر كه اطاعت كرده باشد و چون سوق كلام از براى تهديد كفار است از اينجهت در بيان فصل بين الفريقين احوال كفار را مقدم داشته ميگويد :\r\n43 - * ( إِنَّ شَجَرَةَ الزَّقُّومِ ) * بدرستى كه درخت زقوم يعنى اثمار و اوراق آن .\r\n44 - * ( طَعامُ الأَثِيمِ ) * خوردنى كسى است كه بسيار گنه كار است مراد بآنكافر معاند است به جهت دلالت ما قبل و ما بعد بر آن ، و گويند كه مراد باثيم در اين مقام ابو جهل است كه روزى پاره خرما و مسكه ممزوج كرده مىخورد و ميگفت آنچه محمّد ما را به آن تهديد ميدهد اينست كه ما تزقّم مىكنيم يعنى دامن خود را به آن پر ميسازيم ، پس حق سبحانه رد قول او كرده ميگويد كه زقوم نه آنست كه ابو جهل پر جهل تصور آن كرده بلكه :\r\n45 - * ( كَالْمُهْلِ ) * مانند چيزيست كه گداخته باشند به آتش چون مس و روى و طلا و نقره و غير آن گويند كه مهل روغن زيتست بدليل يَوْمَ تَكُونُ السَّماءُ كَالْمُهْلِ فَكانَتْ وَرْدَةً كَالدِّهانِ حاصل كه زقوم مثل مس و روى گداخته است يا روغن زيت * ( يَغْلِي فِي الْبُطُونِ ) * كه بجوشد شجرهء زقوم در شكمهاى كفار :\r\n46 - * ( كَغَلْيِ الْحَمِيمِ ) * مانند جوشيدن آب بغايت گرم و احشاء و امعاى ايشان را پاره پاره كند و بگذارد ، پس حق سبحانه زبانيهء دوزخ را امر كند كه .\r\n47 - * ( خُذُوه ) * بگيريد اين گنه كار تبه روزگار را * ( فَاعْتِلُوه ) * پس بكشيد او را بعنف و قهر * ( إِلى سَواءِ الْجَحِيمِ ) * بميانهء دوزخ تسميهء وسط بسواء به جهت استواى مسافتست ميان آن و ميان اطرافى كه محيط است به آن .\r\n48 - * ( ثُمَّ صُبُّوا ) * بعد از آن بريزيد * ( فَوْقَ رَأْسِه ) * بر بالاى سر او * ( مِنْ عَذابِ الْحَمِيمِ ) * از عذاب آب گرم تا تمام ظاهر بدن او به اين آب گرم گداخته شود هم چنان كه باطن او از\r\n","description":"","footnote":"","page_name":" 286 ","page_number":286},
  {"content":"\r\nزقوم گداخته است . اصل كلام مضمون اين آيتست كه يُصَبُّ مِنْ فَوْقِ رُؤُسِهِمُ الْحَمِيمُ و اضافهء عذاب بحميم كه اضافهء بيانيه است بر سبيل استعاره است به جهت مبالغه از قبيل أَفْرِغْ عَلَيْنا صَبْراً پس تعليق صب به عذاب مستعار له است تا در تصور اهول و اهيب نمايد و ذكر ( من ) به جهت دلالتست بر آنكه مصبوب بعضى است از اين نوع نه همه انواع آن و نيز بر سبيل هزل و تهكم بگويند مر آن اثيم را كه نزد قوم خود معزز و مكرم بوده كه .\r\n49 - * ( ذُقْ ) * بچش و بكش اين عذاب را * ( إِنَّكَ أَنْتَ الْعَزِيزُ ) * بدرستى كه تو ارجمندى نزد قوم خود * ( الْكَرِيمُ ) * بزرگوار بزعم خود ، مرويست كه ابو جهل لعين به حضرت رسول صلى اللَّه عليه و آله و سلَّم گفت كه ( ما بين جبليها اعز و اكرام منى فما تسطيع انت و لا ربك ان تفعلا بى شيئا ) نيست ميان اين دو كوه كه محيطند به مكه كسى كه ارجمندتر و بزرگوارتر از من باشد پس تو و خداى تو توانايى نداريد كه ضررى به من رسانيد چون روز قيامت رسد حضرت عزت بر سبيل استهزاء و تهكم به او گويد كه اى عزيز و كريم بچش اين عذاب جحيم و عقاب اليم را .\r\n50 -\r\n* ( إِنَّ هذا ) * بدرستى كه اين عذاب * ( ما كُنْتُمْ بِه ) * آنست كه بوديد كه در دنيا به آن * ( تَمْتَرُونَ ) * شك مىآورديد و اكنون بمعاينه مشاهدهء آن نموديد ، آن گه در صفت مطيعان مىفرمايد كه :\r\n51 - * ( إِنَّ الْمُتَّقِينَ ) * بدرستى كه پرهيزكاران * ( فِي مَقامٍ أَمِينٍ ) * در جايگاه ايمن باشند وصف مكان بامنيت بر سبيل استعاره است چه امين فى الحقيقة صفت مكين است نه مكان ، يعنى متقيان ايمن باشند در آن مكان از آفت و محنت و بيم و انتقال و زوال ، پس بر سبيل بدليت تفسير مقام امين مىكند و ميگويد كه :\r\n52 - ي جَنَّاتٍ در بوستانهايى باشند پر از اشجار عُيُونٍ و چشمهاى جارى .\r\n53 - * ( يَلْبَسُونَ ) * مىپوشند جامها را * ( مِنْ سُندُسٍ وَإِسْتَبْرَقٍ ) * از حرير نازك و ديباى سطبر تنك بافته و گويند سندس از براى لباس باشد و استبرق از براى افتراش ، و زجاج گفته كه تسميهء آن باستبرق به جهت شدت براقت و لمعان آنست و باى حال متقيان متمتع باشند باشجار و انهار و ملبس بالبسهء فخار * ( مُتَقابِلِينَ ) * در حالتى كه در برابر يكديگر نشسته باشند تا بديدار يكديگر انس گيرند و گفته‌اند كه متقابل يكديگر باشند بمحبت نه متدابر هم بغضب ، و در بعضى از تفاسير مذكور است كه اين مقابله روز مهمانى باشد در دار الجلال كه حق سبحانه همهء مؤمنانرا بر سر يك خوان بنشاند بر وجهى كه همه روىهاى يكديگر را ببينند .\r\n","description":"","footnote":"","page_name":" 287 ","page_number":287},
  {"content":"\r\n54 - * ( كَذلِكَ ) * همچنين است حال اهل بهشت و مىتواند بود كه منصوب المحل باشد بفعل محذوف و تقدير كلام اينكه ( مثل ذلك آتيناهم ) يعنى مانند اين را مىدهيم به بهشتيان * ( وَزَوَّجْناهُمْ ) * و قرين مىسازيم و همنشين ميگردانيم ايشان را * ( بِحُورٍ ) * بزنان سفيد روى و لطيف اندام * ( عِينٍ ) * گشاده چشم كه حدقهء آن در نهايت سياهى باشد و سفيدى آن بغايت تناهى ، از مجاهد منقولست كه حور زنانى باشند در نهايت جمال كه سفيدى روى ايشان به حدى باشد كه چشمهاى مردمان در ايشان متحير بمانند و صفاى اعضاى ايشان بر وجهى است كه هر كس در ايشان نظر كند روى خود را در آن مشاهده كند چنانچه در آينه ، و اختلاف است در اينكه اينها زنان دنيا باشند يا از بهشت ، و اين متقيان .\r\n55 - * ( يَدْعُونَ ) * طلب ميكنند ، * ( فِيها ) * در بهشت از سدنه و خدمهء آن * ( بِكُلِّ فاكِهَةٍ ) * باحضار هر ميوه كه آرزو كنند در هر زمان و در هر مكان * ( آمِنِينَ ) * در حالتى كه ايمن باشند از مضرتى كه از ممر اكل عارض شود چون تخمه و اوجاع و سقم يا مطمئن باشند از خوف پوسيدن و منقطع شدن آن .\r\n56 - * ( لا يَذُوقُونَ فِيهَا الْمَوْتَ ) * نچشند در بهشت مرگ را ، تشبيه فرموده موت را بطعامى كه بذايقه دريابند و وجه شبه ادراكست كه جنس ذوق است مراد آنست كه ايشان در آن جهان مرگ را درنيابند * ( إِلَّا الْمَوْتَةَ الأُولى ) * مگر آن مرگ اول و اين استثناى منقطعست و حقيقت معنى اينكه متقيان در آخرت مرگ را ادراك نكنند و ليكن مرگ اول را كه در دنيا است دريافته‌اند ، و محتمل است كه اين استثناى متصل باشد از براى مبالغه در امتناع موت از قبيل تعليق شيء به محال پس گوئيا كه چنين گفته‌اند لا يذوقون فيها الموت الا اذا امكن ذوق الموتة الاولى فى المستقبل يعنى نچشند در آخرت مرگ را مگر در وقتى كه ممكن باشد چشيدن موته اولى در مستقبل و چشيدن موته ماضيه در زمان مستقبل محالست پس چشيدن موت كه معلق است بر آن محال نيز محال بوده باشد ، و بعضى گفته‌اند كه * ( إِلَّا ) * بمعنى بعد است يعنى بعد از مرگ اول كه در دنيا چشيده باشند هيچ مرگ ديگر نچشند و ذكر اين به جهت آنست كه چون معهود مردمان آنست كه هر زندگى را در عقب او مرگيست پس حق سبحانه زندگى آخرت را از اين مستثنى گردانيده فرمود كه آن زندگى مثل زندگى دنيا نيست تا در عقب آن مرگ باشد پس هميشه در آنجا مخلد و مؤبد باشند * ( وَوَقاهُمْ ) * و نگاهدارد خداى آن مؤمنان را * ( عَذابَ الْجَحِيمِ ) * از عذاب آتش سوزان و چون ممكنست كه اين آيه مختص باشد به كسى كه مستحق دخول نار نباشد يا به كسى كه مستحق به آن باشد اما حق سبحانه از روى تفضل از او درگذشته باشد يا آنكه مراد بوقايه از عذاب جحيم بر وجه تأبيد باشد يا بر آن وجهى\r\n","description":"","footnote":"","page_name":" 288 ","page_number":288},
  {"content":"\r\nكه كفار بر آن معذب ميشوند پس معتزله را نرسد كه استدلال كنند بر اين آيه بر امتناع خروج مؤمن فاسق از دوزخ به جهت عدم وقايه او از آن ، و بدانكه چون حق سبحانه مثوبت حسنه را اضعافا مضاعفة باهل ايمان مىرساند چنان كه آيه مَنْ جاءَ بِالْحَسَنَةِ فَلَه عَشْرُ أَمْثالِها مخبر است بر اين از اين جهت ميفرمايد كه باهل تقوى عطا كرده مىشود خلود جنت نعيم و نجات از عذاب جحيم .\r\n57 - * ( فَضْلًا مِنْ رَبِّكَ ) * فضلى و عطائى كه حاصل شده از آفريدگار تو پس نصب * ( فَضْلًا ) * بر مصدريت باشد كه مؤكد نفس خود باشد چه جملهء وَوَقاهُمْ عَذابَ الْجَحِيمِ كه پيش از او واقع است محتمل غير فضل نيست و ميتواند بود كه نصب آن بر عليت باشد يعنى حق سبحانه در حق مؤمنان اين احسان نمود به جهت تفضلى از جانب خود حاصل كه حق سبحانه و تعالى نعيم جنت با صفت خلود كه به متقيان عطا فرموده و ايشان را از عذاب جحيم نگاه داشته تفضلى است از جانب او سبحانه نسبت به ايشان . و بعضى گفته‌اند كه اگر چه متقى مستحق جنت است ليكن تسميهء آن بفضل باعتبار آنست كه سبب استحقاق كه اقتدار و تمكين طاعت است از فضل او است پس آن از قبيل تسميهء مسبب باشد باسم سبب * ( ذلِكَ ) * آن حيات ابدى در جنان و صرف عذاب ابدى از نيران * ( هُوَ الْفَوْزُ الْعَظِيمُ ) * آنست رستگارى بزرگ چه متضمن خلاصى است از جميع مكاره و فايز شدن به همه مطالب .\r\n58 - * ( فَإِنَّما يَسَّرْناه ) * پس جز اين نيست كه آسان گردانيديم قرآن را به اين وجه كه انزال آن نموديم * ( بِلِسانِكَ ) * بلغت تو * ( لَعَلَّهُمْ يَتَذَكَّرُونَ ) * تا شايد كه قوم تو متذكر شوند و از روى سهولت بمعانى آن رسيده از آن پند گيرند ، اين فذلكه كتابى است كه بعضى از صفات آن در ابتداى اينسوره معلوم شد ، يعنى مردمان را پند ده بكتابى كه هويدا و ظاهر است معانى آن پس جز اين نيست كه آسان ساخته‌ايم آن را تا به آن پندپذير شوند و چون كفار با وجود سهولت اخذ معانى از آن متذكر و متعظ نميشوند 59 - * ( فَارْتَقِبْ ) * پس منتظر باش آنچه بر ايشان فرود آيد * ( إِنَّهُمْ مُرْتَقِبُونَ ) * بدرستى كه ايشان نيز انتظار كشنده‌اند تا چه چيز به تو حلول كند و بلا شبهه آنچه به تو خواهد رسيد نصرت الهى خواهد بود كه مستتبع عاقبت احسان است و آنچه بر ايشان فرود آيد عذاب نامتناهى كه لازم عاقبت اسائت است .\r\n","description":"","footnote":"","page_name":" 289 ","page_number":289},
  {"content":"\r\n\r\nسورة الجاثية\r\nو اين را سورة الشريعة نيز خوانند ، و در مكه نزول اجلال يافته مگر آيهء قُلْ لِلَّذِينَ آمَنُوا يَغْفِرُوا كه پيش قتاده در مدينه نازل گشته ، و عدد آيات آن سى و هفت است نزد كوفى ، و سى شش نزد غير او ، و اختلاف در يك آيت است كه آن حم است .\r\nابى بن كعب و ابى سعيد از حضرت رسالت پناه صلى اللَّه عليه و آله و سلَّم روايت كرده‌اند كه هر كه ( حم جاثيه ) را تلاوت نمايد خداى تعالى در وقت حساب ستر عورت او نمايد و از روعت و هيبت عذاب ايمن گرداند و ابو بصير از امام جعفر صادق عليه السّلام روايت كند كه ثواب قارى اين سوره آنست كه هرگز آتش دوزخ نه بيند و زفير و شهيق جهنم نشنود و در افق اعلى رفيق سيد انبياء صلى اللَّه عليه و آله و سلَّم باشد .\r\nو بدانكه چون حق سبحانه بذكر قرآن ختم سورهء دخان نمود افتتاح اين سوره نيز بذكر آن نموده فرمود :\r\n1 -\r\n* ( بِسْمِ اللَّه الرَّحْمنِ الرَّحِيمِ حم ) * 2 - * ( تَنْزِيلُ الْكِتابِ ) * اگر حم اسم سوره است پس مبتدا خواهد بود و در كلام مضافى محذوف و تقدير اينكه تنزيل حم تنزيل الكتاب يعنى فرو فرستادن حم فرو فرستادن قرآن است و اگر از براى تعديد حروف است پس تنزيل مبتدا خواهد بود و خبر آن * ( مِنَ اللَّه ) * يعنى فرو فرستادن اين كتاب از نزد خدايى است كه * ( الْعَزِيزِ ) * غالبست بر همه مكونات * ( الْحَكِيمِ ) * درستكار و راست كردار در تدبير موجودات و تقدير مصالح كافهء بريات و گويند كه حم مقسم به است و * ( تَنْزِيلُ الْكِتابِ ) * صفت آن و * ( مِنَ اللَّه ) * صله كتاب يعنى قسم به حم كه آن كتابيست كه فرو فرستاده شده است از جانب خداى غالب در جميع مطالب دانا در تقدير جميع مواهب جواب قسم اينكه 3 - * ( إِنَّ فِي السَّماواتِ ) * بدرستى كه در آسمانها از نجوم سياره و كواكب ثابته * ( وَالأَرْضِ ) * و در زمينها از جبال راسيه و اشجار نابته و حيوانات ماشيه و ساير امور داله بر قدرت باهره * ( لآياتٍ ) * * ( لِلْمُؤْمِنِينَ ) * هر آينه نشانها است براى گرويدگان بوحدت پروردگار و قدرت صانع مختار ، تخصيص ذكر آيات باهل ايمان به جهت آنست كه ايشان به آن منتفع ميشوند نه غير ايشان ، و بعضى گويند كه * ( إِنَّ فِي السَّماواتِ ) * در تقدير إن فى خلق السموات است يعنى بدرستى كه در آفريدن آسمانها و زمينها علاماتيست براى تصديق كنندگان بوحدت و قدرت صانع آن ، و مؤيد اينست قوله :\r\n4 - * ( وَفِي خَلْقِكُمْ ) * و در آفريدن شما و آنچه در اوست از بدايع صنعت و عجايب خلقت و از حالات مختلفه و تغييرات متجدده از ابتداى خلق در بطون امهات تا انقضاى اجال * ( وَما يَبُثُّ ) *\r\n","description":"","footnote":"","page_name":" 290 ","page_number":290},
  {"content":"\r\nو در آنچه پراكنده ميسازد در زمين * ( مِنْ دابَّةٍ ) * از جميع جنبندگان با اختلاف اجناس و اشكال و صور و منافع و مقاصد مطلوبهء ايشان * ( آياتٌ ) * علامتها است * ( لِقَوْمٍ يُوقِنُونَ ) * مر گروهى را كه بيگمان بدانند يعنى به اينها استدلال كرده از سر يقين بوحدت و قدرت صانع عالم عالم شوند ، و بدانكه مستقبح است عطف بر ضمير مجرور متصل بىاعاده جار پس * ( ما يَبُثُّ ) * معطوف خواهد بود بر مضاف نه بر مضاف اليه ، و رفع آيات محمول است بر محل ( إن ) و اسم آن و بر همين قياس است قوله 5 - * ( وَاخْتِلافِ اللَّيْلِ وَالنَّهارِ ) * و در آمدن شب و روز در عقب يكديگر يا در اختلاف حال آن در طول و قصر و نور و ظلمت * ( وَما أَنْزَلَ اللَّه ) * و در آنچه فرو فرستاده خداى تعالى * ( مِنَ السَّماءِ ) * از آسمان يا از ابر * ( مِنْ رِزْقٍ ) * از روزى يعنى باران كه سبب روزيست از قبيل تسميهء سبب باسم مسبب * ( فَأَحْيا بِه الأَرْضَ ) * پس زنده كرد به آن باران زمين را * ( بَعْدَ مَوْتِها ) * پس از پژمردگى و خشكى آن * ( وَتَصْرِيفِ الرِّياحِ ) * و در گردانيدن بادها باختلاف جهات كه آن جنوب و شمال و صبا و دبور است يا بحسب تفاوت احوال در رحمت و عذاب چه بعضى از آن مثمر رحمت است برخى منتج عقوبت * ( آياتٌ ) * علامتها است بر كمال قدرت * ( لِقَوْمٍ يَعْقِلُونَ ) * مر گروهى را كه عقل را كافر فرمايند و در اين امور مذكوره نظر كنند تا عالم شوند به آنكه او سبحانه مدبر و حكيم و قادر و عليم و غنى و قديمست ، و ببايد دانست كه * ( وَاخْتِلافِ اللَّيْلِ ) * - تا آخر آيه - عطفست بر عاملين مختلفين چه * ( اخْتِلافِ ) * معطوفست بر * ( خَلْقِكُمْ ) * و عامل آن حرف جر است و آيات عطفست بر محل و اسم ( إن ) و عامل آن ابتدائية و جواز اين بنا بر مذهب اخفش است اما پيش سيبويه چون عطف بر عاملين مختلفين جايز نيست پس آن مأولست باضمار ( فى ) يعنى و فى خلقكم يا بحذف مبتدا در آيات يعنى هى آيات و ترك ( لام ) در هر دو آيات اخير به جهت استغناى آنست بذكر آن در آيات اول و اختلاف فواصل ثلاث به جهت اختلاف آياتست در ظهور و دقت چه ملخص معنى اين سه آيه آنست كه بندگان منصف هر گاه به نظر صحيح در سماوات و ارضين نظر كنند عالم خواهند شد به آنكه آنها مصنوعند و مصنوع را لا بد است از صانع پس ، به او سبحانه ايمان خواهند آورد و تصديق به او خواهند نمود و هر گاه در خلق انفس خود نظر كنند در تنقل آن از حالى بحالى و از هيئتى بهيئتى تفكر نمايند و در خلق صنوف حيوانات تامل فرمايند ايمان ايشان زياده خواهد شد و التباس از ايشان منتفى شده بسر حد يقين خواهند رسيد و اگر در ساير حوادث متجدده نظر كنند مثل اختلاف ليل و نهار و نزول امطار و زندگى ارض بعد از پژمردگى و تصرف رياح جنوب و شمال و صبا و دبور عقل ايشان بسبب آن در معرفت استحكام خواهد يافت و يقين ايشان بمرتبهء كمال خواهد رسيد و بعد از ذكر ادله توحيد تهديد و تقريع جماعتى مىكند كه از آيات مذكوره اعراض نمايند و تفكر در آن\r\n","description":"","footnote":"","page_name":" 291 ","page_number":291},
  {"content":"\r\nنكنند و ميفرمايد كه :\r\n6 - * ( تِلْكَ آياتُ اللَّه ) * ادله متقدمه دلايل قدرت خدا است يا آيتهاى مذكوره آيات قرآنست * ( نَتْلُوها عَلَيْكَ ) * در حالتى كه ميخوانيم آنها را بر تو * ( بِالْحَقِّ ) * براستى و درستى نه بباطل و كجى و هر گاه كه كفار بآيات الهى كه در نهايت وضوح و ظهورند نميگروند * ( فَبِأَيِّ حَدِيثٍ ) * پس بكدام سخن بعد اللَّه و اياته پس از خدا و دلايل قدرت او * ( يُؤْمِنُونَ ) * ايمان مياوريد ، و حفص بغيبت خوانده يعنى بكدام سخن تصديق خواهند كرد و مراد به * ( بَعْدَ اللَّه وَآياتِه ) * بعد آيات اللَّه است و تقديم اسم اللَّه به جهت مبالغه و تعظيم است از قبيل اعجبنى زيد كرمه كه بمعنى اعجبنى كرم زيد است و ميتواند بود كه مضافى محذوف باشد و تقدير كلام اينكه بعد حديث اللَّه يعنى بكدام سخن بعد از سخن خدا كه قرآنست و آيات قدرت او تصديق خواهند كرد ، و مؤيد اينست آيه كريمه اللَّه نَزَّلَ أَحْسَنَ الْحَدِيثِ و فرق ميان حديث كه قرآنست و ميان آيات آنست كه حديث قصصى است كه از او مستخرج مىشود عبرى كه مبين حق باشد از باطل و آيات ادله فاصله ميان صحيح و باطل خواه آنكه از جنس كلام باشد يا نه :\r\n7 - * ( وَيْلٌ ) * سختى عذاب يا چاه ويل كه در قعر جهنم است و پر از خون و چرك دوزخيان * ( لِكُلِّ أَفَّاكٍ ) * براى هر كذاب است * ( أَثِيمٍ ) * بسيار گناه كننده ، و گويند مراد به آن نضر بن حارث است پس در صفت او ميفرمايد كه :\r\n8 - * ( يَسْمَعُ ) * ميشنود * ( آياتِ اللَّه ) * آيتهاى كلام خدا را * ( تُتْلى عَلَيْه ) * كه خوانده مىشود بر او * ( ثُمَّ يُصِرُّ ) * پس اصرار مىكند يعنى ثابت قدم مىشود در كفر و عناد خود * ( مُسْتَكْبِراً ) * در حالتى كه گردن كش است از ايمان آوردن بدان و ايراد * ( ثُمَّ ) * كه موضوع است از براى تراخى ايذانست به آنكه اصرار و استكبار بعد از استماع آيات واضحه و دلائل ناطقه بحقيت قرآن بسيار مستبعد است نزد عقول و طباع و عادات و آن كافر معاند به جهت عدم انتفاع او از آن * ( كَأَنْ لَمْ يَسْمَعْها ) * گوئيا كه هرگز نشنيده است آن را و هر گاه حال او در اصرار و عناد به اين مثابه است * ( فَبَشِّرْه ) * پس بشارت ده او را اى محمد * ( بِعَذابٍ أَلِيمٍ ) * بعذابى دردناك لفظ بشارت در مقام انذار اشارتست بتهكم كفار .\r\n9 - * ( وَإِذا عَلِمَ ) * و چون بداند * ( مِنْ آياتِنا ) * از آيتهاى كتاب ما * ( شَيْئاً ) * چيزى را بعد از استماع آن يعنى چون برسد به او آيات ما و بداند كه آن قرآن است * ( اتَّخَذَها هُزُواً ) * فرا گيرد آن را مهزوّ به يعنى به آن استهزاء و افسوس كند و بنوعى با جهلهء روزگار خود باز گويد كه از حق و صواب منحرف باشد ، يا آنكه هيچ چيز در او نيابد كه مناسبتى بهزل و سخريت داشته باشد چنان كه\r\n","description":"","footnote":"","page_name":" 292 ","page_number":292},
  {"content":"\r\nابو جهل لعين چون حديث زقوم شنيد اقتصار بعدم استماع و انتفاع آن نكرده بسخريت آن نيز مشغول شد و مانند اعتراض ابن زبعرى در قول إِنَّكُمْ وَما تَعْبُدُونَ مِنْ دُونِ اللَّه حَصَبُ جَهَنَّمَ و ايراد ضمير تأنيث با آنكه راجع ( بشيء ) است باعتبار آنست كه ( شيء ) در معنى آيتست و يا به آنكه استهزاء ببعضى از كلام كه از جملهء آيات اللَّه باشد در حكم استهزاء است به تمام كلام كه آن جميع آيات است\r\n* ( أُولئِكَ ) * آن گروه مستهزيان * ( لَهُمْ ) * مر ايشان راست * ( عَذابٌ مُهِينٌ ) * عذابى خوار كننده 10 - * ( مِنْ وَرائِهِمْ جَهَنَّمُ ) * « وراء » اسم جهتى است كه متوارى باشد از اينكس خواه جهت خلف باشد يا قدّام پس معنى آنست كه از پيش روى ايشان جهنم است زيرا كه بدان متوجه‌اند يا از پس ايشان كه بعد از آجالست دوزخ خواهد بود * ( وَلا يُغْنِي عَنْهُمْ ) * و باز ندارد از ايشان * ( ما كَسَبُوا ) * آنچه كسب كرده باشند يعنى حاصل كرده و فراهم آورده از اموال و اولاد * ( شَيْئاً ) * چيزى را از عذاب و عقاب * ( وَلا مَا اتَّخَذُوا ) * و نه آنچه فرا گرفته باشند * ( مِنْ دُونِ اللَّه ) * بجز از خداى * ( أَوْلِياءَ ) * دوستان يعنى معبودان كه باميد شفاعت ايشان را پرستش كرده باشند و لهم و مر ايشانراست در جهنم * ( عَذابٌ عَظِيمٌ ) * عذابى بزرگ كه شدت آن از حد و حصر متجاوز است :\r\n11 - * ( هذا ) * اين قرآن كه خوانديم آن را بر تو * ( هُدىً ) * كامل است در راه راست نمودن * ( وَالَّذِينَ كَفَرُوا ) * و آنان كه نگرويدند * ( بِآياتِ رَبِّهِمْ ) * بآيات پروردگار خود كه قرآنست * ( لَهُمْ عَذابٌ مِنْ رِجْزٍ ) * مر ايشانراست عذابى از رجز كه سختترين عذابست * ( أَلِيمٌ ) * الم رساننده و به درد آرنده و حقيقت معنى رجز در ما تقدم سمت تحرير يافت ، آن گه عباد را دلالت مىكند بر توحيد و قدرت خود و ميگويد كه :\r\n12 - * ( اللَّه ) * خداى به حق * ( الَّذِي سَخَّرَ ) * آنست كه رام كرد * ( لَكُمُ الْبَحْرَ ) * براى شما دريا را به اين وجه كه سطح آن را املس ساخت و اخشاب را بر بالاى آن بداشت تا بواسطهء آن تجارت نمايند و منع غوص شما ننمود تا بغواصى جواهر و لآلى را بچنگ آريد كما قال عز و جل * ( لِتَجْرِيَ الْفُلْكُ ) * تا ميرود كشتيها * ( فِيه ) * در وى * ( بِأَمْرِه ) * بفرمان او يعنى آن را مسخر شما ساخت تا بر آن سوار شويد * ( وَلِتَبْتَغُوا ) * و تا طلب كنيد و بجوئيد * ( مِنْ فَضْلِه ) * از فضل و نعمت او انواع فوايد و اصناف عوايد آن را از ارباح تجارات و لآلى و جواهر * ( وَلَعَلَّكُمْ تَشْكُرُونَ ) * و تا شايد كه شما شكر او نمائيد بر اين نعم عظيمه :\r\n13 - * ( وَسَخَّرَ لَكُمْ ) * و مسخر ساخت براى شما * ( ما فِي السَّماواتِ ) * آنچه در آسمانها است باعتبار نفع گرفتن يعنى از براى شما رام ساخت منافع آنچه در او است از ماه و آفتاب و ستارگان و برف و باران * ( وَما فِي الأَرْضِ ) * و آنچه در زمين است از دواب و جبال و بحار و اثمار و\r\n","description":"","footnote":"","page_name":" 293 ","page_number":293},
  {"content":"\r\nاشجار * ( جَمِيعاً ) * همهء آنها * ( مِنْه ) * در حالتى كه حاصل است از جانب او نه غير او ، و محتمل است كه * ( مِنْه ) * خبر مبتداى محذوف باشد و تقدير اينكه هي جميعا منه يعنى آن اشياء بهيئات مجموعى از جانب او است ، و احتمال آن نيز دارد كه و * ( سَخَّرَ لَكُمْ ) * تأكيد سخر لكم اول باشد و * ( ما فِي السَّماواتِ ) * مبتداء و * ( مِنْه ) * خبر او يعنى جميع آنچه در آسمان و زمين است از نزد او است يا آنكه * ( ما فِي الأَرْضِ ) * مبتداء باشد و * ( مِنْه ) * خبر او يعنى آنچه در زمين است از پيش او است * ( إِنَّ فِي ذلِكَ ) * بدرستى كه در آن چه مذكور شد * ( لآياتٍ ) * هر آينه نشانهاى قدرت الهى است * ( لِقَوْمٍ يَتَفَكَّرُونَ ) * براى گروهى كه تفكر كنند در آن و به آن استدلال كنند بر وجود صانع قادر عليم منفرد در ذات آورده‌اند كه در بدايت اسلام بعضى از اهل ايمان با كفار در مقام نصيحت و موعظه درآمده ايشان را باسلام دعوت كردند و چون متنبه نشدند بايشان در طريق محاجّه سلوك نمودند و ايشان از فرط جهالت و عناد ملتفت احتجاج نشده زبان بشتم گشودند و هيچ از سخنان نالايق فرو گذاشت نكردند ، و اهل ايمان در صدد آن شدند كه انتقام خود از ايشان بكشند حق سبحانه آيه فرستاد كه :\r\n14 - * ( قُلْ لِلَّذِينَ آمَنُوا يَغْفِرُوا ) * در اينكلام مقول قول محذوف است كه آن ( اغفروا ) است و قرينه حذف دلالت جزا است بر آن يعنى بگو اى محمّد مر آن كسان را كه گرويده‌اند كه عفو كنيد و درگذريد تا عفو كنند و از سر انتقام درگذرند * ( لِلَّذِينَ لا يَرْجُونَ ) * مر آنان را كه توقع ندارند * ( أَيَّامَ اللَّه ) * روزهاى وقايع خداى را بدشمنان او يعنى روزهايى كه در آن خداى انزال عذاب نموده بر كافران و مشركان ، و عرب وقايع هلاك و عذاب را بايام تعبير ميكنند چنانچه يوم بعاث و يوم عماس ، مراد آنست كه انتقام از ايشان مكشيد تا خداى متولى مجازات ايشان شود ، در روزهايى كه مقرر است براى وقوع عذاب بر ايشان ( 1 ) ، يا درگذريد از انتقام كشيدن از قومى كه اميد ندارند بروزهايى كه حق سبحانه موقت ساخته از براى نصرت مؤمنان و ثواب دادن بايشان ، پس بيان علت\r\n\r\n","description":"","footnote":"\r\n( 1 ) اين تفسير و تفسيرى كه بعد از اين نقل شده بهترين توجيهيست كه براى اين آيه شريفه در تفاسير اماميه مذكور است و اما توجيه اين آيه بر وجهى كه آن را منسوخ بدانيم به آيه قتال چنانچه بعضى از عامه گفته‌اند بعيد است و دليل قطعى بر ثبوت نسخ نسبت به اين آيه در دست نيست و علاوه ، منسوخ بايد قبل از ناسخ باشد و نزول سورهء مباركهء جاثيه در مكه اگر چه مورد اتفاقست ولى درباره اين آيه اختلاف كرده‌اند قتاده كه از جملهء مفسرين اهل سنت است گويد : اين آيه شريفه در مدينه نازل گشته و ماوردى همين را اختيار كرده و از قتاده و ابن عباس روايت كرده كه اين آيه در شأن عمر بن خطاب نازل گرديد و سبب نزول را قصهء غفارى دانسته به تفصيلى كه مرحوم مؤلف در سوره منافقين ذكر خواهد كرد .\r\n","page_name":" 294 ","page_number":294},
  {"content":"\r\nامر مىكند به اينكه * ( لِيَجْزِيَ ) * تا پاداش دهد خداى * ( قَوْماً ) * گروهى را * ( بِما كانُوا يَكْسِبُونَ ) * به آنچه هستند كه كسب ميكنند مراد بقوم مؤمناناند يا كافران يا هر دو پس تنكير آن از براى تعظيم باشد يا تحقير يا شيوع و مراد بكسب مغفرت است يا اسائت يا هر دو ، و گويند كه سبب نزول اين آيه قصه جهجاه غفارى و سنان جهنى است چنان كه در سورهء منافقين تحريرپذير خواهد شد ، و گفته‌اند كه اين آيه بآية القتال منسوخ است آن گه حق سبحانه بيان جزاى عقوبت و سزاى فحش مىكند و ميگويد كه :\r\n15 - * ( مَنْ عَمِلَ ) * هر كه بكند * ( صالِحاً ) * كردارى شايسته از اطاعت و مغفرت و احسان * ( فَلِنَفْسِه ) * پس از براى نفس او است چه ثواب آن كردار بر او عايد شود نه به غير * ( وَمَنْ أَساءَ ) * و هر كه كارى بد كند از شتم و ساير معاصى * ( فَعَلَيْها ) * پس بر نفس او است و زر و و بال آن * ( ثُمَّ إِلى رَبِّكُمْ ) * پس بسوى آفريدگار خود * ( تُرْجَعُونَ ) * بازگرديده خواهيد شد يعنى مآل شما بعرصگاه محشر است كه در او مالك نفع و ضرر و امر و نهى نيست غير از حق سبحانه پس شما را در آن روز بجزاى كردار رساند و بر نيك و بد ثواب و عقاب دهد ، و بدانكه چون حق سبحانه ذكر نعم نمود و كفران اهل طغيان در مقابل آن پس در عقب اين ذكر بنى اسرائيل مينمايد كه در مقابل نعم طريق كفران اختيار كردند و ميگويد كه :\r\n16 - * ( وَلَقَدْ آتَيْنا ) * و هر آينه داديم * ( بَنِي إِسْرائِيلَ الْكِتابَ ) * فرزندان يعقوب را كتاب تورية ( ربكم و الحكم ) حكمت نظريه و عمليه كه مندرج بود در تحت آن حكومت نمودن در فصل و قطع خصومات و ساير امور دينيه * ( وَالنُّبُوَّةَ ) * و پيغمبرى يعنى ايشان را منصب حكومت و مرتبهء نبوت داديم چون لقمان و داود و سليمان و موسى و عيسى عليهم السّلام و ميتواند بود كه تقديم حكم بر نبوت اشعار باشد بر آنكه ركن اعظم در بناى نبوت حكمت نظرى و عملى است ، و در روايت آمده كه در هيچ قبيله اين مقدار پيغمبر نبودند كه در ميان بنى اسرائيل از زمان موسى تا زمان عيسى عليهما السّلام ، و در خبر است كه در ميان ايشان هزار پيغمبر مبعوث شده بودند * ( وَرَزَقْناهُمْ مِنَ الطَّيِّباتِ ) * و روزى داديم ايشان را از چيزهاى حلال كه پاكيزه و لذيذ بود ، و گفته‌اند كه مراد من و سلوى است * ( وَفَضَّلْناهُمْ ) * و تفضيل داديم ايشان را * ( عَلَى الْعالَمِينَ ) * بر عالميان زمان خودشان چه در آن روز آنچه بايشان داديم به غير ايشان نداديم ، و نزد بعضى معنى آنست كه بنى اسرائيل را بر جميع مردمان اعصار تفضيل داديم باعتبار كثرت انبياء در ميان ايشان اگر چه امت محمّد صلى اللَّه عليه و آله و سلَّم افضل از ايشانند از حيثيت كثرت و علماء و مطيعان و اولاد پيغمبر آخر الزمان در ميان ايشان و باعتبار آنكه امت سيد انبياءاند و اشياع اهل بيت او .\r\n","description":"","footnote":"","page_name":" 295 ","page_number":295},
  {"content":"\r\n17 - * ( وَآتَيْناهُمْ ) * و ديگر عطا فرموديم ايشان را * ( بَيِّناتٍ ) * دليلهاى روشن * ( مِنَ الأَمْرِ ) * از كار ملت و دين و آن معجزات بينه يا احكام دينيه بود ، و بعضى گويند كه مراد دلالت واضحه و براهين ساطعه بود كه مبين امر پيغمبر آخر الزمان بود و موجب علم بمبعث آن و آن ذكر علامات و صفات آن حضرت است در تورية و انجيل * ( فَمَا اخْتَلَفُوا ) * پس اختلاف نكردند در آن امر * ( إِلَّا مِنْ بَعْدِ ما جاءَهُمُ الْعِلْمُ ) * مگر پس از آنكه آمد بايشان دانشى كه محقق حال بود و موجب رفع خلاف * ( بَغْياً بَيْنَهُمْ ) * به جهت عداوتى ثابت در ميان ايشان كه منشأ آن طلب رياست بود و انوفت و استنكاف ايشان از اذعان نمودن به حق و يا اختلاف نورزيدند مگر بعد از علم ايشان بنبوت محمّد صلى اللَّه عليه و آله و سلَّم پس كتمان امر او كردند و انكار آن چيز نمودند كه در كتب ايشان است از نعوت كمال محمّديه و صفات جلال احمديه صلى اللَّه عليه و آله و سلَّم * ( إِنَّ رَبَّكَ ) * بدرستى كه پروردگار تو * ( يَقْضِي بَيْنَهُمْ ) * حكم كند ميان ايشان بمؤاخذه و مجازات * ( يَوْمَ الْقِيامَةِ ) * در روز رستخيز * ( فِيما كانُوا فِيه ) * در آنچه بودند كه در آن * ( يَخْتَلِفُونَ ) * اختلاف ميكردند از انكار انبياء با وجود دلايل و معجزات يا جحود ايشان در كلمات مثبته در تورية كه مبنى بود بر نعت سيد كاينات عليه افضل الصلوات .\r\n18 - * ( ثُمَّ جَعَلْناكَ ) * پس گردانيديم ترا اى محمّد بعد از بنى اسرائيل يعنى مقرر ساختيم سلوك نمودن تو را * ( عَلى شَرِيعَةٍ ) * بر طريقه اى كه موصل جنت است من الامر از كار دين اسلام * ( فَاتَّبِعْها ) * پس پيروى كن آن شريعت را و آن را قدوهء خودساز در عمل چه بدلايل و حجج صحت آن بوضوح پيوسته * ( وَلا تَتَّبِعْ ) * و متابعت مكن * ( أَهْواءَ الَّذِينَ لا يَعْلَمُونَ ) * آرزوهاى آنان كه نميدانند حق را يعنى حجتى بر اثبات كيش خود ندارند مراد آنست كه آراء باطلهء جهال را كه رؤساى قريشند پيروى منماى چه ايشان هميشه تابع شهوات نفسانيه‌اند و پيوسته در صدد آنكه ترا از راه راست كه دين اسلام است برگردانند و بعبادت اصنام ترغيب نمايند ، يا آنكه پيروى يهود مكن زيرا كه ايشان تغيير تورية داده‌اند به جهت اتباع هواى خود و حب رياست و استتباع عوام الناس .\r\n19 - * ( إِنَّهُمْ ) * بدرستى كه ايشان * ( لَنْ يُغْنُوا عَنْكَ ) * هرگز رفع نكنند از تو * ( مِنَ اللَّه شَيْئاً ) * از عذاب خداى چيزى را يعنى اگر بالفرض تابع ايشان شوى ايشان بر دفع عذابى كه بسبب اين اتباع بر تو نازل شود قدرت نخواهند داشت پس بر جادهء شريعت اسلام ثابت قدم باش * ( وَإِنَّ الظَّالِمِينَ ) * و بتحقيق كه ستمكاران * ( بَعْضُهُمْ أَوْلِياءُ بَعْضٍ ) * برخى از ايشان دوستان برخى ديگرند يعنى كفار با هم متفقاند بر معادات تو و يكديگر را نصرت ميدهند به جهت دشمنى نمودن با تو پس در اتباع هواى ايشان با ايشان دوستى مكن چه علت انضمام جنسيت است و ترا با ايشان\r\n","description":"","footnote":"","page_name":" 296 ","page_number":296},
  {"content":"\r\nاصلا نسبتى نيست * ( وَاللَّه وَلِيُّ الْمُتَّقِينَ ) * و خداى به حق دوست پرهيزكارانست پس تو هم دوستى با ايشان كن نه با مشركان قريش يا آنكه چون خداى دوست متقيانست و ناصر و حافظ ايشان پس از تناصر و تعاون كفار بر عداوت تو غمگين مشو چه او سبحانه ناصر تست بر ايشان و حافظ تو از شر ايشان .\r\n20 -\r\n* ( هذا ) * اين قرآن يا اتباع شريعت اسلام * ( بَصائِرُ لِلنَّاسِ ) * بينائيهاى دالست براى مردمان يعنى ادله بينه است كه مبصر وجه فلاح و نجاتست و مبين امور دينيه تا به آن راه حق را ببينند و در آن سلوك نمايند * ( وَهُدىً ) * و راه نماينده ايست از ضلالت بهدايت * ( وَرَحْمَةٌ ) * و بخششى و نعمتى است از جانب حضرت احديت * ( لِقَوْمٍ يُوقِنُونَ ) * مر گروهى را كه بيگمان شوند يعنى از بيداى ريب و شك و كفر گذشته طلب سر منزل يقين كنند تا از حضيض در كه عذاب باوج درجهء ثواب رسند آورده‌اند كه جماعتى از مشركان مكه با اهل ايمان گفتند كه اگر بعث و حشر واقعى است چنان كه زعم شما است ما آنجا نيز از شما بمال و جان در پيش خواهيم بود هم چنان كه در اينجا از شما افزونيم آيه آمد .\r\n21 - أَمْ حَسِبَ الَّذِينَ اجْتَرَحُوا السَّيِّئاتِ ام منقطعه است و معنى همزه دوام انكار حسبان و اجتراح بمعنى اكتساب و جارحه كه اسم يد است از آن مشتق است يعنى آيا پنداشته‌اند آنان كه كسب كردند انواع بديها را كه آن كفر است و ساير معاصى أَنْ نَجْعَلَهُمْ آنكه بگردانيم ايشان را در نشأة آخرت كَالَّذِينَ آمَنُوا مانند آنها كه گرويده‌اند به خدا و رسول وَعَمِلُوا الصَّالِحاتِ و كرده‌اند عملهاى شايسته يعنى هرگز مشركان در مرتبهء مؤمنان نخواهند بود ( 1 ) ، و بعضى گويند كه اين أَمْ متصله است و معطوف عليه او محذوف و تقدير كلام اينكه هذا القرآن بصائر للناس مؤدية الى الجنة ا تعلم ذلك ام حسب الذين الآية يعنى قرآن دلايل روشن است مر مردمان را كه مؤدى ببهشت است آيا ميدانند اين را يا ميپندارند كه ايشان همچو مؤمناناند كه\r\n\r\n","description":"","footnote":"\r\n( 1 ) جمعى از مفسرين شأن نزول اين آيه شريفه را أَمْ حَسِبَ الَّذِينَ اجْتَرَحُوا السَّيِّئاتِ ) * الاية چنين نوشته‌اند : كه جمعى از مشركين مكه بمؤمنين ميگفتند كه اگر حشر و بعث واقع گردد چنان كه شما مؤمنان مىپنداريد ما در آنجا نيز از شما خوشتريم ، هم چنان كه در دنيا سعادتمندتر و خوشحالتريم * ( نَحْنُ أَكْثَرُ أَمْوالًا وَأَوْلاداً . . ) * پس بدين مناسبت اين آيه مباركه نازل گشت . نگارنده گويد : با فرض صحت اين نقل نخستين وجهى كه مرحوم مؤلف در تفسير سَواءً مَحْياهُمْ وَمَماتُهُمْ ذكر فرموده انسب و اظهر است و توضيح آنكه ضمير محياهم و مماتهم هر دو را راجع به الَّذِينَ اجْتَرَحُوا السَّيِّئاتِ بدانيم و بگوئيم مفاد اين جملهء مباركه انكار استواء حيات و ممات اينانست يعنى آيا گمان كرده‌اند آنان كه كسب كردند بديها را ( از كفر و شرك و معاصى ) كه ما ميگردانيم اينان را در قيامت مانند كسانى كه ايمان آورده‌اند و كارهاى نيك و شايسته به عمل آورده‌اند و اينكه مساويست ( بنا بر بدليت ) و يا در حالتى كه يكسانست ( بنا بر حاليت ) زندگانى و ممات ايشان بلكه در نشئه آخرت ببدترين عذابى گرفتار خواهند بود .\r\n","page_name":" 297 ","page_number":297},
  {"content":"\r\nمصدق خدا و رسولاند و قوله سَواءً مَحْياهُمْ وَمَماتُهُمْ در حكم مفرد است كه بدل باشد از كَالَّذِينَ آمَنُوا كه مفعول دوم « نجعل » است چه آن متضمن معنى مماثلت است زيرا كه معنى آن انكار تساوى حيات و ممات مشركانست و معنى آنست كه آيا پنداشته‌اند اهل اسائت كه ما گردانيده‌ايم ايشان را متساوى الحيات و الممات يعنى نه اينچنين است كه متساوى باشند در حيات و ممات چه در دنيا به صحت بدن وسعت رزق موسوماند و در آخرت بانواع عقوبت و نكال موصوفاند ، و نزد جماعتى سَواءً مَحْياهُمْ وَمَماتُهُمْ كلامى مستأنف است و معنى اينكه محياى مسيئين و ممات ايشان در كفر يكسانست و بر همين قياس محيا و ممات محسنين در ايمان مساويست يعنى هر كه بر ايمان ميرد بر ايمان زنده خواهد شد و هر كه بر كفر ميرد بر كفر مبعوث خواهد شد ، و گويند ضمير راجع بكفار است و معنى اينكه چون كفار در حيات بطاعت و عبادت قيام نمىنمايند پس زندگى ايشان مساوى مردنست چه مقصود از حيات طاعت است و اين از ايشان مسلوبست ، و حفص سَواءً را بنصب ميخواند بمعنى مستويا كه حال باشد و مَحْياهُمْ وَمَماتُهُمْ مرفوع المحل كه فاعل آن بود و ذو الحال ضمير آمَنُوا و بنا بر اين ضمير جمع راجع باهل ايمان باشد يعنى نگردانيده‌ايم كفار را مثل كسانى كه ايمان آورده‌اند در حالتى كه مساويست حيات و ممات ايشان يعنى عمل ايشان در حالت زندگى كه طاعت است مماثل جزاى ايشانست در وقت مردگى كه آن ثوابست و رسيدن بدرجهء اعلى و مرتبه عظمى و كفار در دنيا مشغول معصيتاند و در عقبى معذب بانواع عقوبات پس چگونه ايشان را در حيات و ممات مانند مؤمنان گردانيده باشيم ، و بعضى گفته‌اند كه معنى آيه آنست كه مساوى نيستند مشركان و مؤمنان در ممات هم چنان كه مساوىاند در حيات زيرا كه مسيء و محسن محياى ايشان در رزق و صحت مساوى است و در ممات مفارق چه اول مستوجب جنتست و دوم مستحق عقوبت و بعضى گويند كه مراد بمحيا بعد از بعث است و ممات نزد احتضار ملائكه بقبض روح يعنى زندگى آخرت كفار و اهل ايمان و مردن ايشان مساوى نيستند چه وقت مرگ ملائكه منذر مشركانند و مبشر مؤمنان و در آخرت مآل كفار نار است و مرجع اهل ايمان قرب پروردگار ساءَ ما يَحْكُمُونَ بد حكميست كه ايشان ميكنند در تسويهء حال خود بمؤمنان و مماثله نتيجه كفر و ايمان چه نتيجهء كفر مغلوبيت است در دنيا بدست اهل ايمان و مقهوريت ايشان در عقبى به آتش نيران و ثمرهء ايمان غالبيت و نصرت ايشان در اينجهان بر مشركان و فوز و نجات ايشان در آن جهان و استقرار در روضه جنان ، آورده‌اند كه تميم دارى شبى در مقام ابراهيم على نبينا و عليه السّلام نماز ميگذارد چون به اين آيه رسيد تكرار ميكرد و ميگريست و از اين در نگذشت تا روز شد ، و بشر بن ابى طعمه اينحال را نسبت\r\n","description":"","footnote":"","page_name":" 298 ","page_number":298},
  {"content":"\r\nبر بيع بن خثيم داده و در روايت آمده كه فضيل بن عياض چون به اين آيه رسيد آن را تكرار ميكرد و ميگريست و با خود ميگفت اى فضيل كاشكى ميدانستى كه تو داخل كدام از اين در گروهى و بعد از انكار تساوى بيان علت عدم تسويه مىكند به اينكه .\r\n22 - * ( وَخَلَقَ اللَّه السَّماواتِ وَالأَرْضَ بِالْحَقِّ ) * و بيافريد خداى تعالى آسمانها و زمينها را براستى و درستى يعنى بعدل و دادگسترى و مقتضاى معدلت آنست كه ميان مسيء و محسن و موحد و مشرك تفاوت باشد و چون * ( بِالْحَقِّ ) * در معنى تعليل است از اينجهت قوله * ( وَلِتُجْزى كُلُّ نَفْسٍ بِما كَسَبَتْ ) * را بر آن معطوف گردانيده يعنى خداى تعالى آسمان و زمين را خلق نمود به جهت طريقهء حقه كه عدالتست نه به جهت عبث و بطالت و براى آنكه پاداش داده شود هر نفسى به آنچه كسب كرده از طاعت و معصيت ( 1 ) و احتمال دارد كه معطوف عليه * ( لِتُجْزى ) * محذوف باشد و تقدير اينكه و خلق اللَّه السموات و الارض بالحق ليدل بهما على قدرته ، و لتجزى ، يعنى آسمان و زمين را بيافريد براستى تا راه نمايد بندگان را بسبب آن بر قدرت خود تا جزا داده شود هر كسى موافق آنچه كسب آن كرده از نيك و بد * ( وَهُمْ ) * و ايشان يعنى عاملان خير و شر * ( لا يُظْلَمُونَ ) * ستم ديده نشوند ، يعنى نقص ثواب مطيعان و ازدياد عقاب عاصيان ننمايند ، بلكه هر يك را فراخور عمل خود جزاء دهند ، از سعيد جبير منقولست كه قريش عزى را كه آن سنگى سفيد بود پرستيدندى و عادت ايشان آن بودى كه اگر چيزى ديگر پيدا شدى كه بطبع ايشان ارغب بودى و در نظر ايشان احسن اول را گذاشتندى و بعبادت آن مشغول شدندى حق تعالى بر سبيل تعجب بپيغمبر خود گفت 23 - * ( أَ فَرَأَيْتَ ) * آيا نمىبينى * ( مَنِ اتَّخَذَ ) * آن كسى را كه فرا گرفت * ( إِلهَه هَواه ) * خدا خود را از روى نفس خود يعنى در اتخاذ معبود تابع هواى خود شدند نه تابع مقتضاى عقل كه حقيقت عبادتست از براى حق تعالى ، و مصداق اين تفسير است قرائت * ( إِلهَه هَواه ) * و از ابن عباس و حسن و قتاده مرويست كه * ( مَنِ اتَّخَذَ إِلهَه هَواه ) * بمعنى من اتخذ دينه ما يهويه است ، يعنى آن كس كه فرا گرفت دين خود را آنچه نفس او آرزوى آن كند يعنى از پى هواى خود رفت و فرمانبردارى آن نمود هم چنان كه فرمان خداى برند پس متابعت هواى را بر متابعت خدا اختيار كرد به جهت عدم مخافت او از خداى و هر چه آرزوى آن نمود از امور منهيّه كه مشتهيات نفس است به آن اقدام نمود * ( وَأَضَلَّه اللَّه ) * و واگذاشت خداى آنجا حد معاند را در وادى ضلالت و نظر لطف از او باز گرفت\r\n\r\n","description":"","footnote":"\r\n( 1 ) چون كلمهء بالحق در معنى تعليل است اى للحق بدين مناسبت * ( وَلِتُجْزى ) * را معطوف بر آن ميدانند و بنا بر اين مفاد آيه شريفه چنين است كه آفريد خداى تعالى آسمانها و زمينها را بسبب حق و عدل يعنى اظهار عدل و حكمت در تمام موجودات سماوى و ارضى تا همهء موجودات دلائل الوهيت و شواهد ربوبيت او باشند و براى آنكه جزا داده شود هر كس به آنچه كسب كرده از كفر و ايمان و طاعت و معصيت\r\n","page_name":" 299 ","page_number":299},
  {"content":"\r\nبسبب ترك تدبر او در ادلهء واضحه كه موصل هدايت است يا حكم كرد بضلالتش يا وضع علامت نمود بر ضلالت او تا ملائكه به آن علامت علم بضلالتش پيدا كرده بر او لعن كنند ، يا يافت او را بر صفت گمراهى * ( عَلى عِلْمٍ ) * بر دانش ازلى كه حضرت او را بود بر اصرار و عناد او را كفر و بر عاقبت كار او ، پس معلوم او موافق علم او باشد * ( وَخَتَمَ عَلى سَمْعِه ) * و مهر نهاد بر گوش او * ( وَقَلْبِه ) * و بر دل او * ( وَجَعَلَ عَلى بَصَرِه ) * و گردانيد يعنى وضع نمود بر بينايى او * ( غِشاوَةً ) * پوششى يعنى علامتى بر سمع و قلب و بصر او وضع فرمود تا نشان كفر او باشد و علامت اصرار او بر عدم استماع كلمات حقه و ادراك ادلهء هاديه و ابصار طرق منجيه يا آنكه اصرار او بر كفر و ضلالت بمرتبه اى رسيده كه گوئيا خداى گوش او را از شنيدن و چشم او را از ديدن و دل او را از دانستن باز داشته و به جهت آن استماع مواعظ نميكنند و تفكر در آيات نمينمايند و به عين استبصار اعتبار نميكنند و تفصيل وجوه معنى ختم و طبع و تغشيه در سورة البقرة سمت ذكر يافته * ( فَمَنْ يَهْدِيه ) * پس كيست كه راه نمايد اينكس را * ( مِنْ بَعْدِ اللَّه ) * از پس راه نمودن خداى او را و به جهت اتباع هوا و عدم تدبر او در آن او را به حال خود گذاشته يعنى هر گاه بهدايت خداى كه در كمال ظهور و وضوح است مهتدى نشود پس هرگز اميدوارى باهتداى او نخواهد بود * ( أَ فَلا تَذَكَّرُونَ ) * آيا پندپذير نميشويد ، اين استبطاء تذكر است از ايشان يعنى متذكر و متعظ شويد تا بمعرفت او سبحانه رسيد ، از ابن عباس منقولست كه حق سبحانه در قرآن هيچ جا ذكر هواى ننموده مگر كه مذمت آن فرموده ، و ابو امامه از رسول صلى اللَّه عليه و آله و سلَّم روايت كرده كه در زير آسمان هيچ معبودى را نپرستند كه خداى آن را از هواى نفس دشمنتر داشته باشد زيرا كه هواى نفس منشأ پرستيدن معبودان باطله است و سبب مشغول شدن بجميع امور منهيه ، و در حديث آمده كه\r\nالكيس من دان نفسه و عمل بما بعد الموت و العاجز من اتبع نفسه هواء و تمنى على اللَّه\r\nعاقل آنست كه حساب نفس خود بكند و عملى براى مرگ پيشه سازد ، و عاجز آنست كه نفس خود را تابع هواى خود گرداند و تمناى بهشت نمايد ، وهب بن منبه گفت كه چون دو كار ترا پيش آيد و ندانى كه كدام بهتر است هر كدام كه از هوا دور تر است ارتكاب نماى ، آن گه حق سبحانه از حال منكران بعث اخبار مىفرمايد كه :\r\n24 - * ( وَقالُوا ) * و گفتند اهل عناد و انكار * ( ما هِيَ ) * نيست زندگانى * ( إِلَّا حَياتُنَا الدُّنْيا ) * مگر زندگانى دنيا كه در اوئيم * ( نَمُوتُ وَنَحْيا ) * ميميريم و زنده ميشويم يعنى بعضى از ما ميميرند و بعضى متولد ميشوند يا آنكه اول بار نطفهء بيروحيم در اصلاب آباء و بعد از آن زندگى مييابيم بالقاى ارواح يا ميميريم بنفسهاى خود و زندگى مييابيم با بقاى اولاد خود و نزد بعضى معني بر تقديم و تأخير است و تقدير اينكه نحيا و نموت يعنى زندگى مييابيم و ميميريم در دنيا ، و محتمل\r\n","description":"","footnote":"","page_name":" 300 ","page_number":300},
  {"content":"\r\nاست كه قايلان اينكلام مذهب اهل تناسخ داشته باشند چه عقيدهء اكثر عبدهء اوثان آنست كه هر كه ميميرد روح او بجسدى ديگر تعلق ميگيرد و هم در دنيا ظهور مىكند تا ديگر بار بميرد و باز به همين طريق بازآيد . و بر هر تقدير مشركان گفتند كه وراى اين زندگانى ما را زندگى ديگر نيست * ( وَما يُهْلِكُنا ) * و هلاك نميكند ما را * ( إِلَّا الدَّهْرُ ) * مگر مرور زمان يعنى گردش ليل و نهار و مرور روزگار مؤثر است در هلاك أنفس ما نه آنكه ملك الموت بفرمان خدا قابض ارواح ما باشد * ( وَما لَهُمْ ) * و نيست آن مشركان را * ( بِذلِكَ ) * به اين گفتار بىاعتبار * ( مِنْ عِلْمٍ ) * هيچ دانشى ، يعنى اينكه موت و حيات را منحصر ميدانند در دنيا و نسبت هلاك را بروزگار ميدهند سخنى است كه بر آن هيچ دليلى و حجتى ندارند بلكه محض تقليد و تقليد محض است و در اين باب تامل و تفكر نمىنمايند و بدلائل عقلى رجوع نميكنند تا عالم شوند به اينكه او سبحانه محيى عباد است در روز معاد و از سر يقين بدانند كه مفنى ايشان بحسب حقيقت حضرت آفريدگار است نه تقلب دهور و اعصار و گردش ليل و نهار * ( إِنْ هُمْ ) * نيستند ايشان * ( إِلَّا يَظُنُّونَ ) * مگر كه گمان مىبرند يعنى باعث ايشان بر اين محض پندار است و عين عناد و اصرار ( 1 ) ابو هريره گفته كه مشركان و ملاحده جميع حوادث و وقايع را بروزگار اسناد ميكردند از موت و حيات و صحت و مرض و فقر و ثروت و عداوت و صداقت و غير آن و آن را فاعل همه ميدانستند كما قال الصلتان العبدي :\r\n\r\nأشاب الصّغير و أفنى الكبير\r\nكمرّ الغداة و مرّ العشيّ\r\n\r\nپس هر سختى و مصيبتى كه بايشان ميرسيد روزگار را سرزنش ميكردند و دشنام ميدادند و اشعار بسيار در اين باب گفته‌اند از جمله آنكه :\r\n\r\nأيا دهر ويحك ما ذا الغلط\r\nلئيم علا و كريم هبط\r\n\r\n\r\nحمار تسيّب في روضة\r\nو طرف بلا علف ترتبط\r\n\r\n\r\n","description":"","footnote":"\r\n( 1 ) فيروزآبادى در قاموس گويد : الدّهر الزّمان الطويل و الابد الممدود و ابن اثير در نهاية گويد :\r\nالزّمان يقع على جميع الدّهر و بعضه و الدّهر اسم للزّمان الطويل و مدّة الحياة الدّنيا و راغب در مفردات گويد : الدّهر فى الاصل اسم لمدّة العالم من مبدء وجوده الى انقضائه . . . ثمّ يعبر به عن كل مدّة كثيرة و هو خلاف الزمان فان الزمان يقع على المدة الكثيره و القليلة و دهر بپارسى بمعنى روزگار و هميشه است و دهريه گروهى از زنادقه و منكران مبدء و معادند كه جز اين زندگى مشهود و محسوس دنيا زندگانى ديگرى را قابل نيستند و اعتقاد به خداوند آفريدگار و عالم آخرت و زنده شدن مردگان در آن جهان ندارند و در اين جهان نيز جريان موت و حيات را از ناحيهء خداوند دانا و توانا نميدانند و اين دو اصل مهم بلكه كليهء حوادث اين جهان را مستند بزمانه و روزگار ميدانند و گويند * ( ما هِيَ إِلَّا حَياتُنَا الدُّنْيا نَمُوتُ وَنَحْيا وَما يُهْلِكُنا إِلَّا الدَّهْرُ ) * حقتعالى گفتار اينان را مردود فرموده به اينكه * ( ما لَهُمْ بِذلِكَ مِنْ عِلْمٍ إِنْ هُمْ إِلَّا يَظُنُّونَ ) * .\r\n","page_name":" 301 ","page_number":301},
  {"content":"\r\nو قال آخر :\r\n\r\nو كنت كذي رجلين رجل صحيحة\r\nو رجل رمى فيها الزّمان فشلَّت\r\n\r\nو از اين معنى بى خبر بودند كه فاعل اينها حضرت كردگار است نه روزگار و لهذا حضرت رسول صلى اللَّه عليه و آله و سلَّم فرموده كه\r\nلا تسبوا الدهر فان الدهر هو اللَّه\r\nروزگار را دشنام ميدهيد چه روزگار كه بمعنى محدث حوادث و موقع وقايع است خدا است نه دهر . پس فاعل آن را دشنام مدهيد ، و نيز در صفت اين منكران و ملحدان ميفرمايد كه :\r\n25 - * ( وَإِذا تُتْلى عَلَيْهِمْ ) * و چون خوانده شود بر ايشان * ( آياتُنا ) * آيتهاى كتاب ما * ( بَيِّناتٍ ) * در حالتى كه واضحة الدلالتست بر آنچه مخالف معتقد ايشانست يا مبين آن ( 1 ) مثل آيه قُلْ يُحْيِيهَا الَّذِي أَنْشَأَها أَوَّلَ مَرَّةٍ و إِنَّ الَّذِي أَحْياها لَمُحْيِ الْمَوْتى * ( ما كانَ حُجَّتَهُمْ ) * نباشد دليل و برهان ايشان در مقابل آن * ( إِلَّا أَنْ قالُوا ائْتُوا ) * مگر آنكه گويند بياريد * ( بِآبائِنا ) * پدران ما را يعنى از خدا درخواهيد تا زنده گرداند ايشان را * ( إِنْ كُنْتُمْ صادِقِينَ ) * اگر هستيد راستگويان در آنكه خدا معيد امواتست و باعث ايشان در آن جهان و شبهه اى نيست در آنكه صدور اين كلام از ايشان از روى جهالت بود زيرا كه احياى موعود موقت است بوقت خاص كه دار الجزاء است پس اگر بوقت اقتراح كه دار تكليف است تحقق نيابد منافى آن نخواهد بود و ديگر آنكه عدم احياى ايشان در دنيا به جهت آنست كه استدعاى مشركان در اين باب بر وجه تعنت و اقتراح بود نه از روى طلب رشد و تسميه مقاله ايشان بحجت و برهان بر وجه تهكم است ، و يا بنا بر حسبان ايشان . و بدانكه چون كفار انكار بعث و تكذيب رسول نمودند و پنداشتند كه بقول ائْتُوا بِآبائِنا تبكيت او نمودند حق سبحانه رد الزام نمود بر ايشان بقوله :\r\n26 - * ( قُلِ اللَّه يُحْيِيكُمْ ) * بگو اى محمّد در جواب ايشان كه خداى زنده ميسازد شما را در ارحام امهات چه غير او بر آن قدرت ندارند * ( ثُمَّ يُمِيتُكُمْ ) * پس ميميراند شما را در دنيا نزد انقضاى آجال * ( ثُمَّ يَجْمَعُكُمْ ) * پس جمع كند شما را در قبور * ( إِلى يَوْمِ الْقِيامَةِ ) * تا روز رستخيز * ( لا رَيْبَ فِيه ) * كه هيچ شك و شبهه اى نيست در آمدن آن به جهت قيام حجت بر آن پس شما را در آن روز مبعوث سازد ، يعني چون كه شما نظر بحجت كرده و تأمل و تفكر نموده مقريد به آنكه حق تعالى است كه زنده ميگرداند شما را و ميميراند پس بر شما لازم است كه اعتراف نمائيد و تصديق\r\n\r\n","description":"","footnote":"\r\n( 1 ) حقتعالى در آيات عديده براهين و دلائل قطعيه اقامه فرموده است براى اثبات الوهيت و وحدانيت خود و اثبات عالم بعث و آخرت ولى ابنان بمفاد * ( وَما لَهُمْ بِذلِكَ مِنْ عِلْمٍ ) * الاية هيچ حجت و برهانى بر مدعاى خويش نداشتند مگر آنكه سخن سست و بيهوده اى را دست آويز نمودند و گمان ميكردند حجتى آورده‌اند و آن اين بود كه بياوريد و زنده گردانيد پدران ما را اگر راست مىگوييد و سخافت و سستى اين گفتار بديهيست .\r\n","page_name":" 302 ","page_number":302},
  {"content":"\r\nكنيد به آنكه او سبحانه قادر است بر اعاده شما در روز قيامت چه هر كه قادر باشد بر اين احيا و اماته قادر خواهد بود بر اعاده بلكه اين بر او اهون خواهد بود و حينئذ قدرت او بر اعادهء آباى شما نيز جارى باشد * ( وَلكِنَّ أَكْثَرَ النَّاسِ ) * و ليكن بيشترين مردمان * ( لا يَعْلَمُونَ ) * نميدانند اين را به جهت قلت تفكر و قصور نظر ايشان در آنچه احساس آن ميكنند از دلايل قدرت ، پس بر سبيل تعميم قدرت بعد از تخصيص آن مىفرمايد كه :\r\n27 - * ( وَلِلَّه ) * و مر خدايراست * ( مُلْكُ السَّماواتِ وَالأَرْضِ ) * پادشاهى آسمانها و زمينها و هر كه مالك جميع مكونات باشد قادر خواهد بود بر اعادهء اجسام در روز قيامت به جهت پاداش دادن ، پس عود محقق الوقوع باشد * ( وَيَوْمَ تَقُومُ السَّاعَةُ ) * و روزى كه قايم شود قيامت * ( يَوْمَئِذٍ ) * در آن روز * ( يَخْسَرُ الْمُبْطِلُونَ ) * زيان كنند تباه كاران كه مشركانند و زيان ايشان آن باشد كه بعوض درجات نعيم دركات جحيم بايشان دهند .\r\n28 - * ( وَتَرى ) * و بينى اى محمد در آن روز * ( كُلَّ أُمَّةٍ ) * هر گروهى را * ( جاثِيَةً ) * به زانو درآمده بر هيئت قعود خصوم نزد قضات و گفته‌اند كه ( جثو ) مخصوص بكفار خواهد بود و اصح آنست كه مؤمنين و كفار از هيبت آن روز به اين هيئت نشسته باشند و انتظار حساب خود كشند و از عثمان مهدى منقولست كه در قيامت ساعتى باشد كه آن مقدار ده سال باشد از سالهاى اين جهان همه خلقان در آن مدت به زانو افتاده باشند و نفسى نفسى گويند ، و از ابن عباس منقولست كه جاثية بمعنى مجتمعة است يعنى به بيني در آن روز هر گروهى را فراهم آورده شده و قتاده گفته كه * ( جاثِيَةً ) * از جثو مشتق است بمعنى جماعت يعنى در آن روز اهل ملل جماعت باشند * ( كُلَّ أُمَّةٍ ) * هر گروهى * ( تُدْعى ) * خوانده شوند * ( إِلى كِتابِهَا ) * بنوشتهء خودشان يعنى صحيفهء عمل خود پس ايشان را گويند كه * ( الْيَوْمَ تُجْزَوْنَ ) * امروز جزاء داده خواهيد شد * ( ما كُنْتُمْ تَعْمَلُونَ ) * به آنچه بوديد كه عمل ميكرديد .\r\n29 - * ( هذا كِتابُنا ) * اين كتاب ماست اضافه كتاب امت به خود باعتبار نوشتن آن است بفرموده او يعنى اين كتابيست كه كرام الكاتبين را از افعال حسنه و از فعال سيئه به نوشتن آن امر فرموده بوديم * ( يَنْطِقُ ) * سخن گويد يعنى گواهى دهد * ( عَلَيْكُمْ ) * بر شما به آنچه كرده باشيد در دنيا * ( بِالْحَقِّ ) * براستى و درستى يعنى بىزياده و نقصان مراد آنست كه صحيفه اعمال روشن سازد بر ايشان عملهاى ايشان را بر وجهى كه گويا ناطق است به آن ، و گويند مراد لوح محفوظ است كه جميع افعال عباد در آن مكتوب است و مجاهد از رسول صلى اللَّه عليه و آله و سلَّم روايت كند كه اول چيزى كه خدا خلق نمود قلم بود و او را از نور ايجاد نمود و درازى آن پانصد ساله راه است آن گه او را گفت بنويس هر چه خواهد بود\r\n","description":"","footnote":"","page_name":" 303 ","page_number":303},
  {"content":"\r\nيعنى اسامى جميع بر و فاجر و نامهاى همه رطب و يابس و غير آن از ساير امورى كه حادث شود تا روز قيامت در لوح ثبت نماى پس اين آيه را تلاوت نمود كه * ( هذا كِتابُنا يَنْطِقُ عَلَيْكُمْ بِالْحَقِّ ) * * ( إِنَّا كُنَّا نَسْتَنْسِخُ ) * بدرستى كه امر به نوشتن مىكرديم حفظه را يعنى ايشان را ميفرموديم تا مىنوشتند * ( ما كُنْتُمْ تَعْمَلُونَ ) * آنچه بوديد كه مىكرديد در دنيا از ساير اعمال و اقوال . و از ابن عباس منقولست كه مراد لوح محفوظ است كه حفظه بامر حق سبحانه استنساخ مىنمايند آنچه مدونست نزد ايشان از اعمال عباد و ايشان در لوح ثبت مىكنند تا بر وفق آن هر يك را بجزاى كردار خود رساند كما قال جل ذكره :\r\n30 -\r\n* ( فَأَمَّا الَّذِينَ آمَنُوا ) * پس اما آنان كه گرويده‌اند به خدا و بجميع ما جاء به النبى * ( وَعَمِلُوا الصَّالِحاتِ ) * و كرده‌اند عملهاى شايسته * ( فَيُدْخِلُهُمْ ) * پس درآرد ايشان را * ( رَبُّهُمْ ) * پروردگار ايشان * ( فِي رَحْمَتِه ) * در رحمت بىنهايت خود كه از جملهء آن روضهء جنت است * ( ذلِكَ ) * آن در آوردن ايشان در رحمت شامله خود * ( هُوَ الْفَوْزُ الْمُبِينُ ) * آنست رستگارى آشكارا و ظفرى هويدا .\r\n31 - * ( وَأَمَّا الَّذِينَ كَفَرُوا ) * و اما آنان كه نگرويده‌اند به خدا و رسول پس گويند مر ايشان را * ( أَ فَلَمْ تَكُنْ ) * آيا نيامد بشما رسولان يا پس نبود كه * ( آياتِي تُتْلى عَلَيْكُمْ ) * آيتهاى كتب ما خوانده ميشد بر شما بر السنهء آن رسولان * ( فَاسْتَكْبَرْتُمْ ) * پس تكبّر كرديد و ابا نموديد از ايمان آوردن به آن * ( وَكُنْتُمْ ) * و بوديد شما * ( قَوْماً مُجْرِمِينَ ) * گروهى در گناه افراط كننده يعنى ناگرويده به خدا و رسول او كما قال أَ فَنَجْعَلُ الْمُسْلِمِينَ كَالْمُجْرِمِينَ و حذف جواب شرط كه آن فيقال لهم ( أ لم يأتكم رسلى ) به جهت اكتفاء نمودن است به آنچه مقصود بالذاتست و مستغنى شدن از آن به قرينهء واضحه .\r\n32 - * ( وَإِذا قِيلَ ) * و چون گفته شود يعنى پيغمبران بشما گفتند كه اى قوم * ( إِنَّ وَعْدَ اللَّه حَقٌّ ) * بدرستى كه وعدهء خدا بحشر و نشر و حساب و ثواب و عقاب راست است و البته واقع خواهد شد * ( وَالسَّاعَةُ لا رَيْبَ فِيها ) * و قيامت هم هيچ شك نيست درآمدن آن * ( قُلْتُمْ ما نَدْرِي ) * گفتيد بر سبيل انكار نمىدانيم * ( مَا السَّاعَةُ ) * چه چيز است قيامت * ( إِنْ نَظُنُّ ) * گمان نميبريم بقيام قيامت * ( إِلَّا ظَنًّا ) * مگر گمان بردنى يعنى اصلا ما را در آن يقينى نيست ، اصل اينكلام نظنّ ظنا است و زيادتى حرف نفى و استثناء به جهت اثبات ظن است و نفى ما عداى آنكه يقين است پس به جهت تأكيد نفى ما عداى ظن گفتند كه * ( وَما نَحْنُ بِمُسْتَيْقِنِينَ ) * و ما نيستيم بيگمانان در وقوع قيامت و ميتواند بود كه معنى آن باشد كه گمان نميبريم مگر گمانى از شما يعنى گمان ما آنست\r\n","description":"","footnote":"","page_name":" 304 ","page_number":304},
  {"content":"\r\nكه شما نيز بقيامت گمانى داريد و متيقن نيستيد در آن هم چنان كه ما را نيز در آن يقينى نيست .\r\n33 - * ( وَبَدا لَهُمْ ) * و ظاهر شود مر ايشان را * ( سَيِّئاتُ ما عَمِلُوا ) * بديهاى آنچه كرده باشند در دنيا يعنى در آخرت بقبح عمل خود معرفت پيدا كنند و وخامت عاقبت خود معاينه نمايند ، و ميتواند بود كه در كلام مضافى محذوف باشد يعنى جزاء سيئات ما عملوا يا آنكه * ( سَيِّئاتُ ) * بمعنى عقوبات باشد و اين هنگام تسميهء آن بسيئات يا از قبيل جَزاءُ سَيِّئَةٍ سَيِّئَةٌ مِثْلُها باشد و يا به اعتبار تنفر كفار از آن * ( وَحاقَ بِهِمْ ) * و فرود آيد بر ايشان * ( ما كانُوا بِه ) * جزاى آنچه بودند كه به آن * ( يَسْتَهْزِؤُنَ ) * استهزاء ميكردند از عقوبات قيامت .\r\nالجزء السادس و العشرون من الاجزء الثلاثين 34 - * ( وَقِيلَ ) * و گفته شود يعنى خداى بواسطهء ملايكه مر ايشان را گويد * ( الْيَوْمَ نَنْساكُمْ ) * امروز فراموش كنيم يعنى واگذاريم شما را در آتش و ياد نياريم از قبيل چيزى كه فراموش كنند و هرگز به ياد نيارند * ( كَما نَسِيتُمْ ) * هم چنان كه فراموش كرديد شما يعنى به ياد نياورديد * ( لِقاءَ يَوْمِكُمْ هذا ) * ديدن اين روز خود را و براى آن مستعد و مهيا نشديد اضافهء لقاء بيوم اضافه مصدر است بظرف از قبيل اضافه مكر الليل و النهار يعنى در خاطر خود نياورديد ديدن جزاى عمل خود را در اينروز * ( وَمَأْواكُمُ النَّارُ ) * و جايگاه شما آتش است * ( وَما لَكُمْ ) * و نيست مر شما را در آن روز * ( مِنْ ناصِرِينَ ) * از يارى كنندگان و مدد نمايندگان در دفع عذاب و عقاب از شما .\r\n35 - * ( ذلِكُمْ ) * آنعذاب بيشمار * ( بِأَنَّكُمُ ) * بسبب آنست كه شما * ( اتَّخَذْتُمْ آياتِ اللَّه ) * فرا گرفتيد آيتهاى كتاب خداى را يا دلايل قدرت او را * ( هُزُواً ) * مهزو به يعنى چيزى كه به آن افسوس كنند و استهزاء نمايند * ( وَغَرَّتْكُمُ الْحَياةُ الدُّنْيا ) * و فريفته گردانيد شما را زندگانى دنيا يعنى بحياة فانى فريب خورده از حيات باقى غافل شديد * ( فَالْيَوْمَ ) * پس امروز * ( لا يُخْرَجُونَ ) * بيرون آورده نشويد * ( مِنْها ) * از آتش دوزخ * ( وَلا هُمْ يُسْتَعْتَبُونَ ) * و نه ايشان طلب كرده شوند از عتبى يعنى از ايشان طلب چيزى نكنند كه موجب رضاى پروردگار باشد از كسب طاعت و عبادت تا موجب تخفيف عذاب ايشان شود زيرا كه آخرت سراى جزاست نه سراى تكليف ، و بعضى گويند كه * ( يُسْتَعْتَبُونَ ) * بمعنى لا يقبل منهم العتبى است يعنى از ايشان قبول عتبى نمىكنند كه آن طاعت و عبادتيست كه مستلزم رضاى حق تعالى باشد و چون تهديد عباد از روز معاد لطفى است از جانب حقتعالى كه مقرب عباد است بطاعت و مبعد ايشانست از معصيت پس آن موجب شكرگزارى و مستلزم ثنا خوانى حضرت بارى باشد و لهذا ميفرمايد كه :\r\n","description":"","footnote":"","page_name":" 305 ","page_number":305},
  {"content":"\r\n36 - * ( فَلِلَّه الْحَمْدُ ) * پس مر خداى راست همه ثناها و ستايشها آن خدايى كه * ( رَبِّ السَّماواتِ ) * پروردگار آسمانها است * ( وَرَبِّ الأَرْضِ ) * و آفريدگار زمينها * ( رَبِّ الْعالَمِينَ ) * تربيت كنندهء عالميان از جن و انس و وحش و طير و ساير حيوانات و نباتات و جمادات و ذكر اين صفات به جهت ترغيب عباد است در حمد كردن و شكر گذاردن و از اين قبيل است قوله :\r\n37 - * ( وَلَه الْكِبْرِياءُ ) * و مر او راست بزرگوارى فرمان روايى بر وجهى كه آثار كبريا و عظمت از او ظاهر است * ( فِي السَّماواتِ وَالأَرْضِ ) * در آسمانها و زمينها * ( وَهُوَ الْعَزِيزُ ) * و او است غالب بر همه مخلوقات يا در انتقام كشيدن از كفار * ( الْحَكِيمُ ) * دانا در تدبير همه بندگان يار است كردار در آنچه مىكند در حق مؤمنان و ساير اخيار از جزاى كردار ، و در احاديث قدسيه آمده كه\r\nالكبرياء ردائى و العظمة إزارى فمن نازعنى فى واحدة منهما ألقيته فى جهنم\r\nسلطنت و بزرگوارى لازم ذات من است مثل ردا كه مخصوص است بفوق بدن و ازار بتحت يعنى هم چنان كه رداء و إزار محيط بدنست كبريا و عظمت مستوجب ذات من است پس هر كه در يكى از اين دو صفت با من در مقام منازعت درآيد او را در جهنم كه آخرين طبقهء دوزخ است بيندازم .\r\n\r\nسورة الاحقاف\r\nمكيست الا آيهء قُلْ أَ رَأَيْتُمْ إِنْ كانَ مِنْ عِنْدِ اللَّه كه نزد ابن عباس و قتاده در مدينه نازل شده در حق عبد اللَّه بن سلام ، و آيات آن سى و پنج است بعدد كوفى ، و سى و چهار نزد غير كوفى ، و اختلاف در آيهء حم است .\r\nابو امامه از ابى بن كعب روايت كرده كه حضرت پيغمبر صلى اللَّه عليه و آله و سلَّم فرمود كه هر كه سورة الاحقاف بخواند بعدد هر ريگى كه در دنيا است ده حسنه به او دهند و ده سيئه محو كنند و ده درجه رفع نمايند ، و عبد اللَّه بن ابى يعفور از امام ناطق جعفر الصادق عليه السّلام نقلكرده كه هر كه در شب جمعه اين سوره را تلاوت كند خداى تعالى او را از روعت دنيا و از فزع روز قيامت ايمن گرداند .\r\nو بدانكه چون حقتعالى ختم سورهء جاثيه نمود بذكر توحيد و ذم اهل شرك و وعيد ايشان اين سوره را نيز مفتتح ساخت بتوحيد و توبيخ مشركان عنيد و فرمود كه :\r\n","description":"","footnote":"","page_name":" 306 ","page_number":306},
  {"content":"\r\n1 -\r\n* ( بِسْمِ اللَّه الرَّحْمنِ الرَّحِيمِ حم ) * 2 - * ( تَنْزِيلُ الْكِتابِ ) * فرستادن اينسوره فرستادن كتابيست * ( مِنَ اللَّه الْعَزِيزِ ) * از نزد خداوند غالب يا فرستادن اين كتاب از جانب خدائيست كه غالب است بر جميع اشياء * ( الْحَكِيمِ ) * حكم كننده بكافه برايا يا صوابكار در جميع گفتار و همه كردار .\r\n3 - * ( ما خَلَقْنَا السَّماواتِ وَالأَرْضَ ) * نيافريديم آسمانها و زمينها را * ( وَما بَيْنَهُما ) * و آنچه در ميان آنها است از انواع مخلوقات و اصناف مكونات * ( إِلَّا بِالْحَقِّ ) * مگر كه آن آفريدن متلبس بود براستى و درستى يعنى معلل بغرض صحيح كه مقتضاى حكمت و معدلت است نه از روى عبث و بطالت و آن تعبد عبيد است بامر و نهى ، و جزاء دادن ايشان بر وفق عمل در آن جهان اين كلام دالست بر وجود صانع حكم و بر بعث عباد از براى مجازات كه آن جنت نعيم و آتش جحيم است * ( وَأَجَلٍ مُسَمًّى ) * و نيافريديم اين اشياء را مگر متلبس بتقدير زمانى نامبرده شده و مقرر و معين گشته و آن روز قيامت است كه همه خلايق به آن منتهى مىشوند يا مگر بتقدير اجل هر يك از آن اشياء كه آن آخر مدت بقاى هر يك از آنها است * ( وَالَّذِينَ كَفَرُوا ) * و آنان كه نگرويدند و تصديق نكردند نشئه آخرت را * ( عَمَّا أُنْذِرُوا ) * از آنچه بيم كرده شدند از اهوال آن روز كه به آن منتهى خواهند شد * ( مُعْرِضُونَ ) * روى گردانندگانند يعنى در وقوع آن تفكر نمىكنند تا براى آن مستعد و مهيا شوند و مىتواند بود كه ( ما ) مصدريه باشد يعنى كفار از انذار اين روز اعراض كنندگانند .\r\n4 - * ( قُلْ ) * بگو اى محمّد اين كافران را كه جاحد بعثاند و منكر نشر * ( أَ رَأَيْتُمْ ) * آيا ميبينيد و در خود مييابيد * ( ما تَدْعُونَ ) * آن چيزى را كه ميپرستيد * ( مِنْ دُونِ اللَّه ) * بجز از خداى از ساير معبودان * ( أَرُونِي ما ذا خَلَقُوا ) * كه بنمائيد به من كه چه آفريده‌اند * ( مِنَ الأَرْضِ ) * از زمين و اجزاى آن * ( أَمْ لَهُمْ شِرْكٌ ) * يا آيا مر ايشان را است شركتى با خدا * ( فِي السَّماواتِ ) * در آفريدن آسمانها يعنى خبر دهيد مرا از حال خدايان خود بعد از تأمّل نمودن شما در كار ايشان كه آيا ايشان را در آفريدن چيزى از اجزاى عالم مدخلى هست تا بسبب آن مستحق عبادت شوند و تخصيص انكار شرك در سماوات به جهت رفع توهم آنست كه وسايط را شركتى باشد در ايجاد حوادث سفليه و چون ظاهر است كه ايشان عاجز مطلقاند در خلق آن و به هيچ وجه تصرفى ندارند در آسمان و زمين پس چرا ايشان را در پرستش با خدا شريك ميسازند * ( ائْتُونِي بِكِتابٍ ) * بياريد به من كتابى كه بشما آمده باشد * ( مِنْ قَبْلِ هذا ) * پيش از آمدن قرآن كه ناطق توحيد است و مبطل شرك يعنى كتابى غير از قرآن بياريد كه مضمون آن امر باشد بشرك آوردن در عبادت * ( أَوْ أَثارَةٍ مِنْ عِلْمٍ ) * يا بياريد\r\n","description":"","footnote":"","page_name":" 307 ","page_number":307},
  {"content":"\r\nبقيهء از اثر علم يعنى خطى كه بر شما باقيمانده باشد از علوم پشينيان يا روايتى از انبياى سابقه كه دلالت كند بر استحقاق عبادت ايشان * ( إِنْ كُنْتُمْ صادِقِينَ ) * اگر هستيد راستگويان در دعوى خود ، اين الزام است بعدم آنچه دلالت كند بر استحقاق الوهيت ايشان از ادله نقليه بعد از الزام ايشان بعدم آنچه مقتضى آن باشد از حجج عقليه ، يعنى چون جميع كتب متقدمه و دلايل عقليه موافق قرآنند در توحيد و ترك شرك پس بطلان دعوى شما واضح شد و حينئذ بر شما لازم است كه بتوحيد او اعتراف كنيد و از شرك تبرى نمائيد و چون مشركان با وجود ملزم شدن ايشان به اين حجت بر كفر خود اصرار نمودند حق سبحانه دربارهء ضلالت و غوايت ايشان فرمود كه :\r\n5 - * ( وَمَنْ أَضَلُّ ) * و كيست گمراه تر از طريق صواب و رشد * ( مِمَّنْ يَدْعُوا ) * از كسى كه بخواند و بپرستد * ( مِنْ دُونِ اللَّه ) * بجز خداى * ( مَنْ لا يَسْتَجِيبُ لَه ) * آن را كه اجابت نكند دعاى او را و بفرياد او نرسد و اگر چه آن كس هميشه به خواندن آن مشغول باشد * ( إِلى يَوْمِ الْقِيامَةِ ) * تا روز رستخيز يعنى اگر مشرك معمّر شود در دنيا تا زمان قيام قيامت و در مدت عمر خود معبودان خود را خواند و پرستش نمايد و از ايشان طلب حوائج خود كند هرگز اثر اجابت و اغاثت از آن بظهور نرسد * ( وَهُمْ ) * و معبودان باطل كه اوثانند * ( عَنْ دُعائِهِمْ ) * از خواندن پرستندگان خود * ( غافِلُونَ ) * بيخبرانند زيرا كه جماداند و از شعور هيچ بهره ندارند و چون نميشنوند دعاى ايشان را پس چگونه اجابت دعاى ايشان كنند و ايراد ضمير جمع در صورت ذوى - العقول به جهت اسناد استجابت است بايشان كه از شأن ذوى العقول است و به جهت توصيف ايشان بجهل و غباوتى كه آن نيز مخصوص است بذوى العقول و ميتواند بود كه مراد از معبودان ما سواى او سبحانه باشند از جن و انس و اوثان و كواكب و غير آن و حينئذ ذكر موصول و ضمير جمع ذوى العقول از روى تغليب خواهد بود و حينئذ عدم استجابت ذوى العقول به جهت مشغول شدن آنها است باحوال خود و نكارت ايشان از كيش مشركان ، ذكر اين آيه به جهت بيان انكار است از آنكه احدى گمراه تر از مشركان باشد چه ايشان ترك عبادت خداى نموده‌اند كه سميع و مجيب است و قادر و خبير و مشغول شده‌اند بعبادت آنان كه استجابت ايشان نميكنند و علم بسراير ايشان ندارند و قادر نيستند بر انجاح مصالح و تدابير ايشان :\r\n6 - * ( وَإِذا حُشِرَ النَّاسُ ) * و چون محشور شوند آدميان * ( كانُوا ) * باشند آن معبودان باطل * ( لَهُمْ ) * مر پرستندگان خود را * ( أَعْداءً ) * دشمنان * ( وَكانُوا بِعِبادَتِهِمْ ) * و باشند بپرستش پرستندگان * ( كافِرِينَ ) * ناگرويدگان يعنى حق سبحانه در روز قيامت اوثان را بنطق درآورد تا با عابدان خود آغاز عداوت كرده منكر شرك ايشان شوند در دعوى حقيت شرك و تكذيب ايشان نمايند و بر همين\r\n","description":"","footnote":"","page_name":" 308 ","page_number":308},
  {"content":"\r\nطريقه جن و انسى كه معبود خود گرفته باشند از ايشان برى و بيزار شوند و در مقام ضديت و نكارت درآيند كقوله تعالى وَيَكُونُونَ عَلَيْهِمْ ضِدًّا و قوله يَوْمَ الْقِيامَةِ يَكْفُرُونَ بِشِرْكِكُمْ پس كفار از آنچه گمانبرده باشند از ايشان از شفاعت و معاونت مأيوس شوند و خايب و خاسر گردند ، و نزد بعضى آنست كه ضمير * ( كانُوا ) * راجع بعابدان است يعنى پرستندگان از عبادت معبودان ناگرويدگان باشند و گويند ما ايشان را پرستش نكرديم كما قال وَاللَّه رَبِّنا ما كُنَّا مُشْرِكِينَ پس در صفت اهل شرك مىفرمايد :\r\n7 - * ( وَإِذا تُتْلى ) * و چون خوانده شود * ( عَلَيْهِمْ ) * بر مشركان * ( آياتُنا ) * آيتهاى كتاب ما * ( بَيِّناتٍ ) * در حالتى كه مبين و روشن است از روى اعجاز * ( قالَ الَّذِينَ كَفَرُوا ) * گويند آنان كه نگرويدند * ( لِلْحَقِّ ) * مر سخن حق را * ( لَمَّا جاءَهُمْ ) * آن هنگام كه آمد بايشان ، يعنى كفار به جهت عناد و انكار ملتفت تأمّل و تفكر نشده در شأن آيات بينات قرآنيه كه متصف بصفت اعجاز است گويند كه * ( هذا سِحْرٌ مُبِينٌ ) * اين جادوييست روشن و آشكارا يا حيله ظاهر و خدع هويدا ، وضع * ( الَّذِينَ كَفَرُوا ) * در موضع ضمير « قالوا » و وضع * ( لِلْحَقِّ ) * در مقام ضمير « آيات » به جهت تسجيلست بر حقيّت آيات و بر كفر منكران ، آن گه بر سبيل تعجب و انكار ميفرمايد :\r\n8 - * ( أَمْ يَقُولُونَ افْتَراه ) * اين اضراب است از ذكر تسميهء قرآن بحسر بذكر آن چيزى كه اشنع است از آن ، و ضمير مفعول راجع است به حق كه بمعنى قرآنست ، يعنى اى محمد بگذار اينكه كفار اسناد سحر به قرآن ميكنند و تعجب در اين كن كه ايشان اكتفاء به آن نسبت نميكنند بلكه ميگويند كه بر بسته است محمّد قرآن را بر خداى يعنى آن را از پيش خود گفته و به خدا نسبت داده * ( قُلْ إِنِ افْتَرَيْتُه ) * بگو اى محمد مر ايشان را كه اگر بربافته باشم قرآن را بر فرض محال پس آن معصيتى بود در غايت عظمت كه مستلزم انواع عذاب و اصناف عقاب باشد و چون آن عقوبت به من نازل شود * ( فَلا تَمْلِكُونَ ) * پس شما مالك نتوانيد شد و قادر نخواهيد بود * ( لِي ) * براى من * ( مِنَ اللَّه شَيْئاً ) * از عذاب خدا چيزى را ، يعنى هر گاه كه بالفرض مراد من به اين افتراء تنصح و اشفاق باشد براى شما و منع شما از عبادت آلهه باطله و ترغيب شما به پرستش خداى به حق ، و اگر خدا به جهت اين افتراء عذاب را بر من نازل سازد شما كه در قوت از همه درپيشيد قدرت نخواهيد داشت در دفع چيزى از آن از ناصح و مشفق خود پس من چگونه به جهت تنصح و اشفاق براى شما در اين امر خطير جرأت كنم و بر اين معصيت عظيم قدرت نمايم و باستظهار كدام از شما خود را در مظان عقوبت اندازم ، پس وعيد ايشان مىنمايد به اينكه * ( هُوَ أَعْلَمُ ) * خدا داناتر است * ( بِما تُفِيضُونَ فِيه ) * به آنچه خوض مىكنيد در آن از قدح و طعن در آيات قرآن و اسناد سحر و افتراء به آن * ( كَفى بِه شَهِيداً ) *\r\n","description":"","footnote":"","page_name":" 309 ","page_number":309},
  {"content":"\r\nكافيست خداى در حالتى كه گواهست * ( بَيْنِي وَبَيْنَكُمْ ) * ميان من و ميان شما براى من گواهى دهد بصدق كلام و تبليغ احكام و بر شما بتكذيب و انكار و عناد و اصرار * ( وَهُوَ الْغَفُورُ ) * و اوست آمرزنده مر كسى را كه از شرك و كفر رجوع نمايد * ( الرَّحِيمُ ) * مهربان بر كسى كه بر ايمان ثابتقدم باشد اين اشارتست بسعت حلم رب عباد با وجود عظم آنچه مرتكب آنند از كفر و عناد و چون كفار بر كيش خود اصرار مينمودند و از سيد ابرار آيات و معجزات اقتراح ميكردند ، و از آنچه مأمور نبود بعنف از او ميطلبيدند حق سبحانه فرمود كه :\r\n9 - * ( قُلْ ) * بگو اى محمد مشركان را * ( ما كُنْتُ بِدْعاً ) * نيستم نو پيدا شده * ( مِنَ الرُّسُلِ ) * از پيغمبران يعنى من اول كسى نيستم كه بپيغمبرى مبعوث شده باشد چه پيش از من نيز پيغمبران بودند پس من شما را بر چيزى نميخوانم كه ايشان امتان خود را به آن دعوت نكرده باشند و قادر نيستم بر آنچه ايشان بر آن قدرت نداشته باشند بلكه اقتفاء به ايشان نموده‌ام و آنچه ايشان امتان خود را به آن دعوت ميكرده‌اند از توحيد و تصديق ببعث من نيز شما را به آن دعوت ميكنم و هر معجزه اى كه به آن مأمور ميشوم بشما مينمايم و بر غير مأمور قدرت ندارم مانند انبياى سابق پس چرا منكر نبوت منيد * ( وَما أَدْرِي ما يُفْعَلُ بِي ) * و نميدانم كه چه خواهند كرد با من از محنت و راحت و اقامت و هجرت و مقاتله و مصالحه و غالبيت و مغلوبيت * ( وَلا بِكُمْ ) * و نميدانم كه چكنند بشما از خسف و قذف و رجفه و قتل و اسر و جز آن اما از احوال آخرت با خبرم و از سر يقين ميدانم كه مؤمن موحد مستحق جنانست و كافر ملحد سزاوار نيران ، يا علم ندارم بتفصيل آنچه به من و شما كنند در دنيا و آخرت ، يا به آنچه ما و شما به آن مأمور شويم ، ايراد لفظ ( لا ) از براى تأكيد نفى است كه مشتمل است بر كلمهء * ( ما يُفْعَلُ ) * و محل ماء استفهاميه رفع است بر ابتدائيت و محتمل است كه ما موصوله باشد و منصوب المحل بر مفعوليت ، يعنى نميدانم آن چيزى را كه بكنند به من و بشما * ( إِنْ أَتَّبِعُ ) * پيروى نمىكنم * ( إِلَّا ما يُوحى ) * مگر آن چيزى را كه وحى كرده مىشود * ( إِلَيَّ ) * بسوى من و زياده بر آن علم ندارم و قادر نيستم * ( وَما أَنَا ) * و نيستم من * ( إِلَّا نَذِيرٌ ) * مگر پيغمبر بيمكننده از عذاب خدا * ( مُبِينٌ ) * آشكارا كننده انذار بشواهد بينه و معجزات مصدقه پس من بر اظهار آيات مقترحه به امر الهى قدرت ندارم و از عواقب امور خود و خواتيم احوال شما در دنيا بدون وحى خبر نمىتوانم داد ، آورده‌اند كه چون اين آيه نازل شد مشركان اظهار بهجت كرده گفتند كار ما و محمّد نزد خدا يكسان است چه هم چنان كه ما از عواقب امور خود خبر نداريم او نيز از خواتيم خود بىخبر است حق سبحانه اين آيه فرستاد كه لِيَغْفِرَ لَكَ اللَّه ما تَقَدَّمَ مِنْ ذَنْبِكَ وَما تَأَخَّرَ چون اين آيه آمد صحابه گفتند ( هنيئا لك يا رسول اللَّه ) ترا معلوم شد كه خدا با تو چه خواهد كرد و ما را معلوم نگشت كه\r\n","description":"","footnote":"","page_name":" 310 ","page_number":310},
  {"content":"\r\nبا ما چه خواهد رفت آيه آمد كه لِيُدْخِلَ الْمُؤْمِنِينَ وَالْمُؤْمِناتِ الخ و از ابن عباس منقولست كه حضرت رسالت صلى اللَّه عليه و آله و سلَّم و اصحاب از كفار مكه بسيار آزار و ايذاء ميكشيدند يك شبى آن حضرت در واقعه ديد كه از مكه هجرت نموده بزمينى كه در او آب بسيار و درختان بيشمار بود . چون اينواقعه را اعلام صحابه نمود گفتند يا رسول اللَّه در چه روز ما به اين دولت مستسعد گشته از جفاى كفار خلاص شويم حضرت صلى اللَّه عليه و آله و سلَّم ايشان را بر صبر ترغيب فرمود ، چون جفاى كفار از حد متجاوز شد بهجرت استعجال نمودند آيه آمد كه بگو اى محمّد نميدانم كه من و شما مأمور خواهيم شد از متوطن شدن در مكه و ايذاء و اهانت كشيدن از كفار يا مهاجرت به زمين پر آب و گياه بسيار هم چنان كه در خواب مشاهده كردم و من عواقب امور خود و شما را نميدانم مگر بوحى و چون در اين باب وحى به من نازل نشده پس سپر صبر بر سر كشيد تا هنگامى كه وحى نازل شود آن گاه به آنچه مأمور شويد بر آن عمل كنيد ،\r\nپس به جهت تبكيت كفار ميفرمايد كه :\r\n10 - * ( قُلْ ) * بگو اى محمّد * ( أَ رَأَيْتُمْ ) * آيا چگونه ميبينيد و ميدانيد كه * ( إِنْ كانَ ) * اگر باشد قرآن * ( مِنْ عِنْدِ اللَّه ) * از نزديك خداى * ( وَكَفَرْتُمْ بِه ) * و كافر شده باشيد شما به آن * ( وَشَهِدَ شاهِدٌ ) * و گواهى داده باشد گواهى * ( مِنْ بَنِي إِسْرائِيلَ ) * از اولاد يعقوب يعنى از احبار ايشان كه عبد اللَّه سلام است * ( عَلى مِثْلِه ) * بر آنچه مانند قرآنست و آن معانى توراة است كه مصدق قرآن است و مطابق معانى آن از توحيد و وعد و وعيد يعنى گفته باشد كه توراة مصدق قرآنست در معانى مذكوره كما قال وَإِنَّه لَفِي زُبُرِ الأَوَّلِينَ و إِنَّ هذا لَفِي الصُّحُفِ الأُولى وَلَقَدْ أُوحِيَ إِلَيْكَ وَإِلَى الَّذِينَ مِنْ قَبْلِكَ و بعضى گفته‌اند كه معنى آنست كه اگر باشد قرآن از نزد خداى و شما به آن نگرويد و شاهدى از بنى اسرائيل كه اعلم ايشان باشد گواهى داده باشد بر مثل اين مضمون يعنى بر آنكه قرآن از نزد خداست * ( فَآمَنَ ) * پس ايمان آورده باشد به آن * ( وَاسْتَكْبَرْتُمْ ) * و سركشى كرده باشيد شما بدان و نگرويده بمنطوق آن جواب شرط محذوف است و تقدير كلام اينكه اخبرونى ان كان الامر كذلك أ لستم الظالمين ، و ( واو ) اولى عاطف * ( كَفَرْتُمْ ) * است بر فعل شرط ، و ( واو ) اخيره عاطف * ( وَاسْتَكْبَرْتُمْ ) * بر * ( شَهِدَ شاهِدٌ ) * و ( واو ) * ( شَهِدَ ) * عاطف مجموع * ( شَهِدَ شاهِدٌ مِنْ بَنِي إِسْرائِيلَ عَلى مِثْلِه فَآمَنَ وَاسْتَكْبَرْتُمْ ) * بر قول * ( إِنْ كانَ مِنْ عِنْدِ اللَّه وَكَفَرْتُمْ بِه ) * پس حقيقت معنى آنست كه خبر دهيد مرا كه اگر مجتمع گردد نزول قرآن از نزد خدا با كفر شما به آن و جمع شود شهادت اعلم بنى اسرائيل بر نزول آن و ايمان او به آن با استكبار شما از آن آيا شما از جملهء ستمكاران و گمراهان نخواهيد بود و دال بر حذف جواب شرط مذكور است قوله * ( إِنَّ اللَّه ) * بدرستى كه خداى تعالى * ( لا يَهْدِي الْقَوْمَ الظَّالِمِينَ ) * راه نمينمايد گروه ستمكاران را و در بيداى خذلان\r\n","description":"","footnote":"","page_name":" 311 ","page_number":311},
  {"content":"\r\nفرو ميگذارد به جهت فرط عناد ايشان و عدم تأمل و تفكر ايشان در دلايل قرآن ، و حذف جواب و اقامت اين كلام در مقام آن به جهت استيناف است كه مشعر است بر آنكه نگرويدن ايشان به قرآن به جهت ضلالت است كه مسبب است از ظلم ايشان و تعدى ايشان در طغيان و عدوان و آنكه ايمان مسبب شهادت واقع شده باعتبار آنست كه چون ناظر دانست كه مثل قرآن بر موسى عليه السّلام نازل شده و آن از جنس وحى است و از كلام بشر نيست و بر آن گواهى داد و اعتراف نمود پس از ترتيب مقدماتى كه از آن كسب كرده انتاج ايمان نمود و بر آن ثابتقدم شد ، و در كشاف از انس روايت كند كه چون حضرت پيغمبر صلى اللَّه عليه و آله و سلَّم بمدينه آمد عبد اللَّه سلام نزد آن حضرت آمد چون در وى نگريست سيماى صدق و صلاح و خير و فلاح بر جبين او مشاهده كرد دانست كه او در دعوى خود كاذب نيست و پيغمبر منتظر كه در توراة موعود است او است ، پس گفت اى محمّد من ترا از سه مسئله ميپرسم كه جواب آن جز پيغمبر نداند بگو تا اولين اشراط قيامت چيست و نخستين طعامى كه اهل بهشت خورند چه باشد و فرزندان كه متولد ميشوند چرا بعضى مشابه پدرند و بعضى مشابه مادر ؟ جبرئيل آمد و گفت حق سبحانه ميفرمايد كه اول اشراط قيامت آنست كه آتشى از جانب مشرق پيدا شود كه همه خلقان را از آنجا بجانب مغرب براند ، و اول طعام اهل بهشت جگر ماهى باشد و اگر آب مرد سابق باشد بر آب زن فرزند مشابه پدر بود و اگر به عكس بود مانند مادر ، عبد اللَّه سلام بعد از استماع اين جواب از سيد انام صلى اللَّه عليه و آله و سلَّم گفت ( أشهد أن لا إله الا اللَّه و أشهد أن محمّدا رسول اللَّه حقا ) پس گفت يا رسول اللَّه عادت جهودان چنانست كه بر مردمان بهتان نهند مبادا كه چون علم باسلام من پيدا كنند مرا متهم سازند بجهل و منكر علم من شوند و مرا اعلم و مقتداى خود ندانند پس پيش از آنكه اسلام من بر ايشان ظاهر شود احوال مرا از ايشان استفسار نماى تا با علميت من معترف شوند و به قدر و سودت من نسبت بخودشان اقرار نمايند تا بعد از ظهور اسلام من عذرى نداشته باشند و انكار چيزى نتوانند كرد رسول صلى اللَّه عليه و آله و سلَّم جهودان\r\nرا جمع كرد و گفت چه مىگوييد در حق عبد اللَّه سلام گفتند سيدنا و ابن سيدنا و حبرنا و ابن حبرنا و أعلمنا و ابن أعلمنا گفت اگر گواهى دهد بر نبوت من و ايمان آرد با وى موافقت ميكنيد گفتند معاذ اللَّه كه او به تو ايمان آورد پس عبد اللَّه سلام پيش ايشان نشسته بود گفت أشهد أن لا إله الا اللَّه و أشهد أن محمّدا رسول اللَّه يهودان گفتند كه هذا شرنا و ابن شرنا اين بدترين ماست و پسر بدترين ماست پس در بغض و عداوت او افتادند عبد اللَّه گفت هذا ما كنت أخاف يا رسول اللَّه و أحذر اين بود كه من از آن ميترسيدم و انديشه ميكردم سعد ابى وقاص گفت\r\nما سمعت رسول اللَّه صلى اللَّه عليه و آله و سلَّم يقول لاحد يمشى على الارض أنه من أهل الجنة الا لعبد اللَّه بن سلام و فيه نزل * ( وَشَهِدَ شاهِدٌ مِنْ بَنِي إِسْرائِيلَ عَلى مِثْلِه ) *\r\nنشنيدم از رسول صلى اللَّه عليه و آله و سلَّم كه در حق كسى گفته باشد كه او از اهل بهشت\r\n","description":"","footnote":"","page_name":" 312 ","page_number":312},
  {"content":"\r\nاست مگر عبد اللَّه بن سلام و در حق او نازل شده آيهء * ( وَشَهِدَ شاهِدٌ مِنْ بَنِي إِسْرائِيلَ عَلى مِثْلِه ) * و از مسروق منقول است كه اين شاهد نه ابن سلام است و نه غير او از علماى بنى اسرائيل زيرا كه ابن سلام در مدينه بود و حم در مكه فرود آمد بلكه آيه در محاجه ايست كه ميان رسول صلى اللَّه عليه و آله و سلَّم و قريش واقع شده بود و مراد بشاهد موسى كليم است كه بر مثل قرآن يعنى قرآن توراة گواهى داده ، پس معنى آنست كه اگر قرآن از نزد خداى تعالى بود و شما بدان نگرويده باشيد و موسى عليه السّلام گواهى داده باشد بر توراة كه مشتمل بر بعث منست و صدق نبوت و كتاب من و بر اين مضمون ايمان آورده و شما سركشى كنيد و بدان نگرويد نه شما به جهت اين ستمكار باشيد بر نفسهاى خود ، در كشاف آورده كه چون جهينه و مزينه و اسلم و غفار كه از قبايل عرباند اسلام آوردند بنو عامر و غطفان و اسد و اشجع گفتند كه اگر در اسلام خيرى بودى ايشان بر ما در اسلام سبقت نكردندى بلكه ما پيش از ايشان قبول اسلام ميكرديم حقتعالى آيه فرستاد كه :\r\n11 - * ( وَقالَ الَّذِينَ كَفَرُوا ) * و گفتند آنان كه كافر شدند از بنو عامر و امثال ايشان * ( لِلَّذِينَ آمَنُوا ) * براى آنان كه ايمان آوردند از جهينه و احزاب يعنى در حق ايشان گفتند * ( لَوْ كانَ خَيْراً ) * اگر بودى ايمان بهتر از كيش ما در نفع آجل و عاجل * ( ما سَبَقُونا ) * پيشى نگرفتندى بر ما و مسارعت نكردندى جهينه و اتباع ايشان كه اراذل قبايلند و رعات و موالى ما * ( إِلَيْه ) * بسوى ايمان بلكه ما در آن سابق بوديم چه رتبهء ما از ايشان پيشتر است و بزرگى و شهرت ما بيشتر ( 1 ) و در اكثر تفاسير مذكور است كه اين آيه دربارهء يهودان نازل شد بعد از اسلام ابن سلام و اصحاب او ، پس معنى اينست كه رؤساى يهود گفتند كه اگر آنچه محمّد آورده نيكوتر و بهتر بودى از كيش ما پيشى نگرفتندى غير ما بر ما چه ما از بزرگان قوميم و از رؤساى ايشان ، و نزد بعضى آيه در شأن عامهء اهل شركست كه در حق فقراى اصحاب چون عمار و صهيب و ابن مسعود و غيرهم ميگفتند كه اگر خيرى در ايمان بودى اين گدايان بر ما سبقت نكردندى در آن بلكه ما كه اشرف عربيم بر ايشان سبقت مىنموديم * ( وَإِذْ لَمْ يَهْتَدُوا ) * و چون راه راست نيافتند مشركان يا يهودان * ( بِه ) * به قرآن يا بجميع آنچه پيغمبر صلى اللَّه عليه و آله و سلَّم آورده * ( فَسَيَقُولُونَ ) * پس زود باشد كه گويند * ( هذا إِفْكٌ قَدِيمٌ ) * اين دروغ كهنه است يعنى پيشينيان نيز مثل اين افتراء كرده‌اند و مانند اين دروغ گفته و نظير اينست آيه * ( إِنْ هذا إِلَّا أَساطِيرُ الأَوَّلِينَ ) * و بدانكه متعلق ظرف زمان محذوف است ، و تقدير كلام اينكه و\r\n\r\n","description":"","footnote":"\r\n( 1 ) اين آيه شريفه خواه درباره يهود نازل شده باشد و خواه در شأن اشراف مشركين ، گفتاريست كه ناشى از كبر و بلندپروازى و غرور و خودپسندى و خود نمائيست كه در مغز اغلب اشراف و توانگران و ثروتمندان و ارباب دولت و رياست جاى گرفته و از اينرو زيردستان و بىنوايان را فاقد همهء كمالات و خيرات دانسته و از فهم و خردمندى عارى و بارى ميشمارند و خويشتن را شايستهء هر نيكى و كمالى ميدانند و مناط دانايى و بينايى و نيكبختى را مال و منال و تعينات دنيا مىپندارند .\r\n","page_name":" 313 ","page_number":313},
  {"content":"\r\nظهر عنادهم إذ لم يهتدوا به فسيقولون ، و جايز نيست كه * ( فَسَيَقُولُونَ ) * عامل آن باشد به جهت تدافع ميان دلالت ماضى و استقبال ، پس معنى آنست كه ظاهر شد عناد و انكار ايشان وقتى كه مهتدى نشدند به قرآن و بسبب عناد گفتند كه قرآن دروغيست متقادم ، پس به جهت ردّ مشركان و يهودان ميفرمايد كه :\r\n12 - * ( وَمِنْ قَبْلِه كِتابُ مُوسى ) * و پيش از قرآن كتاب موسى است يعنى توراة * ( إِماماً ) * در حالتى كه پيشوايى است كه مردمان به آن اقتداء كنند در دين خدا * ( وَرَحْمَةً ) * و سبب بخشش نعمت دنيويه است و أخرويه نسبت به كسى كه به آن مهتدى شود ، و بر وفق آن عمل نمايد پيش از نزول قرآن پس مشركان به آن مهتدى نشدند و بعبادت اوثان مشغول شدند و يهودان نيز بمضمون آن عمل ننمودند ، و به جهت آن نعت حضرت صلى اللَّه عليه و آله و سلَّم را تحريف نمودند * ( وَهذا كِتابٌ ) * و اين كتابيست * ( مُصَدِّقٌ ) * تصديق كننده كتاب موسى يا جميع كتب منزله * ( لِساناً عَرَبِيًّا ) * در حالتى كه زبانى است تازى * ( لِيُنْذِرَ الَّذِينَ ظَلَمُوا ) * تا بيم كند آنان را كه ستم كردند بر نفسهاى خود بسبب عصيان و طغيان * ( وَبُشْرى ) * و تا مژده دهنده باشد * ( لِلْمُحْسِنِينَ ) * مر گروه نيكوكاران را بروضه رضوان و نجات از نيران ، و ببايد دانست كه * ( كِتابُ مُوسى ) * مبتدا است و ما قبل آن كه عامل حالست از قبيل فى الدار زيد قائما و عامل لسانا * ( مُصَدِّقٌ ) * است و يا كتاب به جهت تخصيص آن بصفت و حينئذ عامل آن معنى اشارت باشد و ميتواند بود كه نصب آن بر مفعوليت باشد كه * ( إِماماً وَرَحْمَةً ) * باشد و تقدير كلام اينكه مصدق ذا لسان عربى يعنى قرآن تصديق مىكند خداوند زبان عربى را كه محمّد صلى اللَّه عليه و آله و سلَّم است و * ( بُشْرى ) * در محل نصب است معطوف بر محل * ( لِيُنْذِرَ ) * كه آن انذار است كه مفعول له باشد ، و ميتواند بود كه مفعول فعل محذوف باشد كه آن « يبشر » است يا خبر مبتداى محذوف يعنى هو بشرى للمحسنين .\r\n13 - * ( إِنَّ الَّذِينَ قالُوا ) * بدرستى كه آنان كه گفتند * ( رَبُّنَا اللَّه ) * آفريدگار و پروردگار ما خداى به حق است * ( ثُمَّ اسْتَقامُوا ) * پس بايستادند بر آن و عدول ننمودند تا حين موت ، و فايده ايراد * ( ثُمَّ ) * در اين مقام كه از براى تراخى است در ما سبق سمت ذكر يافته و ميتواند بود كه استقامت نسبت بامورى باشد كه منتهى به عمل است و حينئذ ايراد * ( ثُمَّ ) * به جهت دلالت تأخير رتبة علمست بر توحيد و تفرع آن بر آن * ( فَلا خَوْفٌ عَلَيْهِمْ ) * پس هيچ ترسى نيست بر مؤمنان مستقيم از رسيدن مكروهى بر ايشان در آن جهان ، ايراد فاء به جهت تضمن معنى شرط است در اسم موصول * ( وَلا هُمْ يَحْزَنُونَ ) * و نيستند ايشان كه اندوهگين شوند از فوت چيزى كه مرغوب ايشان باشد .\r\n","description":"","footnote":"","page_name":" 314 ","page_number":314},
  {"content":"\r\n14 - * ( أُولئِكَ ) * آن گروه مستقيم * ( أَصْحابُ الْجَنَّةِ ) * ياران بهشتند و ملازمان آن * ( خالِدِينَ فِيها ) * اين حالست از ضميرى كه مستكن است در اصحاب يعنى در حالتى كه جاويد ماندگاناند در آن و پاداش داده شوند * ( جَزاءً ) * پاداش دادنى * ( بِما كانُوا يَعْمَلُونَ ) * به آنچه بودند كه عمل ميكردند از اكتساب فضايل علميه و عمليه .\r\n15 - * ( وَوَصَّيْنَا الإِنْسانَ ) * و وصيت كرديم يعنى فرموديم جنس آدمى را * ( بِوالِدَيْه إِحْساناً ) * به پدر و مادر خود احسان كردن * ( حَمَلَتْه أُمُّه ) * برداشته است آدمى را مادر او در شكم خود * ( كُرْهاً ) * در حالتى كه كاره حمل او بود در مشقت و سختى * ( وَوَضَعَتْه كُرْهاً ) * و نهاده يعنى توليد او نموده در حالت رنج و محنت ( 1 ) و جايز است كه * ( كُرْهاً ) * منصوب باشد به آنكه صفت مصدر محذوف باشد و تقدير كلام اينكه حملته امه حملا ذاكره و وضعته وضعا ذاكره ، يعنى مادر حمل او كرده و وضع او نموده حملى و وضعى كه خداوند مشقت و محنت است * ( وَحَمْلُه وَفِصالُه ) * و مدت حمل او و زمان باز گرفتن او از شير * ( ثَلاثُونَ شَهْراً ) * سى ماه است و چون رضاع كامل دو سال است كما قال اللَّه وَالْوالِداتُ يُرْضِعْنَ أَوْلادَهُنَّ حَوْلَيْنِ كامِلَيْنِ لِمَنْ أَرادَ أَنْ يُتِمَّ الرَّضاعَةَ پس ششماه از براى حمل باقيمانده و لذا حضرت امير المؤمنين عليه السّلام بجمع بين الآيتين تمسك كرده به اينكه اقل مدت حمل ششماه است و اينمعمول جميع فقهاء است و تخصيص اقل زمان حمل و اكثر رضاع به جهت انضباط آنها است و تحقيق ارتباط حكم نسب و رضاع به آنها ، از ابن عباس منقولست كه هر گاه زن در نه ماهگى وضع جنين نمايد بيست و يك ماه بارضاع او مشغول شود و اگر در ششماه بار بنهد بيست و چهار ما ارضاع نمايد و آنچه معمول فقهاى ما است آنست كه تا بيست و يك ماه ارضاع واجب است و كمتر از از آن حرام و تا بيست و چهار ماه سنت است و زياده آن بر سبيل اباحت تا دو ماه ليكن اجرت زايد بر حولين بر پدر واجب نميشود ، و همچنين ساير احكام رضاع بر آن مترتب نميگردد ، حاصل كه آدمى بعد از وضع حمل تا حين فصال از شير مادر تربيت مييابد بعد از فطم شير بعنايت ازلى پروريده\r\n\r\n","description":"","footnote":"\r\n( 1 ) علامه طبرسى و بعضى ديگر از علماء شيعه متعرض شأن نزول اين آيه نشده‌اند و مرحوم مؤلف در پايان تفسير آيه يعنى پس از * ( وَإِنِّي مِنَ الْمُسْلِمِينَ ) * اقوال مفسرين عامه را در شأن نزول آيه نقل مينمايد ولى متأسفانه روايات و احاديث معتبرهء اماميه كه در شأن نزول اين آيه وارد است و تصريح ميكنند بر آنكه اين آيه در شأن حسين بن على عليهما السلام نازل شده به هيچ وجه نام بردار نشده با آنكه الفاظ اين آيه از حيث معانى لغوى و عرفى كاملا بر آن حضرت منطبق و مفاد آن روايات را تأييد مينمايد و چون اينجا گنجايش ندارد براى نقل آن احاديث و روايات و تحقيق و بيان آنها و الفاظ آيهء شريفه ، فقط ما اقتصار ميكنيم به آنچه در اصول كافى روايت شده است و خلاصهء آن آنست كه : وقتى حضرت فاطمه سلام اللَّه عليها به امام حسين عليه السلام حامله شد حقتعالى جبرئيل را به خدمت حضرت رسالت پناه صلى اللَّه عليه و آله فرستاد كه او را بشارت دهد به اينكه حضرت فاطمه عليها السلام فرزندى آورد و امت تو آن فرزند را بقتل خواهند رسانيد آن حضرت از شنيدن اين خبر جانسوز بسى اندوهناك گشت و بجبرئيل گفت مرا حاجت نيست بفرزندى كه بعد از من امت من او را بكشند و چون آن حضرت اين خبر را به حضرت فاطمه عليها السلام رسانيد او نيز گفت ، مرا حاجت بچنين فرزندى نيست جبرئيل اين كلمات را ببارگاه قدس الهى رسانيد و دوباره فرود آمد و گفت : يا محمد صلى اللَّه عليه و آله پروردگار تو بر تو سلام ميفرستد و مژده ميدهد كه بازاء شهادت فرزندت حقتعالى امامت و ولايت و وصايت را در فرزندان او باقى خواهد گذاشت و آن حضرت و هم امير المؤمنين و هم فاطمه عليهم السلام از اين بشارت راضى شدند .\r\n","page_name":" 315 ","page_number":315},
  {"content":"\r\nمىشود * ( حَتَّى إِذا بَلَغَ ) * تا وقتى كه رسد * ( أَشُدَّه ) * بنهايت قوت و استحكام عقل خود كه آن مشرف بچهل سالگى است و نزد قتاده سى و سه سالگى و پيش جماعتى ديگر از هيجده است تا چهل و نزد بعضى ديگر چهل سال تمام است كه غايت قوتست و كمال عقل و تميز و وقت انزال وحى بر انبياء عليهم السّلام چه هيچ نبى پيش از چهل سالگى وحى به او نيامده و بنا بر اين قوله * ( وَبَلَغَ أَرْبَعِينَ سَنَةً ) * از قبيل عطف تفسيرى باشد و بنا بر اقوال ديگر فايده جمع ميان معطوف و معطوف عليه بيان اول قوت ، و غايت آن باشد ، غرض كه آدمى كه بدولت كمال ايمان مستسعد شد چون بچهل سال رسيد كه نهايت قوت عقل است * ( قالَ ) * گفت كه * ( رَبِّ ) * اى پروردگار من يعنى از شأن او آنست كه چون به اين مرتبه رسد زبان بدعا گشوده گويد كه اى آفريدگار و پروردگار من * ( أَوْزِعْنِي ) * الهام ده و مولع ساز مرا * ( أَنْ أَشْكُرَ ) * به آنكه شكر گويم * ( نِعْمَتَكَ الَّتِي ) * نعمت عظيم تو را كه بكرم عميم * ( أَنْعَمْتَ عَلَيَّ ) * انعام كرده اى بر من * ( وَعَلى والِدَيَّ ) * و بر پدر و مادر من كه آن نعمت اسلامست و حيات و قدرت و زكاء و انزال رزق و غير آن و شكر ولد بر نعمت والدين به جهت تناهى آن نعمت است به او و مستفيد شدن او به آن * ( وَأَنْ أَعْمَلَ ) * و ديگر ملهم ساز مرا كه عمل كنم * ( صالِحاً تَرْضاه ) * عمل ستوده كه پسندى آن را و از آن خشنودى گردى ، تنكير عمل صالح يا به جهت تعظيم است و يا باعتبار آنكه مراد از آن نوعيست از جنس آنچه مستجلب رضاى الهى باشد * ( وَأَصْلِحْ لِي ) * و بصلاح آور از براى من يعنى صلاح را جارى گردان * ( فِي ذُرِّيَّتِي ) * در ميان فرزندان من و آن را راسخ ساز در ايشان تا در مظان صلاح باشند و در مواقع فلاح و بيمن صلاحيت ايشان فوزى و نجاتى مرا حاصل شود يا آنكه كار من از ايشان باصلاح آور كه محل آنست كه من بدرگاه تو رجوع نمايم يا آنكه ايشان را از براى من خلف صدق گردان و براى خود بندگان خالص تا همه ايشان به آب صلاحيت و تقوى دانهء عمل را در زمين ركاز بپرورش درآورند و بر آن را در مزرعهء آخرت بردارند * ( إِنِّي ) * بدرستى كه من * ( تُبْتُ إِلَيْكَ ) * بازگشتم بسوى تو از هر چه غير رضاى تو رضاى باشد يا مرا از عبادت تو باز دارد * ( وَإِنِّي مِنَ الْمُسْلِمِينَ ) * و بدرستى كه من از گردن نهاده گانم و باخلاص تمام از فرمان بردارانم ، ضحاك و سدى گفته‌اند كه آيه در حق سعد وقاص است و نزد بعضى ديگر از عامه آنست كه درباره ابو بكر است و غير ايشان بر آنند كه عام است در حق جميع اهل ايمان پس مراد به انسان اسم جنس باشد ، و مؤيد اين است كه بصيغهء جمع اشارهء به انسان كرده ميفرمايد كه :\r\n","description":"","footnote":"","page_name":" 316 ","page_number":316},
  {"content":"\r\n16 - * ( أُولئِكَ الَّذِينَ ) * آن گروه كه متصف باشند بايمان و داعى امور مذكوره از حضرت منّان * ( نَتَقَبَّلُ عَنْهُمْ ) * قبول كرده شود از ايشان * ( أَحْسَنَ ما عَمِلُوا ) * نيكوترين آنچه كرده‌اند مراد انواع طاعات است از افعال واجبه و مستحبه دون مباحه آن اگر چه احسن است اما چون مزيت حسن ندارد ثوابى بر آن مترتب نميشود * ( وَنَتَجاوَزُ ) * و درگذرانيده مىشود * ( عَنْ سَيِّئاتِهِمْ ) * از گناهان ايشان بر سبيل تفضل يا بعد از توبه ، و حفص هر دو فعل را بنون مفتوحه ميخواند كه از براى متكلم است ، و نصب * ( أَحْسَنَ ) * كه مفعول او باشد يعنى ما قبول كنيم طاعت ايشان را و درگذريم از سيئات ايشان * ( فِي أَصْحابِ الْجَنَّةِ ) * در حالتى كه ميان اهل بهشت باشند يعنى در عداد ايشان * ( وَعْدَ الصِّدْقِ ) * وعده داد خداى وعده دادن راست در قبول طاعات و نجات از سيئات * ( الَّذِي ) * آن وعده ايكه * ( كانُوا يُوعَدُونَ ) * بودند در دينى كه وعده داده ميشدند به آن و آن اينست كه وَعَدَ اللَّه الَّذِينَ آمَنُوا وَعَمِلُوا الصَّالِحاتِ جَنَّاتٍ تَجْرِي مِنْ تَحْتِهَا الأَنْهارُ و بدانكه * ( وَعْدَ الصِّدْقِ ) * مصدر مؤكد است زيرا كه قول ( يتقبل ) و ( يتجاوز ) وعده ايست از خداى بتقبل طاعت و تجاوز معصيت ، و چون او سبحانه بيان صفت انسان مؤمن نمود در عقب آن دربارهء انسان كافر ميگويد كه :\r\n17 - * ( وَالَّذِي قالَ ) * و آن كسى كه گفت * ( لِوالِدَيْه ) * مر پدر و مادر خود را يعنى آن كافرى كه مادر و پدر خود را گويد در وقتى كه او را ترغيب نمايند بايمان و بگرويدن بحشر و نشر در آن جهان * ( أُفٍّ لَكُما ) * دلتنگى و كراهت باد شما را * ( أَ تَعِدانِنِي ) * آيا وعده ميدهيد مرا * ( أَنْ أُخْرَجَ ) * آنكه بيرون آورده شوم از قبر يعنى مرا برانگيزانند و زنده از آنجا بيرون آرند * ( وَقَدْ خَلَتِ الْقُرُونُ ) * و حال آنكه گذشته‌اند قرنهاى بسيار * ( مِنْ قَبْلِي ) * پيش از من و يكى باز نيامده و زنده نشده يعنى چون هيچكس را تا غايت زنده نساختند پس مرا چگونه باز آرند با آنكه قرون بسيار پيش از من بوده‌اند كه منكر حشر و نشر بوده‌اند پس من چگونه به آن تصديق كنم * ( وَهُما يَسْتَغِيثانِ اللَّه ) * و پدر و مادر استغاثه نمايند از خدا تا راه ايمان را بفرزندان ايشان نمايد يا بواسطه زجرت و استعظام قول او گويند كه الغياث باللَّه منك و من قولك يعنى از خدا فريادرسى خواهند از او و از گفتار او و گويند به او كه لازم حال تو گرداند خداى * ( وَيْلَكَ ) * هلاكت ترا و ميتواند بود كه « وى » مبتدا باشد و « لك » خبر آن يعنى كلمه ( وى ) كه نزد مشاهده مصيبت و عقوبت ميگويند مر تراست مراد حث و تحريض او است بر ايمان نه هلاكت او و لهذا بعد از اين گويند كه * ( آمِنْ ) * ايمان آر بقيامت و باحوال آن * ( إِنَّ وَعْدَ اللَّه ) * بدرستى كه وعدهء خداى در باب بعث و حشر * ( حَقٌّ ) * راست است و البته واقع خواهد شد * ( فَيَقُولُ ) * پس گويد آن كس كه * ( ما هذا ) * نيست اينكه شما مرا به آن وعده ميدهيد و بر آن ميخوانيد * ( إِلَّا\r\n","description":"","footnote":"","page_name":" 317 ","page_number":317},
  {"content":"\r\n* ( أَساطِيرُ الأَوَّلِينَ ) * الا افسانه هاى پيشينيان و اباطيل و اكاذيب ايشان كه در دفاتر نوشته‌اند ( 1 ) و آن را اصلى و حقيقتى نيست .\r\n18 - * ( أُولئِكَ الَّذِينَ ) * اين خبر « الذى » است و جمعيت آن مشعر بر جنسيت اسم موصول يعنى آنان كه عاق والديناند و منكر بعث و نشر گروهىاند كه * ( حَقَّ ) * سزاوار شده و واجب گشته * ( عَلَيْهِمُ الْقَوْلُ ) * بر ايشان كلمهء عذاب * ( فِي أُمَمٍ ) * در حالتى كه معد و داند در سلك گروهى چند از كفار * ( قَدْ خَلَتْ مِنْ قَبْلِهِمْ ) * كه گذشته‌اند پيش از ايشان * ( مِنَ الْجِنِّ وَالإِنْسِ ) * از ديوان و آدميان ، اينكلام رد است بر قول كسانى كه تجويز موت بر جنيان نميكنند ، و بعد از حكم بوجوب عقوبت بر منكران قيامت بر سبيل استيناف تعليل حكم مذكور مىكند كه * ( إِنَّهُمْ ) * بدرستى كه امم سالفه و اتباع ايشان كه كفار قريشاند * ( كانُوا خاسِرِينَ ) * هستند زيانكاران در آن جهان ، از ابن عباس نقل كرده‌اند كه آيه در حق عبد الرحمن بن ابى بكر نازل شده كه پدر و مادر او را باسلام دعوت كردند و بگرويدن به بعث و نشر خواندند او گفت عبد اللَّه جذعان و عامر كعب و مشايخ قريش را زنده كنيد تا من از ايشان از اين معنى استفسار نمايم و از ايشان سؤال كنم كه اين معنى اصلى دارد يا نه و آنچه اولى و اصح است آنست كه آيه بر عموم خود است چنان كه آورده‌اند كه معاويه نامه بمروان نوشت تا از براى يزيد از مردمان اخذ بيعت كند و چون مروان بر منبر رفت و اينسخن را اداء كرد عبد الرحمن ابى بكر گفت معاويه در اين باب سنت و طريقه ملوك روم را تبعيت نموده چه ايشان ملك را بطريق ميراث بفرزندان ميگذارند و فضل و كمال و استعداد را منظور نميدارند مروان گفت خاموش باش كه تو آنى كه در حق تو اين آيه آمده كه وَالَّذِي قالَ لِوالِدَيْه عايشه چون اينكلام بشنيد بمروان گفت دروغ مىگويى زيرا كه آيه در حق عبد الرحمن است و ليكن تو آنى كه خداى تعالى پدرت را لعنت كرده در وقتى كه تو در صلب او بودى پس تو لعنت كردهء خداى تعالىاى و از رحمت الهى دورى و نيز اكثر مفسران قايلند بعموم آيه نسبت بهر كافرى كه عاق والدين باشد و منكر بعث و نشور و ( اولئك الذى ) كه خبر ( الذى ) است مقوى اينست چنانچه دانسته شد و نيز مؤيد جنسست انسان و اسم موصول است اينكه ميفرمايد كه :\r\n\r\n","description":"","footnote":"\r\n( 1 ) اگر چه بقول ابن عباس و ابو العاليه و سدى و مجاهد اين آيه درباره عبد الرحمن ابن ابو بكر نازل شده ولى مفاد آيه عام است و شامل مىشود هر كسى را كه كافر و منكر بعث در روز قيامت باشد و يكى از افراد و مصاديق اين عام در زمان نزول آيه عبد الرحمن بوده و در عصر ما نيز براى مفهوم * ( وَالَّذِي قالَ لِوالِدَيْه ) * الايه مصاديق فراوانى ديده مىشود خصوصا در ميان محصلين امروزى چه بسا دانشجويانى كه پدران و مادرانشان داراى ايمان و عقايد دينى و مذهبى هستند ولى آنان دم از بىدينى و ما ديگرى ميزنند و پدران و مادران را ارتجاعى و خرافاتى ناميده و سخنان مذهبى ايشان را از اوهام و افسانه هاى پيشينيان ميشمارند .\r\n","page_name":" 318 ","page_number":318},
  {"content":"\r\n19 - * ( وَلِكُلٍّ ) * و مر هر يك را از اين جنسين كه مؤمنان و كافرانند * ( دَرَجاتٌ ) * مراتب و منازلست * ( مِمَّا عَمِلُوا ) * از جزاى آنچه عمل كردند چه مراتب اهل ايمان بجانب علو صاعد است و منازل اهل كفر به طرف سفل مايل و چون درجه در أصل وضع آلت ترقيست بجانب صعود پس اطلاق آن بر دركات اهل كفر از باب تغليب باشد به جهت اشتمال لفظ كل بر فريقين ، قوله * ( وَلِيُوَفِّيَهُمْ ) * معطوفست بر فعل محذوف و تقدير كلام اينكه ليقروا فيها و ليوفيهم يعنى هر يك از ايندو گروه را درجاتى و مراتبى معين است تا قرار گيرند در آن و تا تمام گرداند مر ايشان را * ( أَعْمالَهُمْ ) * جزاى اعمال ايشان را * ( وَهُمْ لا يُظْلَمُونَ ) * و ايشان ستمديده نشوند بنقصان ثواب و زيادتى عقاب يعنى نه ثواب كمتر از قدر استحقاق باشد و نه عقاب زياده بر آن .\r\n20 -\r\n* ( وَيَوْمَ يُعْرَضُ الَّذِينَ كَفَرُوا ) * و ياد كن روزى را كه عرض كرده شوند آن كسانى كه نگرويدند به خدا و رسول و بعث و نشر * ( عَلَى النَّارِ ) * بر آتش دوزخ يعنى ايشان را معذب سازند بر آتش ، و ميتواند بود كه ذكر اين بر سبيل قلب باشد به جهت مبالغه از قبيل عرضت الناقة على الخوض پس مراد عرض آتش باشد بر ايشان كما قال النَّارُ يُعْرَضُونَ عَلَيْها يعنى عرض كنند آتش را بر ايشان و مواقفى كه در دوزخ داشته باشند بايشان نمايند تا موجب زيادتى الم و حسرت ايشان شود و گويند بايشان در آن روز بر سبيل تقريع كه * ( أَذْهَبْتُمْ ) * ببرديد يعنى اخذ كرديد و صرف نموديد * ( طَيِّباتِكُمْ ) * چيزهاى لذيذ خود را * ( فِي حَياتِكُمُ الدُّنْيا ) * در زندگانى دنيا كه داشتيد * ( وَاسْتَمْتَعْتُمْ ) * و برخوردارى يافتيد * ( بِها ) * به آن لذايذ طيبه يعنى به آن استيفاى لذات دنيا كرديد و آن را بر طيبات آخرت اختيار نموديد و گويند مراد اموال مباحه است كه صرف شهوات و ملاذ دنيا كردند و آن را سرمايه آخرت نساختند * ( فَالْيَوْمَ تُجْزَوْنَ ) * پس امروز كه بازار قيامت است جزا داده خواهيد شد * ( عَذابَ الْهُونِ ) * عذاب خوارى و رسوايى * ( بِما كُنْتُمْ تَسْتَكْبِرُونَ ) * بسبب آنچه بوديد كه استكبار ميكرديد از انقياد حق و تكبر مينموديد بر انبياء و اولياى معبود مطلق * ( فِي الأَرْضِ ) * در زمين * ( بِغَيْرِ الْحَقِّ ) * بدون استحقاق آن يعنى بباطل و ناروا سركشى مينموديد * ( وَبِما كُنْتُمْ تَفْسُقُونَ ) * و بسبب آنچه بوديد كه بيرون ميرفتيد از حدود خداى و پاى از دايره فرمان بيرون ميبرديد و سر بر خط فرمان نمينهاديد ، و بدانكه چون حق تعالى در اين آيه توبيخ كفار نمود باستمتاع ايشان بطيبات و لذات اين جهان خاتم النبيين صلى اللَّه عليه و آله و سلَّم و سيد الوصيين عليه السّلام زهد و تقشف را اختيار فرمودند و بالكليه از ترفه و تنعم اينجهان مجتنب شدند ، از عمر روايت كرده‌اند كه روزى بحجرهء رسول صلى اللَّه عليه و آله و سلَّم رفتم و رخصت دخول حاصل كردم و داخل شدم ديدم كه آن حضرت بر مقصوره بر بالاى بوريايى كه از ليف خرما بود تكيه فرموده به جهت كوتاهى بوريا بعضى از بدن اطهر او بر زمين واقع\r\n","description":"","footnote":"","page_name":" 319 ","page_number":319},
  {"content":"\r\nشده و وساده از ليف خرما به زير سر مبارك نهاده سلام كردم و بنشستم و گفتم يا رسول اللَّه تو پيغمبر خدا و بهترين جميع خلقانى و مع هذا به اين نوع ميگذرانى كسرى و قيصر با آنكه كافر و مشركاند بر بالاى سرير طلا و فرش حرير و ديبا نشسته‌اند و بجميع نعم لذيذه طيبه دنيويه متنعمند فرمود كه\r\nاولئك قوم عجلت طيباتهم و هى وشيكة الانقطاع و انا اخرت لنا طيباتنا\r\nآن جماعتى كه از امتعهء طيبهء دنيويه متنعمند معجل شده طيبات ايشان در دنيا و آن سريع الانقطاع است و عنقريب سمت زوال و فنا پذيرد و و بال آن بر ايشان بماند و طيبات ما مؤجل است در عقبى به جهت آنكه دايم الابد خواهد بود و اصلا گرد زوال بگرد آن نخواهد رسيد ، سدى گفته كه هر گاه كه حضرت رسول صلى اللَّه عليه و آله و سلَّم بسفرى رفتى آخرين كسى را كه وداع كردى فاطمهء زهراء ( ع ) بودى و چون بازگشتى اول كسى كه با او ملاقات نمودى فاطمه بودى روزى از سفر بازميگشت فاطمه سلام اللَّه عليها گليمى خيبرى برسم تجمل و تزين بدرخانه فرو گذاشت . چون رسول صلى اللَّه عليه و آله و سلَّم بدر حجره رسيد گليم را ديد بازگشت فاطمه زمانى انتظار كشيد پس برخاست و بحجره رسول آمد و گفت يا رسول اللَّه چرا ترك عادت كردى و اين نوبت مرا محروم گردانيدى فرمود كه من آمدم تا بدر سراى اما چون ديدم كه پرده فرو گذاشته بودى بازگشتم زيرا كه آن رسوم جبابره است و من بسيار از آن متنفرم پس فرمود كه\r\nما لآل محمّد و للدنيا فانهم خلقوا للاخرة ، و خلقت الاخرة لهم\r\nآل محمّد را با دنيا چه كار ايشان از براى آخرت مخلوق شده‌اند و آخرت براى ايشان آفريده گشته فاطمه ( ع ) بعد از استماع اينكلام از سيد انام صلى اللَّه عليه و آله و سلَّم آن پرده برداشت و بعد از اينحال در تقشف و خشونت اوقات ميگذرانيد تا از اين زندان محنت روى بنزهتگاه جنت آورد .\r\nو در نقل آمده كه روزى رسول بحجره فاطمه رفت حسن و حسين را ديد كه دست برنجن نقره در دست كرده بودند ايشان را نزد خود طلبيد و از دست ايشان بيرون كرد و ثوبان را گفت اين را به فروش و براى فاطمه گردنبندى بخر كه از مهره يمانى باشد و از براى حسن و حسين دست برنجنى كه از عاج بود پس فرمود كه\r\nان هؤلاء أهل بيتى لا أحب أن يذهبوا طيباتهم فى حياتهم الدنيا\r\nاينها اهل بيت مناند دوست ندارم كه لذت خود را در زندگانى دنيا اخذ نمايند و از آن متمتع شوند ، و در خبر است كه روزى يكى از محبان طبقى حلوا برسم هديه نزد حضرت امير المؤمنين عليه السّلام آورد آن حضرت انگشت مبارك در آن فرو برد و بيرون آورد و در آن نگريست فرمود كه رنگ و بويش هر دو نيكو است اما ندانم كه حلاوتش در چه حد است و طعمش در چه مرتبه پس انگشت مبارك را از آن پاك كرد و فرمود كه اين را از پيش من برداريد گفتند يا أمير المؤمنين مگر اين بر تو حرامست فرمودند نه و ليكن روا نيست كه در حوالى و جوانب من جماعتى باشند كه در نهايت فقر و فاقت و\r\n","description":"","footnote":"","page_name":" 320 ","page_number":320},
  {"content":"\r\nگرسنگى باشند و من شكم خود را از اين حلوا آلوده سازم و فرمود كه\r\nأو أبيت مبطانا و حولى بطون غرثى و اكباد حرى\r\nآيا سير بخسبم و حال آنكه در حول من شكمهاى گرسنه و جگرهاى تشنه باشد پس فرمود كه اگر من سير خسبم پس مانند كسى باشم كه شاعر در حق او گفته كه :\r\n\r\nو حسبك داء أن تبيت ببطنة\r\nو حولك أكباد تحنّ إلى القدّ\r\n\r\nيعنى همين درد تو را بس كه در شب سير بخسبى و در حوالى تو جگرهاى تشنه باشند كه از غايت گرسنگى آرزومند پوستى باشند كه مضغ آن نمايند ، نعم ما قيل :\r\n\r\nهر كه در خطَّهء مسلمانى\r\nبودش عقل و دين گرانمايه\r\n\r\n\r\nكى تواند كه خود بخسبد سير\r\nبنشيند گرسنه همسايه\r\n\r\nدر نهج البلاغه مذكور است كه علاء بن زياد در بصره بيمار شد حضرت امير المؤمنين عليه السّلام بعيادت او رفت علاء گفت يا امير المؤمنين شكايت ميكنم به تو از برادر خود عاصم بن زياد كه گليم كهنه ميپوشد و از امتعهء دنيويه احتراز مينمايد و خود را در بوتهء رياضت ميگذارد آن حضرت فرمود كه او را نزد من آريد چون حاضر شد فرمود كه\r\nيا عدوّ نفسه لقد استهام بك الخبيث اما رحمت أهلك و ولدك أ ترى اللَّه أحل لك الطيبات و هو يكره أن تأخذها\r\nاى دشمنك نفس خود شيطان ترا هدف تير وساوس خود گردانيده چرا رحم نميكنى بر أهل و عيال خود آيا تصور ميكنى كه خداى تعالى طيبات دنيويه را بر تو حلال كرده با وجود اين كراهت داشته باشد كه تو أخذ آن نمايى و از آن متمتع شوى عاصم گفت يا امير المؤمنين نه تو اوقات خود را در خشونت ملبس و جشوبت مأكل ميگذرانى فرمود كه من همچو تو نيستم چه حق سبحانه بر ائمه خود فرض كرده كه نفس خود را در بوتهء رياضت بگدازند تا به آتش جوع التهاب گرسنگى فقرا را دريابند ، و در بعضى از خطب نهج البلاغه مذكور است كه\r\nو اللَّه لقد رقعت مدرعتي هذه حتى استحييت من راقعها و لقد قال لى قائل ألا تنبذها فقلت اغرب عنى فعند الصباح يحمد القوم السرى\r\nبه خدا سوگند كه جامهء خود را چندان رقعه دوختم كه شرمنده شدم از رقعه دوزنده آن و قائلى به من گفت كه وقت آن نيست كه اين مدرعه را بيندازى من گفتم به او كه از من دور شو و مرا منع مكن كه وقت بامداد قومى كه در شب سير كننده باشند و رياضت بيخوابى كشنده محمود العواقباند و به منزل مراد رسنده يعنى هم چنان كه مسافرى كه در شب سير مىكند و رياضت بيخوابى به خود راه ميدهد به منزل مراد ميرسد عارف نيز هر گاه كه در طريق رياضت سلوك مينمايد و بر خار محنت كه در آن راه سانح ميگردد صبر مينمايد بمنازل و بمقاصد اخروى خود ميرسد ، و در روايت آمده كه رقعه جامهء او گاهى از پوست بود و گاهى از ليف خرما ، و از محمّد بن قيس منقولست كه امام محمّد باقر عليه السّلام\r\n","description":"","footnote":"","page_name":" 321 ","page_number":321},
  {"content":"\r\nفرمود كه به خدا سوگند كه امير المؤمنين عليه السّلام مانند بندگان درم خريده طعام مىخورد و در مجلس مينشست و خود ببازار ميرفت و دو جامه ميخريد و خيار آن را بغلام خود ميداد و ادون آن را خود اختيار ميفرمود و اگر آستين جامهء او دراز بودى يا جامهء او از قد او در ميگذشت قطع آن مينمود و مدت پنج سال حاكم بود و در اينمدت خشتى را بر بالاى خشتى و آجرى را بر بالاى آجرى ننهاد و اصلا از زر سرخ و سفيد بميراث نگذاشت و نان گندم و گوشت بمردمان اعطاء ميفرمود و خود بقرص جو و روغن زيت و سركه بسر ميبرد ، و مرويست كه اكثر نانخورش او از زيت بود يا از سركه و اگر از آن ترقى مينمود نان را با قدرى از شير تناول ميفرمود و ميگفت\r\nلا تجعلوا بطونكم مقابر الحيوان\r\nشكمهاى خود را گورستان حيوان مسازيد ، و هيچ دو كارى كه مرضى الهى بود بر او سانح نميگشت مگر آنكه اشق آن را از براى نفس خود اختيارى كردى و بكسب دست و عرق جبين هزار بنده خريد و در رضاى الهى آزاد كرد و طاعت او فوق طاقت مردمان بود در هر شب هزار ركعت نماز ميگذارد و اكثر روزها به روزه ميگذرانيد ، و در روايت آمده كه آن حضرت هيچ طعام هرگز سير نخوردى ، عبد اللَّه أبى رافع گويد كه روزى نزد آن حضرت رفتم انبانى نزد او نهاده بود كه سر او را مهر كرده بود پس مهر آن را گشود و دو نان جو خشك بود كه آن را خورد كرده بودند آن گه كفى از آن تناول فرمود و من نيز در خوردن مشاركت كردم پس سر آن را مهر كرد و بخادم سپرد من گفتم يا امير المؤمنين سبب مهر كردن چيست فرمود كه من خوف آن دارم كه حسن و حسين جهت شفقتى كه با من دارند روغن زيت به آن ممزوج سازند و من آن را بخورم نفس من از فرمان من بيرون رود ، و كميت طاعت و كيفيت رياضت آن حضرت را از اين معلوم ميتوان كردن كه على بن الحسين زين العابدين عليهما السّلام دوازده سال برضوى نماز شام نماز صبح أداء فرمود و پيشانى مبارك آن حضرت از كثرت سجود بر وجهى رسيد كه هفتاد پوست گذاشت و او را به جهت اين ذو الثفنات ميگفتند و به جهت بسيارى طاعت و رياضت بحيثيتى ضعيف شده بود كه اگر بر پاى ميخاست مانند خوشه اى كه باد او را متحرك سازد ميلرزيد با وجود اين ميگفت كه\r\nهيهات هيهات اين طاعتى و طاعة على\r\nچه دور است طاعت من و طاعت على ، و در خبر آمده كه چون امير المؤمنين عليه السّلام شهيد شد و معاويه غاويه اسكنه اللَّه فى الهاويه ميخواست كه ابو اسود دئلى كه از جمله الى آن حضرت بود استمالت نموده از مودت او برگرداند پس هميشه صله و هديه به او ميفرستاد ، روزى انواع حلواها به او فرستاد كه در ميان آن شهد مزعفر بود ابو اسود دخترى داشت بدويد و پاره اى برگرفت و در دهن نهاد ابو اسود را اين آيه بخاطر رسيد كه * ( أَذْهَبْتُمْ طَيِّباتِكُمْ فِي حَياتِكُمُ الدُّنْيا ) * پس دختر را گفت اين را از دهن بينداز كه زهر است دختر گفت اين بغايت شيرينست گفت نميدانى كه اين را پسر هند فرستاده تا ما را از دوستى اهل البيت برگرداند دختر\r\n","description":"","footnote":"","page_name":" 322 ","page_number":322},
  {"content":"\r\nآنچه در دهن داشت بيفكند و گفت ( أ يخدعنا بالشهد المزعفر من السيد المطهر ) و در آثار آمده كه يكى از صحابه در بازار بجابر انصارى رسيد جابر را ديد كه پاره گوشت داشت و به خانه ميبرد پرسيد كه اين چيست گفت اهل من از من گوشت آرزو كرده‌اند گفت هر چه آرزو باشد اگر شما آن را قبول كنيد ميترسم كه از اهل اين آيه باشيد كه * ( أَذْهَبْتُمْ طَيِّباتِكُمْ فِي حَياتِكُمُ الدُّنْيا ) * مرويست كه روزى حضرت رسول نزد اصحاب صفحه آمد ديد كه بعضى جامه را به پوست مرقع كرده بودند و بعضى ديگر پوست نمييافتند كه بر جامهء خود رقعه زنند حضرت فرمود كه امروز شما را بهتر است يا روزى كه صباح در حله اى باشيد و شب در حله اى و در بامداد نوعى را از طعام خوريد و در شام نوعى ديگر و خانهاى شما ملبس و مزين بود مثل تلبس و تزين كعبه گفتند آن روز ما را بهتر باشد ؟ حضرت فرمود\r\nبل انتم اليوم الخير\r\nبلكه شما را امروز بهتر است چه اينحال در مظان صعود است بر درجات جنان و آن حال در مواقع نزول بدركات نيران .\r\nالقصه چون كفار مكه عناد و اصرار مينمودند و پيوسته در ايذاء و آزار رسيد مختار ميكوشيدند حق سبحانه به جهت تسليت حضرت رسالت و تهديد كفار قصه هود و مجادله او را با عاد و استيصال ايشان به ياد آن حضرت ميدهد و ميگويد كه :\r\n21 - * ( وَاذْكُرْ أَخا عادٍ ) * و ياد كن اى محمّد برادر خود عاد را يعنى پيغمبرى را كه از قبيلهء عاد بود مرا هود عليه السّلام است يعنى حال او با معاندان قريش بگوى * ( إِذْ أَنْذَرَ قَوْمَه ) * چون بيم كرد قوم خود را و از عذاب الهى و عقاب پادشاهى تخويف نمود * ( بِالأَحْقافِ ) * بموضع احقاف و آن ريگستانى بود نزديك حضرموت كه در ولايت يمن است مشرف بر درياى عمان و آن موضع را شحر ميگويند ( 1 ) . و احقاف جمع حقف است بمعنى رمل مسطيل مرتفع كه از سمت استقامت منحرف باشد ، و گويند كه احقاف واديى است ميان عمان و مهره و اصحاب آن اهل خيام بودند از قبيله هاى ارم و در باديه مينشستند و هود بانذار ايشان آمد * ( وَقَدْ خَلَتِ النُّذُرُ ) * در حالتى كه گذشته بودند پيغمبران بيم كنند * ( مِنْ بَيْنِ يَدَيْه ) * پيش از هود * ( وَمِنْ خَلْفِه ) * و پس از او يعنى هود اولين پيغمبرى نبود بلكه پيش از او و پس از او نيز انبياء بر امم خود مبعوث شده بودند و ايشان را بر دين توحيد دعوت كرده ، و احتمال دارد كه اين كلام جملهء معترضه باشد نه حاليه و محتمل آن نيز هست كه مقول قول هود باشد يعنى هود اعلام ايشان مينمود كه رسولانى كه پيش از من بوده‌اند و آنها\r\n\r\n","description":"","footnote":"\r\n( 1 ) شحر بكسر شين معجمه و سكون حاء مهمله ، ناحيه ايست در جنوب جزيره نزديك يمن بر ساحل درياى هند و بعضى گويند هو بين عدن و عمان اليه ينسب العنبر لانه يوجد فى سواحله و هو عدة مدن يتناولها هذا الاسم و احقاف جمع حقف است و هو الكثيب المرتفع من الرمال .\r\n","page_name":" 323 ","page_number":323},
  {"content":"\r\nكه بعد از من پيدا شوند منذر قوماند هم چنان كه من منذر شمايم غرض كه حق سبحانه او را بانذار قوم عاد فرستاد و او در ميان ايشان درآمده آغاز دعوت كرد * ( أَلَّا تَعْبُدُوا ) * آنكه مپرستيد * ( إِلَّا اللَّه ) * مگر خداى را چه اوست مستحق پرستيدن نه غير او * ( إِنِّي أَخافُ ) * و بدرستى كه ميترسم * ( عَلَيْكُمْ ) * بر شما * ( عَذابَ يَوْمٍ عَظِيمٍ ) * از عذاب روز بزرگ و پر هول بسبب شآمت شرك شما و عظمت ظرف باعتبار عظمت مظروفست .\r\n22 - * ( قالُوا ) * گفتند عاديان در جواب او كه اى هود * ( أَ جِئْتَنا ) * آيا آمده اى بما * ( لِتَأْفِكَنا ) * تا برگردانى ما را * ( عَنْ آلِهَتِنا ) * از پرستش خدايان ما بتهديد و وعيد * ( فَأْتِنا ) * پس بياور * ( بِما تَعِدُنا ) * به آنچه وعده ميكنى ما را از نزول عذاب إِنْ كُنْتَ مِنَ الصَّادِقِينَ اگر هستى از راستگويان در اينوعده و چون ايشان به عذاب استعجال نمودند .\r\n( 23 ) - * ( قالَ ) * گفت هود عليه السّلام بايشان كه مرا علم بوقت نزول عذاب نيست و اصلا مرا مدخلى در آن نه تا بتعجيل آن قيام نمايم بلكه * ( إِنَّمَا الْعِلْمُ ) * جز اين نيست كه علم بوقت نزول عذاب * ( عِنْدَ اللَّه ) * نزديك خداست پس هر محل كه حكمت او مقتضى آن باشد انزال خواهد نمود و كار من همين است كه شما را دعوت كنم * ( وَأُبَلِّغُكُمْ ) * و برسانم بشما * ( ما أُرْسِلْتُ بِه ) * آنچه فرستاده شده‌ام به آن * ( وَلكِنِّي أَراكُمْ ) * و ليكن من ميبينم شما را * ( قَوْماً تَجْهَلُونَ ) * گروهى كه نادانيد يعنى نميدانيد كه رسل مبلغ و منذر مىباشد نه معذب و مقترح يا آنكه جاهليد به اين معنى كه جواب نميدهد به آنچه صلاح و نجات شما در آنست و استعجال عذاب و هلاكت كه از فعل جهالست از من طلب ميكنيد ايشان به جهت فرط عناد و جهالت از سخن هود عليه السّلام متنبه نشده و از زجر او منزجر نگشته بر ضلالت و غوايت خود استمرار نمودند حق سبحانه سه سال باران را از ايشان باز گرفت تا بقحط و غلا مبتلا شدند و هود بايشان ميگفت كه ايمان آريد تا باران ببارد و از اين بلا خلاص شويد و اگر نه بعوض باران عذاب بر شما ريزان خواهد شد يكى از ايشان كه قيس بن عراس نام داشت بر سبيل طنز و عناد گفت كه ما را عذاب ميبايد نه باران آخر الامر از غلا بتنك آمده به جهت دفع اين بلا بمبناى خانه كعبه كه در آن روز پشته ريك سرخ رنگ بود متوجه شدند و مرثد كه يكى از رؤساى عاد بود و بهود عليه السّلام ايمان داشت فرمود كه بدعاى شما باران نخواهد آمد مگر كه اطاعت هود نمائيد ايشان التفات بسخن او نكرده و او را بر جايى محبوس ساختند بر تفصيلى كه در سورهء اعراف گذشت پس نزد آن موضع آمده عرض حاجات و طلب دفع آفات نمودند و استدعاى باران كردند سه ابر برآمد و هاتفى آواز داد كه يكى از اينها اختيار كنيد ايشان ابر سياه كه مظنهء بسيارى باران است اختيار كردند آن ابر با ايشان ميآمد تا به احقاف رسيد .\r\n","description":"","footnote":"","page_name":" 324 ","page_number":324},
  {"content":"\r\n24 - * ( فَلَمَّا رَأَوْه ) * پس آن هنگام كه ديدند آن چيزى را كه موعود شده بودند از عذاب * ( عارِضاً ) * در حالتى كه ابرى بود پهن شده در افق آسمان ، و احتمال دارد كه ضمير راجع * ( بِما تَعِدُنا ) * نباشد بلكه مبهم باشد و مفسر باشد بقوله * ( عارِضاً ) * كه منصوبست بر تميز يعنى چون بديدند سحاب عريض * ( مُسْتَقْبِلَ أَوْدِيَتِهِمْ ) * كه روى آورنده بود بواديهاى ايشان * ( قالُوا ) * گفتند از روى استبشار و به جهت * ( هذا عارِضٌ ) * اين ابريست پهن * ( مُمْطِرُنا ) * كه باران دهنده است ما را اضافه اول و ثانى اضافهء لفظيه است كه در تقدير انفصال است و لهذا صفت نكره واقع شده ، حاصل كه چون هود عليه السّلام آن را مشاهده كرد فرمود كه اين نه ابر باران دهنده است * ( بَلْ هُوَ ) * بلكه آن * ( مَا اسْتَعْجَلْتُمْ بِه ) * آن چيزيست كه تعجيل ميكرديد به آن از وقوع عذاب و نزول عقاب پس تفسير آن مىكند به اينكه * ( رِيحٌ ) * بادى كه آن باد دبور است * ( فِيها عَذابٌ أَلِيمٌ ) * در اوست عذاب دردناك .\r\n25 - * ( تُدَمِّرُ ) * هلاك كند و نابود سازد آن باد از غايت شدت و سطوت * ( كُلَّ شَيْءٍ ) * هر چيزى را كه هست از انفس و انعام و اموال شما * ( بِأَمْرِ رَبِّها ) * بفرمان پروردگار خود ، اضافه رب بريح دالست بر آنكه رياح و تصريف اعنّهء آن از آن چيزيست كه شاهد است بر عظم قدرت او چه آن از اعاجيب خلق او است و از اكابر جنود او ، و ذكر امر كه مشعر است بر مأموريت ريح از جانب او مقوى قول مذكور است كه ، و بدانكه ميتواند بود كه رِيحٌ فِيها - تا آخر قول حق سبحانه و تعالى باشد كه پيغمبر خود را خبر داده باشد ، نه مقول هود يعنى آن بادى بود كه متضمن عذاب اليم بود و چون بر ايشان نازل شد انفس و اموال و مواشى ايشان را مستأصل ساخت از عمرو بن ميمون مرويست كه آن باد خيمها و شتران با هودجها به بالاى هوا ميبرد تا آنكه مانند ملخ پران مينمود ، و در روايت آمده كه اول كسى كه آن عذاب را مشاهده نمود زنى بود از ايشان و بعد از معاينه آن به ايشان گفت بادى را مىبينم كه در او شعله هاى آتش است و هود عليه السّلام مؤمنان را از ميان ايشان بيرون ميآورد و بحظيره اى ميبرد و آن باد چون ايشان گذر ميكرد مروح روح و ملين جلود ايشان بود و سبب انتعاش و التذاذ انفس ايشان ، و در خبر است كه چون عاديان ديدند كه باد مردمان و مواشى ايشان را در صحرا پران ميسازد و در ميان آسمان و زمين بطيران در ميآورد همه به خانه هاى خود رفتند و درها را بستند باد متوجه آن خانه ها شده درها و بناهاى ايشان را از جاى بركند و هفت شب و روز پشتهاى ريگ احقاف را بر ايشان ميريخت تا همه در زير آن پنهان شده هلاك شدند بعد از آن ريگها را از ايشان دور كرد و اجساد ايشان را به دريا افكند ، و بعضى گويند كه باد اجساد ايشان را از زير ريك بيرون آورده بر كوه و بر سنگ ميزد تا پاره\r\n","description":"","footnote":"","page_name":" 325 ","page_number":325},
  {"content":"\r\nپاره شدند * ( فَأَصْبَحُوا ) * پس گشتند بر صفتى و حالتى كه * ( لا يُرى ) * ديده نميشدند يعنى اگر كسى بديار ايشان گذر ميكرد نميديد * ( إِلَّا مَساكِنُهُمْ ) * مگر مسكنهاى ايشان را مراد آنست كه همه هلاك گشتند و مساكن و منازل ايشان خالى بماند * ( كَذلِكَ ) * هم چنان كه جزاى ايشان داديم به عذاب استيصال * ( نَجْزِي ) * پاداش ميدهيم * ( الْقَوْمَ الْمُجْرِمِينَ ) * گروه كافران را كه در معاصى توغل كننده باشند و از حد بيرون رفته ، آورده‌اند كه حضرت رسالت پناه صلى اللَّه عليه و آله و سلَّم هر گاه باد را مشاهده كردى فرمودى\r\nاللهم انى اسالك خيرها و خير ما أرسلت به و أعوذ بك من شرها و شرّ ما أرسلت به\r\nو چون ابرى ديدى كه در او مظنه باران بودى لون او متغير گشتى بر مىخاستى و مىنشستى و ميآمدى و ميرفتى او را گفتند يا رسول اللَّه سبب خوف و اضطراب از چيست فرمودى كه از آن ميترسم كه مبادا اين ابر مثل آن چيزى باشد كه قوم عاد گفتند كه هذا عارِضٌ مُمْطِرُنا آن گه به جهت زيادتى تهديد مشركان ميفرمايد كه :\r\n26 - * ( وَلَقَدْ مَكَّنَّاهُمْ ) * و بدرستى كه تمكين داديم قوم عاد را * ( فِيما إِنْ مَكَّنَّاكُمْ ) * در آن چيزى كه متمكن نساختيم شما را اى كفار قريش * ( فِيه ) * در آن چيز از قوة و شوكت و كثرت اموال و ترفه احوال ( 1 ) و طول اعمار و فرمان روايى و تصرف امور دنيوى ، و ايثار * ( إِنْ ) * نافيه بر * ( فِيما ) * به جهت احتراز است از تكرير لفظ و لهذا در « مهما » الف بدل بهاء شده و احتمال دارد كه شرطيه باشد و جواب آن محذوف و تقدير آنكه و لقد مكناهم فى الذى إن مكناكم فيه كان بغيكم اكثر ، يعنى تمكين داديم ايشان را در چيزى كه اگر شما را در آن تمكين ميداديم طغيان و عصيان شما بيشتر ميبود * ( وَجَعَلْنا لَهُمْ ) * و گردانيديم از براى ايشان * ( سَمْعاً ) * گوش را تا بشنوند * ( وَأَبْصاراً ) * و چشمها را تا ببينند * ( وَأَفْئِدَةً ) * و دلها را تا به آن دريابند ايشان به اين نعمتها معرفت پيدا نكردند و استدلال ننمودند به آن بر معطى آن زيرا كه نه گوش بر اسماع كلام حق داشتند و نه به چشم آثار قدرت را مشاهده كردند و به بدل در دلايل وحدت خداى متفكر شدند و به جهت اين بود كه چون عذاب بر ايشان نازل شد * ( فَما أَغْنى ) * پس دفع نكرد و باز نداشت * ( عَنْهُمْ ) * از ايشان * ( سَمْعُهُمْ ) * گوش ايشان * ( وَلا أَبْصارُهُمْ ) * و نه ديده هاى ايشان * ( وَلا أَفْئِدَتُهُمْ ) * و نه دلهاى ايشان * ( مِنْ شَيْءٍ ) * چيزى را از عذاب خدا\r\n\r\n","description":"","footnote":"\r\n( 1 ) اين آيه شريفه نيز مانند چهار آيهء قبل درباره قوم عاد است كه در شهرها و ديههاى احقاف ميزيستند و قرآن نيز مواطن و منازل آنان را در احقاف دانسته كه * ( وَاذْكُرْ أَخا عادٍ إِذْ أَنْذَرَ قَوْمَه بِالأَحْقافِ ) * و ما در ص 323 اشاره نموديم كه احقاف عبارتست از توده هاى ريگ كه گرد هم در آمده و مرتفع و بلند شده كه در نزديكى حضرموت و در جنوب جزيره است و تعجب است از دانشمند معاصر كه در حاشيه صفحهء مزبور احقاف را خود نيز بناحيهء جنوبى عربستان ترجمه فرموده است مع ذلك در اينجا وجود چنين تمكن و شوكت و ثروت را براى قوم عاد در جنوب عربستان بعيد شمرده آن گاه در برابر نص اظهار نظر نموده گويد : ارم ذات العماد ، باحتمال قوى باغهاى معلق بابل بوده . . . و با يكى از دولتهاى عراق مانند كلده يا بابل بيشتر منطبق مىشود\r\n","page_name":" 326 ","page_number":326},
  {"content":"\r\n* ( إِذْ كانُوا ) * زيرا كه بودند به جهت تقليد و عناد * ( يَجْحَدُونَ بِآياتِ اللَّه ) * انكار ميكردند آيتهاى خداى را كه از جملهء آن معجزات پيغمبر صلى اللَّه عليه و آله و سلَّم بود و اسماع و ابصار و قلوب خود را در آثار قدرت و حجج و آيات بينه دالهء بر وحدت استعمال نكردند * ( وَحاقَ بِهِمْ ) * و بگرد درآمد ايشان را * ( ما كانُوا بِه يَسْتَهْزِؤُنَ ) * آنچه بودند كه به آن استهزاء ميكردند از عذاب و عقاب ، و بدانكه * ( إِذْ ) * و « حيث » اگر چه از ظروفاند اما گاهست كه جارى مجراى تعليل واقع ميشوند به جهت استواء تعليل بظرف هم چنان كه ميگويند كه ضربته لا ساءته و ضربته إذا ساء .\r\n27 - * ( وَلَقَدْ أَهْلَكْنا ) * و بدرستى كه هلاك كرديم اى اهل مكه * ( ما حَوْلَكُمْ ) * آنچه گرداگرد شما بود * ( مِنَ الْقُرى ) * ارديهها و شهرها چون حجر و ثمود و سدوم كه از ديار لوط است و غير آن مراد اهل قريه است بحذف مضاف * ( وَصَرَّفْنَا الآياتِ ) * و گردانيده بوديم يعنى تكرار كرده بوديم آيتها و حجتهاى خود را بر اهل قرى * ( لَعَلَّهُمْ يَرْجِعُونَ ) * تا شايد كه از كفر باز گردند و به جهت اعراض نمودن ايشان از آيات همه مستأصل گشتند .\r\n28 - * ( فَلَوْ لا نَصَرَهُمُ ) * پس چرا نصرت نكردند ايشان را * ( الَّذِينَ اتَّخَذُوا ) * آنان كه فرا گرفته بودند آن مشركان ايشان را * ( مِنْ دُونِ اللَّه ) * جز از خداى * ( قُرْباناً ) * آن چيزى كه متقرب شوند به آن و قوله * ( آلِهَةً ) * عطف بيان مفعول ثانى * ( اتَّخَذُوا ) * است كه آن * ( قُرْباناً ) * است و مفعول اول كه ضمير است محذوف است يعنى چرا يارى مشركان نكردند آنان كه فرا گرفتند ايشان را بدون خداى به حق خدايان و بعبادت ايشان اقدام نمودند و ميتواند بود كه * ( آلِهَةً ) * مفعول دوم * ( اتَّخَذُوا ) * باشد و * ( قُرْباناً ) * حال يعنى چرا اعانت اهل شرك ننمودند آنانى كه فرا گرفته بودند مشركان ايشان را خدايان در حالتى كه به آنها تقرب به خدا ميجستند و ميگفتند هؤُلاءِ شُفَعاؤُنا عِنْدَ اللَّه * ( بَلْ ضَلُّوا ) * بلكه گم شدند و غايب گشتند * ( عَنْهُمْ ) * از نصرت ايشان يعنى نزد نزول عذاب نفع بايشان نرسانيدند و تخفيف عذاب ايشان نكردند ، پس اهل شرك نااميد گشتند از ايشان و ريسمان رجاى خود را از نصرت آنها منقطع ساختند * ( وَذلِكَ ) * و آن فرا گرفتن بتان بخداى براى تقرب * ( إِفْكُهُمْ ) * دروغ ايشانست * ( وَما كانُوا ) * و آن چيزيست كه بودند * ( يَفْتَرُونَ ) * برمىبافتند و به غير حق نسبت الوهيت و شفاعت بمخلوق عاجز ميدادند ، يا آنكه آن امتناع نصرت آلهه و غيبت آنها از ايشان نشانه افك ايشان است كه آن اتخاذ آنهاست بخدايى كه ثمرهء شرك و افتراى ايشانست .\r\nمفسران از زهرى نقل كرده‌اند كه چون ابو طالب بجوار رحمت ايزدى رفت رسول صلى اللَّه عليه و آله و سلَّم بىيار و ياور بماند و از مكه روى بطايف نهاد تا از قبيلهء بنى ثقيف طلب نصرت كند و چون بطايف رسيد بجمع ايشان آمد و ايشان را سه رئيس بود عبد يا ليل و مسعود و حبيب و اين هر سه پسران عمرو بودند\r\n","description":"","footnote":"","page_name":" 327 ","page_number":327},
  {"content":"\r\nپس حضرت رسالت پناه صلى اللَّه عليه و آله و سلَّم نزد ايشان آمد و دعوى نبوت كرده ايشان را بدين اسلام دعوت كرد و از ايشان در اينباب نصرت طلبيد و ايشان منكر نبوت او شدند يكى گفت ثياب كعبه را من دزديده باشم اگر هرگز خداى تو را به چيزى مبعوث ساخته باشد و ديگرى گفت آيا خدا عاجز است كه غير تو را بخلقان فرستد و آن شخص ديگر سوگند خورد كه بعد از اين مجلس هرگز با تو سخن نگويم زيرا كه اينحال تو يكى از دو بيرون نيست يا صادقى يا كاذب اگر صادقى منزلت و رتبت تو زياده از آنست كه ما با تو سخن گوئيم و اگر كاذبى سزاوار نيست كه من بعد با تو تكلم نمائيم ، رسول فرمود كه چون تصديق من نميكنيد بارى اينحال را از قوم پوشيده داريد تا بر من دلير نگردند ايشان اجابت نكردند زبان بطعن و استهزاء گشودند و در افشاى آن كوشيدند پس جهال و اطفال در پى آن حضرت افتادند بانك و فرياد ميكردند و سنگ بر او ميزدند تا هر دو پاى مبارك او را آلوده به خون ساختند و رسول خود را در پس ديوارى رسانيد و در زير سايهء نخله بنشست و در آنجا عتبه و شيبه كه پسران ربيعه بودند حاضر بودند سفهاء چون ايشان را بديدند بازگشتند و آن حضرت چون آنهر دو بديد پريشان گشت زيرا كه ايشان دشمن خدا و رسول بودند دست به دعا برداشته زبان بكلمات\r\nاللهم إنى اشكو اليك ضعف قوتى و قلت حيلتى و ناصرى\r\nبگشود چون پسران ربيعه آن حال را مشاهده كردند عرق قرابت ايشان در حركت آمده طبقى انگور بغلامى نصرانى دادند كه عداس نامداشت و از اهل نينوى بود و او را نزد آن حضرت فرستادند غلام آن طبق را نزد رسول نهاد حضرت رسالت پناه صلى اللَّه عليه و آله و سلَّم ببسم اللَّه تكلم نمود و به خوردن انگور مشغول شد عداس گفت كه اين كله را اهل اينشهر نميگويند تو از كدام شهرى فرمود كه من از مكه‌ام حضرت فرمود تو از كدام شهرى و دين تو چيست غلام گفت مردى ترسايم از اهل نينوى حضرت فرمود كه آن شهر از مردى صالح بود كه يونس بن متى نامداشت ، غلام گفت تو يونس را چه ميشناسى ؟ فرمود كه او برادر من بود و پيغمبر خداى بر بندگان هم چنان كه من پيغمبر خدايم بر خلقان ، پس برخى از اخبار يونس عليه السّلام را اخبار او نمود ، عداس چون اين اخبار را شنيد و در روى حضرت صلى اللَّه عليه و آله و سلَّم نگريست آثار صدق را در سيماى مباركش دريافت به سجده شكر قيام نمود پس برخاست و در دست و پاى حضرت رسالت پناه صلى اللَّه عليه و آله و سلَّم افتاد و بوسه ميداد پسران ربيعه از دور آن حال را مشاهده ميكردند يكى با ديگرى گفت ( أمّا غلامك فقد أفسد عليك ) و چون نزد ايشان آمد وى را گفتند تو را چه بدان داشت كه سجده كردى و دست و پاى محمّد را بوسه نهادى و هرگز اين كار را نسبت بيكى از ما بفعل نياوردى ؟ گفت يا سيدى اين پيغمبر خداست زيرا كه مرا از چيزى خبر داد كه آن را جز پيغمبر نداند ايشان خنده كردند و گفتند اى غلام دين خود را نگاهدار كه او مرد خدّاع است پس حضرت رسول از آنجا متوجه مكه شد و چون ببطن نخله فرود آمد در شب به نماز تهجّد برخاست و بتلاوت قرآن مشغول شد اتفاقا جمعى جنيان از اهل نصيبين بودند يا نينوى\r\n","description":"","footnote":"","page_name":" 328 ","page_number":328},
  {"content":"\r\nيا جزيرهء موصل كه به يمن ميرفتند گذار ايشان آنجا افتاد و بعد از استماع قرآن خود را به حضرت نمودند و بوى ايمان آورده متوجه قبيلهء خود شدند و ايشان را انذار كرده بايمان ترغيب نمودند چنانچه حق سبحانه حبيب خود را به آن متذكر ميسازد كه :\r\n29 - * ( وَإِذْ ) * و ياد كن اى محمد چون كه * ( صَرَفْنا إِلَيْكَ ) * بگردانيديم يعنى ميل داديم بسوى تو * ( نَفَراً مِنَ الْجِنِّ ) * گروهى را از جن و در بعضى تفاسير از ابن عباس نقل كرده كه ايشان هفت نفر بودند شاصين ، و ناصر و وش ، و مس و از وابيان ، و احقم ، و زوبعه كه پسر ابليس است ، و زر بن حبيش گفته كه نه نفر بودند و ده و دوازده نيز گفته‌اند و در لباب گفته كه هفتاد تن بودند از قبيله بنى اقليس ( 1 ) و اكثر بر آنند كه كمتر از ده بودند زيرا كه اطلاق نفر بر ما دون عشره است و مرويست كه چون جن از صعود بر آسمان ممنوع شدند و بشهب مرجوم گشتند گفتند البته در عالم قضيه اى سانح شده و حادثه اى روى نموده پس هفت كس يا نه كس از اشراف ايشان كه زوبعه از ايشان بود ، از نصيبين كه بلد نينوى است در اطراف عالم بتجسس و تفحص اينقضيه مشغول شدند تا بتهامه رسيدند و در وداى نخله با رسول خدا ملاقات نمودند و استماع قرآن كردند دانستند كه سبب مانعيت صعود ايشان اينست ، و از سعيد جبير مرويست كه حضرت رسول صلى اللَّه عليه و آله و سلَّم قرآن را بر جنيان نخواند و ايشان را نديد ( 2 ) بلكه در نماز قراءت مينمود جنيان بر او بگذشتند و استماع قرآن نمودند بىآنكه آن حضرت از\r\n\r\n","description":"","footnote":"\r\n( 1 ) اتفاق مسلمين و علماء شرع مبين بر وجود جن و شياطين است و خلافى نيست در آنكه اينان اجسام لطيفه‌اند و مىتوانند باشكال مختلفه و صور متنوعه تشكيل پيدا كنند مىتوانند و داراى فهم و زيركى و عقلند و قادرند بر حركات سريعه و اعمال قويه و شاقه كه بشر عادى از آن گونه كارها و از آن نوع چالاكى و سرعت در عمل عاجز و ناتوانست بلكه بعضى از افراد بشر در پاره اى از امور غريبه كه خود عاجزند استمداد و استعانت از جن و شياطين مينمايند و بوسيلهء اينان مقاصد خويش را انجام ميدهند مانند ارباب تسخير و سحر و طلسمات و نيز نجات مگر آن كسانى كه مؤيد من عند اللَّه و بر سائر افراد بشر برجستگى و برگزيدگى دارند و در كمال قوهء علمى و عملى و نفوذ قدرت روحى بجايى رسيده‌اند كه مىتوانند خوارق عاداتى ظاهر سازند كه بمراتب بالاتر و عجيبتر از كارهاى شگفتانگيز جنيان است مانند انبياء و اولياء عظام چنانچه راجع بآوردن تخت و بارگاه بلقيس نزد حضرت سليمان عليه السلام و داستان عفريت جنى و آصف بن برخيا كه صريح قرآنست اين مطلب ثابت و روشن مىشود و بالاخص آنچه از آن نفوس قدسيه بعنوان اعجاز صدور پيدا كند كه شياطين و جنيان عاجزند از آنكه مثل آن را بياورند مخصوصا معجزات باهرات و خوارق عاداتى كه از حضرت ختمى مرتبت و ائمه طاهرين سلام اللَّه عليهم اجمعين بديدار گشت چه آن حضرت بر اينان نيز مبعوث بود هم چنان كه بر آدميان مبعوث بود و به قرآن كريم كه بزرگترين معجزات آن حضرتست اينان را نيز تحدى فرمود و آياتى كه دلالت بر اين مطلب دارد بسيار است از آن جمله همين دو آيه شريفه است * ( وَإِذْ صَرَفْنا إِلَيْكَ نَفَراً مِنَ الْجِنِّ ) * الخ .\r\n( 2 ) روايت سعيد بن جبير از طرق عامه منقول و مورد اعتماد نيست و اين آيه مباركه نيز دلالت بر خصوص گفتار وى ندارد بلكه آيه مطلق و قابلست حمل بر اين معنى را كه رسول خدا ( ص ) اين گروه از جن را ديده و اينان را انذار كرده و آيات قرآن را قرائت فرموده و اينان استماع كرده باشند چه آنكه ما دليل عقلى و برهان قطعى بر امتناع رؤيت جن و شياطين بطور كلى اگر چه به صورت حيوانى مانند سگ و گربه و امثال اينها هم متشكل گردند نداريم بلكه بسيارى از انبياء و اولياء و ارباب مكاشفات و مرتاضين حقه و باطله جنيان را مشاهده كرده‌اند و رواياتى كه دلالت مىكند بر رؤيت و مكالمهء بعضى از انبياء و اولياء با اينان بالاخص حضرت ختمى مرتبت و ائمهء طاهرين صلوات اللَّه و سلامه عليهم در كتب فريقين مذكور و به حد تواتر رسيده است .\r\n","page_name":" 329 ","page_number":329},
  {"content":"\r\nايشان شعور پيدا كند پس خداى تعالى از استماع ايشان رسول را خبر داد ، و بعضى گفته‌اند كه خداى تعالى رسول را امر نمود كه انذار جنيان نمايد و قرآن بر ايشان بخواند پس جماعتى از ايشان را بجانب آن حضرت فرستاد و رسول با اصحاب گفت كه\r\nانى امرت ان اقرء على الجن الليلة المستقبلة فمن يتبعنى\r\nمن مأمورم كه امشب قرآن را بر جن بخوانم كيست كه تبعيت من اختيار كند و اينكلمه را سه بار تكرار فرمود ، عبد اللَّه مسعود گفت كه در آن شب به غير از من هيچكس ديگر رفاقت پيغمبر نكرد پس هر دو رفتيم تا بشعب حجون كه بالاى مكه است رسول صلى اللَّه عليه و آله و سلَّم خطى گرداگرد من كشيد فرمود از اينخط قدم بيرون منه تا من بازآيم پس رسول خدا صلى اللَّه عليه و آله و سلَّم برفت و ايستاد و افتتاح قرآن كرد مرغانى ديدم به مقدار كركس كه ميپريدند و ميآمدند و مىنشستند و ماران سياه ديدم كه آمدند و ميان من و پيغمبر حايل شدند و به جهت آواز و صداى عظيم ايشان آواز پيغمبر به گوش من نرسيد و خوفى بسيار بر من غالب شد و اكثر خوف من بر پيغمبر بود و بعد از تلاوت مانند پارهاى ابر سياه از هم متفرق شدند و چون صبح شد حضرت رسول صلى اللَّه عليه و آله و سلَّم پيش من آمد و فرمود كه خفته اى گفتم نه يا رسول اللَّه چه جاى خفتن است چند بار بر آن شدم كه به جهت ترس و هيبت فرياد كنم اما چون ميديدم كه تو ايشان را بعصا از من دور ميكنى و مينشانى من ايمن شدم و از آن خط بيرون نيامدم فرمود كه اگر بيرون مىآمدى مظنهء خطر بودى ، آن گه فرمود كه چه ديدى ؟ گفتم مردان سياه رنگ كه جامهاى سفيدى پوشيده بودند و دامنهاى پيش درهم پيچيده بميان هر دو پاى نهاده و دامنهاى پس بميان فروزده فرمود كه ايشان دوازده هزار جن از نصيبين بودند كه استماع قرآن كردند و سورهء كه آن حضرت بر ايشان خواند ( سورة العلق ) بود پس فرمود كه ايشان از من متاعى خواستند ايشان را استخوان و پشك شتران و سرگين چهارپايان دادم گفتم يا رسول اللَّه مردم آن را به نجاست آلوده ميسازند فرمود كه من نهى كردم كه به آن استنجاء نكنند گفتم ايشان به استخوان و سرگين چه كنند گفت هيچكس از ايشان استخوان برندارد مگر كه مثل آن گوشت كه بر آن بوده باشد دريابد و هيچ سرگين نباشد مگر كه آن دنه كه در او بوده باشد مشاهده كند .\r\nالقصه حق سبحانه ميفرمايد كه چون ايشان را متوجه تو گردانيدم * ( يَسْتَمِعُونَ الْقُرْآنَ ) * در حالتى كه استماع ميكردند قرآن را * ( فَلَمَّا حَضَرُوه ) * پس آن هنگام كه حاضر شدند نزد قرآن يعنى بموضعى كه استماع قرآن ميتوانست كرد ، و گويند ضمير راجع به حضرت رسالت صلى اللَّه عليه و آله و سلَّم\r\n","description":"","footnote":"","page_name":" 330 ","page_number":330},
  {"content":"\r\nاست يعنى چون حاضر شدند نزد حضرت رسول * ( قالُوا ) * گفتند با يكديگر * ( أَنْصِتُوا ) * خاموش باشيد تا بشنويد اينكلام را ، و در بعضى تفاسير هست كه از غايت حرص بر استماع قرآن بر بالاى يكديگر مىافتادند * ( فَلَمَّا قُضِيَ ) * پس چون گذارده شد قرآن و قرائت آن باتمام رسيد برسول ايمان آوردند و مسائل بسيار از آن حضرت استفسار نمودند حضرت رسول صلى اللَّه عليه و آله و سلم ايشان را برسالت جنيان كه از قبايل ايشان بودند نامزد فرمود پس ايشان * ( وَلَّوْا ) * بازگشتند * ( إِلى قَوْمِهِمْ ) * بسوى گروه خود * ( مُنْذِرِينَ ) * در حالتى كه بيمكنندگان بودند و ترسانندهء قوم خود از روى شفقت و نصيحت .\r\n30 -\r\n* ( قالُوا ) * گفتند با قوم خود * ( يا قَوْمَنا ) * اى گروه ما * ( إِنَّا سَمِعْنا كِتاباً ) * ( 1 ) بدرستى كه ما شنيديم كتابى را كه از نزد خداى * ( أُنْزِلَ ) * فرو فرستاده شد * ( مِنْ بَعْدِ مُوسى ) * پس از كتاب موسى * ( مُصَدِّقاً ) * كه تصديق كننده است * ( لِما بَيْنَ يَدَيْه ) * مر آن چيزى را كه پيش از آن بوده از كتب انبياء عليهم السّلام يا موافق آنها و بعضى گفته‌اند كه آن جنيان يهود بودند و از نزول انجيل خبر نداشتند و يا آن را اعتبار نميكردند چنانچه معتقد يهود است از اينجهت گفتند كه * ( أُنْزِلَ مِنْ بَعْدِ مُوسى مُصَدِّقاً لِما بَيْنَ يَدَيْه ) * * ( يَهْدِي ) * راه مينمايد آن كتاب * ( إِلَى الْحَقِّ ) * بسوى آنچه راست و درست است از عقايد حقه * ( وَإِلى طَرِيقٍ مُسْتَقِيمٍ ) * و به راه راست كه موصل مطلوبست .\r\n31 - * ( يا قَوْمَنا أَجِيبُوا ) * اى گروه ما اجابت كنيد * ( داعِيَ اللَّه ) * خواننده خدا را يعنى محمد صلى اللَّه عليه و آله و سلم كه خلقان را بطريق هدايت دعوت مىكند * ( وَآمِنُوا بِه ) * و ايمان آريد بوى و اخبار او را اذعان نمائيد * ( يَغْفِرْ لَكُمْ ) * تا بيامرزد خداى براى شما * ( مِنْ ذُنُوبِكُمْ ) * بعضى از گناهان شما را يعنى گناهانى را كه غير مظالم باشد چه مظالم بايمان مغفور نمىشود * ( وَيُجِرْكُمْ ) * و برهاند شما را * ( مِنْ عَذابٍ أَلِيمٍ ) * از عذاب دردناك كه از براى كفار معد و مهيا است :\r\n32 - * ( وَمَنْ لا يُجِبْ ) * و هر كه اجابت نكند * ( داعِيَ اللَّه ) * خوانندهء خدا را كه حضرت\r\n\r\n","description":"","footnote":"\r\n( 1 ) اين آيات و هم آيات عديدهء ديگر صريحا دلالت ميكنند بر آنكه جنيان نيز مانند بنى نوع انسان از جمله مكلفينند و بر اينان نيز پيغمبران مبعوث و ايشان را دعوت بسوى حق و صراط مستقيم نموده‌اند چنانچه در سورهء انعام آيه 130 تصريح فرموده ا مَعْشَرَ الْجِنِّ وَالإِنْسِ أَ لَمْ يَأْتِكُمْ رُسُلٌ مِنْكُمْ يَقُصُّونَ عَلَيْكُمْ آياتِي وَيُنْذِرُونَكُمْ لِقاءَ يَوْمِكُمْ هذا ) * الاية هر چند اختلافست در اينكه پيغمبرانى كه بر جنيان مبعوث شدند از جنس جنيان بودند چنانچه از ظاهر لفظنْكُمْ مستفاد مىشود و يا آنكه همان پيغمبرانى بودند كه بر سلسلهء بشر مبعوث شدند ؟ چنانچه اكثر و اكابر علماء اسلام بر آنند و از ظاهر آيهء * ( قالُوا يا قَوْمَنا إِنَّا سَمِعْنا كِتاباً ) * الاية نيز استشعار مىشود و در هر حال اتفاق مسلمين بر آنست كه حضرت محمد ( ص ) بر جن و انس مبعوث گشت و جنيان نيز از امت آن حضرت بشمار ميآيند و در ايشان نيز مسلم و كافر و مطيع و عاصى و عالم و جاهل و داعى الى الحق و داعى بسوى ضلالت وجود دارد مانند آدميان چنانچه از اين آيات و هم آيات ديگر مستفاد مىشود\r\n","page_name":" 331 ","page_number":331},
  {"content":"\r\nرسالت است و به جهت عدم اجابت قول آن داعى عذاب بر او نازل شود * ( فَلَيْسَ بِمُعْجِزٍ ) * پس نيست عاجز كننده خداى را از تعذيب او * ( فِي الأَرْضِ ) * در زمين چه مهر بى در زمين نيست تا از عذاب خدا به آنجا پناه آورد * ( وَلَيْسَ لَه ) * و نيست مر او را * ( مِنْ دُونِه أَوْلِياءُ ) * بجز از خداى دوستان و مددكاران كه منع عذاب كنند از او * ( أُولئِكَ ) * آن گروه اجابت ناكنندگان * ( فِي ضَلالٍ مُبِينٍ ) * در گمراهى هويدااند يعنى ضلالتى كه بر همه كس واضح باشد زيرا كه اعراض نموده‌اند از اجابت آن كسى كه داعى خدا است ، از على بن ابراهيم مرويست كه جنيان بعد از استماع دعوت داعيان نزد پيغمبر آمدند و بشرف ايمان مشرف شدند و آن حضرت شرايع ايمان را تعليم ايشان داد حق سبحانه در شأن ايشان قُلْ أُوحِيَ نازل گردانيد و در جميع اوقات نزد پيغمبر تردّد ميكردند و احكام شرايع را از او اخذ ميكردند و محمّد بن منكدر از جابر بن عبد اللَّه نقل كرده كه چون رسول صلى اللَّه عليه و آله و سلَّم سورهء الرحمن را بمردمان خواند همه خاموش شدند و هيچ نگفتند رسول فرمود كه جنيان بسبب جواب دادن از اينكلام از شما احسناند زيرا كه از من آيه فَبِأَيِّ آلاءِ رَبِّكُما تُكَذِّبانِ بشنيدند گفتند كه\r\nلا و لا بشيء من آلائك ربنا نكذب\r\nو بدانكه اين آيه دلالتى صريح دارد بر آنكه آن حضرت هم چنان كه بر انس مبعوث بود بر جن نيز مبعوث بود و هيچ پيغمبرى را بر جن و انس مبعوث نگردانيدند مگر خاتم انبياء را ( 1 ) پس جن با انس در صفت تكليف مشترك باشند و علماء را در جزاى ايمان جنيان خلاف است از سفيان ثورى منقولست كه ثواب جن آنست كه از آتش برهند پس ايشان را خاك گردانند بطريق بهايم و از ضحاك نقل كرده‌اند كه ايشان ببهشت درآيند ، و بعضى بر آنند كه حق سبحانه تسبيحى و ذكرى بايشان الهام دهد تا از آن چندان لذت يابند كه بنى آدم از نعم بهشت ، و از ضمرة بن حبيب پرسيدند كه مؤمنان جن را ثواب هست گفت آرى و آيه لَمْ يَطْمِثْهُنَّ إِنْسٌ قَبْلَهُمْ وَلا جَانٌّ بخواند و گفت ( الانسيات للانسان و الجنيات للجن ) و از عمر بن عبد العزيز نقل است كه مؤمنان جن در گرداگرد بهشت در درجهاى و رحبهاى بهشت خواهند بود\r\n\r\n","description":"","footnote":"\r\n( 1 ) اين سخن معلوم و مسلم نيست چه ما در صفحه قبل اشارهء اجمالى نبوديم كه اكثر علماء بر آنند كه پيغمبر اينكه بر جنيان مبعوث گشتند از همان پيغمبرانى بودند كه بر آدميان مبعوث شدند و بر فرض آنكه بطور كلى بدين معنى قائل نباشند يعنى ادعاء نكنند كه هر پيغمبرى كه بر انس مبعوث شد بر جن نيز مبعوث بوده ولى نسبت بانبياء اولو العزم قائلند پس بعقيدهء آنان جمعى از پيغمبران بزرگ بر انس و جن مبعوث بودند و اين ، از خصائص حضرت خاتم الانبياء ( ص ) است نهايت آنست كه رسالت هيچ پيغمبرى مانند رسالت آن حضرت عامه و مطلقه نبود حتى حضرت نوح عليه السلام زيرا كه حضرت ختمى مرتبت ( ص ) بر تمام انس و جن بلكه بر همهء جهانيان مبعوث گرديد و رسالت او اختصاص بملتى دون ملتى ندارد و محدود و موقت نباشد بلكه\r\nحلاله ( ص ) حلال الى يوم القيمة و حرامه حرام الى يوم القيمة\r\nو بعضى از علماء متقدمين در اينجا تحقيقى فرموده و جمع نموده بين اخبارى كه دلالت دارد بر آنكه پيغمبر جنيان از جنس جن بود و بين رواياتى كه دلالت مىكند بر آنكه از انس بود و هر گاه محل مناسبى كه گنجايش داشته باشد پيش آمد از نقل آن دريغ نخواهيم كرد .\r\n","page_name":" 332 ","page_number":332},
  {"content":"\r\nو آنچه مذهب ائمهء هدى است آنست كه حكم ايشان چون حكم ما خواهد بود در ثواب و عقاب چه تكليف بر هر دو يكسان است و شافعى و مالكى نيز بر ايناند و اينكه حنفى به آيه وَيُجِرْكُمْ مِنْ عَذابٍ أَلِيمٍ استمساك نموده كه ثواب ايشان همين نجات است اصلا دلالت بر حصر نميكند ، و بدانكه چون حق سبحانه به جهت ترغيب آدميان بيان تكليف جنيان نمود و ذكر انقياد و اطاعت ايشان بعد از آن آنها را تنبيه مينمايد بر قدرت خود بر بعث و اعاده و ميگويد كه :\r\n33 - * ( أَ وَلَمْ يَرَوْا ) * آيا نديدند يعنى ندانستند منكران حشر و نشر * ( أَنَّ اللَّه الَّذِي ) * آنكه خدايى كه بقدرت غالبه * ( خَلَقَ السَّماواتِ وَالأَرْضَ ) * بيافريد آسمانها و زمينها را * ( وَلَمْ يَعْيَ ) * و مانده نشد و در تعب و رنج نيفتاد * ( بِخَلْقِهِنَّ ) * بآفريدن آنها * ( بِقادِرٍ ) * توانا است * ( عَلى أَنْ يُحْيِيَ الْمَوْتى ) * بر آنكه زنده گرداند مردگان را چه نقص و عجز بقدرت كاملهء او راه ندارد ، و بدانكه دخول با بر خبر * ( أَنَّ ) * به جهت اشتمال نفى است بر اول و خلاصهء كلام آنست كه آيا خدايى كه قدرت او به اين غايت باشد كه جميع سماوات و ارضين را ايجاد نمايد قادر نباشد بر احياى موتى * ( بَلى ) * آرى قادر خواهد بود بر آنچه آن نسبت بايجاد علويات و سفليات اهون و اسهل است پس چگونه بر آن قدرت نداشته باشد * ( إِنَّه عَلى كُلِّ شَيْءٍ ) * بدرستى كه او سبحانه بر همه چيزهاى ممكنه * ( قَدِيرٌ ) * توانا است اين تقرير قدرت است بر وجه عام كه در حكم برهانست بر وقوع حشر پس وعيد منكران حشر مينمايد به اينكه :\r\n34 - * ( وَيَوْمَ يُعْرَضُ ) * و ياد كن روزى را كه عرض كرده شوند * ( الَّذِينَ كَفَرُوا ) * آنان كه نگرويده‌اند بحشر و غير آن * ( عَلَى النَّارِ ) * بر آتش دوزخ و اين از باب قلب است كه به جهت مبالغه و تأكيد بر خلاف مقتضى ظاهر واقع شده و مراد آنست كه آتش را بر ايشان عرض كنند پس ملائكه عذاب ايشان را گويند كه * ( أَ لَيْسَ هذا ) * آيا نيست اين عذاب * ( بِالْحَقِّ ) * درست و راست يعنى آيا آنچه در دنيا موعود ميشديد و شما انكار آن مىنموديد از عذاب و عقاب عقبى حق نيست * ( قالُوا بَلى ) * گويند آرى حق است و صدق * ( وَرَبِّنا ) * به حق پروردگار ما * ( قالَ ) * گويد خدايا مالك دوزخ بايشان * ( فَذُوقُوا الْعَذابَ ) * پس بچشيد آن عذاب را * ( بِما كُنْتُمْ تَكْفُرُونَ ) * بسبب آنچه بوديد كه نميگرويديد به آن و سخن پيغمبران را در اين باب باور نميداشتيد معنى امر در اينمقام اهانت است و توبيخ ايشان و چون كفار به جهت عناد و اصرار آنچه پيغمبر ميگفت در باب معاد و غير آن انكار ميكردند و به جهت اين غبار بسيار بر خاطر عاطر سيد مختار مىنشست و بسبب ايذاء و آزار ايشان مضطرب ميگشت از اينجهت حضرت آفريدگار او را بثبات قدم و اصطبار امر فرمود :\r\n35 - * ( فَاصْبِرْ ) * پس صبر كن اى محمّد بر جفاى كفار * ( كَما صَبَرَ ) * هم چنان كه صبر\r\n","description":"","footnote":"","page_name":" 333 ","page_number":333},
  {"content":"\r\nكردند * ( أُولُوا الْعَزْمِ ) * خداوندان جد و ثبات صبر * ( مِنَ الرُّسُلِ ) * از پيغمبران و چون من از براى تبيين است پس مراد جميع پيغمبران باشند چه جميع ايشان عازم بودند بر اداى رسالت و تحمل اعباى ابلاغ و دعوت و نزد اكثر مفسران * ( مِنَ ) * براى تبعيض است و مراد اصحاب شريعت مستأنفه‌اند كه در تأسيس و تقرير احكام شريعت اجتهاد تمام مينمودند و بر معادات اهل عناد و ايذاء و آزار طاغيان و منكران معاد مراسم شكيبايى بتقديم ميرسانيدند و لهذا از امام محمّد باقر و جعفر صادق صلوات اللَّه عليهما منقولست كه اولو العزم پنجاند كه ناسخ شريعت غير خوداند نوح و ابراهيم و موسى و عيسى و محمّد صلوات اللَّه عليهم اجمعين كه ايشان را سادة النبيين نيز گويند ، ابن عباس و قتاده نيز قايل اين قولند و از مقاتل نقل كرده‌اند كه ايشان ششاند كه در بلا صابر بودند اول نوح كه بر اذيت قوم سپر صبر نمود و در سر كشيده بود و بر جفاى ايشان خود را هدف تير بلا ساخته ، دوم ابراهيم كه بر آتش صبر نمود و در بوتهء امتحان گداخته شده تمام عيار بيرون آمد ، سوم اسحق و يا اسماعيل كه بر ذبح شكيبايى ورزيده اصلا از آن ممر مضطرب نشد ، چهارم يعقوب كه بر فقدان ولد و ذهاب بصر صبر نمود و ثبات قدم ورزيد ، پنجم يوسف كه در بليه چاه و زندان و تعدى برادران در طريق شكيبايى سلوك نمود و به جهت آن از حضيض چاه مذلت باوج جاه و رفعت رسيد ، ششم ايوب كه بر ضرر بيمارى شكيبايى ورزيد و بعضى داود و موسى و عيسى را نيز داخل ايشان مىگردانند و ميگويند كه عزم موسى آن بود كه بعد از استماع قول إِنَّا لَمُدْرَكُونَ از بنى اسرائيل فرمود كه كَلَّا إِنَّ مَعِي رَبِّي سَيَهْدِينِ و عزم داود آن بود كه چهل سال به جهت ترك مندوب گريه كرد ، و عزم عيسى اينكه از غايت زهادت هرگز در دنيا خشت بر بالاى خشت ننهاد و گفت\r\nإنّها معبرة فاعبروها و لا تعمروها\r\nدنيا گذرگاه است بر آن بگذريد و عمارت مكنيد ، و از سدى و كلبى مرويست كه اولو العزم جماعتى بودند كه بجهاد و قتال مأمور شدند ، و نزد ابو العاليه ابراهيم است و نوح و هود و محمّد عليهم السّلام ، و نزد بعضى ديگر آنست كه اولو العزم آنهايند كه بر تخصيص رقم ذكر يافته‌اند در دو موضع يكى در اخذ ميثاق كه وَإِذْ أَخَذْنا مِنَ النَّبِيِّينَ مِيثاقَهُمْ وَمِنْكَ وَمِنْ نُوحٍ الايه دوم در موضع شرع كه شَرَعَ لَكُمْ مِنَ الدِّينِ ما وَصَّى بِه نُوحاً الايه و قولى آنست كه ايشان هيجده پيغمبرند كه در سوره انعام اسامى ايشان مذكور گشته و پيغمبر ما را امر شده كه فَبِهُداهُمُ اقْتَدِه و در بعضى تفاسير آورده‌اند كه اولو العزم همه پيغمبرانند الا آدم و يونس و سليمان عليهم السلام ، و بعضى همين يونس را از اولو العزم استثناء ميكنند چه او تعجيل نمود به بيرون آمدن از ميان قوم خود و حقتعالى حضرت خاتم الانبياء را فرمود كه وَلا تَكُنْ كَصاحِبِ الْحُوتِ و بعضى آيه وَلَمْ نَجِدْ لَه عَزْماً را منظور داشته آدم را نيز استثناء كرده‌اند ، و اصح اقوال قول ابن عباس است كه منقول است از ائمه هدى صلوات اللَّه عليهم اجمعين پس حاصل كلام\r\n","description":"","footnote":"","page_name":" 334 ","page_number":334},
  {"content":"\r\nآنست كه حق تعالى پيغمبر خود را ميفرمايد كه بر جفا و آزار قريش چون نوح عليه السّلام باش و در صبر و صدق مانند ابراهيم باش و در وثوق چون موسى باش و در خشوع چون داود و در زهد چون عيسى عليه السّلام * ( وَلا تَسْتَعْجِلْ ) * و طلب شتابزدگى مكن * ( لَهُمْ ) * براى كفار قريش بنزول عذاب و وقوع عقاب چه در وقتى كه حكمت و مصلحت مقتضى آن باشد بلا شبهه نازل خواهد شد * ( كَأَنَّهُمْ يَوْمَ يَرَوْنَ ) * گوئيا ايشان روزى كه ببينند * ( ما يُوعَدُونَ ) * آنچه وعده داده ميشوند از عذاب يعنى بعد از مشاهده هول و وقوع قيامت و عذاب و عقوبت چنان پندارند كه :\r\n* ( لَمْ يَلْبَثُوا ) * درنگ نكرده‌اند در دنيا * ( إِلَّا ساعَةً مِنْ نَهارٍ ) * مگر يك ساعت از روز و اگر چه عمر دراز در دنيا گذرانيده باشند يعنى طول لبث دنيا نسبت بعقوبت و هول قيامت بر ايشان كوتاه نمايد و قوله * ( بَلاغٌ ) * خبر مبتداى محذوفست يعنى آنچه گفته شد در اين سوره از مواعظ و يا اين قرآن يا آنچه در اوست تبليغ است از حضرت رسالت يا كفايت است نسبت بكافه بريه * ( فَهَلْ يُهْلَكُ ) * پس هلاك كرده نخواهد شد به عذاب در وقت نزول آن * ( إِلَّا الْقَوْمُ الْفاسِقُونَ ) * مگر گروه بيرون رفتگان از اتعاظ و اطاعت ، سعيد بن جبير از عبد اللَّه عباس نقل كرده كه اگر وضع حمل زنى دشوار باشد اين كلمات را بنويسند ( بسم اللَّه الرحمن الرحيم لا إله الا اللَّه الحليم الكريم سبحان اللَّه رب السموات السبع و رب العرش العظيم كانهم يوم يرون ما يوعدون لم يلبثوا الا ساعة من نهار بلاغ فهل يهلك الا القوم الفاسقون ) و آن را بشويند و بخورد او دهند وضع حمل به او آسان شود باذن اللَّه تعالى .\r\n\r\nسورة محمد صلى اللَّه عليه و آله و سلَّم\r\nو اين را سورة القتال نيز گويند ، و نزول آن در مدينه بود الا آيه وَكَأَيِّنْ مِنْ قَرْيَةٍ هِيَ أَشَدُّ قُوَّةً مِنْ قَرْيَتِكَ تا آخر كه نزد ابن عباس و قتاده آنست كه در حينى كه آن حضرت ارادهء آن مينمود كه از مكه متوجه مدينه شود از روى تأسف و تحسر نظر بخانهء كعبه ميكرد و رقت فرمود نزد اين حال اين آيه نازل شد .\r\nو اين سوره چهل آيت است پيش بصرى ، سى و هشت بعدد كوفى ، سى و نه نزد غير ايشان و اختلاف در دو آيت است كه آن أَوْزارَها است نزد غير كوفى و لِلشَّارِبِينَ نزد بصرى .\r\nو ابى بن كعب از سيد عالم صلى اللَّه عليه و آله و سلَّم نقل كرده كه هر كه سورة محمّد را تلاوت كند بر خداى تعالى واجب شود كه از انهار جنت او را آب دهد ، و ابو بصير رحمه اللَّه از امام جعفر صادق عليه السّلام نقل كرده هر مؤمنى كه اين سوره را بخواند هرگز در دين خود شك نكند و هميشه از شرك و كفر محفوظ\r\n","description":"","footnote":"","page_name":" 335 ","page_number":335},
  {"content":"\r\nباشد تا كه بميرد و چون وفات كند خداى تعالى هزار فرشته را بقبر او فرستد تا بر او نماز كنند و ثواب آن را به او ميدهند و در حين حشر تشييع او نمايند تا كه او را نزد خداى تعالى بموقف امن و امان حاضر سازند پس او دائم الابد در امان خدا و سيد انبياء باشد ، و نيز از آن حضرت مرويست كه هر كه ميخواهد كه حال ما و حال اعداى ما را بداند بايد كه سورة محمد را تلاوت كند زيرا كه در او آيتى در شأن ما است و آيتى درباره اعداى ما .\r\nو بدانكه چون حق سبحانه و تعالى اختتام سورهء احقاف بوعيد كفار نمود افتتاح اين سوره را نيز بتهديد فجار كرد و فرمود كه :\r\n1 -\r\n* ( بِسْمِ اللَّه الرَّحْمنِ الرَّحِيمِ الَّذِينَ كَفَرُوا ) * و آنان كه نگرويده‌اند بر وحدانيت حقتعالى و نبوت رسول او * ( وَصَدُّوا ) * و باز ايستادند و اعراض نمودند * ( عَنْ سَبِيلِ اللَّه ) * از راه خدا كه دين اسلام است يعنى در دين اسلام داخل نشدند و اصلا به آن رغبت نكردند و ميتواند بود كه مشتق منه * ( صَدُّوا ) * صدّ باشد كه متعديست نه صدود كه لازم است و بنا بر اين مفعول او محذوف باشد يعنى آنان كه بازداشتند مردمان را از راه خدا كه طريق هدى است و مراد شياطين قريشاند چون ابو جهل و نصر و عتبه كه ضال و مضل بودند و غاوى و مغوى ، و از مقاتل مرويست كه ايشان دوازده نفر بودند كه مردمان را منع ميكردند از ايمان آوردن و تصديق پيغمبر نمودن ، و از ابن عباس مروى است كه اينها ده نفر بودند از مطعمان روز بدر كه از روى ريا و شهرت نه براى قربت و صله رحم و فك اسر و حفظ جوار و حسن ضيافت عسكر را مرعى ميداشتند و ايشان نيز از صناديد قريش بودند و يا آنكه مراد اهل كتابند كه بر دين خود مصرند و به اين حال * ( أَضَلَّ ) * باطل و نابود كرد خداى * ( أَعْمالَهُمْ ) * كردارهاى ايشان را كه از مكارم ميشمردند و مستحسن مىپنداشتند يعنى اعمال ايشان را قبول ننمود و بر آن ثواب عطا نفرمود زيرا كه آن نه بر وفق خلوص و قربت بود ، و ميتواند بود كه آيه مشتمل بر جميع كفر باشد چه دأب همه ايشان آنست كه از ايمان امتناع نمايند و مانع غير شوند در آن و اعمال را نه بر وفق رضاى الهى بفعل آرند و احتمال دارد كه مراد باعمال حيله و مكرى باشد كه قصد آن داشتند كه نسبت به پيغمبر صلى اللَّه عليه و آله و سلَّم بظهور رسانند پس معنى آن باشد كه خدا باطل و نابود ساخت حيلهاى كفار را او نگذاشت ايشان را كه بسبب آن ايذاء و آزارى در حق پيغمبر و اهل ايمان بجاى آرند بلكه آن حضرت و اتباع او را بر ايشان نصرت داد و دين او را بر ساير اديان غالب گردانيد .\r\n2 - * ( وَالَّذِينَ آمَنُوا ) * و آنان كه گرويدند به خدا و رسول از گروه قريش يا از انصار يا مؤمنان\r\n","description":"","footnote":"","page_name":" 336 ","page_number":336},
  {"content":"\r\nاهل كتاب و غير ايشان * ( وَعَمِلُوا الصَّالِحاتِ ) * و كردند كارهاى شايسته از اطعام و صلهء ارحام و غير آن بخلوص نيت و محض قربت * ( وَآمَنُوا ) * و گرويدند * ( بِما نُزِّلَ ) * به آنچه فرو فرستاده شد * ( عَلى مُحَمَّدٍ ) * بر پيغمبر حميده فعال ستوده خصال كه آن قرآن معجز نظام است ، تخصيص ذكر ايمان به قرآن بعد از تعميم به جهت حث بندگان است بتصديق آن و تعظيم و تكريم آن و اشعار بر اصالت آن در ايمان و عدم تماميت ايمان بدون آن و لهذا بر سبيل اعتراض تأكيد آن نموده بقوله * ( وَهُوَ الْحَقُّ ) * و قرآن راست و درست است * ( مِنْ رَبِّهِمْ ) * از نزد پروردگار ايشان و به جهت كمال حقيت آنست كه هرگز قلم نسخ بر آن كشيده نميشود ، گويند ضمير راجع بدين اسلام است يعنى دين محمّد ثابت و راسخ است كه به هيچ ناسخ منسوخ نميشود و بر هر تقدير آن گروهى كه متصف به اين صفات باشند * ( كَفَّرَ ) * بپوشد خداى و در گذراند * ( عَنْهُمْ ) * از ايشان * ( سَيِّئاتِهِمْ ) * كردارهاى بد ايشان را يعنى از سر گناهان ايشان بگذرد و به جهت شرف ايمان يا بوسيله توبه و انابه به حضرت او سبحانه * ( وَأَصْلَحَ ) * و بصلاح آرد * ( بالَهُمْ ) * حال ايشان را در دين و دنيا و زنگ خلل از دل بىغل ايشان بزدايد تا در راه او عصيان نورزند ، پس تفسير قول مذكور مىكند به اينكه :\r\n3 - * ( ذلِكَ ) * آن اضلال و تكفير و اصلاح * ( بِأَنَّ الَّذِينَ كَفَرُوا ) * به سبب آن است كه آنان كه كافر شدند * ( اتَّبَعُوا الْباطِلَ ) * پيروى نمودند باطل تبه روزگار را كه شيطان نابكار است * ( وَأَنَّ الَّذِينَ آمَنُوا ) * و آنان كه ايمان آوردند * ( اتَّبَعُوا الْحَقَّ ) * پيروى كردند سخن حق را يعنى قرآن را كه نازل شده * ( مِنْ رَبِّهِمْ ) * از نزد پروردگار ايشان * ( كَذلِكَ ) * همچنين يعنى بر همين طريق * ( يَضْرِبُ اللَّه ) * بيان مىكند و روشن ميسازد خداى تعالى * ( لِلنَّاسِ ) * براى مردمان * ( أَمْثالَهُمْ ) * احوال ايشان را از كفر و ايمان و اكثر بر آنند كه ضمير راجع بفريقين است و تقدير آنكه يضرب اللَّه امثالهم لاجل الناس يعنى حقتعالى بيان اين دو گروه مىكند به جهت مردمان تا حق را از باطل و نيك را از بد تفرقه كنند و به اين هر دو گروه عبرت گرفته تابع هدى شوند و از هوى محترز گردند و گويند بيان مثلهاى ايشان براى مردمان به اين وجه است كه اتباع باطل را مثل عمل كفار گردانيده و اضلال را مثل خيبت ايشان و اتباع حق را مثل اهل ايمان و تكفير سيئات را مثل فوز ايشان بعد از اين آيه حق سبحانه مؤمنان را بقتال كافران امر مينمايد و ميگويد كه چون كفار از كفر خود بازنمىايستند و بر آن اصرار مينمايند و در انكار ميافزايند .\r\n4 - * ( فَإِذا لَقِيتُمُ ) * پس هر گاه ببينيد اى اهل ايمان در وقت محاربه * ( الَّذِينَ كَفَرُوا ) * آنان را كه نگرويده‌اند * ( فَضَرْبَ الرِّقابِ ) * پس بزنيد گردن ايشان را زدنى ، اصل كلام آنست كه فاضربوا الرقاب ضربا و به جهت ضم اختصار بتأكيد حذف فعل شده و مصدر نايب مناب او گشته و بمفعول\r\n","description":"","footnote":"","page_name":" 337 ","page_number":337},
  {"content":"\r\nاو مضاف شده و چون ضرب رقاب يعني جز عنق و اطاره اشرف اعضاء كه رأس است اشنع صورت و اغلظ و اشدّ آن از اينجهت آن را بر قتل ايثار نموده و ديگر آنكه چون اكثر قتل بضرب رقابست از اينجهت جميع انواع قتل به آن معبر شده از قبيل تسميه شيء به اسم اكثر انواع آن پس معنى مراد آنست كه بكشيد كفار را در حينى كه حرب قايم باشد بهر نوعي كه توانيد چه غرض قتل است نه تخصيص ضرب عنق * ( حَتَّى إِذا أَثْخَنْتُمُوهُمْ ) * تا چون بسرحد ثخانت و غلظت رسانيد قتل ايشان را بسيار بكشيد ايشان را يا آنكه به جهت كثرت خراج ايشان را گران سازيد بر وجهى كه بقيام حرب اقدام نتوانند نمود * ( فَشُدُّوا الْوَثاقَ ) * پس محكم كنيد بند را يعني بعد از اسيرى اسارى بند را بر دست و پاى ايشان استوار سازيد تا نگريزند .\r\n* ( فَإِمَّا مَنًّا ) * پس يا منّت نهيد بر ايشان منت نهادنى * ( بَعْدُ ) * پس از أسر و شدّ وثاق يعنى بعد از اين حال ايشان را آزاد كنيد بدون عوض * ( وَإِمَّا فِداءً ) * و يا فدا گيريد از ايشان فدا گرفتنى يعنى مخيريد ميان من و فدا * ( حَتَّى تَضَعَ الْحَرْبُ ) * تا بنهد جنگ * ( أَوْزارَها ) * اسلحه حرب را در كلام مضاف محذوفست يعنى تا بنهند اهل حرب اسباب و آلاتى را كه بدون آن بحرب قيام نتوان نمود . مراد آنست كه شما را اينحكم باقى است تا حينى كه منقضى شود حرب و باقى نماند مگر مسلمى يا مسالمى ، و گويند كه مراد باوزار آثام است و معنى اينكه تا بنهند اهل حرب شرك و معاصى خود را و بدين اسلام درآيند ، و بر هر تقدير ايراد اينكلام از براى غايت ضرب است يا منّ يا فدا يا مجموع آن ، غرض آنكه اين احكام در ايشان جاريست تا زمانى كه باقى نماند حرب يا هيچ مشركى بسبب زوال شوكت ايشان و گويند كه معناي آن زمان نزول عيسى است يعنى با كفار بمحاربه اقدام نمائيد تا زمان نزول عيسى عليه السّلام از آسمان چه در آن زمان حكم قتال در هيچ جا باقى نماند به جهت انتشار حكم اسلام به همه اطراف و اكناف عالم و عدم بقاى كفر در ميان بنى آدم ، و در حديث آمده كه\r\nالجهاد ماض مذ بعثنى اللَّه الى أن يقاتل آخر امتى الدجال\r\nجهاد باقى است از زمان بعثت من تا آنكه مقاتله كنند آخر امت من با دجال * ( ذلِكَ ) * اينست كار حرب و اين فصل خطابست كه فاصل بين الكلامين است چنانچه ( اما بعد ) و تفصيل آن در سورة ( ص ) مذكور شد و گويند كه اين منصوب المحل است بفعل محذوف و تقدير آنكه افعلوا ذلك بكنيد اين كار را يعنى بحرب اقدام نمائيد و بدان ثبات قدم ورزيد ، و بدانكه در حكم اين آيه علماء را اختلافست قتاده و ضحاك و ابن جريج بر آنند كه منسوخست بآية السيف يعنى آيه فَاقْتُلُوا الْمُشْرِكِينَ حَيْثُ وَجَدْتُمُوهُمْ و بعضى گويند كه محكم است و امام مخير ميان قتل و منت و فداء چه رسول صلى اللَّه عليه و آله و سلَّم در روز بدر عتبة بن أبى معيط و نضر بن حارث را نكشت و براى عزت منت نهاد و از\r\n","description":"","footnote":"","page_name":" 338 ","page_number":338},
  {"content":"\r\nديگران فدا اخذ نمود و رها كرد ، و بعضى گويند كه اسر بآية الانفال محرم بود يعنى به آيه ما كانَ لِنَبِيٍّ أَنْ يَكُونَ لَه أَسْرى و به اين آيه مباح شد چه اينسوره بعد از آن نازل شده و بعد از اسر امام مخير است ميان من و فداى باموال و اساراى مسلمين و ميان قتل و استعباد و اينقول شافعى است ، و حنفى گفته كه امام ميان قتل و استرقاق مخير است و در منّ اختيار ندارد و بنا بر اين آيه منسوخ باشد يا مخصوص باشد بواقعه بدر ، و نزد حسن بصرى آنست كه امام اختيار دارد ميان من و فداء و استعباد و اما در قتل او بعد از اسر مختار نيست و در آيه تقديم و تاخيرى هست و تقدير اينست كه ( فضرب الرقاب حتى تضع الحرب أوزارها حتى اذا اثخنتموهم فشدوا الوثاق فاما منا بعد و اما فداء ) و آنچه از ائمه هدى عليهم التحية و الثناء منقولست آنست كه هر آن اسيرى را كه بگيرند پيش از انقضاى حرب امام مخير است ميان آنكه بكشد يا دست و پاى قطع كند بر خلاف هم ، و آن چنان بگذارد تا هلاك شود ، و در اين صورت او را منّ و فداء جايز نيست و اگر بعد از انقضاى حرب باشد امام مخير است ميان من و فداء بمال يا بنفس و در ميان استرقاق ، و در قتل اختيار ندارد ، و به جهت تقييد من و فدا بعد از أسر و عدم ذكر قتل با آن ، و بر هر تقدير استرقاق بسنت مطهره ثبوت يافته چه در هيچ موضع از قرآن ذكر آن نشده و اگر كافر اسلام آورد در هر دو حال جميع احكام مذكوره از او ساقط است و حكم او حكم اهل اسلام است ، ( 1 ) و قول حسن حسن است زيرا كه موافق مذهب اهل بيت است و بعد از امر بقتال بدون انزال عذاب استيصال بيان حكمت آن مىكند بر اين وجه كه * ( وَلَوْ يَشاءُ اللَّه ) * و اگر خواهد خداى * ( لَانْتَصَرَ مِنْهُمْ ) * هر آينه انتقام كشد از كفار به عذاب استيصال از خسف و رجف و قتل و غير آن بدون آنكه كار بكارزار كشد * ( وَلكِنْ ) * و ليكن امر بجهاد و عدم انتصار او سبحانه از اهل عناد * ( لِيَبْلُوَا ) * به جهت آنست كه بيازمايد * ( بَعْضَكُمْ بِبَعْضٍ ) * برخى از شما را ببرخى يعنى معامله آزمايندگان كند به اين وجه كه مؤمن را بكافر مبتلا كند كه جهاد كنند و\r\n\r\n","description":"","footnote":"\r\n( 1 ) پوشيده نماند كه ظاهر اين آيه دلالت دارد بر وجوب رها كردن اسيران كافر پيش از پايان يافتن جنگ خواه بفديه و خواه به غير فديه * ( فَإِمَّا مَنًّا بَعْدُ وَإِمَّا فِداءً ) * و جايز نباشد در آن وقت كشتن ايشان و استرقاق ( بنده گردانيدن ) ايشان ولى اجماع و مذهب اهل بيت رسالت عليهم السلام بر خلاف آنست و مفاد روايات منقولهء از آنان عليه السلام آنست كه هر گاه مسلمانان در روز جنگ از كافران اسيرى بگيرند پس اگر پيش از انقضاء جنگ باشد واجب است بر امام قتل او ( اگر مسلمان نشود ) بر وجه تخيير كه يا او را گردن بزند و يا آنكه دست و پاى او را بر خلاف قطع كند و او را بگذار تا خود بميرد و اگر بعد از انقضاء جنگ امام مخير است ميان منّ و فدا و بنده گرفتن خواه مسلمان شود و خواه نشود چنان كه در كافى از امام جعفر صادق عليه السلام و آن حضرت از پدر بزرگوارش امام محمد باقر عليه السلام روايت كرده است و اگر چه بنده گرفتن اسيران در صريح قرآن نيست ولى اكثر فقهاء بر آنند كه امام مخير است ميان سه چيز - من - فدا استرقاق و بدين روايت متمسك شده و آيه شريفه را توجيه كرده‌اند .\r\n","page_name":" 339 ","page_number":339},
  {"content":"\r\nثواب عظيم دريابند و كافر را بمؤمن آزمايش نمايد تا بسبب عقوبت حرب از كفر باز ايستد ، آن گه به جهت حث جهاد فرمايد * ( وَالَّذِينَ قُتِلُوا ) * و آنان كه كارزار كنند و حفص * ( قُتِلُوا ) * ميخواند يعنى چون كشته شوند * ( فِي سَبِيلِ اللَّه ) * در راه خداى * ( فَلَنْ يُضِلَّ ) * پس هرگز ضايع و باطل نگرداند خداى * ( أَعْمالَهُمْ ) * كردهاى ايشان را بلكه جزاى جهاد را بر وجه اتم و اكمل بر ايشان رساند به اين تفصيل كه :\r\n5 - * ( سَيَهْدِيهِمْ ) * زود باشد كه راه نمايد ايشان را در دنيا به كارهاى خير و صواب و در آخرت بدرجات فوز و ثواب * ( وَيُصْلِحُ ) * و بصلاح آورد از براى ايشان * ( بالَهُمْ ) * حال ايشان را در هر دو جهان و احتمال دارد كه تكرير اصلاح بال به جهت آن باشد كه مراد به اول اصلاح حال ايشان بود در دين و دنيا و بثانى اصلاح بال ايشان در نعيم عقبى پس اول سبب نعيم باشد و ثانى نفس نعيم و لهذا در عقب آن ميفرمايد كه :\r\n6 - * ( وَيُدْخِلُهُمُ الْجَنَّةَ ) * و درآرد ايشان را ببهشت * ( عَرَّفَها لَهُمْ ) * در حالتى كه تعريف كرده است آن بهشت را براى ايشان در دنيا تا اشتياق بجانب آن پيدا كرده مرتكب عملى شوند كه سبب دخول آن باشد يا آنكه منازل و درجات آن را در آخرت قبل از دخول بايشان نمايد تا ايشان دخول بمنازل خود چنان پندارند كه سالها در آنجا بوده‌اند و آمد و شد كرده و استيناس به آن پيدا كرده و اين بسبب آنست كه تا آن منازل در نظر ايشان متوحش ننمايد و اجنبىوش نباشد و از مقاتل منقولست كه حفظه كه در دنيا موكل بندگانند در آخرت در پيش ايشان روند و منازل و عطايايى كه نامزد ايشان بوده باشد بايشان تعريف كنند و بعضى گويند كه تعريف از عرف مشتق است بمعنى ريح طيب يعنى خداى خوشبو ساخته است بهشت را براى ترويح ايشان ، و بدانكه اين جمله فعليه احتمال دارد كه كلام مستأنف باشد نه جملهء حاليه پس بنا بر اين احتياج نيفتد به قدر مقدر يعنى خداى تعريف بهشت كرده از براى مؤمنان و نيز به جهت تحريص اهل ايمان بر قتال مىفرمايد كه :\r\n7 - * ( يا أَيُّهَا الَّذِينَ آمَنُوا ) * اى آن كسانى كه گرويده‌ايد * ( إِنْ تَنْصُرُوا اللَّه ) * اگر يارى كنيد خداى را يعنى دين او را و پيغمبر او را بواسطهء جهاد * ( يَنْصُرْكُمْ ) * يارى دهد خداى شما را تا بر ايشان غالب شويد و مظفر و منصور گرديد * ( وَيُثَبِّتْ أَقْدامَكُمْ ) * و استوار سازد قدمهاى شما را يعنى دلير گرداند شما را و قوت دهد دلهاى شما را تا به جهت آن قدمهاى شما ثابت شود در مواطن جهاد يا آنكه شما را موفق سازد تا در قيام نمودن بحقوق اسلام و مرور بر صراط در يوم القيام ثابتقدم باشيد ، از قتاده منقولست كه بر خداى واجب است كه نصرت كسى دهد كه بنصرت دين او مشغول است به جهت\r\n","description":"","footnote":"","page_name":" 340 ","page_number":340},
  {"content":"\r\nآنكه خود فرموده كه * ( إِنْ تَنْصُرُوا اللَّه يَنْصُرْكُمْ ) * و ديگر بر او لازم است كه نعمت خود را بر شاكر زياده سازد كما قال لَئِنْ شَكَرْتُمْ لأَزِيدَنَّكُمْ و نيز بر او است كه ذاكر خود را ياد آورد كقوله فَاذْكُرُونِي أَذْكُرْكُمْ و وفا بعهد نيز مستلزم حال او است نسبت به كسى كه بعهد او وفا كند چنان كه فرموده كه أَوْفُوا بِعَهْدِي أُوفِ بِعَهْدِكُمْ .\r\n8 - * ( وَالَّذِينَ كَفَرُوا ) * و آنان كه نگرويده‌اند * ( فَتَعْساً لَهُمْ ) * پس عثار و زلت اقدام در معارك جهاد مر ايشانراست ، و از ابن عباس منقول است كه مراد از تعس قتل است در دنيا و تردى در آتش دوزخ در عقبى و نصب آن بفعل واجب الاضمار است سماعا كه آن خبر اسم موصول است و معطوف عليه قوله * ( وَأَضَلَّ أَعْمالَهُمْ ) * و تقدير كلام اينكه ( أتعسهم اللَّه فتعسوا تعسا و أضل اعمالهم ) يعنى اذلال و ادحاض ايشان نمود خداى به اين معنى كه به جهت القاي رعب قدمهاى ايشان را در معارك حرب بلغزانيد پس لغزيده شدند و بسر درآمدند در معركه جهاد لغزيده شدنى و بسر درآمدنى و گم و نابود ساخت عملهاى ايشان را يعنى آن را در معرض قبول در نياورد و اصلا اجراى و ثوابى بر آن مترتب نگردانيد به جهت آنكه نه بر وجه خلوص و محض قربت بود و نه بر سبيل مأمور بلكه عين منهى عنه بود .\r\n9 - * ( ذلِكَ ) * اين تعس و اضلال * ( بِأَنَّهُمْ ) * بسبب آنست كه ايشان * ( كَرِهُوا ) * كراهت داشتند * ( ما أَنْزَلَ اللَّه ) * آن چيزى را كه فرو فرستاده خداى بر پيغمبر خود صلى اللَّه عليه و آله و سلَّم از قرآن و امر بتوحيد و اقدام نمودن به احكام شرع شريف * ( فَأَحْبَطَ ) * پس باطل و ضايع گردانيد خداى تعالى * ( أَعْمالَهُمْ ) * كردارهاى ايشان را كه باجر آن اميدوار بودند از عمارت مسجد الحرام و طواف خانه و ضيافت عساكر و اعانت متظلمان و اكرام يتيمان و غير آن زيرا كه ترتب ثواب بر اعمال فرع ايمانست و آن از ايشان مسلوبست ، تكرار ابطال اعمال اشعار است بر لزوم آن باهل كفر و عدم انفكاك آن از ايشان و از امام محمّد باقر عليه السّلام مرويست كه مراد از اين آيه آنست كه اضلال و احباط اعمال كفار بسبب اينست كه كراهت داشتند ايشان از آنچه خداى انزال آن فرموده در شأن عاليشأن على بن ابى طالب عليه السلام چه تفريع ثواب بر توحيد و اخلاص عبادت فرع محبت آن حضرت است و ولاى اولاد او چنانچه احاديث بسيار از موافق و مخالف مخبر است بر اين ،\r\nآن گه تنبيه مىفرمايد ايشان را بر صحت توحيد و اخلاص بقوله :\r\n10 - * ( أَ فَلَمْ يَسِيرُوا ) * آيا سير نميكردند كافران مراد باستفهام از اينمقام تحريص است به سفر يعنى بايد كه سفر كنند اين معاندان جاحد * ( فِي الأَرْضِ ) * در زمين يعنى در بلاد عاد و ثمود * ( فَيَنْظُرُوا ) * پس بنگرند كه * ( كَيْفَ كانَ ) * چگونه بوده است * ( عاقِبَةُ الَّذِينَ مِنْ قَبْلِهِمْ ) *\r\n","description":"","footnote":"","page_name":" 341 ","page_number":341},
  {"content":"\r\nخاتمه كار و سرانجام حال آنان كه پيش از ايشان بوده‌اند از اهل تكذيب و شرك * ( دَمَّرَ اللَّه ) * مستأصل ساخت و از بيخ بركند خداى تعالى * ( عَلَيْهِمْ ) * بر ايشان آنچه مختص بود بايشان از انفس و اموال و اولاد يعنى دمار را از همهء ايشان برآورد پس بر سبيل تهديد ميفرمايد كه * ( وَلِلْكافِرِينَ أَمْثالُها ) * مر كافران و ناگرويدگان راست مانند آن عاقبت يعنى كافران مستحق اين نوع عقوبتاند لكن خداى تعالى دفع اين عذاب نموده از امت تو و عقوبت ايشان را بآخرت انداخت به جهت تفضيل و مكرمت وجود با جود تو در ميان امت ، وضع مظهر در موضع مضمر بسبب تصريح است بر سبب انزال عذاب كه كفر است ، و ميتواند بود كه ضمير راجع بعقوبت باشد كه مدلول تدمير است يا راجع بسنت و عادت الهى كه جريان رفته بر كافران كقوله تعالى سُنَّةَ اللَّه الَّتِي قَدْ خَلَتْ .\r\n11 - * ( ذلِكَ ) * آنچه مذكور شد از ازلال و عقوبت كافران و نصرت و مثوبت مؤمنان * ( بِأَنَّ اللَّه ) * بسبب آنست كه خداى * ( مَوْلَى الَّذِينَ آمَنُوا ) * دوست آن كسانيست كه ايمان آورده‌اند و ناصر و معين ايشان * ( وَأَنَّ الْكافِرِينَ ) * و بسبب آنكه ناگرويدگان * ( لا مَوْلى لَهُمْ ) * هيچ دوستى نيست مر ايشان را كه يارى ايشان را كند و ايشان را از عذاب باز دارد ، از قتاده منقول است كه اين آيه در روز احد نازل شد و در وقتى كه رسول در شعب جبل بود و مردمان بعضى مقتول بودند و برخى مجروح مشركان ميگفتند كه أعل هبل و مسلمانان ميگفتند كه اللَّه أعلى و أجل و كافران ميگفتند با مؤمنان بر سبيل فرح و سرور كه ( يوم بيوم و الحرب سجال ان لنا عزّى و لا عزى لكم ) حضرت صلى اللَّه عليه و آله و سلَّم ميفرمود كه\r\nاللَّه مولينا و لا مولى لكم\r\nپس رسول فرمود كه\r\nو لا سواء\r\nهر دو طايفه برابر نيستند يعني كشتگان ما و شما مختلفند اما از ما زندگان آخرتند و مرزوق بانواع نعمت و اصناف به جهت در جنت و اما از شما در دوزخند و معذب به صنوف عقوبت و الوف زحمت ، و بدانكه آيهء رُدُّوا إِلَى اللَّه مَوْلاهُمُ الْحَقِّ مناقض * ( لا مَوْلى لَهُمْ ) * نيست زيرا كه مراد از مولى در آيه اولى بمعنى رب عباد است و مالك امر ايشان و در ثانيه بمعنى ناصر پس نصرت او سبحانه مخصوص باشد بمؤمنان و اصلا كافران را از آن نصيبى نباشد آن گه ذكر حال فريقين مىكند به اين وجه كه :\r\n12 - * ( إِنَّ اللَّه ) * بدرستى كه خدا * ( يُدْخِلُ الَّذِينَ آمَنُوا ) * در مىآورد آن كسانى را كه گرويده‌اند * ( وَعَمِلُوا الصَّالِحاتِ ) * و كرده‌اند كارهاى شايسته و از ريا و غرض وارسته * ( جَنَّاتٍ ) * در بوستانهاى مملو از اشجار * ( تَجْرِي مِنْ تَحْتِهَا الأَنْهارُ ) * كه ميرود از زير درختان آن جويهاى آب * ( وَالَّذِينَ كَفَرُوا ) * و آنان كه نگرويدند * ( يَتَمَتَّعُونَ ) * برخوردارى مييابند و منتفع ميشوند به امتعهء دنيويه و حطام فانيه * ( وَيَأْكُلُونَ ) * و ميخوردند آن را * ( كَما تَأْكُلُ الأَنْعامُ ) * هم چنان كه ميخورند چهارپايان يعنى هم چنان كه انعام حريصاند بر اكل در مسارح و معالف خود و غافل از\r\n","description":"","footnote":"","page_name":" 342 ","page_number":342},
  {"content":"\r\nعاقبت كار خود كه نحر است و ذبح ، ايشان نيز در مرعى امتعهء دنيويه ميچرند و به آن منتفع و متمتع ميگردند و از خاتمهء كار خود كه اكل شجرهء زقوم و شراب حميم است خبر ندارند كما قال * ( وَالنَّارُ مَثْوىً لَهُمْ ) * و آتش دوزخ آرامگاه است مر ايشان را پس عاقل آنست كه خوردن را سرمايهء عبادت سازد و به قصد قوام بدن و تقويت قواى نفسانى در وظايف طاعات اكل نمايد و خود را از مرعاى ذَرْهُمْ يَأْكُلُوا وَيَتَمَتَّعُوا بگذراند تا بر سر منزل وَلَهُمْ فِيها مِنْ كُلِّ الثَّمَراتِ رسيده از ذوق أُكُلُها دائِمٌ محظوظ و متلذذ گردد و مرفه الحال و ايمن البال در ظل ظليل حضرت ذو الجلال قرار گيرد و در مقعد صدق مقرب درگاه ملك مقتدر شود و بعد از ذكر احوال فريقين تخويف و تهديد اهل كفر مينمايد كه :\r\n13 - * ( وَكَأَيِّنْ مِنْ قَرْيَةٍ ) * در كلام مضاف محذوف است بقرينهء مقام و اجراى احكام بر مضاف اليه بر سبيل مجاز و تقدير اينكه و كأين من أهل قرية يعنى بسا از اهل ديه * ( هِيَ أَشَدُّ قُوَّةً ) * كه آن ديه يعنى مردمان او سختتر بودند از روى توانايى و سطوت و بسطت * ( مِنْ قَرْيَتِكَ ) * از ديه تو ، يعنى از اهل مكه كه آن * ( الَّتِي أَخْرَجَتْكَ ) * اخراج كرد تو را يعنى اهل آن ترا از آن بيرون كردند * ( أَهْلَكْناهُمْ ) * هلاك كرديم اهل آن قريه ها را بانواع عذاب * ( فَلا ناصِرَ لَهُمْ ) * پس هيچ يارى دهنده نبود مر ايشان را تا عذاب را از ايشان دفع نمايد و در وقت هلاكت بفرياد ايشان رسد اينكلام جارى مجراى حال محكيه است و از عبد اللَّه بن عباس مرويست كه رسول صلى اللَّه عليه و آله و سلَّم در حينى كه از مكه بيرون آمد و بغار رفت به قصد توجه بمدينه در مكه نظر فرمود گفت\r\nأنت أحب بلاد اللَّه إلى\r\nتو دوستترين شهرهايى به نزديك من اگر كافران معاند و مشركان جاحد مرا بيرون نكردندى هرگز از اينجا بيرون نرفتمى و از مقام\r\nحب الوطن من الايمان\r\nقدم بيرون ننهادمى و مواصلت تو را بر مفارقت اختيار نكردمى ، پس حق سبحانه به جهت تسلى حضرت رسالت پناه و تهجين و توبيخ كفار فرمود :\r\n14 - * ( أَ فَمَنْ كانَ ) * آيا هر كه باشد * ( عَلى بَيِّنَةٍ ) * بر حجتى روشن * ( مِنْ رَبِّه ) * از نزد پروردگار خود كه قرآنست و ساير حجج عقليه كه منتج توحيداند * ( كَمَنْ زُيِّنَ ) * همچه كسيست كه آراسته شده است يعنى شيطان آرايش داده * ( لَه ) * مر او را * ( سُوءُ عَمَلِه ) * بدى كردار او را از شرك و معاصى * ( وَاتَّبَعُوا ) * و پيروى كرده‌اند * ( أَهْواءَهُمْ ) * آرزوهاى خود را ، ايراد ضمير جمع بعد از ذكر افراد باعتبار جنسيت موصول است و خلاصهء كلام آنست كه آيا پيغمبر و مؤمنان كه در توحيد و احكام شرايع بسرحد يقين رسيده‌اند مانند ابو جهل و ساير مشركان باشند كه در وادى ضلالت و شرك سرگردان و حيرانند و اصلا خود را بر معرفت آشنا نمىبينند ، يعنى هرگز اين دو طايفه مثل\r\n","description":"","footnote":"","page_name":" 343 ","page_number":343},
  {"content":"\r\nهم نباشند ، و از امام محمّد باقر عليه السّلام مرويست كه آيه * ( كَمَنْ زُيِّنَ لَه سُوءُ عَمَلِه وَاتَّبَعُوا أَهْواءَهُمْ ) * در شأن منافقانست نه مشركان ، و بعد از بيان عدم تسويه بين الفريقين به جهت حث اهل ايمان بر طاعت و عبادت صفت بهشت مىكند بر اين نهج كه :\r\n* ( مَثَلُ الْجَنَّةِ ) * صفت بهشت و قصهء عجيبه آن * ( الَّتِي وُعِدَ الْمُتَّقُونَ ) * كه وعده داده شده‌اند پرهيزكاران به آن از آن چيزيست كه بر تو ميخوانيم آن را ، و نزد بعضى خبر آن * ( كَمَنْ هُوَ خالِدٌ ) * است كه بعد از اين مذكور خواهد شد بر تقدير حذف مضاف نه مما تلوناه عليك كه به آن مترجم شده پس تقدير كلام اينست كه مثل أهل الجنة كمثل من هو خالد يا مثل أهل الجنة كمثل جزاء من هو خالد ، يعنى آيا صفت اهل بهشت همچو صفت آن كسيست كه او جاويد باشد در دوزخ يا مثل جزاى آن كسيست كه او جاويد باشد در دوزخ و بنا بر اين تعريهء آن از حرف انكار به جهت زيادتى تصوير مكابره آن كسيست كه حكم بتسويه مىكند ميان متمسك به بينه و ميان تابع هوى ، يعنى مستوى فريقين بمنزله آن كسيست كه اثبات تسويه نمايد ميان جنتى كه در او انهار جاريه باشد و ميان نارى كه اهل آن در آن مخلد باشند و شارب حميم و حينئذ قوله :\r\n15 - * ( فِيها أَنْهارٌ ) * جملهء معترضه ايست از براى بيان آنچه ممتاز مىشود متمسك به آن در آخرت از تابع هواى و بنا بر اول كلام مستأنف است به جهت بيان مثل جنة و بر هر تقدير معنى آنست كه در بهشتست جويها * ( مِنْ ماءٍ غَيْرِ آسِنٍ ) * از آبى كه متغير نيست يعنى رنگ و طعم و بوى آن از حالت اصلى و خلقى خود تغيير نيابد بر خلاف آب دنيا كه تغيير پذير مىشود ( 1 ) * ( وَأَنْهارٌ مِنْ لَبَنٍ ) * و جويها از شير كه * ( لَمْ يَتَغَيَّرْ طَعْمُه ) * نگرديده است مزه آن يعنى به جهت طول زمان عذوبت او بقراصت و حموضت متبدل نگردد بر خلاف شير دنيا * ( وَأَنْهارٌ مِنْ خَمْرٍ ) * و جويها از شراب * ( لَذَّةٍ لِلشَّارِبِينَ ) * كه لذيذ و خوشگوار و با طرب است مر آشامندگان را و از كراهت ريح و سكر و خمار و صداع مبرا ، و بدانكه لذت در اينمقام يا تانيث لذّ است كه بمعنى لذيذ است يا مصدر\r\n\r\n","description":"","footnote":"\r\n( 1 ) جمعى از حكماء تنها بلذات و الام عقلى عالم آخرت قائلند و لذات و آلام حسيه را معتقد نيستند و اين عقيده مبنى بر انكار حشر اجساد و معاد جسمانيست و هر كه حشر اجساد را انكار كند از دائرهء دين و شريعت بيرون و نظر پروردگار عالم و انبياء و اولياء محكوم بكفر است و منكران را دليلى محكم بر استحالهء آن در دست نيست لكن در تمام شرايع حقه و كتب آسمانى تصريح بمعاد جسمانى و لذات و آلام حسى شده است و در قرآن كريم در آيات عديده انواع لذات و الام حسى را با كمال صراحت بيان فرموده بلكه لذات و الام حسى را بيش از لذات و آلام عقلى و مفصلتر و واضحتر شرح داده است چنانچه در اين آيه كريمه چهار نهر را كه نوعى از انواع لذائذ و نعمتهاى آن عالم است و مهمترين انهار از بهشت است ذكر نموده و اوصاف خاصهء محسوسهء آنها را تشريح فرموده است ولى گروهى از ارباب حكمت و عرفان كه بر آن عقيدهء مذكوراند در پيشگاه قرآن و سنت سر تسليم فرود نياورده و تا آنجا كه توانسته‌اند متشبث بتأويل گرديده و آيات قرآن را از معانى واقعى خود منصرف نموده و راجع بدين چهار نهر سخنانى گفته‌اند كه نقل آنها در اينجا شايسته نخواهد بود .\r\n","page_name":" 344 ","page_number":344},
  {"content":"\r\nبمعنى فاعل و حينئذ ايراد آن به صورت مصدر ايماء است به آنكه بهشت محض لذت است و عين التذاذ كه خالص و پاكيزه است از شايبهء جميع كدورت پس آن از قبيل زيد عدل باشد * ( وَأَنْهارٌ ) * و ديگر در بهشت است جويها * ( مِنْ عَسَلٍ مُصَفًّى ) * از شهد صاف كردهء از موم و ساير فضلات نحل و غير آن يعنى در اصل خلقت از جميع فضلات عاريست نه آنكه مراد آن باشد كه آن را به آتش صاف كرده باشند هم چنان كه عسل دنيا * ( وَلَهُمْ فِيها ) * و مر متقيانراست در بهشت با وجود اينهمه اشربهء لذيذهء طيبه * ( مِنْ كُلِّ الثَّمَراتِ ) * از هر ميوه ها كه نفس آرزوى آن كند بلون صاف و بطعم لذيذ و ببوى خوش * ( وَمَغْفِرَةٌ ) * و مر ايشانراست با اين اشربه و اطعمهء لذيذه پوشش گناهان * ( مِنْ رَبِّهِمْ ) * از آفريدگار ايشان يعني حق سبحانه جميع ذنوب ايشان را بپوشد و ايشان را به آن معاقب و معاتب نسازد ، و گويند كه حق تعالى جميع آثام و خطاياى اهل ايمان را از ياد ايشان ببرد تا تذكر آن موجب تنقص عيش ايشان نشود پس آيا اين متنعم بانواع نعم جنان * ( كَمَنْ هُوَ خالِدٌ ) * مانند كسيست كه او جاويد باشد * ( فِي النَّارِ ) * در آتش سوزان * ( وَسُقُوا ) * و چشانيده شوند يعنى بخورد ايشان دهند بدل شربت بهشتيان * ( ماءً حَمِيماً ) * آبى در غايت گرمى * ( فَقَطَّعَ ) * پس پاره پاره كند آن آب گرم از فرط حرارت * ( أَمْعاءَهُمْ ) * رودهاى ايشان را ، ايراد ضمير جمع بعد از افراد به جهت جنسيت * ( مِنْ ) * موصول است چنان كه آنفا سمت ذكر يافت ، و در كشاف و غيره مذكور است كه پيغمبر صلى اللَّه عليه و آله و سلَّم هر گاه خطبه خواند منافقان را عيب كردى بعضى از ايشان از مسجد بيرون آمده بر طريق استهزاء از علماى صحابه پرسيدندى كه اين مرد در اين ساعت چه ميگفت حق سبحانه آن حضرت را از حال ايشان اخبار فرمود كه :\r\n16 - * ( وَمِنْهُمْ ) * و بعضى از ايشان يعنى از اهل نفاق * ( مَنْ يَسْتَمِعُ ) * آنهايند كه گوش فرا ميدارند * ( إِلَيْكَ ) * بسوى تو يعنى خطبه اى كه تو در روز جمعه و غير آن ميخوانى * ( حَتَّى إِذا خَرَجُوا ) * تا چون بيرون روند * ( مِنْ عِنْدِكَ ) * از نزديك تو * ( قالُوا ) * گويند * ( لِلَّذِينَ أُوتُوا الْعِلْمَ ) * مر آنان را كه داده شده‌اند علم شريعت و فهم و فطانت يعنى مر كسانى را كه بتوفيق ربانى و لطف يزدانى بتوحيد و نبوت دانش پيدا كرده‌اند و به احكام شريعت وا رسيده از صحابه اخيار چون عبد اللَّه مسعود و ابو درداء و امثال ايشان و از ابن عباس منقولست كه من هم از آنهايم كه از ايشان منافقان مىپرسيدند بر سبيل استهزاء كه * ( ما ذا قالَ ) * چه گفت پيغمبر * ( آنِفاً ) * در اول اين وقتى كه قريب است بما يعنى فهم نكرديم كه در اين وقت او چه گفت و فائدهء آن را در نيافتيم علت ايراد ضمير جمع در عقب افراد آن همانست كه آنفا گذشت ، اصبغ بن نباته از حضرت امير المؤمنين عليه السّلام روايت كرده كه آن حضرت فرمود كه ما هميشه نزديك رسول مىبوديم تا از وحى بما اخبار\r\n","description":"","footnote":"","page_name":" 345 ","page_number":345},
  {"content":"\r\nمينمود و ما آن را نيك در گوش خود نگاه ميداشتيم و چون از نزد آن حضرت ميآمديم منافقان به جهت استعلان بعدم اشتغال بوحى و استهانت وحى ميگفتند كه * ( ما ذا قالَ آنِفاً ) * * ( أُولئِكَ الَّذِينَ ) * آن گروه آنانند كه به جهت فرط تقليد و عناد و اصرار انكار * ( طَبَعَ اللَّه ) * مهر نهاده است خداى * ( عَلى قُلُوبِهِمْ ) * بر دلهاى ايشان يعنى وضع علامت نفاق و شك نموده در قلوب ايشان تا بآنعلامت ملائكه علم بنفاق ايشان پيدا كرده بر ايشان لعنت كنند * ( وَاتَّبَعُوا ) * و پيروى كرده * ( أَهْواءَهُمْ ) * هواها و آرزوهاى نفس خود را و به جهت اتباع هوى تهاون ميكنند بكلام سيد انبياء .\r\n17 - * ( وَالَّذِينَ اهْتَدَوْا ) * و آنان كه راه يافته‌اند از اهل ايمان * ( زادَهُمْ ) * زياد ميگرداند ايشان را خداى يا قول پيغمبر يا قرائت قرآن * ( هُدىً ) * بصيرت و يقين كه مستلزم هدايتاند يا آنكه زياده ميگرداند استهزاى منافقان ايمان و علم ايشان را * ( وَآتاهُمْ تَقْواهُمْ ) * و ميدهد ايشان را پرهيزكارى يا توفيق ميدهد ايشان را در تقوى يا مبين ميسازد براى ايشان آنچه به آن پرهيز نمايند كه آن ترك رخص است و عمل بعزيمت .\r\n18 - * ( فَهَلْ يَنْظُرُونَ ) * پس انتظار نميكشند منافقان * ( إِلَّا السَّاعَةَ ) * مگر قيامت را * ( أَنْ تَأْتِيَهُمْ بَغْتَةً ) * كه بيايد بديشان ناگهان * ( فَقَدْ جاءَ ) * پس بتحقيق كه آمد يعنى ظاهر و نمايانشد * ( أَشْراطُها ) * علامات آن چون بعثت پيغمبر آخر الزمان و انشقاق قمر و غير آن از حدوث دخان و نزول كتاب آخرين كه قرآنست و در روايت آمده كه حضرت رسول صلى اللَّه عليه و آله و سلَّم اشاره به دو انگشت مبارك خود كرد و فرمود كه من و قيامت مانند اين دو انگشتيم كه متصلاند بهم و از كلبى منقول است كه علامات قيامت كثرت مالست و تجارت و شهادت زور و قطع ارحام و كثرت لئام و بر هر تقدير در آن وقت ايمان آوردن و اطاعت كردن فايده بايشان نرساند * ( فَأَنَّى لَهُمْ ) * پس از كجا باشد مر ايشان را * ( إِذا جاءَتْهُمْ ) * چون بيايد قيامت بديشان * ( ذِكْراهُمْ ) * پند گرفتن ايشان و توبه و انابه نمودن يعنى در وقت وقوع قيامت تذكر و اتعاظ بايشان فايده نرساند به جهت انقطاع تكليف در آن زمان پس چگونه ايشان را در آن ساعت فوز و نجات باشد ، و چون سعادت موحدان و شقاوت مشركان منافقان معلوم شد .\r\n19 - * ( فَاعْلَمْ ) * پس بدان يعنى ثابتقدم باش بر علم خود * ( أَنَّه لا إِله إِلَّا اللَّه ) * به آنكه نيست هيچ خداى كه مستحق پرستش باشد مگر خداى به حق و معبود مطلق ، و در بعضى تفاسير آورده‌اند كه چون عالمى را گويند كه * ( فَاعْلَمْ ) * مراد به آن اذكر خواهد بود يعنى ياد كن آنچه دانسته اى و مسلم در صحيح خود آورده كه حضرت رسالت پناه صلى اللَّه عليه و آله و سلَّم فرمود كه\r\nمن مات و هو يعلم ان لا إله الا اللَّه دخل الجنة\r\nهر كه بميرد و او عالم باشد بمضمون كلمهء طيبهء * ( لا إِله إِلَّا اللَّه ) * در بهشت\r\n","description":"","footnote":"","page_name":" 346 ","page_number":346},
  {"content":"\r\nداخل شود ، بعضى گفته‌اند كه فاعلم متعلق است بقوله إِذا جاءَتْهُمُ السَّاعَةُ يعنى چون قيامت قائم شود هيچ ملك را حكم نباشد نزد آن حال مگر خداى را كه متصف بصفت وحدت است و صفات جلال ، و بعضى بر آنند كه اين كلام اخبار است بموت آن حضرت و مراد آنست كه بدان اى محمّد كه زنده اى كه هرگز سمت موت نپذيرد خدائيست كه بصفت وحدت منعوتست و نزد برخى ديگر آنست كه رسول به جهت اذيت قوم تنگدل بود حق سبحانه باوامر فرمود كه اى محمّد بدانكه هيچكس نيست كه كاشف و اذيت و دافع هم و محنت باشد مگر خداى كه متصف بصفت وحدت است * ( وَاسْتَغْفِرْ ) * و طلب آمرزش كن * ( لِذَنْبِكَ ) * براى گناه خود با وجود كمال عصمت تو تا آن بسبب هضم نفس تو باشد و باعث تأسى امت به تو . و در تبيان آورده كه * ( اسْتَغْفِرْ ) * در اينمقام بمعنى ( استعصم ) است پس مراد آنست كه طلب عصمت كن تا خدا ترا از گناهان نگاهدارد ، و يا آنكه مراد به استغفار انقطاع پيغمبر باشد از ما سوى به حضرت احديت و ذنب بمعنى ترك اولى يعنى بالكليه متوجه درگاه ما شو و از غير ما انقطاع نماى و بافعال مندوبه بتلافى و تدارك ما فات آن اقدام فرماى * ( وَلِلْمُؤْمِنِينَ وَالْمُؤْمِناتِ ) * و استغفار نماى براى مردمان مؤمن و زنان مؤمنه تا حق سبحانه از سر خطاياى ايشان درگذرد و به آب مغفرت نامهء سياه اعمال ايشان را مغسول نمايد اين اكرامى است از خداى در شأن اين امت عالى نهمت چه حضرت منان سيد عالميان را به استغفار گناهان ايشان امر فرموده و از بعضى علماء منقول است كه حقتعالى پيغمبر خود را امر به استغفار امت كرده و خلاف امر الهى از آن حضرت متصور نيست پس طلب آمرزش امت كرده باشد و حق سبحانه از آن كريمتر است كه حبيب خود را فرمايد كه از من چيزى طلب نماى و چون بطلبد به او عطا نكند پس معلوم مىشود كه امت را دولت آمرزش متحقق است ، و در بعضى تفاسير مذكور است كه روى خطاب به پيغمبر است و مراد جميع مكلفان و فايده خطاب اينمعنى به پيغمبر اقتداى امتست به آن حضرت پس معنى آنست كه اى امت مرحومه بوسيلهء دلائل عقليه عالم شويد بتوحيد و استغفار نمائيد از براى خود و از براى جميع مؤمنين و مؤمنات و اينكه از حذيفه يمانى نقل كرده‌اند كه گفت من بغايت تيز زبان بودم صورت حال را به حضرت رسالت نقل كردم و گفتم ميترسم كه زبان من مرا بدوزخ برد حضرت فرمود كه\r\nفأين أنت من الاستغفار انى لاستغفر اللَّه فى كل يوم مائة مرة\r\nيعنى چرا از استغفار دوره افتاده اى من در هر روزى صد بار استغفار ميكنم ، و اين محمولست بر وجوهى كه مذكور شد و از اين قبيل است اينكه از امام ناطق جعفر صادق عليه السّلام منقولست كه پيغمبر از هيچ مجلسى برنميخاست مگر كه بيست و\r\n","description":"","footnote":"","page_name":" 347 ","page_number":347},
  {"content":"\r\nپنج بار استغفار ميفرمود ( 1 ) و در هر بامداد هفتاد بار استغفار و انابت ميفرمود به اين وجه كه\r\nاستغفر اللَّه ربى و أتوب اليه\r\nو مرويست از حضرت سيد انبياء عليه افضل التحية الثناء كه\r\nالاستغفار و قول لا إله الا اللَّه خير العبادة لانه قال اللَّه العزيز الحكيم فاعلم انه لا إله الا اللَّه و استغفر لذنبك و للمؤمنين و المؤمنات\r\nاستغفار كردن و بكلمهء طيبه لا إله الا اللَّه ترنم نمودن بهترين عبادات است زيرا كه حق سبحانه هر دو را در يك موضع جمع نموده و در اين آيه شريفه امر به آن فرموده ، و سكونى از امام جعفر صادق عليه السّلام نموده كه حضرت رسالت پناه صلى اللَّه عليه و آله و سلَّم فرموده كه\r\nخير الدعاء الاستغفار\r\nو نيز آن حضرت از حضرت رسالت صلى اللَّه عليه و آله و سلَّم روايت نموده كه\r\nان للقلوب صداء كصداء النحاس فاجلوها بالاستغفار\r\nدلها را زنگيست مانند زنگ مس پس آن را جلا دهيد به استغفار و نيز فرمود كه\r\nمن اكثر الاستغفار جعل اللَّه له من كل هم فرجا و من كل ضيق مخرجا و يرزقه من حيث لا يحتسب\r\nهر كه بسيار استغفار كند حق سبحانه او را از همهء غم فرج دهد و تنگناى و تنگدلى او را بگشايد و بخوشحالى بدل كند و روزى به او رساند از جايى كه اصلا گمان آن نداشته باشد و نيز از امام جعفر صادق عليه السّلام مرويست كه\r\nاذا اكثر العبد من الاستغفار رفعت صحيفته و هى يتلألأ\r\nهر گاه كه بنده استغفار بسيار كند فرشتگان نامهء اعمال او را بر آسمان برند در حالتى كه نور دهنده و درخشنده باشد ، و از امام على بن موسى الرضا عليه السّلام منقولست كه\r\nمثل الاستغفار مثل ورقة على شجره تحركت فتناثرت\r\nاستغفار مانند برگيست بر درخت كه متحرك شود و برگ از آن ريزان گردد يعنى هر گاه بندهء مؤمن به استغفار اشتغال نمايد گناهان او ريزان شود مانند برگ از درخت كه در حين جنبانيدن آن ريخته شود ، و بدانكه استغفارى كه مكفر سيئاتست و منتج مغفرت ، فرع ندامتست بر خطيات ماضى و عزم بر عدم عود در ازمنهء مستقبله و از اينجاست كه امام رضا عليه التحية و الثناء فرمود كه\r\nالمستغفر من ذنب و هو يفعله كالمستهزئ بربه\r\nيعنى كسى كه استغفار كننده باشد با وجود اشتغال آن بر گناه همچو كسى است كه بر آفريدگار خود استهزاء كند ، و بعد از امر\r\n\r\n","description":"","footnote":"\r\n( 1 ) در توجيه آيه كريمهء * ( وَاسْتَغْفِرْ لِذَنْبِكَ ) * بهترين وجهى كه گفته شده است آنست كه اين ، از باب ( حسنات الأبرار سيئات المقربين ) است و از ملاحظهء حالات پادشاهان نسبت بامراء و وزراء و مقربان درگاه خود و نسبت بافراد ملت و رعيت حقيقت اين مطلب روشن خواهد شد چه معلومست كه ملوك و پادشاهان توقع و انتظارى كه از مقربان و ملازمان دربار خود دارند از نظر خدمت و پاس حرمت دولت و سلطنت از سائر رعايا و افراد ملت ندارند زيرا كه آنان معرفتشان بپادشاه بيشتر و تقربشان به او فزونتر است و بدين مناسبت مؤاخذهء پادشاهان نيز از آنان شديدتر است بطورى كه اگر كوچكترين تقصيرى از آنان پديد آيد يا ترك اولى و احسنى بر ايشان رخ دهد مورد مؤاخذه و عقوبت شديدى قرار ميگيرند در صورتى كه اگر همان تقصير كوچك يا ترك اولى از يك فرد عادى ظاهر گردد يا اصلا جرم و گناه شناخته نميشود و يا به هيچ وجه او را مؤاخذه و عقوبت ننمايند و همچنين حال مقربان دربار و سائر رعايا نيز متفاوتست زيرا كه بسا از قصورها يا ترك اولىها كه اصلا مورد توجه و التفات رعايا نيست در نظر مقربان گناه بزرگ و جرم عظيم بشمار ميآيد و خود اعتراف بتقصير و گناه نموده و از پادشاه طلب عفو و گذشت ميكنند .\r\n","page_name":" 348 ","page_number":348},
  {"content":"\r\nبه استغفار تحريص بندگان مينمايد بر طاعت و ترك معصيت بر اينوجه كه * ( وَاللَّه يَعْلَمُ ) * و خداى ميداند * ( مُتَقَلَّبَكُمْ ) * جاى انصراف و گرديدن شما را در دنيا بسبب معايش و مستاجر * ( وَمَثْواكُمْ ) * و آرامگاه شما را در عقبى از بهشت و دوزخ پس از خداى كه عالمست باحوال دنيوى و مرجع اخروى شما بترسيد و از گناهان گذشته استغفار نموده از براى معاد خود معد و مهيا باشيد ، و از عكرمه منقولست كه كه معنى آيه آنست كه خداى ميداند كه منقلب شما را در اصلاب آباء و ارحام امهات و مثواى شما را در قبور ، و نزد بعضى ديگر معنى آنست كه خداى عالم است به متقلب شما در روز و مضجع شما در شب و باى تقدير مراد آنست كه خداى بر احوال شما عالمست و هيچ چيزى از آن بر او پوشيده نيست پس سزاوار آنست كه از او بترسيد و استرحام و استغفار نمائيد ،\r\nآنكه اظهار تشوق مؤمنان مىكند بر جهاد و بيان نگارت و كرامت اهل نفاق بر آن و ميگويد كه .\r\n20 - * ( وَيَقُولُ الَّذِينَ آمَنُوا ) * و ميگويند آنان كه ايمان آورده‌اند از روى حرص بر جهاد كه * ( لَوْ لا نُزِّلَتْ سُورَةٌ ) * چرا فرو فرستاده نمىشود سوره اى در باب قتال و جهاد با كفار و اهل عناد * ( فَإِذا أُنْزِلَتْ ) * پس چون فرو فرستاده شود * ( سُورَةٌ مُحْكَمَةٌ ) * سوره اى از قرآن كه محكم و متين باشد و متشابه و متأول نباشد يعنى صريحا دلالت كند بر جهاد و اصلا محتمل غير آن نباشد . و بعضى گويند محكميت آن باعتبار عدم نسخ آنست تا روز قيامت يعنى چون سوره اى فرود آيد كه هرگز قلم نسخ بر مضمون آن كشيده نشود * ( وَذُكِرَ فِيهَا الْقِتالُ ) * و ياد كرده شود در آن امر بمقاتله و مجاهده * ( رَأَيْتَ الَّذِينَ ) * بينى تو آنان را كه * ( فِي قُلُوبِهِمْ ) * در دلهاى ايشان است * ( مَرَضٌ ) * بيمارى شك و نفاق و يا سستى در كار دين * ( يَنْظُرُونَ إِلَيْكَ ) * مينگرند بسوى تو * ( نَظَرَ الْمَغْشِيِّ عَلَيْه ) * مانند نگاه كردن كسى كه فرو آمده باشد بر او بيهوشى * ( مِنَ الْمَوْتِ ) * از غم و اندوه مرگ يعنى به جهت جبانت و مخافت پريشان و غمگين شوند و مبهوت و متحير گردند همچه نظر كردن كسى كه در سكرات موت و غرقاب فوت گرفتار باشد ، قتاده گفته كه هيچ چيز بر منافقان سختتر از اين نبود كه مأمور شدند بجهاد * ( فَأَوْلى لَهُمْ ) * پس عذاب و عقاب مر ايشان راست ، و اين بر وزن افعلست مشتق از ولى بمعنى قريب و يا از فعلى مشتق ازال يعنى مكاره و عقوبات اقربست بايشان يا مآل كار ايشان راجع است به آن ، و ميتواند بود كه اولى بمعنى احرى باشد و بنا بر اين قوله :\r\n21 - * ( طاعَةٌ وَقَوْلٌ مَعْرُوفٌ ) * خبر آن باشد يعنى سزاوارتر است مر ايشان را فرمان بردارى در امر جهاد و سخن نيكو مثل قول * ( سَمِعْنا وَأَطَعْنا ) * از اظهار جزع و كراهت و قول ما ذا قالَ آنِفاً و بنا بر تفسير اول فَأَوْلى لَهُمْ مبتدا و خبر است و * ( طاعَةٌ وَقَوْلٌ مَعْرُوفٌ ) * كلام مستأنف بر حذف\r\n","description":"","footnote":"","page_name":" 349 ","page_number":349},
  {"content":"\r\nمبتداء يعنى كارهايى كه در خور ايشانست فرمان برداريست و سخن نيكو نه اظهار كراهت و جبانت و يا بر حذف خبر يعنى طاعت و قول معروف بهتر است مر ايشان را از جزع كردن نزد نزول آيه جهاد ، و بعضى گفته‌اند كه تقدير كلام اينست كه قولوا أمرنا طاعة و قول معروف يعنى بگوئيد كه كار فرمانبرداريست و سخن نيكو كه دلالت بر رضا كند و گويند كه اينكلام حكايتست از مقول قول ايشان و تقدير اينكه انهم يقولون امرنا طاعة يعنى منافقان ميگويند كه كار ما اطاعت است و قول معروف ، و مؤيد قول اخير است اينكه * ( فَإِذا عَزَمَ الأَمْرُ ) * پس چون جزم شد امر قتال و لازم گشت حكم جهاد يعنى مآل كار آن بجايى رسيد كه بر آن عزم جزم كنند * ( فَلَوْ صَدَقُوا اللَّه ) * پس اين هنگام اگر راست گفتندى با خداى آنچه اظهار آن ميكردند از امتثال امر الهى در باب جهاد و اظهار تشويق بر قتال * ( لَكانَ ) * هر آينه بودي * ( خَيْراً لَهُمْ ) * بهتر مر ايشان را در دين و دنيا از نفاق ايشان ، اسناد عزم بامر بر سبيل مجاز است و جواب * ( فَإِذا ) * محذوف و اقامت * ( لَكانَ خَيْراً لَهُمْ ) * در مقام آن و تقدير اينكه فاذا عزم الاصحاب الامر نكلوا و كذبوا فيما و عدوا يعنى چون عازم شدند كسانى كه مأمورند بامر قتال از اهل ايمان منافقان از قول خود برگشتند و وعده اى كه ميدادند در اقدام بجهاد شكستند و با زنان در خانه خود نشستند ، پس بر سبيل التفات از غيبت بخطاب ميفرمايد كه :\r\n22 - * ( فَهَلْ عَسَيْتُمْ ) * پس آيا متوقع است از شما اى اهل نفاق * ( إِنْ تَوَلَّيْتُمْ ) * كه اگر متولى امور مردمان شويد و حاكم ايشان گرديد * ( أَنْ تُفْسِدُوا ) * آنكه افساد كنيد و تباهى جوييد * ( فِي الأَرْضِ ) * در زمين بسبب اخذ رشى و سفك دماء و غير آن * ( وَتُقَطِّعُوا أَرْحامَكُمْ ) * و ببريد از خويشان ، استفهام از براى تقرير است يعنى البته از شما ميآيد كه چون منصب امارت و حكومت يابيد بسبب تكبر و تعظيم كثرت جاه و منال در زمين فساد كنيد و قطع ارحام نمائيد هم چنان كه در زمان جاهليت ميكرديد ، و نزد بعضي معنى آنست كه از شما غريب و بعيد نيست اگر از دين اسلام برگرديد و طريقهء زمان جاهليت را پيش گيريد كه آن افساد است و ريختن خون ناحق و قطع رحم و غارت اهل اسلام ، و بدانكه چون علم حق سبحانه بر احوال ماضى و مستقبل جميع بندگان نافى توقع است پس مراد از اين كلام آنست كه منافقان به جهت ضعف اسلام و رخاوت عقد ايمان و حرص ايشان بر حيازت حطام اينجهان بر وجهىاند كه اگر كسى معرفت بر حال ايشان پيدا كند از ايشان توقع اين نوع افعال داشته باشد و به اين كلام ايشان را مخاطب سازد .\r\n23 - * ( أُولئِكَ ) * آن گروه مفسد و ياغى * ( الَّذِينَ لَعَنَهُمُ اللَّه ) * آن كسانىاند كه رانده است و دور كرده ايشان را خداى از رحمت خود * ( فَأَصَمَّهُمْ ) * پس كر گردانيد ايشان را * ( وَأَعْمى\r\n","description":"","footnote":"","page_name":" 350 ","page_number":350},
  {"content":"\r\n* ( أَبْصارَهُمْ ) * و كور ساخته ديده هاى ايشان را از روى تخليه و خذلان يعنى ايشان را به جهت فرط عناد و انكار به حال خود واگذاشته و نظر الطاف از ايشان بازگرفته و ايشان بسبب آن از استماع كلام حق اعراض نمودند و ديدن طريق اهتدا را از نظر اعتبار انداخته پس نه سخن حق را اصغاء مينمايند و نه راه حق را منظور نظر ميدارند ، و بعضى گويند معنى آنست كه خداى تعالى ايشان را در آخرت راه بهشت نخواهد نمود و بمنزلهء كسى خواهند بود كه در دنيا كر و كور بوده باشند و اصلا او را به راه راست نتوان داشت ، و ذكر صمم بر سبيل اطلاق و ذكر عمى بر طريق تقييد به جهت آنست كه اطلاق صمم بر غير اذن نميكنند بخلاف عمى كه اطلاق آن بر بصر و قلب هر دو ميكنند و اين هر دو مستعارند از براى فرط ضلالت و غوايت ايشان بر سبيل تأكيد و مبالغه .\r\n24 - * ( أَ فَلا يَتَدَبَّرُونَ الْقُرْآنَ ) * آيا چرا تفكر نميكنند در قرآن و مواعظ و زواجر آن را بسمع قبول اصغا ، نميكنند و بديدهء اعتبار نظر نمينمايند تا بطريق اهتدا معرفت پيدا كرده از باديه ضلالت و فساد برهند ، آيه دالست بر بطلان قول كسى كه تجويز تفسير آيات ظاهره نميكند مگر بحديث پيغمبر صلى اللَّه عليه و آله و سلَّم * ( أَمْ عَلى قُلُوبٍ ) * نه آنست كه ايشان در احكام قرآن تدبر نمايند بلكه بر دلهاى ايشانست * ( أَقْفالُها ) * قفلهاى آنكه ختم و طبع است و بسبب اين ذكر و موعظت به آنها نميرسد تا متذكر و متعظ شوند و در اهتدا ايشان را فتح الباب حاصل شود و ابواب فوز و نجات بر ايشان گشوده گردد ، و معنى طبع و ختم در سورة البقرة مفصلا دانسته شد ، و تنكير قلوب يا به جهت آنست كه مراد قلوب بعضى از ايشانست و يا آنكه مراد قلوب ايشانست و هر كه مثل ايشان باشد و يا به جهت اشعار بر آنكه قلوب ايشان بواسطه ابهام امر آن در قساوت و فرط جهالت و نكارت بر وجهى رسيده كه گوئيا مبهم و منكور است اضافهء اقفال به آن به جهت دلالت است بر آنكه افعالى كه مناسب قلوب است و مختص به آن مجانس افعال معهود نيست چه مراد به آن اقفال كفر است كه مستقفل است و اصلا راه انفتاح ندارد ، و در بعضى تفاسير آورده‌اند كه يهود نعت حضرت رسالت صلى اللَّه عليه و آله و سلَّم در توراة خوانده بودند و صحت نبوت آن حضرت دانسته و قبل از بعثت صفت آن حضرت صلى اللَّه عليه و آله و سلَّم بسيار ميگفتند و از ظهور او خبر ميدادند و چون آن حضرت مبعوث گشت و بمدينه تشريف آورد ايشان از وى برگشتند و منكر صفات او شدند حق سبحانه آيه فرستاد كه :\r\n25 - * ( إِنَّ الَّذِينَ ارْتَدُّوا ) * بدرستي كه آنان كه برگشتند * ( عَلى أَدْبارِهِمْ ) * بر پشتهاى خود يعنى كافر شدند و از صفات و نعوت پيغمبر كه مردمان را به آن اخبار مينمودند روى برگردانيدند * ( مِنْ بَعْدِ ما تَبَيَّنَ ) * از پس آنكه روشن شده بود * ( لَهُمُ الْهُدَى ) * مر ايشان را هدايتى از نبوت آن حضرت كه آن صفات او است و دلايل واضحه و معجزات لايحه كه دلالت صريح دارند بر نبوت او * ( الشَّيْطانُ ) *\r\n","description":"","footnote":"","page_name":" 351 ","page_number":351},
  {"content":"\r\nديو سركش * ( سَوَّلَ لَهُمْ ) * بياراست براى ايشان و در نظر ايشان نيكو و آسان گردانيد طريق انكار و عناد و خطايا را و يا ايشان را بسؤال و امنيه باطله راهنمونى كرد * ( وَأَمْلى لَهُمْ ) * و دراز گردانيد امل ايشان را ، يا در وهم ايشان انداخت طول عمر را ، يا امنيت و آرزوى باطل از انواع مكاره ، يا خداى مهلت داد ايشان را و تعجيل نفرمود بعقوبت ايشان تا در گناه بيافزودند ، و از ابن عباس و سدى و ضحاك منقولست كه آيه در شأن منافقان است كه در اول اظهار اسلام كردند و در آخر اظهار كفر نمودند و طريق ارتداد اختيار كردند ، و آيه دلالت نميكند بر آنكه گاه باشد كه مؤمن كافر شود با وجود اتصاف او بصفت ايمان زيرا كه دور نيست كه مراد كسانى باشند كه در باطن خود از ايمان رجوع كنند بعد از آنكه اظهار ايمان كرده باشند و حجت برهان بر صحت ايمان نزد ايشان قايم شده .\r\n26 - * ( ذلِكَ ) * اين تسويل و امهال * ( بِأَنَّهُمْ ) * بسبب آنست كه يهودان يا منافقان * ( قالُوا لِلَّذِينَ كَرِهُوا ) * گفتند مر آنان را كه كراهت داشتند * ( ما نَزَّلَ اللَّه ) * از آنچه فرو فرستاده است خداى از قرآن و احكام قرآن از اسلام يعنى يهودان با اهل كفر گفتند ، يا مشركان بجماعتى ديگر از اهل شرك گفتند ، و از حضرت امام محمّد باقر عليه السّلام منقولست كه\r\nهم بنو امية كرهوا ولايت على عليه السّلام\r\nايشان بنو - اميه بودند كه كراهت داشتند از آياتى كه در شأن ولايت امير المؤمنين عليه السّلام نازل ميشد و بر هر تقدير آنكه ايشان بپنهانى با يكديگر ميگفتند كه * ( سَنُطِيعُكُمْ ) * زود باشد كه فرمان بريم شما را * ( فِي بَعْضِ الأَمْرِ ) * در برخى از كارها كه آن مددكارى ما است شما را در محاربهء با پيغمبر و بر تظافر بر عداوت او يا در معاونت بر عداوت و محاربهء اهل البيت * ( وَاللَّه يَعْلَمُ ) * و خداى ميداند * ( إِسْرارَهُمْ ) * پنهانى ايشان را و آن را بر ايشان افشا و اظهار مىكند و مخذول و منكوب ميسازد .\r\n27 - * ( فَكَيْفَ ) * پس چگونه باشد حال ايشان يا چه حيله داشته باشند * ( إِذا تَوَفَّتْهُمُ الْمَلائِكَةُ ) * در وقتى كه متوفى سازند ايشان را فرشتگان يعنى قبض ارواح ايشان كنند * ( يَضْرِبُونَ وُجُوهَهُمْ ) * زنند بر رويهاى ايشان مقامع آتشين به جهت آنكه از حق گرديده باشند * ( وَأَدْبارَهُمْ ) * و بر پشتهاى ايشان زيرا كه پشت بر اهل حق كرده‌اند ( 1 ) ، و از ابن عباس منقولست كه هيچكس بر معصيتى نميرد مگر كه ملائكه مقامع را بر روى و پشت ايشان زنند پس سبب ضرب را بيان مىكند بر اينوجه كه :\r\n\r\n","description":"","footnote":"\r\n( 1 ) در آيات عديده قرآن تعبير شده از اماته به توفى و توفى در لغت تمام ستاندن و گرفتن است و در اينجا مراد گرفتن تمام نيروى زندگى و حياتست از سرتاسر بدن و مراد از * ( الْمَلائِكَةُ ) * ملك الموت و اعوان ويند كه بدستور حق تعالى ارواح انسانى را قبض ميكنند و بايد دانست كه كيفيت توفّي ملائكه و گرفتن آنان ارواح مردمان را نسبت باختلاف مردم در كفر و اسلام و سعادت و شقاوت مختلفست اين آيه شريفه و هم بدين مضمون در سوره انفال آيه 52 درباره گروهى از اشقياء و كفار است كه فرشتگان در وقت توفى اينان با گرزهاى آتشين بر رويها و پشتهاى ايشان ميزنند\r\n","page_name":" 352 ","page_number":352},
  {"content":"\r\n28 - * ( ذلِكَ ) * اين قبض ارواح ايشان بدين صفت * ( بِأَنَّهُمُ ) * بسبب آنست كه ايشان * ( اتَّبَعُوا ) * متابعت كردند * ( ما أَسْخَطَ اللَّه ) * آن چيزى را كه بغضب آورد خداى را يعنى موجب غضب و عقوبت وى شد چون كتمان نعوت پيغمبر و معاونت منافقان و مشركان * ( وَكَرِهُوا ) * و بسبب آنكه كراهت داشتند و نخواستند * ( رِضْوانَه ) * خوشنودى خداى را يعنى عملى را كه سبب رضاى وى باشد چون اظهار صفات حضرت رسالت و اقرار كردن به دو و فرمانبردارى او يا محبت اهل البيت عليهم السّلام * ( فَأَحْبَطَ ) * پس باطل كرد خداى * ( أَعْمالَهُمْ ) * عملهاى ايشان را از صلات و صدقه و غير آن زيرا كه قبول اعمال و ترتب ثواب بر آن فرع ايمانست و آن از ايشان مسلوب است .\r\n29 - * ( أَمْ حَسِبَ الَّذِينَ ) * نه آن چنانست كه خداى كاشف اسرار منافقان نباشد بلكه پنداشتند آنان كه * ( فِي قُلُوبِهِمْ مَرَضٌ ) * در دلهاى ايشان بيمارى نفاقست * ( أَنْ لَنْ يُخْرِجَ اللَّه ) * آنكه هرگز بيرون نيارد يعنى ظاهر نگرداند خداى * ( أَضْغانَهُمْ ) * كينهاى ايشان را كه نسبت به پيغمبر و اهل ايمان دارند و آن را بر ايشان مطلع نگرداند .\r\n30 -\r\n* ( وَلَوْ نَشاءُ ) * و اگر خواهيم * ( لأَرَيْناكَهُمْ ) * هر آينه بنمائيم به تو ايشان را يعنى علامات و نشانها پيدا كنيم بر ايشان * ( فَلَعَرَفْتَهُمْ ) * پس هر آينه بشناسى ايشان را * ( بِسِيماهُمْ ) * بعلامتى كه از ايشان مرئى شود * ( وَلَتَعْرِفَنَّهُمْ ) * و البته بشناسي ايشان را * ( فِي لَحْنِ الْقَوْلِ ) * در گردانيدن سخن از صواب كه آن تعريض است و توريه ، ابو سعيد خدرى گفته كه لحن القول بغضهم على بن ابى طالب عليه السّلام خطاى گفتار كه مظهر نفاق منافقانست اظهار بغض و عداوت ايشانست نسبت به حضرت امير المؤمنين عليه السّلام و نيز از او منقولست كه ( كنا نعرف المنافقين على عهد رسول اللَّه ببغضهم على بن ابى طالب ) منافقان را ميشناختيم بدشمنى كردن ايشان بعلى بن ابى طالب و مثل اين روايت از جابر بن عبد اللَّه انصارى مرويست و از عبادة بن صامت روايت است كه ( كنا نبلو اولادنا بحب على بن ابى طالب فاذا رأينا أحدهم لا يحبه علمنا أنه لغير رشدة ) ما مىآزموديم فرزندان خود را بدوستى على ابن ابى طالب عليه السّلام و چون ميديديم كه يكى از ايشان دوستى نميكند به او ميدانستيم كه او بر غير راه راست است يعنى حلال زاده نيست و مصدق قول مذكور است اينكه حضرت رسالت صلى اللَّه عليه و آله و سلَّم فرمود كه\r\nيا على ما يحبك إلا مؤمن تقى و ما يبغضك إلا منافق شقى\r\nيا على دوست ندارد ترا الا مؤمن پرهيزكار و دشمنى نكند به تو مگر منافق بدبخت تبه روزگار و از بعضى از مفسران مرويست كه مراد بلحن قول لهجه اى بود كه منافقان بآنسخن گفتندى و اهل ايمان ايشان را به آن شناختندى ، و از انس روايتست كه در بعضى از غزوات نه كس از منافقان شبى در خواب رفتند بامداد كه بر خاستند بر پيشانى هر يك نوشته بود كه هذا منافق و به اين سيما و علامت ايشان را بشناختند ، و نيز\r\n","description":"","footnote":"","page_name":" 353 ","page_number":353},
  {"content":"\r\nدر كشاف از انس نقل مىكند كه بعد از نزول اين آيه هيچ منافقى نبود الا كه پيغمبر صلى اللَّه عليه و آله و سلَّم او را بسيما و لحن قول بشناختى * ( وَاللَّه يَعْلَمُ ) * و خدا ميداند * ( أَعْمالَكُمْ ) * كردارهاى ظاهر و باطن شما را و همه را فراخور خود جزاء و سزا خواهد داد .\r\n31 - * ( وَلَنَبْلُوَنَّكُمْ ) * و هر آينه ميآزمايد يعنى معامله آزمايندگان مىكند با شما در امر جهاد و ساير تكاليف شاقه * ( حَتَّى نَعْلَمَ الْمُجاهِدِينَ مِنْكُمْ ) * تا بداند جهادكنندگان را از شما * ( وَالصَّابِرِينَ ) * و صبر كنندگان را بر مشقت جهاد يعنى تا مميز سازد مجاهدان و صابران را از غير ايشان يا آنكه تا علم او تعلق گيرد بجهاد و صبر شما كه از قوه بفعل آمده باشد زيرا كه عرض فعل جهاد است و صبر كردن بر آن تا بر وفق آن ثواب دهد يا آنكه تا ظاهر سازد بر خلقان كه مجاهدان و صابران كدامند و نزد بعضى * ( نَعْلَمَ الْمُجاهِدِينَ ) * به اين معنى است كه يعلم اولياؤنا المجاهدين يعنى تا بدانند دوستان ما مجاهدان را و بنا بر اين اضافه علم به خود به جهت تعظيم و تشريف اولياء باشد * ( وَنَبْلُوَا ) * و تا بيازمايد * ( أَخْبارَكُمْ ) * خبرهاى شما را يعنى تا معاملهء آزمايندگان كند با شما در آن چيزهايى كه به آن خبر ميدهيد و از آن حكايت ميكنيد از اعمال حسنه و قبيحه شما يا چيزهايى را كه از شما صادر مىشود در باب ايمان آوردن و دوستى كردن با مؤمنان يعنى تا صدق و كذب اينهمه آشكار شود ، و حفص در اين افعال ثلاثه بنون ميخواند كه صيغه متكلم است يعنى ما ميآزمائيم ايشان را تا بدانيم مجاهدان و صابران را و بيازمائيم خبرهاى ايشان را و قرائت اول مرويست از امام محمّد باقر عليه السّلام ابراهيم اشعث گفت كه هر گاه كه فضيل عياض اين آيه خواندى بگريستى و گفتى\r\nاللهم لا تبلنا فانك ان بلوتنا فضحنا و هتكت أستارنا و عذبنا\r\nخداوندا ما را ابتلا مكن كه اگر ما را بابتلا مبتلا گردانى پرده ما دريده شود و رسوا گرديم و بچنگال عذاب و نكال تو گرفتار شويم .\r\n32 - * ( إِنَّ الَّذِينَ كَفَرُوا ) * بدرستى كه آنان كه نگرويدند * ( وَصَدُّوا ) * و بازداشتند قوم خود را بقهر يا باغواء * ( عَنْ سَبِيلِ اللَّه ) * از راه خدا كه دين اسلام است * ( وَشَاقُّوا الرَّسُولَ ) * و مخالفت كردند و معانده نمودند با رسول خداى * ( مِنْ بَعْدِ ما تَبَيَّنَ لَهُمُ ) * از پس آنكه روشن گشته بود و ظاهر شده مر ايشان را * ( الْهُدى ) * راه راست يعنى طريق اسلام كه در تورات خوانده بودند و از معجزات بينه و آيات ظاهره آن را دانسته ، مراد نضير و قريظه‌اند يعنى مطعمان روز بدراند و رؤساى قريش * ( لَنْ يَضُرُّوا اللَّه ) * هرگز ضرر نتواند رسانيد خداى را * ( شَيْئاً ) * چيزى يعنى كفر و صد ايشان ضررى به خدا نخواهد رسانيد بلكه شر آن بديشان راجع خواهد شد و ميتواند بود كه مراد لن يضروا رسول اللَّه باشد و حينئذ حذف مضاف به جهت تعظيم پيغمبر است و تفظيع مخالفت\r\n","description":"","footnote":"","page_name":" 354 ","page_number":354},
  {"content":"\r\nنمودن به او * ( وَسَيُحْبِطُ أَعْمالَهُمْ ) * و زود باشد كه باطل گرداند خداى كردارهاى ايشان را يعنى ايشان را بر عبادت مثاب نگرداند به جهت ترك ايمان و يا مكايد ايشان را در باب مشاقت و مخالفت مندفع سازد و ايشان را بمقاصد و اغراض خود نرساند ، بلكه ثمرهء جهل و مكرى كه در اين باب كنند قتل باشد و جلاى اوطان آيه دالست بر آنكه طريق هدايت بر كفار متبين است و عدم قبول آن به جهت محض عناد است و طغيان .\r\n33 - * ( يا أَيُّهَا الَّذِينَ آمَنُوا ) * اى آن كسانى كه ايمان آورده‌ايد * ( أَطِيعُوا اللَّه ) * فرمانبريد خداى را در آنچه بشما امر مينمايد و نهى كند * ( وَأَطِيعُوا الرَّسُولَ ) * و اطاعت نمائيد رسول او را در آنچه فرمايد چه امر و نهى او موافق و مطابق ارادهء او سبحانه است * ( وَلا تُبْطِلُوا أَعْمالَكُمْ ) * و باطل مسازيد عملهاى خود را بسبب ريا و سمعه و يا عجب و نخوت يا به من و اذى در صدقه نه آنكه مراد احباط طاعات باشد بكبائر هم چنان كه مذهب اهل احباط است ( 1 ) .\r\n34 - * ( إِنَّ الَّذِينَ كَفَرُوا ) * بدرستى كه آنان كه كافر شدند * ( وَصَدُّوا ) * و باز داشتند مردمان را * ( عَنْ سَبِيلِ اللَّه ) * از راه خدا كه آن سلوك است در طريق اسلام * ( ثُمَّ ماتُوا ) * پس بمردند يعنى كشته گشتند در روز بدر * ( وَهُمْ كُفَّارٌ ) * و حال آنكه ناگرويدگان بودند * ( فَلَنْ يَغْفِرَ اللَّه لَهُمْ ) * پس هرگز خداى نيامرزد ايشان را ، و بدانكه آيه بر تقدير صحت آنكه در باب اصحاب قليب باشد موجب خصوص حكم نميشود چنان كه در علم اصول مقرر است پس آيه شامل جميع كفره باشد كه بر صفت كفر بميرند ، و قليب چاهيست در بدر كه قتلاى كفار را در آن ميانداختند ، آن گه ترغيب اهل ايمان مىكند بر قتال و تشجيع ايشان مينمايد بر جهاد و ميگويد كه :\r\n35 - * ( فَلا تَهِنُوا ) * پس سست مشويد اى مؤمنان در كارزار نمودن با كافران * ( وَتَدْعُوا ) * و مخوانيد ايشان را * ( إِلَى السَّلْمِ ) * به صلح و آشتى چه طلب صلح مستلزم ضعف و عجز شما است * ( وَأَنْتُمُ الأَعْلَوْنَ ) * و حال آنكه شما برتر و غالبتريد و زبردست همه ايشان ، و ميتواند بود كه اين كلام مستأنف باشد كه حق سبحانه مؤمنانرا به آن اخبار نموده باشد و وعده داده يعنى شما غالب و قاهريد\r\n\r\n","description":"","footnote":"\r\n( 1 ) مقصود آنست كه مراد از ابطال عمل در اينجا * ( وَلا تُبْطِلُوا أَعْمالَكُمْ ) * اينست كه بوسيلهء ريا و سمعه و عجب و من و اذى در صدقه و امثال ذلك اخلالى باركان عمل و شرايط صحت آن وارد نسازيد و كارى نكنيد كه اعمال شما را تباه و باطل گرداند و اين غير از احباطيست كه مورد بحث و اختلاف است چه آن عبارتست از آنكه معصيتى موجب از بين رفتن طاعت سابق گردد و پوشيده نماند كه در اينجا باز هم احساسات دانشمند معاصر بهيجان آمده و حملهء بعلامه مجلسى و عالم جليل سيد جزائرى نموده و همان سخنانى كه در مواضع عديده اين كتاب در ردّ علامه مجلسى نگاشته است در اينجا نيز فرموده و ما راجع بدين مطلب آنچه را كه وظيفهء خود ميدانستيم نوشتيم و اكنون تكرار آن لزومى ندارد .\r\n","page_name":" 355 ","page_number":355},
  {"content":"\r\nبر كفار * ( وَاللَّه مَعَكُمْ ) * و خداى با شما است بر نصرت و يارى دادن بر دشمنان * ( وَلَنْ يَتِرَكُمْ ) * و هرگز ناقص نكند خداى و بريده نگرداند شما را * ( أَعْمالَكُمْ ) * از ثواب كردارهاى شما چه او سبحانه ثواب را زياده بر قدر اعمال ميدهد كقوله تعالى مَنْ جاءَ بِالْحَسَنَةِ فَلَه عَشْرُ أَمْثالِها پس چگونه ثواب اعمال شما را ناقص و منقطع گرداند آنكه به جهت تحريص بر عبادت و طلب آخرت تحقير دنيا مىكند و ميگويد كه :\r\n36 - * ( إِنَّمَا الْحَياةُ الدُّنْيا ) * جز اين نيست كه زندگانى دنيا * ( لَعِبٌ ) * بازيست ناپايدار * ( وَلَهْوٌ ) * و مشغولى بىاعتبار و از غايت جهل است اختيار فانى بر باقى * ( وَإِنْ تُؤْمِنُوا ) * و اگر ايمان آوريد به خدا و رسول * ( وَتَتَّقُوا ) * و بپرهيزيد از معصيت و ساير امور نامقبول * ( يُؤْتِكُمْ أُجُورَكُمْ ) * بدهد مزدهاى ايمان و تقوى و ساير اعمال حسنهء شما را در آخرت بر وجه اكمل * ( وَلا يَسْئَلْكُمْ ) * و نميخواهد خداى بر مزدادن شما * ( أَمْوالَكُمْ ) * مالهاى شما را يا نميخواهد رسول خداى بر اداى رسالت اموال شما را ، و بعضى گويند كه مراد آنست كه نميخواهد خداى از شما همه اموال شما را بلكه بانفاق اندكى از آن راضى گشته كه آن عشر است و نيم عشر و ربع عشر ، مؤيد قول اخير است اينكه :\r\n37 - * ( إِنْ يَسْئَلْكُمُوها ) * اگر بخواهد از شما همه مالهاى شما را * ( فَيُحْفِكُمْ ) * پس مبالغه و الحاح نمايد در طلب همهء آن * ( تَبْخَلُوا ) * بخيلى كنيد به آن و آن را بخوشدلى و طيب نفس ندهيد * ( وَيُخْرِجْ ) * و ظاهر گرداند خداى به آن خواستن * ( أَضْغانَكُمْ ) * كينهاى شما را يعنى بسبب اين خواستن كراهت و مقت به خدا و رسول پيدا كنيد ، اسناد اخراج اضغان به خدا به جهت صدور سبب آنست از خدا كه آن طلب اموالست بر سبيل الحاح ، و ميتواند بود كه ضمير راجع به بخل باشد يعنى بخل شما ظاهر گرداند كينه و كدورت و بغض و عداوت شما را نسبت به خدا و رسول صلى اللَّه عليه و آله و سلَّم و بنا بر اين اسناد بر سبيل حقيقت باشد .\r\n38 - * ( ها ) * آگاه باشيد اى گروه مخاطبان كه * ( أَنْتُمْ هؤُلاءِ ) * شما آن كسانى هستيد كه * ( تُدْعَوْنَ ) * خوانده شده‌ايد * ( لِتُنْفِقُوا ) * براى آنكه نفقه كنيد * ( فِي سَبِيلِ اللَّه ) * در راه خدا يعنى مأمور گشته‌ايد به اينكه زكات مال بدهيد يا آنكه مال خود را در اسباب جهاد صرف نمائيد * ( فَمِنْكُمْ ) * پس بعضى از شما * ( مَنْ يَبْخَلُ ) * كسيست كه بخيلى مىكند بزكوة يا در نفقهء جهاد * ( وَمَنْ يَبْخَلْ ) * و هر كه بخيلى كند * ( فَإِنَّما يَبْخَلُ ) * پس جز اين نيست كه بخيلى مىكند * ( عَنْ نَفْسِه ) * از نفس خود يعنى نفع انفاق را از خود منع مىكند زيرا كه خود را از مثوبت عظيمه محروم ميسازد و بعقوبت دائمه گرفتار مىكند ، آيه دالست بر آنكه غنى معطى احوج است به خدا در بخل از\r\n","description":"","footnote":"","page_name":" 356 ","page_number":356},
  {"content":"\r\nفقير معطى و تعدى بخل به * ( عَنْ ) * به جهت آنست كه متضمن معنى امساك است ، و بعضى گفته‌اند كه معنى آيه آن است كه بخل بخيل از جانب نفس او است يعنى نفس اماره او مانع اعطاى او مىشود پس داعى بخيل نفس او باشد نه غير آن * ( وَاللَّه الْغَنِيُّ ) * و خداى بىنياز است از صدقات و نفقات واجبه و مندوبهء شما * ( وَأَنْتُمُ الْفُقَراءُ ) * و شما محتاجانيد به آنچه نزديك او است از غفران معصيت و اعطاى نعم عظيمه و فوايد جسيمه و درجات عاليه و مراتب عاليه پس چرا انفاق نميكنيد تا در مقابل آن ثواب جزيل بيابيد چه مضمون كريمه مَنْ جاءَ بِالْحَسَنَةِ فَلَه عَشْرُ أَمْثالِها يكى را ده عطا ميفرمايد بلكه بفضل و مكرمت خود زياده از آن تفضل مينمايد چنان كه در آيه كريمهء مَثَلُ الَّذِينَ يُنْفِقُونَ أَمْوالَهُمْ فِي سَبِيلِ اللَّه كَمَثَلِ حَبَّةٍ أَنْبَتَتْ سَبْعَ سَنابِلَ فِي كُلِّ سُنْبُلَةٍ مِائَةُ حَبَّةٍ شاهد اينست حاصل آيه آنست كه امر بانفاق نه به جهت احتياج او سبحانه است به آن بلكه به جهت انتفاع شما است از آن * ( وَإِنْ تَتَوَلَّوْا ) * و اين عطف است بر * ( إِنْ تُؤْمِنُوا ) * يعنى اگر روى بگردانيد از آنچه به آن مأمور شده‌ايد از ايمان و انفاق و ساير احكام * ( يَسْتَبْدِلْ قَوْماً غَيْرَكُمْ ) * بدل كند خداى گروه ديگر را كه غير از شما باشند يعني شما را معدوم كند و جماعتى ديگر را بعوض شما موجود سازد * ( ثُمَّ لا يَكُونُوا ) * پس نباشند آن جماعت * ( أَمْثالَكُمْ ) * مانند شما بلكه اطوع از شما باشند در امتثال امور مذكوره و آنها ملائكه‌اند و بنى نخع و بنى كنده كه از قبايل يمناند و يا انصار ، و ابو درداء بعد از قراءت اين آيه ميگفت كه ابشروا يا بنى فروح ، و از ابو هريره مرويست كه اصحاب از حضرت رسالت پناه صلى اللَّه عليه و آله و سلَّم پرسيدند كه اينها كدام گروه‌اند كه از ما مطيعتر باشند آن حضرت دست مبارك بر ران سلمان فارسى زد و فرمود كه\r\nهذا و قومه\r\nآن گروه اينمرد است و قوم او بعد از آن فرمود كه\r\nو اللَّه الذى نفسى بيده لو كان الايمان منوطا بالثريا لتناوله رجال من فارس\r\nبه حق آن خدايى كه نفس من بيد فرمان او است كه اگر بالفرض ايمان از دنيا مرتفع گردد تا آنكه آويخته شود بثريا هر آينه جماعتى از فارس دست بر آن زنند و آن را فرا گيرند ، و ابو بصير از امام محمّد باقر عليه السّلام نقل كرده كه آن حضرت صلى اللَّه عليه و آله و سلَّم فرمود كه\r\nان تتولوا يا معشر العرب يستبدل قوما غيركم - يعنى الموالى -\r\nاگر اعراض نمائيد اى گروه عرب از ايمان آوردن استبدال كند خداى گروهى را كه غير شما باشند يعنى محبان و يك جهتان اهل البيت عليهم السّلام و از حضرت امام جعفر صادق عليه السّلام مرويست كه\r\nقد و اللَّه أبدل بهم خيرا منهم الموالى\r\nبه خدا سوگند كه بدل كرد بايشان بهترين از ايشان كه موالى و شيعيان اهل بيت عليهم السّلاماند .\r\n","description":"","footnote":"","page_name":" 357 ","page_number":357},
  {"content":"\r\n\r\nسورة الفتح\r\nمدنيست و عدد آيات آن باجماع جميع علماء بيست و نه است .\r\nو در فضل قرائت آن ابى بن كعب از حضرت رسول صلى اللَّه عليه و آله و سلَّم نقل كرده كه هر كه اينسوره را قرائت نمايد همچنانست كه با محمّد در روز فتح مكه حاضر بوده باشد ، و در روايت ديگر آمده كه همچنانست كه با اصحاب محمّد در مبايعت متابعت نموده ، و بخارى در صحيح خود از عمر روايت كرده كه ما در سفرى همراه رسول صلى اللَّه عليه و آله و سلَّم بوديم فرمود كه ديشب سوره اى به من نازل گشته كه دوست تراست نزد من از دنيا و آنچه در او است بعد از آن اينسوره را تلاوت نمود ، و قتاده از انس روايت مىكند كه چون ما بسبب منع كفار از دخول حرم محروم شديم و به جهت آن بسيار غمگين و اندوهناك شديم چون حق سبحانه اينسوره را انزال نمود حضرت رسول صلى اللَّه عليه و آله و سلَّم فرمود كه سوره اى به من نازل گشته كه دوستتر است نزد من از هر چه در دنيا است ، و از عبد اللَّه مسعود مرويست كه چون رسول صلى اللَّه عليه و آله و سلَّم از حديبيه مراجعت فرمود از دور ديديم كه ناقهء آن حضرت صلى اللَّه عليه و آله و سلَّم گران شد و از رفتار باز ماند چون نزد آن حضرت آمديم اثر فرح و سرور بر جبين مبين او مشاهده كرديم سبب آن پرسيديم فرمود كه الحال سوره اى به من نازل شده كه بهترين همهء دنيا است ، و عبد اللَّه بن بكير از پدر خود نقل كرده كه حضرت امام جعفر صادق عليه السّلام فرمود كه\r\nاحصنوا اموالكم و نساءكم و ما ملكت ايمانكم من التلف بقراءه إِنَّا فَتَحْنا لَكَ فَتْحاً مُبِيناً\r\nمال و زنان و آنچه داريد و در تصرف شما است بحصار گيريد بقرائت سورة الفتح و بدانيد كه هر كه بر قرائت اينسوره مداومت نمايد منادى بآواز بلند ندا كند بر وجهى كه همهء اهل عرصات بشنوند كه اى بنده تو از جملهء خواص منى پس بفرشتگان ندا كند كه او را ببندگان خالص و صالح من ملحق سازيد و در بهشت نعيمش ساكن گردانيد و او را شراب رحيق كه بكافور مختوم باشد بچشانيد .\r\nو بدانكه چون وعدهء فتح به پيغمبر صلى اللَّه عليه و آله و سلَّم و آنچه محتاج اليه او و ساير اهل ايمانست از امور دينيه و دنيويه فرع غناى مطلق حضرت عزت است و سلطنت قاهرهء او بر كافه بريه از اينجهت بعد از آيهء * ( وَاللَّه الْغَنِيُّ وَأَنْتُمُ الْفُقَراءُ ) * انزال اينسوره فرمود .\r\n1 - * ( بِسْمِ اللَّه الرَّحْمنِ الرَّحِيمِ إِنَّا فَتَحْنا لَكَ فَتْحاً مُبِيناً ) * بدرستى كه ما فتح كرديم و گشوديم براى تو فتحى روشن و گشودنى هويدا و علماء را در اين فتح اقوال بسيار است ، انس و قتاده و جمعى از اهل تفسير\r\n","description":"","footnote":"","page_name":" 358 ","page_number":358},
  {"content":"\r\nبر آنند كه اين فتح فتح مكه است پس معنى آنست كه ما فتح مكه كرده‌ايم از براى تو فتحى آشكارا و پيدا و مراد وعدهء فتح مكه است يعنى مكه را از براى تو خواهيم گشود و تعبير آن بماضى به جهت تحقق وقوع آنست ، و نزد بعضى مراد از فتح صلح حديبيه است كه مقدمه فتح مكه بود چنان كه ارباب سير و اصحاب تواريخ بتواتر نقل كرده‌اند كه سيد عالم صلى اللَّه عليه و آله و سلَّم در سال ششم از هجرت در واقعه ديد كه با جماعتى از اصحاب بطواف مكه معظمه رفت و بافعال عمره اقدام نمود اصحاب بعد از شنيدن اينخطاب تصور كردند كه تعبير اين واقعه در همين سال واقع خواهد شد و حضرت رسالت پناه صلى اللَّه عليه و آله و سلَّم بتهيهء اسباب سفر اشتغال نموده در روز دوشنبه غره ذيقعده همين سال از مدينه بيرون رفته بعمره احرام گرفت و به جهت هدى هفتاد شتر همراه خود ببرد ، اكثر صحابه با آن حضرت متفق شده طريق رفاقت پيش گرفتند و چون خبر توجه آن سرور بمشركان مكه رسيد بر منع آن حضرت از زيارت خانه كعبه اتفاق كردند و از مكه بيرون آمده در بلد ح جمع شدند و لشكر بياراستند و حضرت رسول صلى اللَّه عليه و آله و سلَّم بر اينحال مطلع گشته بحديبيه نزول اجلال فرموده و از طرف مشركان عروة بن مسعود ثقفى و حليس كنانى كه رئيس احابيش بود نزد آن حضرت آمدند تا منشأ آمدن آن حضرت را به آن صوب معلوم كنند و چون دانستند كه آن حضرت داعيه حرب ندارد بلكه به زيارت كعبه آمده مراجعت نمودند و صورت حال را با قريش آنها كردند و قريش بر حميت جاهليت مصر گشته راضى نشدند كه آن حضرت با اصحاب به زيارت كعبه آيند و سيد عالم صلى اللَّه عليه و آله و سلَّم عثمان را به آن جماعت فرستاد تا قريش را راضى گرداند ايشان او را محبوس گردانيدند و آوازه قتل او در ميان اصحاب افتاد و بدان سبب بيعة الرضوان واقع شد چنانچه تفصيل آن عنقريب سمت تحرير يابد ، پس كفار از استماع خبر بيعت خائف گشتند سهيل بن عمرو را بجانب آن حضرت فرستادند و صلح كردند و باملاء حضرت رسالت صلى اللَّه عليه و آله و سلَّم صلحنامه بنوشت بر اين وجه كه ده سال ميان اهل اسلام و مشركان قريش حرب نباشد و سرا و جهرا با يكديگر تعرض ننمايند و مسلمانان سال آينده بيايند و عمره را بگذارند و اكثر اصحاب از اين صلح محزون شدند و آن حضرت در همان موضع بفرمود تا سر مبارك او را بتراشيدند و بعضى شتران را قربان كرد و بعضى ديگر را بناجيهء اسلمى داده به مكه فرستاد تا در مروه قربان كنند و بر مساكين و فقراى آنجا قسمت نمايند و صحابه نيز اقتفاء به سيد انبياء صلى اللَّه عليه و آله و سلَّم نموده و بتقصير مشغول شدند و هدى خود را قربان كردند و آن حضرت صلى اللَّه عليه و آله و سلَّم بيست روز در حديبيه مكث نمود و در شبى از شبها اينسوره فرود آمد ، و از اينجا - است كه بعضى آيه را بر اينوجه تفسير كرده‌اند كه ما حكم كرديم از براى تو حكمى ظاهر و هويدا كه آن صلح است با قريش در حديبيه فى الحقيقة اين صلح مقدمه فتح بسيار شده چه آن سبب\r\n","description":"","footnote":"","page_name":" 359 ","page_number":359},
  {"content":"\r\nفتح مكه گشت و اهل اسلام كه در مكه دين خود را مخفى ميداشتند بر كفار مجاهده نمودند و قرآن بر ايشان خواندند و تا قريب بسه سال اكثر اهل كفر بشرف اسلام مشرف شدند و بميامن اين بيعة الرضوان واقع شد و در آن چند روز فتح خيبر دست داد و حضرت رسالت چند كس از اهل اسلام را از نخيل خيبر اطعام داد و اهل روم بر فارس غالب گشتند چه آن مصداق قول او سبحانه بود كه سَيَغْلِبُونَ فِي بِضْعِ سِنِينَ .\r\nو از جابر روايت كرده كه ( ما كنا نعلم فتح مكة الا يوم الحديبة ) ما بفتح مكه عالم نشديم مگر در روز حديبيه چه آن مبدء فتح مكه بود حينئذ تسميهء صلح بفتح از باب تسميهء شىء است باسم ما يؤل و از فراء نقلكرده‌اند كه تسميهء صلح بفتح به جهت آنست كه معنى فتح گشودن ابواب مغلقه است ، و چون صلح حديبيه ميان اهل اسلام مسدود و منغلق بود تا آنكه حق سبحانه فتح آن نمود از اينجهت به اين اسم مسمى شد ، و براء بن عازب را از بيان اين فتح استفسار نمودند گفت زعم شما آن است كه اين فتح مكه است اما ما فتح مكه را از حديبيه ميدانيم و شمار آن فتح را از حديبيه ميكنيم چه صلح حديبيه مقدمهء فتح مكه بود و در آن روز ما هزار چهار كس بوديم كه در خدمت حضرت رسالت صلى اللَّه عليه و آله و سلَّم بوديم و در آن نواحى هيچ آب نبود مگر در چاه حديبيه و ما از غايت فرط حرارت همه آن آب را كشيديم بحيثيتى كه قطره اى آب در آن باقى نماند پس شكايت عطش و فقدان آب را بعرض حضرت سيد كائنات رسانيديم آن حضرت ظرفى را طلبيد و به آن وضو ساخت و مضمضه فرمود و دعا كرد و آب مضمضه را در آن چاه ريخت فى الحال بفرمان حضرت ذو الجلال از آنجا آب فوران نمود و آن چاه پر از آب شده و بالا آمد تا آنكه مردمان به كف آن آب را برميداشتند و ميخوردند و دواب را سيراب ميكردند ، و محمّد بن اسحاق بن يسار از زهرى روايت كند و او از عروة ابن زبير و عروه از مسور بن مخرمه كه رسول صلى اللَّه عليه و آله و سلَّم چون بحديبيه رسيد با اصحاب گفت فرود آئيد گفتند يا رسول اللَّه در اينجا آب نيست رسول صلى اللَّه عليه و آله و سلَّم تيرى را از جعبهء خود بيرون آورد و بيكى از اصحاب داد و فرمود كه در يكى از چاهها رو و اين تير را در آنجا فرو بر چون تير را فرو برد چندان آب از آنجا فرو جوشيد كه مردمانى كه گرداگرد آن چاه بودند آب را بدست برميداشتند ، و سالم بن ابى جعد گويد كه از جابر پرسيديم كه شما چند كس بوديد كه با پيغمبر صلى اللَّه عليه و آله و سلَّم در حديبيه فرود آمده بوديد گفت قريب بهزار و پانصد كس بوديم و در آن روز تشنگى بر ما غالب شد آن حضرت صلى اللَّه عليه و آله و سلَّم ظرفى را طلبيد و دست مبارك خود را در ميان آن آب نهاد آب از ميان انگشتان او بيرون مىآمد و ما ميخورديم تا آنكه همه سيراب شديم و ظرف هم چنان پر آب بود و چنان ميديديم كه اگر صد هزار كس مىبوديم همه سيراب مىشديم و هنوز از آن باقى ميماند .\r\n","description":"","footnote":"","page_name":" 360 ","page_number":360},
  {"content":"\r\nو باقى تفصيل وقايع حديبيه و شروط صلح عنقريب مذكور خواهد شد ، و بعضى معنى آيه را بر اين حمل كرده‌اند كه ما حكم كرديم از براى تو كه سال آينده در مكه معظمه داخل شوى ، و نزد بعضى ديگر مراد از اين فتح ظفر و نصرت آن حضرت است بر جميع اعداء بحجج باهره و معجزات ظاهره و اعلاء كلمهء اسلام و از مجاهد و عوفى مروى است كه مراد از اين فتح فتح خيبر است ، و مجمع بن حارثه انصاري كه يكى از قراء بود و قرآن را نزد رسول ميخواند روايت كرده كه ما در حديبيه با حضرت رسالت پناه همراه بوديم و چون از آن موضع مراجعت نموديم مردمان در راه ميشتافتند و چهارپايان را مىتاختند من گفتم كه شما را چه مىشود كه به اين سرعت ميرويد گفتند بر رسول وحى نازل شده من نيز مسارعت نمودم و نزديك كراع الغميم برسول رسيدم چون همه مردمان نزد او جمع شدند اين آيه را تلاوت فرمود * ( إِنَّا فَتَحْنا لَكَ فَتْحاً مُبِيناً ) * يكى از اصحاب گفت يا رسول اللَّه أ فتح هو ؟ آيا فتح است اين ؟ فرمود آرى به حق خدايى كه نفس من در يد قدرت اوست كه فتح است پس در آن چند روز فتح خيبر كرد و غنيمت آن را بر صحابه قسمت فرمود ، از شعبى مرويست كه بعد از نزول اين آيه آيات عظيمه و علامات غريبه بفعل آمد يكى صلح حديبيه ، دوم بيرون آمدن آب از چاه حديبيه بر وجهى كه مذكور\r\nشد ، سيم فتح مكه ، چهارم فتح خيبر ، پنجم ظفر اهل روم بفارس و اهل كتاب بمشركان ، ششم وعدهء مغفرت كه :\r\n2 - * ( لِيَغْفِرَ لَكَ اللَّه ) * و اين علت فتحست باعتبار مسببيت آن از جهاد كفار و ازاله شرك و اعلاء كلمهء اسلام و تكميل نفوس ناقصه و تخليص ضعفه از دست ظلمه ، يعنى فتح از حيثيت تفرع آن بر مشقت جهاد كه مستلزم دفع شركست و ترفع اسلام سبب آن شد كه بيامرزد خداى از براى تو * ( ما تَقَدَّمَ ) * آنچه گذشته است پيش از وحى * ( مِنْ ذَنْبِكَ ) * از گناه تو كه ترك مندوبست يا گناه امت تو * ( وَما تَأَخَّرَ ) * و آنچه پس از آن واقع شده يعنى حقتعالى بميامن جهاد كه سبب فتح است بيامرزد و درگذرد از مندوباتى كه ترك آن نموده اى پيش از وحى و بعد از آن ، يا از گناهان متقدم و متأخر كه از امت تو صادر شده و خواهد شد ، و بدانكه اهل خلاف را در معنى مغفرت ذنوب متقدمه و متأخره حضرت رسالت صلى اللَّه عليه و آله و سلَّم اقوال بسيار است يكى آنكه بيامرزد خداى معاصى ترا كه قبل از زمان بعثت و بعد از آن از تو صدور يافته ، دوم آنكه خداى درگذرد از معاصى كه از تو پيش از زمان فتح و بعد از آن واقع شده ، سيم آنكه مغفور سازد گناهان ترا كه از اول عمر تا اين زمان از تو واقع گشته و آنچه بعد از اين از تو صادر شود تا انقضاى اجل ، چهارم آنكه در گذرد از ذنوب مادر و پدر تو كه آدم و حواست ببركت و ميمنت تو و بيامرزد گناهانى كه از امت تو واقع مىشود تا زمان قيامت بوسيلهء دعا و شفاعت تو ، پنجم آنكه آمرزيده سازد صغاير ترا كه از روى خبط و نسيان از تو\r\n","description":"","footnote":"","page_name":" 361 ","page_number":361},
  {"content":"\r\nصادر شده و خواهد شد ، و چون براهين واضحه و حجج باهره دالست بر عصمت انبياء عليهم السّلام از ذنوب صغيره و كبيره از اول عمر تا آخر عمر پس همه اين اقوال مذكوره باطل و فاسد باشد و غير واقع ، و نيز مبطل قول اخير است اينكه نزد اهل سنت معاقبه بر صغيره مستلزم ظلمست از او سبحانه پس صغاير مترتب نشود و حينئذ ذكر غفران بر سبيل تفضل و امتنان بىمعنى باشد و آنچه موافق مذهب اهل حق است چند وجه است يكى آنكه خداى بيامرزد آنچه پيش از اين زمان واقع شده از ذنب امت تو و آنچه بعد از اين واقع شود تا قيامت و بنا بر اين اضافهء ذنب به آن حضرت به جهت شدت انتساب و ارتباط امت است به او ( 1 ) و مؤيد اينوجه است آنچه مرويست از مفضل بن عمر كه معنى آيه را از امام ناطق جعفر صادق عليه السّلام پرسيدند فرمود كه\r\nو اللَّه ما كان له ذنب و لكن اللَّه سبحانه ضمن له ان يغفر ذنوب شيعة علىّ ما تقدم من ذنبهم و ما تأخر\r\nبه خدا سوگند كه رسول را هيچ گناه نبود و هرگز از او گناهى صادر نشد و ليكن خداى ضامن شد از براى او كه بيامرزد گناهان شيعه على بن ابى طالب را آنچه متقدم و آنچه متأخر واقع شده ، و نيز عمر بن يزيد روايت كرده كه معنى آيه را از ابي عبد اللَّه پرسيدم فرمود كه\r\nما كان له ذنب و لا همّ بذنب و لكن اللَّه حمّله ذنوب شيعة على ثم غفرها له\r\nاز رسول هيچ گناه صادر نشد و هرگز قصد گناه نكرده و لكن خداى تعالى ذنوب شيعه على عليه السّلام را بر او تحميل كرد و بعد از آن همهء آن را بيامرزيد از براى خاطر وى ، وجه دوم قول علم الهدى است كه در تنزيه الانبياء ايراد نموده و محصول آن اينست كه ذنب مصدر است و اضافه مصدر بفاعل و مفعول هر دو جائز است و در اين مقام اضافه آن بمفعولست و معنى آنكه خداى بپوشاند ذنب اهل مكه را كه نسبت به تو بجا ميآوردند از اخراج تو از ديار خود و ايذاء و آزار رسانيدن تو و بعد از اخراج از دخول منع كردن و مسدود ساختن ترا از زيارت كعبه معظمه ، و بنا بر اين تأويل مغفرت بمعنى ازاله است و نسخ احكام و تدابير دشمنان او بر او و ما حصل معنى آيه اينكه صلح حديبيه و فتح مكه به جهت آنست كه باز پوشاند خداى و زائل گرداند از براى تو افعال شنيعه و اعمال قبيحه اهل مكه كه نسبت به تو بظهور مىرسانيدند از اخراج و صد و منع و ايذاء و آزار و انواع مكائد ، و لهذا مغفرت را جزاى جهاد و علت فتح گردانيده و اگر چنانچه مراد مغفرت ذنوب باشد ارتباط آن بفتح غير معقول باشد زيرا كه مغفرت ذنوب تعلقى بفتح ندارد پس چگونه علت فتح باشد ، و از اينجا معلوم شد كه مراد بتقدم و تأخر ذنوب افعال قبيحهء اهل مكه است كه پيش از فتح و بعد از آن نسبت به آن حضرت و سائر اهل\r\n\r\n","description":"","footnote":"\r\n( 1 ) نيكوترين وجوه پنجگانه همان وجه اولست چه اين وجه اوفق بمذهب اهل حق و مؤيد است بروايات مأثورهء از اهل بيت رسالت عليهم الصلاة و السلام و وجه ديگرى نيز در توجيه اين آيه شريفه كه مرحوم مؤلف متعرض نگشته از بعض روايات معتبره مستفاد ميگردد و آن اينست كه مراد از اين ذنب گناهانيست كه مشركين قريش نسبت به آن حضرت معتقد بودند و چون اين محل گنجايش شرح و بسط نداشت طالبين مراجعه كنند بعيون اخبار الرضا عليه السلام راجع بمناظره آن حضرت با مأمون .\r\n","page_name":" 362 ","page_number":362},
  {"content":"\r\nاسلام بجا ميآوردند ، و مراد بمغفرت ازاله آن افعال و تدابير ايشان ، وجه سيم آنست كه مراد بذنب ترك مندوبست چنانچه به اين مفسر شد و اينوجه حسن است زيرا كه دلائل ظاهره و براهين قاطعه دالند بر آنكه آن حضرت در هيچيك از او امر و نواهى واجبه مخالفت ننموده پس اطلاق ذنب بر او نسبت به ترك اولى باشد و به جهت علو قدر و رفعت شأن او جائز است كه افعال مباحه غير نسبت به او مسمى بذنب باشد ، وجه چهارم آنكه اينقول جارى مجراى تعظيم و حسن خطاب است از قبيل عفى اللَّه عنك و اينوجه خالى از ضعفى نيست زيرا كه عادت جارى است در آنكه مثل اينقول بر لفظ دعا باشد و لام علت منافى اينست ، وجه پنجم آنكه معنى آنست كه اگر بالفرض ترا ذنب قديم و جديد بوده باشد خداى آن را به جهت آن مشقت جهاد كه در ضمن فتحست بيامرزد * ( وَيُتِمَّ ) * و تمام گرداند بفضل عميم * ( نِعْمَتَه عَلَيْكَ ) * نعمت خود را بر تو در دنيا بنصرت دادن بر اعداء و فتح بلاد و اعلاى امر و بقاى شرع تو و ضم نبوت ملكت و سلطنت و غلبيت دين اسلام بر سائر ملت و در آخرت برفع مرتبه و قبول شفاعت در حق امت * ( وَيَهْدِيَكَ ) * و بنمايد ترا * ( صِراطاً مُسْتَقِيماً ) * راه راست در تبليغ رسالت و اقامت مراسم رياست يا ثابت دارد ترا بر راهى كه مؤدى باشد بجنت 3 - * ( وَيَنْصُرَكَ اللَّه ) * و يارى دهد ترا خداى * ( نَصْراً عَزِيزاً ) * يارى كه در او عزت و غلبيت باشد ، يا يارى كه منصور به آن عزيز شود ، و بنا بر اين وصفيت نصرت بصفت منصور جهت مبالغه باشد ، و معنى مراد اينكه خداى ترا بسبب آن نصرت غالب و قاهر گرداند بر همه مردمان و ترا اعظم ملوك و ملت و سلاطين سازد و دين ترا اعز اديان گرداند بر وجهى كه هيچ جبارى و اهل ملتى نتواند كه با تو لاف برابرى زند چه جاى آنكه بر تو غالب شود در ملكت و ملت ، و چون مغفرت گناهان و نصرت بر دشمنان مقصد اصلى و مطلب اعلى است نزد اهل ايمان به جهت صريح دلالت اين هر دو بر عز هر دو جهان و تضمن تماميت نعمت و هدايت در آن از اينجهت در اين هر دو تصريح فاعل نمود و در غير آن اكتفاء بضمير فرمود پس اظهار فاعل در مغفرت و نصرت و عدم اكتفاء بضمير به جهت اهتمام باشد بشأن اين هر دو و مؤيد اينست ايراد نعمت و هدايت در ما بين مغفرت و نصرت چه آن مشعر است بر احاطه و شمول اين هر دو بر آن ، و بدانكه چون بعضى از اصحاب در فتح متردد بودند چنانچه از موسى بن عقبه مروى است در حينى كه پيغمبر صلى اللَّه عليه و آله و سلَّم از حديبيه مراجعت فرمود در اثناى طريق مردى از اصحاب گفت كه اين چه فتحست كه ما را از بيت الحرام مسدود ساختند و هدى ما را از رسيدن به محل خود منع كردند اين خبر برسول رسيد فرمود كه\r\nبئس الكلام هذا بل هو أعظم الفتوح\r\nاين بد سخنى است كه اينمرد گفت نه آن چنانست كه او ميگويد بلكه اين فتح بزرگترين فتحها است چه مشركان از مرتبهء صدمت و شوكت خود تنزل نموده در طريق صلحجويى درآمدند و از روي عجز\r\n","description":"","footnote":"","page_name":" 363 ","page_number":363},
  {"content":"\r\nو افتادگى از شما طلب امان كردند از اين جهت حق سبحانه فرمود :\r\n4 - * ( هُوَ الَّذِي ) * او است آن كسى كه * ( أَنْزَلَ السَّكِينَةَ ) * فرو فرستاد چيزى كه موجب سكون و ثبات بود * ( فِي قُلُوبِ الْمُؤْمِنِينَ ) * در دلهاى گرويدگان و آن ادله و حجج بينه بود كه مستلزم بصيرت ايشان شد در امر فتح و نصرت و سبب آرميدن نفوس ايشان در آن و اين مخصوص بود باهل ايمان و اما نفوس غير ايشان در اين باب مضطرب و متزلزل بود و بوى يقين و روح طمأنينهء بقلوب ايشان نرسيد ، و نزد بعضى مراد بسكينه علامات نصرت مؤمنانست بر اعدا كه موجب ثبات قدم ايشان شده در قتال و سبب سكون قلوب ايشان در آن حال ، و گويند كه آنچه اهل ايمان به آن سكون قلب پيدا كردند صلح حديبيه و امنيت بود يا تعظيم و توقير ايشان خدا و حضرت رسالت را و بر هر تقدير انزال سكينه فرمود * ( لِيَزْدادُوا ) * تا زياده كنند مؤمنان * ( إِيماناً مَعَ إِيمانِهِمْ ) * گرويدنى با گرويدن خودشان يعني به جهت رسوخ عقيده و اطمينان نفس افزون سازند يقين خود را با يقين ديگر در حين مشاهده در آنچه بآنموعود شده بودند از وقوع فتوح متعاقبه و علو كلمهء اسلام و تسلط ايشان بر مشركان ، يا بيفزايند ايمان خود را كه باصول دين داشتند با ايمان بفروع آن ، و از ابن عباس منقولست كه ( ان اول ما أتاهم به النبي صلى اللَّه عليه و آله و سلَّم التوحيد فلما آمنوا باللَّه وحده انزل الصلاة و الزكاة ثم الحج ثم الجهاد ثم ولاية على بن ابى طالب فازدادوا ايمانا الى ايمانهم و اتموه بولاية على عليه السّلام ) اول چيزى كه پيغمبر بامت خود آورد توحيد بود چون بيگانگى خدا ايمان آوردند ايشان را به نماز و زكات امر كرد و چون به آن تصديق كردند حج و جهاد بر ايشان فرض گردانيد و بعد از آن ايشان را بولايت امير المؤمنين عليه السّلام امر كرد و ايشان با هر ايمانى ايمانى ديگر ميافزودند تا آنكه بولايت على بن ابى طالب عليه السّلام ايمان خود را تمام كردند ، چون طباع از امور شاقه منزجر و گريزانند خصوصا امر جهاد كه متضمن مشقت بسيار و رياضت بيشمار است از اينجهت حق سبحانه تحريض ايشان نموده در باب جهاد بقوله وَلِلَّه جُنُودُ السَّماواتِ وَالأَرْضِ و مر خداى راست لشكر آسمانها و زمينها از ملائكه و جن و انس پس اى اهل ايمان بنصرت الهى واثق شده قدم در راه مجاهده نهيد كه هر كه جنود آسمان و زمين در تحت فرمان او بود اولياى خود را در وقت محاربه با اعداء فرو نگذارد بلكه اگر مصلحت و حكمت او اقتضاء كند اهل آسمان و زمين را بمدد ايشان فرستد چنان كه در روز بدر كه ملائكه را بمعاونت ايشان فرستاد و حكمت در آنكه همهء كفار را بدون وسيلهء حرب مستأصل نساخت يا علم او سبحانه بود بخروج اهل ايمان از اصلاب ايشان و يا تعريض مجاهدان به ثواب جنان و لهذا قال جل ذكره * ( وَكانَ اللَّه عَلِيماً ) * و هست خداى دانا بمصالح بندگان * ( حَكِيماً ) * صوابكار در آنچه كند ، يعنى همهء افعال او بر وجه حكمت و صواب از او\r\n","description":"","footnote":"","page_name":" 364 ","page_number":364},
  {"content":"\r\nصادر مىشود ، و از جمله حكم او است كه انزال سكينه نمود بقلوب اهل ايمان بوسيلهء صلح حديبيه و وعده فتح مكه و غير آن .\r\n5 - * ( لِيُدْخِلَ الْمُؤْمِنِينَ وَالْمُؤْمِناتِ ) * تا درآرد مردان مؤمن و زنان مؤمنه را به جهت رسوخ عقيده و معرفت اين نعمت و شكرگزارى بر آن * ( جَنَّاتٍ ) * ببوستانهاى مملو از اشجار * ( تَجْرِي مِنْ تَحْتِهَا الأَنْهارُ ) * كه مىرود در زير آن اشجار ، يا از زير منازل آن جوىهاى آب * ( خالِدِينَ فِيها ) * در حالتى كه جاويدان باشند در آن * ( وَيُكَفِّرَ عَنْهُمْ ) * و براى آنكه بپوشد از ايشان * ( سَيِّئاتِهِمْ ) * بديهاى ايشان را و بر آن عتاب و عقاب نفرمايد * ( وَكانَ ذلِكَ ) * و هست اين ادخال و تكفير * ( عِنْدَ اللَّه ) * نزد خداى * ( فَوْزاً عَظِيماً ) * رستگارى بزرگ و ظفري جليل القدر مر بندگان او را زيرا كه هيچ فوزى زياده از اين نيست كه ايشان را از معاصى پاك و پاكيزه سازد و بروضهء رضوان در آورد ، و بدانكه بعضى از اهل تفسير لام * ( لِيُدْخِلَ ) * را متعلق ميدارند بتدبيرى كه از منطوق لِلَّه جُنُودُ السَّماواتِ وَالأَرْضِ مفهوم ميگردد و معنى آن را به اين تنزيل مينمايند كه خداى مدبر امر جنود آسمان و زمين است پس از روى حكمت يك بار بعضى را بر بعضى غالب ميگرداند و بار ديگر در ميان ايشان ايقاع مصالحه مينمايد و اين تدبير بسبب آنست تا مؤمنان بنصرت و مصالحه معرفت پيدا كنند و بشكرگذارى آن اشتغال نمايند و به جهت آن او سبحانه ايشان را در بهشت جاودانى درآورد و تكفير سيئات ايشان نمايد ، و نزد بعضى ديگر متعلق است بقوله لِيَزْدادُوا يعنى مؤمنان به جهت سكينه زياده كنند ايمان را تا بسبب آن زيادتى خداى ايشان را در بهشت داخل سازد و گناهان ايشان را بيامرزد ، و نزد اكثر متعلق است بقوله إِنَّا فَتَحْنا لَكَ فَتْحاً مُبِيناً هم چنان كه لام لِيَغْفِرَ لَكَ اللَّه متعلق است به آن و تقدير كلام اينكه انا فتحنا لك ليغفر لك اللَّه . انا فتحنا لك ليدخل المؤمنين و المؤمنات و عدم ادخال حرف عطف بر آن به جهت اعلام مردمانست به اين تفصيل ، و مؤيد قول اخير است اينكه قتاده از انس روايت كرده كه رسول صلى اللَّه عليه و آله و سلَّم در حين مراجعت از حديبيه به جهت مصدود شدن او از دخول مكه غمناك شد و چون آيه إِنَّا فَتَحْنا لَكَ فَتْحاً مُبِيناً لِيَغْفِرَ لَكَ اللَّه بر او نازل گشت خوشحال شد و فرمود كه اين آيه نزد من دوستتر است از هر چه در دنيا است و اصحاب گفتند يا رسول اللَّه اين نصيب تو است نصيب ما چه چيز است حق سبحانه وعدهء فتح مكه داد تا مؤمنان بشكر آن اقدام نمايند و بوسيلهء آن او سبحانه ايشان را در بهشت خود درآورد و از ذنوب ايشان درگذرد .\r\n6 - * ( وَيُعَذِّبَ الْمُنافِقِينَ وَالْمُنافِقاتِ ) * و عذاب كند مردان و زنان منافق را از اهل مدينه * ( وَالْمُشْرِكِينَ وَالْمُشْرِكاتِ ) * و ذكور و اناث مشرك را از اهل مكه * ( الظَّانِّينَ بِاللَّه ) *\r\n","description":"","footnote":"","page_name":" 365 ","page_number":365},
  {"content":"\r\nكه گمان برندگانند بخداى * ( ظَنَّ السَّوْءِ ) * گمان بد كه آن مظنهء عدم نصرت او سبحانه است رسول خود صلى اللَّه عليه و آله و سلَّم را بر اهل مكه و عدم ظفر اهل اسلام بر كفره و مقهور و مغلوب شدن ايشان در حديبيه * ( عَلَيْهِمْ ) * بر اين گمان برندگانست * ( دائِرَةُ السَّوْءِ ) * گردش بد يعنى گمان بد كه بر اهل اسلام مىبرند بر ايشان بازگشت و همه مغلوب و منكوب گشتند و به هلاكت ابدى گرفتار شدند * ( وَغَضِبَ اللَّه عَلَيْهِمْ ) * و خشم گرفت خداى بر ايشان * ( وَلَعَنَهُمْ ) * و براند از رحمت خود ايشان را * ( وَأَعَدَّ لَهُمْ جَهَنَّمَ ) * و آماده ساخت براى ايشان دوزخ را * ( وَساءَتْ مَصِيراً ) * و بد بازگشتنى است دوزخ ، و بدانكه واو در جمله ثانيه و ثالثه در موضع فا است زيرا كه لعن سبب اعداد است و غضب سبب لعن پس آن مستلزم دخول فا باشد ليكن چون كه مراد استقلال هر يك از آنهاست در بيان وعيد بدون اعتبار سبب ديگر از اين سبب اختيار واو نمود بر فاء و بعد از آن به جهت زيادتى تخويف ايشان فرمود كه :\r\n7 - * ( وَلِلَّه جُنُودُ السَّماواتِ وَالأَرْضِ ) * و مر خداى راست لشكرهاى آسمانها و زمينها يعنى ما سواى او همه مسخر فرمان و مملوك ويند چنان كه عساكر منقاد سردار خود باشند پس از انتقام كفار و اهل نفاق عاجز نخواهد بود ، و چون اين جمله در اول متصل است بذكر مؤمنان و در اينمقام باحوال مشركان و منافقان پس ذكر آن در اول به جهت وعدهء مؤمنان است بفتح تا بنصرت الهى مستوثق و مستظهر باشند و اعاده آن در اين مقام به جهت وعيد مشركان و منافقان است تا از عقوبت ربانى خايف گردند ، و نيز به جهت زيادتى تهديد و وعيد ايشانست كه در اينجا اثبات صفت عزت نموده در مقام صفت علم و فرمود كه * ( وَكانَ اللَّه عَزِيزاً ) * و هست خداى غالب در قهر و انتقام خود از اعداء * ( حَكِيماً ) * دانا در آنچه كند و فرمايد چه جميع افعال او معلل بغرض و مصلحت است ، آن گه به جهت رد لَنْ يَبْعَثَ اللَّه أَحَداً كه مقول قول كفار است خطاب به سيد ابرار مىكند و ميگويد كه :\r\n8 - * ( إِنَّا أَرْسَلْناكَ ) * بدرستى كه ما فرستاديم ترا بر جميع عالميان * ( شاهِداً ) * در حالتى كه گواه باشى بر آنچه از امت تو صادر مىشود از طاعت و معصيت و قبول و رد ايمان * ( وَمُبَشِّراً ) * و مژده دهنده بمرتبهء عظيم در روضهء خلد برين آنان را كه در اوامر و نواهى اطاعت قول تو نموده‌اند * ( وَنَذِيراً ) * و بيم كننده به عذاب اليم در دركه جحيم كسانى را كه در حق تو عصيان ورزيده‌اند و اقوال تو را بسمع قبول اصغاء نكرده‌اند و اين ارسال و شهادت و تبشير و نذارت .\r\n9 - * ( لِتُؤْمِنُوا ) * براى آنست كه تصديق كنيد اى بندگان * ( بِاللَّه وَرَسُولِه ) * به خدا و\r\n","description":"","footnote":"","page_name":" 366 ","page_number":366},
  {"content":"\r\nرسول او * ( وَتُعَزِّرُوه ) * و تقويت نمائيد او را يعنى دين او را قوت دهيد و رسول او را يارى كنيد * ( وَتُوَقِّرُوه ) * و تقويت نمائيد او را يعنى اطاعت اوامر و نواهى او نمائيد * ( وَتُسَبِّحُوه ) * و به پاكى و پاكيزگى ياد كنيد يعنى نماز گذاريد براى وى * ( بُكْرَةً وَأَصِيلًا ) * در صبح و شام يا تنزيه او كنيد از اوصاف نالايق بر سبيل دوام ، و مقوى قول اولست آنچه از ابن عباس نقلكرده‌اند كه مراد به اين صلوة فجر است و صلوة ظهر و عصر ، و بعضي ديگر گفته‌اند نماز صبح و عشائين و ضمير خطاب راجع است برسول و امت و ميتواند بود كه راجع باشد بامت براى آنكه خطاب او نازل منزلهء خطاب امتست ، و اينكه بعضي مفسران ضمير * ( تُعَزِّرُوه وَتُوَقِّرُوه ) * را به حضرت رسالت صلى اللَّه عليه و آله و سلَّم راجع ميدارند و ضمير * ( تُسَبِّحُوه ) * به حق سبحانه و معنى بر اين حمل ميكنند كه نصرت پيغمبر دهيد و تعظيم و تبجيل او نمائيد و به تسبيح او سبحانه مشغول شويد خلاف ظاهر است و موجب تفكيك ضمير ، و بدانكه آيه دالست بر بطلان قول مجبره كه قايلند به اينكه خداى مريد كفر است از كفار زيرا كه خداى تعالى در اين آيه تصريح فرموده بر آنكه او مريد ايمان و طاعت است از جميع مكلفان ،\r\nآورده‌اند كه در حينى كه كفار سيد ابرار و اصحاب اخيار را از دخول حرم منع كردند و آوازهء قتل عثمان چون كه در حديبيه شايع شد و تفصيل آن بعد از اين مذكور شود آن حضرت اصحاب را در تحت شجره جمع كرده ايشان را بتجديد بيعت امر نمود و اصحاب برغبتى تمام وجدى لا كلام دست بر دست پيغمبر نهاده بيعت كردند كه تا حين موت طريق متابعت با آن حضرت صلى اللَّه عليه و آله و سلَّم مرعى دارند و در هيچ زمان در طريق فرار سلوك ننمايند و به جهت كمال رغبت ايشان بود كه اين بيعت مسمى شد بربيعة الرضوان و در اثناى آن اين آيه نازل شد كه :\r\n10 - * ( إِنَّ الَّذِينَ ) * بدرستى كه آن كسانى كه * ( يُبايِعُونَكَ ) * بيعت ميكنند با تو در اينموضع * ( إِنَّما يُبايِعُونَ اللَّه ) * جز اين نيست كه بيعت ميكنند با خداى چه مقصود ايشان از اين بيعت رضاى او سبحانه است ديگر آنكه به حكم و مَنْ يُطِعِ الرَّسُولَ فَقَدْ أَطاعَ اللَّه طاعت رسول همان طاعت خدا است پس بيعت با او در حكم بيعت باشد با خدا و لهذا بر طريق تسجيل تأكيد اينمعنى نموده بقوله * ( يَدُ اللَّه فَوْقَ أَيْدِيهِمْ ) * يعنى دست پيغمبر كه در حكم دست خداست بر بالاى دست ايشانست ، و ميتواند بود كه اينجملهء حاليه باشد يعنى اصحاب بيعت كردند با رسول خداى صلى اللَّه عليه و آله و سلَّم در حالتى كه دست آن حضرت صلى اللَّه عليه و آله و سلَّم بمثابهء دست خدا بود و چون او سبحانه منزه است از جوارح و صفات اجسام پس غرض از اين قول تقرير اينمعنى است كه عقد ميثاق با رسول خداى همچو عقد ميثاق است با خداى بدون تفاوت ميان آنها ، و تسميهء اين عقد به بيعت بسبب آنست كه انعقاد آن بر بيع انفس ايشان بود بدخول روضهء جنان ، و از امام على بن موسى الرضا صلوات اللَّه عليهما روايت است\r\n","description":"","footnote":"","page_name":" 367 ","page_number":367},
  {"content":"\r\nكه كيفيت دست رسول بر بالاى دست ايشان به اين وجه بود كه ايشان دست دراز كردندى و رسول دست ايشان را بگرفتى و اخذ بيعت نمودى ، و از ابن عباس منقولست كه معنى آيه اينست كه قوت خدا بوفا كردن وعدهء خود در ثواب آخرت يا نصرت حضرت رسالت صلى اللَّه عليه و آله و سلَّم زبر قوتهاى ايشانست در وفاء بعهد يا در نصرت يا آنكه نعمت خدا بر ايشان بارسال پيغمبر آخر الزمان بر بالاى دستهاى ايشان است بطاعت و بيعت ، عمرو بن دينا روايت كند كه از جابر انصارى شنيدم كه گفت روز حديبيه با هزار و چهار صد مرد بوديم كه در زير درخت بيعت كرديم به اينكه هرگز نگريزيم تا زمان موت مگر ابن قيس منافق كه در زير شتر پنهان شد و با ما در بيعت موافقت نكرد خداى تعالى به جهت ترهيب ناكث عهد و ترغيب موفى آن اين آيه فرستاد كه * ( فَمَنْ نَكَثَ ) * پس كسى كه بشكند عهد و بيعت را * ( فَإِنَّما يَنْكُثُ ) * پس جز اين نيست كه ميشكند آن عهد را * ( عَلى نَفْسِه ) * بر نفس خود يعنى ضرر آن نكث عايد نمىشود مگر بر نفس او چه در آخرت محروم باشد از ثواب و گرفتار انواع عقاب ، و در بعضى تفاسير آورده‌اند كه سه چيز راجع باهل آن مىشود يكى مكر كه وَلا يَحِيقُ الْمَكْرُ السَّيِّئُ إِلَّا بِأَهْلِه دوم ظلم كه إِنَّما بَغْيُكُمْ عَلى أَنْفُسِكُمْ سيم نقض عهد كه * ( فَمَنْ نَكَثَ فَإِنَّما يَنْكُثُ عَلى نَفْسِه ) * * ( وَمَنْ أَوْفى ) * و هر كه وفا كند * ( بِما عاهَدَ عَلَيْه اللَّه ) * به آنچه عهد كرده است بر آن با خداى تعالى و بر آن ثابتقدم شود ( 1 ) * ( فَسَيُؤْتِيه ) * پس زود باشد كه بدهد خداى او را * ( أَجْراً عَظِيماً ) * مزدى بزرگ و ثوابى تمام كه آن درجات عاليه است در دار السلام ، از ابن عباس مرويست كه چون پيغمبر صلى اللَّه عليه و آله و سلَّم بر عزيمت مكه مصمم شد اعرابى كه در نواحى مدينه بودند مثل قبيله اسلم و جهينه و مزينه و غفار و اشجع را طلبيد و ايشان را بر رفاقت و موافقت خود ترغيب نمود و فرمود كه غرض من از رفاقت شما آنست كه اگر قريش مرا از دخول مكه منع نمايند و احتياج بمحاربه افتد ما را نيز لشكرى مستعد باشد پس احرام گرفته سياق هدى نمود تا مردم بدانند كه او عزيمت محاربه ندارد بلكه به قصد عمره متوجه آن صواب مىشود اعراب از محاربهء قريش ترسيده در امر مرافقت تثاقل ورزيدند و با خود گفتند كه چگونه رفاقت جماعتى اختيار كنيم كه عنقريب مغلوب قريش شوند و مقتول ايشان گردند پس هر يكى در اين امر تعلل نموده راه تخلف پيش گرفتند و حق سبحانه پيغمبر خود را خبر داد كه چون از اين سفر مراجعت نمايى و به مدينه آيى .\r\n\r\n","description":"","footnote":"\r\n( 1 ) مفسرين قرائت حفص را اختيار كرده‌اند و همهء قرآنها نيز قرائت حفص نوشته شده است و دانشمند معاصر قرائت حفص را دليل بر آن دانسته كه قرائت بسماع و تعبد بوده نه از روى اجتهاد و علم نحو چه آنكه حفص ميدانست كه موافق قاعدهء نحو * ( عَلَيْه ) * بكسر هاء است مع ذلك بضمّ هاء قرائت نمود از جهت سماع و تعبد به آن ولى اين سخن بىاعتبار است زيرا كه قرائت حفص دلالت بر بودن قرائت بسماع و تعبد ندارد بلكه محتملست حفص نيز از روى علم قرائت و اجتهاد براى تفخيم لام جلاله بضم هاء قرائت نموده باشد و ثانيا عين اين استدلالرا در قرائت ساير قراء جارى ميسازيم و قرائت بكسر هاء را دليل بر سماع و تعبد ميشماريم فتأمل .\r\n","page_name":" 368 ","page_number":368},
  {"content":"\r\n11 - * ( سَيَقُولُ لَكَ الْمُخَلَّفُونَ ) * زود باشد كه بگويند مر تو را باز پس مانده شدگان * ( مِنَ الأَعْرابِ ) * از عربان باديه نشين يعنى قبايل مذكوره زبان باعتذار گشوده گويند كه * ( شَغَلَتْنا ) * مشغول ساخت ما را از مرافقت و موافقت نمودن با تو * ( أَمْوالُنا ) * مالهاى ما * ( وَأَهْلُونا ) * و زنان و فرزندان ما ، چه هيچكس نبود كه قايم مقام ما شود و غمخوارى اموال ما كند و در ما يحتاج عيال و اولاد ما قيام نمايد و از اين سبب ما از رأفت خدمت تو محروم مانديم و چون تخلف ما بسبب اعتذار بود نه بر وجه اختيار * ( فَاسْتَغْفِرْ لَنا ) * پس آمرزش طلب از براى ما بر اين تخلف و تقاعد حق سبحانه از ما فى الضمير ايشان خبر داد و فرمود كه * ( يَقُولُونَ ) * ميگويند اين متخلفان * ( بِأَلْسِنَتِهِمْ ) * بزبانهاى خود * ( ما لَيْسَ فِي قُلُوبِهِمْ ) * آنچه نيست در دلهاى ايشان يعنى اين اعتذار ايشان زبانيست و دل ايشان از آن خبردار نيست و صدور طلب استغفار از ايشان نيز از روى حقيقت نيست بلكه به جهت شك و ريب و ضعف عقيده ايشان در امر او سبحانه است و چون حال ايشان بر اين منوالست پس آنچه در باب اعتذار به تو ميگويند از روى نفاق و كذب است * ( قُلْ ) * بگو در جواب عذر ايشان * ( فَمَنْ يَمْلِكُ لَكُمْ ) * پس كيست كه مالك شود از براى شما و تواند كه دفع كند * ( مِنَ اللَّه ) * از مشيت خداى * ( شَيْئاً ) * چيزى را * ( إِنْ أَرادَ بِكُمْ ضَرًّا ) * اگر اراده نمايد خداى بشما ضررى كه عقوبت آخرت است يا قتل و خلل در مال و اهل * ( أَوْ أَرادَ بِكُمْ نَفْعاً ) * يا اگر خواهد بشما سودى كه آن ثواب است بر رفاقت يا ظفر و نصرت و محافظت اموال و اهالى ، و خلاصه كلام آنست كه اگر خداى ارادهء نفع يا ضرر داشته باشد بشما هيچكس نخواهد بود كه قادر باشد در دفع آن از شما پس آمدن شما با من باعث ضرر نميشود و عدم آن موجب نفع شما نميگردد فحينئذ اين عذر بيموقع فايده بشما نخواهد داد * ( بَلْ كانَ اللَّه ) * بلكه هست خداى * ( بِما تَعْمَلُونَ ) * به آنچه ميكنيد * ( خَبِيراً ) * دانا يعنى ميداند كه قصد شما از تخلف نه به جهت شغل اموال و اهالى است .\r\n12 - * ( بَلْ ظَنَنْتُمْ ) * بلكه آنست كه گمان ميبريد * ( أَنْ لَنْ يَنْقَلِبَ الرَّسُولُ ) * آنكه باز نگردد پيغمبر * ( وَالْمُؤْمِنُونَ ) * و مراجعت ننمايند مؤمنان * ( إِلى أَهْلِيهِمْ ) * بسوى اهالى خود بمدينه * ( أَبَداً ) * هرگز يعنى مشركان بر ايشان دست يابند و همه را مستاصل سازند * ( وَزُيِّنَ ذلِكَ ) * و آراسته شد اين گمان يعنى شيطان بياراست استيصال پيغمبر و اصحاب او را و متمكن ساخت * ( فِي قُلُوبِكُمْ ) * در دلهاى شما * ( وَظَنَنْتُمْ ) * و گمان برديد * ( ظَنَّ السَّوْءِ ) * گمان بد كه دين خدا باطل شود و ملت اسلام بر افتد * ( وَكُنْتُمْ ) * و گشتيد شما بر اين گمان بد * ( قَوْماً بُوراً ) * گروهى هلاك شدگان نزد خداى يعنى بسبب فساد عقيده و سوء نيت و عدم خيريت مشرفيد بر هلاكت و عقوبت و سخط او سبحانه ، يا آنكه بسبب اين ظن بد تبه كارانيد و از خير و صلاح بيرون رفتگان ، آن گه به جهت\r\n","description":"","footnote":"","page_name":" 369 ","page_number":369},
  {"content":"\r\nتهديد و وعيد ايشان ميفرمايد كه :\r\n13 - * ( وَمَنْ لَمْ يُؤْمِنْ بِاللَّه ) * و هر كه نگرود بخداى * ( وَرَسُولِه ) * و بفرستاده او يعنى بدل خود تصديق حكم ايشان نفرمايد * ( فَإِنَّا أَعْتَدْنا ) * پس بدرستى كه ما آماده ساخته‌ايم * ( لِلْكافِرِينَ ) * از براى ناگرويدگان * ( سَعِيراً ) * آتش افروخته و سوزان ، وضع * ( لِلْكافِرِينَ ) * در موضع ضمير ايذانست بر آنكه كسى كه جمع نكند ايمان را ميان خدا و رسول صلى اللَّه عليه و آله و سلم كافر است پس تصديق احدهما كافى نباشد در تحقق ايمان ، و تنكير * ( سَعِيراً ) * يا به جهت تهويلست و يا بسبب آنكه آن علم آتش مخصوص است و طبقهء معلوم ، بعد از آن به جهت تسجيل تأكيد قول مذكور ميفرمايد كه :\r\n14 - * ( وَلِلَّه ) * و مر خداى راست * ( مُلْكُ السَّماواتِ وَالأَرْضِ ) * پادشاهى آسمانها و زمينها يعنى تدبير جميع امور علوى و سفلى و زمام ملكى همهء آن در قبضهء اقتدار او است * ( يَغْفِرُ ) * ميآمرزد گناه را * ( لِمَنْ يَشاءُ ) * از براى هر كه خواهد * ( وَيُعَذِّبُ ) * و عذاب مىكند بگناه * ( لِمَنْ يَشاءُ ) * هر كه را كه اراده مىكند و مقرر است كه مشيت او سبحانه تابع حكمت او است پس مغفرت او نسبت بتائب خواهد بود و تعذيب او نسبت بمصر ، و چون بموجب\r\nرحمتى سبقت غضبى\r\nرحمت او سبحانه اعلى و اشمل است از غضب وى از اينجهت بعد از اين ايثار صفات رحمت نموده بر صفات غضب و فرموده كه * ( وَكانَ اللَّه ) * و هست خداى * ( غَفُوراً ) * آمرزنده توبه كنندگان * ( رَحِيماً ) * مهربان بر ايشان ، و شبهه اى نيست در آنكه رحمت از صفات ذاتيه او است و غضب از صفات عرضيه و لهذا تكفير سيئات مينمايد با حسنات كثيره و كباير را مىآمرزد بتوبه و انابت ، آورده‌اند كه حضرت رسالت صلى اللَّه عليه و آله و سلَّم در ذو الحجة الحرام سال ششم از هجرت از حديبيه مراجعت نمود و در محرم الحرام سال هفتم از آن بغزوهء خيبر توجه فرمود و باصحاب وعدهء فتح و غنيمت داد و بفرمودهء او سبحانه حكم نمود كه هر كه در حديبيه حاضر بوده به اين غزا توجه نمايد و غير آنها با ايشان موافقت ننمايد و چون عزم ايشان در اين باب جزم شد متخلفان به قصد رد امر الهى گفتند كه بگذاريد تا ما در اين غرا با شما تابع شويم و با اعداء محاربه نمائيم حق سبحانه پيش از وقوع اين قضيه پيغمبر خود را از ما فى الضمير ايشان اخبار فرمود بقوله :\r\n15 - * ( سَيَقُولُ الْمُخَلَّفُونَ ) * زود باشد كه بگويند باز پس مانده شدگان از حديبيه كه قبايل مذكوراند از اعراب * ( إِذَا انْطَلَقْتُمْ ) * در وقتى كه برويد * ( إِلى مَغانِمَ ) * بسوى غنيمتها يعنى غنايم خيبر * ( لِتَأْخُذُوها ) * تا كه فراگيريد آن را * ( ذَرُونا ) * بگذاريد ما را * ( نَتَّبِعْكُمْ ) * تا پيروى كنيم شما را در آمدن به خيبر و غزا نمودن با اهل آن * ( يُرِيدُونَ ) * ميخواهند اين متخلفان\r\n","description":"","footnote":"","page_name":" 370 ","page_number":370},
  {"content":"\r\nبه اين قول * ( أَنْ يُبَدِّلُوا ) * آنكه متبدل و متغير گردانند * ( كَلامَ اللَّه ) * سخن خداى را يعنى حكم او را كه فرموده بود كه غير اهل حديبيه به اين حرب نرود و اخذ غنيمت ننمايد * ( قُلْ ) * بگو اى محمّد مر - ايشان را كه * ( لَنْ تَتَّبِعُونا ) * پيروى نخواهيد كرد ما را از اين ، نفى است در معنى نهى يعنى با ما بيرون نيائيد * ( كَذلِكُمْ قالَ اللَّه ) * همچنين گفته است خداى * ( مِنْ قَبْلُ ) * پيش از تهيهء شما براى بيرون آمدن بخيبر يا پيش از آمدن ما بمدينه * ( فَسَيَقُولُونَ ) * پس زود باشد كه ايشان گويند خداى اين حكم نفرموده * ( بَلْ تَحْسُدُونَنا ) * پس بلكه حسد ميبريد شما با ما تا در غنايم آن با شما شريك نباشيم آن گه حق سبحانه رد قول ايشان نموده و مىگويد كه نه چنين است كه متخلفان مىگويند * ( بَلْ كانُوا لا يَفْقَهُونَ ) * بلكه هستند كه در نمييابند و فهم نميكنند * ( إِلَّا قَلِيلًا ) * مگر فهميدنى اندك كه آن مظنّهء ايشان است در امور فانيه دنيويه چه جميع فطن ايشان مصروف بود بر امتعه دنيويه و اصلا در احوال باقيه اخرويه تفكر و تأمل نميكردند هم چنان كه در جايى ديگر از اين اخبار مىفرمايد كه\r\nيعلمون ظاهرا من الحيوة الدنيا\r\nو بدانكه نزد مجاهد مراد از * ( كَلامَ اللَّه ) * اين قولست كه ( قل لن تخرجوا معى ابدا و لن تقاتلوا معى عدوا ) و اين غلط فاحش است زيرا كه اينسوره بعد از انصراف از حديبيه نازل گشت در سال ششم از هجرت و آيه مذكوره در سال نهم در غزوهء تبوك كه بعد از فتح غزوه حنين و طايف نزول يافته و بعد از نزول اين آيه حضرت رسالت صلى اللَّه عليه و آله و سلم به هيچ غزائى نرفت تا آن كه از اين عالم رحلت فرمود پس چگونه مراد اين آيه باشد بلكه مراد آنست كه مذكور شد و بعد از اظهار ما فى الضمير منافقان در جواب قول ايشان بعنوان وصف تخلف ذكر ايشان را مذكور ساخته به جهت مبالغه در ذم ايشان و اشعار بر شناعت تخلف ايشان و فرموده كه :\r\n16 - * ( قُلْ لِلْمُخَلَّفِينَ مِنَ الأَعْرابِ ) * بگو مر اين باز پس ماندگان را كه از عربان باديه نشيناند كه مذكور شدند * ( سَتُدْعَوْنَ ) * زود باشد كه خوانده شويد * ( إِلى قَوْمٍ ) * بحرب گروهى * ( أُولِي بَأْسٍ شَدِيدٍ ) * كه خداوندان كارزارهاى سخت باشند و با شجاعت و تهور تمام * ( تُقاتِلُونَهُمْ ) * كارزار كنيد با ايشان و بكشيد ايشان را * ( أَوْ يُسْلِمُونَ ) * يا مسلمان شوند يعنى ناچار است از وقوع يكى از اينها و اين قوم نزد سعيد جبير و عكرمه هوازن بوده‌اند كه حضرت رسالت صلى اللَّه عليه و آله و سلَّم در وادى حنين با ايشان محاربه نمود و پيش قتاده بنى ثقيفاند و نزد ابن عباس اهل فارس ، و كعب و حسن بر آنند كه اهل روماند و بعضى گفته‌اند كه مراد اهل يمامه‌اند كه اصحاب مسيلمه كذاب بودند و نزد جماعتى ديگر اصحاب معويه‌اند كه در صفين با حضرت امير المؤمنين عليه السّلام محاربه كردند ، و گويند كه بنى خليفه و اهل رده‌اند كه در عهد ابو بكر مرتد شدند و اصحاب با ايشان در مقام محاربه درآمدند و صاحب طبرسى آورده كه صحيح آنست كه مراد بداعى در قول ستدعون حضرت رسالت\r\n","description":"","footnote":"","page_name":" 371 ","page_number":371},
  {"content":"\r\nصلى اللَّه عليه و آله و سلَّم باشد زيرا كه آن حضرت اعراب مذكوره را بغزوات شديده و قتال اقوامى كه صاحب نجدت و شدت بودند امر نمود مثل اهل حنين و طايف و مؤته و تبوك و غير آن پس حمل آن بما بعد وفات آن حضرت بيمعنى باشد و باى حال اينقوم اگر اهل شرك و ارتدادند حكم ايشان قتل است يا اسلام ، و اگر غير ايشانند قتالست يا جزيه ، پس بر تقدير ثانى اسلام بمعنى انقياد باشد آن گه بر جهت ترغيب اعراب بر ثبات قدم در وقت جهاد و ترهيب ايشان از فرار نمودن از محاربهء اهل طغيان و عناد مىفرمايد كه * ( فَإِنْ تُطِيعُوا ) * پس اگر فرمان بريد كسى را كه داعى شما است بجهاد اهل كفر و اجابت قول او نمائيد در آن * ( يُؤْتِكُمُ اللَّه ) * بدهد خداى شما را * ( أَجْراً حَسَناً ) * مزدى نيكو كه غنيمت است در دنيا و درجه عليا در جنت * ( وَإِنْ تَتَوَلَّوْا ) * و اگر روى بگردانيد و پشت بر داعى خود كنيد يعنى قول او را بسمع قبول اصغاء ننمائيد و از قتال متقاعد شويد * ( كَما تَوَلَّيْتُمْ ) * هم چنان كه روى بگردانيديد و قبول دعوت داعى خود ننموديد * ( مِنْ قَبْلُ ) * پيش از اينكه سفر حديبيه بود * ( يُعَذِّبْكُمْ ) * عذاب كند خداى شما را * ( عَذاباً أَلِيماً ) * عذابى دردناك هم در دنيا و هم در آخرت ، آورده‌اند كه چون وعيد متخلفان بسمع عجزهء اهل اسلام رسيد از اين معنى خايف شده بعرض سيد عالم صلى اللَّه عليه و آله و سلَّم رسانيدند كه ما بواسطهء عجز و ضعف مرض از جهاد تخلف مىكنيم ( فما بالنا يا رسول اللَّه ) پس آيا مآل حال ما چه باشد آيه نازل شد .\r\n17 - * ( لَيْسَ عَلَى الأَعْمى ) * نيست بر نابينا * ( حَرَجٌ ) * گرفتى يعنى گناهى ندارند اگر از جهاد تخلف كنند * ( وَلا عَلَى الأَعْرَجِ ) * و نه بر لنگ * ( حَرَجٌ ) * تنگى و اثمى اگر با اهل جهاد موافقت ننمايند * ( وَلا عَلَى الْمَرِيضِ ) * و نه بر بيمار * ( حَرَجٌ ) * ضيقى و مؤاخذه اى اگر بقتال مرتكب نشوند زيرا كه اينها ذوى العاهاتاند و از محاربه معذور ، از مقاتل منقولست كه چون خداى تعالى اين آيه را انزال فرمود حضرت رسالت صلى اللَّه عليه و آله و سلَّم ارباب آفات و اصحاب عاهات را از رفتن بحديبيه معذور داشت و بعد از آن به جهت مبالغه در باب مجاهدهء اصحاب فرمود كه * ( وَمَنْ يُطِعِ اللَّه ) * و هر كه فرمان برد خداى را * ( وَرَسُولَه ) * و فرستادهء او را در جهاد و غير آن * ( يُدْخِلْه جَنَّاتٍ ) * درآرد خداى او را به بهشتهايى كه * ( تَجْرِي ) * ميرود * ( مِنْ تَحْتِهَا الأَنْهارُ ) * از زير مساكن يا درختان آن جوىها * ( وَمَنْ يَتَوَلَّ ) * و هر كه روى بگرداند از حكم خدا و رسول و فرمان او را نشنود در باب قتال و غير آن * ( يُعَذِّبْه ) * عذاب كند خداى او را * ( عَذاباً أَلِيماً ) * عذابى دردناك از ابن عباس منقولست كه چون رسول صلى اللَّه عليه و آله و سلَّم بحديبيه رسيد ناقه او از رفتن باز ايستاد هر چند او را ميزد نميرفت تا آنكه در همان جاى بخسبيد اصحاب گفتند ( خلأت الناقة ) اين ناقه نافرمانست كه بيجهتى و سببى خسبيده حضرت رسول فرمود كه\r\nما هذا لها عادة و لكن حبسها حابس الفيل\r\nعادت اين ناقه نيست كه بىسببى\r\n","description":"","footnote":"","page_name":" 372 ","page_number":372},
  {"content":"\r\nبخسبد و ليكن خدايى كه بازدارندهء فيل بود از رفتن بمكهء معظمه آن را بازداشت و از رفتن منع كرد پس آنجا فرود آمد و مردى از خزاعه كه نام او جواس اميه بود به مكه فرستاد تا اعلام ايشان نمايد كه غرض آمدن آن حضرت به اين صوب نه حربست بلكه مدعاى او طواف خانه كعبه است و اتيان نمودن بافعال عمره چون جواس اين پيغامرا بايشان رسانيد احابيش كه سه قبيله بزرگند از عرب ملتفت اين معنى نشده شترش را پى كردند و قصد كشتن وى نمودند وى از ايشان گريخته رسول صلى اللَّه عليه و آله و سلَّم را از اين قضيه خبردار ساخت آن حضرت عمر را گفت تو نيز به مكه رو و صورت حال را بار ديگر بايشان رسان عمر گفت مرا در مكه ناصرى نيست و از بنى عدى كسى آنجا نمانده و به جهت اين از ايشان ترسانم و از قتل خود هراسان اما عثمان خويشان در آنجا دارد اولى آنست كه او اين پيغامرا بايشان رساند تا خطايى و ضررى واقع نشود پيغمبر صلى اللَّه عليه و آله و سلَّم عثمان را بجانب ابو سفيان و اشراف قريش فرستاد چون بنزديك مكه رسيد ابان بن سعد كه از قبيلهء هوازن بود با او ملاقات كرده از اسب خود فرود آمد و عثمان را سوار كرد و خود در عقب او نشسته به مكه رفتند و عثمان پيغام مذكور را با ايشان مجدد ساخت ايشان گفتند ما محمّد صلى اللَّه عليه و آله و سلَّم را نگذاريم كه در مكه درآيد اگر تو ميخواهى طواف كن و بازگرد او گفت من پيش از رسول طواف نكنم و چون خواست كه بازگردد مانع او شدند و او را محبوس ساختند و آوازه قتل او در حديبيه شايع شد رسول اصحاب را در زير درخت سمره جمع ساخت و با ايشان تجديد بيعت نمود كه با قريش قتال كنند و از حرب روگردان نشوند تا كه شهيد شوند يا فتح نمايند پس همه به اين وجه بيعت كردند مگر ابن قيس كه خود را در زير شتر پنهان ساخت چنان كه مذكور شد ، و ايشان هزار و پانصد يا چهار صد مرد بودند و بقول اشهر و اصح هزار و پانصد و بيست و پنج ، و صاحب كشاف از عبد اللَّه مغفل نقل كرده كه پيغمبر صلى اللَّه عليه و آله و سلَّم در حين اخذ بيعت از اصحاب در زير شجرهء سمره قرار گرفته بود و شاخى از آن درخت بر پشت مبارك او رسيده و من بر زير سر او بايستادم و آن شاخ را بدست گرفته از پشت مبارك او برداشتم و همه اصحاب بيعت كردند بر آنكه مطلقا راه گريز نجويند تا آنكه كشته شوند يا فتح نمايند حضرت فرمود كه\r\nأنتم اليوم خير أهل الأرض\r\nشما امروز بهترين اهل زمينيد ، و از جابر مرويست كه رسول صلى اللَّه عليه و آله و سلَّم فرمود كه\r\nأنتم اليوم خير أهل الارض\r\nشما امروز بهترين اهل زمينيد ، و از جابر مرويست كه رسول صلى اللَّه عليه و آله و سلَّم فرمود كه يك كس بدوزخ نرود از آن مؤمنان كه در زير درخت سمره بيعت كردند و اين بيعت را بيعة الرضوان نام نهادند به جهت آنكه حق سبحانه در حق ايشان فرمود :\r\n18 - * ( لَقَدْ رَضِيَ اللَّه ) * بتحقيق كه خداى تعالى خوشنود گشت * ( عَنِ الْمُؤْمِنِينَ ) * از گرويدن اصحاب * ( إِذْ يُبايِعُونَكَ ) * وقتى كه بيعت كردند با تو * ( تَحْتَ الشَّجَرَةِ ) * در زير درخت سمره * ( فَعَلِمَ ) * پس خداى ميداند * ( ما فِي قُلُوبِهِمْ ) * آنچه در دلهاى ايشانست از خلوص عقيدت\r\n","description":"","footnote":"","page_name":" 373 ","page_number":373},
  {"content":"\r\nو صفاى نيت در زير درخت و وفا و صداقت نسبت به تو * ( فَأَنْزَلَ ) * پس فرو فرستاد خداى * ( السَّكِينَةَ ) * آنچه سبب سكون و آرميدن قلب ايشان بود * ( عَلَيْهِمْ ) * بر ايشان يعنى الطافى كه مقوى قلوب ايشان بود بر ايشان انزال فرمود از تشجيع و صلح حديبيه و غير آن كه آيات بينه و حجج داله است بر غلبيت ايشان * ( وَأَثابَهُمْ ) * و پاداش داد ايشان را بدين بيعت . * ( فَتْحاً قَرِيباً ) * فتحى نزديك كه فتح خيبر است يا مكه يا هجر ، و اول قول قتاده و اكثر مفسران است .\r\n19 - * ( وَمَغانِمَ كَثِيرَةً ) * و ديگر خبر داد مر ايشان را از فضل عميم خود غنيمتهاى بسيار يعنى غنائم قلاع خيبر * ( يَأْخُذُونَها ) * كه فرا گيرند آن را از ضياع و عقار و امتعه و نقود و يا غنائم هوازن كه بعد از فتح مكه بود * ( وَكانَ اللَّه ) * و هست خداى * ( عَزِيزاً ) * غالب بر همه چيزها پس دوستان خود را نصرت دهد و بر دشمنان غالب سازد * ( حَكِيماً ) * دانا به حكم و مصالح بندگان و لهذا امر نمود ايشان را به صلح حديبيه و اخذ غنائم يا حكم كننده بمغلوبيت دشمنان .\r\n20 -\r\n* ( وَعَدَكُمُ اللَّه ) * وعده كرده است خداى شما را اى امت عالى نهمت * ( مَغانِمَ كَثِيرَةً ) * غنيمتهاى بسيار را در بلاد فارس و روم و غير آن از بلاد شرقيه و غربيه * ( تَأْخُذُونَها ) * كه خواهيد گرفت آن را تا روز قيامت * ( فَعَجَّلَ لَكُمْ ) * پس تعجيل فرمود براى شما * ( هذِه ) * اين يك غنيمت را كه غنيمت خيبر است يعنى پيش از همهء غنائم بشما رسانيد * ( وَكَفَّ ) * و بازداشت * ( أَيْدِيَ النَّاسِ ) * دستهاى مردمان را يعنى اهل خيبر و حلفاى ايشان را كه بنى اسد و بنى غطفاناند * ( عَنْكُمْ ) * از شما به اين وجه كه خوف و رعب در دل ايشان افكند و ايشان در حصارهاى خود متقاعد شدند و در مقاتله مقابله ننمودند تا شما از ضرر ايشان سالم مانديد ، و در روايت آمده كه چون حضرت رسالت صلى اللَّه عليه و آله و سلَّم قلاع خيبر را محاصره فرمود قبيله اسد و بنى غطفان قصد كردند كه بمدينه روند و اموال اهل اسلام را غارت كنند و اولاد و نسوان ايشان را اسير سازند حق سبحانه القاى رعب نمود در قلوب ايشان تا از اين امر متقاعد شدند ، و نزد بعضى آنست كه مالك بن عوف و عيينة بن حصين يا بنى اسد و بنى غطفان بنصرت اهل خيبر آمدند حق سبحانه خوفى در دل ايشان انداخت تا به جهت آن بازگشتند و شما اخذ غنيمت نموديد ، و گويند كه مراد از اين قوم اهل مكه‌اند يعنى حق سبحانه دستهاى اهل مكه را از شما كوتاه ساخت تا شما از ايشان سالم مانديد * ( وَلِتَكُونَ ) * و تا باشد آن غنيمت معجله * ( آيَةً لِلْمُؤْمِنِينَ ) * نشانه اى مر مؤمنان را بر صدق قول حضرت رسالت صلى اللَّه عليه و آله و سلَّم بر وعدهء فتح خيبر يا بر وعده غنائم ، و بنا بر اين * ( لِتَكُونَ ) * عطف باشد بر ( لتسلموا ) يا ( لتأخذوا ) محذوف و ميتواند بود كه * ( لِتَكُونَ ) * جملهء معترضه باشد براى فتح مكه و متعلق آن فعل ذلك ، پس معنى آن باشد كه خداى در حق شما تعجيل غنائم نمود تا آن نشانه باشد مر اهل ايمان را بر صدقيت وعدهء فتح خيبر با غنائم كثيره ، و گويند چون\r\n","description":"","footnote":"","page_name":" 374 ","page_number":374},
  {"content":"\r\nتعبير رؤياى حضرت رسالت تا يك سال متأخر شد حق سبحانه تعجيل فتح خيبر نمود تا آن علاماتى و عنوانى باشد براى فتح مكه * ( وَيَهْدِيَكُمْ ) * و تا بنمايد شما را * ( صِراطاً مُسْتَقِيماً ) * راه راست يعنى ثابت دارد شما را بر دين اسلام بسبب زيادتى يقين و بصيرت به صلح حديبيه و فتح خيبر و غير آن تا بفضل الهى مستوثق شويد و بر لطف لم يزلى توكل نمائيد و بر موعودات ربانى اميدوار باشيد .\r\nقصهء فتح خيبر بدين تفصيل ارباب سير روايت نموده‌اند كه چون پيغمبر صلى اللَّه عليه و آله و سلَّم از حديبيه مراجعت نمود بيست روز در مدينه توقف نمود بعد از آن سباع بن عرفطهء غفارى را در مدينهء خليفهء خود ساخته به حكم وعدهء وَأَثابَهُمْ فَتْحاً قَرِيباً كارسازى فتح خيبر نمود و با هزار و چهار صد كس از مدينه بيرون رفته متوجه قلاع خيبر شد ، و از ابن اسحق نقل كرده‌اند كه او از ابى مروان اسلمى روايت كرده كه من از جد خود شنيدم كه چون با رسول خداى صلى اللَّه عليه و آله و سلَّم از مدينه بيرون آمديم بر خيبر مشرف شديم آن حضرت فرمود\r\nقفوا\r\nپس همه اصحاب آنجا توقف كردند و او دست نياز بدرگاه حضرت كارساز برداشته اين مناجات فرمود\r\nاللهم رب السموات السبع و ما اظللن و رب الارضين السبع و ما أقللن و رب الشياطين و ما أضللن إنا نسألك خير هذه القرية و خير اهلها و خير ما فيها و نعوذ بك من شر هذه القرية و شر أهلها و شر ما فيها\r\nپس فرمود\r\nاقدموا بسم اللَّه\r\nبنام خداى قدم پيش نهيد آن گاه از آنجا به منزل صهبا آمدند و در وقت سحرگاه از طريق وادى حرضه بميان قلاع خيبريان درآمدند ، از انس مالك روايت كنند كه او گفت كه من در اين سفر رديف طلحه بودم چون به زمين حصين خيبر رسيديم اهل خيبر بىخبر از قلعه بيرون آمده با بيل و تيشه و ادوات زراعت روى بباغات و زراعات خود داشتند كه ناگاه لشكر اسلام به نظر ايشان درآمدند گفتند و اللَّه محمّد و الجيش به خدا كه اين محمّد است و لشكريان او پس فرار نموده روى بحصارهاى خود نهادند و درها را استوار كردند حضرت رسول چون به زير حصين قموص رسيد فرمود كه\r\nاللَّه اكبر خربت خيبر انا إذا نزلنا بساحة قوم فساء صباح المنذرين\r\nالقصه يهود دل بر قتال نهاده مبارزان نامى ايشان از حصار بيرون آمدند و در برابر اهل اسلام بايستادند و چون صفوف قتال بين الفريقين راست شد مرحب يهود كه از رؤساى دلاوران قلعه بود جرأت نمود قدم پيش نهاد و اين رجز آغاز كرد :\r\n( شعر )\r\n\r\nقد علمت خيبر أنّى مرحب\r\nشاكى السّلاح بطل مجرب\r\n\r\n\r\nإذا الحروب أقبلت تلهّب\r\n\r\nعامر بن اكوع استماع اين رجز نموده از ميان اهل اسلام بيرون آمده و در مقابل او اين رجز انشاء كرد :\r\n","description":"","footnote":"","page_name":" 375 ","page_number":375},
  {"content":"\r\n( شعر )\r\n\r\nقد علمت خيبر أنّى عامر\r\nشاكى السّلاح بطل مغامر\r\n\r\nپس پيش آمده بامر حب آغاز محاربه نمود و بعد از آنكه ضربتى چند در ميان ايشان رد و بدل شد شمشير مرحب بر سر عامر آمد و عامر در غضب شد شمشير خود را حواله مرحب كرد اما به جهت آنكه شمشير كوتاه بود بساق مرحب نرسيده دم آن بر زانوى خودش آمد و بيفتاد و به جهت آن زخم شهيد شد ، بعضى مردمان چون اين حال را مشاهده كردند گفتند كه ( بطل عمل عامر ) باطل شد كار عامر ، برادرش سلمة بن اكوع نزد حضرت رسول صلى اللَّه عليه و آله و سلَّم آمد و بگريست و گفت يا رسول اللَّه بعضى از اصحاب ميگويند كه بطل عمل عامر حضرت رسالت پناه فرمود\r\nاولئك كذبوا بل اتى من الاجر مرتين\r\nايشان دروغ ميگويند بلكه حق سبحانه دو اجر به او كرامت فرمود ، بعد از آن مردمان بمقاتله مشغول شدند و حضرت رسالت پناه صلى اللَّه عليه و آله و سلَّم در آن روز رايت را بابو بكر داده بود و چون كارزار سخت شد ترسان شده اصحاب را بد دل گردانيد و همه روى بانهزام نهادند ، روز ديگر رايت را بعمر خطاب عطا فرمود و او را بحرب فرستاد و او نيز با اصحاب خود ترسان و هراسان بازگشت و در آن روز رسول صلى اللَّه عليه و آله و سلَّم را درد شقيقه طارى شده بود و به جهت آن نمىتوانست كه از خيمه بيرون آيد و در آخر اين روز چون صداع آن حضرت صلى اللَّه عليه و آله و سلَّم تخفيف يافت بيرون آمد و از كيفيت حرب استفسار نمود صورت حال را معروض داشتند آن حضرت فرمود كه\r\nو اللَّه لاعطين الراية غدا رجلا يحب اللَّه و رسوله و يحبه اللَّه و رسوله ، كرارا غير فرار لا يرجع حتى يفتح اللَّه على يديه\r\nبه خدا سوگند فردا اين رايت را به مردى دهم كه خدا و رسول را دوست دارد و خدا و رسول او را دوست دارند ، و مكرر حمله كننده باشد بر اعداء و از ايشان فرار ننمايد و باز نگردد تا آنكه خداى تعالى بر دست او فتح خيبر نمايد ، و بخارى و مسلم از قتيبة بن سعد روايت كرده‌اند كه يعقوب بن عبد الرحمن اسكندرانى ما را خبر داد از ابى حازم كه او از سعد بن سهل روايت كرد كه در روز خيبر حضرت رسالت صلى اللَّه عليه و آله و سلَّم فرمود كه\r\nلاعطين هذه الراية غدا رجلا يفتح اللَّه على يديه يحب اللَّه و رسوله و يحبه اللَّه و رسوله\r\nو چون اصحاب اين كلمات با بركات از سيد عالم عليه افضل التحيات استماع كردند همهء شب در فكر اين بودند كه آيا شخصى كه لايق اين امر باشد و فراخور اين منصب كه تواند بود چون صبح شد هر يك از ايشان منتظر آن بودند كه خلعت اين سعادت بقد كه راست آيد ، پس سيد عالم صلى اللَّه عليه و آله و سلَّم فرمود كه\r\nاين على بن ابى طالب\r\nيعنى على كجاست گفتند كه درد چشم و صداع دارد بواسطهء آن از خيمه بيرون نمىآيد فرمود كه او را بطلبيد چون حاضر شد او را نزد خود خواند سرش را در كنار خود نهاد آب دهان مبارك خود را در چشم او كرد و دست مبارك را بر سر او ماليد فى الحال چشم امير المؤمنين عليه السّلام از تيرگى رمد روشن\r\n","description":"","footnote":"","page_name":" 376 ","page_number":376},
  {"content":"\r\nشد و صداع او زايل شد بر وجهى كه گوئيا هرگز المى و وجعى به او نرسيده پس در حق وى ايندعا فرمود كه\r\nاللهم احفظه عن الحر و البرد\r\nبار خدايا او را از سرما و گرما نگاهدار ، امير المؤمنين فرمود كه از آن روز كه آن حضرت در حق من ايندعا كرد سرما و گرما در من اثر نكرد ، ابو عبد اللَّه حافظ باسناد خود از عبد الرحمن بن ابى ليلى روايت كند كه امير المؤمنين سلام اللَّه عليه در گرما قباى پر پنيهء زمستانى ميپوشيد و اصلا اثر التهاب حرارت از او مشاهده نمىشد و در زمستان جامهء تنك تابستانى ميداشت و اثر ضرر سرما از وى مرئى نمىگشت روزى اصحاب من مرا گفتند يا مولاى چيزى عجيب و غريب از حضرت امير المؤمنين مشاهده ميكنيم گفتم چيست گفتند در تابستان جامهء زمستانى ميپوشد و در زمستان جامهء تابستانى و نه از گرما ملتهب ميگردد و نه از ضرر سرما متأثر مىشود من گفتم منشأ آن را نميدانم اما از پدر خود استفسار نمايم چه او هميشه در ملازمت آن حضرت مىباشد پس اين صورت را از وى پرسيدم وى گفت من نيز نميدانم و ليكن از آن حضرت معلوم كنم پس نزد امير المؤمنين عليه السّلام رفت و سبب اين را از آن حضرت پرسيد فرمود كه در روز خيبر كه پيغمبر صلى اللَّه عليه و آله و سلَّم فرمود كه\r\nلاعطين الراية غدا رجلا يحب اللَّه و رسوله و يحبه اللَّه و رسوله يفتح اللَّه على يديه كرار غير فرار\r\nو بعد از آن مرا طلبيد و گفت كه\r\nاللهم اكفه الحر و البرد\r\nدگر سرما و گرما را درنيافتم .\r\nالقصه حضرت رسالت صلى اللَّه عليه و آله و سلَّم در روز سيم رايت را به آن حضرت تفويض نمود و فرمود كه\r\nامض بها و جبرئيل معك و النصر أمامك و الرعب مبثوث فى صدور القوم\r\nبرو بنزد اهل خيبر كه جبرئيل با تست و نصرت در پيش تست و ترس پراكنده شده است در دلهاى دشمنان تو ، آن گه امير المؤمنين عليه السّلام رايت را برداشته خواست كه متوجه حرب شود پيغمبر صلى اللَّه عليه و آله و سلَّم فرمود كه اى على چون بساحت ايشان رسى اول ايشان را بدين اسلام دعوت كن و تهديد و تخويف نماى كه اگر يكى از ايشان را بدين اسلام هدايت كنى بهتر است مر ترا از شتران بسيار كه سرخ موى باشند پس فرمود كه\r\nاعلم يا على انهم يجدون فى كتابهم إن الذى يدمّر عليهم اسمه ايليا فاذا لقيتهم فقل انا على بن ابى طالب فانهم يخذلون انشاء اللَّه\r\nبدان اى على كه اهل خيبر در كتاب خود خوانده‌اند كه شخصى كه حصين ايشان بگشايد و آنها را منكوب سازد نام او ايليا باشد چون با ايشان ملاقات كنى بگو كه نام من على است كه همه باذن اللَّه تعالى مخذول خواهند شد ، و سلمه روايت كند كه چون امير المؤمنين عليه السّلام بحربگاه رسيد مرحب يهودى بمبارزت او بيرون آمد با سلاحى تمام و مغفرى از فولاد بر سر نهاده بر بالاى مغفر نمودى از سنگ تراشيده وضع كرده مركب را بجولان درآورد و رجز مذكور را اعاده ساخت حضرت امير صلوات اللَّه عليه در مقابل او اين رجز آغاز كرد كه .\r\n","description":"","footnote":"","page_name":" 377 ","page_number":377},
  {"content":"\r\nأنا الَّذي سمّتني أمّي حيدره ضرغام آجام شديد قسوره أكيلكم بالسيف كيل السّندره و چون مرحب اينرجز استماع كرد بر خود بلرزيد جهت آنكه مادر به او گفته بود كه من در واقعه ديدم كه شيرى بر تو حمله كرده و تو را مغلوب ساخت بايد كه امروز از شير يا از شخصى كه مسمى بشير يا شير خصلت باشد احتراز كنى اما حميت جاهليت مانع مراجعت او شده با امير المؤمنين عليه السّلام در مقام محاربه درآمد و امير المؤمنين عليه السّلام بعد از عرض اسلام بر او و امتناع او از آن آغاز محاربه كرد و ضربتى چند در ميان ايشان رد شد آخر الامر امير المؤمنين تيغ برآورد و چنان بر فرق او زد كه خود سنگين و مغفر آهنين ببريد و از سر و روى او گذشته به حلق وى رسيد مرحب از مركب بيفتاد و بجهنم شتافت يهودان چون آن ضربت را مشاهده كردند رعبى و خوفى و هيبتى از امير المؤمنين عليه السّلام در دل ايشان افتاد همه بگريختند و بقلعه رفته در راه استوار كردند امير المؤمنين بدر قلعهء خيبر آمد يكى از بالاى قلعه آواز داد كه اى مرد نام تو چيست حضرت امير فرمود كه على او گفت كه\r\nعلا محمّد و من معه\r\nمحمّد و هر كه با اوست بلند مرتبه است و عالى رتبه پس گرفت اى على من در كتاب خوانده‌ام كه در اين نزديكى پيغمبرى پيدا شود كه سلام تحيت او باشد و او پسر عم خود را بدر اين حصار فرستد و خداى اين حصن را بر دست او بگشايد اگر تو صاحب اينفتح باشى مرا امان باشد يا نه فرمود\r\nلك امان الرسول\r\nآن مرد گفت عاج الباب در را بجنبان امير المؤمنين عليه السّلام از گفتار او شاد شد در را بگرفت و به قوت تمام يك دو بار بجنبانيد حلقه ها و زنجيرهاى آن درهم شكست و در را از جاى خود بركند و بر بالاى سر برد و مقدار چهل گام در پس سر خود انداخت ، ابو عبد اللَّه حافظ باسناد خود از ابى رافع مولى رسول صلى اللَّه عليه و آله و سلَّم نقل كرده كه امير المؤمنين عليه السّلام با يهودى مقاتله ميكرد آن يهودى شمشير را حواله سر آن حضرت كرد سپر از دست او بيفتاد امير عليه السّلام در غضب شده در خيبر را بر دست گرفته سپر خود ساخت و با آن محاربه نموده تا فتح نمود بعد از آن آن را بينداخت ، و نيز ابو عبد اللَّه باسناد خود از ليث بن ابى سليم و او از ابو جعفر محمّد بن على عليهما السلام نقل كرده كه جابر بن عبد اللَّه گفت كه چون امير المؤمنين در خيبر بكند و بينداخت مسلمانان خواستند كه در قلعه داخل شوند خندق حايل بود آن حضرت در را بياورد تا پل سازد به اطراف خندق نرسيد پس حلقهء در را بر دست نگاه داشت تا همه اصحاب و لشكريان پيغمبر با توابع از آنجا بگذشتند ، و مرويست كه يكى از اصحاب با پيغمبر صلى اللَّه عليه و آله و سلَّم گفت كه يا رسول اللَّه من عجب مانده‌ام از قوت على كه درى به اين عظمت بركنده و بر دست برداشته تا همهء مردمان از آن ميگذرند آيا دست او ستونست كه اصلا مضطرب و متزلزل\r\n","description":"","footnote":"","page_name":" 378 ","page_number":378},
  {"content":"\r\nنميشود حضرت رسول فرمود كه از دستش تعجب ميكنى و پايش را ملاحظه نميكنى كه تعجب در آن بيشتر است چون پاى مباركش را ملاحظه كرد گفت يا رسول اللَّه سبحان اللَّه پاى او بر هوا ايستاده حضرت فرمود كه نه اينچنين است بلكه جبرئيل شهير خود را فرش كرده و او بر بالاى پر او ايستاده و هم باسناد ليث از جابر نقل كرده كه چهل مرد توانا بر آن شدند كه آن در را از جاى خود بجنبانند نتوانستند ، و بروايتى ديگر هم از جابر نقل است كه هفتاد مرد با هم رفتند و نتوانستند كه آن را به جاى خود برند ، و نيز ابو عبد اللَّه روايت كرده كه أمير المؤمنين عليه السّلام فرمود كه چون در خيبر بر كندم و پل ساختم و لشكريان بر آن بگذشتند يكى با من گفت ( يا على لقد حملت حملا ثقيلا ) اى على بارى گران برداشته اى گفتم به خدا كه گرانى آن بيش از سپرى نمىيابم پس فرمود كه چون همهء اصحاب بر بالاى آن در بگذشتند و باز آمدند من آن در را در خندق افكندم هفتاد كس بهم رفتند تا آن را بجاى خود برند نتوانستند ، و در كتاب دلايل النبوة از أبى بكر نقل كرده‌اند كه پيغمبر يك يك از حصنهاى خيبر مىگشاد مالها و غنايم آن را بر أصحاب قسمت مىفرمود تا آنكه كار محاربه بحصن و طيح و سلالم رسيد و اين آخرين حصن خيبر بود حضرت پيغمبر صلى اللَّه عليه و آله و سلَّم قريب بده روز و بروايتى ديگر پانزده روز در پاى حصن محاربه نمود تا آن را فتح كرد ، و از محمّد بن اسحق مرويست كه از حصون خيبر اول حصن ناعم را فتح كردند پس نطاة و شق را بعد از آن يهودان بحصن صعب بن معاذ متحصن گشتند و آن نيز بعد از محاربهء بسيار مفتوح گشت أقمشه و امتعهء ايشان بدست مسلمانان درآمد پس بمحاصرهء قموص اشتغال نمودند و حضرت رسول را صداعى طارى شده بود به جهت آن نميتوانست سوار شود و قلعه بغايت محكم بود و بعد از محاربهء بسيار بدست شاه ولايت شير بيشه هدايت عليه السّلام مفتوح شد و در اينمحاربه مرحب يهودى را بقتل آورد به تفصيلى كه مذكور گشت و اينحصار سلام بن حقيق بود ، القصه اصحاب غنيمت آن را نيز بحوزهء تصرف درآوردند و در ميان آن صفيه بنت حيي بن اخطب بود با زنى ديگر و بلال اين هر دو زن را بر كشتگان ايشان بگذرانيد چون آن زن كه با صفيه بود كشتگان قوم خود را بديد دست بفرياد كشيد و روى خود را بخراشيد و خاك بر سر كرد رسول فرمود كه\r\nاغربوا عنى هذه الشيطانة\r\nاز من دور كنيد اينزن شيطان صفت را پس روى ببلال كرد و فرمود كه\r\nانزعت منك الرحمة يا بلال حيث تمر بامرأتين على قتلى رجالهما\r\nنزع كرده شد از تو رحمت كه زنان را بر مردان كشتهء ايشان بگذرانيدى آن گه صفيه را نزد خود خواند و رداى مبارك را بر او افكند مردمان دانستند كه رسول او را براى خود برگزيد و صفيه پيش از اينواقعه در خواب ديده بود كه ماه از آسمان در كنار او فتاده اينخواب با شوهر خود كه كنانة بن ربيع بود نقل كرد شوهرش طپانچه سخت بر رويش زد كه كبود شد گفت مگر ميل پادشاه حجاز كرده اى كه محمّد است و چون حضرت رسول اثر\r\n","description":"","footnote":"","page_name":" 379 ","page_number":379},
  {"content":"\r\nكبودى بديد منشأ آن را از او پرسيد او صورت حال را بعرض رسانيد ، آن گه كنانة بن ربيع را پيش حضرت رسول صلى اللَّه عليه و آله و سلَّم آوردند و او صاحب كنز بنى النضير بود حضرت رسول گفت مالهايى كه در نزد تست حاضر كن او قبول نكرد پس او را بزبير داد كه وى را عذاب كن تا اقرار كند يهوديى گفت كه من او را در فلان خرابه ديدم كه آمد و شد ميكرد رسول فرمود تا آن خرابه را شكافتند و مال بسيار بيرون آوردند و زرهاى ديگر را از او طلبيدند اقرار نكرد پس او را شكنجه كردند مقر نيامد آن گه او را بمحمد مسلمه دادند تا او را بعوض برادر و عم خود كه در قلعه كشته بود قصاص كرد بعد از آن ابن ابى حقيق التماس نمود كه از قلعه پائين آيد و با رسول صلى اللَّه عليه و آله و سلَّم سخنى چند بگويد آن حضرت رخصت داد وى بيامد و بعد از تنزل و تضرع بسيار مصالحه كرد بر حقن دماء و ترك ذرارى ايشان به اينكه جميع اموال ارضين و نقود و امتعه و مواشى و رخوت و اثواب به پيغمبر واگذارند مگر جامه اى كه پوشيده‌اند پس رسول فرمود كه\r\nبرئت منكم ذمة اللَّه و ذمة رسوله ان كتمتمونى شيئا\r\nبرى باشد از شما ذمت خدا و رسول اگر چيزى از من بپوشيد ، پس بر اين مصالحه واقع شد و بعد از آن اهل خيبر گفتند كه چون ما رسوم و آداب زراعت و عمارت اين حصون نيك ميدانيم ما را به حال خود واگذاريد تا محافظت منازل آن مينمائيم و عمارت و زراعت آن ميكنيم و آنچه حاصل مىشود تنصيف مينمائيم رسول به اين راضى شده با ايشان مقاطعه كرد و فرمود كه اينمصالحه و مقاطعه مشروط به اين شرط است كه هر گاه كه ما خواهيم شما را از اين حصون اخراج كنيم ، چون خبر فتح خيبر باهل فدك رسيد بيامدند و امان طلبيدند و حصون فدك را تسليم كردند و رسول بر طريق اهل خيبر با ايشان مصالحه و مقاطعه فرمود پس زمين خيبر فىء مسلمانان شد به جهت آنكه بمحاربه مفتوح گشته ( 1 ) بود و فدك خاصهء رسول گشت\r\n\r\n","description":"","footnote":"\r\n( 1 ) توضيح آنكه غنيمت بر چند قسمست قسمى از آنها عبارتست از اموال قابل نقل مانند طلا و نقره و زيور و امتعه و اقمشه و امثال ذلك كه در محاربه و قهر و غلبهء مسلمين بر كفار بدست آنان ميآيد اين قبيل از غنائم ، خمس آن مخصوص پيغمبر و امام و ذوى القربى و بقيهء آن اموال به ترتيبى كه در فقه اسلام مبين و مقرر گرديده ميان غانمين تقسيم مىشود و اما آنچه از قبيل اراضى يعنى اموال غير منقولست و بقهر و غلبه مفتوح گرديده است يا از اراضى محيات ( آباد ) است و يا از زمينهاى موات اما قسم اول يعنى زمينهاى آبادى كه مسلمين بقهر و غلبه گرفته‌اند ( مفتوح العنوة ) پس آن از براى مسلمين است ولى نه بر وجهى كه مالك آن اراضى باشند و تصرفات مالكانه مانند جميع و وقف و هبة و امثال ذلك در آنها بنمايند بلكه بدينگونه كه پيغمبر يا امام عليهما السلام حاصل آن زمينها را گرفته صرف در مصالح عامه مسلمين ميفرمايد مثل سد ثغور و بناء مساجد و ساختن پلها و ترتيب ائمهء نماز و مؤذنين و قضات و لشگر اسلام و امثال ذلك و اما قسم دوم يعنى اراضى موات پس ملحق بانفال است و در زمان ظهور امام عليه السلام احياء آنها بدون اذن امام عليه السلام براى احدى جائز نيست ولى در زمان غيبت بنا بر مشهور هر كه آن را احياء كند مالك مىشود و بايد دانست كه حكم انفال غير از حكم سائر غنائم است چه انفال مال پيغمبر و امام عليهما السلامست و ديگران حقى به آن ندارند و از براى انفال نيز اقساميست يكى اراضى مواتست در زمان ظهور امام عليه السلام چنانچه اشاره كرديم و از جملهء انفال است سر كوه ها و درون رودخانه ها و درّه ها و نيستانها و نيز از انفالست هر زمينى كه لشگر اسلام به منظور محاربه و گرفتن آن به آنجا نرفته باشند و صاحبان آن زمين بدون جنگ به پيغمبر يا امام داده باشند و از توجه بدين مقدمه ظاهر و واضح خواهد شد كه اموال منقوله و غير منقولهء خيبر نسبت بمسلمين و غانمين بعنوان غنيمت و فىء بود و اراضى فدك از قبيل انفال و مخصوص رسول خدا صلى اللَّه عليه و آله بود و بعد از وفات آن حضرت حق ائمه طاهرين است به ترتيب تا حضرت صاحب الامر عجل اللَّه تعالى فرجه .\r\n( 2 ) اين روايت سندا ضعيف و مضمونا مخالف مبانى و اصول اماميه است و توجيه بعض معاصرين ( به اينكه نجاست كفار پس از غزوه خيبر نازل شد ) نيز مخالف آن مبانى و بسيار بعيد است .\r\n","page_name":" 380 ","page_number":380},
  {"content":"\r\nبسبب آنكه بدون حرب بدست پيغمبر درآمده بود و رسول بعد از خيبر و فدك چند روزى به جهت استراحت توقف فرمود و زينب بنت حارث كه زن سلام بن مشكم بود و دختر برادر مرحب گوسفندى بريان كرده برسم هديه نزد پيغمبر آورد و از خادمان عتبهء عليه پرسيد كه پيغمبر صلى اللَّه عليه و آله و سلَّم كدام عضو گوسفند را بيشتر دوست دارد گفتند دست آن پس در خفيه دست گوسفند را زهر آلوده ساخت و باقى اعضاى آن را نيز قدرى زهر بماليد چون آن گوسفند را نزد رسول آوردند پاره اى از گوشت دست آن را برداشت و به پيغمبر داد آن حضرت جزئى آن گوشت را بسر دندان مضغ فرمود ( 2 ) و بينداخت و بشر بن براء بن معرور پاره اى از آن بخورد پس رسول فرمود كه\r\nان كتف هذه الشاة يخبرنى انها مسمومة\r\nكتف اين گوسفند به من خبر داد كه مرا بزهر آلوده ساخته‌اند آن گه آن زن را طلبيد و از او اين صورت پرسيد معترف شد به اينكه اين عمل كرده‌ام تا تو مرا به اين خبر دهى يقين من در نبوت تو زياده شود آن حضرت به جهت اين سخن از سر تقصير او درگذشت و بشر بن براء به جهت خوردن آن طعام مسموم وفات كرد و از مادر بشر مرويست كه در مرض الموت حضرت رسالت صلى اللَّه عليه و آله و سلَّم بعيادت وى رفتم فرمود كه\r\nيا ام بشر ما زالت اكلة خيبر التي اكلت مع ابنك تعاودنى فهذا اوان قطعت أبهرى\r\nاى مادر بشر هميشه آن لقمهء گوشت كه با پسر تو در خيبر خوردم معاودت ميكرد و هر سال اثر آن بر من ظاهر مى - گشت تا آنكه الحال زمان آن شده كه رگ گردن من قطع كند ، و از اينجا است كه اهل اسلام روايت كرده‌اند كه آن حضرت به جهت كرامت رتبت نبوت درجهء شهادت يافت و بمدارج شهداء عروج كرده بجوار ايزدى شتافت .\r\nالقصه حق سبحانه بعد از وعده غنيمت و فتح خيبر بشارت غنايم فتوح ديگر بامت خير البشر داده فرمود كه :\r\n21 - * ( وَأُخْرى ) * و وعده كرد خداى شما را غنيمتهاى ديگر * ( لَمْ تَقْدِرُوا عَلَيْها ) * كه هنوز قادر نشده‌ايد بر آن يا وعده داده شما را قريه ديگر كه آن مكه است يا قرى و بلاد ديگر تا روز قيامت * ( قَدْ أَحاطَ اللَّه ) * بدرستى كه احاطه كرده است علم خداى * ( بِها ) * به آن غنايم يا فتح مكه يا بلاد ديگر\r\n","description":"","footnote":"","page_name":" 381 ","page_number":381},
  {"content":"\r\nكه عنقريب بر آن دست يابيد ، و نزد بعضى معنى آنست كه خداى احاطهء غنايم نموده و بر آن مستولى گشته و محافظت نموده و از غير شما ممنوع ساخته تا شما را بر آن ظفر دهد و بحوزهء تصرف شما درآورد و از ابن عباس و جبائى و حسن منقول است كه مراد به آن مداين فارس و روم و شام است چه پيغمبر ايشان را بشارت داده بود بر كنوز كسرى و قيصر در حينى كه اصلا قدرت نداشتند بر قتال فارس و روم و فتح مداين ، و گويند مراد غنايم هوازنست كه در حنين بدست اصحاب درآمد * ( وَكانَ اللَّه ) * و هست خداى * ( عَلى كُلِّ شَيْءٍ ) * بر همه چيزها از فتح مداين و اعطاى غنايم و غير آن * ( قَدِيراً ) * توانا چه قدرت او ذاتيه است پس مختص بشيئى دون شيئى نباشد ، و در تفسير كشاف و بيضاوى آورده كه * ( أُخْرى ) * صفت ( مغانم ) محذوف است و معطوف بر هذِه يعنى معجل ساخته‌اند از براى شما غنيمتهاى ديگر را كه غير غنايم خيبر است از بلاد ديگر يا منصوب است بفعل محذوف كه مفسر آنست قوله * ( قَدْ أَحاطَ اللَّه بِها ) * و تقدير كلام اينست كه قضى اللَّه مغانم قد احاط اللَّه بها يعنى حكم كرده خداى غنايم ديگر را بتحقيق كه علم خداى احاطه نموده است به آن ، و محتمل است كه مرفوع المحل باشد بابتدائيت چه موصوف است آن بقوله * ( لَمْ تَقْدِرُوا عَلَيْها ) * و به جهت اين او را از نكريت صرف بيرون برده و قوله * ( قَدْ أَحاطَ اللَّه بِها ) * خبر آن يعنى مغانم ديگر كه بيد قدرت شما درنيامده احاطه نموده است علم خدا به آنكه عنقريب اخذ آن نمائيد ، و ميتواند بود كه مجرور المحل باشد باضمار ربّ يعنى بسا غنايم ديگر كه بر آن قدرت نداريد و حق سبحانه بفضل شامل و عنايت كامل خود شما را بر آن مستولى سازد چه لطف الهى فراخور حال شما است به جهت علم او باخلاص و وفا و صدق و صفاى شما .\r\n22 - * ( وَلَوْ قاتَلَكُمُ ) * و اگر قتال كردندى با شما در حديبيه * ( الَّذِينَ كَفَرُوا ) * آنان كه كافر بودند از اهل مكه و صلح نكردندى يا اگر بنى اسد و غطفان كه اراده نهب ذرارى مسلمانان داشتند در مدينه مقاتله كردندى با امثال شما * ( لَوَلَّوُا الأَدْبارَ ) * هر آينه برگرداندى پشتها را يعنى هزيمت كردندى از شما به جهت يك جهتى و رسوخ عقيدهء شما * ( ثُمَّ لا يَجِدُونَ ) * پس نيافتندى * ( وَلِيًّا ) * دوستى و كار سازى كه حراست ايشان نمايد و از ايشان دفع ضرر كند * ( وَلا نَصِيراً ) * و نه يارى كه نصرت ايشان دهد ، اين آيه با وجود دلالت آن بر علوم غيبيه دالست بر آنكه او سبحانه عالم است بكيفيت آن چيزى كه در مستقبل وجود پيدا كند و اشارت است به آنكه هر چه معدوم است معلوم او سبحانه است .\r\n23 - * ( سُنَّةَ اللَّه ) * سنت نهاده است خداى سنت نهادنى در ميان شما * ( الَّتِي قَدْ خَلَتْ ) * آن چنان سنتى كه گذشته است * ( مِنْ قَبْلُ ) * پيش از اين در ميان امتان ديگر يعنى طريقه و عادت قديم\r\n","description":"","footnote":"","page_name":" 382 ","page_number":382},
  {"content":"\r\nالهى جاريست در ميان امم سالفه و لاحقه كه هميشه انبياء و اولياى او بر اعداء غالب باشند و اهل طاعت منصور و اهل معصيت مخذول و مقهور كما قال لأَغْلِبَنَّ أَنَا وَرُسُلِي * ( وَلَنْ تَجِدَ ) * و هرگز نيابى * ( لِسُنَّةِ اللَّه ) * مر طريقه و عادت خدا را در نصرت انبياء و اولياء * ( تَبْدِيلًا ) * تغيير دادنى يعنى هيچ كس نتواند كه طريقهء او سبحانه را متبدل سازد و عادت او را متغير گرداند ، از انس مالك روايت است كه در حينى كه حضرت رسول صلى اللَّه عليه و آله و سلَّم در حديبيه نزول فرموده بود هشتاد تن از اهل مكه وقت نماز صبح از جبل بتنعيم فرو تاختند تا اصحاب را بقتل رسانند اصحاب بر ايشان غالب شده همه را بگرفتند آن گاه حضرت پيغمبر صلى اللَّه عليه و آله و سلَّم ايشان را آزاد كرد تا در حرم قتل واقع نشود حق سبحانه مقارن اينحال آيه فرستاد .\r\n24 - * ( وَهُوَ الَّذِي ) * و او آن كسيست كه از محض فضل خود * ( كَفَّ أَيْدِيَهُمْ ) * منع كرد دستهاى كفار مكه را * ( عَنْكُمْ ) * از شما * ( وَأَيْدِيَكُمْ عَنْهُمْ ) * و بازداشت دستهاى شما را از ايشان * ( بِبَطْنِ مَكَّةَ ) * در وادى مكه يعنى حديبيه * ( مِنْ بَعْدِ أَنْ أَظْفَرَكُمْ ) * پس از آنكه ظفر داد شما را و غالب ساخت * ( عَلَيْهِمْ ) * بر ايشان مراد آن هشتاد تناند * ( وَكانَ اللَّه ) * و هست خداى تعالى * ( بِما تَعْمَلُونَ ) * به آنچه ميكنيد از مجادله با كفار در اول بار براى فرمان سيد ابرار و به آنكه از ايشان دست باز مىداريد و نمىكشيد به جهت تعظيم حرمت حريم حرم پروردگار * ( بَصِيراً ) * بينا و شما را بر آن جزاى نيكو خواهد داد در دنيا و عقبى ، اين آيه متضمن امتنان او سبحانه است بر اهل ايمان كه آن حجر و منع او سبحانه است ايشان را از قتال تا بين الفريقين مصالحه كه اعظم و اشرف از فتح است حاصل شود چه فتح مستلزم مقاتله در زمين حرم است بخلاف مصالحه و در سبب نزول اين آيه چند وجه ديگر نيز گفته‌اند ، از آن جمله از ابن عباس روايت كرده‌اند كه مشركان چهل كس را بحديبيه فرستادند تا بر مسلمانان ضررى رسانند اصحاب خبردار شده ايشان را بگرفتند و بفرموده پيغمبر همه را آزاد كردند حق سبحانه اين آيه فرستاد و از عبد اللَّه بن مغفل نقل كرده‌اند كه ما در وقتى كه با پيغمبر در زير شجرهء سمرة با اهل مكه صلح مىكرديم و پيغمبر طريق نوشتن صلحنامه به امير المؤمنين عليه السّلام املا ميفرمود سى سوار مسلح بر ما تاختند و رسول دعا كرد تا همه كور شدند پس ما برخاستيم و همه را بگرفتيم رسول فرمود كه ايشان را آزاد كنيد ما آنها را آزاد كرديم اين آيه آمد ، و بعضى ديگر گفته‌اند كه عكرمة بن ابى جهل با پانصد كس بحديبيه آمد تا با پيغمبر مجادله كند آن حضرت خالد ابن وليد را با جمعى فرستاده ايشان را منهزم ساخت و همه را ميدوانيد تا در حيطان مكه داخل گردانيدند و برگشتند حق سبحانه در عقب آن اين آيه فرستاد ، و بعد از آن سبب منع دخول مسلمانان را در اين سال در مكه بيان كرده فرمود كه :\r\n","description":"","footnote":"","page_name":" 383 ","page_number":383},
  {"content":"\r\n25 - * ( هُمُ الَّذِينَ كَفَرُوا ) * ايشانند آنان كه نگرويدند به خدا و رسول * ( وَصَدُّوكُمْ ) * و باز داشتند شما را * ( عَنِ الْمَسْجِدِ الْحَرامِ ) * از دخول مسجد الحرام و طواف كعبه معظمه و احلال از عمره * ( وَالْهَدْيَ ) * و منع كردند از شما نيز هدى را كه براى قربان آورده بوديد از شتران * ( مَعْكُوفاً ) * در حالتى كه بازداشته شده بود * ( أَنْ يَبْلُغَ ) * از آنكه برسد * ( مَحِلَّه ) * بجاى خود يعنى مكان نحر هدى كه مكه است هم چنان كه موضع ذبح هدى منى است و هدى كه همراه داشتند هفتاد شتر بود كه تقليد و اشعار كرده بودند و بحديبيه آورده چون از زيارت كعبه ممنوع شدند هم آنجا نحر كردند ، خلاصه آنچه از سوق آيه مفهوم مىشود آنست كه كفار بسبب آنكه شما را از عمره منع كردند و قربانى شما را نگذاشتند كه به محل خود رسد مستحق قتال و استيصالاند و ليكن ما شما را در اين سال از قتال ايشان باز ميداريم جهت آنكه آسيبى و ضررى نرسد به جماعت مؤمنانى كه در مكه‌اند * ( وَلَوْ لا رِجالٌ مُؤْمِنُونَ ) * و اگر نبودى مردان ايمان آرنده * ( وَنِساءٌ مُؤْمِناتٌ ) * و زنان گرونده در مكه * ( لَمْ تَعْلَمُوهُمْ ) * كه ندانيد شما ايشان را و بر ايمان ايشان وقوف نداشته باشيد به جهت اختلاط ايشان بمشركان و آن هفتاد دو تن مرد و زن بودند كه كتمان ايمان ميكردند از مشركان و بسبب ضعف و عجز نميتوانستند كه از ميان ايشان بيرون آيند و قوله * ( أَنْ تَطَؤُهُمْ ) * بدل اشتمال است از * ( رِجالٌ ) * يا از ضمير منفصل * ( تَعْلَمُوهُمْ ) * يعنى اگر نه آن بودى كه گام مىنهاديد بر آن مؤمنان و ايشان را در زير پاى ميگرفتند يعنى هلاك ميكرديد در وقت مقاتله با كفار يا آنكه اگر نه به جهت عدم علم شما بودى بر مقتول شدن در حين محاربه * ( فَتُصِيبَكُمْ ) * پس ميرسد شما را * ( مِنْهُمْ ) * از جهت كشته شدن ايشان * ( مَعَرَّةٌ ) * مكروهى كه آن غم و تأسف شما باشد بر قتل آن مؤمنان يا سرزنش اهل كفر بر كشتن شما اهل دين خود را يا كراهت شما بغرامت قتل كه آن دينست و كفارهء خطا و قوله * ( بِغَيْرِ عِلْمٍ ) * منصوب المحل است بر آنكه حال باشد از فاعل تطؤهم و جواب او محذوف و تقدير كلام اينكه لو لا أن\r\nتطؤهم غير عالمين بهم لما كف ايديكم عنهم يعنى اگر نه به جهت آن بودى كه وقت محاربه ميكشتيد اهل ايمان را در حالتى كه عالم نباشيد بايمان ايشان هر آينه ما دست شما را از ايشان كوتاه نمىكرديم و همه را مغلوب و مقهور شما ميساختيم پس از جهاد ايشان بازداشته شديد * ( لِيُدْخِلَ اللَّه فِي رَحْمَتِه ) * تا داخل گرداند خداى تعالى در رحمت و بخشايش خود * ( مَنْ يَشاءُ ) * هر كه را خواهد از آن كسانى كه اسلام قبول كردند بعد از صلح از اهل مكه يا داخل سازد ايشان را در رحمت خود به جهت سالم ماندن ايشان از قتل و درآرد شما را در بخشش خود به جهت سلامتى شما از طعن و عيب كفار بسبب كشته شدن اهل اسلام در ميان ايشان * ( لَوْ تَزَيَّلُوا ) * اگر جدا بودندى آن مؤمنان از كافران و از يكديگر متميز * ( لَعَذَّبْنَا الَّذِينَ كَفَرُوا ) * هر آينه عذاب ميكرديم آنان را كه كافر شدند\r\n","description":"","footnote":"","page_name":" 384 ","page_number":384},
  {"content":"\r\n* ( مِنْهُمْ ) * از اهل مكه * ( عَذاباً أَلِيماً ) * عذابى دردناك بقتل و سبى و غارت پس ما ببركت و حرمت مؤمنان آن ديار قتل و سبى را از آن كفار بازداشتيم ، و چون ممكن است كه * ( لَوْ تَزَيَّلُوا ) * در حكم تكرار جمله شرطيه باشد كه آن * ( لَوْ لا رِجالٌ ) * است پس جايز است كه جواب شرط * ( لَعَذَّبْنَا ) * باشد و حينئذ احتياج نيفتد بتقدير جواب ، و از حضرت امام جعفر صادق عليه السّلام روايت كرده‌اند كه او از امير المؤمنين عليه السّلام روايت كرده كه آن حضرت تفسير اين آيه را از پيغمبر صلى اللَّه عليه و آله و سلَّم پرسيد فرمود كه معنى آنست كه اگر چنانچه اولادى كه در اصلاب اين كافرانند و علم ما بايشان تعلق گرفته از آباى خود متميز و متفرق بودندى ما ايشان را به عذاب قتل معذب ميساختيم ، زهرى و عروة بن زبير و مسور بن مخرمه تفصيل قصه صلح حديبيه را بر اينوجه ايراد نموده‌اند كه سيد عالم صلى اللَّه عليه و آله و سلَّم از مدينه به قصد عمره با هفتصد كس از اصحاب خود روى به مكه نهاد و چون بذو الحليفه رسيد احرام گرفت و شتران را اشعار و تقليد فرمود و از آنجا جاسوسى از بنى خزاعه به مكه فرستاد تا از احوال قريش استفسار نمايد و در حينى كه آن حضرت با اصحاب بغدير اشطاط رسيد كه قريب بكوه عسفانست آن جاسوس آمد و خبر داد كه رؤساى قريش چون كعب بن لؤى و عامر بن لؤى و غيره جمله احابيش را جمع كرده‌اند تا با شما مقاتله كنند و يا از دخول مكه معظمه و زيارت كعبه باز دارند رسول با اصحاب بر سبيل مشورت فرمود كه شما چه مصلحت مىبينيد برويم و قتل ايشان و سبى زنان و فرزندان ايشان كنيم ، يا آنكه هر كه با ما در مقام مقاتله درآيد ما با او مجاهده كنيم ؟ ابو بكر گفت كه رأى تو اصوبست اما چون كه ما بقتال نيامده‌ايم بلكه به زيارت خانه كعبه به اين صوب توجه نموده‌ايم پس اولى شق ثانيست و غرض رسول صلى اللَّه عليه و آله و سلَّم در اينمشورت آن بود تا رأى اصحاب را استمزاج كند و اگر نه آن حضرت برأى اصوب و أعلم بود آنكه با اصحاب گفت كه روانه شويد ايشان ميرفتند تا بعسفان رسيدند بشر بن سفيان از مكه ميآمد بنزد رسول صلى اللَّه عليه و آله و سلَّم گفت يا رسول اللَّه قريش با تو بيك بار پلنگ پوش شده‌اند يعنى بدشمني تو متفق الكلمه گشته‌اند و كمر عداوت تو بر ميان بسته نخواهند گذاشت كه تو به مكه روى و اينك خالد بن وليد كه با جمعى بسيار طليعهء لشكر ايشانست بكراع الغميم نزول كرده است رسول فرمود كه ايشان را بر من قوت تسلط بودى مراد ايشان حاصل گشتى به خدا سوگند اگر با من در طريقه تنزل سلوك ننمايند با ايشان مقاتله كنم و بتأييد الهى و توفيق پادشاهى همه را مقهور و مغلوب سازم پس فرمود كيست از شما كه ما را براهى برد كه رهگذر ايشانست مردى اسلمى گفت من براهى دشوار شما را بايشان رسانم رسول فرمود كه\r\nسيروا\r\nأصحاب روانه شدند چون مواضع دشوار را طى كردند و به زمين هموار رسيدند رسول فرمود كه بگوئيد\r\nنستغفر اللَّه و نتوب اليه\r\nهمه اصحاب به اين كلمه مترنم گشتند حضرت فرمود كه اين حطه ايست كه بر بنى اسرائيل عرض كردند و ايشان قبول\r\n","description":"","footnote":"","page_name":" 385 ","page_number":385},
  {"content":"\r\nنكردند و چون بطليعه لشكر رسيد فرمود كه به راه دست راست برويد پس اصحاب بدست راست ميل كرده ميرفتند كه بثنية المردان رسيدند كه مهبط حديبيه است در آنجا ناقهء حضرت رسالت صلى اللَّه عليه و آله و سلَّم بيجهتى و سببى فرو خسبيد اصحاب گفتند كه گوئيا اين ناقه حرونست كه بىسببى ميخسبد حضرت فرمود كه\r\nلا و لكن حسبها حابس الفيل\r\nپس ناقه را بر پاى كرد و از آن راه عدول نمود و باقصاى حديبيه بر سر چاهى كه آب اندك داشت نزول فرمود ببركت ميامن آن حضرت صلى اللَّه عليه و آله و سلَّم آب چاه بسيار شد چنان كه همهء اصحاب را كافى بود و تفصيل آن در ما تقدم سمت تحرير يافت بعد از آن بديل بن ورقاء خزاعى با جماعتى از بنى خزاعه در رسيدند و گفتند يا رسول اللَّه كعب بن لؤى و عامر بن لؤى با عوذ و مطافيل لشكر جمع كرده‌اند به قصد آنكه تو را از مسجد الحرام منع كنند رسول فرمود كه من بقتال هيچكس نيامده‌ام بلكه قصد زيارت دارم و به خدا كه اقدام ايشان بحرب باعث وقوع عقوبت و عذاب و استيصال است بر ايشان و اگر چنانچه خواهند مهادنه كنيم با ايشان در مدتى معين كه نه مرا با ايشان نزاعى باشد و نه ايشان را با من تعرضى و اگر در اين مدت قبول اسلام نمايند فهو المراد و اگر نه بفراغت خاطر و امنيت در منازل خود قرار گيرند و اگر چنين نكنند به حق آن كسى كه جان من بيد فرمان اوست كه با ايشان مقاتله كنم تا آنكه حقتعالى مرا بايشان ظفر دهد و يا آنچه امر الهى باشد بر من جارى شود بديل گفت من بروم و مضمون اينكلام را بسمع ايشان رسانم و ببينيم كه در اين باب چه ميگويند پس نزد قريش آمد و اين معنى را به آنها انها كرد و عروة بن مسعود ثقفى برخاست و بقريش گفت كه اين مرد سخنى ميگويد كه خير شما در آن است و اگر قبول اين امر ميكنيد فهو المراد و اگر نه مرا با او نزد محمّد فرستيد تا من نيز با او سخنى چند بگويم ايشان قبول اين امر كرده او را نزد رسول صلى اللَّه عليه و آله و سلَّم فرستادند آن حضرت آنچه با بديل گفته بود با او تكرار كرد و عروه با رسول در مقام مفاخره درآمد و در اثناى آن گفت اى محمّد به خدا كه در پيرامون تو جماعتى سفيد مىبينم كه در حالت حرب از تو فرار نمايند و ترا تنها بگذارند ابو بكر بن ابى قحافه او را دشنام داد گفت آيا ما باشيم كه اين نوع فعل را نسبت برسول خدا صلى اللَّه عليه و آله و سلَّم بجا آريم عروه گفت اين چه كس است گفتند ابو بكر بن أبى قحافه عروه گفت به خدا اگر نه آن بودي كه تو پيش از اين در حق من كارى كرده اى و من مكافات آن را به تو نرسانيدم آنچه حق جواب اينسخن بود به تو ميگفتم پس عروه در سخن گفتن پياپى دست بر وى مبارك آن حضرت صلى اللَّه عليه و آله و سلَّم ميرسانيد و بىحرمتى ميكرد و مغيرة ابن شعبه خودى بر سر گرفته و شمشيرى حمايل كرده بر زبر سر او ايستاده بود هر گاه كه دست بر رسول دراز كردى وى قبضهء شمشير را بر دست وى زدى و گفتى دست خود را در پيش خود نگهدار و ترك بىادبى كن و اگر نه دست ترا با اين شمشير قطع كنم وى گفت اين چه كسست گفتند مغيرة\r\n","description":"","footnote":"","page_name":" 386 ","page_number":386},
  {"content":"\r\nابن شعبه عروه در مقام سرزنش او درآمده گفت اى مغيره تو آن نيستى كه خيانت كردى و در غدر سعى نمودى و اين به جهت آن گفت كه مغيره در زمان جاهليت با قومى مصاحبت كرد و آخر مال ايشان را اخذ نمود و ايشان را بقتل آورد پس نزد رسول آمد و اسلام آورد رسول فرمود كه\r\nاما الاسلام فقد قبلنا و اما المال فانه مال غدر لا حاجة لنا فيه\r\nاسلام ترا قبول كرديم اما مال تو غدر است و ما را به آن احتياجى نيست پس عروه نيك نظر كرد ديد كه اصحاب نزد آن قدوه احباب كمر خدمتكارى در ميان بسته بودند و آنچه آن حضرت بايشان امر ميكرد مبادرت مينمودند و بطريق خادمان و چاكران دست بر سينه و سر در پيش افكنده و نزد او ايستاده بودند و از غايت خشيت در حين تكلم بر وى او نگاه نكردندى و سخن را نرم و آهسته گفتندى و در هر محلى كه وضو ساختى يا آب دهن افكندى بر يكديگر سبقت كرده آن را برداشتندى و به جهت تيمن و تبرك بر روى خود ماليدندى و چون عروه اين نوع تعظيم و يك جهتى ايشان را بديد بازگشت و قريش را گفت اى قوم من ملوك بنى آدم و سلاطين عالم را بسيار ديدم مانند قيصر روم و كسراى فارس و نجاشى حبشه به خدا كه هرگز هيچ پادشاهى نديدم كه در ميان قوم خود مطاع تر از محمّد باشد در ميان اصحاب پس آنچه ديده بود از يك جهتى و چاكرى و وفادارى ايشان بقريش باز گفت آن گه گفت پادشاهى با اين عظمت بر شما عرض رشد و صلاح مىكند قبول آن كنيد مردى از كنانه گفت كه مرا بگذاريد كه بروم و از كيفيت سلوك اصحاب نسبت به او ملاحظه كنم گفتند برو چون نزديك رسول صلى اللَّه عليه و آله و سلَّم رسيد رسول فرمود اين فلان كس است و از فلان قومى كه تعظيم هدى بجاى ميآورند لبيك زنان باستقبال وى رويد و شتران هدى را همراه خود ببريد ايشان چنين كردند ، چون آن مرد اينحال را مشاهده كرد گفت ( سبحان اللَّه ) چنين قوم را از خانهء خدا چگونه منع توان كرد پس باز گرديد و ايشان را به صلح ترغيب نمود ايشان جليس بن علقمه را فرستادند و او سيد احابيش بود رسول چون او را بديد گفت اين از قوم متعبدانست هدى را پيش او باز بريد وى چون هدى را با اشعار و تقليد بديد گفت ( لا حول و لا قوة الا باللَّه العلى العظيم ) باز گشت و آن صورت را با قريش باز گفت و در عقب آن مكرز بن حفص از ايشان اذن طلبيده نزد رسول آمد چون پيغمبر او را بديد فرمود كه اين مكرز است كه به سمت فسق و فجور مشهور است پس بيامد و با رسول آغاز سخن كرد و در اثناى مكالمه سهيل بن عمرو در رسيد و رسول را گفت ( سهل عليكم امركم ) كار شما بر شما آسان شد چه قوم از شما طلب صلح ميكنند ايشان لبيك گويان هدى را پيش آوردند سهيل گفت من از جانب قريش آمده‌ام تا با شما صلح كنم و عهد نامه از شما بستانم پس حضرت رسول صلى اللَّه عليه و آله و سلَّم امير المؤمنين را طلبيد و طريق صلح نامه را به او املا فرمود امير المؤمنين فرمود سيد المرسلين نامه را به بسم اللَّه الرحمن الرحيم معنون ساخت سهيل گفت كه ما رحمن را نميشناسيم و چون\r\n","description":"","footnote":"","page_name":" 387 ","page_number":387},
  {"content":"\r\nاين نوشته ايست ميان من و تو پس چيزى بايد نوشت كه ما و تو معرفت به آن داشته باشيم پس گفت در عنوان نامه ( باسمك اللهم ) بنويس مسلمانان گفتند كه ما بسمله را ترك نكنيم رسول فرمود كه اى على آنچه سهيل ميگويد بنويس حضرت امير عنوان نامه را به اين اسم موشح ساخت آن گه رسول فرمود كه بنويس\r\nهذا ما قاضى عليه محمّد رسول اللَّه\r\nسهيل گفت اگر ميدانستيم كه تو رسول خدايى هرگز اين منازعت با تو نميكرديم و ترا از خانهء كعبه ممنوع نميساختيم رسول فرمود اين چنين است\r\nانى رسول اللَّه و ان كذبتمونى\r\nمن رسول خدايم و اگر چه شما مرا تكذيب كرديد آن گه با امير المؤمنين گفت كه\r\nامح رسول اللَّه\r\nاينكلمه را محو كن حضرت امير المؤمنين فرمود يا رسول اللَّه دست من بمحو كردن اسم تو از نبوت جارى نميشود پيغمبر صلحنامه را از او بستد و آن را محو فرمود و گفت بنويس\r\nهذا ما قاضى عليه محمّد بن عبد اللَّه و سهيل بن عمرو\r\nحضرت أمير - المؤمنين عليه السّلام به اين طريق نامه را معنون ساخت و بعد از آن در آن درج نمودند كه ده سال ميان ايشان محاربه نباشد و در اين مدت هر كه از اصحاب رسول به حج يا بعمره يا بتجارت به مكه آيد بر نفس و مال خود ايمن باشد و هر كه از قريش بمدينه آيد و از آنجا بمصر و شام رود نيز ايمن باشد و هر كه در اينمدت بىرخصت ايشان نزد مسلمانان آيد او را بار دهند و هر كه از اهل اسلام نزد ايشان رود بار ندهند ، اين شرط بر مسلمانان دشوار آمد رسول صلى اللَّه عليه و آله و سلَّم فرمود از اين بحث در گذريد\r\nمن جاءهم منا فابعده اللَّه و من جاءنا منهم رددناه اليهم فلو علم اللَّه الاسلام من قلبه جعل له مخرجا\r\nهر كه از ما بجانب ايشان رود از رحمت خدا دور است و سزاوار غضب و سخط او و هر كه از جانب ايشان بما آيد ما او را بايشان رد ميكنيم پس اگر علم الهى بايمان او تعلق گرفته باشد راه بيرون شدن از براى او پيدا خواهد كرد و او را از مضيق زندان اهل كفر نجات خواهد داد و نيز شرط كردند كه هر كه خواهد الحال به عقد و عهد محمّد درآيد و هر كه خواهد به عقد و عهد ايشان رود فى الحال بنو خزاعه برخاستند و گفتند ما در عهد محمديم و بنو بكر گفتند ما در عهد قريشيم پيغمبر فرمود پس بگذاريد تا بطواف خانه خدا رويم سهيل گفت امسال زيارت را موقوف كنيد و با ما در مكه در نيائيد و در سال آينده ما سه روز از مكه بيرون رويم و شما بىسلاح در مكه درآئيد اينزمان با سلاح سال هدى كنيد تا آنجا كه شما را باز داريم همانجا ذبح كنيد و بازگرديد رسول فرمود هدى را برانيد اصحاب هدى را براندند و ايشان در ميان راه هدى را بازداشتند و در اثناى اين حال جندل بن سهيل بن عمرو از پائين مكه بيامد با بندهاى گران و خود را در ميان مسلمانان انداخت پدرش چون اين حال را ديد برخاست و طپانچه بر وى زد و گفت : ( هذا يا محمّد اول ما اقاضيك عليه ان ترده ) اي محمّد اين اول آن چيزيست كه با يكديگر محاكمه و مصالحه نموده‌ايم كه رد كنى آن را رسول\r\n","description":"","footnote":"","page_name":" 388 ","page_number":388},
  {"content":"\r\nفرمود كه من اينحكم به اين شرط نميكنم و راضى به آن نيستم سهيل گفت به خدا كه من هيچ چيز با تو مصالحه نكنم رسول گفت\r\nفأجره\r\nپس او را امان بده سهيل گفت او را امان نميدهم رسول باز مبالغه كرد سهيل به آن راضى نشد باز مكرر كرد سهيل گفت بلى او را امان داديم جندل گفت اى مسلمانان من كه مسلمان شده‌ام چگونه ميان مشركان روم و بچه نوع از دست ايشان رهايى داشته باشم رسول فرمود برو و صبر كن تا خدا فرجى بدهد چه ما راضى به اين شرط شديم و خلاف آن نيكو نيست پس سهيل دست او را گرفته ميبرد و انواع ايذاء و آزار به او ميرسانيد .\r\nعمر خطاب گفت و اللَّه ما شككت منذ اسلمت الا يومئذ به خدا سوگند كه من از آن زمان كه مسلمان شدم در اسلام شك نكردم مگر در اين روز پس نزد رسول رفتم و گفتم أ لست نبى اللَّه ؟ تو نه پيغمبر خدايى فرمود\r\nبلى\r\nمن پيغمبر و فرستادهء اويم پس گفتم نه ما بر حقيم و دشمنان ما بر باطل ؟ فرمود بلى چنين است گفتم نه وعده خدا حقست ؟ فرمود بلى گفتم نه آنچه تو گفتى از نزد خدا است فرمود چنين است گفتم چگونه است كه تو ما را گفتى كه در مكه رويم و در آنجا حلق و تقصير كنيم الحال بر خلاف اينست ؟ فرمود كه من گفتم كه امسال اين صورت متحقق شود ؟ گفتم نه ، فرمود كه عنقريب در مكه خواهيم رفت حلق كرده و تقصير بجا آورده ( 1 ) گفتم صدقت يا رسول اللَّه راست گفتى و از اين توبه كردم و پشيمان گشتم پس صلحنامه را تمام كردند و گواهان از جانبين بر آن ثبت نمودند رسول فرمود همين جا ذبح كنيد و سر بتراشيد كسى مرتكب آن نشده بار ديگر اعاده فرمود هيچكس بر آن اقدام ننمود پس بغضب رفت و در خيمهء ام سلمه آمد و عدم اطاعت اصحاب را به او باز گفت ام سلمه گفت تو ملتفت ايشان مشو شتر خود را بكش و سر بتراش حضرت رسول از خيمه بيرون آمده و با هيچ كس ملتفت نشده شتر را بدست مبارك خود بكشت و حلاق را طلبيده سر مبارك بتراشيد مردمان چون چنان ديدند همه شتران را بكشتند و سر بتراشيدند و بعضى بجاى حلق تقصير كردند و از عدم اطاعت امر پيغمبر نادم شدند و بر آن تأسف خوردند پس رسول فرمود كه\r\nرحم اللَّه المحلقين\r\nگفتند يا رسول اللَّه و المقصرين فرمود\r\nرحم اللَّه الملحقين\r\nباز گفتند و المقصرين فرمود\r\nرحم اللَّه المحلقين و المقصرين\r\nگفتند يا رسول اللَّه چرا محلقين را سه بار رحمت كردى و مقصرين را يك بار ؟ فرمود\r\n\r\n","description":"","footnote":"\r\n( 1 ) از اين جمله كه عمر گفت ( و اللَّه ما شككت الخ ) معلوم مىشود كه مكرر عمر در نبوت پيغمبر اكرم صلى اللَّه عليه و آله شك نموده است و اختصاص بدين مرحله ندارد مخصوصا بدان عبارتى كه حميدى در كتاب جمع بين الصحيحين نقل كرده وى مينويسد : عمر گفت ( ما شككت فى نبوة محمد صلى اللَّه عليه و آله قط كشكى يوم الحديبيه ) و نيز مينويسد : پس از آنكه اين جواب را از پيغمبر اكرم صلى اللَّه عليه و آله شنيد باز خاطر جمع نگشت و نزد ابى بكر آمد و گفت : اين مرد پيغمبر است ؟ ابو بكر گفت : بلى عمر گفت : پس چرا راضى شد بدين خفت و با كفار صلح نمود ابو بكر گفت : او تابع امر خدا مىباشد آن گاه عمر گفت : ما شككت الخ .\r\n","page_name":" 389 ","page_number":389},
  {"content":"\r\nزيرا كه مقصرين شك كردندى و محلقين شك نكردند بعد از آن جماعتى زن بيامدند و با رسول بيعت كردند در حق ايشان اين آيه نازل شد كه يا أَيُّهَا الَّذِينَ آمَنُوا إِذا جاءَكُمُ الْمُؤْمِناتُ مُهاجِراتٍ پس رسول صلى اللَّه عليه و آله و سلَّم بمدينه آمد و عتبة بن اسيد كه ملقب بابى بصير بود مسلمان شده بود و در دست اهل مكه اسير بود چون بشنيد كه حضرت پيغمبر معاودت نمود فرار نموده و نزد رسول آمد مكيان در حق او نامه نوشتند و به دو مرد از بنى عامر داده نزد رسول فرستادند و طلب رد او كردند رسول بنا بر شرط مصالحه او را گفت كه به مكه رو گفت يا رسول اللَّه مرا نزد مشركان ميفرستى فرمود كه برو صبر كن كه ميان ما و ايشان عهديست كه خلاف آن نميتوانيم كرد عتبه بالضروره با آن دو مرد متوجه مكه شد چون بذو الحليفه رسيدند بخرما خوردن مشغول شدند تيغى در نيام نزد آن دو مرد نهاده بود عتبه گفت اين نيك تيغيست رخصت باشد كه تماشا كنم گفتند روا باشد او تيغ بركشيد و بجنبانيد و بر يكى زد و بكشت و ديگرى از او گريخته بمدينه آمد و چون رسول او را از دور بديد گفت اينمرد مذعور و ترسانست پس رسول او را گفت تو را چه رسيده گفت در ذو الحليفه صاحب تو صاحب مرا بكشت در حال عتبه با تيغى برهنه نزد رسول آمد گفت يا رسول اللَّه ( قد اوفى اللَّه ذمتك رددتنى اليهم ثم أنجانى اللَّه منهم ) خداى تمام گردانيد عهد تو را چون تو مرا به نزد ايشان باز گردانيدى خداى مرا از دست ايشان نجات داد رسول صلى اللَّه عليه و آله و سلَّم از قول عتبه اعراض نمود عتبه از فحواى كلام رسول فهميد كه او را باز به مكه رد خواهد كرد از مدينه بيرون آمده و در راه شام بكنار دريا كه رهگذر قريش بود فرود آمد و مسلمانانى كه در مكه بودند خبر دار شده فرار مينمودند و بنزد او مىآمدند تا هفتاد مرد نزد او جمع شدند و جندل بن سهيل نيز از مكه فرار نموده با ايشان ملحق شد پس هر قافلهء قريش كه بشام ميرفت ميكشتند و غارت مىكردند قريش بتنگ آمده رسول را شفيع آوردند و با او قرار دادند كه هر كه از ما بشما آيد رد مكنيد پس رسول ايشان را باز خواند و حق سبحانه قصهء مذكوره را على الاجمال به ياد پيغمبر صلى اللَّه عليه و آله و سلَّم ميدهد و ميگويد كه :\r\n26 - * ( إِذْ جَعَلَ الَّذِينَ كَفَرُوا ) * ياد كن اى محمّد كه چون گردانيدند آنانى كه نگرويدند * ( فِي قُلُوبِهِمُ الْحَمِيَّةَ ) * در دلهاى خود حميت را يعنى آن چيزى را كه دل را گرم و افروخته گرداند از خشم و غضب كه از ممر تعصب و تكبر و غيرت ناشى شده باشد پس تفسير حميت مىكند بر طريق بدليت بقوله * ( حَمِيَّةَ الْجاهِلِيَّةِ ) * يعنى درآوردند در دل خود غيرت و تعصب زمان جاهليت را كه باعث فوران قلب و غضب و خشم ايشان شد و به جهت آن گفتند كه چون محمّد در بدر و احد پدران و برادران و خويشان ما را كشته سوگند بلات عزى كه او را در منازل خود درنياوريم يا آنكه چون\r\n","description":"","footnote":"","page_name":" 390 ","page_number":390},
  {"content":"\r\nپدران ما منقاد او نشدند ما نيز برسالت او ايمان نياريم يا آنكه چون آباء و اجداد ما ببسمله قايل نبوده‌اند ما نيز راضى نشويم كه نامه را به اين كلمه معنون سازد ، و بدانكه ميتواند بود كه متعلق * ( إِذْ جَعَلَ ) * لَعَذَّبْنَا باشد يا صَدُّوكُمْ يعنى اگر نه به جهت مؤمنان مكه ميبود ما عذاب ميكرديم مشركان مكه را وقتى كه حميت جاهليت را در دل خود راه دادند و بر تقدير ثانى معنى آنست كه بازداشتند كافران شما را از مسجد الحرام وقتى كه گردانيدند حميت جاهليت را در قلوب خود و بر هر تقدير چون حميت جاهلانه را مرعى داشتند * ( فَأَنْزَلَ اللَّه ) * پس فرو فرستاد خداى تعالى * ( سَكِينَتَه ) * طمأنينه و سكون خود را يعنى آن چيزى را كه سبب اطمينان و آرام دل بود از نزد خود انزال فرمود * ( عَلى رَسُولِه ) * بر فرستادهء خود * ( وَعَلَى الْمُؤْمِنِينَ ) * و بر گرويدگان به او تا ترك مقاتله كردند و بمصالحه راضى شدند يا آنكه در حينى كه سهيل بن عمرو و حويطب بن عبد العزى و مكرز بن حفص راضى نشدند كه بر عنوان صلحنامه بسم اللَّه الرحمن الرحيم و محمّد رسول اللَّه باشد مؤمنان خواستند كه از اين معنى اباء كنند و با ايشان در مقام مخاصمه و منازعه درآيند حق سبحانه انزال سكينه فرمود در قلوب ايشان و به جهت آن متوقر گشتند و حلم را شعار خود ساخته قبول آن نمودند * ( وَأَلْزَمَهُمْ ) * و لازم ساخت يعنى ثابت گردانيد خداى تعالى مؤمنانرا * ( كَلِمَةَ التَّقْوى ) * سخنى كه سبب پرهيزكاريست از طغيان و عدوان و اساس دورى از آن مراد كلمهء شهادت است يا بسم اللَّه الرحمن الرحيم كه اهل مكه نگذاشتند كه در عنوان نامه بنويسند يا محمّد رسول اللَّه كه راضى نشدند بكتابت آن يا كلمهء وفا بعهد و مؤيد قول اولست آنكه از حضرت امير المؤمنين عليه السّلام معنى كلمهء تقوى پرسيدند فرمود كه هي قول ( لا إله الا اللَّه و اللَّه اكبر ) * ( وَكانُوا ) * و هستند مؤمنان * ( أَحَقَّ بِها ) * سزاوارتر بدان از مشركان * ( وَأَهْلَها ) * و از اهل آن و اولى بدان يعنى ايشانند كه استحقاق و اهليت اين كلمه دارند نه غير ايشان ، يا آنكه ايشان احقند بنزول سكينه و مستأهل آن يا احقند به مكه از اهل آن كه در آن داخل شوند * ( وَكانَ اللَّه ) * و هست خداى * ( بِكُلِّ شَيْءٍ عَلِيماً ) * بهر چيزى دانا و از آن جمله علم او سبحانه است ببواطن سراير آدميان و لهذا ذم مشركان نموده بحميت و مدح مؤمنان بانزال سكينه و لزوم كلمه كه قبل از اين گذشت كه رسول صلى اللَّه عليه و آله و سلَّم پيش از آنكه بحديبيه رود در واقعه ديد كه او با اصحاب بامنيت تمام و جمعيت ما لا كلام در مكه داخل شده و حلق و تقصير نموده صورت واقعه را باصحاب باز گفت ايشان مستبشر شدند و تصور كردند كه تعبير اينواقعه امسال بفعل خواهد آمد و چون از حديبيه مراجعت نمودند عبد اللَّه به ابى و عبد اللَّه بن نفيل و رفاعة بن حارث گفتند و اللَّه ما حلقنا و لا قصرنا و لا رأينا المسجد الحرام به خدا سوگند كه ما حلق و تقصير نكرديم و مسجد الحرام را مشاهده ننموديم پس چگونه خواب پيغمبر راست بوده باشد و عمر خطاب نيز به جهت اين از اسلام\r\n","description":"","footnote":"","page_name":" 391 ","page_number":391},
  {"content":"\r\nخود مشكك شد چنان كه گذشت حضرت رسالت چون اين سخن بشنيد فرمود كه من نگفتم كه امسال اين صورت متحقق خواهد گشت ، حق سبحانه به جهت تصديق واقعهء پيغمبر و وقوع تعبير آن در آينده آيه فرستاد كه :\r\n27 - * ( لَقَدْ صَدَقَ اللَّه ) * هر آينه راست گردانيد خداى تعالى * ( رَسُولَه ) * فرستادهء خود را * ( الرُّؤْيا ) * در آنچه ديده بود در خواب يعنى خواب او را محقق ساخت * ( بِالْحَقِّ ) * در حالتى كه آن صدق متلبس بود بكر دارى درست يعنى بغرضى صحيح و حكمتى بليغ چه در آن ابتلايى بود ميان مؤمن مخلص و ميان آن كسي كه در دل او بيمارى نفاق بود و بسبب آن اهل ايمان و نفاق از هم متميز شدند و ميتواند كه بالحق حال باشد از رؤيا يعنى راست آورد خداى خواب پيغمبر را در حالتى كه متلبس بود به حق يعني عارى از اضغاث و احلام و احتمال دارد كه باء قسم باشد و مراد به حق يا نقيض باطل باشد و يا اسمى از اسماء الهى و بنا بر اين قوله * ( لَتَدْخُلُنَّ الْمَسْجِدَ الْحَرامَ ) * جواب قسم باشد يعنى قسم بحقى كه مقابل باطل است يا اسمى است از اسماء او سبحانه كه البته داخل شويد در مسجد الحرام و بنا بر دو قول اول * ( لَتَدْخُلُنَّ ) * جواب قسم محذوف باشد و تقدير كلام اينكه و اللَّه لتدخلن يعنى به خدا سوگند البته در مسجد الحرام داخل شويد * ( إِنْ شاءَ اللَّه ) * اگر خواسته باشد خداى تعليق وعدهء دخول بمشيت خداى تعالى يا به جهت تعليم عباد است تا در عادات خود متأدب بآداب و سنن او سبحانه شده متكلم به اين كلمه شوند ، چنانچه از ابن عباس منقولست كه حق سبحانه آن چيزى را كه عالم است بوقوع آن معلق باستثناء ساخت تا بندگان آن چيزى را كه علم به آن ندارند باستثناء معلق سازند يا اشعار است بر آنكه تا حين حصول مقتضى دخول بعضى بيمار گشته بودند يا مرده يا غايب گشته پس معنى مراد آنست كه اگر مشيت خداى ميبود همه شما در مسجد الحرام داخل ميشديد بدون مانعى ، و از اينجا است كه جبائى گفته كه چون خداى علم داشت بموت و بيمارى و غيبت بعضى از ايشان دخول ايشان را بمشيت مقترن ساخت تا خلف وعده لازم نيايد و نزد ابو عبيده ( ان ) بمعنى ( اذ ) است يعنى به مسجد الحرام درآئيد وقتى كه خواست خداى باشد و گويند كه اين قول ملك الرؤيا است كه در خواب به پيغمبر گفته بود يا قول پيغمبر كه در وقت تقرير خواب باصحاب خود گفته و بهر حال اينجملهء معترضهء است ميان ذى حال كه * ( لَتَدْخُلُنَّ ) * است و ميان حال يعنى قوله * ( آمِنِينَ ) * و معنى اينكه هر آينه درآئيد به مسجد الحرام در حالتى كه ايمن باشيد از شر دشمنان و نزد بعضى جملهء استثنائيه متعلق است بآمنين زيرا كه دخول ايشان محقق بود و اصلا مشوب به شك و تردد نبود يعنى درآئيد در مسجد الحرام در حالتى كه ايمن باشيد از خوف اعادى اگر ارادهء الهى باشد * ( مُحَلِّقِينَ ) * در حالتى كه تراشندگان باشيد * ( رُؤُسَكُمْ ) *\r\n","description":"","footnote":"","page_name":" 392 ","page_number":392},
  {"content":"\r\nسرهاى خود را * ( وَمُقَصِّرِينَ ) * و چينندگان موى يا ناخن يعنى بعضى سر تراشندگان باشيد و برخى چينندگان موى يا ناخن * ( لا تَخافُونَ ) * در حالتى كه نترسيد از هيچكس و اين حال مؤكده است و ميتواند بود كه كلام مستأنف باشد يعنى بعد از حلق و تقصير شما را هيچ خوفى نباشد و چون بندگان از حكم و مصالح تقديم و تأخير امور غافلند از اينجهت ميفرمايد كه * ( فَعَلِمَ ) * پس داند خداى * ( ما لَمْ تَعْلَمُوا ) * آنچه ندانيد از حكمت در صلح حديبيه و تأخير عمره تا بسال آينده و تعجيل و تقديم و فتح خيبر * ( فَجَعَلَ ) * پس گردانيد براى شما يعنى مقرر فرمود * ( مِنْ دُونِ ذلِكَ ) * پيش از اين يعنى قبل از دخول شما در مسجد الحرام به جهت عمره قضا * ( فَتْحاً قَرِيباً ) * فتحى نزديك كه فتح خيبر است تا اهل ايمان به آن استرواح مىنمايند تا زمان فتح مكه رسد ، و نزد بعضى مراد بفتح قريب صلح حديبيه است .\r\nو در كنز العرفان آورده كه نزد بعضى از علماء آنست كه در منى بعد از رمى و ذبح حلق متعين است بر صرورة و ملبد و غير ايشان مخيرند ميان حلق و تقصير و اما حلق افضل است و دليل ايشان روايت ابو بصير و معوية بن عمار است از امام جعفر صادق عليه السّلام و بنا بر اين تخيير ميان حلق و تقصير بر عموم خود نباشد بلكه مخصوص باشد به غير صرورة و ملبد و اكثر علماء بر آنند كه تخيير در ميان حلق و تقصير على الاطلاق است لكن در حق صرورت و ملبد حلق آكد است و دليل ايشان آيه مذكوره است زيرا كه باتفاق جميع امت مراد از * ( مُحَلِّقِينَ رُؤُسَكُمْ وَمُقَصِّرِينَ ) * نه معنى جمع است بلكه مراد تخيير است يا تفصيل و ثانى بعيد است به جهت لزوم اجمال پس تخيير متعين باشد و ديگر حضرت صادق عليه السّلام از پيغمبر صلى اللَّه عليه و آله و سلَّم روايت كند كه آن حضرت فرمود كه\r\nاللهم اغفر للمحلقين\r\nگفتند يا رسول اللَّه مقصرين چه حال دارند فرمود\r\nو المقصرين\r\nو در اين استدلال نظر است زيرا كه ( أو ) موضوع است از براى تخيير نه ( واو ) پس مراد تفصيل باشد يعنى حلق بر تقدير تلبيد و صرورت و قصر بر تقدير غير اين هر دو و معنى جمع اگر چه نسبت بهر شخص متحقق نيست اما نسبت بصنف حاصل است و محذورى لازم نمىآيد از اجمالى كه مبين شده باشد باحاديث و جواب از اين نظر آنست كه واو در اين كلام از قبيل واوى است كه واقع شده در قول مثنى و ثلاث و رباع پس از براى تخيير باشد و چون بيان در آيه واقع نشده و در احاديث متواتره نيز ثابت نگشته بلكه در احاديث احادى كه معارضاند به مثل خود وقوع يافته پس اجمال مستلزم محذور باشد پس مؤيد اينست اينكه در علم اصول مقرر شده كه اصل عدم تفصيل است ، پس واو در اين آيه از براى تخيير مطلق باشد ، و بدانكه تقصير متعين نيست كه در سر باشد اگر چه ظاهر آيه فى الجمله دلالتى بر آن دارد بلكه جايز است كه در جميع بدن باشد هم چنان كه در عمره ، و حلق مختص\r\n","description":"","footnote":"","page_name":" 393 ","page_number":393},
  {"content":"\r\nاست بمردان هم چنان كه كه تقصير متعين است بر خنثى و زنان پس حلق حرام باشد بر اين هر دو و حينئذ اگر بجاى تقصير حلق كنند از ايشان مجزى نخواهد بود ، و نيز مجزى نيست در حلق تراشيدن بعضى از سر بلكه واجبست تراشيدن جميع آن اما در تقصير مسمى كافى است چنانچه احاديث صحيحه دالست بر آن ، و بر اصلع و أقرع واجب است امرار تيغ برأس و اين حلق و تقصير واجب است كه در منى باشد پس اگر پيش از حلق يا تقصير از آنجا بيرون آيد واجب است بر او كه مراجعت نمايد و در آنجا احدهما را بفعل آرد و اگر عود متعذر باشد در همين موضع كه ايستاده حلق كند و مر او را سنت است موى را بمنى فرستد تا در آنجا دفن كنند و باقى مسايل در اين باب در كتب فقه مذكور است فليطالع ثمّة .\r\nآورده‌اند كه چون رسول در ذيقعدهء سال ششم از هجرت از دخول مسجد الحرام مصدود شد و صلح نمود از حديبيه مراجعت فرمود و در سال هفتم از هجرت در همان ماه كه مصدود شده بود با اصحاب عمره گرفته به مكه آمد و سه روز در آنجا مكث فرمود ، از زهرى منقول است كه حضرت رسالت صلى اللَّه عليه و آله و سلَّم در مكه جعفر بن ابو طالب را بخطبه ميمونهء عامريه دختر حارث عامرى فرستاد ميمونه گفت كه اختيار من عباس بن عبد المطلب دارد و در آن وقت خواهر او ام الفضل بنت حارث زوجه او بود جعفر نزد عباس آمد و صورت حال با وى تقرير كرد عباس قبول اينمعنى نموده ميمونه را بحبالهء آن حضرت صلى اللَّه عليه و آله و سلَّم درآورده ، و هم از زهرى مرويست كه چون رسول صلى اللَّه عليه و آله و سلَّم به مكه آمد باصحاب امر نمود تا مناكب خود را منكشف ساخته بطواف مشغول شوند تا مشركان جلادت و جسامت ايشان را به بينند پس اهل مكه از رجال و نساء و صبيان در آن طواف ملاحظه حال رسول و اصحاب ميكردند و عبد اللَّه بن رواحه پيش رسول شمشير حمايل كرده بود و اين رجز ميخواند :\r\n\r\nخلَّوا بني الكفّار عن سبيله\r\nقد أنزل الرّحمن في تنزيله\r\n\r\n\r\nفي صحف تتلى على رسوله\r\nاليوم نضربكم على تأويله\r\n\r\n\r\nكما ضربناكم على تنزيله ( 1 )\r\nضربا يزيل الهام عن مقيله\r\n\r\n\r\nو يذهل الخليل عن خليله\r\nيا ربّ إنّي مؤمن بقيله\r\n\r\n\r\nإنّي رأيت الحقّ في قبوله\r\n\r\n\r\n","description":"","footnote":"\r\n( 1 ) سهيلى بر آنست كه ، اين مصراع يعنى ( اليوم نضربكم على تأويله ) و هم مصراع اول شعر سوم يعنى ( كما ضربناكم على تنزيله ) را عمار ياسر در صفين گفته و گفتار سهيلى انسب و اقرب بصوابست زيرا كه محاربهء بتأويل با كسى ميكنند كه بتنزيل قرآن معتقد باشد و مشركين مكه عقيده مند بتنزيل نبودند پس خواندن عبد اللَّه بن رواحه اين رجز را ( اليوم نضربكم على تأويله ) در برابر مشركين بسيار بعيد است .\r\n","page_name":" 394 ","page_number":394},
  {"content":"\r\nو در اين عمره آيه الشَّهْرُ الْحَرامُ بِالشَّهْرِ الْحَرامِ نازل شد يعنى اين ماه ذيقعده كه مؤمنان معتمر در مكه درآمده‌اند بعوض آن ماه ذيقعده است كه مصدود بودند از دخول .\r\nالقصه حق سبحانه به جهت تأكيد وعده فتح بلدان و توطين نفوس اهل ايمان و غلبيت ايشان بر اقاليم جميع مشركان فرمود كه :\r\n28 - * ( هُوَ الَّذِي ) * او آن كسيست كه * ( أَرْسَلَ رَسُولَه ) * فرستاد رسول خود را كه محمّد است * ( بِالْهُدى ) * در حالتى كه متلبس بود به چيزى كه هدايت كنندهء بندگانست از حجج واضحه و ادلهء ساطعه و معجزات باهره * ( وَدِينِ الْحَقِّ ) * و بدين درست و راست كه اسلام است ، و ميتواند بود كه ( باء ) سببيه باشد و مراد احكام شرع و اسلام يعنى خداى رسول خود را فرستاد سبب راست نمودن و بيان كردن دين اسلام و احكام آن * ( لِيُظْهِرَه ) * تا غالب گرداند دين اسلام را * ( عَلَى الدِّينِ كُلِّه ) * بر همه دينها چه دين اسلام احكام اديان حقّه را منسوخ ساخته و ملل باطله را برانداخته و اين يا بواسطهء حجج ظاهره است و براهين و معجزات غالبه ، و يا بتسليط مسلمانان بر ساير اهل اديان زيرا كه هيچ ملتى نيست إلا كه مسلمانان بر ايشان غالب و قاهراند ، از حضرت امام جعفر صادق عليه السّلام مرويست كه تأويل اين آيه هنوز بفعل نيامده و در حين ظهور حضرت صاحب الزمان عليه صلوات اللَّه الملك المنان بظهور خواهد رسيد زيرا كه در آن زمان غير از دين اسلام دين ديگر باقى نخواهد ماند چنان كه كريمهء وَلَيُمَكِّنَنَّ لَهُمْ دِينَهُمُ الَّذِي ارْتَضى لَهُمْ شاهد اينست * ( وَكَفى بِاللَّه شَهِيداً ) * و كافى و بسنده است خداى در حالتى كه گواه است بر آن و آنچه به آن وعده داده از غالبيت دين اسلام يا بر نبوت پيغمبر خود باظهار معجزات و قوله 29 - * ( مُحَمَّدٌ رَسُولُ اللَّه ) * يا جمله ايست كه مبين مشهوديت است و معنى اينكه بسنده است گواهى خداى بر اين كفار كه محمّد فرستادهء خداست ، و يا آنكه * ( مُحَمَّدٌ ) * خبر مبتداى محذوف باشد و * ( رَسُولُ اللَّه ) * عطف بيان آن و تقدير كلام اينكه هو محمّد رسول اللَّه يعنى آنكه سبب هدايت است و واسطهء ظهور دين حق محمّد است كه فرستادهء خدا است ، و يا آنكه * ( مُحَمَّدٌ ) * خبر مبتداى محذوف باشد و رسوله اللَّه عطف بيان و قوله * ( وَالَّذِينَ مَعَه ) * معطوف عليه و خبر اين هر دو * ( أَشِدَّاءُ ) * يعنى محمّدى كه رسول خداست و آن كسانى كه با اويند از اهل ايمان سخت دلند و غليظ * ( عَلَى الْكُفَّارِ ) * بر كافران ، و بنا بر دو قول اول و الذين معه كلاميست مستأنف يعنى جماعتى كه با پيغمبراند سختدلانند بر اهل كفار * ( رُحَماءُ ) * نرم دل و مشفق و مهربان * ( بَيْنَهُمْ ) * ميان يكديگر هم چنان كه در جاى ديگر ميفرمايد كه أَذِلَّةٍ عَلَى الْمُؤْمِنِينَ أَعِزَّةٍ عَلَى الْكافِرِينَ حسن بصرى گفته كه تشدّد ايشان نسبت بكافران بر وجهى بود كه لباسهاى خود را از ايشان نگاه داشتندى تا جامها و بدنهاى ايشان بدان نرسد رأفت و مهربانى ايشان نسبت باهل اسلام بمثابه اى\r\n","description":"","footnote":"","page_name":" 395 ","page_number":395},
  {"content":"\r\nبود كه چون يكديگر را ديدندى سلام كردندى و بمصافحه و معانقه يكديگر مشغول شدندى ، و شبهه اى نيست در آنكه لازم جميع اهل ايمانست كه در هر عصرى از اعصار كه باشند با غير ملت خود متشدد و متغلظ باشند و متعرض انواع ايذاء و آزار ( 1 ) و اذيت و با اهل مذهب خود متعطف و متحامى ببر و صله و امداد و معونت و كف اذيت و اخلاق سجيه و شيم لينه بعد از آن از كثرت صلوة اهل ايمان و مداومت ايشان بر آن اخبار ميفرمايد به اين وجه كه * ( تَراهُمْ ) * مىبينى اى بيننده ايشان را * ( رُكَّعاً ) * ركوع كنندگان * ( سُجَّداً ) * سجده نمايندگان به جهت اشتغال ايشان بصلاة در اكثر اوقات ، و اينكه بعضى از اهل سنت گفته‌اند كه مراد از * ( الَّذِينَ مَعَه ) * ابو بكر است و * ( أَشِدَّاءُ عَلَى الْكُفَّارِ ) * عمر است * ( رُحَماءُ بَيْنَهُمْ ) * مراد عثمان است و * ( تَراهُمْ رُكَّعاً سُجَّداً ) * حضرت امير المؤمنين عليه السّلام قوليست ضعيف و خارج از نظم كلام زيرا كه * ( وَالَّذِينَ مَعَه ) * يا مبتداست يا معطوف بر مبتدا و * ( أَشِدَّاءُ ) * خبر آن و آنچه بعد از آنست خبر بعد از خبر پس معنى چنين مىشود كه ابو بكر عمر است و عثمان و على و بنا بر ثانى معنى اينكه محمد و ابو بكر عمر است و عثمان و على اين كلاميست غير معقول و ديگر اينكه بنا بر اينقول مناسب و او عطف است چنانچه بديهت عقل حاكم است بر آن و اگر آيه را مخصوص دارند به حضرت امير المؤمنين اولى و اليق خواهد بود به جهت عدم خروج كلام از نظم خود و وجود جميع صفات مذكوره در ذات آن حضرت باتفاق جميع امت و مؤيد اينست اينكه در اخبار واقع شده كه آيه أَذِلَّةٍ عَلَى الْمُؤْمِنِينَ أَعِزَّةٍ عَلَى الْكافِرِينَ و آيه يُجاهِدُونَ فِي سَبِيلِ اللَّه وَلا يَخافُونَ لَوْمَةَ لائِمٍ در\r\nشأن عاليشان حضرت شاه اولياء على مرتضى است سلام اللَّه عليه ، و بدانكه قوله * ( يَبْتَغُونَ ) * يا منصوب المحل است تا آنكه مفعول « ترى » باشد و يا جملهء حاليه از ضمير * ( تَراهُمْ ) * يعنى مىبينى مؤمنانرا كه ميطلبند * ( فَضْلًا مِنَ اللَّه ) * افزونى مرتبه و زيادتى مثوبت از حضرت عزت ، و بر تقدير حاليه معنى آنست كه مىبينى ايشان را ركوع و سجود كنندگانند در حالتى كه ميجويند مزيت ثواب را از او سبحانه * ( وَرِضْواناً ) * و خوشنودى او را در جميع حالات مراد آنست كه اطاعت ايشان از براى قربست و رضاى حضرت عزت بدون شايبه ريا و عجب و سمعه * ( سِيماهُمْ ) * علامت ايشان * ( فِي وُجُوهِهِمْ ) * كه در رويهاى ايشانست يعنى علامت در پيشانى ايشان ظاهر و هويدا است * ( مِنْ أَثَرِ السُّجُودِ ) * از نشانه سجده كردن ، يعنى از نشانه اى كه سجود مؤثر آنست و اين مستلزم كثرت سجده است و اينكه على بن الحسين زين العابدين عليهما السلام بذو الثفنات مشهور گشته به جهت همين است زيرا كه به جهت كثرت سجود در جبههء مبارك او مثل ثفنات\r\n\r\n","description":"","footnote":"\r\n( 1 ) يعنى نسبت بكفارى كه انواع ايذاء و آزارشان بمسلمين ميرسد و انديشهء محاربه و مقاتله با آنان دارند و اما كفارى كه چنين نيستند پس در سوره ممتحنه آيه 7 مؤمنان را به بر و نيكى و قسط با اينان تحريص فرموده است * ( لا يَنْهاكُمُ اللَّه ) * الاية\r\n","page_name":" 396 ","page_number":396},
  {"content":"\r\nبعير پيدا شده بود و لهذا آن حضرت بسجاد نيز معروف شده ، و بدانكه بر تقدير صحت روايتى كه از ابن عمر نقل كرده‌اند كه پيغمبر صلى اللَّه عليه و آله و سلَّم مردى را ديد كه اثر سجده بر جبههء او بود فرمود كه\r\nان صورة وجهك انفك فلا نغلب وجهك ولاتش صورتك\r\nصورت روى ترا بزرگ و با مقدار دارد پس بايد كه روى تو نشانه نداشته باشد و صورت تو لاغر و بيطراوت نباشد ، محمول است بر آنكه آن شخص منافق بوده و به قصد رياء و سمعه روى خود را بر زمين ماليده تا اين علامت در او پيدا شده ، و از ابن عباس منقولست كه مراد از سيماى وجه نورى باشد كه در قيامت در جبين ايشان لايح گردد و به اين علامت بدانند كه او اهل سجود است عطاء بن رباح گفته كه مراد آنست كه رويهاى ايشان در قيامت سفيد و درخشان باشد ، و از شهر بن حوشب نقل كرده‌اند كه محل سجده اهل ايمان در عرصات چون ماه شب چهارده تابان باشد و از عكرمه و سعيد جبير و ابو العاليه مرويست كه اثر سجده خاكيست كه بر - پيشانى ايشان باشد به جهت سجده كردن بر تراب نه بر رخوت و اثواب ، و ضحاك گفته كه اثر سجود صفرت و تحول وجه است از خشيت خدا و حسن نقل كرده كه معنى آنست كه از كثرت سجود و بسيارى طاعت ايشان هر گاه كه ايشان را ببينى گمان برى كه بيمارند و حال آنكه بيمار نباشند ، و از سفيان ثورى مروى است كه مراد نماز شب است چه كثرت نماز شب مثمر نوريست كه در روز بر روى لايح گردد كما\r\nقال صلى اللَّه عليه و آله و سلَّم من كثر صلوته بالليل حسن وجهه بالنهار\r\nو در بعضى اخبار آمده كه خداى تعالى در روز قيامت با دوزخ گويد كه\r\nيا نارا نضجى يا نارا حرقى و اما موضع السجود فلا تقربى\r\nاى آتش پخته ساز و اى آتش بسوزان هر جا كه خواهى اما نزديك موضع سجده مشو عطاى خراسانى روايت كرده كه هر كه نماز يوميه را بپاى دارد داخل است در آيه * ( سِيماهُمْ فِي وُجُوهِهِمْ مِنْ أَثَرِ السُّجُودِ ) * * ( ذلِكَ ) * اين وصف عجيب ايشان كه مذكور شد * ( مَثَلُهُمْ ) * صفت ايشانست * ( فِي التَّوْراةِ ) * ( 1 ) در كتاب موسى * ( وَمَثَلُهُمْ فِي الإِنْجِيلِ ) * و صفت ايشانست در كتاب عيسى يعنى مؤمنان در اين دو كتاب به اين صفت عجيبه مذكورند و به اين نعوت غريبه مسطور ( 2 ) و تكرار * ( مَثَلُهُمْ ) * و عدم اكتفاء بواو عطف به جهت تقرير و تأكيد است و قوله * ( كَزَرْعٍ ) * تمثيلى است مستأنف از براى اهل ايمان يعنى\r\n\r\n","description":"","footnote":"\r\n( 1 ) تكرار مثلهم يا به جهت تقرير و تأكيد است كه كلمهء * ( ذلِكَ ) * مبتدا و لفظ مثلهم في التورية و هم و مثلهم فى الانجيل خبر باشند از براى * ( ذلِكَ ) * و بنا بر اين جملهء * ( كَزَرْعٍ ) * الخ تمثيليست مستأنف و خبر است از براى مبتداى محذوف ( اى هم كزرع الخ ) و يا آنكه مثلهم اول را خبر ذلك و مثلهم دوم را مبتدا و خبرش را كزرع بگيريم و بنا بر اين معنى چنين است اينها كه ذكر شد وصف . . ايشانست در تورية و وصف آنان در انجيل مانند مزروعيست كه اخرج شطأه . . . و پوشيده نماند كه در قرآن كريم هر جا كه لفظ تورية آمده مراد همان كتابيست كه براى حضرت موسى عليه السّلام نازل گرديد نه همه كتب مقدسهء يهود پس وجهى براى تطبيق اين مثل و نعوت مذكوره به عبارتى كه دانشمند معاصر از باب 42 كتاب اشعيا نقل كرده علاوه بر تغاير مفهومى كه بين اين دو موجود است نخواهد بود .\r\n( 2 ) اين مثل در انجيل مرقس باب 4 - از آيه 26 مذكور است .\r\n","page_name":" 397 ","page_number":397},
  {"content":"\r\nايشان همچو دانه كاشته‌اند كه در اول حال * ( أَخْرَجَ شَطْأَه ) * بيرون آورد شاخهاى خرد خود را كه در نهايت باريكى و ضعيفى باشند * ( فَآزَرَه ) * پس معاونت دهد و قوى و نيرومند گرداند آن را * ( فَاسْتَغْلَظَ ) * پس غليظ و سطبر شود * ( فَاسْتَوى عَلى سُوقِه ) * پس راست بايستند بر ساق و اصول خود يعنى آن گياه ضعيف و نحيف بتدريج نشو و نما يابد و در آخر بر وجهى قوى و تناور گردد كه * ( يُعْجِبُ الزُّرَّاعَ ) * بشگفت آرد مزارعان را بجسامت و قوت و سطبرى و حسن منظر خود و احتمال دارد كه * ( ذلِكَ ) * اشارهء مبهمه باشد و * ( كَزَرْعٍ ) * - الى آخره موضح آن از قبيل وَقَضَيْنا إِلَيْه ذلِكَ الأَمْرَ أَنَّ دابِرَ هؤُلاءِ مَقْطُوعٌ مُصْبِحِينَ يا آنكه بقول * ( مَثَلُهُمْ فِي التَّوْراةِ ) * كلام تمام شده باشد و * ( مَثَلُهُمْ فِي الإِنْجِيلِ ) * مبتدا باشد و * ( كَزَرْعٍ ) * - الى آخره خير آن يعنى صفت ايشان در كتاب انجيل همچو مزرعيست كه متصف بصفات مذكوره باشد ، و بر هر تقدير اين مثل يا از براى بيان حال حضرت رسالتست با اصحاب يعنى هم چنان كه دانه مزرع در بدايت حال شاخهاى ضعيف و نحيف از او پيدا مىشود و بتدريج تربيت مييابد تا كه قوى و جسيم مىشود و سبب تعجب مزارعان ميگردد حضرت رسالت و اصحاب نيز در بدايت حال در نهايت نحافت و ضعف بودند و بعد از آن بر سبيل تدريج قوت ميگرفتند تا كه قوت تمام گرفته بر جميع عالميان فايق آمدند و سبب تعجب مردمان شدند و يا اينكه اينمثل از براى بيان حال حضرت رسالت باشد كه در بدء اسلام بىيار و معاون بود و بعد از آن بسبب اهل بيت و اصحاب قوت پيدا كرد ، پس زرع آن حضرت باشد و شطأه اصحاب او كه دست او را قوى گردانيدند يعنى هم چنان كه زرع در اول حال رقيق است و بتدريج غليظ و قوى مىشود و شاخها بر او متلاحق مىگردد و بحيثيتى مىشود كه مزارعان از قوت و كثرت آن متعجب مىگردند پيغمبر نيز در اول حال كه بر امر رسالت برخاست بسبب عدم معاون و ناصر در كمال ضعف بود ، بعد از آن خداى تعالى او را نيرومند گردانيد با اهل ايمان بر وجهى كه مردمان از قوت و شوكت و بسطت او تعجب كردند ، يا آنكه ممثل اصحاب آن حضرت بوده باشند كه در بدء اسلام در نهايت ضعف و قلت بودند بعد از آن بسيار شدند و كار ايشان بمرتبه اى ترقي نمود كه عالميان از كثرت ايشان تعجب نمودند يا آنكه تمثيل از براى دين اسلام باشد كه در اول مرتبه در كمال ضعف بود و بعد از آن به جهت كثرت اهل ايمان و شوكت و قوت ايشان بر ساير اديان فايق شد و قوت گرفت ، هم چنان كه دانه در اول در نهايت حقارتست و بتدريج نشو و نما مييابد و شاخها از او پيدا مىشود تا آنكه بلند و پايدار مىگردد حاصل كه حق سبحانه از براى ايمان و دين اسلام اين تشبيه فرمود * ( لِيَغِيظَ بِهِمُ الْكُفَّارَ ) * تا بخشم آورد بايشان ناگرويدگان را و مىتواند بود كه * ( لِيَغِيظَ ) * متعلق باشد بقوله * ( وَعَدَ اللَّه ) * يعنى به جهت آنكه خشمناك سازد كافران را بايشان وعده كرد خداى * ( الَّذِينَ آمَنُوا ) * آنان\r\n","description":"","footnote":"","page_name":" 398 ","page_number":398},
  {"content":"\r\nرا كه گرويدند به خدا و رسول * ( وَعَمِلُوا الصَّالِحاتِ ) * و كردند كارهاى ستوده * ( مِنْهُمْ ) * از ايشان يعنى از آنان كه سمت ذكر يافتند * ( مَغْفِرَةً ) * آمرزش گناهان * ( وَأَجْراً عَظِيماً ) * و مزدى بزرگ و بىپايان ، و ( من ) از براى بيانست از قبيل فَاجْتَنِبُوا الرِّجْسَ مِنَ الأَوْثانِ و شبهه اى نيست كه كفار بعد از استماع آنچه موعود است از براى اهل اسلام در دار دنيا يا در دار القرار خشمگين و غضبناك مىشوند و كينه ايشان زياده ميگردد و بنا بر آنكه * ( لِيَغِيظَ ) * متعلق بتمثيل باشد اينكلام مستأنف خواهد بود از براى وعدهء مؤمنان تا در اعمال صالحه رغبت بيشتر كنند خصوصا در جهاد كه ركن اسلام است و سبب انقهار اهل كفر كه مستلزم غالبيت و قوت اهل اسلام است .\r\n\r\nسورة الحجرات\r\nمدنيست الا آيهء يا أَيُّهَا النَّاسُ إِنَّا خَلَقْناكُمْ مِنْ ذَكَرٍ وَأُنْثى كه نزد ابن عباس مكيست ، و عدد آيات اينسوره باجماع جميع علماء هيجده است .\r\nابى بن كعب از حضرت رسالت روايت كرده كه هر كه سورة الحجرات را تلاوت نمايد حقتعالى بعدد هر مطيعى و عاصى ده حسنه از براى او بنويسد ، حسين بن علاء از ابو عبد اللَّه عليه السّلام روايت كرده كه هر كه اينسوره را در هر شب يا در هر روز بخواند از جمله زوار سيد انبياء صلى اللَّه عليه و آله و سلَّم باشد ، و بدانكه اينسوره را مفصل ميخوانند تا آخر سور به جهت كثرت فصل ببسمله و چون از اينسوره تا بسورهء نبأ نسبت بسورى كه بعد از آنند طويلند و از نبأ تا و الضحى نسبت بما قبل و ما بعد متوسط و از و الضحى تا آخر قرآن نسبت بما قبل قصير از اينجهت از اينسورهء تا بسورهء نبأ را طوال مفصل ميگويند و از نبأ تا و الضحى متوسطات مفصل ، و از و الضحى تا آخر قصار مفصل ، و از حضرت رسالت مرويست كه\r\nاعطيت السبع الطوال مكان التورية ، و أعطيت المثانى مكان الانجيل ، و أعطيت المائين مكان الزبور ، و فضلت بالمفصّل\r\nو ترجمهء اينحديث در اول تفسير سمت تحرير يافته ، و نزد اكثر علماء ابتداى سور قصار از سورهء محمّد صلى اللَّه عليه و آله و سلَّم است و وجه ارتباط اين سوره بسورهء فتح ذكر احوال حضرت رسالت است و آنچه مختص است به او از اجلال و اعظام در اختتام سورهء فتح و در افتتاح اين سوره .\r\nاز جابر بن عبد اللَّه انصارى و حسن بصرى منقولست كه گروهى از اصحاب سيد انبياء صلى اللَّه عليه و آله و سلَّم در روز عيد اضحى ذبح اضحيه را بر صلاة عيد مقدم داشتند آن حضرت صلى اللَّه عليه و آله و سلَّم بعد از فراغ از نماز عيد ايشان را باستيناف ذبح امر فرمود و مقارن اين حال جبرئيل عليه السّلام آمد و اين آيه آورد .\r\n","description":"","footnote":"","page_name":" 399 ","page_number":399},
  {"content":"\r\n1 - * ( بِسْمِ اللَّه الرَّحْمنِ الرَّحِيمِ يا أَيُّهَا الَّذِينَ آمَنُوا ) * اى كسانى كه ايمان آورده‌ايد و به خدا و رسول تصديق نموده * ( لا تُقَدِّمُوا ) * پيش مداريد هيچ امرى از امور را * ( بَيْنَ يَدَيِ اللَّه وَرَسُولِه ) * نزد خدا و رسول او يعنى مرتكب هيچ كارى مشويد از اوامر و نواهى الا بعد از آنكه حكم خدا و رسول تعلق به آن گيرد پس بايد كه عمل شما يا بوحى منزل باشد و يا باقتداء برسول خدا ، و بدانكه قدم و أقدم بتثقيل حشو و همزه منقولند از قدمه بتخفيف حشو و نظير اينست نقلا و معنى سلفه و أسلفه ، و ترك ذكر مفعول يا به جهت آنست كه نهى شامل هر چيزى باشد كه در نفس واقع شود از امور متقدمه بر حكم خدا و رسول و يا آنكه مقصود مفعول و حذف مفعول نباشد بلكه نفى متوجه بر نفس تقدمه باشد ، و معنى اينكه شما متلبس بفعل تقدم مشويد و ميتواند بود كه * ( تُقَدِّمُوا ) * از قدم باشد بمعنى تقدم چون وجّه و بيّن كه بمعنى توجه و تبيّن است و از اين مأخوذ است مقدمة الجيش كه علم جماعتى است كه متقدمند از عساكر ، و مؤيد اينست قرائت يعقوب كه آن * ( لا تُقَدِّمُوا ) * بفتحتين و تثقيل حشو كه در اصل لا تقدموا بوده از باب تفعل إلا آنست كه قرائت اول ببلاغت قرآن اشد است و اقبال علماء به آن اكثر و * ( بَيْنَ يَدَيِ ) * مستعار است از دو جهتى كه مسامت يمين و شمال باشند يا قريب آن پس تسميهء ايندو جهت بيدين به جهت آنست كه بر سمت يديناند يا نزديك به آن فحينئذ تسميهء جهتين مذكورتين ببين يدين بر سبيل تجوز باشد از قبيل تسميه شيء باسم مجاور آن ، و علماء بيان اين نوع تسميه را تمثيل ميگويند و در جرى كلام در اينمقام بر نوعى از سنن مجاز فايده جليله هست كه آن منتفى است در كلامى كه از مجاز معرّا باشد و آن تصوير هجنه و شناعت است در چيزى كه منهى عنه است و آن اقدام است بر امرى از امور بدون اقتدا بر كتاب و سنت ، و بدانكه ميتواند بود كه مراد به * ( بَيْنَ يَدَيِ اللَّه وَرَسُولِه ) * بين يدى رسول اللَّه باشد و ذكر * ( اللَّه ) * به جهت تعظيم و تكريم او سبحانه و اشعار بر مزيت اختصاص و مكانت حضرت رسالت كه موجب اجلال او است و مؤيد اينست قول ابن عباس كه مراد نهى اصحابست از تكلم پيش از آنكه حضرت رسالت ابتداء بتكلم كند پس حقيقت معنى آنست كه اى مردمان هر گاه به مجلس رسول نشسته باشيد و از مسئله اى سؤال كنند شما سبقت مكنيد بجواب آن و ساكت شويد از آن تا اول پيغمبر صلى اللَّه عليه و آله و سلَّم زبان مبارك بجواب آن بگشايد و نيز مقوى قول مذكور است قول جماعتى ديگر كه مراد نهى است در تقدم مشى بر آن حضرت يعنى سبقت منمائيد در مشى بر پيغمبر بلكه طريق تبعيت او را اختيار كنيد و زجاج تفسير آيه بر اينوجه كرده كه تقدم مجوئيد بطاعات پيش از وقتى كه امر الهى و اذن حضرت رسالت پناهى به آن تعلق گيرد پس جايز نباشد تقديم صلوة و زكات و صوم و حج\r\n","description":"","footnote":"","page_name":" 400 ","page_number":400},
  {"content":"\r\nقبل از وقت آن ، و از سدى و كلبى نقل كرده‌اند كه معنى آنست كه سبقت مجوئيد به هيچ فعلى و قولى تا آنكه خدا و رسول به آن امر نمايند ، و از مسروق مأثور است كه در روز شك نزد عايشه رفتم وى خادمه را امر كرد باحضار عسل من گفتم روزه‌ام گفت حق سبحانه اين آيه فرستاد و منع روزه فرمود در روز شك به نيت رمضان ، و عبد اللَّه زبير گفته كه جماعتى از بنو تميم بنزديك حضرت رسول صلى اللَّه عليه و آله و سلَّم آمدند ابو بكر گفت يا رسول اللَّه قعقاع بن معبد را بر ايشان امير كن عمر گفت أقرع بن حابس را بر ايشان حاكم ساز و قعقاع را واگذار ابو بكر بعمر گفت كه تو در اين كار غير از خلاف من نخواستى او گفت نه چنين است كه تو مىگويى بلكه به جهت آن گفتم كه أقرع آداب رياست را بهتر از قعقاع ميداند پس آواز در ميان ايشان بلند شد حق سبحانه اين آيه را با آيتى ديگر كه دريلى آنست ارسال فرمود ، و بعضى ديگر گفته‌اند كه رسول صلى اللَّه عليه و آله و سلَّم سريه اى كه بيست و هفت كس بودند بتهامه فرستاد بنو عامر بر ايشان غالب شده همه را بكشتند\r\nمگر سه كس كه فرار نمودند و روى بمدينه نهادند و در حوالى مدينه با چند كس كه از بنى سليم بودند ملاقات كردند و بتصور آنكه ايشان از بنى عامرند بقتل رسانيدند و رخوت ايشان را غارت كردند و نزد رسول آمده صورت حال آنها نمودند حضرت رسول صلى اللَّه عليه و آله و سلَّم فرمود كه\r\nبئس ما صنعتم\r\nبد عملى بود كه كرديد ايشان از بنى سليم بودند نه از بنى عامر و رخوتى كه پوشيده بودند من بايشان عطا كرده بودم پس ديت ايشان را بوارث ايشان داد و اين آيه نازل گشت كه اى مؤمنان براى خود مرتكب هيچ عملى مشويد بلكه در همه امور اقتفا به حكم خدا و رسول كنيد ، و شبهه اى نيست در آنكه اولى حمل آيت است بر عموم خود زيرا كه هر چيزى كه خلاف امر خدا و رسول است منهى عنه است پس داخل باشد در تحت * ( لا تُقَدِّمُوا بَيْنَ يَدَيِ اللَّه وَرَسُولِه ) * * ( وَاتَّقُوا اللَّه ) * و بترسيد از خدا در تقديم جميع اقوال و افعال بر حكم او * ( إِنَّ اللَّه سَمِيعٌ ) * بدرستى كه خدا شنوا است همه اقوال شما را * ( عَلِيمٌ ) * دانا بجميع افعال شما و شما را به آن مجازات خواهد داد ، آيه دليل است بر بطلان قياس زيرا كه دالست بر نهى تقديم امور بر امر خدا و رسول از روى عموم پس نهى شامل جميع مؤمنانى باشد كه قبل از حكم خدا و رسول بامرى از امور اقدام نمايند و نزول آيه در مادهء خاص مانع عموميت آن نميشود چنان كه در علم اصول مقرر است .\r\nآورده‌اند كه عطارد بن حاجب بن زرارة تميمى با بعضى از اشراف خود چون اقرع بن حابس و زبرقان بن بدر و عمر بن الاشم و قيس بن عاصم با جماعتى بسيار به مسجد حضرت پيغمبر صلى اللَّه عليه و آله و سلَّم درآمدند و از پس حجرات طاهرات بآواز بلند ندا كردند كه اخرج الينا يا محمّد مدحنا زين و ذمنا شين .\r\nاى محمّد بيرون آى از حجره كه مدحت ما زينت است و مذمت ما شنعت و قباحت ، حضرت از رفعت صوت ايشان متأذى شده بيرون آمد و فرمود كه خدا است كه مدح او زين است و ذم او شين ، ايشان گفتند\r\n","description":"","footnote":"","page_name":" 401 ","page_number":401},
  {"content":"\r\n( جئناك لنفاخرك ) آمده‌ايم تا با تو مفاخرت كنيم پس رخصت ده تا شعر او خطباى ما زبان به مفاخرت ما بگشايند حضرت رخصت ايشان داد عطارد بن حاجب كه از خطباى ايشان بود برخاست و گفت ( الحمد للَّه الذى جعلنا ملوكا الذى له علينا الفضل و الذى وهب لنا أموالا عظاما نفعل بها المعروف و جعلنا أعز أهل المشرق و اكثر عددا و عددا فمن مثلنا فى الناس ؟ فمن فاخرنا فليعدد مثل ما عددنا ) شكر و سپاس مر خداى را كه ما را ملوك زمين گردانيد و سخا و فضل و مزيت را بر سر ما ريزان ساخت و مالهاى بسيار بما انعام فرمود تا به آن احسان ميكنيم و اهل احتياج را از آن محفوظ ميسازيم و ما را عزيزترين اهل مشرق گردانيد و مردمان ما را بيشتر و حسب و نسب ما را افزونتر گردانيد پس كيست مثل ما در ميان مردمان و كيست با ما در صدد مفاخرت درآيد و اين صفات و نعوتى كه در ما است از براى خود تعداد نمايد بعد از آن گفت ( لو شئنا لاكثرنا من الكلام و لكنا نستحيي من الاكثار ) اگر خواهيم كلام را در باب مفاخرت بسرحد اطناب ميكشيم و ليكن شرم داريم از بسيار گردانيدن كلام و چون سخن به اينجا رسانيد بنشست پس حضرت رسالت پناه صلى اللَّه عليه و آله و سلَّم امر فرمود ثابت بن قيس بن شماس كه قم فاجبه برخيز و جواب عطارد بده ثابت برخاست و اين خطبه آغاز كرد كه ( الحمد للَّه الذى خلق السموات و الارض قضى فيه امره و وسع كرسيّه علمه و لم يكن شيء قط الا من فضله ثم كان من فضله أن جعلنا ملوكا و اصطفى من خير خلقه رسولا أكرمه نسبا و أصدقه حديثا و أفضله حسبا فأنزل اللَّه عليه كتابا و ائتمنه على خلقه فكان خيرة اللَّه على العالمين ثمّ دعا الناس إلى الايمان باللَّه ، فآمن به المهاجرون من قومه و ذوى رحمه أكرم الناس إحسانا و أحسنهم وجوها فكان أول الخلق اجابة و استجابة للَّه حين دعاه رسول اللَّه فنحن أنصار رسول اللَّه و ردؤه نقاتل الناس حتى يؤمنوا ، فمن آمن باللَّه و رسوله منع ماله و دمه ، و من نكث جاهدناه فى اللَّه أبدا ، و كان قتله علينا يسيرا أقول قولى هذا و استغفر اللَّه للمؤمنين و المؤمنات و السلام عليكم ) يعنى حمد مر خداى را كه آسمان و زمين را خلق گردانيد در حالتى كه امر او در جميع ملكوت جارى بود و دانش او بكرسى او كه زير عرش و زبر آسمانها است سارى و هيچ چيز يافت نميشود مگر كه از خوان فضل و احسان او است و از جملهء افضال او است كه ما را ملوك زمين گردانيد و از همهء خلق رسولى را برگزيد كه نسب او بزرگتر است و سخن او راستتر و حسب او افزونتر بعد از آن كتاب را بر او انزال فرمود و او را بر خلقان خود امين ساخت پس او برگزيدهء خداست بر جميع عالميان و بعد از آنكه خلعت رسالت نامزد او شد مردمان را بايمان خواند و مهاجر كه اهل او بودند و از جمله اقرباى او بوى ايمان آوردند الحال احسان او از همه بيشتر است و وجاهت او از همه افزونتر پس اول آفريده اى كه اجابت قول او كرد و استجابت امر الهى نمود در وقتى كه مردمان را بايمان دعوت ميكرد ما بوديم پس ما انصار اوئيم و يار\r\n","description":"","footnote":"","page_name":" 402 ","page_number":402},
  {"content":"\r\nو مصاحب او با همه مردمان مقاتله ميكنيم تا اينكه ايمان آرند پس هر كه به خدا و رسول ايمان آورد مال و خون او محقون شد و هر كه قبول نكرد هميشه با او مجاهده ميكنيم در راه خدا و كشتن او بر ما آسانست اين نهايت قول منست و من از براى جميع مؤمنين و مؤمنات استغفار ميكنم و السلام و الاكرام .\r\nبعد از آن زبرقان شاعر برخاست و شعرى چند بخواند و حسان بن ثابت در صدد جواب درآمده بشعر خواندن مترنم شد و چون از شعر فارغ شد اقرع گفت كه ( إن هذا الرجل خطيبه أخطب من خطيبنا و شاعره أشعر من شاعرنا و أصواتهم أعلى من أصواتنا ) خطيب اين مرد از خطيب ما افضل است و شاعر او از شاعر ما بهتر است و آوازهاى ايشان از آوازهاى ما بلندتر ، و بعد از فراغ از اين كلام گفت ( أشهد أن لا إله إلا اللَّه اشهد أن محمّدا عبده و رسوله ) مردمان چون اين ديدند كه اقرع اسلام آورد ايشان نيز بشرف اسلام مشرف شدند و حضرت رسالت همه را صله و خلعت داد ، بعد از آن حق سبحانه و تعالى به جهت تعليم مراسم آداب نهى اصحاب نمود در وقت خطاب از رفع اصوات كه مستلزم اذيت و كراهيت و حفظ حرمت بود نسبت به آن قدوهء ارباب فرمود كه :\r\n2 - * ( يا أَيُّهَا الَّذِينَ آمَنُوا ) * تكرار ندا و عدم اكتفاء به اول به جهت استدعاى مزيد استبصار است و مبالغه در اتعاظ و دلالت بر استقلال منادى له و زيادتى اهتمام به آن يعنى اى كسانى كه گرويده‌ايد * ( لا تَرْفَعُوا أَصْواتَكُمْ ) * بلند نكنيد آوازهاى خود را * ( فَوْقَ صَوْتِ النَّبِيِّ ) * بالاى آواز پيغمبر ، يعنى در وقت سخن كردن آواز خود را بلندتر از آواز پيغمبر صلى اللَّه عليه و آله و سلَّم مگردانيد زيرا كه رفع صوت يا به قصد استخفاف است و آن مستلزم كفر است و يا عدم ملاحظهء ادب و آن متضمن خلاف تعظيم است كه مأمور به است و يا در مظان هر يك از آن * ( وَلا تَجْهَرُوا لَه ) * و آشكار مسازيد مر او را * ( بِالْقَوْلِ ) * بسخن گفتن يعنى او را بآواز بلند ندا مكنيد * ( كَجَهْرِ بَعْضِكُمْ ) * همچو آشكارا خواندن برخى از شما * ( لِبَعْضٍ ) * مر برخى ديگر را بلكه در وقت مخاطبه آواز خود را نسبت بآواز پيغمبر نرم سازيد ، يعنى بايد كه آواز آن حضرت صلى اللَّه عليه و آله و سلَّم از آواز شما ارفع باشد نه به عكس تا رعايت لوازم حسن ادب كرده باشيد و بمنطوق كريمه وَتُعَزِّرُوه وَتُوَقِّرُوه عمل نموده و چون كاف تشبيه منصوب المحل است بر مصدريت و تقدير اينكه لا تجهروا له جهرا مثل جهر بعضكم لبعض پس منهى نبوده باشد از مطلق جهرى كه مستلزم تكلم است بطريق همس و اخفات بلكه مراد از جهر منهى جهرى باشد كه نزد محاوره با ابناى جنس خود به آن معتاد بوده باشند چه آن موجب تسويهء آن حضرت است به غير كه مستلزم عدم مراعات حرمت نبوت و جلالت قدر و مرتبهء او است ، و بعضى گفته‌اند كه مراد آنست كه او را بنام و كنيت كه محمّد و محمود و احمد و\r\n","description":"","footnote":"","page_name":" 403 ","page_number":403},
  {"content":"\r\nابو القاسم است مخوانيد چنان كه يكديگر را ميخوانيد بلكه او را به كلمه اى كه متضمن تبجيل و توقير او باشد خطاب كنيد چون يا نبى اللَّه و يا رسول اللَّه و يا خير خلق اللَّه و مؤيد اينست آنچه ابو حمزه ثمالى از عكرمه نقل كرده كه ابن عباس را از سبب نزول اين آيه پرسيدند گفت جمعى از بنى العنبر كه اصحاب پيغمبر صلى اللَّه عليه و آله و سلَّم سبى زرارى ايشان نموده بودند بمدينه آمدند به قصد فداى ذرارى خود در پس حجرات اطهر آواز دادند كه يا محمّد اخرج إلينا اى محمّد از حجره بيرون آى آن حضرت از عدم ملاحظهء ادب ايشان متأذى گشت حق سبحانه به جهت تشفى وى آيه فرستاد و قوله * ( أَنْ تَحْبَطَ أَعْمالُكُمْ ) * يا منصوب المحل است بر عليت و يا مجرور المحل بتقدير لام جر يا مضاف پس تقدير كلام اينست كه حبوط أعمالكم يا لحبوط أعمالكم يا كراهة حبوط أعمالكم و بر هر تقدير متعلق است بفعل منهى كه مدلول * ( لا تَجْهَرُوا ) * است و معنى اينكه بازايستيد از آنچه منهى شده‌ايد از آن از رفع صوت و جهر به جهت باطل شدن عملهاى شما يا به جهت كراهت داشتن شما از بطلان عمل خود و از اين قبيل است يُبَيِّنُ اللَّه لَكُمْ أَنْ تَضِلُّوا و مراد از اعمال رفع و جهر است و از بطلان آن عدم ترتب ثواب بر آن ، و ميتواند بود كه متعلق باشد بنفس فعل كه جهر است و معنى اينكه منتهى شويد از رفع و جهرى كه به جهت حبوط اعمال و عدم ترتب ثواب بر آن بفعل مىآوريد چه فعل آن مؤدى بحبوط است پس گوئيا كه به جهت حبوط بظهور مىآريد و گوئيا اين حبوط علت و سبب است در ايجاد آن بر سبيل تمثيل از قبيل لِيَكُونَ لَهُمْ عَدُوًّا وَحَزَناً و ملخص فرق آنست كه در ثانى فعل و مفعول له بمنزله شيء واحد است كه نهى بر ايشان داخل شده و در اول نهى متوجه است بر فعل فقط و بعد از آن معلل شده بحبوط و اين مفعول له بمذهب بصرى متعلق است بجهر بر تقدير اضمار آن در اول كه رفع است كقوله آتُونِي أُفْرِغْ عَلَيْه قِطْراً و نزد كوفى به عكس ، و على كلا التقديرين مرجع معنى آنست كه رفع و جهر شما كه از اعمال شما است منصوص الاداءاند بحبوط و عدم ترتب مثوبت بر آن * ( وَأَنْتُمْ لا تَشْعُرُونَ ) * و شما نميدانيد كه عملهاى شما كه رفع و جهر است باطل شد از حيثيت عدم ترتب ثواب بر آن و عدم وصول آن بحيز قبول زيرا كه اگر ايقاع اعمال بر وجه تعظيم و توقير حضرت رسالت ميبود مستحق ثواب ميشديد و ليكن\r\nچون بر خلاف آن بظهور رسانيديد و قصد مراعات ادب نكرديد مستحق عتاب گشتيد و از ثواب محروم شديد پس آن اعمال منحبط باشد و بموقع قبول نرسد ، و بدانكه چون براهين قاطعه دالند بر ابطال احباط اعمال صالحه بافعال سيئه ( 1 ) پس حبوط اعمال در اين مقام بمعنى عدم ترتب ثواب باشد بر رفع\r\n\r\n","description":"","footnote":"\r\n( 1 ) دانشمند معاصر در پاورقى اينجا چنين مينويسد : در صفحه 141 - از جلد هفتم و صفحهء 355 از جلد هشتم دربارهء احباط و تكفير اشارتى كرده و دليل بطلان آن را باختصار آورده‌ايم و مرحوم مجلسى عليه الرحمة در كتاب اعتقادات منسوب بوى احباط و تكفير را ثابت دانسته و قول علماى شيعه را رد كرده است و از اين جهت بعيد ميدانيم كتاب مزبور حقيقة از آن مرحوم باشد ( انتهى موضع الحاجة ) نگارنده گويد : و هم در جلد اول ص 495 و در جلد ششم ص 29 معظم له در اين چهار موضع از علامهء مجلسى ره بشدت انتقاد نموده و او را مخالف اجماع شمرده است و در اينجا بحدّى سخن او را در رسالهء اعتقادات مستهجن و مبتذل دانسته كه در انتساب اين رساله بعلامهء مجلسى ره اظهار شك و ترديد فرموده و ما قبلا نوشته و اكنون نيز اشاره ميكنيم كه در احباط و تكفير نسبت بكفر و ايمان بحثى نيست و خلاف و گفتگو در آنست كه آيا معصيتى موجب حبوط بعض طاعات و سقوط ثواب آنها و آيا عمل صالحى كفارهء پاره اى از معاصى و باعث سقوط عقاب آنها ميگردد يا نه ؟ جمعى از علماء مانند علامهء مجلسى رحمهم و شيخ حرّ عاملى و سيد نعمة الله جزائرى رحمهم آن را تصحيح كرده و مشهور بين اماميه بطلان آنست پس ظاهر شد كه بطلان احباط و تكفير اجماعى نيست و علامهء مجلسى رحمه اللَّه مخالفت اجماع نكرده است چنانچه عقيدهء خود را تنها در كتاب اعتقادات اظهار نكرده بلكه در بحار الانوار - طبع آخوندى ج 5 ص 332 تحقيق و بيانى در اين باره فرموده است و سزاوار بود كه دانشمند معاصر بدانجا مراجعه كنند تا نسبت رسالهء اعتقادات را بعلامه مجلسى رحمه اللَّه بعيد نشمارند .\r\n","page_name":" 404 ","page_number":404},
  {"content":"\r\nو جهر از روى توسع چنان كه به اين مفسر شد نه بمعنى بطلان اعمالى كه قبل از اين از ايشان صادر شده باشد ، از ابن عباس منقولست كه آيه مذكوره در حق ثابت بن قيس بن شماس نازل شد و او مردى مطروش و جهور الصوت بود و اكثر آن بودى كه هر گاه سخن كردى پيغمبر صلى اللَّه عليه و آله و سلَّم از آواز او متأذى گشتى ، و از انس روايت است كه چون اين آيه نازل گشت ثابت بر سر راه بنشست و ميگريست عاصم بن عدى چون اين حال را مشاهده كرد منشأ را از او استفسار نمود گفت آيتى در باب نهى رفع و جهر صوت نازل گشته و من ميترسم كه از اهل اين باشم چه من مردى رفيع الصوتم و هميشه به خدمت آن حضرت بآواز بلند سخن كرده‌ام و خدا ميداند كه من هرگز به قصد استخفاف و بىادبى سخن نكرده‌ام ، القصه از سر راه برخاست و به خانه رفت و بجميلهء كه دختر عبد اللَّه سلول بود و در حبالهء او بود امر نمود كه در خانه را مقفل ساز كه عهد كرده‌ام كه تا خدا و رسول از من راضى نشوند از اينجا بيرون نيايم جميله اطاعت امر او كرده در راه مقفل و مضبوط ساخت و او در آن خانه گريه ميكرد و تضرع مينمود عاصم پيغمبر صلى اللَّه عليه و آله و سلَّم را از اينقضيه اعلام نمود رسول صلى اللَّه عليه و آله و سلَّم فرمود كه او را حاضر كنيد عاصم بدر آن خانه رفت و گفت يا ثابت رسول خدا ترا ميطلبد گفت در را بگشا تا بيرون آيم پس از خانه بيرون آمده هر دو باتفاق به خدمت رسول آمدند ثابت گفت يا رسول اللَّه من مردى رفيع الصوتم و در مجلس شما به عادت خود تكلم ميكردم ميترسم كه عملم باطل باشد از آن توبه كردم و طريق انابت پيش گرفتم رسول صلى اللَّه عليه و آله و سلَّم فرمود\r\nأما ترضى أن تعيش حميدا و تقتل شهيدا و تدخل الجنة\r\nراضى نيستى كه در زندگى ستوده باشى و بر سبيل شهادت مقتول شوى و ببهشت روى ثابت گفت راضى شدم يا رسول اللَّه ، و نيز از انس روايتست كه چون روز يمامه بود و ما در حرب مسيلمه\r\n","description":"","footnote":"","page_name":" 405 ","page_number":405},
  {"content":"\r\nكذاب بوديم ثابت ديد كه مردمان در حرب تكاسل ميورزند عرق حميت و عصبيتش در حركت آمده خود را در ميان حربگاه انداخت و محاربه مينمود تا شهيد شد درعى دربرداشت يكى از اهل اسلام آن را بيرون كرده پنهان نمود شخصى از اصحاب او را در واقعه ديد گفت اى فلان چون شهيد شدم فلان كس درع مرا برداشت و پنهان كرد خالد بن وليد را بگو تا از او بستاند و بفروشد و بفلانكس دهد كه ده درم از او در نزد منست و أبا بكر را بگو تا بندهء مرا آزاد كند چون بيدار شد و خالد را از اينواقعه آگاه كرد خالد آن كس را طلبيد و درع را كه در زير ريك پنهان كرده بود از او بستد و به قرض خواه داد و ابو بكر نيز صيغهء حريت گفته غلام او را آزاد كرد ، و از حسن بصرى مرويست كه اين آيه در بارهء منافقانست كه آواز خود را از آواز رسول بلندتر ميگردانيدند و بنا بر اين وجه خطاب آن بمؤمنان منهى شدن ايشان است از عملى كه منافقان ميكردند و گويند كه اهل نفاق رفع اصوات ميكردند به جهت اظهار قلت مبالات خود تا ضعفهء اهل اسلام تبعيت ايشان كنند حق سبحانه اين آيه فرستاد و ايشان را از تبعيت نهى نمود ، عبد اللَّه زبير گويد كه اصحاب بعد از اين آيه با حضرت رسالت چنان آهسته سخن گفتندى كه رسول تا مكرر استماع قول ايشان نكردى بفهم آن نرسيدى ، و بدانكه چون منهى عنه رفع صوتيست كه موجب اذيت حضرت رسالت باشد پس آن شامل رفع صوتى نباشد كه در حرب يا در مجادله معاند يا در ارهاب اعداء واقع شود چه آن مرغوب آن حضرت است و لهذا در حرب حنين وقتى كه اهل اسلام منهزم شدند بعباس بن عبد المطلب امر فرمود كه\r\nاصرخ بالناس\r\nمردمان را بآواز بلند بخوان و عباس نسبت بمردمان رفيع الصوت بود بآواز بلند مردمان را ندا كرد و از فرار بازگردانيد ، و در روايت آمده كه عباس بحيثيتى رفيع الصوت بود كه روزى جماعتى از از كفار بر اهل اسلام هجوم كردند عباس بآواز بلند گفت ( يا صباحاه ) همه زنان حامله از هيبت آن آواز بچه از شكم انداختند . و مرويست كه روزى بآواز بلند سبعى را از غنم زجر نمود آن سبع زهره اش چاك شد و بمرد . و در بعضى از تفاسير آمده كه چون ثابت از رفع صوت تايب شد حق سبحانه در حق او اين آيه فرستاد كه :\r\n3 - * ( إِنَّ الَّذِينَ يَغُضُّونَ ) * بدرستى كه آنان كه فرو ميخوابانند و نرم ميكنند * ( أَصْواتَهُمْ ) * آوازهاى خود را يعنى آهسته ميگويند سخن را * ( عِنْدَ رَسُولِ اللَّه ) * نزد فرستاده خدا كه محمّد صلى اللَّه عليه و آله و سلَّم است به جهت مراعات ادب و توقير و تعظيم وى * ( أُولئِكَ ) * آن گروه متأدب * ( الَّذِينَ امْتَحَنَ اللَّه ) * آنانند كه امتحان كرده است خداى و نيك آزموده * ( قُلُوبَهُمْ ) * دلهاى ايشان را * ( لِلتَّقْوى ) * براى پرهيزكارى همچو امتحان طلا به آتش تا غش آن برود و خالص آن بماند و گويند مراد از امتحان معرفت او سبحانه است بخلوص نيات و حينئذ وضع امتحان در موضع\r\n","description":"","footnote":"","page_name":" 406 ","page_number":406},
  {"content":"\r\nمعرفت به جهت آنست كه تحقق شيء فرع امتحان آنست پس معنى مراد آنست كه شناخته است خداى قلوب ايشان را براى تقوى و بنا بر اين متعلق لام محذوف خواهد بود كه حال باشد از قلوبهم و تقدير اينكه امتحن اللَّه قلوبهم كائنه للتقوى خالص لها يعنى خداى عالمست بقلوب ايشان در حالتى آن قلوب ثابتاند از براى تقوى و خالص و پاكيزه‌اند از براى آن يا آنكه مراد آن باشد كه خداى دلهاى ايشان را نشانهء انواع محن و تكاليف شاقه گردانيده تا ثبوت و رسوخ پيدا كنند پس به جهت آن تقواى آن ظاهر گردد و معلوم شود كه ايشان به سمت تقوى متسماند چه حقيقت تقوى معلوم نميشود مگر نزد محن و شدايد و صبر كردن بر آن يا آنكه معاملهء حق سبحانه با ايشان در آنچه متعبداند به آن از غض اصوات نزد سيد كاينات همچو معامله اهل اختبار است و اگر چه حال ايشان بر او مخفى نيست تا عيار كار و بار ايشان بر محك امتحان ظاهر گردد و بر عالميان ظاهر شود كه كدام نقد از كوره اخلاص امتحان پاك و بيغش بيرون مىآيد پس ايشان خالص شده‌اند باختبار همچو خلوص ذهب بنار * ( لَهُمْ مَغْفِرَةٌ ) * مر ايشان را است آمرزش گناهان كه آن رفع و جهر اصواتست و غير آن از خطيئات * ( وَأَجْرٌ عَظِيمٌ ) * و مزدى بزرگ و بىپايان بر خفض اصوات و ساير طاعات ، و بدانكه تنكير مغفرت و اجر براى تعظيم است و جمله خبر ثانى ( ان ) است يا استيناف است از براى بيان جزاى اهل غض و خفض از انواع اجلال و اصناف اكرام نزد ملك علام و تصدير غاضين به ( أن ) مؤكده و ايراد خبر آن به صورت جملهء اسميه و تأليف آن جمله از دو اسم معرفه و ذكر مبتداء و خبر بعنوان اسم اشارت و موصول اشعار است بر بلوغ ايشان باقصى كمالات و دلالت بر مبالغه در ارتضاى حقتعالى بخفض اصوات ، و تعريض بشناعت رفع و جهر ، و اشاره به آنكه احوال جماعتى كه مرتكب رفع و جهراند بر خلاف اينست ، و در بعضى از تفاسير آمده كه اين هر سه آيهء مذكوره دربارهء وفد بنى تميم نازل شده و منشأ آمدن ايشان نزد حضرت رسالت آن بود كه آن حضرت سريتى ببنى العنبر كه از قبايل بنى تميم بود روانه ساخت ايشان چون واقف شدند كه لشكر پيغمبر آمده است بگريختند و عيال را بگذاشتند اصحاب ذرارى ايشان را سبى نموده بمدينه آوردند ايشان از پى ذرارى خود متوجه مدينه شده نزديك نيم روز بود كه به مسجد پيغمبر رسيدند و آن حضرت در بعضى حجرات طاهرات قيلوله فرموده بود ايشان بگرد هر يك از آن حجرات ميگشتند و نعره ميزدند كه اخرج يا محمّد ، اى محمّد بيرون آى تا مهم اسيران ما را تمشيت دهى حضرت از آواز ايشان بيدار شده از حجره بيرون آمد و ايشان گفتند يا عيالات ما را آزاد كن و يا فديه بستان جبرئيل آمد و گفت يكى از ايشان را حاكم ساز ميان خود و ميان ايشان حضرت اعور را حكم گردانيد و او حكم كرد كه نصفى اسيرانرا فدا گيرد و نصفى را آزاد كند آن حضرت به اين طريق عمل نمود\r\n","description":"","footnote":"","page_name":" 407 ","page_number":407},
  {"content":"\r\nو فرمود كه از اولاد اسماعيل هر كه از او عملى صادر گشته كه موجب كفاره باشد بايد كه يكى از ايشان را آزاد كند پس به اين وجه سلوك كرده بعضى را آزاد كردند و بعضى را فديه گرفتند و حقتعالى بنى تميم را به جهت ترك رسوم آداب نسبت به آن قدوهء احباب مذمت كرده فرمود :\r\n4 - * ( إِنَّ الَّذِينَ يُنادُونَكَ ) * بدرستى كه آنان كه ندا ميكنند ترا * ( مِنْ وَراءِ الْحُجُراتِ ) * از بيرون حجره هاى زوجات * ( أَكْثَرُهُمْ ) * بيشتر از ايشان * ( لا يَعْقِلُونَ ) * عقل ندارند و جاهلند برسوم آداب ، مراد آنست كه ايشان به جهت عدم معرفت به قدر شرف و مرتبهء تو و ترك توقير و تعظيم تو بمنزله بهايماند كه از فهم و عقل عاريند چه عقل مقتضى آنست كه مراعات حسن ادب كنند و رعايت اجلال و تبجيل نمايند خصوصا نسبت به كسى كه منصوب باشد برتبهء رسالت و مزين بخلعت نبوت نه آنكه مراد اين باشد كه ايشان مجنونند و از دايرهء تكليف بيرون و بدانكه وراء شيء جهتى است كه آن شىء را متوارى سازد بظل خود اعم از آنكه خلف آن باشد يا قدام و لهذا مفسران تفسير آن را بخارج كرده‌اند كه اعم از خلف و قدام است پس توجه انكار بر ايشان مخصوص نباشد بنداى ايشان در خلف حجرات و فايدهء اتيان * ( مِنْ ) * كه موضوعست از براى ابتداء غايت دلالتست بر آنكه منادى خارج حجره بوده نه داخل آن به جهت عدم اجتماع مبدء و منتهى بر جهت واحده بخلاف وراء الحجرات بدون * ( مِنْ ) * كه در تقدير فى وراء الحجرات است چه در اين صورت محتمل الاجتماع است و اينمعنى غير مراد است و حجره عبارت است از قطعهء زمين كه محجور باشد بحايط و مراد بحجرات حجرات زوجات آن حضرتست چه هر يك از زوجات را حجره اى خاص بوده و اين كنايتست از خلوت او با آنها و نداى بنى تميم از وراء حجرات محتمل است كه به اين وجه بوده باشد كه بعضى از وراء حجره ندا كرده باشند و برخى از وراء حجرهء ديگر بر سبيل تفرق به قصد طلب آن حضرت يا به اين طريق كه جميع ايشان بهيئت مجموعى طوف هر يك از حجره كرده باشند و او را طلبيده يا آنكه مراد حجره اى باشد كه آن حضرت در آن بوده باشد و ذكر آن به صورت جمع به جهت اجلال و اكرام آن حضرت بوده باشد و بيان حرمت او و فعل ندا اگر چه مستند بجميع ايشانست لكن جايز است كه متولى ندا بعضى از ايشان بوده باشند و باقى ديگر به جهت رضاى ايشان در ندا بمنزلهء آنها كه متصدى ندا بوده‌اند ، و آنچه از اصم روايت كرده‌اند كه منادى از بنى تميم عيينة بن حصين بود و اقرع بن حابس مؤيد اينست و اسناد نفى عقل باكثريت به همه محتمل است كه به جهت وقوع ندا باشد از جماعتى از ايشان كه قصد محاشات داشته باشند و احتمال آن نيز دارد كه مراد از آن نفى عقل باشد از همهء ايشان چه قلت در موضع نفى است در كلام عرب و لهذا گفته‌اند كه النادر كالمعدوم روايتست كه حضرت رسالت را از حال وفد بنى تميم سؤال كردند فرمود\r\nهم جفاة بنى تميم لو لا أنهم أشد الناس قتالا للأعور\r\n","description":"","footnote":"","page_name":" 408 ","page_number":408},
  {"content":"\r\nالدجّال لدعوت اللَّه عليهم أن يهلكهم\r\nايشان اجلاف بنى تميم بودند و اگر نه آن بودى كه مقاتلهء ايشان با اعور دجال سختتر از همه كس بودى من ايشان را دعاى بد ميكردم تا همه هلاك ميشدند ، و ببايد دانست كه آيهء مذكوره محتويست بر امورى كه هر يك از آن دلالتى صريح دارند بر جلالت قدر حضرت رسالت صلى اللَّه عليه و آله و سلَّم و مزيد مرتبه و رفعت او نزد حضرت عزت : اول آنكه نظم او مسجل است بسفاهت و جهالت بنى تميم از حيثيت ترك ادب كه لازم رفع و جهر اصواتست از وراى حجرات دوم ايراد لفظ حجرات تا كنايت باشد از موضع خلوت و مقيل او با بعضى ازواج و ترك تصريح بذكر آن ، سوم اقتصار بر لفظ حجرات و اكتفاء نمودن بر قدرى كه مبين آن چيزى است كه مستنكر است بر ايشان ، چهارم ايثار لام تعريف بر اضافه كه آن حجراتك است يا حجرات نسائك ، پنجم تشنيع ذم ايشان باستجفا و استركاك عقول و قلت ضبط بمواضع تميز در مخاطبات به جهت تهوين خطاب برسول كه مستلزم سوء ادبست و بر اين قياس است از اول سوره تا به اين آيه چه آيه اولى ناطق است بر ايجاب تقديم مطلق امورى كه مستند به خدا و رسولست بر ساير امور بدون تقييد و حصر آن ، و آيه دوم نهى است بر آنچه از جنس تقديم است از رفع و جهر صوت و اشعار بر آنكه اول تمهيد ثانيست و توطيهء آن ، و آيه سوم محتويست بر مدحت و ثناى جماعتى كه انقياد امر الهى و حضرت پناهى صلى اللَّه عليه و آله و سلَّم نموده‌اند و غض اصوات را شعار و دثار خود ساخته تا اشاره باشد بعظم موقع و منزلت و رفعت آن حضرت نزد او سبحانه و آيهء چهارم دالست بر چيزى كه هجنت آن اتم است و آن ندا كردنست به آن حضرت به صياح صوت از وراى حجرات در حال خلوت او ببعضى حرمات همچه صياح باهون ناس تا تنبيه باشد بر فظاعت آنچه به آن جرأت كرده‌اند و جسارت نموده چه شخصى كه حق سبحانه قدر و مرتبهء او را رفيع ساخته باشد و او را افضل انبياء ساخته و خاتم ختميت باصبع مبارك او كرده‌اند كردن او بطريق صياح در غايت تفاحش خواهد بود و در نهايت قبح ، و از اين آيات شريفه ثمرات الباب و محاسن آداب اقتطاف و اقتباس ميتوان نمود و بوسيله غوص فكر در بحار معانى آن استخراج درر و لئالى اخلاق حسنه و خصال پسنديده ميتوان كرد ، و بدانكه چون ندا بدون صياح حسن است و ترك آن و اصطبار بر خروج آن حضرت احسن است به جهت نهايت حفظ ادب و غايت تعظيم و اجلال آن قدوهء ارباب الباب از اينجهت حق سبحانه در عقب آيه مذكوره فرمود كه :\r\n5 - * ( وَلَوْ أَنَّهُمْ صَبَرُوا ) * و اگر ايشان يعني قوم بنى تميم شكيبايى كردندى بر ترك ندا * ( حَتَّى تَخْرُجَ ) * تا كه بيرون ميآمدى تو * ( إِلَيْهِمْ ) * بسوى ايشان * ( لَكانَ ) * هر آينه بودى صبر كردن و انتظار خروج تو كشيدن * ( خَيْراً لَهُمْ ) * بهتر مر ايشان را از ندا كردن به جهت مراعات غايت رسوم آداب كه مثمر سعادت دنيا و عقبى است چه آن باعث لطف الهى است دربارهء ايشان باعطاى ايمان و رسانيدن ايشان\r\n","description":"","footnote":"","page_name":" 409 ","page_number":409},
  {"content":"\r\nرا به ثواب جاودان و تعداد ايشان در زمرهء عاقلان و اسعاف مأمول ايشان كه آزادى جميع ذرارى ايشان است ، و ببايد دانست كه ( ان ) در اينمقام با اسم و خبر خود در موضع رفع بر فاعليت است و فعل و مفعول هر دو محذوفند و تقدير اينكه لو ثبت صبر هم بحبس النفس على ترك الندا و صبر بمعنى حبس نفسست از مرتكب شدن بهواى آن يعنى اگر ثابت ميبود باز داشتن ايشان نفس خود را بر ترك ندا هر آينه مر ايشان را بهتر بود و ايثار ( حتى ) بر ( الى ) به جهت آنست كه ( حتى ) مفيد آنست كه صبر مغيى بخروج آن حضرت باشد چه آن مختص است بغايت شيء فى نفسه و لهذا جايز است كه گويند أكلت السمكة حتى رأسها و جايز نيست حتى نصفها يا صدرها بخلاف ( إلى ) زيرا كه آن از براى مطلق غايت موضوع است و مراد معنى اولست چه خروج رسول غايتى است معينه از براى صبر ايشان بر آن و اصلا جايز نيست ايشان را كه بدون خروج و مواجهه او بجانب ايشان مرتكب ندا شوند ، و فايدهء قيد * ( إِلَيْهِمْ ) * آنست كه اگر خروج او بسوى ايشان نباشد بلكه بجانب ديگر باشد صبر لازم ايشانست تا آنكه خروج او بجانب ايشان متحقق شود * ( وَاللَّه غَفُورٌ ) * و خداى بسيار آمرزنده است كسى را كه از بىادبى تايب و نادم شود * ( رَحِيمٌ ) * بسيار مهربان با اهل ادب و حرمت چه مغفرت و رحمت او واسعست پس هرگز آن را مضيق نخواهد ساخت بر كسى كه توبه كند از اين بىادبى و از اين پشيمان گردد ، آورده‌اند كه حضرت رسالت در سال نهم از هجرت وليد بن عقبة بن ابى معيط را بقبيله بنى المصطلق فرستاد تا صدقات واجبه از ايشان اخذ نمايد و قبل از اين ميان وليد و ايشان در زمان جاهليت خونى واقع شده بود چون خبر آمدن وليد بايشان رسيد از سر عداوت قديمه گذشته مجدد طرح محبت افكندند و به جهت تعظيم و توقير باستقبال وى بيرون آمدند وى به گمان آنكه ايشان به قصد قتل او ميآيند معاودت نموده نزد پيغمبر آمد و بعرض رسانيد كه بنى المصطلق طريق ارتداد پيش گرفته زكات ندادند و قصد كشتن من كردند ، حضرت رسول صلى اللَّه عليه و آله و سلَّم در غضب شده قصد قتل ايشان نمود ايشان بيامدند و گفتند ، نعوذ باللَّه من غضبه و غضب رسوله . پناه ميگيريم به خدا از غضب او و رسول او به خدا كه از ما تمردى واقع نشده و همه مطيع و مأموريم و منقاد فرمان و آنچه بعرض رسانيده‌اند خلاف واقع است ، رسول بقول ايشان اعتماد ننمود فرمود :\r\nلتنتهن أولا بعثن إليكم رجلا هو عندى كنفسى يقاتل مقاتليكم و يسبى ذراريكم\r\nيعنى حكم ميان ما و شما از ايندو بيرون نيست يا شما باز مىايستيد از عصيان و نافرمانى و يا مردى را بشما ميفرستم كه بمثابهء نفس من باشد تا مقاتله كند با اهل قتال و جدال شما و همه ذرارى شما را سبى كند ، پس دست بر دوش امير المؤمنين على عليه السّلام نهاد و فرمود كه\r\nهو هذا\r\nآن مرد اينكس است و مرويست كه آن حضرت خالد وليد را با جمعى بر سر ايشان فرستاده فرمود كه در خفيه تجسس احوال ايشان نماى و در كار ايشان احتياط تمام مرعىدار تا ارتداد ايشان بر تو واضح نشود با ايشان مقاتله\r\n","description":"","footnote":"","page_name":" 410 ","page_number":410},
  {"content":"\r\nمنماى ، خالد چون بنزديك آن صوب رسيد جاسوسى را به جهت تجسس احوال ايشان روانه ساخت جاسوس در وقت نماز عصر بميان ايشان درآمد ديد كه بانك نماز ميگويند و نماز به جماعت مىگذارند و بشعار اسلام اقدام مينمايند بازگشت و صورت حال بازگفت ، وى بنزد ايشان آمد گفتند قبل از اين وليد بيامد و ما به جهت تعظيم باستقبال او بيرون رفتيم چون ما را بديد مراجعت نمود ندانيم كه منشأ آنچه بود . خالد صدقه از ايشان گرفته بازگشت و كيفيت حال را بعرض حضرت رسالت رسانيد پس اين آيت نازل شد كه :\r\n6 - * ( يا أَيُّهَا الَّذِينَ آمَنُوا ) * اى آن كسانى كه ايمان آورده‌ايد * ( إِنْ جاءَكُمْ فاسِقٌ ) * اگر بيايد بشما شخصى كه بيرون رونده باشد از فرمان خدا * ( بِنَبَإٍ ) * به چيزى يعنى بياورد خبرى را كه موجب تألَّم خاطر باشد * ( فَتَبَيَّنُوا ) * پس تفحص و تجسس كنيد و نيك پيروى صدق و كذب آن نمائيد و به مجرد اخبار وى مبادرت به عمل مكنيد * ( أَنْ تُصِيبُوا ) * به جهت كراهت آنكه برسانيد فعل مكروهى را * ( قَوْماً ) * بگروهى در اموال و در انفس ايشان * ( بِجَهالَةٍ ) * بنادانى يعنى در حالتى كه نادان باشيد و غير عالم به حال ايشان از ايمان و اطاعت و كفر و معصيت پس به گمان آنكه كافرند و عاصى با ايشان در مقام محاربه و اذيت درآئيد و حال آنكه مؤمن و مطيع بوده باشند كه اگر چنين كنيد * ( فَتُصْبِحُوا ) * پس گرديد * ( عَلى ما فَعَلْتُمْ ) * بر آنچه كرده باشيد از فعل مكروه با ايشان * ( نادِمِينَ ) * پشيمانان كه ممكن نباشد تدارك آن ، ما حصل كلام آنكه اگر در اول الامر بقول فاسق عمل كنيد بىآنكه صدق او بر شما ظاهر شود و در ثانى الحال خلاف آن ظاهر گردد از آن فعل نادم شويد و هميشه بر آن تأسف خوريد و غمگين باشيد و به هيچ وجه تدارك آن نتوانيد كرد و ببايد دانست كه ايثار كلمه ( ان ) كه حرف شكست بر ( إذا ) كه از براى تحقق است تنبيه است بر آنكه جماعتى كه با آن حضرت بودند هيچكدام را جسارت آن نبود كه تكذيب اخبار نمايند مگر بر سبيل ندرت و سوق كلام مشعر است بر آنكه بر مؤمنان واجبست كه بر صفت تبيين و تجسس ثابتقدم باشند تا هيچ فاسق در مخاطبه نمودن با ايشان بكلمهء كذب و بهتان ارتكاب ننمايند و قوله * ( أَنْ تُصِيبُوا ) * از قبيل أَنْ تَحْبَطَ أَعْمالُكُمْ است كه مذكور شد و قوله * ( بِجَهالَةٍ ) * منصوب المحل است بر حاليت بمعنى جاهلين ، و تنكير فاسق و نبأ به جهت تعميم است يعنى هر چيزى كه از هر فاسقى بشما رسد بر آن تعجيل منمائيد بلكه بتجسس آن مشغول شويد تا صدق و كذب آن نيك بر شما ظاهر شود ، و بعضى گفته‌اند كه شخصى نزد رسول صلى اللَّه عليه و آله و سلَّم آمد و گفت ابن عم ماريه كه مادر ابراهيم است با وى خلوت كرده پيغمبر صلى اللَّه عليه و آله و سلَّم امير المؤمنين صلوات اللَّه عليه را امر نمود كه اين شمشير را بگير و نزد او رو و تحقيق اينمعنى نماى اگر احوال بر همين منوال باشد او را بقتل رسان امير المؤمنين عليه السّلام شمشير حمايل كرده نزد او رفت ديد كه نزد\r\n","description":"","footnote":"","page_name":" 411 ","page_number":411},
  {"content":"\r\nماريه نشسته شمشير از غلاف بيرون كشيد وى چون دانست كه امير المؤمنين عليه السّلام است به قصد او آمده برجست و خود را در ميان نخلستان انداخت و بر پشت خسبيده پايهاى خود را برداشت چون نظر آن حضرت بر او خورد ديد كه امسح است و هيچ از آلت مردان بر او نيست برگشت و رسول را از اينمعنى اخبار فرمود آن حضرت فرمود كه\r\nالحمد للَّه الذى يصرف الفحشاء عن أهل البيت\r\nو نزد اينحال آيه مذكوره نازل شد و اين قوليست ضعيف و به صحت نپيوسته .\r\nو بدانكه بعضى از جمهور استدلال كرده‌اند به اين آيه بر وجوب عمل بخبر واحد گاهى كه عادل باشد چه حق سبحانه تبين و تفحص را واجب گردانيده در خبر فاسق نه در غير او پس در خبر عدل تبيين واجب نباشد و اين غير صحيح است زيرا كه دليل خطاب نزد ما و اكثر محققين از علماء اهل سنت معتمد به نيست و ليكن به آن استدلال ميتوان كرد در اشتراط عدالت در قبول اخبار ( 1 ) زيرا كه آن ملزوم عدم فسق است و عدالت ملكه ايست كه باعث باشد بر ملازمت تقوى و مروت ، و تقوى اجتنابست از گناهان كبيره و عدم اصرار بر صغيرة ، و مروت تنزيه نفس است از دنائتى كه لايق بامثال اينكس نباشد چون سخريّت و كثرت مزاح و كشف عورت در جايى كه ستر آن سنت مؤكد باشد و ملبس شدن فقيه به لباس جندى بر وجهى كه موجب سخريت او باشد و به عكس و همچنين است هر امرى كه موجب استخفاف اينكس شود ( 2 ) و چون معلوم شد كه عدالت مستلزم تقوى است پس بنده بايقاع كبيره يا اصرار بر صغيره در حيز فسق داخل مىشود و وجه استدلال آنست كه حق سبحانه بندگان را امر فرموده به تبين نزد اخبار فاسق و از اين لازم ميآيد كه تبين واجب نباشد باخبار عادل چه مشروط معدوم مىشود نزد عدم شرط آن پس تبين مخصوص باشد باخبار فاسق و بعد از امر به تبين ترهيب بندگان مينمايد از سخن دروغ بر اينوجه كه .\r\n7 - * ( وَاعْلَمُوا ) * و بدانيد اى مؤمنان * ( أَنَّ فِيكُمْ ) * آنكه در ميان شما است * ( رَسُولَ اللَّه ) * فرستاده خدا ، تعظيم و اجلال او مقتضى آنست كه كذب و كلام ما لا يعنى كه كذب به حضرت اوست معروض ندارند و ديگر آنكه اگر بخلاف راستى سخنى عرض نمائيد يا اگر مرتكب فعل غير مرضى شويد حق سبحانه وى را به آن اخبار نمايد و شما رسوا گرديد و بعضى معنى آيه بر اين نهج تنزيل نموده‌اند كه شما بوسيله اخبار حضرت رسالت صلى اللَّه عليه و آله و سلَّم بكذب وليد عالم شويد و بيقين بدانيد كه رسول خداى در\r\n\r\n","description":"","footnote":"\r\n( 1 ) چه بنا بر قول اول كه دليل خطاب را معتبر ميداند خبر عادل علت تامهء قبول خواهد بود ولى بنا بر قول دوم شرطست از براى قبول نه علت تامه .\r\n( 2 ) بسيارى از فقهاء رضوان اللَّه عليهم مروّت را در معنى عدالت اعتبار كرده‌اند يعنى آن كس را عادل ميدانند كه علاوه بر اجتناب از معاصى كبيره و عدم اصرار بر صغيره از منافى و خلاف مروّت نيز دورى بجويد .\r\n","page_name":" 412 ","page_number":412},
  {"content":"\r\nميان شما است چه آن اخبار يكى از معجزات است او را * ( لَوْ يُطِيعُكُمْ ) * اگر فرمان برد شما را يعنى اگر رسول صلى اللَّه عليه و آله و سلَّم قبول قول شما كند و به رأى شما عمل نمايد * ( فِي كَثِيرٍ مِنَ الأَمْرِ ) * در بسيارى از كارها * ( لَعَنِتُّمْ ) * هر آينه برنج افتيد و هلاك شويد زيرا كه أكثر قول و فعل شما براى هوى و عصبيت است پس در جميع امور اطاعت وى نمائيد تا از مضيق هلاكت دنيوى و اخروى برهيد و بانبساط تمام و بسطت لا كلام بر بساط مقاصد دارين مستقر شويد ، و در كشاف آورده كه جمله مصدره بكلمهء لو كلام مستأنف نيست به جهت آنكه مؤدى بتنافر نظمست پس آن متصل است بما قبل خود به اين وجه كه حال باشد از ضمير * ( اعْلَمُوا ) * يا * ( فِيكُمْ ) * و معنى اينكه در ميان شما است رسول خدا بر حالتى كه واجب است بر شما تغيير آن حالت يا آنكه شما بر حالتى هستيد كه واجب است تغيير آن حالت و آن مجادله شما است به آن حضرت در تبعيت او براى شما در حوادث روزگار و استصواب او بشما همچو فعل مطواع مر غير خود را كه تابع او باشد در آنچه صواب ديد او بود ، اينكلام دالست بر آنكه بعضى از اهل ايمان رسول را بر حرب بنى المصطلق و بر تصديق قول وليد ميداشتند و چون جماعتى ديگر از ايشان كه بحليهء كمال تقوى متحلى بودند در اين امر جسارت نميكردند و خود را از آن دور مى - داشتند از اينجهت حق سبحانه بر سبيل استدراك مدح ايشان فرمود به اين قول كه * ( وَلكِنَّ اللَّه ) * و ليكن خداى تعالى * ( حَبَّبَ ) * دوست گردانيده است * ( إِلَيْكُمُ ) * بسوى شما يعنى بعضى از شما كه بتقوى خود را از آن بازداشته‌ايد * ( الإِيمانَ ) * ايمان را كه تصديق است به خدا و رسول و به جميع ما جاء به النبى و ترك ذكر بعضى به جهت دلالت صفت ايشان است بر آن چه مفارق صفت غير ايشان است كه مذكور شده‌اند و اين از جملهء ايجازات و لمحات لطيفهء قرآنى است كه متفطن نميشوند به آن مگر خواص كه علماى علم بياناند و از اين قبيل است قوله * ( وَزَيَّنَه ) * و بياراسته است ايمان را * ( فِي قُلُوبِكُمْ ) * در دلهاى شما بنصب ادله واضحه و حجج بينه ساطعه * ( وَكَرَّه ) * و مكروه گردانيده و دشمن ساخته * ( إِلَيْكُمُ ) * بسوى شما * ( الْكُفْرَ ) * پوشيدن حق را كه آن توحيد است و نبوت و ساير اركان ايمان * ( وَالْفُسُوقَ ) * و بيرون رفتن از طاعات مفروضه و عدم اتيان به آن * ( وَالْعِصْيانَ ) * و ارتكاب نمودن بساير نافرمانى از روى عناد و طغيان ، و از ابن عباس و ابن زيد نقلست كه مراد بفسوق كذبست و اينقول از أبي جعفر عليه السّلام نيز نقل كرده‌اند و معنى تحبيب و تزيين ايمان و تكريه كفر و فسوق و عصيان لطف و امداد است بتوفيق در طاعت و تجنب از معصيت ، و از جمله الطاف كه باعث رسوخ ايمانست و صارف كفر و عصيان نصب ادله است و وعدهء ثوابست بر طاعت و ايمان و وعيد عقاب بر كفر و معصيت اين آيهء دالست بر بطلان اهل جبر زيرا كه هر گاه او سبحانه تحبيب ايمان كرده باشد در قلوب ايشان و تكريه كفر نموده از ايشان پس چگونه تحبيب چيزى نمايد كه محبوب او نباشد ، و استدراك\r\n","description":"","footnote":"","page_name":" 413 ","page_number":413},
  {"content":"\r\nاشعار است بر تعريض بذم جماعتى كه در امر مذكور جسارت مينمودند و مصداق اينست اينكه مى - فرمايد كه * ( أُولئِكَ ) * آن گروه كه مستثنىاند از اهل جسارت بواسطه اتصاف ايشان بصفات مذكوره * ( هُمُ الرَّاشِدُونَ ) * ايشانند راه يافتگان بطريق صلاح و محاسن امور بر وجهى كه متصلب و راسخند در آن ، و اشتقاق رشد از رشادت است كه بمعنى صخرهء صلب است و اين تزين ايمان و تكريه كفر و عصيان .\r\n8 - * ( فَضْلًا مِنَ اللَّه ) * بجهة تفضلى است از جانب خدا * ( وَنِعْمَةً ) * و نعمتى و رحمتى از طرف او * ( وَاللَّه عَلِيمٌ ) * و خداى داناست بصدق و كذب مخبر و هر يك را بر وفق آن جزاء و سزا خواهد داد * ( حَكِيمٌ ) * محكم كار در امور بندگان و از جملهء امور محكمهء او است كه بتحقيق اخبار امر فرموده زيرا كه اخبار كاذبه موجب انواع فتنها و سبب اصناف بلايا است و بدانكه فايده تقديم خبر ( ان ) بر اسم آن قصد است بتوبيخ بعضى از اهل ايمان بر آنچه مستهجن بود از ايشان از استتباع رأى رسول با رأى خود پس واجب باشد تقديم آن به جهت انصباب غرض بسوى آن ، و ايثار يُطِيعُكُمْ بر ( أطاعكم ) به جهت دلالتست بر آنكه ارادهء ايشان استمرار و استصواب بود در جمع امورى كه ايشان را سانح ميشد بدليل قول فِي كَثِيرٍ مِنَ الأَمْرِ و شريطهء لكِنَّ كه آن مخالفت ما بعد است از ما قبل نفيا و اثباتا اگر چه بحسب لفظ مفقود است لكن من حيث المعنى موجود است چه صفات جماعتى كه ايمان در قلوب ايشان محبب است مغاير صفات جماعتى است كه ذكر ايشان مقدم است ، و جملهء مصدره باسم اشاره نزد بعضى جملهء معترضه است و * ( فَضْلًا ) * مفعول له تزيين و تكريه و پيش جماعتى ديگر مفعول له رشد است و بنا بر اين اگر چه بحسب ظاهر شرط مفعول له كه اتحاد فاعل است مفقود است به جهت آنكه رشد فعل عباد است و فضل فعل او سبحانه ليكن چون منشأ رشد تحبيب و تكريهست كه مستند به او سبحانه است پس گوئيا رشد نيز از جملهء افعال او است و حينئذ جايز باشد انتصاب آن برشد و ميتواند بود كه آن فعل محذوف باشد و تقدير اينكه جرى ذلك يا كان ذلك فضلا من اللَّه و احتمال آن نيز دارد كه مفعول به الرَّاشِدُونَ باشد يعنى ايشان راه يافتگاناند بفضلى كه از جانب خداست ، آورده‌اند كه حضرت رسالت صلى اللَّه عليه و آله و سلَّم روزى بر درازگوشى نشسته بود در مجلسى از مجلس انصار رسيد و توقف فرمود آن دراز گوش بول كرد و عبد اللَّه سلول بينى خود را گرفت گفت بگذار اين دراز گوش را كه به هرجا كه خواهد رود كه عفونت بول او ما را متأذى ساخت عبد اللَّه رواحه گفت بينى ميگيرى از بول حيوان او كه خوشتر از بوى تست - و بروايتى اين دراز گوش به از تست - و بول او بهتر از مشك تو ، پس رسول صلى اللَّه عليه و آله و سلَّم از مجلس بيرون آمد و ابن سلول از سخن وى در غضب شده سخنى بىادبانه گفت ابن رواحه نيز در مقابل آن سخنى در مقابل انداخت و كار بمنازعه كشيد قوم هر دو كه اوس و خزرج بودند بتعصب\r\n","description":"","footnote":"","page_name":" 414 ","page_number":414},
  {"content":"\r\nبرخاسته با يكديگر در مقام مجادله درآمدند بعضى بعصا و كفش و جماعتى به چوب خرما و ضرب دست دست تعدى گشودند پيغمبر بر اين قضيه مطلع شد مراجعت فرموده ايشان را از هم تفريق نمود و كار ايشان را باصلاح آورد اين آيه نازل شد :\r\n9 - * ( وَإِنْ طائِفَتانِ ) * و اگر دو گروه * ( مِنَ الْمُؤْمِنِينَ ) * از گرويدگان * ( اقْتَتَلُوا ) * كارزار كنند با يكديگر * ( فَأَصْلِحُوا بَيْنَهُما ) * پس اصلاح كنيد ميان ايشان بنصيحت يعنى اين هر دو فرقه را به حكم خدا دعوت نمائيد ايراد صيغهء جمع در موضع تثنيه كه ( اقتتلا ) است باعتبار معنيست چه هر طايفه مشتملند بر معنى جمعيت . از قتاده مرويست كه مردى از انصار را در ذمت انصارى ديگر حقى بود و او در دادن آن مضايقه مينمود آن مرد بكثرت قوم خود مستظهر شده گفت ( لآخذن حقى منك عنوة ) به خدا كه حق خود را از تو بقهر و عنف بستانم آن شخص گفت بيا تا بنزد رسول خدا صلى اللَّه عليه و آله و سلَّم رويم و او را حكم خود سازيم گفت من نمىآيم پس درهم افتادند و كار ايشان از منازعه بمسايفه كشيد و آيه مذكوره نازل شده ، و از سدى منقولست كه زنى از انصار با شوهر خود مخاصمه نمود شوهر او را در خانه محبوس ساخت قوم او خبردار شده بيامدند و از حبس خلاص ساختند ، قوم شوهر با ايشان بنياد عناد و نزاع كردند و شمشير به يكديگر كشيدند حق سبحانه اين آيه را فرستاد و امر نمود به اينكه ميان ايشان باصلاح آريد * ( فَإِنْ بَغَتْ ) * پس اگر ستم كنند و تعدى نمايند * ( إِحْداهُما ) * يكى از آن دو طايفه * ( عَلَى الأُخْرى ) * بر طايفهء ديگر و به صلح راضى نشود و از حكم خدا عدول نمايد * ( فَقاتِلُوا الَّتِي ) * پس كارزار كنيد به آن گروهى كه * ( تَبْغِي ) * افزونى جويد و تعدى كند بر گروهى ديگر * ( حَتَّى تَفِيءَ ) * تا بازگردد * ( إِلى أَمْرِ اللَّه ) * به حكم خدا ، و اطاعت امر او نمايد * ( فَإِنْ فاءَتْ ) * پس اگر باز گردند آن طايفه طاغيه باغيه براى حق و منقاد امر الهى شوند در ترك مقاتله * ( فَأَصْلِحُوا بَيْنَهُما ) * پس اصلاح كنيد ميان ايشان * ( بِالْعَدْلِ ) * بسويت يعنى در اصلاح ميل بيك طايفه مكنيد بلكه رعايت هر دو را مرعى داريد ، و صاحب كشاف آورده كه تقييد اصلاح ثانى بعدل دون اول به جهت آنست كه در اول هر دو باغىاند پس آنچه بر اهل اسلام در اين صورت واجب است اصلاح ذات بين است و تسكين بينهما بارائه حق و مواعظ شافيه و نصايح منجحه و مقاتله با ايشان جايز نيست و در ثانى كه يكى از طائفتين باغيند بدون ديگرى مقاتله با آن گروه باغى واجبست تا آنكه منقاد شوند ، و مقاتله مظنهء عدولست از منهج عدل پس به جهت اين اصلاحى را كه بعد از مقاتله است بعدل مقيد ساخت دون اول و چون مراعات عدل در جميع امور از جملهء امور مهمه است به جهت آنكه آن مدار نظام امور دينيه و دنيويه است از اين جهت او سبحانه بعد از اين اشاره بتعميم آن نموده فرمود كه * ( وَأَقْسِطُوا ) * و عدل كنيد در همه كارها * ( إِنَّ اللَّه ) * بدرستى كه خداى * ( يُحِبُّ الْمُقْسِطِينَ ) * دوست ميدارد عدل كنندگان را يعنى عواقب افعال\r\n","description":"","footnote":"","page_name":" 415 ","page_number":415},
  {"content":"\r\nايشان را بحسن جزا محموده ميسازد ، بدانكه إقساط از قسط مشتق است كه بمعنى اعوجاج است در افعال و همزه آن از براى ازاله است پس معنى آن سلب اعوجاج است كه مستلزم عدالت است .\r\nصاحب كنز العرفان آورده كه بعضى از فقهاء كه معاصر مايند به اين آيه استدلال كرده‌اند بر قتال بغات و اين محض غلط است زيرا كه باغى كسيست كه بر امام معصوم خروج كند بتأويل باطل و با او محاربه نمايد و بمذهب ما او كافر است بدليل قول حضرت رسالت صلى اللَّه عليه و آله و سلَّم مر امير المؤمنين عليه السّلام را كه\r\nيا على حربك حربى و سلمك سلمى\r\nپس چگونه باغى مذكور مؤمن باشد تا در تحت آيه داخل شود و لازم نمىآيد از ذكر لفظ ( بغى ) در آيه كه مراد به آن بغاتى باشند كه معهود فقهااند و لهذا راوندى اين آيه را دليل قتال نگردانيده بلكه آن را باهل اسلام تخصيص داده پس ( بغى ) بمعنى لغوى باشد كه آن تعدى مطلق است نه آنچه مصطلح فقهاء است ، و نيز مؤيد اينست قول شافعى كه ( ما عرفنا أحكام البغاة إلا من فعل على عليه السّلام ) مراد آن چيزيست كه آن حضرت در حرب بصره و شام و خوارج سلوك نمود از عدم اتباع بمدبر اهل بصره و عدم تجهيز جريح ايشان به جهت آنكه ايشان را فئه نبود تا بايشان مستظهر شده بار ديگر خروج كنند و بحرب اقدام نمايند و اتباع بمدبر اهل شام و تجهيز جريح ايشان به جهت آنكه ايشان را فئه مذكوره بود و اينكه راوندى به آيه انْفِرُوا خِفافاً وَثِقالًا وَجاهِدُوا بِأَمْوالِكُمْ وَأَنْفُسِكُمْ بر قتال اهل بغى استدلال نموده و گفته كه ظاهر آن مقتضى قتالست با ايشان نيز غلط است چه ظاهر آن اصلا دلالت ندارد بر قتال بغات تا حجت باشد بر آنچه مطلوب ما است بلكه ظاهر آن مفيد تأكيد است بجهاد و مبالغهء در آن باب ، پس مراد امر باشد بجهاد با كفار معهود و دور نيست استدلال بر قتال بغات بقوله تعالى يا أَيُّهَا الَّذِينَ آمَنُوا أَطِيعُوا اللَّه وَأَطِيعُوا الرَّسُولَ وَأُولِي الأَمْرِ مِنْكُمْ به جهت آنكه ظاهر آن دالست بر عموميت وجوب طاعت اولى الامر يا بآيهء يا أَيُّهَا النَّبِيُّ جاهِدِ الْكُفَّارَ وَالْمُنافِقِينَ وَاغْلُظْ عَلَيْهِمْ چه منافق مظهر اسلامست و مبطن كفر و باغى نيز چنين است زيرا كه اظهار اسلام مىكند و حال آنكه بواسطه آنكه خروج بر امام معصوم مىكند از اسلام بيرونست پس اسم نفاق بر او جايز باشد و از اينجهت است كه حضرت رسالت صلى اللَّه عليه و آله و سلَّم در شأن عاليشأن امير المؤمنين عليه السّلام فرمود كه\r\nيا على لا يحبّك الا مؤمن تقى و لا يبغضك إلَّا منافق شقى\r\nو اينحديث را نسايى در صحيح خود روايت كرده ، و كتب اصحاب ما نيز مشحون است به اين و شبهه اى نيست كه هر كه محارب او باشد محب او نخواهد بود پس باغى منافق باشد و هو المطلوب ، و از عدم جهاد پيغمبر با اهل نفاق لازم نمىآيد عدم جواز آن بعد از او و لهذا امير المؤمنين صلوات اللَّه عليه در روز جمل بعد از تلاوت آيه وَإِنْ نَكَثُوا أَيْمانَهُمْ مِنْ بَعْدِ عَهْدِهِمْ وَطَعَنُوا فِي دِينِكُمْ فَقاتِلُوا أَئِمَّةَ الْكُفْرِ إِنَّهُمْ لا أَيْمانَ لَهُمْ لَعَلَّهُمْ يَنْتَهُونَ فرمود كه\r\nو اللَّه ما قوتل اهل هذه الآية إلا اليوم\r\nبه خدا سوگند كه مقاتله واقع نشد با اهل اين آيه\r\n","description":"","footnote":"","page_name":" 416 ","page_number":416},
  {"content":"\r\nالَّا امروز ، و نيز مقوى عدم دلالت آيه مذكوره است بر قتال اهل بغات مصطلح اينكه در عقب آن ميفرمايد كه :\r\n10 -\r\n* ( إِنَّمَا الْمُؤْمِنُونَ إِخْوَةٌ ) * جز اين نيست كه مؤمنان برادراناند با يكديگر در دين چه منتسباند باصل واحد كه ايمانست پس بايد كه ميان ايشان نزاع و شقاق نباشد و اگر بر سبيل ندرت خلاف و نزاع واقع شود * ( فَأَصْلِحُوا ) * پس بصلاح آريد * ( بَيْنَ أَخَوَيْكُمْ ) * ميان برادران خود بكفّ ظالم و اعانت مظلوم و بدانكه اسناد اخوت باهل ايمان به جهت تعليل و تقرير امر است باصلاح و لهذا بعد از آنكه ذكر اصلاح را مرتب به ( فاء ) گردانيده و وضع ظاهر در موضع مضمر كه ( بينهم ) باشد و اضافه آن بمأمورين به جهت مبالغه است در تقرير ، و تخصيص اثنين بذكر به جهت آنست كه آن اقل جمعيست كه ميان ايشان مخالفت واقع شود و هر گاه مصالحه ميان اقل لازم باشد پس ميان اكثر الزم خواهد بود زيرا كه فساد در شقاق و خلاف جميع أكثر و أشنع است از شقاق بين الاثنين ، و يا آنكه مراد به آن اوس و خزرج است و بعد از امر باصلاح به جهت عزم اهل ايمان بر اصلاح و عدم تهاون ايشان در آن باب تخويف ايشان مينمايد در مخالفت امر مذكور بقوله * ( وَاتَّقُوا اللَّه ) * و بترسيد از عذاب الهى و عقاب پادشاهى * ( لَعَلَّكُمْ تُرْحَمُونَ ) * شايد كه شما رحمت كرده شويد يعنى بوسيله اتقاء اميدوار باشيد برحمت واسعهء او ، چه اتقاء موجب أجر جزيل و ثواب جميل است ، كعب الاحبار از سيد مختار صلى اللَّه عليه و آله و سلَّم روايت كرده ( 1 ) كه\r\nأجر المصلح بين الناس كأجر المجاهد بين أهل الحرب\r\nمزد اصلاح كننده در ميان مردمان همچو مزد كسيست كه كارزار كند با كفار ، و زهرى از سالم نقل كرده كه حضرت رسول صلى اللَّه عليه و آله و سلَّم فرموده كه مسلمان برادر مسلمانانست بايد كه با وى ظلم نكنند و بدانيد كه هر كه در حاجت برادر مؤمن اقدام نمايد حقتعالى در حاجت او سعى كند و هر كه غمى از مسلمانى بردارد حق سبحانه كرب و اندوه او را در روز قيامت بفرح مبدل كند و هر كه مسلمانى را ستر كند حقتعالى روز قيامت بدن او را ستر كند . و اين حديث را بخارى و مسلم در صحيحين خود ايراد نموده‌اند ، و از جمله وصاياى حضرت رسالت صلى اللَّه عليه و آله و سلَّم كه با امير المؤمنين سلام اللَّه عليه فرموده آنست كه اى على يك ميل راه برو و عيادت بيمار كن و دو ميل بر و تشييع جنازهء نماى و سه ميل برو و اجابت دعوت كن و چهار ميل برو و زيارت كسى كن كه با او دست برادرى گرفته باشى در راه خداى و پنج ميل برو و اجابت ملهوف كن و شش ميل برو و نصرت مظلوم نماى و بر تست كه هميشه با استغفار باشى ، و در حديث ديگر واقع شده كه مسلمانان برادران يكديگراند بايد كه بر يكديگر ستم نكنند و بغيبت و عيب يكديگر مشغول نشوند\r\n\r\n","description":"","footnote":"\r\n( 1 ) اين دو روايت از طرق عامه منقول و نزد اماميه صحت و اعتبار ندارد و علاوه كعب الاحبار ، سيد مختار صلى اللَّه عليه و آله را نديده و درك صحبت آن حضرت را ننموده است .\r\n","page_name":" 417 ","page_number":417},
  {"content":"\r\nو در خذلان يكديگر نكوشند و ديوار خانه را از بالاى سر يكديگر نگذرانند مگر بتراضى تا موجب منع هواى همسايه نشود و يكديگر را ببوى طعام ايذاء نرسانند بلكه يكديگر را به آن محظوظ سازند بعد از آن فرمود كه كم كسى باشد كه به اين وصيت عمل كند ، آورده‌اند كه ثابت بن قيس بن شمّاس هر گاه كه بمجلس معلاى سيد انبياء صلى اللَّه عليه و آله و سلَّم آمدى صحابه او را به جهت گرانى گوش بنزديك رسول جاى دادند تا كلام حضرت را نيك استماع كند روزى به مسجد آمد در وقتى كه مردم يك ركعت نماز صبح گذارده بودند به نماز مشغول شد و چون يك ركعت بگذارد مردمان از نماز فارغ شده بودند و تا وى از نماز فارغ ميشد ايشان هر يك بجاى خود قرار گرفته بودند ثابت بعد از نماز برخاست و پاى بر گردن مردمان مينهاد و ميرفت تا بجايى رسيد كه ميان او و پيغمبر يك كس بيش نبود وى را گفت تنح دور شو و جاى مرا با من گذار وى گفت أصبت مجلسا فاجلس چون بموضع جلوس رسيدى بنشين وى خشمگين شده در همانجا بنشست و چون هوا نيك روشن شد ثابت در آن مرد نگريست و بوى گفت تو كيستى گفت من فلان ، ثابت گفت بگو فلان بن فلانه و اين را به جهت آن گفت كه وى را مادرى بود كه در زمان جاهليت بزنا و فجور مشهور بود آن مرد از استماع اين تعريض خجل شده سر در پيش انداخت خداى تعالى اين آيه فرستاد كه :\r\n11 - * ( يا أَيُّهَا الَّذِينَ آمَنُوا ) * اى آن كسانى كه ايمان آورده‌ايد * ( لا يَسْخَرْ قَوْمٌ ) * بايد كه استهزاء نكنند و استخفاف منمايند گروهى از شما * ( مِنْ قَوْمٍ ) * از گروهى ديگر * ( عَسى أَنْ يَكُونُوا ) * شايد كه باشند آن گروه استهزاء كرده شدگان * ( خَيْراً مِنْهُمْ ) * بهتر از استهزاء كنندگان از حيثيت رفعت درجه و مزيت مرتبه نزد حضرت عزت چه اكثر مردمان اطلاعى ندارند مگر بر ظواهر احوال و از بواطن امور بىخبراند جمعى بر آنند كه جمعى از بنو تميم بدرويشان صحابه چون عمار و خباب و بلال و سلمان و صهيب و ابى درداء استهزاء ميكردند حق سبحانه فرمود كه اى مؤمنان استخفاف گروهى منمائيد كه در ايمان با ايشان شريك باشيد شايد كه اينگروه كه در ظاهر حال حقير و فقيراند نزد حق سبحانه از شما بهتر باشند از اغنيايى كه حسن الحال و مرفه البالند ، و بدانكه لفظ * ( قَوْمٌ ) * مخصوص است برجال چه ايشان قايماند بامور زنان كما قال جل ذكره الرِّجالُ قَوَّامُونَ عَلَى النِّساءِ و تفسير قوم عاد و قوم فرعون بقبيلتين موجب جواز اطلاق لفظ قوم بر نساء نيست زيرا كه يا بنا بر تغليب است و يا اكتفاء بذكر رجال به جهت آنكه نساء تابع ايشاناند ، و اختيار رجال كه مفهوم قوم است بر واحد كه رجلست به جهت غلبيت استهزاء است در مجامع و محافل ، و ديگر آنكه مجلس ساخر در اكثر اوقات خالى نيست از مثلى و مستضحك و مستطيب از قول او كه تارك نهى و انكار اويند پس ايشان نيز شريك او خواهند بود در تحمل و زر ، و همچنين مسخور منه\r\n","description":"","footnote":"","page_name":" 418 ","page_number":418},
  {"content":"\r\nخالى نيست از ذى قرابتى و مصاحبى كه آن سخريت سبب استخفاف ايشان نيز مىشود پس در اغلب احوال سخريت ميان جماعت باشد و قوله * ( عَسى أَنْ يَكُونُوا ) * كلاميست مستأنف كه وارد شده در مورد جواب كسى كه استخبار كند از علت موجبه نهى سخريه و اگر نه سزاوار اين بود كه مدخول فاء باشد تا بما قبل خود متصل باشد و حقيقت معنى به آن راجع است كه بر مكلفان واجبست كه اعتقاد كنند به آنكه مسخور منه بسا باشد كه بهتر از ساخر باشد زيرا كه اطلاع ندارند مگر بر ظاهر امور و عالم نيستند بخفيات آن و بر خلوص ضماير و تقواى قلوب علم ندارند پس بايد كه باستهزاء فقير يا ذى عاهه يا غير فصيح و غير آن جرأت نكنند چه ممكنست كه مسخور منه متصف باشد باخلاص ضمير و تقوى قلب فحينئذ سخريت نسبت به او موجب ظلم ساخر باشد بر نفس خودش به جهت تحقير و استهانت كسى كه نزد خداى تعالى موقّر و مكرم است ، انس روايت كند كه روزى ام سلمه إزارى سفيد در ميان بسته بود و گوشهء آن را بر پس پشت فرو گذاشته به زمين مىكشيد و عايشه زبان بسخريت گشوده با حفصه گفت كه آن گوشهء ازاريكه ام سلمه از پس خود مىكشد گوئيا زبان سگست كه از دهن بيرون كند حق سبحانه فرمود كه * ( وَلا نِساءٌ ) * و بايد كه سخريت نكنند زنان * ( مِنْ نِساءٍ ) * از زنان ديگر * ( عَسى أَنْ يَكُنَّ ) * شايد كه باشند آن زنان كه سخريت كرده شدگانند * ( خَيْراً مِنْهُنَّ ) * بهتر از زنانى كه سخريت كنندگانند و از حسن منقولست كه اين كلام در حق زنانى نازل شد كه ام سلمه را بقصر قامت تعبير و استهزاء مينمودند ، و از ابن عباس مرويست كه سفيه بنت حيى بن اخطب نزد رسول آمد و شكايت كرد كه زنان تو مرا عيب مىكنند و مىگويند كه ( يا يهوديه بنت يهوديين ) اى جهود دختر دو جهود حضرت فرمود كه ايشان را بگوى كه پدر من هارون است و عم من موسى و شوهر من محمّد رسول اللَّه حق سبحانه آيه فرستاد كه * ( وَلا تَلْمِزُوا ) * و بايد كه طعنه نزنيد و عيب نكنيد * ( أَنْفُسَكُمْ ) * نفسهاى خود را يعنى اهل ملت خود را چه مؤمنان بمثابه يك نفساند پس هر كه ديگرى را عيب كند گوئيا كه خود را عيب كرده و اگر غير ملت باشد طعن و عيب او جايز است ، و لهذا فقهاى ما تجويز طعن كرده‌اند بر جميع كفار و منافقين لعنة اللَّه عليهم اجمعين * ( وَلا تَنابَزُوا ) * و بايد كه ببدى نخوانيد يكديگر را * ( بِالأَلْقابِ ) * بلقبها يعنى لقبهاى زشت يكديگر را مخوانيد چنان كه يهود و ترسا كه مسلمان شده باشند ايشان را گويند يا يهودى يا نصرانى ، يا مؤمنانرا گويند يا منافق ، تخصيص ذكور بذكر در تخاطب يا بنا بر تغليب است يا بنا بر تبعيت اناث مرد ذكور را در اكثر\r\nامور * ( بِئْسَ الِاسْمُ الْفُسُوقُ ) * بد ناميست كسى را كه آنچه متضمن فسق است يعنى شخصى را ملقب بترسا و جهود ساختن * ( بَعْدَ الإِيمانِ ) * پس از ايمان آوردن او بد چيزى است اكتساب اسم فسوق باغتياب\r\n","description":"","footnote":"","page_name":" 419 ","page_number":419},
  {"content":"\r\nاهل ايمان و لمز ايشان ، و در كشاف آورده كه اسم بمعنى ذكر مرتفع است مشتق است از سمو كه بمعنى علو است و معنى به آن راجعست كه بد است ذكرى كه مرتفع است مر مؤمنان را كه مذكور شود بعنوان فسق كه مستلزم انخفاض است پس بايد كه كسى را بعد از ايمان كافر نخوانند و همچنين مسيء تائب را فاسق نگويند * ( وَمَنْ لَمْ يَتُبْ ) * و هر كه توبه نكند از امور منهيه و از آن نادم نشود * ( فَأُولئِكَ ) * پس آن گروه * ( هُمُ الظَّالِمُونَ ) * ايشانند ستمكاران به جهت وضع عصيان در موضع طاعت رحمان ، و تعريض نفس بانواع عذاب و عقوبت در آن جهان ، ذكر اسم اشاره به صورت جمعيت با آنكه راجع است بلفظ مفرد باعتبار معنى آنست چه كلمهء * ( مِنْ ) * مفرد اللفظ مجموع المعنى است ، از عبد اللَّه عباس مرويست كه قبل از اين آيه هر گاه شخصى معصيتى كردى و از آن تائب شدى مردمان او را به آن سرزنش كردندى و گفتندى كه تو چنين عملى كردى ، حق - سبحانه به اين آيه ايشان را از آن نهى فرمود ، و بروايتى ديگر از حسن منقولست كه هر يهودى و نصرانى كه بشرف اسلام ميرسيد مردمان او را بطريق سابق بلفظ يهودى و نصرانى ندا ميكردندى حق سبحانه بآيهء مذكوره ايشان را منع نمود و از حضرت رسالت صلى اللَّه عليه و آله و سلَّم روايت است كه\r\nمن حق المؤمن على اخيه ان يسميه بأحب اسمائه اليه\r\nاز جملهء حق مؤمن بر برادر مؤمن آنست كه او را نام ببرد به اسمى كه دوستترين نامها باشد نزد او ، و بدانكه مراد از اين آيه تهجين نسبت كفر و فسقست بمؤمنان و استقباح جمع ميان هر دو در اهل ايمان و اصلا دلالت نميكند بر عدم اجتماع ايمان و فسق چه هيچ فرقى نيست ميان * ( بِئْسَ الِاسْمُ الْفُسُوقُ بَعْدَ الإِيمانِ ) * و ميان ( بئس الفسوق بعد الشيب ) پس استدلال اهل خلاف به اين آيه بر عدم اجتماع فسق با ايمان باطل باشد ، آورده‌اند كه حضرت رسالت صلى اللَّه عليه و آله و سلَّم در سفر و حضر هر درويشى را به خدمت دو كس از اغنياء نصيب كرده بود تا در ما يحتاج او قيام نمايند و مأكول و ملبوس او بر ايشان باشد سلمان رضى اللَّه عنه در بعضى اسفار بنا بفرمودهء سيد مختار در خدمت دو كس از اكابر صحابه قيام مينمود روزي ايشان سلمان را گفتند كه براى ما طعامى طبخ كن سلمان به جهت آنكه در شب عبادت كرده بود و خواب نكرده بود خواب بر او غالب شد و طعام مهيا نساخت ايشان سلمان را گفتند چرا براى ما طعام نپختى گفت خواب بر من غالب شد و به جهت آن در اين امر تاخير واقع شد گفتند نزد رسول رو و طعامي براى ما بياورد ، چون سلمان صورت حال را عرض نمود حضرت او را نزد اسامة بن زيد فرستاد و اسامه در آن وقت وكيل آن حضرت بود در صرف حوائج پس سلمان نزد وى آمد و بفرمودهء رسول از او طلب طعام كرد اسامه گفت طعام حاضر نيست وى بازگشت و گفت در سر كار حضرت طعامى مهيا نيست و ايشان سلمان را بجاى ديگر فرستادند تا طعامى بياورد سلمان باز آمد و گفت آنجا\r\n","description":"","footnote":"","page_name":" 420 ","page_number":420},
  {"content":"\r\nنيز طعام نبود و ايشان در غيبت سلمان زبان بغيبت وى بگشودند و گفتند كه سلمان قدمى دارد كه اگر بچاه سميحه ميرود آبش خشك مىشود پس در تجسس اين افتادند كه آيا اسامه راست گفته كه طعام نداشته يا بخل مانع فرستادن او شده روز ديگر كه نزد رسول صلى اللَّه عليه و آله و سلَّم آمدند رسول فرمود كه چيست اين سرخى گوشت كه در ميان دندانهاى شما مىبينم گفتند يا رسول اللَّه ما گوشت نخورده‌ايم آن حضرت صلى اللَّه عليه و آله و سلَّم فرمود كه گوشت خوردنى نميگويم غرض من گوشت آدمى است چه امروز همه روز گوشت سلمان و اسامه ميخورديد و من اثر آن را بر لب شما مشاهده ميكنم آيه آمد كه :\r\n12 - * ( يا أَيُّهَا الَّذِينَ آمَنُوا ) * اى آن كسانى كه ايمان آورده‌ايد * ( اجْتَنِبُوا ) * دور شويد و وا گذاريد * ( كَثِيراً مِنَ الظَّنِّ ) * بسيارى از گمان كه آن گمان بد است در حق برادر مؤمن * ( إِنَّ بَعْضَ الظَّنِّ ) * بدرستى كه بعضي از گمان * ( إِثْمٌ ) * گناه است يعنى موجب تفرع اثم است بر آن و گمانى كه در حق اسامه برديد از اين قبيل است ، اينكلام تعليلى است مستأنف از براى امر باجتناب ظن * ( وَلا تَجَسَّسُوا ) * و تجسس مكنيد چيزهايى را كه بر شما مخفى باشد از سوأت مردمان و عيوب ايشان چنانچه در كار اسامه بد گمان شده مرتكب تجسس آن شديد ، بدانكه ابهام لفظ * ( كَثِيراً ) * و تنكير آن به جهت آنست كه تا مفيد بعضيت غير معينه باشد كه مستلزم صدق آنست بر هر يك از افراد ظنون تا هيچكس جرأت نكند بر ظنى از ظنون الا بعد از آنكه طريق احتياط مرعى دارد و در جميع ظنون نيك تأمل كند و همه افراد آن را ملاحظه نمايد بواسطهء امارات بينه و اسباب ظاهره علم پيدا كند به آنكه آن ظن از قسم مباحست يا حرام و اگر لفظ كثير بطريق معرفه مى - بود مفيد امر مىبود باجتناب ظنى كه منوط بكثرت باشد نه قلت پس هر ظنى كه متصف بكثرت باشد واجب الاجتناب باشد و آنچه متصف بقلت بود مرخص التظنن بود بدون ظهور امارات واضحه و حال آنكه مراد او سبحانه معنى اول است ، و بدانكه ظن بر چهار قسم است : اول مأمور به و آن حسن ظن است به خدا و رسول و مؤمنان كقوله تعالى لَوْ لا إِذْ سَمِعْتُمُوه ظَنَّ الْمُؤْمِنُونَ وَالْمُؤْمِناتُ بِأَنْفُسِهِمْ خَيْراً و حديث\r\nان حسن الظن من الايمان\r\nنيز محسن اين قسم است ، دوم حرام و آن گمان بد است به خدا و مؤمنان كه موجب اثم است و مثمر عقوبت ، سيم مندوب اليه و آن غلبه ظن است در امور اجتهاديه ، چهارم مباح و آن ظن است در امور دنيا و مهمات آن و در اين صورت بدگمانى موجب سلامتى است و سبب انتظام امور دنيوى و لهذا اين قسم را از قبيل حرام نشمرده‌اند ، و احاديث بسيار در باب نهى از سوء ظن به خدا و اهل ايمان واقع شده از آن جمله ابو هريره از حضرت رسول صلى اللَّه عليه و آله و سلَّم روايت كرده كه\r\nاياكم و الظن فان الظن أكذب الحديث\r\nبپرهيزيد از گمان كه گمان دروغترين سخن است ، مراد گمان بد است و نيز از آن حضرت\r\n","description":"","footnote":"","page_name":" 421 ","page_number":421},
  {"content":"\r\nمرويست كه\r\nانّ اللَّه حرم من المسلم دمه و عرضه و أن يظن به الظن السوء\r\nخداى تعالى حرام كرده است از مرد مسلمان خون او و عرض او را و آنكه گمان بد برند در حق او ، از مجاهد منقولست كه ( خذوا ما ظهر و دعوا ما ستر اللَّه ) فرا گيريد آنچه ظاهر است و بگذاريد آنچه خدا پوشيده است و بتجسس آن مشغول مشويد و ثعلبى در تفسير خود از ابى قلابه نقل كرده كه عمر بن خطاب را شخصى از اهل مدينه گفت كه ابا محجن ثقفى در خانه خود نشسته و بخمر خوردن مشغول است عمر بر - خاست و به خانه او رفت ديد كه او با مردى نشسته و هيچ خمرى در ميان ايشان نيست ابو محجن گفت اى عمر اينفعل حرام بود كه كردى زيرا كه حقتعالى از تجسس نهى فرموده و تو مرتكب آن شدى عمر باصحاب خود گفت كه اين مرد چه ميگويد زيد بن ثابت و عبد اللَّه بن ارقم گفتند راست ميگويد پس عمر منفعل شده از آن مجلس برخاست و ترك تجسس نمود ، و نيز از عبد الرحمن ابن عوف روايت كرده‌اند كه شبى با عمر بعسسى در مدينه ميگشتيم بدر سرايى رسيديم كه از آن سرا آواز غنا بيرون ميآمد و چراغى ميسوخت حلقه بر در زد در را بگشودند و ما بدرون رفتيم ديديم كه مردى و زنى نشسته‌اند و زن بسرود مشغول است و مرد قدحى در دست دارد عمر مرد را گفت كه اينزن چه چيز تست گفت زوجه من ، گفت چه در قدح است گفت آب عسل زن را گفت چه غنا ميكردى گفت ميگفتم كه :\r\n( شعر )\r\n\r\nتطاول هذا الليل و اسودّ جانبه\r\nو ارقّنى ألَّا حبيب الاعبه\r\n\r\n\r\nفو اللَّه لو لا خشية اللَّه و التقى\r\nلزعزع من هذا السرير جوانبه\r\n\r\n\r\nو لكنّ عقلى و الحياء يكفّنى\r\nو اكرم بعلى ان ينال مراكبه ( 1 )\r\n\r\nمرد گفت اى عمر حق سبحانه فرمود * ( وَلا تَجَسَّسُوا ) * و تو خلاف اين كردى و بتجسس مشغول شدى توبه كن و باز گرد عمر تصديق قول او كرده از آنجا بيرون آمد ، و بروايتى ديگر از عبد الرحمن منقول است كه من با عمر شبى بنزديك سرايى رسيديم چراغى ميسوخت و از آنجا آوازى بيرون آمد عمر گفت خانهء كيست گفتم خانه امية بن ربيعه پس به بالاى ديوار خانهء وى\r\n\r\n","description":"","footnote":"\r\n( 1 ) يعنى طولانى شد امشب و تاريك شد دامنهء آن و خواب را از چشم من ربود اينكه مرا دوستى نيست كه با او ملاعبه كنم پس سوگند به خداوند كه اگر ترس از خدا و پاكدامنى من نبود هر آينه اطراف اين تخت ميلرزيد ( يعنى از كثرت رفت و آمد دوستان و فريفته گان من ) و لكن عقل و حياء مرا باز ميدارد ( از آميزش با بيگانگان ) و گرامى ميدارم شوهر خود را كه ديگرى بر مركب او سوار گردد انتهى اين روايت را نيز ثعلبى در تفسير خود آورده است مانند حكايت ابى قلابه .\r\n","page_name":" 422 ","page_number":422},
  {"content":"\r\nدرآمديم و تفحص كرديم ديديم كه اميه با ياران خود بخمر خوردن مشغول بود عمر ايشان را از آن نهى نمود تهديد و تخويف ايشان داد ايشان گفتند كه اى عمر ما يك فعل منكر كرديم و تو به چهار فعل منهى مرتكب شدى اول آنكه بتجسس اقدام نمودى و حال آنكه حق سبحانه و تعالى فرموده كه * ( وَلا تَجَسَّسُوا ) * دوم آنكه از در خانه داخل نشدى بلكه از بالاى ديوار باندرون خانه درآمدى خداى تعالى فرمود كه وَلَيْسَ الْبِرُّ بِأَنْ تَأْتُوا الْبُيُوتَ مِنْ ظُهُورِها - وَأْتُوا الْبُيُوتَ مِنْ أَبْوابِها سيم آنكه بدون اذن صاحبخانه به خانه آمدى و خداى تعالى فرموده كه لا تَدْخُلُوا بُيُوتاً غَيْرَ بُيُوتِكُمْ حَتَّى تَسْتَأْنِسُوا چهارم آنكه سلام بر ما نكردى و مخالفت كردى بقول حق سبحانه و تعالى كه فرمود وَتُسَلِّمُوا عَلى أَهْلِها عمر بعد از استماع اين قول خجل شده از آنجا بيرون آمد ، و زيد بن وهب بعبد اللَّه مسعود گفت ميبينى اين وليد بن عتبه را كه خمر از سر و رويش ميچكد گفت حقتعالى مرا بتجسس نفرموده بلكه از آن منع كرده اگر چيزى بر من ظاهر شود منع آن كنم و إلا فلا ، و بعد از امر باجتناب ظن و نهى از تجسس سد باب غيبت مينمايد بقوله * ( وَلا يَغْتَبْ بَعْضُكُمْ ) * و بايد كه غيبت نكنند بعضى از شما * ( بَعْضاً ) * بعضى ديگر را يعنى يكديگر را در غيبت ببدى نام مبريد چنان كه درباره سلمان كرديد ، پس به جهت انزجار مردمان از غيبت تمثيل مىكند آن را بفعل فحش و ميگويد كه * ( أَ يُحِبُّ أَحَدُكُمْ ) * آيا دوست ميدارد يكى از شما * ( أَنْ يَأْكُلَ ) * آن را كه بخورد * ( لَحْمَ أَخِيه ) * گوشت برادر خود را * ( مَيْتاً ) * در حالتى كه مرده بود آن برادر ، و ميتواند بود كه حال باشد از * ( لَحْمَ ) * يعنى در حالتى كه آن گوشت مرده بود و حيات از آن رفته ، آن گه به جهت زيادتى تقرير معنى مذكور در عقب آن ميفرمايد كه * ( فَكَرِهْتُمُوه ) * و اين در تقدير فقد كرهتموه است بر تضمن معنى شرط يعنى اگر عرض كنند گوشت برادر مرده را بر شما پس بتحقيق كه كراهت خواهيد داشت از آن و ممكن نخواهد بود شما را انكار كراهت آن ، و چون حال بر اين منوال است پس هم چنان كه كراهت داريد از گوشت مرده بايد كه از غيبت نيز به همين طريقه كاره باشيد * ( وَاتَّقُوا اللَّه ) * و بترسيد از عقوبات الهى بسبب ارتكاب غيبت * ( إِنَّ اللَّه تَوَّابٌ ) * بدرستى كه خداى بسيار پذيرندهء توبه است از جمعى كه توبه كنند از غيبت * ( رَحِيمٌ ) * مهربان بر آنكه باز ايستد از آن ، در اينكلام مبالغات بسيار است در ترك غيبت يكى ايراد استفهام كه بمعنى تقرير است ، دوم تعليق محبت به آنچه در غايت كراهت است ، سيم اسناد فعل بكل واحد كه مشعر است بر آنكه هيچ فردى از افراد انسان مرتكب اين نوع فعلى نميشود ، چهارم عدم اقتصار بر اكل لحم برادر و ضم موت به آن ، پنجم تصريح بكراهت آن و عدم اكتفاء بكراهت آن ضمنا ، ششم امر باتقاء با وجود تمثيل آن با فحش اشياء ، و بدانكه ايثار تواب بر تايب به جهت دلالتست بر كثرت كسانى كه\r\n","description":"","footnote":"","page_name":" 423 ","page_number":423},
  {"content":"\r\nبشرف توبه ميرسند يا بر كثرت ذنوب ايشان يا اشاره بر قلع جميع ذنوب ايشان بر وجهى كه گوئيا هرگز از ايشان خطيئه و اثمى صادر نشده و ببايد دانست كه غيبت منهيه عبارتست از آنكه در غايبانه كسى سخنى گويد كه اگر در مواجهه با او گويند او را بد آيد ، از حضرت رسالت صلى اللَّه عليه و آله و سلَّم پرسيدند كه ( ما الغيبة ) غيبت چه چيز است فرمودند كه\r\nأن تذكر أخاك بما يكرهه فان كان فيه فقد اغتبته فان لم يكن فيه فقد بهته\r\nيعنى غيبت آنست كه ياد كنى برادر خود را به آنچه از آن كاره باشد پس اگر آن چيز در او باشد پس بتحقيق كه غيبت نموده اى و اگر در او نيست او را بهتان كرده اى ، و از قتاده تفسير اين آيه پرسيدند فرمودند كه مراد آنست كه هم چنان كه يكى از شما امتناع مىكند از خوردن گوشت برادر خود كه مرده باشد به جهت كراهت طبع همچنين واجب است كه از غيبت اجتناب نمايد به جهت كراهت عقل و شرع چه دواعى عقل و شرع احق است از دواعى طبع زيرا كه دواعى طبع اعمى است و دواعى عقل بصير و در حديث آمده كه\r\nلا تغتابوا المسلمين و لا تتبعوا عوراتهم فان من يتبع عورات اخيه المسلم يتبع اللَّه عوراته حتى يفضحه و لو في جوف بيته\r\nغيبت مسلمانان مكنيد و در پى عورات و سوآت ايشان مباشيد كه هر كه در پى عورات برادر مسلمان باشد خداى تعالى وى را رسوا سازد اگر چه در ميان منزل خود باشد و نيز از آن حضرت منقول است كه\r\nاياكم و الغيبة فان الغيبة اشد من الزنا ان الرجل يزنى ثم يتوب فيتوب اللَّه عليه و ان صاحب الغيبة لا يغفر له حتى يغفر له صاحبه\r\nيعنى بر شما باد كه از غيبت اجتناب كنيد كه غيبت سخت تر است از زنا زيرا مردى كه زنا كرد و بعد از آن تائب شد حق سبحانه توبهء او را قبول مىكند و غيبت كننده را نميآمرزد تا مغتاب او را حلال كند ، آورده‌اند كه مردى بابن سيرين گفت كه من غيبت تو كرده‌ام مرا حلال كن گفت حلال نميكنم آنچه خدا آن را حرام كرده باشد ، و در مصابيح القلوب مذكور است كه يكى از صلحاى امت گويد كه روزى بفلان گورستان نشسته بودم مردى جوان بسرعت تمام بر ما بگذشت گفتم اين و امثال اين و بال مسلمانند و مشوش خاطر ايشان چون شب درآمد در واقعه ديدم كه آن رمد را بر جنازه اى خوابانده نزد من آوردند و كاردى بدست من دادند و مرا گفتند كه بخور گفتم سبحان اللَّه من چندين سال است كه حيوانى نخورده‌ام گوشت مرده چگونه خورم گفتند نه غيبت او كردى ؟ پس چرا گوشت او نميخورى ؟ گفتم از آن توبه كردم پس يك سال به آن گورستان تردد ميكردم تا آن جوان را ببينم و از وى حلالى خواهم بعد از يك سال او را ديدم و قبل از آنكه سخنى كنم گفت توبه كردى گفتم آرى گفت برو به خانه خود كه ترا بحل كردم ، ابو هريره گفت ماعز نزد رسول صلى اللَّه عليه و آله و سلَّم آمد و بر خود سه بار گواهى زنا داد رسول در هر سه نوبت روى از وى بگردانيد صحابه گفتند يا ماعز اگر نوبت ديگر بر خود گواهى\r\n","description":"","footnote":"","page_name":" 424 ","page_number":424},
  {"content":"\r\nدهى رسول ترا رجم فرمايد گفت من هم براى آن ميگويم پس گفت ( زنيت يا رسول اللَّه ) رسول او را رجم فرمود روزى رسول از يكى شنيد كه به ديگرى ميگفت كه ماعز خود را رسوا كرد كه گواهى زنا در حق خود داد تا او را سنگسار كردند رسول هيچ نگفت پس از عقب رسول ميآمدند تا بخرابه اى رسيدند خرى مرده آنجا افتاده بود رسول بايشان گفت اين خر مرده را بخوريد گفتند يا رسول اللَّه جان ما فداى تو باد چگونه گوشت مرده خوريم فرمود كه نه شما غيبت ماعز ميكنيد كه از خوردن اين ميته بدتر است نميدانيد كه او در جويهاى بهشت ميچرد ( 1 ) ، انس روايت كرده كه رسول صلى اللَّه عليه و آله و سلَّم فرمود شب معراج كه مرا به آسمان بردند بجماعتى رسيدم كه ايشان را چنگال و ناخن از مس و روى بود و به آن روى خود را ميخراشيدند گفتم ايشان كيستند گفتند آنانند كه در دنيا گوشت برادران يكديگر ميخوردند و غيبت ميكردند و عرض ايشان را ميبردند ، و بدانكه مستمع غيبت مثل غيبت كننده است در اثم كما\r\nقال امير المؤمنين عليه السّلام السامع للغيبة أحد المغتابين\r\nيعنى شنونده غيبت يكى از دو غيبت كنندگانست از ميمون بن سياه كه از اجلّ تابعين است نقل كرده‌اند كه گفت شبى من در خواب ديدم كه شخصى جيفهء زنجى نزد من آورد گفت بخور من گفتم چون مرده را بخورم گفت به جهت آنكه غيبت فلان ميكردى من گفتم به خدا كه نام فلان را بخير و شر نبردم گفت نه استماع غيبت او ميكردى و به آن راضى بودى ميمون بعد از اينواقعه هيچكس را نگذاشت كه در حضور او غيبت شخصى كند تا وفات نمود ، و در خبر است كه روزى عيسى عليه السّلام اصحاب خود را گفت كه اگر باد در جامهء شما آيد و آن جامه را از عورت شما بردار چه خواهيد كرد گفتند آن را خواهيم پوشيد گفت نيست چنين كه شما مىگوييد بلكه شما از آن جماعتيد كه جامه را بالاتر بريد اين كنايتست از آنكه كسى غيبت شخصى كند منع او نكنند بلكه مدد او دهند ، و ببايد دانست كه غيبت منحصر نيست در قول ، و قول مقصور نيست بر صريح بلكه كنايه و اشاره بدست و سر و چشم و غير آن نيز از قسم غيبتست گاهى كه مفيد عيب و نقص باشد و همچنين است حكايت از حركات و سكنات و مشى و امثال آن و از جملهء كنايه آنست كه كسى گويد كه من در مجلس حكام حاضر نميشوم يا مال ايتام نميخورم و مراد او اين باشد كه فلان مرتكب اين مىشود . و از اين قسمست آنكه گويد شكر مر خداى را كه مرا از اينفعل منزه ساخته و قصد او اين بود كه فلان اينفعل مىكند چه اين قول اگر چه در صورت شكر است اما متضمن غيبتست\r\n\r\n","description":"","footnote":"\r\n( 1 ) اين روايت بلكه ساير روايات مذكوره در تفسير آيه غيبت منقول از تفاسير عامه و مفسرين اهل سنت است جز يك حديث كه مرحوم مؤلف راوى را نامبردار نشده و از رسول خدا صلى اللَّه عليه و آله نقل كرده است ولى آن حديث از جابر منقولست كه قال : قال رسول اللَّه صلى اللَّه عليه و آله اياكم و الغيبة فان الغيبة اشد من الزنا الخ .\r\n","page_name":" 425 ","page_number":425},
  {"content":"\r\nو بر همين طريق است آنكه گويد كه فلان اگر اين فعل نمىكرد بهتر و نيكوتر ميبود و حال آنكه مراد او از اين قول تنبيه غير باشد بر عيوب آن كس و همچنين است ، اگر نفس خود را مذمت كند و مقصود او تنبيه مردمان باشد بر سوأة غير ، حاصل هر چه غرض از آن تعرض بعرض غير باشد و به آن غرضى صحيح مقصود نباشد از قسم غيبت است ، و فقهاى ما شش موضع از غيبت را استثناء كرده‌اند و بعضى ديگر از ايشان قسمى ديگر را به آن ملحق ساخته‌اند و گفته‌اند كه اينمواضع اگر چه در صورت غيبتاند اما از روى حقيقت از آن خارجند و هيچ اثمى بر آن مترتب نميشود يكى متظاهر الفسق بعنوان فسق مثل آنكه شخصى علانيه بشرب خمر اقدام نمايد يا ظالمى كه بآشكارا مرتكب ظلم شود در اين صورت جايز است كه در خفيه آن را بعنوان همان فسق مذكور سازند نه بفسقى ديگر كه سرا بوجود آرند پس اينهنگام اگر كسى در حق او گويد كه فلان شارب الخمر است يا ظالم است مغتاب نخواهد بود ، و حديث\r\nلا غيبة للفاسق\r\nدال است بر اباحت آن ، و بعضى از مخالفين گمان برده‌اند كه اينحديث بسند نرسيده ، و جماعتى ديگر از ايشان گفته‌اند كه مراد از اينحديث نهى است از غيبت فاسق و اگر چه صورت او صورت خبر است .\r\nو شكى نيست كه قول بجواز آن اوجه است خصوصا كسى را كه بفسق خود مفاخرت كند و دور نمىنمايد كه لعن و طعن بر او از جملهء قربات باشد و نيز حديث\r\nطيبوا السنتكم بغيبة الفساق\r\nدلالتى صريح دارد بر اباحت آن ، دوم از آن مواضع شكايت متظلم است از ظالم و لهذا زنى در حضور حضرت رسالت صلى اللَّه عليه و آله و سلَّم شكايت شوهر خود نمود ببخل و گفت هو رجل شحيح حضرت منع او نكرد و منكر او نشد ، سوم نصيحت مستشير در نكاح يا در معامله يا محاوره و غير آن چه در وقتى كه فاطمهء بنت قيس در خطبه با حضرت رسالت استشاره كرد فرمود كه\r\nاما فلان فرجل صعلوك لا مال و اما فلان فلا يضع العصا عن عاتقه\r\nاما فلان كس پس مردى درويش است و هيچ مالى ندارد و اما فلان ديگر عصا را از گردن خود نمينهد و اين كنايتست از كثرت نزاع و بدى خلق او ، و ديگر آنكه منع اين قسم موجب عموم بلويست پس جايز باشد كه بلكه اگر در اين باب غالب ظن مستشار آن باشد اگر كشف احوال و مستشار فيه نكند ضرر به حال مستشير رسد واجبست بر او كه بيان حال او كند ، چهارم جرح و تعديل شاهد و راوى و لهذا علماء وضع كتب رجال كرده‌اند و در آنجا ذكر ثقات و اهل جرح نموده‌اند و اسباب جرح را در مواضع بسيار بيان كرده‌اند ليكن در اين صورت واجب است كه رعايت اخلاص كنند و قصد حفظ اقوال مسلمين نمايند و ضبط سنت مطهره و حفظ آن از كذب و علت باعثهء آن عداوت و تعصب نباشد ، و نيز واجبست اقتصار كردن بر آنچه غرض به آن متعلق است از قدح و منع قبول شهادت و روايت و عدم تجاوز از آن ، پنجم ذكر مبتدعه و\r\n","description":"","footnote":"","page_name":" 426 ","page_number":426},
  {"content":"\r\nتصانيف فاسده و آراء مضله ايشان اما بايد كه در اين قسم اقتصار كنند بر آنچه متضمن حصول مطلوبست و جايز است ذكر معايب و قبايح و قدح انساب اعادى اهل بيت عليهم السّلام به آنچه مطابق واقع باشد و لهذا امير المؤمنين و امام حسن صلوات اللَّه عليهما در مجالس ذكر معايب قدح انساب معاويه اسكنه اللَّه فى - الهاوية ميكردند و اوصاف ذميمه عمرو عاص بىاخلاص و وليد مغيره و امثال ايشان بيان مينمودند و بر ايشان طعن و لعن ميكردند و مردمان را بر آن ترغيب مينمودند و شبهه اى نيست در عدم ترتب حرج بر تكرار ذكر معايب و مبالغه در لعن ايشان در جميع مجالس به قصد تنفير مردمان از ايشان و تطهير قلوب بندگان از اعتقاد كردن در حق ايشان و دوستى نمودن با ايشان و ليكن در اين باب واجبست كه از كذب مجانبت نمايند و بكلام غير واقع مرتكب نشوند ، و نهج البلاغه كه از كلام امير المؤمنين عليه السّلام است مشحون و مملو است بمعايب و لعن ايشان و ساير خوارج عليهم لعنه اللَّه و الملائكة و الناس اجمعين .\r\nعلماء و فقهاى اماميه را جايز است كه ذكر مسائل باطله و آراى فاسده كننده و قدح در صحت آن نمايند و بيان دلايل بطلان آن كنند و اگر مقام مستدعى تشنيع باشد بر قايل آن و خشونت در رد آن به جهت عظم اعتقاد مردمان در حق آن جايز است كه در تشنيع آن كوشند و در رد آن خشونت ورزند تا نفوس مردمان از آن اعتقاد منزجر شوند اما واجبست كه در حال تشنيع قصد قربت و اظهار حق كنند و از شهوت عداوت و حسد محترز باشند و اگر مقاله متروكه باشد كه معمول مردمان نباشد و بالفعل آن را قائلى نبود و توقع آن هم نباشد كه مردمان به آن عمل كنند مثل قول بعدم تنجس آب قليل بملاقات نجاست بدون تغيير ، هم چنان كه مذهب ابن عقيل است در اين صورت ترك تعرض بذكر قايل آن اولى و احراست ، ششم صدور قذف به آنچه موجب حد و تعزير است از شهودى كه گواهى بزنا دهند يا غير آن در حضور حاكم شرع و همچنين وقوع قذف زوجين در حضور حاكم كه موجب لعانست چه در ضمن آن دفع مفاسد است و وقوع آن در مجلس حضرت رسالت پناه صلى اللَّه عليه و آله و سلَّم و عدم انكار او دالست بر اباحت آن ، و اما موضع هفتم كه مختلف فيه است آنست كه دو كس كه علم داشته باشند به معصيت شخصى بمشاهده يا غير آن متذكر آن شوند و يكديگر را به آن اخبار نمايند و وجه جواز آنست كه آن تذاكر مؤثر امرى نيست كه زايد بر علم ايشان باشد تا موجب زيادتى هتك عرض گردد و شبهه اى نيست در آنكه اولى ترك تذاكر است در اين قسم زيرا كه مردمان مأمورند بستر عيوب و تذاكر بر خلاف آنست و ديگر آنكه محتملست وقوع آن ذكر بعد از عروض نسيان باشد از احدهما فحينئذ سبب اشتهار آن شود و آن منافى سر است ، و بدانكه تحقق غيبت فرع آنست كه آنچه مذكور شود محصور باشد پس اگر ذكر اهل بلد عظيم كنند كه غير محصور باشند يا ذكر طايفه غير محصور مثل بنى -\r\n","description":"","footnote":"","page_name":" 427 ","page_number":427},
  {"content":"\r\nتميم آن را غيبت نمىگويند شرعا به جهت انتفاى كسى كه متعلق بغيبت باشد و انتفاى هتك عرض زيرا كه به جهت عدم انضباط ايشان بر وجهيست كه لازم نميآيد تعلق اينقول باحدى از ايشان بغيبت تا موجب كراهت ايشان شود و لهذا در شرع شهادت بر غير محصور مسموع نيست ، و شيخ جمهور در بعضى از تعليقات خود آورده هر كه غيبت كسى كرده باشد يا استماع نموده بعد از آن نادم گشته بايد كه اين دعا بخواند\r\nاللهم صل على محمّد و آل محمّد و اغفر لمن اغتبته او سمعت غيبته\r\nچه آن سبب كفارهء ذنوب غيبتست اما بايد كه اول نيت كند بر اينوجه كه\r\nأدعوا لمن اغتبته او سمعت غيبته كفارة لذنبى لوجوبه قربة الى اللَّه\r\nو اين در صورتى است كه مغتاب از غيبت خبر نداشته باشد و اگر غيبت بمغتاب رسيده باشد ذنب او ساقط نميشود مگر بابراء او او را و مخفى نيست در آنكه حكمت در امر باصلاح ذات البين و نهى از تنابز و سوء ظن و غيبت شدّ التيام اهل ايمانست به يكديگر و عدم تفرق ايشان از هم تا در همهء امور ممد و معاون يكديگر باشند و بجميع ما يحتاج خود قيام نمايند ، و به جهت آن سد باب فتنه و آشوب شده موجب كمال انتظام امور عالم شود ، آورده‌اند كه چون رسول صلى اللَّه عليه و آله و سلَّم فتح مكه نمود بلال را امر نمود تا بر بام كعبه معظمه رفت و اذان بگفت جمعى از طلقا در غيبت وى افتادند و از آن جمله حارث بن هشام قدح در نسب وى نموده گفت آيا محمّد كس ديگر ندارد كه بانك نماز بگويد بجز از اين كلاغ سياه و عتاب بن اسيد گفت الحمد للَّه كه پدرم زنده نيست تا اين را بشنود و ببيند ، سهيل ابن عمرو گفت اگر خواست خدا باشد اين را تغيير دهد و بر طرف سازد ابو سفيان گفت من هيچ نميگويم چه ميترسم كه خداى آسمان محمّد را خبر دهد فى الحال جبرئيل عليه السّلام آمد و پيغمبر را از اين اخبار نمود آن حضرت ايشان را طلبيد و گفت شما چنين و چنان گفته‌ايد ايشان اعتراف كرده گفتند بلى يا رسول اللَّه پس اين آيتها نازل شد كه :\r\n13 - * ( يا أَيُّهَا النَّاسُ ) * اى گروه مردمان * ( إِنَّا خَلَقْناكُمْ ) * بدرستى كه ما آفريده‌ايم شما را * ( مِنْ ذَكَرٍ وَأُنْثى ) * از مردى و زنى ، كه آدم و حواست و چون همه از يك پدر و مادريد پس هيچ وجهى نداشته باشد كه بسبب آن در نسب خود افتخار كنيد و در نسب ديگرى طعنه زنيد و قدح آن نمائيد و غرض از تفرق قبايل و تشعب شعوب و اختلاف بطون تفاخر نيست بلكه به جهت تعارف و امتياز است كما قال جل ذكره * ( وَجَعَلْناكُمْ شُعُوباً ) * و گردانيديم شما را شعبها يعنى جماعت متفرقه و فرق عظيمه كه همه منسوب باصل واحد باشيد * ( وَقَبائِلَ ) * و قبيله هايى كه منتسب بشعوبند * ( لِتَعارَفُوا ) * تا بشناسيد يكديگر را بنسب و قبيله و بسبب آن از هم جدا گرديد و لهذا دو شخصى كه باسم واحد مسمى باشند باختلاف قبيله و شعوب از يكديگر متميز شوند چون زيد تميمى كه از زيد قرشى ممتاز است و اگر چنانچه امتياز در ميان شما نباشد معاملات كه سبب انتظام\r\n","description":"","footnote":"","page_name":" 428 ","page_number":428},
  {"content":"\r\nامور است متعذر گردد پس غرض نه آنست كه شما بسبب شعوب و قبايل تفاخر بآباء و اجداد خود كنيد و در انساب خود دعوى تفاوت و تفاضل نمائيد ، و ببايد دانست كه شعوب مشتملست بر قبايل چون خزيمه كه شعبيست مشتمل بر قبايل متعدده كه يكى از آن كنانه است و قبيله محتويست بر عماير چون قريش كه عماره ايست از كنانه و عماير منطوى است بر بطون چون قصى كه بطنيست از قريش ، و بعد از آن افخاذ است چون هاشم كه فخذيست از قصى و از گذشت آن عشاير است چون عباس كه از هاشم است و پس از آن فصيله است و مراد از آن اهل البيت است چون بنى عباس ، و بعضى گفته‌اند كه شعوب دون قبايل است ، و نزد بعضى ديگر آنست كه شعوب از قحطان است و قبايل از عدنان است و قول ديگر آنست كه شعوب از عجم است و قبايل از عرب ، و از صادق عليه السّلام منقول است كه شعوب جماعتىاند كه ايشان را نسبت ببلاد دهند و قبايل كسانى كه ايشان را منتسب بآباء سازند ، و بر هر تقدير مقصود از وضع شعوب و قبايل نه تفاخر است بآباء و اجداد و دعوى تفاوت و تفاضل در انساب چه فى الحقيقة خصلتى كه موجب تفاضل است بر غير و سبب شرافت و كرامت نزد حضرت عزت از حيثيت كثرت مثوبت و رفعت منزلت اجتناب نمودنست از منهيات و ارتكاب نمودن مأمورات كما بيّن ذلك بقوله * ( إِنَّ أَكْرَمَكُمْ ) * بدرستى كه گرامىترين شما * ( عِنْدَ اللَّه ) * نزد خداى تعالى * ( أَتْقاكُمْ ) * پرهيزكارترين شما است از معاصى چه كمال نفوس و مزيت فضل فرع تفويست از محرمات و مجتنب شدن از محظورات پس هر كه را تقوى بيشتر قرب او نزد خدا بيشتر و فضل او از همه افزونتر ( 1 ) و كلمه شريفهء ( الشرف بالفضل و الادب لا بالاصل و النسب ) كه از كلمات متبركات حضرت امير المؤمنين عليه السّلام است مشعر است بر كريمهء * ( إِنَّ أَكْرَمَكُمْ عِنْدَ اللَّه أَتْقاكُمْ ) * * ( إِنَّ اللَّه عَلِيمٌ ) * بدرستى كه خداى دانا است باصل و نسب شما * ( خَبِيرٌ ) * آگاه از علم و ادب شما ، و بدانكه ميتواند بود مراد از اين آيه تقرير اخوتى باشد كه مانع اغتيابست و مؤيد اينست اينكه از عبد اللَّه عباس نقلكرده‌اند كه آيه در حق ثابت بن قيس آمد در وقتى كه از روى تعريض تعرض بقرين خود كرد و گفت انت ابن فلانه رسول فرمود كه كيست كه نام فلانه ميبرد\r\n\r\n","description":"","footnote":"\r\n( 1 ) از سياق آيه مباركه با ملاحظهء آنچه در شأن نزولش آورده‌اند مستفاد ميگردد كه حقتعالى بدين آيه شريفه آگاه ميسازد گروهى را كه نژاد و نسب را از مفاخر بزرگ خود ميشمردند و بر ديگران مباهات و افتخار مينمودند و خويشتن را با شرافت و با كرامت و ارجمند ميدانستند و ديگران را بدنائت نژاد و پستى نسب منسوب ساخته و زبان طعن و نكوهش بر ايشان ميگشودند فرمود : اى گروه مردم بدرستى كه ما آفريديم شما را از مردى و زنى ( آدم و حوا ) و شما را شعبه ها و قبيله ها گردانيديم از جهت آنكه يكديگر را بشناسيد نه آنكه اين را سرمايهء شرافت و كرامت دانسته و بر همديگر افتخار و مباهات نمائيد و مقصود آنست كه هر كس كه از ايمان و تقوى دور و از فضائل و مكارم نفسانى مهجور است تنها شرافت آباء و اجداد و نسب و نژاد موجب كرامت و ارجمندى وى نخواهد شد .\r\n","page_name":" 429 ","page_number":429},
  {"content":"\r\nثابت برخاست و گفت منم يا رسول اللَّه حضرت صلى اللَّه عليه و آله و سلَّم فرمود كه در روى اين مردم نظر كن چون نگاه كرد فرمود كه چه ديدى گفت قومى مختلف اللون بعضى سياه و برخى سفيد و گروهى سرخ و جماعتى زرد فرمود كه\r\nفانك لا تفضلهم الا بالتقوى و الدين\r\nترا بر ايشان هيچ تفضيلى نيست مگر بپرهيزكارى و تدين بدين اسلام پس آيه مذكوره نازل شد ، و از زيد بن منجزه روايتست كه روزى رسول صلى اللَّه عليه و آله و سلَّم در بازار مدينه ميگذشت غلامى سياه را ديد كه او را مىفروختند و او ميگفت هر كه مرا ميخرد به اين شرط بخرد كه مرا منع نكند از گذاردن نماز يوميه در پس سر رسول خدا صلى اللَّه عليه و آله و سلَّم چه من هميشه نماز يوميه را در پس سر آن حضرت گذارده‌ام و در هيچ جاى ديگر اقدام به آن ننموده‌ام ، مردى او را بدين شرط بخريد رسول در هر وقت نماز آن غلام را مىديد مىآمد و اقتداء ميكرد روزى چند برآمد آن غلام را نديد احوال وى را استفسار فرمود گفتند يا رسول اللَّه تب دارد آن حضرت برخاست و بعيادت او رفت و بعد از سه روز ديگر احوال پرسيد مولاى وى گفت كه وفات نمود رسول برخاست و بنفس نفيس خود متولى تكفين و تغسيل وى شد مهاجر و انصار تعجب نمودند حق سبحانه آيه مذكوره را فرستاد و در آن بيان نمود كه نسب را اثرى نيست بلكه فضيلت و كرامت و شرافت بتقوى و پرهيزكاريست ، و از امام زين العابدين عليه السّلام مرويست كه\r\nانما خلقت النار لمن عصى اللَّه و لو كان سيدا قرشيا و الجنة لمن أطاع اللَّه و لو كان عبدا حبشيا\r\nدوزخ مخلوق نشده مگر براى كسى كه نافرمانى كند به خدا و بر طريقهء عصيان او سلوك نمايد اگر چه آن كس سيد قرشى نسب باشد ، و بهشت خلق نشده مگر براى كسى كه فرمان الهى برد و كمر اطاعت او بر ميان جان بندد اگر چه آن كس غلام حبشى باشد ، و در اخبار آمده كه در روز فتح مكه رسول صلى اللَّه عليه و آله و سلَّم طواف ميفرمود و در اثناى آن خطاب باصحاب كرد و فرمود كه\r\nالحمد للَّه الذى اذهب عنكم عيبة الجاهلية و تكبرها يا ايها الناس انما الناس رجلان مؤمن تقى كريم على اللَّه و فاجر شقى هين على اللَّه\r\nشكر و سپاس مر خداى را كه از شما نخوت و تكبر جاهليت را ببرد اى مردمان جز اين نيست كه همهء بنى آدم بر دو قسماند يكى مؤمن پرهيزكارى كه بزرگوار است نزد پروردگار و ديگر كافر بدبخت تبه روزگار كه نزد حق سبحانه خوار است و بىمقدار ، بعد از آن آيه مذكوره را تلاوت فرموده . و نيز از آن حضرت مرويست كه\r\nمن سره ان يكون اكرم الناس فليتق اللَّه\r\nهر كه مسرور ميسازد او را كه گرامىترين مردمان باشد بايد كه از خدا بترسد و پرهيزكارى را پيش گيرد ، از ابن عباس مرويست كه بزرگى دنيا بغنا است و بزرگوارى آخرت بتقوى ، و نيز از حضرت رسالت صلى اللَّه عليه و آله و سلَّم روايتست كه حق سبحانه در روز قيامت خطاب كند ببندگان و گويد كه\r\nامرتكم فضيعتم ما عهدت اليكم فيه و ارفعتم انسابكم فاليوم ارفع نسبى واضع انسابكم اين المتقون ان\r\n","description":"","footnote":"","page_name":" 430 ","page_number":430},
  {"content":"\r\nاكرمكم عند اللَّه أتقيكم\r\nامر كردم بشما پس شما ضايع ساختيد آنچه عهد كرده بودم بشما و به عمل نياورديد و بلند گردانيديد نسبهاى خود را پس من امروز بلند سازم نسب خود را و پست سازم نسب شما را كجايند پرهيزكاران تا ايشان را بمرتبهء بلند و درجهء ارجمند رسانم ، بدرستى كه امروز گرامىترين شما نزد من پرهيزكارترين شما است ، مرويست كه شخصى از عيسى على نبينا و عليه السلام پرسيد كه كدام مردمان افضلند عيسى دو قبضهء خاك برداشت و فرمود كه هيچكدام از اين قبضه بر يكديگر راجح نيستند بلكه هر دو مساوى هماند ، و مردمان نيز چون همه از خاك مخلوق گشته‌اند و در اصل خلقت هيچكدام بر يكديگر رجحان ندارند پس اكرم ايشان اتقاى ايشان است ، و ابو بكر احمد بن حسين بيهقى در كتاب دلايل النبوة باسناد خود از عباية بن ربعى نقل كرده و ابن اخضر جنابذى در كتاب معالم التنزيل و النبوة نيز آورده كه ابن عباس گفت كه حضرت رسول صلى اللَّه عليه و آله و سلَّم فرمود كه حق سبحانه همهء مردمان را به دو قسم ساخت و مرا داخل قسمى ساخت كه بهتر باشد لقوله تعالى ( و اصحاب اليمين و اصحاب الشمال ) پس من از اصحاب يمينم و بهتر اصحاب يمينم و بعد از آن اين هر دو قسم را بسه قسم ساخت و مرا بهترين اين سه قسم گردانيد و ذلك قوله فَأَصْحابُ الْمَيْمَنَةِ ما أَصْحابُ الْمَيْمَنَةِ وَأَصْحابُ الْمَشْئَمَةِ ما أَصْحابُ الْمَشْئَمَةِ وَالسَّابِقُونَ السَّابِقُونَ پس من از سابقانم و بهترين سابقانم ، بعد از آن اينسه قسم را قبايل ساخت و مرا بهترين قبايل خود فرمود كما قال * ( وَجَعَلْناكُمْ شُعُوباً وَقَبائِلَ ) * پس من اتقاى ولد آدم و اكرم ايشان نزد او سبحانه و من اين سخن را از سر افتخار نمىگويم بلكه از جانب حضرت پروردگار ميگويم پس آن قبايل را بيوت گردانيد و مرا در بهترين بيتى جاى داد حيث قال إِنَّما يُرِيدُ اللَّه لِيُذْهِبَ عَنْكُمُ الرِّجْسَ أَهْلَ الْبَيْتِ وَيُطَهِّرَكُمْ تَطْهِيراً پس من و اهل بيت من مطهريم از جميع ذنوب ، آورده‌اند كه جمعى كثير از بنى اسد در سال قحط با جميع ذرارى و اثقال و احمال نزد پيغمبر آمدند و اظهار كلمهء اسلام كردند و در باطن ايمان نداشتند و جاحد اسلام بودند و به جهت انبوهى مدينه بر ايشان تنك شد پس در مساجد و مقابر مسلمانان فرود آمدند و كوچهاى مدينه را بعذرات ملوث كردند و نرخها گران كردند و صبح و شام نزد حضرت رسالت پناه صلى اللَّه عليه و آله و سلَّم مىآمدند و مىگفتند اتتك الاعراب بأنفسها على ظهور رواحلها و جئناك بالاثقال و الذرارى عرب تنها بنزد تو آمدند بر پشت مراكب خود نشسته بدون اولاد و اتباع و خدم و ما آمديم با جميع اهل و عيال و اسباب و اساس خانه ، و اغلب اعراب با تو در مقام مقاتله برآمدند و ما با تو مقاتله نكرديم و عنان خود از آن باز كشيديم فأعطنا پس ما را چيزى بده تا صرف خود و عيال خود نمائيم حق سبحانه آيه فرستاد كه :\r\n14 - * ( قالَتِ الأَعْرابُ ) * گفتند اهل باديه از بنى اسد كه * ( آمَنَّا ) * ايمان آورده‌ايم و به خدا\r\n","description":"","footnote":"","page_name":" 431 ","page_number":431},
  {"content":"\r\nو رسول او گرويده‌ايم * ( قُلْ ) * بگو اى محمّد بايشان كه * ( لَمْ تُؤْمِنُوا ) * ايمان نياورده‌ايد زيرا كه ايمان عبارتست از اقرار به زبان و تصديق بجنان و شما را اقرار هست اما تصديق نيست و منت نهادن شما بر پيغمبر در ايمان آوردن و ترك قبائل نمودن مشعر است بر عدم ايمان شما ، پس دعوى ايمان مكنيد * ( وَلكِنْ قُولُوا أَسْلَمْنا ) * و ليكن بگوئيد كه اسلام آورده‌ايم كه عبارتست از داخل شدن در سلم و اظهار شهادت و انقياد احكام چه غرض شما از دعوى ايمان و انقياد اتقاء است از قتل و سبى * ( وَلَمَّا يَدْخُلِ الإِيمانُ ) * و هنوز در نيامده است ايمان * ( فِي قُلُوبِكُمْ ) * در دلهاى شما ، اين آيه به جهت تضمن آن بر اخبار از غيب دالست بر اعجاز حضرت نبوى صلى اللَّه عليه و آله و سلَّم و بدانكه عدول از مقتضى نظم كلام كه آن ( قل لا تقولوا آمنا و لكن قولوا اسلمنا ) است يا ( لم تؤمنوا و لكن أسلمتم ) به جهت استهجان نهى است در اول از قايل شدن بايمان و بشاعت خروج كلام در معرض تسليم اسلام ايشان كه غير معتد به است در ثانى بخلاف * ( أَسْلَمْنا ) * چه خروج آن در مخرج زعم و دعوى ايشانست و هم چنان كه لفظ * ( آمَنَّا ) * و ايثار * ( وَلكِنْ قُولُوا أَسْلَمْنا ) * بر « و لكن كذبتم » به جهت آنست كه اول مفيد تكذيب دعوى ايشانست با مراعات حسن ادب كه آن عدم تصريح است بلفظ كذب و قوله * ( وَلَمَّا يَدْخُلِ الإِيمانُ فِي قُلُوبِكُمْ ) * اگر چه بواسطهء عدم ظهور استقلال بفايده متجدده در بادى الرأى بمثابه تكرير مينمايد لكن نزد تأمل مفيد فايده متجدده است زيرا كه كلام اول مفيد تكذيب دعوى ايشان است و اينكلام مفيد توقيت آنچه به آن مأمور شده‌اند از قائل شدن ايشان باسلام چه اينكلام در موضع حالست از ضمير * ( قُولُوا ) * پس حقيقت معنى به آن راجعست كه دعوى ايمان مكنيد و ليكن دعوى اسلام كنيد در حين عدم ثبوت مواطات قلوب شما بالسنه شما ، و ديگر آنكه كلمه * ( لَمَّا ) * كه موضوعست از براى توقع دالست بر آنكه قوم بنى اسد بعد از اينزمان بشرف اسلام رسيدند پس كلام ثانى مفيد دو فائده جديده باشد و ببايد دانست كه ايمان اخص است از اسلام زيرا كه ايمان تصديق است بجنان و اقرار به زبان ( 1 ) و اسلام اعم از آنست كه با آن تصديق جنانى\r\n\r\n","description":"","footnote":"\r\n( 1 ) در معنى شرعى ايمان بين متكلمين و محدثين عامه و خاصه اختلاف بسياريست و ما از جهت عدم گنجايش محل از نقل تمام اقوال و دلائل آنان خوددارى كرده و بذكر بعضى از آنها اكتفاء ميكنيم ، كراميه بر آنند كه ايمان مجرد تلفظ بشهادتين است زيرا كه رسول خدا صلى اللَّه عليه و آله و اصحاب آن حضرت براى خروج از كفر تنها بشهادتين اكتفاء ميكردند و هر كه بر زبان شهادتين را جارى ميساخت او را مؤمن ميگفتند و گويند : بين كفر و ايمان واسطه اى نيست و انسان يا مؤمن است يا كافر - خوارج و جمعى از قدماء معتزله بر آنند كه ايمان جميع طاعات و اعمال جوارحست حتى نوافل و مستحبات ولى اكثر معتزله و جمعى از عامه گويند ، ايمان مجرد طاعات واجبه و اجتناب از محرماتست بدون نوافل ، اينان نيز واسطه اى بين كفر و ايمان قائل نيستند - و گروهى از عامه و محدثين خاصه و شيخ مفيد اعلى اللَّه مقامه گويند : ايمان تصديق بجنان و اقرار بلسان و عمل باركانست و روايات معتبرهء كثيرى اين قول را تاييد و ايمان را بدينگونه تفسير نموده است و تعجب است از دانشمند معاصر كه اين همه روايات معتبره و كلمات جمعى از محدثين و متكلمين شيعه را ناديده گرفته و قول مزبور را موافق مذهب وعيديه و مخالف عقيدهء شيعه دانسته است - و فرقهء اشاعره و جمعى از اماميه بر آنند كه ايمان ، مجرد تصديق قلبى است و محقق طوسى در فصولش اين قول را اختيار كرده ولى در تجريد ، علاوه بر تصديق قلبى اقرار به زبان را نيز معتبر ميداند و ابو الفتوح رازى و جمعى از مفسرين نيز همين قول را اختيار نموده‌اند ابو الفتوح ( ره ) در تفسير اين آيه چنين گفته :\r\nو آيت ، دليل است بر آنكه ايمان ديگر است و اسلام ديگر ، هم در لغت و هم در شرع ، چه ايمان تصديق به دل باشد و اسلام اقرار و استسلام باشد و خداى تعالى فرق ميان هر دو كرد باثبات اسلام و نفى ايمان و اگر هر دو يكى بودى كلام متناقض بودى انتهى موضع الحاجة و پوشيده نماند كه جز همين سه مذهب اخير هيچ يك از مذاهب و اقوال ديگر در ميان شيعه اماميه ديده نشده و اقوال آنان در اين باره از اين سه نوع خارج نيست و بنا بر هر سه مذهب ميان ايمان و كفر واسطه اى هست و آن اسلام است و جاى تعجب است كه دانشمند معاصر نيز ايمان را همان تصديق قلبى دانسته مع ذلك بر خلاف مدلول آيه شريفه موافقت از عامه نموده و واسطه را انكار كرده و گويد انسان يا كافر است يا مؤمن و قسم سومى ندارد فتم .\r\n","page_name":" 432 ","page_number":432},
  {"content":"\r\nباشد يا نه پس هر مؤمنى محكوم باشد باسلام اما هر مسلمى محكوم نباشد بايمان و حينئذ اگر شخصى مقر كلمتين باشد با عدم تصديق به آن در ظاهر شرع محكوم باشد باسلام و از دم و مال مصون و محقون و جميع تكاليف اهل اسلام بر او جارى باشد و ليكن ثوابى بر اعمال او مترتب نخواهد شد ، و مراد از قوله تعالى إِنَّ الدِّينَ عِنْدَ اللَّه الإِسْلامُ اسلاميست كه مقارن تصديق بود و از حضرت رسالت صلى اللَّه عليه و آله و سلَّم معنى ايمان و اسلام پرسيدند فرمود\r\nالاسلام علانية\r\nپس اشاره بسينهء مبارك خود كرد و گفت\r\nالايمان فى القلب\r\nو چون تفرع ثواب بر اعمال فرع ايمانست و به مجرد دعوى اسلام بدون تصديق به آن مثمر ثواب نيست چنان كه آنفا سمت ذكر يافت از اينجهت ببنى اسد خطاب مىكند كه * ( وَإِنْ تُطِيعُوا اللَّه ) * و اگر فرمان بريد خداى را * ( وَرَسُولَه ) * و فرستادهء او را ظاهرا و باطنا يعنى از نفاق توبه كنيد و بخلوص اعتقاد ايمان آريد و بمقتضيات آن عمل كنيد * ( لا يَلِتْكُمْ ) * كم نگرداند خداى * ( مِنْ أَعْمالِكُمْ ) * از ثواب كردارهاى شما * ( شَيْئاً ) * چيزى بلكه مزد كار را به تمام و كمال بشما رساند * ( إِنَّ اللَّه غَفُورٌ ) * بدرستى كه خداى آمرزنده است گناهان كسانى را كه مطيع وى باشند * ( رَحِيمٌ ) * مهربان بتوفيهء مثوبات و اجور مطيعان ، از سدى منقولست كه آيه مذكوره در شأن اعراب مزينه و جهينه و اسلم و اشجع و غفار آمد كه اظهار ايمان كردند تا از خون و مال ايمن شوند رسول صلى اللَّه عليه و آله و سلَّم ايشان را بحديبيه ترغيب كرد ايشان از آن متقاعد شدند حق سبحانه فرمود كه اعراب دعوى ايمان ميكنند و فى الحقيقة ايمان ندارند ، پس اى محمّد بگو بايشان كه شما دعوى اسلام كنيد نه ايمان چه در قلوب شما ايمان داخل نشده و اگر فى الحقيقة ايمان ميداشتيد از حرب اعداء دين متقاعد نميشديد و مؤيد اينست اينكه در تحقيق ايمان ميفرمايد كه :\r\n15 - * ( إِنَّمَا الْمُؤْمِنُونَ ) * جز اين نيست كه گرويدگان از روى حقيقت * ( الَّذِينَ آمَنُوا ) * آنانند كه ايمان آوردند * ( بِاللَّه وَرَسُولِه ) * به خدا و رسول او و بخلوص جنان تصديق بايشان نمودند * ( ثُمَّ لَمْ يَرْتابُوا ) * پس شك نكردند بدل بعد از اقرار به زبان * ( وَجاهَدُوا ) * و جهاد كردند * ( بِأَمْوالِهِمْ ) * بمالهاى خود يعنى بر اهل غزا انفاق كردند يا براى ايشان و خود اسلحه حرب گرفتند * ( وَأَنْفُسِهِمْ ) * و مجاهده نمودند بنفسهاى خود يعنى مرتكب قتال اهل حرب شدند * ( فِي سَبِيلِ اللَّه ) * در راه خداى و طلب رضاى او * ( أُولئِكَ ) * آن گروه مؤمنان مجاهد\r\n","description":"","footnote":"","page_name":" 433 ","page_number":433},
  {"content":"\r\n* ( هُمُ الصَّادِقُونَ ) * ايشانند راستگويان در ادعاى ايمان نه اعراب مذكوره كه به جهت خوف از شمشير يا طمع صدقه دعوى ايمان كردند ، ايراد * ( ثُمَّ ) * كه موضوع است از براى تراخى و ذكر عدم ارتياب بعد از ايمان به آنكه مقارن ايمانست كه آن عبارت است از ثقه و طمأنينه نفس كه حقيقت آن تيقن و انتفاء ريبست به جهت آنست كه هر كه ايمان آورد بسا هست كه شيطان يا بعضى از اهل ضلال بعد از حصول يقين تشكيك او مينمايند و آنچه مسلم يقين او باشد در قلب او القاء ميكنند ، يا آنكه اينشخص به جهت عدم نظر سديد در ادلهء ايمان شك بر او عارض مىشود و بعد از آن بر حالت ارتياب مستمر مىشود و در ازالهء آن طلب مخرجى نميكند پس حقتعالى به اين كلمه ميمنت انجام اعلام عباد مينمايد كه مؤمنان حقيقى آنهايند كه از اين موبقات عظيمه بعيد باشند تا بتشكيك شياطين و اهل ضلال متشكك نشوند و از اين قبيل است ثُمَّ اسْتَقامُوا كه در موضع ديگر واقع شده پس از اينجا معلوم شد كه اشتراط عدم ارتياب در اعتبار ايمان منحصر نيست در حال ايمان آوردن بلكه در ازمنهء متراخيه متطاوله نيز لازم است تا حين عروض موت ، و ميتواند بود كه افراد عدم ارتياب بذكر و عدم اكتفاء بايمان كه مستلزم آنست به جهت تنبيه باشد بر آنكه زوال ريب عمده است در باب ايمان ، و بدانكه محتمل است كه * ( الْمُؤْمِنُونَ ) * مبتدا باشد و * ( الَّذِينَ آمَنُوا ) * صفت آن و * ( أُولئِكَ ) * خبر آن و حينئذ معنى چنين باشد كه مؤمنانى كه ايمان به خدا و رسول دارند و شك و ريب را در دل خود راه نداده‌اند و با نفس و اموال با كفار مجاهده كرده‌اند در راه خدا ايشانند راستگويان در دعوى ايمان نه غير ايشان ، و ممكن است كه جهاد مخصوص بعد و محارب نباشد بلكه با شيطان و هواى نفس نيز باشد چه مجاهدهء با نفس و شيطان عبارتست از عدم مطاوعت او با اسلحهء حجج بينات و دلايل واضحات باعانت طاعات و صرف اموال واجبه و مندوبه و ساير صدقات ، و ببايد دانست كه جهاد با كفار شرط ايمان نيست پس ذكر آن در بيان ايمان به جهت تماميّت دلالت آنست بر ايمان صاحب خود چه آن متضمن مشاق عظيمه است كه آن فداى نفس و ذرارى و اموالست و كسى كه متصف برسوخ ايمان نباشد مرتكب چنين امرى نميشود ، و مىتواند بود كه مراد از ايمان كمال ايمان باشد چه حصول آن منوط است بتكاليف شاقه و ميثاق عظيمه ، آورده‌اند كه چون اين آيه نازل شد اعراب سوگند خوردند كه در اين قول دل ما موافق زبانست و سريره موافق علانيه ، يعنى مؤمن صادق العقيده‌ايم ، حق سبحانه به جهت رد قول ايشان و توبيخ ايشان آيه فرستاد كه :\r\n16 - * ( قُلْ ) * بگو اى محمّد جماعت اعراب را كه دعوى غير واقع ميكنند * ( أَ تُعَلِّمُونَ اللَّه ) * آيا مىآموزيد يعنى خبر مىدهيد خداى را * ( بِدِينِكُمْ ) * بكيش خود و ميپنداريد كه خدا نميداند سراير شما را * ( وَاللَّه يَعْلَمُ ) * و حال آنكه خداى مىداند * ( ما فِي السَّماواتِ ) * آنچه در آسمانها است\r\n","description":"","footnote":"","page_name":" 434 ","page_number":434},
  {"content":"\r\nاز مكونات علويه * ( وَما فِي الأَرْضِ ) * و آنچه در زمين است از حادثات سفليه * ( وَاللَّه بِكُلِّ شَيْءٍ ) * و خداى به همه چيزها * ( عَلِيمٌ ) * دانا است و هيچ چيز بر او مخفى نيست چه او عالم بالذات است پس علم او بمعلومات بالذات خواهد بود و محتاج بمعلمى نخواهد بود و حينئذ محتاج به اعلام و اخبار شما نباشد ، قبل از اين گذشت كه اعراب مذكوره در دعوى ايمان منّتى عظيم به پيغمبر مىنهادند در آن كه اكثر اعراب با تو جدال و قتال كردند و ما بدون محاربه و مقاتله به تو ايمان آورديم ، حق سبحانه فرمود كه :\r\n17 - * ( يَمُنُّونَ عَلَيْكَ ) * منت مينهند بر تو * ( أَنْ أَسْلَمُوا ) * به آنكه اسلام آورده‌اند و قبول كرده‌اند * ( قُلْ ) * بگو اى محمّد بايشان كه * ( لا تَمُنُّوا عَلَيَّ ) * ( 1 ) منت منهيد بر من * ( إِسْلامَكُمْ ) * باسلام\r\n\r\n","description":"","footnote":"\r\n( 1 ) على بن ابراهيم قمى ( ره ) شأن نزول اين آيه شريفه را چنين نقل كرده است : كه در روز خندق عثمان بعمار ياسر گذشت وقتى كه او حفر خندق مينمود و غبارى از زمين مرتفع ميگشت و عثمان در آن هنگام آستين خود را بر بينى نهاده و ميگذشت اين عمل عثمان كه كاشف از نفاق و رعونت بود در نظر عمار ناخوش آمده گفت : برابر نيست كسى كه بناء مسجد كند و نماز كامل با تمام ركوع و سجود در مسجد بجاى آورد با كسى كه از غبار خندق نفرت و كراهت دارد و مانند معاندان و منافقان ميگذرد عثمان متوجه عمار گرديده سخن وى را بشنيد و برآشفت و گفت : يا بن السوداء مرا از اين سخن اراده كردى و از آنجا به خدمت رسول اكرم صلى اللَّه عليه و آله آمد و بطريق منت گفت : ما با تو داخل نشديم در اسلام تا آنكه ما را سب كنند و ما را دشنام دهند پس آن حضرت فرمود : من بيعت اسلام تو را فسخ كردم برو هر جا كه خواهى چه اسلامى كه بانفاق سرشته باشد ما را به كار نبايد آن گاه اين آيه نازل گرديد كه * ( يَمُنُّونَ عَلَيْكَ أَنْ أَسْلَمُوا ) * الاية انتهى .\r\nمخفى نماند كه ما در ص 432 اين جلد قسمتى از عقائد و اقوال فريقين را راجع بمعنى و حقيقت ايمان اشاره كرديم و اكنون مىگوييم : در ميان اقوال و عقائد هفتگانه آنچه موافق تحقيق و مستفاد از آيات و رواياتست همانا مختار خواجه نصير الدين طوسيست در فصول و هم مذهب شيخ ابو الفتوح رازى و بعضى ديگر از اكابر علما و مفسرين است يعنى ايمان عبارتست از تصديق و عقيدهء بجنان و اقرار به زبان و اسلام عبارتست از اقرار به زبان و تلفظ بشهادتين اعم از آنكه تصديق قلبى هم باشد يا نباشد و بنا بر اين بين ايمان و اسلام عموم مطلق خواهد بود چنانچه صريح عبارت ابو الفتوح است كه گويد ( هر مؤمن مسلمان باشد و ليكن هر مسلمان مؤمن نباشد چه منافقان را حكم اسلام كنند و ليكن مؤمن نباشند ) و از جملهء دلائل محكمه كه مدعاى ما را ثابت مينمايد آيه 14 سوره نمل است * ( وَجَحَدُوا بِها وَاسْتَيْقَنَتْها أَنْفُسُهُمْ ظُلْماً وَعُلُوًّا ) * الاية و ما در جلد هفتم در ذيل تفسير اين آيه بيان كرديم كه حقتعالى فرعون و قوم وى را كافر شمرده است از جهت انكار زبانى اينان با آنكه در دلهاى خود اعتقاد يقينى بنبوت حضرت موسى داشتند و نيز آيهء * ( قالَتِ الأَعْرابُ آمَنَّا ) * الخ كه قريبا تفسير شد حقتعالى در اين آيه آن اعراب را مسلم شمرده ولى ايمان را از اينان نفى ميفرمايد كه * ( وَلَمَّا يَدْخُلِ الإِيمانُ فِي قُلُوبِكُمْ ) * پس ظاهر شد كه در حقيقت ايمان ، هم تصديق قلبى و هم اقرار لسانى معتبر است و اما عمل باركان پس از شرط ايمان و هم دليل بر صدق عقيده و تحقق آنست چه آنكه ملاك صدق عقيدهء قلبى همچون صدق شهادتين تنها مطابقت با واقع و نفس الامر نيست بلكه علاوه بر مطابقت با واقع بايد با اعمال جوارحى نيز مناسبت و موافقت داشته باشد چنانچه صدق تلفظ بشهادتين نيز هم بمطابقت با واقع است و هم بمطابقت با اعتقاد قلبى و از اينرو در آيه اول از سوره منافقون * ( إِذا جاءَكَ الْمُنافِقُونَ قالُوا نَشْهَدُ إِنَّكَ لَرَسُولُ اللَّه وَاللَّه يَعْلَمُ إِنَّكَ لَرَسُولُه وَاللَّه يَشْهَدُ إِنَّ الْمُنافِقِينَ لَكاذِبُونَ ) * يا آنكه\r\n","page_name":" 435 ","page_number":435},
  {"content":"\r\nخود * ( بَلِ اللَّه ) * بلكه خداى تعالى * ( يَمُنُّ عَلَيْكُمْ ) * منت مينهد بر شما * ( أَنْ هَداكُمْ ) * به آنكه راه راست نموده است شما را * ( لِلإِيمانِ ) * براى ايمان بنصب ادله و ازاحت علة * ( إِنْ كُنْتُمْ ) * اگر هستيد * ( صادِقِينَ ) * راستگويان در ادعاى ايمان ، جواب شرط محذوف است به جهت دلالت ما قبل آن بر آن ، و تقدير كلام اينست كه ( ان كنتم صادقين فى ادعائكم الايمان فلله المنّ عليكم ) اگر صادقيد در دعوى ايمان پس مر خداى راست منت نهادن بر شما بايمان چه آن محض و لطف محض است كه مخصوصست به او سبحانه و كس ديگر را رتبهء اعطاى آن نيست ، و مراد از منت نعمتى است كه معطي آن قصد عوض نداشته باشد از معطى له ، و اشتقاق آن از ( من ) است بمعنى قطع و تسميهء نعمت بمنت به جهت آن است كه غرض معطى از اعطاى آن همين قطع حاجت معطى له است بدون طلب مثوبتى و عوضى .\r\nو بدانكه در سياق اينكلام لطافتى غريب و رشافتى عجيب است زيرا كه آنچه اعراب بزعم خود ايمان ميگفتند حق سبحانه نفى تسميه آن نمود و آن را بعنوان اسلام مسمى ساخت حيث قال * ( يَمُنُّونَ عَلَيْكَ أَنْ أَسْلَمُوا ) * تا اشاره باشد به آنكه آنچه ايشان آن را ايمان ميگويند تسميهء وى آنست كه اسلام باشد نه ايمان بگو بايشان كه منت منهيد بر من به آن چيزى كه فى الحقيقة اسلامست نه ايمان به جهت عدم تيقن شما در آن ، و اگر بالفرض صحيح باشد ادعاى شما در آن باب پس سزاوار است كه خداى را بر شما منت باشد بهدايت و توفيق نه شما را بر او ، و ليكن علم الهى در آنچه شما دعوى مىكنيد بر خلاف آنست ، و نكته در اضافهء اسلام بايشان و اطلاق ايمان بدون اضافه بر هيچ متأملى مخفى نيست ، آن گه به جهت اعلام ايشان بعلم الهى بما فى الضمير ايشان ميفرمايد :\r\n18 * ( إِنَّ اللَّه يَعْلَمُ ) * بدرستى كه خداى مىداند * ( غَيْبَ السَّماواتِ وَالأَرْضِ ) * آنچه پوشيده است در آسمانها و زمينها * ( وَاللَّه بَصِيرٌ ) * و خدا بينا است * ( بِما تَعْمَلُونَ ) * به آنچه مىكنيد از اظهار ايمان و ابطان كفر و ساير اسرار و اعلان شما .\r\nپايان مجلد هشتم\r\nشهادت منافقان برسالت پيغمبر اكرم مطابق واقعست اينان را دروغگويان خوانده زيرا كه اين شهادت زبانى با عقيده قلبى اينان تطابق نداشت ، بارى از اين مقدمه ظاهر مىشود سر آنكه حقتعالى پس از آيهء * ( قالَتِ الأَعْرابُ ) * الاية صفات مؤمنين و پاره اى از اعمال صالحه آنان را كه دليل بر صدق ايمان آنان مىباشد ذكر فرموده كه * ( إِنَّمَا الْمُؤْمِنُونَ ) * الخ و در پايان آيه ميفرمايد * ( أُولئِكَ هُمُ الصَّادِقُونَ ) * و هم در آيهء * ( يَمُنُّونَ عَلَيْكَ أَنْ أَسْلَمُوا ) * الخ يعنى در آخر اين آيه ميفرمايد * ( إِنْ كُنْتُمْ صادِقِينَ ) * و هم از مقدمهء مزبور مفاد ظاهرى اين آيه نيز روشن خواهد شد فتامل جدا .\r\n\r\n","description":"","footnote":"","page_name":" 436 ","page_number":436}
  ]