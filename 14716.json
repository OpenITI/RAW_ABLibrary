[
  {"content":"\r\n\r\nكتاب برگزيده سال 82\r\nپيام امام\r\nاميرالمؤمنين عليه السلام\r\nشرح تازه وجامعى بر نهج البلاغه\r\nجلد پانزدهم\r\n( گفتار حكيمانه )\r\n241 - 360\r\nآية الله العظمى مكارم شيرازى\r\nبا همكارى جمعى از علما و دانشمندان\r\nحوزهء علميهء قم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n . \r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n . \r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n . \r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n . \r\n","description":"","footnote":"","page_name":" 15 ","page_number":15},
  {"content":"\r\n . \r\n","description":"","footnote":"","page_name":" 16 ","page_number":16},
  {"content":"\r\n\r\n\r\n[ جلد پانزدهم 
  ]\r\n\r\n[ ادامه كلمات قصار امام اميرمومنان ( ع ) 
  ]\r\n\r\n361 إِذَا كَانَتْ لَكَ إِلَى اللَّهِ ، سُبْحَانَهُ ، حَاجَةٌ فَابْدَأْ بِمَسْأَلَةِ الصَّلَاةِ عَلَى رَسُولِهِ صلى الله عليه و آله ، ثُمَّ سَلْ حَاجَتَكَ ؛ فَإِنَّ اللَّهَ أَكْرَمُ مِنْ أَنْ يُسْأَلَ حَاجَتَيْنِ ، فَيَقْضِيَ إِحْدَاهُمَا وَيَمْنَعَ الْأُخْرَى .\r\nامام عليه السلام فرمود :\r\nهرگاه حاجتى به درگاه حق داشتى ، نخست با صلوات بر پيامبر صلى الله عليه و آله شروع كن ، سپس حاجت خود را بخواه زيرا خداوند ، كريم‌تر از آن است كه دو حاجت از او بخواهند ، يكى را قبول و ديگرى را رد كند . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nبه گفتهء مرحوم خطيب در كتاب مصادر آنچه را مرحوم سيد رضى در اين‌جا آورده است مرحوم آمدى در غررالحكم با تفاوتى ذكر كرده كه از آن استفاده مىشود از جاى ديگرى گرفته است . سپس مىافزايد : مضمون اين روايت شريف در اخبار اهل‌بيت عليهم السلام به‌صورت گسترده آمده و در روايات متعددى مىخوانيم كه براى استجابت دعا بايد نخست يا در پايان آن از درود بر محمّد و آل محمّد عليهم السلام استفاده كرد . ( مصادر نهج‌البلاغه ، ج 4 ، ص 266 ) .\r\n","page_name":" 17 ","page_number":17},
  {"content":"\r\n\r\n\r\nشرح و تفسير راه استجابت دعا\r\nامام عليه السلام در اين كلام شريف به نكتهء مهمى درمورد اسباب اجابت دعا اشاره كرده ، مىفرمايد : « هرگاه حاجتى به درگاه حق داشتى ، نخست با صلوات بر پيامبر صلى الله عليه و آله شروع كن ، سپس حاجت خود را بخواه زيرا خداوند ، كريم‌تر از آن است كه دو حاجت از او بخواهند ، يكى را قبول و ديگرى را رد كند » ؛ (\r\nإِذَا كَانَتْ لَكَ إِلَى اللَّهِ ، سُبْحَانَهُ ، حَاجَةٌ فَابْدَأْ بِمَسْأَلَةِ الصَّلَاةِ عَلَى رَسُولِهِ صلى الله عليه و آله ، ثُمَّ سَلْ حَاجَتَكَ ؛ فَإِنَّ اللَّهَ أَكْرَمُ مِنْ أَنْ يُسْأَلَ حَاجَتَيْنِ ، فَيَقْضِيَ إِحْدَاهُمَا وَيَمْنَعَ الْأُخْرَى\r\n) . در اين‌جا دو سؤال مهم مطرح است : نخست اين‌كه چگونه نمىشود بين دو حاجت جدايى افكند ، خدا يكى را بپذيرد و ديگرى را نپذيرد ، اگر اين موضوع با كرم و رحمت الهى منافات داشته باشد آن مواردى كه يك حاجت بيشتر از خدا نمىخواهيم و برآورده نمىشود چه خواهد شد ؟\r\nپاسخ اين سؤال اين است كه خداوند ، كريم است و شخص كريم هنگامى كه دو چيز يا چند چيز از او بخواهند در ميان آن‌ها تجزيه قائل نمىشود و اين نشانهء نهايت كرم خداوند است و چنين نيست كه به گفتهء بعضى از شارحان ، يك سخن عاميانه باشد كه در ميان مردم معمول است مىگويند : تبعيض در ميان دو خواهش نبايد كرد ، و امام عليه السلام هم از باب سخن گفتن مطابق افكار اين دسته از مردم كلام فوق را فرموده باشد .\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nاين اشتباه بزرگى است . مقام امام عليه السلام والاتر از آن است كه افكار عاميانه را تأييد كند . البته اجابت دعا همان‌گونه كه در روايات متعددى وارد شده ، گاه به اين صورت است كه خداوند عين آن را به درخواست‌كننده مىدهد و گاه اگر آن را مصلحت نبيند ، عوض آن را در دنيا يا آخرت به‌صورت ديگرى به او خواهد داد .\r\nدر واقع هيچ دعايى نيست كه به اجابت نرسد ، خواه عين آن خواسته را خدا بدهد يا چيزى را به‌جاى آن و معادل آن يا بيشتر از آن .\r\nسؤال ديگر اين است كه آيا صلوات فرستادن ما چيزى بر مقام پيامبر صلى الله عليه و آله مىافزايد ؟ بعضى از شارحان نهج‌البلاغه اصرار بر اين دارند كه مقام پيغمبر صلى الله عليه و آله بىنهايت بالاست و چيزى بر آن افزوده نخواهد شد . در حالى كه اين سخن اشتباه بزرگى است ، مقامات قرب الىاللَّه بىنهايت است ، چنين نيست كه پايان بيابد بنابراين خداوند به‌بركت دعاى ما رحمت تازه‌اى برروان پاك پيغمبر صلى الله عليه و آله مىفرستد .\r\nو به عبارت ديگر ، اين ما نيستيم كه مقام آن حضرت را بالاتر از آنچه هست مىبريم بلكه اين خداوند است كه گاه خودش و گاه به بركت تقاضاى فرشتگان و گاه به تقاضاى بندگان صالح ، رحمت تازه‌اى بر روان پاك پيغمبر اكرم صلى الله عليه و آله مىفرستد .\r\nدر دعاها و روايات اسلامى شواهد روشنى بر اين مطلب وجود دارد . در روايت معروف تشهّد نماز ، اين تعبير از امام صادق عليه السلام نقل شده است : «\r\nوَتَقبَّلْ شَفاعتَه فى امَّتِهِ وارفَعْ دَرَجَتَه\r\n» . « 1 »\r\nدر يكى از خطبه‌هاى اميرمؤمنان على عليه السلام در روز جمعه نيز اين عبارت آمده است : «\r\nاللّهمَّ صَلّ على محمَّدٍ عَبدِكَ وَرَسولِكَ ونَبِيّكَ صلاةً نامِيةً زاكِيةً تَرفَعُ بها دَرَجَتَه\r\n» . « 2 »\r\n\r\n\r\n","description":"","footnote":"\r\n( 1 ) . وسائل‌الشيعه ، ج 4 ، ص 989 ، ابواب تشهد ، باب 3 ، ح 1 و 2 .\r\n( 2 ) . من لا يحضره الفقيه ، ج 1 ، ص 432 .\r\n","page_name":" 19 ","page_number":19},
  {"content":"\r\n\r\nدر دعايى كه از امام سجّاد عليه السلام وارد شده مىخوانيم كه در مقام صلوات فرستادن بر پيغمبر اكرم صلى الله عليه و آله به پيشگاه خداوند عرضه مىدارد : «\r\nفَارْفَعْهُ بِسَلامِنا إلى حَيثِ قدَّرتَ فى سابقِ عِلمِك أن تُبَلّغَهُ إيّاهُ وبِصَلاتِنا عليه\r\n؛ مقام او را با سلام و درود ما بالا ببر تا آن‌جا كه در علم خود براى او مقدر كرده‌اى كه او را به آن مقام برسانى » . « 1 »\r\nاز سويى ديگر مىدانيم كه طبق روايات متعدد ، هركس سنت حسنه‌اى بگذارد به تعداد كسانى كه به آن سنت عمل مىكنند به او پاداش داده مىشود .\r\nپيامبر اكرم صلى الله عليه و آله بزرگ‌ترين سنت را كه آيين اسلام است در ميان جامعهء بشريت قرار داده است بنابراين به تعداد كسانى كه تا روز قيامت به آيين او مىپيوندند و به سنتش عمل مىكنند خداوند اجر و پاداش و ترفيع مقام به او مىدهد .\r\nاضافه بر اين ، فرض كنيم پيامبر اكرم صلى الله عليه و آله ده سال بيشتر از اين ، عمر نصيبش مىشد آيا در آن ده سال ، عبادات او ترفيع مقام برايش نداشت و در همان مقامى كه داشت باقى مىماند ؟\r\nكوتاه‌سخن اين‌كه مدارك فراوانى داريم كه ثابت مىكند قرب خداوند نهايت و پايانى ندارد و معصومين عليهم السلام نيز مىتوانند هر زمان به قرب و مقام والاترى برسند . همان‌گونه كه از آغاز رسالت و امامت تا پايان آن به يقين ترفيع مقام داشتند بعد از رحلت و شهادت نيز به‌وسيلهء تقاضاى رحمت و صلوات مؤمنان و يا عمل به سنت آن‌ها ترفيع مقام مىيابند .\r\nبه هر حال بدون شك اگر در استقبال يا بدرقهء دعاها صلوات و درود بر پيامبر صلى الله عليه و آله باشد به اجابت نزديك است و به همين دليل در بسيارى از دعاهاى امام سجاد عليه السلام مىبينيم هنگامى كه چيزى را از خدا مىخواست نخست صلوات و درود بر پيامبر اكرم صلى الله عليه و آله مىفرستاد .\r\n\r\n\r\n","description":"","footnote":"\r\n( 1 ) . مطابق نقل مرحوم علّامهء شوشترى در شرح نهج‌البلاغهء خود ( بهج‌الصباغه ) ، ج 2 ، ص 335 .\r\n","page_name":" 20 ","page_number":20},
  {"content":"\r\n\r\nاين مطلب در دعاى مكارم الاخلاق كاملًا نمايان است كه در هر فرازى از اين دعا نخست امام عليه السلام صلوات و درود بر پيامبر اكرم صلى الله عليه و آله مىفرستد و بعد تقاضاى تازه‌اى از خداوند متعال مىنمايد .\r\nاين سخن را با رواياتى كه مرحوم كلينى در جلد دوم كافى در باب « الصلاة على النبى صلى الله عليه و آله . . . » نقل كرده است پايان مىدهيم :\r\nدر حديثى از پيامبر اكرم صلى الله عليه و آله آمده است : «\r\nلَا يزَالُ الدُّعَاءُ مَحْجُوباً حَتَّى يصَلَّى عَلَى وَ عَلَى أَهْلِ بَيتِى\r\n؛ پيوسته دعا محجوب است ( و به اجابت نمىرسد ) تا زمانى كه صلوات بر محمّد و آل محمّد فرستاده شود » . « 1 »\r\nدر حديث ديگرى از رسول خدا صلى الله عليه و آله مىخوانيم كه فرمود : «\r\nاجْعَلُونِى فِى أَوَّلِ الدُّعَاءِ وَفِى آخِرِهِ وَفِى وَسَطِهِ\r\n؛ مرا در ابتداى دعا و در وسط دعا و در آخر دعا قرار دهيد » . « 2 »\r\nدر حديث ديگرى ، از امام صادق عليه السلام آمده است : «\r\nمَنْ كَانَتْ لَهُ إِلَى اللَّهِ عَزَّوَجَلَّ حَاجَةٌ فَلْيبْدَأْ بِالصَّلاةِ عَلَى مُحَمَّدٍ وَآلِهِ ثُمَّ يسْأَلُ حَاجَتَهُ ثُمَّ يخْتِمُ بِالصَّلاةِ عَلَى مُحَمَّدٍ وَآلِ مُحَمَّدٍ فَإِنَّ اللَّهَ عَزَّوَجَلَّ أَكْرَمُ مِنْ أَنْ يقْبَلَ الطَّرَفَينِ وَيدَعَ الْوَسَطَ إِذَا كَانَتِ الصَّلاةُ عَلَى مُحَمَّدٍ وَآلِ مُحَمَّدٍ لا تُحْجَبُ عَنْهُ\r\n؛ كسى كه حاجتى در پيشگاه خدا دارد نخست صلوات بر محمّد و آلش بفرستد بعد حاجت خود را بخواهد سپس آن را با صلوات بر محمّد و آل محمّد پايان دهد زيرا خداوند متعال گرامىتر از آن است كه دو طرف را بپذيرد و آنچه در وسط آن دو واقع شده است را نپذيرد .\r\nچون هنگامى كه صلوات بر محمّد و آل محمّد فرستاده شود ( به يقين ) محجوب از خداوند نخواهد بود » . « 3 »\r\n* * *\r\n\r\n\r\n","description":"","footnote":"\r\n( 1 ) . كافى ، ج 2 ، ص 491 ، ح 1 .\r\n( 2 ) . همان ، ص 492 ، ح 5 .\r\n( 3 ) . همان ، ص 494 ، ح 16 .\r\n","page_name":" 21 ","page_number":21},
  {"content":"\r\n . \r\n","description":"","footnote":"","page_name":" 22 ","page_number":22},
  {"content":"\r\n\r\n\r\n362 مَنْ ضَنَّ بِعِرْضِهِ فَلْيَدَعِ الْمِرَاءَ .\r\nامام عليه السلام فرمود :\r\nكسى كه به آبروى خود علاقه‌مند است بايد بحث‌هاى لجاجت‌آميز\r\nرا با مردم رها كند . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در مصادر باز ذكر اسناد اين كلام حكمت‌آميز را به آخر كتابش حواله داده است همان چيزى كه متأسفانه موفق به انجام آن نشد . ولى در كتاب نزهة الناظر و تنبيه الخاطر نوشتهء دانشمند اهل سنت به نام حلوانى با همين عبارت آمده است .\r\n","page_name":" 23 ","page_number":23},
  {"content":"\r\n\r\n\r\nشرح و تفسير براى حفظ آبرو\r\nامام عليه السلام در اين كلام حكيمانهء خود به يك نكتهء روانشناسى در زندگى اجتماعى اشاره كرده ، مىفرمايد : « كسى كه به آبروى خود علاقه‌مند است بايد بحث‌هاى لجاجت‌آميز را با ديگران ترك گويد » ؛ (\r\nمَنْ ضَنَّ بِعِرْضِهِ فَلْيَدَعِ الْمِرَاءَ\r\n) . « ضنّ » از مادهء « ضِنّة » ( بر وزن منّة ) در اصل به معناى بخل دربارهء اشياء نفيس و گران‌بهاست و سپس به هرگونه بخل و يا حتى خويشتن‌دارى در برابر انجام كارى اطلاق شده است .\r\nجامع‌ترين چيزى كه دربارهء مفهوم « عِرض » در كتب لغت آمده است چيزى است كه نويسندهء فرهنگ ابجدى در كتاب خود آورده ، مىگويد : عِرض به معناى آن چيزى از اصالت و بزرگى است كه انسان بدان مىبالد و افتخار مىكند ، مانند آبرو ، حيثيت ، نفس ، جسد ، شرف و بزرگى پدران و نياكان يا در پيروان و فرزندان ، بوى اندام و اخلاق پسنديده .\r\nواژهء « مِراء » به معناى گفتگوهاى لجاجت‌آميز و توأم با خصومت به منظور پيروزى بر حريف است هر چند حق نباشد ، و سرچشمهء آن تعصب و لجاجت و برترىجويى است كه مانع از پذيرش سخن حق مىشود .\r\nبنابراين ، مفهوم كلام امام عليه السلام اين مىشود : هر كس مىخواهد آبرو ، شخصيت ، اصالت و قداست نفس خويش و آنچه مربوط به اوست را حفظ كند بايد مِراء را\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nكنار بگذارد . زيرا به‌هنگام مراء ، افراد بر سر لجاجت مىافتند و گاه انواع توهين‌ها را به طرف مقابل روا مىدارند و عيوب پنهانى او را برمىشمارند و هتك حرمت مىكنند ، گاه دربارهء خودش و گاه دربارهء كسانى كه مورد علاقهء او هستند . بنابراين افرادى كه علاقه‌مند به آبرو و شخصيت خود مىباشند بايد همين كه بحث آن‌ها با طرف مقابل به مرحلهء مراء رسيد كلام را قطع كنند و او را رها سازند .\r\nدر حكمت 31 اميرمؤمنان على عليه السلام حقيقت ايمان را بر اساس چهار پايه تشريح مىكند و در مقابل آن براى شك نيز چهار ستون قائل است . ستون اوّل ، مراء و جدال مىباشد و در بيان آن مىفرمايد : «\r\nفَمَنْ جَعَلَ الْمِرَاءَ دَيدَناً لَمْ يصْبِحْ لَيلُه\r\n؛ آنكس كه مِراء را عادت خويش قرار دهد هرگز از تاريكى شك به روشنايى يقين گام نمىنهد » و به يقين چنين است زيرا افرادى كه اهل مِراء و جدال هستند دائماً در اين فكرند كه بر حريف خود غلبه يابند خواه حق باشد يا باطل و به همين دليل ضعيف‌ترين ادله را براى خود حجت مىشمارند و محكم‌ترين دليل رقيب را ناديده مىانگارند و به اين ترتيب دائماً در بيراهه و تاريكى سير مىكنند و صبحگاهان روشنِ يقين در زندگى آن‌ها هرگز ظاهر نمىشود .\r\nبه همين دليل امام اميرمؤمنان عليه السلام در كلام ديگرى كه مرحوم كلينى در كافى از آن حضرت نقل كرده مىفرمايد : «\r\nإِياكُمْ وَالْمِرَاءَ وَالْخُصُومَةَ فَإِنَّهُمَا يمْرِضَانِ الْقُلُوبَ عَلَى الْإِخْوَانِ وَينْبُتُ عَلَيهِمَا النِّفَاقُ\r\n؛ از مِراء و خصومت بپرهيزيد كه دل را در برابر برادران دينى بيمار مىسازد و نفاق از آن مىرويد » . « 1 »\r\nامام عسكرى عليه السلام در روايتى كه ابن شعبهء حرانى آن را در تحف العقول نقل كرده مىفرمايد : «\r\nلَا تُمَارِ فَيذْهَبَ بَهَاؤُكَ وَلَا تُمَازِحْ فَيجْتَرَأَ عَلَيكَ\r\n؛ مراء نكن كه شخصيت تو را از بين مىبرد و ( زياد ) مزاح مكن كه افراد را در برابر تو جسور مىسازد ( و رعايت احترام تو را نخواهند كرد ) » . « 2 »\r\n\r\n\r\n","description":"","footnote":"\r\n( 1 ) . كافى ، ج 2 ، ص 300 ، ح 1 .\r\n( 2 ) . تحف العقول ، ص 486 .\r\n","page_name":" 25 ","page_number":25},
  {"content":"\r\n\r\nدر غررالحكم در حديث پرمعنايى از اميرمؤمنان عليه السلام مىخوانيم : «\r\nسِتَّةٌ لا يُمارون : الفقيهُ والرئيسُ والدّنِيُّ والبَذِىّ والمرأةُ والصبِىّ\r\n؛ با شش گروه بحث توأم با جدل و مراء نكنيد : شخص دانشمند ، رئيس جمعيت ، شخص پست ، فرد بد زبان ، زن ( نادان ) و كودك ( زيرا در برابر فقيه و رئيس ناتوان خواهيد شد و در برابر چهار گروه ديگر آبروى شما مىرود ) » . « 1 »\r\nدر نكوهش مراء روايات بسيار فراوانى از پيشوايان اسلام نقل شده است كه علاقه‌مندان مىتوانند در بحارالانوار ، وسايل الشيعه ، كنز العمال و ميزان الحكمة در بحث مراء ، آن را مطالعه كنند .\r\nاين سخن را با حديث ديگرى از رسول خدا صلى الله عليه و آله پايان مىدهيم : «\r\nلا يسْتَكْمِلُ عَبْدٌ حَقِيقَةَ الْإِيمَانِ حَتَّى يدَعَ الْمِرَاءَ وَإِنْ كَانَ مُحِقّاً\r\n؛ هيچ‌كس حقيقت ايمان را به كمال نمىرساند مگر زمانى كه مراء و جدال را ترك گويد هرچند حق با او باشد » . « 2 »\r\n* * *\r\n\r\n\r\n","description":"","footnote":"\r\n( 1 ) . غررالحكم ، ح 11047 .\r\n( 2 ) . بحارالانوار ، ج 2 ص 138 ، ح 53 .\r\n","page_name":" 26 ","page_number":26},
  {"content":"\r\n\r\n\r\n363 مِنَ الْخُرْقِ الْمُعَاجَلَةُ قَبْلَ الْإِمْكَانِ ، وَ الْأَنَاةُ بَعْدَ الْفُرْصَةِ .\r\nامام عليه السلام فرمود :\r\nعجله كردن پيش از فراهم شدن امكانات ، و از دست دادن امكانات و سستى كردن پس از فرصت ، از حماقت و نادانى است . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب مىگويد : دانشمند و اديب معروف « ميدانى » آن را با تفاوت مختصرى در كتاب مجمع الامثال خود آورده است . ( مصادر نهج‌البلاغه ، ج 4 ، ص 267 ) .\r\nاضافه مىكنيم : آمدى نيز در غررالحكم آن را با تفاوت‌هايى نقل كرده كه نشان مىدهد از منبع ديگرى گرفته است . ( غررالحكم ، ح 5772 ) و حلوانى از علماى قرن پنجم نيز آن را در كتاب خود نزهة الظاهر ذكر كرده است . ( نزهة الظاهر ، ص 48 ) .\r\n","page_name":" 27 ","page_number":27},
  {"content":"\r\n\r\n\r\nشرح و تفسير دو دليل نادانى\r\nامام عليه السلام در اين گفتار حكيمانه به دو چيز كه از نشانه‌هاى نادانى است اشاره كرده ، مىفرمايد : « عجله كردن پيش از فراهم شدن امكانات ، و از دست دادن امكانات و سستى نمودن پس از فرصت ، از حماقت و نادانى است » ؛ (\r\nمِنَ الْخُرْقِ الْمُعَاجَلَةُ قَبْلَ الْإِمْكَانِ ، وَ الْأَنَاةُ بَعْدَ الْفُرْصَةِ\r\n) . « خُرْق » ( بر وزن مرغ ) به گفتهء غالب ارباب لغت به معناى نادانى و كم‌عقلى است ولى « خَرق » ( بر وزن خلق ) به معناى پاره كردن يا سوراخ كردن چيزى به عنوان افساد است كه در قرآن مجيد در داستان موسى و خضر عليهما السلام به آن اشاره شده است و بعيد نيست هر دو به يك ريشه بازگردد زيرا پاره كردن و فاسد كردن ، كار افراد نادان است .\r\nواژهء « أناة » به معناى صبر كردن و تأنى نمودن در انجام كارى است . اين واژه هرگاه درمورد خداوند به كار برده مىشود و مىگويند : خداوند ذو أناة است مفهومش اين است كه در مجازات گنهكاران هرگز تعجيل نمىكند تا اتمام حجت بر آن‌ها شود ، و گاه اين واژه به معناى سستى كردن نيز به‌كار مىرود همانگونه كه در گفتار حكيمانهء بالا ديده مىشود .\r\nبه هر حال امام عليه السلام دو چيز را در اين‌جا نشانهء حماقت و نادانى مىشمرد :\r\nنخست تعجيل كردن قبل از فراهم شدن امكانات است مثل اين‌كه كسى در فصل\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nغوره كردن درختان انگور اصرار بر چيدن انگور داشته باشد كه نشانهء نادانى است و ديگر اين‌كه وقتى فرصت‌ها فراهم مىشود سستى كند و به اصطلاح اين دست و آن دست نمايد تا فرصت از دست برود ؛ فرصتى كه شايد هرگز بازنگردد اين هم نشانهء بىخبرى و نادانى است .\r\nعاقل و دانا كسى است كه صبر كند و در انتظار فرصت باشد و هنگامى كه فرصت فراهم شد بدون فوت وقت دست‌به‌كار شود و به مقصود خود برسد . اين كار نشانهء مديريت صحيح است .\r\nدر روايات اسلامى در نكوهش عجله و شتاب بىمورد و همچنين نكوهش از دست دادن فرصت‌ها مطالب زيادى وارد شده است .\r\nازجمله دربارهء عجله و شتاب بىمورد در حديثى از پيامبر اكرم صلى الله عليه و آله مىخوانيم : «\r\nإِنَّمَا أَهْلَكَ النَّاسَ الْعَجَلَةُ وَلَوْ أَنَّ النَّاسَ تَثَبَّتُوا لَمْ يهْلِكْ أَحَدٌ\r\n؛ مردم را عجله ( بىجا ) هلاك مىكند و اگر مردم در كارها درنگ مىكردند ( و با آرامش و دقت كارها را انجام مىدادند ) احدى هلاك نمىشد » . « 1 »\r\nقابل توجه اين‌كه در دنياى امروز يكى از مهم‌ترين عوامل تصادف‌هاى وسايل نقليه و مرگ‌وميرهاى ناشى از آن عجله و سرعت‌هاى غير مجاز ذكر شده است .\r\nدر حديث ديگرى از امام اميرمؤمنان عليه السلام در غررالحكم آمده است : «\r\nالعَجولُ مُخْطِئٌ وإن مَلَكَ ، المُتَأنّى مُصِيبٌ وإن هَلَك\r\n؛ عجول ، خطاكار است هر چند ( تصادفاً ) پيروز شود و كسى كه با تأنى ( و حساب ) كار مىكند به واقع مىرسد هر چند ( در پاره‌اى از اوقات ، ظاهراً ) ناكام شود » . « 2 »\r\nدر حديث ديگرى كه مرحوم علامهء مجلسى در بحارالانوار از اميرمؤمنان على عليه السلام نقل كرده است مىخوانيم : «\r\nمَنِ اسْتَطَاعَ أَنْ يمْنَعَ نَفْسَهُ مِنْ أَرْبَعَةِ أَشْياءَ فَهُوَ\r\n\r\n\r\n","description":"","footnote":"\r\n( 1 ) . بحارالانوار ، ج 68 ، ص 340 ، ح 11 .\r\n( 2 ) . غررالحكم ، ح 5789 و 10961 .\r\n","page_name":" 29 ","page_number":29},
  {"content":"\r\n\r\nخَلِيقٌ بِأَنْ لَاينْزِلَ بِهِ مَكْرُوهٌ أَبَداً قِيلَ وَ مَا هُنَّ يا أَمِيرَ الْمُؤْمِنِينَ قَالَ الْعَجَلَةُ وَ اللَّجَاجَةُ وَ الْعُجْبُ وَ التَّوَانِى\r\n؛ كسى كه بتواند خود را از چهار چيز بازدارد سزاوار است كه هرگز گرفتار حادثهء ناگوارى نشود . عرض كردند : اى اميرمؤمنان آن چهار چيز چيست ؟ فرمود : عجله و لجاجت و خودپسندى و تنبلى » . « 1 »\r\nدر برابر روايات مذكور ، در بعضى از روايات ديگر مشاهده مىكنيم كه دستور به عجله داده شده است ازجمله در حديثى امام باقر عليه السلام مىفرمايد : «\r\nمَنْ هَمَّ بِشَىءٍ مِنَ الْخَيرِ فَلْيعَجِّلْهُ فَإِنَّ كُلَّ شَىءٍ فِيهِ تَأْخِيرٌ فَإِنَّ لِلشَّيطَانِ فِيهِ نَظْرَةً\r\n؛ كسى كه تصميم به كار خيرى گرفت بايد در آن شتاب كند زيرا به‌هنگام تأخير ، شيطان ممكن است در آن وسوسه كند و آن را ( براى هميشه ) به عقب بيندازد » . « 2 »\r\nبديهى است كه هيچ‌گونه تضادى بين اين‌گونه از روايات نيست . عجلهء مذموم در جايى است كه انسان بدون فراهم شدن مقدمات و امكانات شتاب كند و نيروى خود را به هدر دهد و عجلهء ممدوح آن است كه هرگاه تمام مقدمات و امكانات فراهم شد به تأخير نيندازد زيرا شياطين انس و جن ممكن است در آن موانعى ايجاد كنند .\r\nدرمورد نكوهش از دست‌دادن فرصت‌ها نيز روايات فراوانى از معصومين عليهم السلام در كتب مختلف نقل شده است ازجمله در حديثى از پيامبر اكرم صلى الله عليه و آله مىخوانيم :\r\n« تَرْكُ الفُرَصِ غُصَصٌ\r\n؛ از دست دادن فرصت‌ها سبب انواع غصه‌هاست » . « 3 »\r\nدر حديث ديگرى از اميرمؤمنان عليه السلام آمده است : «\r\nمَنْ أَخَّرَ الْفُرْصَةَ عَنْ وَقْتِهَا فَلْيكُنْ عَلَى ثِقَةٍ مِنْ فَوْتِهَا\r\n؛ كسى كه به‌موقع از فرصت استفاده نكند مطمئن باشد كه فرصت از دست خواهد رفت » . « 4 »\r\n\r\n\r\n","description":"","footnote":"\r\n( 1 ) . بحارالانوار ، ج 75 ، ص 62 ، ح 144 .\r\n( 2 ) . كافى ، ج 2 ، ص 143 ، ح 9 .\r\n( 3 ) . بحارالانوار ، ج 74 ، ص 167 ، ح 192 .\r\n( 4 ) . ميزان الحكمة ، ج 8 باب التحذير من اضاعة الفرص .\r\n","page_name":" 30 ","page_number":30},
  {"content":"\r\n\r\nروشن است كه استفاده كردن از فرصت به معناى عجلهء بىجا نيست بلكه شتاب و سرعت در كارهايى است كه اسباب آن فراهم شده و هر لحظه ممكن است موانعى پيش آيد . در اين‌گونه موارد بايد شتاب كرد و پيش از فوت فرصت به مقصد رسيد . « 1 »\r\n* * *\r\n\r\n\r\n","description":"","footnote":"\r\n( 1 ) . براى توضيح بيشتر مىتوانيد به كتاب اخلاق در قرآن ، ج 2 ، ص 415 به بعد مراجعه كنيد .\r\n","page_name":" 31 ","page_number":31},
  {"content":"\r\n . \r\n","description":"","footnote":"","page_name":" 32 ","page_number":32},
  {"content":"\r\n\r\n\r\n364 لَا تَسْأَلْ عَمَّا لَايَكُونُ ، فَفِي الَّذِي قَدْ كَانَ لَكَ شُغْلٌ .\r\nامام عليه السلام فرمود :\r\nدربارهء آنچه تحقق‌يافتنى نيست سؤال مكن چراكه در آنچه تحقق يافته به‌اندازهء كافى اسباب دل مشغولى تو وجود دارد . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nدر كتاب مصادر تنها منبع ديگرى كه براى اين گفتار حكيمانه ذكر شده غررالحكم آمدى است كه آن را در حرف « لاء » با تفاوت‌هايى ذكر كرده است . ( مصادر نهج‌البلاغه ، ج 4 ، ص 267 ) .\r\n","page_name":" 33 ","page_number":33},
  {"content":"\r\n\r\n\r\nشرح و تفسير تفكر منطقى\r\nامام عليه السلام در اين گفتار حكيمانه به نكتهء مهمى درمورد سؤال كردن اشاره كرده ، مىفرمايد : « دربارهء آنچه تحقق‌يافتنى نيست سؤال مكن چراكه در آنچه تحقق يافته به‌اندازهء كافى اسباب مشغولى فكر وجود دارد » ؛ (\r\nلَا تَسْأَلْ عَمَّا لَايَكُونُ ، فَفِي الَّذِي قَدْ كَانَ لَكَ شُغْلٌ\r\n) . سؤال كردن كار خوبى است و كليد گنجينهء علم و دانش است به همين دليل در قرآن مجيد و روايات اسلامى كراراً به آن دستور داده شده است و حتى حيا كردن از سؤال دربارهء امورى كه مربوط به سرنوشت انسان در دين و دنياست به عنوان حياء حمق ( حياء احمقانه ) شمرده شده است . ولى سؤال بايد دربارهء امورى باشد كه مربوط به حيات مادى يا معنوى انسان است و امورى كه امكان تحقق در آن تصور شود .\r\nاما اگر كسى خود را به سؤالاتى دربارهء امور غير ممكن يا بسيار نادر مشغول كند ، از مسائل مهم زندگى بازمىماند . مثلًا بعضى سؤال مىكنند كه اگر انسان با جن ازدواج كند فرزندانى كه از آن‌ها متولد مىشوند چگونه‌اند و چه احكامى دارند ؟ و يا اگر از آميزش انسان با حيوان بچه‌اى متولد شود آن بچه مشمول چه احكامى است ؟\r\nگاه سؤال دربارهء امور ممكن است اما امورى كه هيچ تأثيرى در زندگى مادى\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nو معنوى ما ندارد ، مثلًا سؤال مىكنند ابعاد كشتى نوح عليه السلام از نظر طول و عرض چقدر بود ؟ حيواناتى كه آن حضرت در كشتى با خود سوار كرد كدام‌يك از حيوانات بودند ؟ يا سؤالى كه معروف است اشعث بن قيس از امام اميرمؤمنان على عليه السلام كرد و گفت : تعداد موهاى سر من چقدر است ؟ كه حضرت جواب كوبنده‌اى به او داد . « 1 »\r\nاين در حالى است كه انسان مجهولات بسيارى دارد كه رسيدن به پاسخ آن‌ها در سرنوشت او بسيار مؤثر است و اگر تمام اوقات فراغت خود را صرف يافتن پاسخ آن‌ها كند چه بسا موفق به همهء آن‌ها نشود .\r\nآيا در چنين شرايطى عقل اجازه مىدهد كه انسان به‌سراغ سؤال دربارهء امور غير ممكن برود و از آنچه ممكن است و در زندگى او مؤثر مىباشد صرف نظر كند ؟\r\n\r\nنكته آداب سؤال\r\nدر احاديث اسلامى به پيروى از قرآن ، سؤال به عنوان كليد علم معرفى شده است . در حديثى از رسول خدا صلى الله عليه و آله مىخوانيم : «\r\nالْعِلْمُ خَزَائِنُ وَ مَفَاتِيحُهُ السُّؤَالُ فَاسْأَلُوا رَحِمَكُمُ اللَّه فَإِنَّهُ يؤْجَرُ أَرْبَعَةٌ السَّائِلُ وَ الْمُتَكَلِّمُ وَ الْمُسْتَمِعُ وَ الْمُحِبُّ لَهُمْ\r\n؛ علم ، گنجينه است و كليد اين گنجينه‌ها سؤال است بنابراين سؤال كنيد ؛ خدا رحمت كند شما را زيرا چهار گروه درمورد سؤال اجر و پاداش الهى دارند :\r\nسؤال‌كنندگان ، پاسخ‌گويان ، شنوندگان و كسانى كه آن‌ها را دوست دارند » . « 2 »\r\nدر حديث ديگرى آن حضرت مىفرمايد : «\r\nالسُّؤالُ نِصْفُ العِلْمِ\r\n؛ سؤال نيمى از\r\n\r\n\r\n","description":"","footnote":"\r\n( 1 ) . بحارالانوار ، ج 41 ، ص 313 .\r\n( 2 ) . همان ، ج 74 ، ص 146 ، ح 39 .\r\n","page_name":" 35 ","page_number":35},
  {"content":"\r\n\r\nعلم و دانش است » . « 1 »\r\nولى سؤال با تمام اهميّتش ، استثنائاتى هم دارد كه در آن موارد سؤال كردن زشت و نازيباست . ازجمله همان مطلبى كه در گفتار حكيمانهء بالا آمد كه انسان دربارهء امور غير ممكن پرسش كند .\r\nديگر اين‌كه سؤال‌ها جنبهء تفقه و فراگيرى علم نداشته باشد بلكه كسى بخواهد براى خفيف و خوار كردن طرف مقابل يا به عنوان لجبازى چيزى بپرسد و سؤال خود را پيگيرى نمايد .\r\nنيز امورى وجود دارد كه وقت آن فرا نرسيده است و عجله كردن درمورد آن صحيح نيست مانند آنچه در قرآن مجيد در داستان خضر و موسى عليهما السلام آمده است كه خضر عليه السلام از موسى عليه السلام عهد گرفته بود كه اگر امور عجيبى از خضر عليه السلام ديد عجله در سؤال نكند و بگذارد تا او به‌موقع آن را پاسخ گويد .\r\nهمچنين سؤال كردن دربارهء امورى كه تكليف انسان را سنگين مىكند در حالى كه اگر دربارهء آن سؤال نشود خداوند براى آن مؤاخذه نمىكند . مثل سؤالات مكررى كه بنىاسرائيل دربارهء گاوى كه مأمور بودند آن را ذبح كنند از موسى عليه السلام كردند و لحظه به لحظه كار خود را مشكل‌تر و پيچيده‌تر ساختند . قرآن مجيد نيز مىفرمايد : « يَا أَيُّهَا الَّذِينَ آمَنُوا لَاتَسْأَلُوا عَنْ أَشْيَاءَ إِنْ تُبْدَ لَكُمْ تَسُؤْكُمْ » . « 2 »\r\nيا سؤال دربارهء امورى كه عقل انسان هرگز به حقيقت آن نخواهد رسيد مانند سؤال دربارهء كنه ذات پروردگار كه هيچ انسانى نمىتواند به آن برسد چون فكر و روح انسان محدود است و ذات پاك خداوند نامحدود .\r\nيا سؤال دربارهء مسائل پيچيده‌اى كه فهم آن در استعداد سؤال‌كننده نيست مانند سؤال دربارهء قضا و قدر كه از پيچيده‌ترين مسائل علمى و فلسفى است\r\n\r\n\r\n","description":"","footnote":"\r\n( 1 ) . كنزالعمال ، مطابق نقل ميزان الحكمة ، ح 2877 ، باب سؤال .\r\n( 2 ) . مائده ، آيهء 101 .\r\n","page_name":" 36 ","page_number":36},
  {"content":"\r\n\r\nو ائمه عليهم السلام آن دسته از ياران خود را كه استعداد درك اين‌گونه از مسائل را نداشتند از فكر كردن درمورد آن نهى مىنمودند .\r\nاين امور شش‌گانه مواردى است كه سؤال كردن دربارهء آن‌ها مذموم و نكوهيده است و با توجه به اين‌كه دنيايى از مسائل سرنوشت‌ساز وجود دارد كه انسان پاسخ آن‌ها را نمىداند و بايد براى حل آن‌ها بكوشد و از دانشمندان آگاه پرسش كند ، بسيار بىخردى است كه انسان آن‌ها را فراموش كند و به امورى بپردازد كه اثرى جز اتلاف وقت يا حيرت و سرگردانى براى او ندارد .\r\n* * *\r\n\r\n","description":"","footnote":"","page_name":" 37 ","page_number":37},
  {"content":"\r\n . \r\n","description":"","footnote":"","page_name":" 38 ","page_number":38},
  {"content":"\r\n\r\n\r\n365 الْفِكْرُ مِرْآةٌ صَافِيَةٌ ، وَ الاعْتِبَارُ مُنْذِرٌ نَاصِحٌ . وَ كَفَى أَدَباً لِنَفْسِكَ تَجَنُّبُكَ مَا كَرِهْتَهُ لِغَيْرِكَ .\r\nامام عليه السلام فرمود :\r\nفكر ، آينهء شفاف و درخشنده‌اى است و حوادث عبرت‌انگيز ، بيم‌دهنده و نصيحت‌كننده است و براى ادب‌آموزى خويشتن همين بس كه\r\nاز آنچه براى ديگران ناخوش مىدارى بپرهيزى . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nجملهء « الفكر مرآة صافيه » همان‌گونه كه مرحوم خطيب نيز به آن اشاره كرده در حكمت پنجم با ذكر مدرك گذشت و اما جملهء « الاعتبار منذر ناصح » را قبل از مرحوم سيد رضى ، مرحوم ابن شعبهء حرانى در كتاب تحف العقول نقل كرده است و تمام اين كلام را مرحوم شيخ طوسى ( قبل از سيد رضى ) در امالى آورده است . كراجكى نيز در كنزالفوائد جملهء اخير را در لابه‌لاى حكمت‌هاى ديگرى ذكر كرده كه به وضوح استفاده مىشود از نهج‌البلاغه نگرفته است . ( مصادر نهج‌البلاغه ، ج 4 ، ص 267 ) .\r\nاضافه مىكنيم كه در كلام كراجكى دو جملهء اول و دوم نيز در لابه‌لاى حكمت‌هاى ديگرى ذكر شده است . ( كنزالفوائد ، ج 2 ، ص 83 ) .\r\n","page_name":" 39 ","page_number":39},
  {"content":"\r\n\r\n\r\nشرح و تفسير بهترين راه ادب‌آموزى خويشتن\r\nامام عليه السلام در اين گفتار حكيمانه به سه نكتهء مهم اشاره كرده ، نخست مىفرمايد :\r\n« فكر ، آينهء شفاف و درخشنده‌اى است » ؛ (\r\nالْفِكْرُ مِرْآةٌ صَافِيَةٌ\r\n) . هنگامى كه اشيا در مقابل آينه قرار مىگيرند و نور بر آن‌ها مىتابد ، نور از اشيا بر مىخيزد و به آينه مىخورد و از آن بازمىگردد و به چشم انسان منتقل مىشود و از آن‌جا كه هر قسمتى از اشيا نور را به يك نحو منعكس مىكند تمام مشخصات آن شىء در چشم انسان منعكس مىشود ، و جملهء معروفى كه در تعريف فكر گفته‌اند :\r\n الفكر حركة الى المبادىء * و من مبادىء الى المراد \r\nفكر از دو حركت تشكيل مىشود : از مبادى به‌سوى مقصد حركت مىكند و از مقصد به‌سوى انسان ، و حقايق اشيا را به او نشان مىدهد .\r\nمىتواند قابل تطبيق بر اين حركت دوگانه در مقابل آينه باشد . به هر حال خداوند لطف بزرگى در حق انسان كرده كه اين آينهء شفاف تمام‌نماى حقايق را در اختيار او گذاشته مشروط بر اين‌كه آن را به‌وسيلهء هوى و هوس‌ها ، تعصب‌ها ، پيش‌داورىهاى غلط ، تقليدهاى كوركورانه و در يك كلمه موانع شناخت ، تاريك و كدر نسازد و خود را از اين نعمت بزرگ الهى محروم ننمايد .\r\nو به گفتهء شاعر :\r\n إذا المرء كانت له فكرة * ففى كل شىء له عبرة \r\n\r\n","description":"","footnote":"","page_name":" 40 ","page_number":40},
  {"content":"\r\n\r\nهنگامى كه انسان فكر آماده‌اى داشته باشد به هرچيز بنگرد درس عبرتى از آن مىآموزد . « 1 »\r\nدر حديثى از اميرمؤمنان عليه السلام مىخوانيم : «\r\nإِذَا قَدَّمْتَ الْفِكْرَ فِى أَفْعَالِكَ حَسُنَتْ عَوَاقِبُكَ فِى كُلِّ أَمْرٍ\r\n؛ اگر كارهاى خود را با فكر آغاز كنى پايان تمام كارهاى تو خوب خواهد بود » . « 2 »\r\nدر حديث ديگر از آن حضرت مىخوانيم : «\r\nما ذَلَّ مَن أحسَنَ الفِكْرَ\r\n؛ كسى كه خوب بينديشد هرگز ذليل نمىشود » . « 3 »\r\nدر حديث ديگرى از امام مجتبى عليه السلام آمده است : «\r\nأوصيكم بتقوى اللَّه و إدامةِ التفكّرِ فإنّ التّفَكّر أبو كُلّ خيرٍ و أُمّه\r\n؛ شما را به تقواى الهى و تداوم تفكر توصيه مىكنم زيرا فكر كردن ، پدر و مادر همهء نيكىهاست » . « 4 »\r\nآنگاه امام عليه السلام به نكتهء دوم اشاره كرده ، مىفرمايد : « حوادثِ عبرت‌انگيز ، بيم‌دهنده و اندرزگوست » ؛ (\r\nوَ الاعْتِبَارُ مُنْذِرٌ نَاصِحٌ\r\n) . واژهء « اعتبار » به معناى عبرت‌گرفتن است ولى در اين‌جا به معناى حوادث عبرت‌انگيز مىباشد . اين حوادث ، بشير و نذير است ؛ حوادثى كه عاقبت كار ظالمان و ستمگران را نشان مىدهد ، بيم‌دهنده و انذاركننده است و حوادثى كه پايان كار عدالت‌پيشگان و نيكوكاران را نشان مىدهد بشير و اندرزگوست .\r\nهنگامى كه از يك‌سو از آينهء شفاف فكر استفاده گردد و از سوى ديگر از حوادث تاريخى و عبرت‌آموز پند گرفته شود به يقين انسان مىتواند در صراط مستقيم به‌سوى مقصد الهى پيش رود .\r\nقرآن مجيد ، هم به تفكر اهميت فراوان داده و در آيات زيادى انسان‌ها را به\r\n\r\n\r\n","description":"","footnote":"\r\n( 1 ) . مجموعهء ورّام ، ج 1 ، ص 250 .\r\n( 2 ) . غررالحكم ، ح 597 .\r\n( 3 ) . همان ، ح 543 .\r\n( 4 ) . مجموعهء ورّام ، ج 1 ، ص 52 .\r\n","page_name":" 41 ","page_number":41},
  {"content":"\r\n\r\nآن دعوت نموده و هم تاريخ عبرت‌انگيز پيشينيان را در سوره‌هاى مختلف بازگو كرده است تا اسباب تربيت انسان‌ها كامل گردد .\r\nاز آيات قرآن مجيد استفاده مىشود كه رابطهء نزديكى ميان انديشيدن و عبرت‌گرفتن است . در آيهء 176 سورهء اعراف مىفرمايد : « « فَاقْصُصِ الْقَصَصَ لَعَلَّهُمْ يتَفَكَّرُون » ؛ اين داستان‌ها را ( براى آنها ) بازگو كن ، شايد بينديشند ( و بيدار شوند ) ! » .\r\nاميرمؤمنان على عليه السلام در حديثى در غررالحكم مىفرمايد : «\r\nكَسْبُ العقلِ الاعتِبارُ وَالاستِظهارُ و كَسْبُ الجَهلِ الغَفلةُ و الاغترِارُ\r\n؛ عقل ، عبرت مىگيرد و خود را با آن تقويت مىكند ولى جهل به غفلت و غرور وامىدارد » . « 1 »\r\nسپس امام عليه السلام در سومين نكته مىفرمايد : « براى تأديب خويشتن همين بس كه از آنچه براى ديگران نمىپسندى بپرهيزى » ؛ (\r\nوَكَفَى أَدَباً لِنَفْسِكَ تَجَنُّبُكَ مَا كَرِهْتَهُ لِغَيْرِكَ\r\n) . هيچ انسانى به كمال نمىرسد مگر اين‌كه در اصلاح عيوب خويش بكوشد ولى شناخت عيوب غالباً مشكل است . اى بسا انسان براثر حب ذات نه‌تنها عيب خود را نمىبيند بلكه ممكن است آن را نشانهء حسن بشمارد ؛ ولى در برابر ديگران چنين نيست ؛ عيوب آن‌ها را با تمام ريزه‌كارىها مىبيند و گاه زبان به انتقاد از اين و آن مىگشايد .\r\nبنابراين بهترين و عاقلانه‌ترين راه براى شناخت عيوب خويشتن اين است كه انسان آنچه را براى ديگران عيب مىشمرد از خود دور سازد و ديگران را مقياس و معيار براى سنجش حال خويشتن قرار دهد . آيا راهى بهتر از اين براى اصلاح نقاط ضعف يافت مىشود ؟\r\nولى نمىتوان انكار كرد كه افرادى هستند كه صفات يا اعمالى را به ديگران خرده مىگيرند اما آن را براى خود مىپسندند و به فرمودهء اميرمؤمنان عليه السلام در\r\n\r\n\r\n","description":"","footnote":"\r\n( 1 ) . غررالحكم ، ح 10751 .\r\n","page_name":" 42 ","page_number":42},
  {"content":"\r\n\r\nحكمت 349 اين‌ها احمق واقعى هستند : «\r\nوَ مَنْ نَظَرَ فِى عُيوبِ النَّاسِ فَأَنْكَرَهَا ثُمَّ رَضِيهَا لِنَفْسِهِ فَذَلِكَ الْأَحْمَقُ بِعَينِه\r\n» . اين سخن شبيه چيزى است كه در ميان اديبان ، معروف است كه از لقمان پرسيدند : ادب را از كه آموختى ؟ گفت : از بىادبان ، هرچه از ايشان در نظرم ناپسند آمد از آن پرهيز كردم . « 1 »\r\nريشهء اين معنا نيز در قرآن مجيد وجود دارد آن‌جا كه مىفرمايد : « « أَتَأْمُرُونَ النَّاسَ بِالْبِرِّ وَتَنْسَوْنَ أَنْفُسَكُمْ » ؛ آيا مردم را به نيكى ( و ايمان به پيامبرى كه صفات او آشكارا در تورات آمده ) دعوت مىكنيد ، اما خودتان را فراموش مىنماييد ؟ » . « 2 »\r\nاشاره به اين‌كه نبايد تنها نيكى را به ديگران توصيه كرد و پرهيز از زشتىها را دربارهء ديگران مورد توجه قرار داد بلكه خود انسان اولويت دارد .\r\n\r\nنكته حجاب حبّ ذات\r\nخداوند در انسان غريزه‌اى آفريده كه براى حفظ و صيانت او و رسيدن به كمالاتش نقش بسيار مهمى دارد و به يك معنا از مهمترين مواهب الهى است و آن اين‌كه انسان خود را دوست مىدارد و به همين دليل به‌سراغ اطاعت فرمان خدا و پرهيز از گناه مىرود تا به كمال معنوى برسد و از پاداش‌هاى الهى در قيامت بهره‌مند شود و از عذاب و كيفر او در امان بماند .\r\nانسان به‌دنبال علم و دانش مىرود و انگيزهء اصلى او حب ذات است چراكه علم را كمال خويشتن مىبيند . براى رسيدن به مواهب مادى و پيشرفت در امور اقتصادى تلاش مىكند زيرا آن‌ها را ابزارى براى كمال مادى يا معنوى خود مىبيند .\r\n\r\n\r\n","description":"","footnote":"\r\n( 1 ) . گلستان سعدى .\r\n( 2 ) . بقره ، آيهء 44 .\r\n","page_name":" 43 ","page_number":43},
  {"content":"\r\n\r\nاگر انسان‌ها از كشور خويش دفاع مىكنند ، همسر و فرزند خود را دوست دارند ، براى حفظ آبروى خود مىكوشند ، همهء اين‌ها سرچشمه‌اى در حب ذات دارد و اگر روزى اين علاقه از او برچيده شود نشاطِ حيات در او خاموش مىگردد و به موجودى عاطل و باطل تبديل مىشود .\r\nولى همين حب ذات اگر به‌صورت افراطى درآيد بزرگ‌ترين بلاى جان انسان است و نتيجهء آن ، خودخواهى و خودپسندى و خودبرتربينى ، فراموش كردن ديگران ، توقعات بىجا ، نديدن صفات زشت در خويشتن و در نتيجه سقوط از مقام انسانيت است .\r\nآنچه امام عليه السلام در جملهء مذكور به آن هشدار مىدهد اشاره به همين نكته است ، مىفرمايد : ممكن است حب ذات مانع از اين گردد كه عيوب خويشتن را ببينى ؛ مشاهده كن دربارهء ديگران چه مىگويى و چه امورى را بر آنان خرده مىگيرى و عيب مىدانى همان را براى خويش عيب و نقص بدان . اين در حقيقت راهى است براى فرار از آثار سوء حب ذات افراطى .\r\n* * *\r\n\r\n","description":"","footnote":"","page_name":" 44 ","page_number":44},
  {"content":"\r\n\r\n\r\n366 الْعِلْمُ مَقْرُونٌ بِالْعَمَلِ : فَمَنْ عَلِمَ عَمِلَ ؛ وَ الْعِلْمُ يَهْتِفُ بِالْعَمَلِ : فَإِنْ أَجَابَهُ وَإِلَّا ارْتَحَلَ عَنْهُ .\r\nامام عليه السلام فرمود :\r\nعلم با عمل همراه است و هركس ( به‌راستى ) عالم باشد عمل مىكند . علم ، عمل را فرامىخواند اگر اجابت كرد و آمد ، علم مىماند و الّا كوچ مىكند . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nاين گفتار حكيمانه را مرحوم كلينى در روايتى در كافى از امام صادق عليه السلام نقل كرده است و همچنين ابن كثير در كتاب البداية و النهاية از امام على بن ابىطالب عليه السلام با تفاوتى روايت كرده است . در غررالحكم نيز روايتى شبيه به اين روايت آمده است . ( مصادر نهج‌البلاغه ، ج 4 ، ص 267 . )\r\nاضافه مىكنيم كه در غرر دو روايت نقل شده كه يكى از آن دو عين همان چيزى است كه در نهج‌البلاغه آمده و ديگرى متفاوت است . در يكى چنين مىخوانيم : « العلم مقرون بالعمل فمن علم عمل » و در ديگرى مىخوانيم : « العلم يهتف بالعمل فإن أجابه و إلا ارتحل » . ( غررالحكم ، احاديث 142 و 143 ) .\r\n","page_name":" 45 ","page_number":45},
  {"content":"\r\n\r\n\r\nشرح و تفسير آنجا كه علم فرار مىكند !\r\nامام عليه السلام در اين گفتار حكيمانه به نكتهء مهمى دربارهء رابطهء تنگاتنگ علم و عمل اشاره كرده ، مىفرمايد : « علم با عمل همراه است و هركس ( به‌راستى ) عالم باشد عمل مىكند . علم ، عمل را فرامىخواند اگر اجابت كرد و آمد ، علم مىماند و الّا كوچ مىكند » ؛ (\r\nالْعِلْمُ مَقْرُونٌ بِالْعَمَلِ : فَمَنْ عَلِمَ عَمِلَ ؛ وَ الْعِلْمُ يَهْتِفُ بِالْعَمَلِ : فَإِنْ أَجَابَهُ وَ إِلَّا ارْتَحَلَ عَنْهُ\r\n) . در توضيح اين گفتار حكيمانه سه تفسير وجود دارد :\r\nنخست اين‌كه اين كلام جنبهء انشائى دارد و مفهومش اين است كه علم بايد با عمل مقرون باشد و هركس هرچيزى كه مىداند بايد به آن عمل كند .\r\nاين تفسير براى دو جملهء اول امكان‌پذير است ولى جملهء سوم خبر از يك واقعيت مىدهد كه نمىتواند جنبهء انشائى داشته باشد .\r\nتفسير ديگر اين‌كه اين گفتار حكيمانه اشاره به علم صحيح مورد قبول پروردگار دارد يعنى علمى مقبول خداوند و داراى پاداش است كه توأم با عمل باشد . بنابراين عالمان بايد در عمل بكوشند تا مشمول عنايات حق شوند .\r\nاين تفسير نيز همان ايراد تفسير سابق را دارد كه هماهنگ با سومين جمله نيست .\r\nتفسير سوم كه مناسب‌ترين تفسير براى اين گفتار حكيمانه مىباشد اين است\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nكه علم حقيقى با عمل توأم است و كسى كه از عمق جان خود چيزى را بداند به آن عمل مىكند . علم دعوت به عمل مىكند زيرا تأثير علم ، عمل است اما اگر بر طبق آن عمل نشود علم به‌تدريج تبديل به شك مىگردد . لذا بعضى از گنهكاران مثلًا شخص شرابخوار يا تارك الصلاة بعد از مدتى به خود مىگويند : اصلًا چه كسى گفته شراب حرام است و نماز واجب ؟\r\nدر همين باره قرآن مجيد مىفرمايد : « « ثُمَّ كَانَ عَاقِبَةَالَّذِينَ أَسَاءُوا السُّوأَى أَنْ كَذَّبُوا بِآيَاتِ اللَّهِ وَكَانُوا بِهَا يَسْتَهْزِئُون » ؛ سپس سرانجام كسانى كه اعمال بد مرتكب شدند به جايى رسيد كه آيات خدا را تكذيب كردند و آن را مسخره نمودند ! » . « 1 »\r\nاين آيه به وضوح مىگويد : گنهكاران در عاقبت ، كارشان به جايى مىرسد كه آيات الهى را نيز تكذيب مىكنند بلكه آن را به سخريه مىگيرند .\r\nبنابراين اگر بخواهيم علم ما تبديل به جهل نشود و در مبانى علمى خود ترديد نكنيم بايد به آنچه مىدانيم جامهء عمل بپوشانيم تا علم ما تبديل به يك علم پايدار گردد .\r\nاصولًا علم - به‌خصوص در ارتباط با فروع دين و مسائل اخلاقى - جنبهء مقدميت دارد يعنى مقدّمه‌اى است براى عمل و تكامل انسان از اين طريق و مىدانيم اگر تمام مقدمات براى انجام كارى آماده باشد و كار انجام نشود مقدمات ارزشى ندارد .\r\nلذا اميرمؤمنان عليه السلام در خطبهء 110 ، عالم بى عمل را به‌منزلهء جاهل بىخبر شمرده است و مىفرمايد : «\r\nوَ إِنَّ الْعَالِمَ بِغَيرِ عِلْمِهِ كَالْجَاهِلِ الْحَائِرِ الَّذِى لَايسْتَفِيقُ مِنْ جَهْلِهِ ؛ بَلِ الْحُجَّةُ عَلَيهِ أعْظَمُ ، وَ الحَسْرَةُ لَهُ أَلْزَمُ ، وَ هُوَ عِنْدَ اللَّهِ أَلْوَمُ\r\n؛ به‌يقين ، عالمى كه به غير علمش عمل مىكند ، همچون جاهل سرگردانى است كه هرگز از جهل خويش بيرون نمىآيد ؛ بلكه حجّت بر او عظيم‌تر ، حسرتش پايدارتر\r\n\r\n\r\n","description":"","footnote":"\r\n( 1 ) . روم ، آيهء 10 .\r\n","page_name":" 47 ","page_number":47},
  {"content":"\r\n\r\nو سرزنش او در پيشگاه خدا سزاوارتر است ! » .\r\nاين نكته نيز قابل توجه است كه علم مراتبى دارد . در مرحلهء سطحى ممكن است آثار عملى از خود نشان ندهد ولى اگر به مرحلهء يقين قطعى كه در درون جان انسان نفوذ دارد برسد توأم با عمل است . آيا كسى كه يقين به سوزندگى آتش دارد هرگز دست خود را در آن فرو مىكند ؟ و يا كسى كه يقين به مسموم بودن غذايى دارد آن را تناول مىكند ؟\r\nازهمين‌رو اميرمؤمنان على عليه السلام در حكمت 92 مىفرمايد : «\r\nأَوْضَعُ الْعِلْمِ مَا وُقِفَ عَلَى اللِّسَانِ وَ أَرْفَعُهُ مَا ظَهَرَ فِى الْجَوَارِحِ وَ الْأَرْكَانِ\r\n؛ پست‌ترين مرحلهء علم آن است كه تنها بر زبان باشد و برترين آن ، آن است كه در اعضا و اركان وجود انسان آشكار گردد » .\r\nنكتهء ديگر اين‌كه عمل به علم گاه سبب توسعهء علم مىشود مثلًا كسى كه مىداند تواضع خوب است به‌خصوص در برابر استاد و تواضع پيشه كند اى بسا علوم بيشترى را از استاد خود فرامىگيرد .\r\nهمچنين كسى كه مىداند عبادات واجب الهى لازم العمل است و به آن عمل مىكند نورانيت علم در قلب او فزون‌تر مىشود .\r\nازاين‌رو در حديثى از رسول خدا صلى الله عليه و آله مىخوانيم : «\r\nمَنْ عَمِلَ بِمَا يعْلَمُ وَرَّثَهُ اللَّهُ عِلْمَ مَا لَمْ يعْلَمْ\r\n؛ كسى كه عمل كند به چيزى كه مىداند خداوند دانشى را كه نمىداند به او تعليم مىكند » . « 1 »\r\nراغب اصفهانى در مقدمهء تفسير خود حديثى از اميرمؤمنان على عليه السلام به اين صورت نقل مىكند : «\r\nقالتِ الحكمةُ : مَن أرادَنى فَلْيَعملْ بأحسَنِ ما عَلِمَ ، ثمّ تَلا\r\n« الَّذِينَ يَسْتَمِعُونَ الْقَوْلَ فَيَتَّبِعُونَ أَحْسَنَهُ » ؛ دانش مىگويد هركس طالب من است به بهترين چيزهايى كه مىداند عمل كند . سپس امام عليه السلام اين آيه را تلاوت فرمود :\r\n\r\n\r\n","description":"","footnote":"\r\n( 1 ) . بحارالانوار ، ج 40 ، ص 128 .\r\n","page_name":" 48 ","page_number":48},
  {"content":"\r\n\r\nبندگان حقيقى من همان كسانى هستند كه سخنان را مىشنوند و از نيكوترين آن‌ها پيروى مىكنند » . « 1 »\r\nاين سخن را با حديثى از حضرت مسيح عليه السلام پايان مىدهيم ؛ فرمود : «\r\nلَيْسَ بِنافِعِكَ أن تَعْلَمَ ما لَمْ تَعْمَلْ إنَّ كثرةَ العِلمِ لا يَزيدُكَ إلّاجَهلًا إذا لَمْ تعمَلْ بِه\r\n؛ علمى كه با آن عمل نباشد براى تو سودمند نيست و كثرت علم در صورتى كه خالى از عمل باشد چيزى جز بر جهل تو نمىافزايد » . « 2 »\r\n* * *\r\n\r\n\r\n","description":"","footnote":"\r\n( 1 ) . زمر ، آيهء 18 .\r\n( 2 ) . مجموعهء ورّام ، ج 1 ، ص 64 .\r\n","page_name":" 49 ","page_number":49},
  {"content":"\r\n . \r\n","description":"","footnote":"","page_name":" 50 ","page_number":50},
  {"content":"\r\n\r\n\r\n367\r\n\r\nبخش اول :\r\n\r\nيَا أَيُّهَا النَّاسُ ، مَتَاعُ الدُّنْيَا حُطَامٌ مُوبِىءٌ فَتَجَنَّبُوا مَرْعَاهُ ! قُلْعَتُهَا أَحْظَى مِنْ\r\nطُمَأْنِينَتِهَا ، وَ بُلْغَتُهَا أَزْكَى مِنْ ثَرْوَتِهَا . حُكِمَ عَلَى مُكْثِرٍ بِالْفَاقَةِ ، وَ أُعِينَ مَنْ غَنِيَ عَنْهَا بِالرَّاحَةِ . وَ مَنْ رَاقَهُ زِبْرِجُهَا أَعْقَبَتْ نَاظِرَيْهِ كَمَهاً ، وَ مَنِ اسْتَشْعَرَ الشَّغَفَ بِهَا مَلَأَتْ ضَمِيرَهُ أَشْجَاناً ، لَهُنَّ رَقْصٌ عَلَى سُوَيْدَاءِ قَلْبِهِ هَمٌّ يَشْغَلُهُ ، وَ غَمٌّ يَحْزُنُهُ ، كَذلِكَ حَتَّى يُؤْخَذَ بِكَظَمِهِ فَيُلْقَى بِالْفَضَاءِ مُنْقَطِعاً\r\nأَبْهَرَاهُ ، هَيِّناً عَلَى اللَّهِ فَنَاؤُهُ ، وَ عَلَى الْإِخْوَانِ إِلْقَاؤُهُ .\r\nامام عليه السلام فرمود :\r\nاى مردم ! متاع دنيا همچون گياهان خشكيدهء « وباخيز » است بنابراين از چنين چراگاهى دورى كنيد . دل كندن از آن لذت‌بخش‌تر است از دل بستن و اعتماد به آن ، و استفادهء از آن به مقدار نياز بهتر است از جمع كردن و انباشتن ثروت آن .\r\nكسى كه از آن بسيار گردآورى كند محكوم به فقر و نيازمندى است و هر آن كس از آن بىنيازى جويد به آسايش و آرامش خود كمك كرده است . كسى كه زر و زيورهاى دنيا در نظرش شگفت‌انگيز باشد قلب او نابينا مىشود و آن كس كه عشق آن را به\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nدل بگيرد درونش پر از غم‌واندوه مىشود ؛ اندوه‌ها بركانون قلبش پيوسته مىرقصند و همواره غم‌هاى سنگينى او را مشغول مىسازد و غمى جانكاه او را محزون مىنمايد .\r\nاين وضع همچنان ادامه مىيابد تا آن‌جا كه ( پنجهء مرگ ) گلويش را مىفشارد و او را به گوشه‌اى مىافكند در حالى كه رگ‌هاى حياتش قطع شده ، مرگ او در پيشگاه خداوند بىاهميت و افكندنش به گورستان براى دوستانش آسان است . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در اين‌جا گويا آمادگى براى بررسى اسناد اين گفتار حكيمانه نداشته و مانند بعضى از كلمات قصار حواله به آخر كتاب خود مىكند و همان‌طور كه قبلًا هم اشاره كرده‌ايم متأسّفانه موفق نمىشود به قول خود عمل كند و منابع ترك شده را در آخر كتاب بياورد . ولى مرحوم ابن شعبهء حرانى در تحف العقول اين گفتار حكيمانه را از آغاز تا انتها با تفاوت‌هاى زيادى ذكر كرده و مىدانيم كه او قبل از مرحوم سيد رضى مىزيسته است . ( تحف العقول ، ص 221 ) .\r\nمرحوم آمدى نيز در غررالحكم بعضى از قسمت‌هاى آن را با كمى تفاوت آورده است ( غررالحكم ، ح 2581 ) و ديلمى ( متوفاى 841 ) بخش‌هايى از آن را در كتاب اعلام الدين ( ص 130 ) ذكر كرده است .\r\n","page_name":" 52 ","page_number":52},
  {"content":"\r\n\r\n\r\nشرح و تفسير سرنوشت دنياپرستان\r\nامام عليه السلام در اين كلام نورانى در دو بخش كه هركدام ديگرى را تكميل مىكند سخن مىگويد . در بخش نخست ، بىارزش بودن دنيا را با تعبيرات قاطع و كوبنده بيان كرده و داد سخن را در اين قسمت داده و براى دنيا به هفت عيب بزرگ اشاره مىكند .\r\nنخست مىفرمايد : « اى مردم ! متاع دنيا همچون گياهان خشكيدهء وباخيز است بنابراين از چنين چراگاهى دورى كنيد » ؛ (\r\nيَا أَيُّهَا النَّاسُ ، مَتَاعُ الدُّنْيَا حُطَامٌ مُوبِىءٌ فَتَجَنَّبُوا مَرْعَاهُ !\r\n) . چه تعبير جالب و گويايى ! زيرا « حطام » در اصل از مادهء « حطم » ( بر وزن ختم ) به معناى شكستن و خرد كردن چيزى گرفته شده است و غالباً به شكستن اشياء خشك مانند ساقه‌هاى خشك گياهان اطلاق مىشود و به همين دليل گاهى به كاه ، « حطام » اطلاق مىگردد .\r\nامام عليه السلام متاع دنيا را در اين‌جا تشبيه به همان گياهان خشكيده و خردشده‌اى كه آذوقهء حيوانات است نموده اما گياهى كه با ميكروب و با آغشته شده و حتى سبب مرگ حيوان مىشود ، و به‌دنبال آن هشدار مىدهد كه از اين چراگاه بىارزش خطرناك دورى كنيد . اين سخن در واقع برگرفته از تعبيرات قرآن مجيد است آن‌جا كه دربارهء زندگى دنيا مىفرمايد : « « اعْلَمُوا أَنَّمَا الْحَياةُ الدُّنْيا لَعِبٌ وَلَهْوٌ\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nوَزينَةٌ وَ تَفاخُرٌ بَينَكُمْ وَتَكاثُرٌ فِى الْأَمْوالِ وَالْأَوْلادِ كَمَثَلِ غَيثٍ أَعْجَبَ الْكُفَّارَ نَباتُهُ ثُمَّ يهيجُ فَتَراهُ مُصْفَرًّا ثُمَّ يكُونُ حُطاماً » ؛ بدانيد زندگى دنيا تنها بازى و سرگرمى و تجمّل‌پرستى و فخرفروشى در ميان شما و افزون‌طلبى در اموال و فرزندان است ، همانند بارانى كه محصولش كشاورزان را در شگفتى فرو مىبرد ، سپس خشك مىشود به‌گونه‌اى كه آن را زردرنگ مىبينى ؛ سپس تبديل به كاه مىشود ! » . « 1 »\r\nولى امام عليه السلام تصريح مىفرمايد كه اين گياه خشكيدهء خرد شدهء كم‌ارزش ، آلوده به و با نيز مىباشد كه آن را مبدل به شىء خطرناكى مىكند .\r\nسپس در ادامهء اين سخن به دو عيب ديگر از عيوب دنيا اشاره كرده ، مىفرمايد : « دل كندن از آن لذت‌بخش‌تر است از دل بستن و اعتماد به آن و استفادهء از آن به‌مقدار نياز بهتر است از جمع كردن و انباشتن ثروت آن » ؛ (\r\nقُلْعَتُهَا أَحْظَى مِنْ طُمَأْنِينَتِهَا ، وَ بُلْغَتُهَا أَزْكَى مِنْ ثَرْوَتِهَا\r\n) . امام عليه السلام در اين دو ويژگى ، راه استفاده از مواهب دنيا را نشان مىدهد . نخست اين‌كه انسان دل به آن نبندد و به آن اعتماد نكند و ديگر اين‌كه به مقدار نياز و حاجت از آن بهره گيرد و درپى ثروت‌اندوزى و جمع كردن مال از طريق حرام و حلال نباشد .\r\nبديهى است كسى كه دل به دنيا نبندد اكثر نگرانىهاى او بر طرف مىشود زيرا دلبستگى به دنيا توأم با نگرانىهاى فراوانى به دليل حفظ يا از دست رفتن آن و حسد حسودان و كينه‌توزى دشمنان است .\r\nبه گفتهء حافظ :\r\n حافظا ترك جهان گفتن طريق خوش‌دلى است * تا نپندارى كه احوال جهان‌داران خوش است \r\n« قُلعَة » به معناى كوچ كردن و دل كندن است و از مادّهء « قَلع » ( بر وزن نفع )\r\n\r\n\r\n","description":"","footnote":"\r\n( 1 ) . حديد ، آيهء 20 .\r\n","page_name":" 54 ","page_number":54},
  {"content":"\r\n\r\nگرفته شده است .\r\n« بُلغَة » به معناى زاد و توشه‌اى است كه انسان با آن به مقصد مىرسد و به تعبير ديگر به معناى مقدار نياز و حاجت است .\r\nدر چهارمين و پنجمين وصف دنيا مىفرمايد : « كسى كه از آن بسيار گردآورى كند محكوم به فقر و نيازمندى است و هر آنكس از آن بىنيازى جويد به آسايش و آرامش او كمك شده است » ؛ (\r\nحُكِمَ عَلَى مُكْثِرٍ بِالْفَاقَةِ ، وَ أُعِينَ مَنْ غَنِيَ عَنْهَا بِالرَّاحَةِ\r\n) . دليل آن روشن است ، دنياپرستانى كه درپى جمع اموال‌اند غالباً بخيل‌اند حتى دربارهء خويشتن ، و بسيارى از آن‌ها زندگانى فقيرانه‌اى دارند . ازاين‌رو بسيارى معتقدند كه نيازمندترين افراد در دنيا سلاطين و پادشاهان‌اند .\r\nاضافه بر اين ، اين‌گونه افراد حريص‌اند و حرصى كه در جمع كردن مال دنيا دارند از تلاشى كه فقير براى به‌دست آوردن نيازهاى خود مىكند بيشتر است .\r\nآن‌ها هرگز سير نمىشوند و به همين دليل فقير واقعى هستند .\r\nمعروف است كه روزى بهلول بر هارون‌الرشيد ، خليفهء عباسى وارد شد و سكهء بىارزشى در دست او گذاشت . هارون بسيار تعجب كرد و با عصبانيت سؤال كرد : اين چيست ؟ گفت : من نذر كرده بودم سكه‌اى به فقيرترين مردم بدهم و كسى را از تو فقيرتر نمىشناسم .\r\nامام صادق عليه السلام در تأكيد بر گفتار جدش اميرمؤمنان على عليه السلام مىفرمايد : «\r\nمَنْ أَصْبَحَ وَ أَمْسَى وَ الدُّنْيا أَكْبَرُ هَمِّهِ جَعَلَ اللَّهُ تَعَالَى الْفَقْرَ بَينَ عَينَيهِ وَ شَتَّتَ أَمْرَهُ وَ لَمْ ينَلْ مِنَ الدُّنْيا إِلَّا مَا قَسَمَ اللَّهُ لَهُ وَ مَنْ أَصْبَحَ وَ أَمْسَى وَ الْآخِرَةُ أَكْبَرُ هَمِّهِ جَعَلَ اللَّهُ الْغِنَى فِى قَلْبِهِ وَ جَمَعَ لَهُ أَمْرَهُ\r\n؛ كسى كه صبح و شام كند در حالى كه بيشترين فكر او متوجه دنيا باشد خداوند فقر را پيش روى او قرار مىدهد و امور او را متشتت مىسازد و از دنيا چيزى بيش از آنچه براى او مقدر شده پيدا نمىكند اما كسى كه\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nصبح و شام كند در حالى كه بيشترين فكر او متوجه آخرت باشد خداوند غنا و بىنيازى را در قلب او قرار مىدهد و كار او را سامان مىبخشد » . « 1 »\r\nسپس در ششمين و هفتمين وصف دنيا مىفرمايد : « كسى كه زر و زيورهاى دنيا در نظرش شگفت‌انگيز باشد نابينايىِ قلب خواهد داشت و آنكس كه عشق آن را به دل بگيرد درونش پر از غم و اندوه مىشود ؛ اندوه‌هايى كه بر كانون قلبش پيوسته مىرقصند و همواره اندوه سنگينى او را مشغول مىسازد و غمى جانكاه او را محزون مىنمايد » ؛ (\r\nوَمَنْ رَاقَهُ زِبْرِجُهَا أَعْقَبَتْ نَاظِرَيْهِ كَمَهاً ، وَ مَنِ اسْتَشْعَرَ الشَّغَفَ بِهَا مَلَأَتْ ضَمِيرَهُ أَشْجَاناً ، لَهُنَّ رَقْصٌ « 2 » عَلَى سُوَيْدَاءِ قَلْبِهِ هَمٌّ\r\nيَشْغَلُهُ « 3 » ، وَ غَمٌّ يَحْزُنُهُ\r\n) . چه تعبير گويايى امام عليه السلام دربارهء دنياپرستان فرموده و حالاتى را كه ما پيوسته در آن‌ها مىبينيم به زيباترين وجه بيان فرموده است ؛ زرق و برق دنيا انسان را كور مىكند و دلبستگى به آن غم و اندوه را بر قلب مسلط مىسازد زيرا اين دلبستگى سبب مىشود كه زياده‌خواهى كند و هرگاه به آنچه مىخواهد ، نرسد اندوهگين مىشود و از آن دردناك‌تر زمانى است كه چيزى را از دست مىدهد .\r\nاز سوى ديگر حسودان پيوسته براى از بين بردن امكانات او نقشه مىكشند و دزدان و راهزنان در كمين مال و ثروت او هستند و حوادث پيش‌بينى نشده هر روز ممكن است بخشى از امكانات او را از ميان بردارد ، طلبكاران از او مطالبه كنند و بدهكاران بدهى خود را نپردازند . مجموع اين عوامل غم و اندوه جاويدان را بر قلب او مسلط مىسازد .\r\n« زبرج » به معناى زينت و « كمه » به معناى نابينايى و « شغف » به معناى عشق و علاقهء شديد است .\r\n\r\n\r\n","description":"","footnote":"\r\n( 1 ) . كافى ، ج 2 ، ص 319 ، ح 15 .\r\n( 2 ) . اين واژه ، هم با سكون قاف و هم با فتح قاف به عنوان مصدر به‌كار مىرود .\r\n( 3 ) . اين جمله كلمه‌اى در تقدير دارد و در اصل « له هم يشغله . . . » است .\r\n","page_name":" 56 ","page_number":56},
  {"content":"\r\n\r\n« اشجان » جمع « شَجَن » ( بر وزن عجم ) به معناى حزن و اندوه است .\r\n« رقص » در لغت به هرگونه حركت و جولان و غليان ، اطلاق مىشود هر چند در اصطلاح عامه به حركات موزون طرب‌انگيز گفته مىشود و منظور امام عليه السلام اين است كه غم و اندوه ، پيوسته در كانون قلب آن‌ها در حركت است .\r\n« سويداء » « مصغر سوداء » اشاره به دانهء سياهى است كه به اعتقاد قدما در درون دل وجود دارد و مركز عشق و علاقه محسوب مىشود و بعيد نيست آن را بتوانيم بر دريچه‌هاى قلب تطبيق كنيم .\r\n« هم » به معناى دل‌مشغولى و نگرانى است و « غم » به معناى اندوه است و به گفتهء مجمع البحرين « هم » به معناى نگرانىاى است كه قبل از وقوع حادثه حاصل مىشود و « غم » به معناى اندوهى است كه به‌هنگام وقوع ، حاصل مىگردد و « حزن » حالتى است كه بعد از گذشتن حادثه رخ مىدهد .\r\nدر خطبهء 109 نهج‌البلاغه نيز آمده است : «\r\nوَ مَنْ عَشِقَ شَيئاً أَعْشَى بَصَرَهُ وَأَمْرَضَ قَلْبَه\r\n؛ كسى كه به چيزى عشق ورزد آن چيز چشم او را نابينا و قلب او را بيمار مىكند » .\r\nتاريخ نيز نمونه‌هاى روشنى به ما نشان مىدهد از كسانى كه براثر حب دنيا چنان نابينا شدند كه واضح‌ترين مسائل را نمىديدند . ازجمله در داستان عمر سعد و مأموريت او در كربلا مىخوانيم : هنگامى كه ابن زياد اين مأموريت را به او پيشنهاد كرد و وعدهء حاكميت بر مُلك رى را نيز به او داد ابن سعد امتناع كرد و گفت : مرا معذور دار . ابن زياد گفت : فرمان ملك رى را به ما بازگردان . عمر سعد گفت : يك روز به من مهلت بده تا بينديشم . هنگامى كه از نزد ابن زياد خارج شد و با دوستان خود مشورت كرد . هركس شنيد ، او را از اين كار نهى كرد ازجمله خواهرزاده‌اش حمزة بن مغيره به او گفت : تو را به خدا سوگند مىدهم كه از اين كار صرف نظر كنى ، به خدا قسم اگر تمام دنيا مال تو باشد و از تو\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nبگيرند بهتر از اين است كه روز قيامت خدا را ملاقات كنى در حالى كه خون حسين عليه السلام بر گردن تو باشد . ابن سعد گفت : مىپذيرم . عبداللَّه بن يسار مىگويد :\r\nنزد عمر سعد آمدم رو به من كرد و گفت : امير ابن زياد چنين دستورى به من داده و من خوددارى كردم گفتم : كار بسيار خوبى كردى . سپس از نزد عمر سعد خارج شدم ولى كسى آمد خبر داد كه ابن سعد مردم را براى جنگ با امام حسين عليه السلام دعوت مىكند . با عجله نزد او برگشتم ، او نشسته بود ، هنگامى كه مرا ديد صورتش را از من برگرداند . فهميدم كه عزم خود را براى اين كار جزم كرده ( و سخن گفتن با او فايده‌اى ندارد ) . « 1 »\r\nمىدانيم كه اين مرد كوردل هرگز به مقصود خود نرسيد و در ميان مردم كوفه انگشت‌نما بود و حتى كودكان كوفه هنگامى كه او را مىديدند به او سنگ پرتاب مىكردند و مىگفتند : « هذا قاتل الحسين عليه السلام » . و اين است همان كوردلى كه امام عليه السلام در كلمات حكيمانهء مذكور به آن اشاره كرده است .\r\nآنگاه امام عليه السلام به پايان كار اين گروه از دنياپرستان كوردل اشاره كرده ، مىفرمايد : « اين وضع همچنان ادامه مىيابد تا آن‌جا كه ( پنجهء مرگ ) گلويش را مىفشارد و او را به گوشه‌اى مىاندازد در حالى كه رگ‌هاى حياتش قطع شده ، مرگ او در پيشگاه خداوند بىاهميت و افكندنش به گورستان براى دوستانش آسان است » ؛ (\r\nكَذلِكَ حَتَّى يُؤْخَذَ بِكَظَمِهِ فَيُلْقَى بِالْفَضَاءِ مُنْقَطِعاً أَبْهَرَاهُ ، هَيِّناً عَلَى اللَّهِ فَنَاؤُهُ ، وَ عَلَى الْإِخْوَانِ إِلْقَاؤُهُ\r\n) . « كظم » در اصل به معناى بستن سر مَشكى است كه پر از آب باشد و از روى كنايه ، به گلو به‌خصوص در زمانى كه انسان پر از خشم شده باشد و از ابراز خشم خوددارى كند اطلاق مىشود .\r\n« ابهراه » تثنيهء « ابهر » اشاره به دو رگى است كه خون را از تمام بدن به قلب\r\n\r\n\r\n","description":"","footnote":"\r\n( 1 ) . تاريخ طبرى ، بنا به نقل شرح نهج‌البلاغهء مرحوم شوشترى ( بهج‌الصباغه ) ، ج 11 ، ص 593 .\r\n","page_name":" 58 ","page_number":58},
  {"content":"\r\n\r\nمىرسانند و اگر قطع شوند انسان مىميرد .\r\nامام عليه السلام ترسيم بسيار دقيقى از سرنوشت انسان به‌خصوص دنياپرستان در اين گفتار حكيمانه كرده است و آن اين‌كه دنياپرستان پيوسته غرق نگرانىها دربارهء آينده و غم و اندوه دربارهء آنچه از دست داده‌اند مىباشند تا اين‌كه ناگهان مرگشان فرامىرسد و گلويشان فشرده مىگردد و به‌صورت جسم بىجانى درمىآيند و دوستان سعى مىكنند هرچه زودتر او را از خانه و كاشانه‌اش بيرون ببرند و به خاك‌هاى قبرستان خاموش بسپارند .\r\nو به گفتهء شاعر :\r\n دنيا كه در او ثبات است كم مىبينم * با يك فرحش هزار غم مىبينم\r\nاين كهنه رباطى است كه از هر طرفش * راهى به بيابان عدم مىبينم \r\nاين بحث را با حديثى از امام صادق عليه السلام كه در كتاب شريف كافى آمده است پايان مىدهيم . امام عليه السلام مىفرمايد : عيسى بن مريم ( با يارانش ) از كنار قريه‌اى عبور مىكرد كه تمام اهل آن و حتى پرندگان و حيواناتشان مرده بودند ، عيسى گفت : اين‌ها به مرگ طبيعى نمرده‌اند بلكه با خشم الهى از دنيا رفته‌اند اگر به‌طور طبيعى و متفرق از دنيا مىرفتند يكديگر را دفن مىنمودند . حواريون گفتند : اى روح اللَّه دعا كن خداوند آن‌ها را براى ما زنده كند تا به ما خبر دهند اعمالشان چه بوده است ؟ تا از آن بپرهيزيم . حضرت عيسى از خداوند تقاضاى زنده شدن آن‌ها را كرد ، ندايى از آسمان آمد كه آن‌ها را صدا كن ، عيسى شب‌هنگام در كنار قطعه زمينى ايستاد و صدا زد : اى مردم قريه ! يكى از آن‌ها پاسخ گفت : لبيك يا روح اللَّه ! فرمود : واى بر شما ، اعمال شما چه بود ( كه اين‌گونه به غضب الهى گرفتار شديد ) ؟ او در پاسخ گفت : عبادت طاغوت و دنياپرستى با ترس كم ( از\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nخداوند ) و آرزوهاى دراز و بىخبرى همراه با لهو و لعب . عيسى فرمود : عشق شما به دنيا چگونه بود ؟ گفت : مانند عشق كودك به مادرش . هنگامىكه دنيا به‌سوى ما روى مىآورد خوشحال مىشديم و مسرور ، و هنگامى كه پشت مىكرد گريه مىكرديم و محزون مىشديم . عيسى گفت : عبادت طاغوت شما چگونه بود ؟ گفت : اطاعت از گنهكاران . گفت : پايان كار شما چگونه بود ؟ عرض كرد : شب در نهايت عافيت و تندرستى بوديم ، صبح در ميان جهنم . . . .\r\nدر پايان عيسى به حواريون نگاه كرد و گفت : اى دوستان خدا ، خوردن نان خشك با نمكى كه آن را درست نساييده باشند و خوابيدن بر روى خاك ، بسيار بهتر است هنگامى كه توأم با عافيت در دنيا و آخرت باشى . « 1 »\r\n* * *\r\n\r\n\r\n","description":"","footnote":"\r\n( 1 ) . كافى ، ج 2 ، ص 318 ، ح 11 .\r\n","page_name":" 60 ","page_number":60},
  {"content":"\r\n\r\n\r\nبخش دوم :\r\n\r\nوَإِنَّما يَنْظُرُ الْمُؤْمِنُ إِلَى الدُّنْيَا بِعَيْنِ الاعْتِبَارِ ، وَيَقْتَاتُ مِنْهَا بِبَطْنِ الاضْطِرَارِ ، وَ يَسْمَعُ فِيهَا بِأُذُنِ الْمَقْتِ وَ الْإِبْغَاضِ ، إِنْ قِيلَ أَثْرَى قِيلَ أَكْدَى ! وَإِنْ فُرِحَ لَهُ بِالْبَقَاءِ حُزِنَ لَهُ بِالْفَنَاءِ ! هذَا وَ لَمْ يَأْتِهِمْ « يَوْمٌ فِيهِ يُبْلِسُونَ » .\r\n( امام عليه السلام فرمود : ) انسان مؤمن ، تنها با چشم عبرت به دنيا مىنگرد ، از مواهب آن به مقدار ضرورت بهره مىگيرد و آهنگ دلرباى آن را با بغض و نفرت مىشنود . هرگاه گفته شود فلان كس توانگر شد ( ديرى نمىپايد كه ) گفته مىشود بدبخت و بىنوا گشت و هرگاه مردم از فكر بقاى او ( در اين جهان ) شاد شوند ( چيزى نمىگذرد كه ) خبر مرگ او آن‌ها را محزون مىكند . اين حال دنياى آنهاست و هنوز روزى كه در آن به راستى غمگين و مأيوس شوند ( روز رستاخيز ) فرانرسيده است .\r\n\r\nشرح و تفسير شيوهء مؤمنان راستين\r\nامام عليه السلام در اين بخش به بيان حالات مؤمنانى مىپردازد كه به عكس دنياپرستان ، قناعت‌پيشه و ساده‌زيست هستند ، مىفرمايد : « انسان مؤمن ، تنها با چشم عبرت به دنيا مىنگرد از مواهب آن به مقدار ضرورت بهره مىگيرد و آهنگ دلرباى آن را با بغض و دشمنى مىشنود » ؛ (\r\nوَ إِنَّما يَنْظُرُ الْمُؤْمِنُ إِلَى الدُّنْيَا بِعَيْنِ الاعْتِبَارِ ، وَيَقْتَاتُ مِنْهَا بِبَطْنِ الاضْطِرَارِ ، وَ يَسْمَعُ فِيهَا بِأُذُنِ الْمَقْتِ وَالْإِبْغَاضِ\r\n) .\r\n\r\n","description":"","footnote":"","page_name":" 61 ","page_number":61},
  {"content":"\r\n\r\n« يقتات » از مادّهء « قوت » به معنى بهره‌گيرى از قوت دنياست و « مقت » به معنى غضب و « ابغاض » به معنى خشم است .\r\nآرى ! مؤمنان راستين چشم عبرت‌بين دارند و گوشى كه حقايق را مىشنود و در برابر نداى شيطان و هواى نفس ، بدبين و خشمگين‌اند آن‌ها بر اساس كفاف و عفاف زندگى مىكنند و به‌اندازهء نياز از دنيا بهره مىگيرند و خود را آلودهء آنچه دنياپرستان گرفتارش هستند ، نمىكنند .\r\nدرست است كه آنچه امام عليه السلام دربارهء مؤمنان مىفرمايد به‌صورت جملهء خبريه است ولى در واقع ، منظور ، امر كردن است يعنى شخص مؤمن بايد به ديدهء عبرت به دنيا بنگرد و به مقدار ضرورت از آن قناعت كند و پيام دنيا و دنياپرستان را با خشم بشنود .\r\nمرحوم علامهء مجلسى در جلد 22 بحارالانوار حديثى از امام صادق عليه السلام نقل مىكند كه مناسب اين مقام است . امام عليه السلام مىفرمايد : سلمان فارسى از بازار آهنگران در كوفه عبور مىكرد ، جوانى را ديد كه ناگهان صيحه‌اى زد و به روى زمين افتاد ، مردم اطراف او جمع شدند و هنگامى كه سلمان را ديدند به او گفتند :\r\nاى بندهء مقرب خدا ! اين جوان گرفتار بيمارى صرع است چيزى در گوش او بخوان تا شفا يابد . سلمان نزديك او شد جوان به هوش آمد و چشم باز كرد و به سلمان گفت : اى بندهء خدا ! آن‌گونه كه اين‌ها خيال مىكنند من بيمار نيستم از كنار اين آهنگران عبور مىكردم كه ديدم با پتك بر آهن مىكوبند ؛ به ياد اين آيهء شريفه افتادم كه مىفرمايد : « « وَلَهُمْ مَّقَامِعُ مِنْ حَدِيدٍ » ؛ و براى آنان گرزهايى از آهن ( سوزان ) است » . « 1 » هنگامى كه به ياد اين آيه افتادم از ترس عذاب الهى هوش از سرم پريد ، سلمان او را به عنوان برادر خويش برگزيد و در قلبش شيرينى محبت الهى وارد شد و همچنان با او بود تا زمانى كه آن جوان بيمار شد . سلمان به‌سراغ\r\n\r\n\r\n","description":"","footnote":"\r\n( 1 ) . حج ، آيهء 21 .\r\n","page_name":" 62 ","page_number":62},
  {"content":"\r\n\r\nاو آمد و در كنار بالينش نشست ، جوان در حال جان‌دادن بود ، سلمان به فرشتهء مرگ خطاب كرد و گفت : با اين برادرم مدارا كن ، فرشتهء مرگ به او گفت : اى بندهء خدا من با همهء مؤمنان مدارا مىكنم . « 1 »\r\nاميرمؤمنان عليه السلام در پايان مىفرمايد : « وضع دنيا به‌قدرى ناپايدار است كه هرگاه گفته شود فلان كس توانگر شد ( ديرى نمىپايد كه ) گفته مىشود بىخير و بىنوا گشت و هرگاه از فكر بقاى او ( در اين جهان ) شاد شوند ( چيزى نمىگذرد كه ) خبر مرگ او آن‌ها را محزون مىكند . اين حال دنياى آنهاست و هنوز روزى كه در آن غمگين و مأيوس شوند فرانرسيده است » ؛ (\r\nإِنْ قِيلَ أَثْرَى قِيلَ أَكْدَى ! وَ إِنْ فُرِحَ لَهُ بِالْبَقَاءِ حُزِنَ لَهُ بِالْفَنَاءِ ! هذَا وَلَمْ يَأْتِهِمْ « يَوْمٌ فِيهِ يُبْلِسُونَ »\r\n) . « اثرى » به معناى توانگر شد از مادهء « ثروت » گرفته شده است .\r\n« اكدى » به معناى بخيل و فقير و بىنوا گرديد از مادهء « كُدية » ( بر وزن حُجره ) در اصل به معناى سختى و صلابت زمين است سپس آن را به افراد بخيل و گاه فقير اطلاق كرده‌اند .\r\n« يبلسون » از مادهء « ابلاس » در اصل به معناى اندوه است و به معناى يأس و نااميدى نيز به‌كار مىرود .\r\nامام عليه السلام در اين بخش از كلام خود بىاعتبارى و سرعت تغيير دنيا را بيان مىفرمايد و نشان مىدهد كه ميان توانگرى و فقر و همچنين زندگى و مرگ فاصلهء چندانى نيست ؛ شب مىخوابد و توانگر است ، صبح برمىخيزد و فقير ، چراكه ثروت‌هاى او براثر حادثه‌اى بر باد رفته و ورشكست شده و به خاك سياه نشسته است .\r\nگاه در نهايت سلامت و شادابى زندگى مىكند اما حوادث پيش‌بينى نشده ناگهان خرمن زندگى او را درو مىكند و همه را متحير مىسازد .\r\n\r\n\r\n","description":"","footnote":"\r\n( 1 ) . بحارالانوار ، ج 22 ، ص 385 ، ح 26 .\r\n","page_name":" 63 ","page_number":63},
  {"content":"\r\n\r\nقرآن مجيد نيز ناپايدارى دنيا را بارها به گياهانى تشبيه مىكند كه در فصل بهار مىرويند و سرسبز و خرم و پرطراوت‌اند اما چيزى نمىگذرد كه خزان فرامىرسد و همگى خشكيده و زرد مىشوند و تندباد خزان ، آن‌ها را جدا كرده و به هر سو پراكنده مىكند . « 1 »\r\nتهامى ، شاعر و اديب نكته‌دان شيعه و شهيد راه ولايت قصيدهء معروفى دارد كه به‌مناسبت از دست دادن فرزند دلبندش سروده و از بهترين اشعار عرب در اين زمينه است و با اين شعر آغاز مىشود :\r\n حُكْمُ المَنِيَّةِ فِي البَرِيَّةِ جاري * ما هذِهِ الدُّنيا بِدارِ قَرارِ \r\nحكم مرگ در تمام انسان‌ها جارى است و اين جهان جاى قرار و ثبات نيست .\r\nسپس مىافزايد :\r\n بَيْنا تَرى الإنسانَ فيها مُخْبِراً * حتّى يُرى خَبَراً مِن الأخبارِ \r\nدر حالى كه انسان زنده است و از حوادث مختلف خبر مىدهد ناگهان طومار زندگانىاش پيچيده مىشود و خودش جزء اخبار مىگردد . « 2 »\r\n* * *\r\n\r\n\r\n","description":"","footnote":"\r\n( 1 ) . به آيات 24 سورهء يونس و 45 سورهء كهف مراجعه شود .\r\n( 2 ) . كسانى كه مىخواهند تمام اين قصيدهء بسيار پرمعنا و سوزناك را مطالعه كنند مىتوانند به كتاب شهداء الفضيلة مرحوم علامهء امينى يا الكنى و الالقاب مرحوم محدث قمى در شرح حال ابوالحسن تهامى مراجعه كنند .\r\n","page_name":" 64 ","page_number":64},
  {"content":"\r\n\r\n\r\n368 إِنَّ اللَّهَ سُبْحَانَهُ وَضَعَ الثَّوَابَ عَلَى طَاعَتِهِ ، وَ الْعِقَابَ عَلَى مَعْصِيَتِهِ ، ذِيَادَةً لِعِبَادِهِ عَنْ نَقْمَتِهِ وَ حِيَاشَةً لَهُمْ إِلَى جَنَّتِهِ .\r\nامام عليه السلام فرمود :\r\nخداوند سبحان ثواب را بر اطاعتش و كيفر را بر معصيتش قرار داده است تا بندگانش را از عذاب خود بازدارد و آن‌ها را به‌سوى بهشتش سوق دهد . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nاز آنچه مرحوم خطيب در مصادر آورده استفاده مىشود كه اين كلام نورانى با خطبه‌اى كه فاطمهء زهرا عليها السلام دربارهء فدك خوانده هماهنگ است و مرحوم آمدى نيز آن را در كتاب غررالحكم با تفاوتى آورده است . ( مصادر نهج‌البلاغه ، ج 4 ، ص 268 ) .\r\n","page_name":" 65 ","page_number":65},
  {"content":"\r\n\r\n\r\nشرح و تفسير فلسفهء ثواب و عقاب\r\nامام عليه السلام در اين كلام نورانى و فشرده و كوتاه به فلسفهء ثواب و عقاب در برابر اطاعت و معصيت اشاره كرده ، مىفرمايد : « خداوند سبحان ثواب را بر اطاعتش و كيفر را بر معصيتش مقرر داشته است تا بندگانش را از عذاب خود بازدارد و آن‌ها را به‌سوى بهشتش سوق دهد » ؛ (\r\nإِنَّ اللَّهَ سُبْحَانَهُ وَضَعَ الثَّوَابَ عَلَى طَاعَتِهِ ، وَ الْعِقَابَ عَلَى مَعْصِيَتِهِ ، ذِيَادَةً لِعِبَادِهِ عَنْ نَقْمَتِهِ وَ حِيَاشَةً لَهُمْ إِلَى جَنَّتِهِ\r\n) . « ذيادة » در اصل از مادهء « ذود » ( بر وزن ذوب ) به معناى منع كردن و جلوگيرى نمودن است كه در قرآن مجيد در سورهء قصص آيهء 23 درمورد دختران شعيب به آن اشاره شده و مىفرمايد : « « وَوَجَدَ مِنْ دُونِهِمْ امْرَأتَيْنِ تَذُودَانِ » ؛ در كنار چاه آب مدين به جز چوپان‌ها دو زن را ديد كه از رفتن گوسفندان خود به‌سوى چاه آب جلوگيرى مىكردند » .\r\nدر كلام نورانى مورد بحث مفهومش اين است كه خداوند عقاب را بر گناه قرار داده تا بندگانش را از عذاب خود بازدارد .\r\n« حياشة » مصدر حاش يحوش - آن‌گونه كه ارباب لغت ازجمله ابن منظور در لسان‌العرب ، گفته‌اند - به معناى سوق دادن صيد به‌سوى دام يا به‌سوى افرادى كه آمادهء صيد كردن هستند مىباشد سپس به معناى هرگونه سوق دادن ، به‌كار رفته و در كلام نورانى بالا به همين معنا استفاده شده است زيرا امام عليه السلام مىفرمايد :\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nخداوند ثواب و عقاب را بر طاعت و معصيت قرار داده تا بندگانش را به‌سوى بهشتش سوق دهد . ( توجه داشته باشيد كه اين واژه اجوف واوى است و اجوف يايى آن به معناى ديگرى است . )\r\nتعبير به « وضع الثواب . . . » سبب شده است كه در ميان شارحان نهج‌البلاغه بحث‌هايى دربارهء هماهنگى اين كلام با مذهب اشاعره يا عدليه صورت گيرد .\r\nمىدانيم اشاعره منكر حسن و قبح عقلى هستند بنابراين اوامر و نواهى را تابع مصالح و مفاسد نمىدانند و همچنين ثواب و عقاب را امر عقلى نمىشمرند بلكه معتقدند همهء اين‌ها قراردادى و طبق وضع شارع مقدس است در حالى كه پيروان مكتب عدل ( شيعه و معتزله ) معتقدند كه حسن و قبح ، عقلى است ؛ آنچه خداوند امر فرموده داراى مصلحتى بوده و آنچه نهى كرده داراى مفسده‌اى و اين مصالح و مفاسد سبب اوامر و نواهى پروردگار شده است . ثواب و عقاب نيز يك امر عقلى است چراكه مطيع و عاصى نمىتوانند در ترازوى عقل يكسان باشند به همين دليل خداوند به مطيعان پاداش نيك و به عاصيان كيفر و مجازات مىدهد .\r\nولى قابل توجه اين‌كه اگر خداوند هيچ ثواب و عقابى بر اطاعت و معصيت قرار ندهد بلكه همان مصالح و مفاسد را كه در طاعات و معاصى است سبب امر و نهى قرار دهد كارى بر خلاف عدالت و حكمت و حكم عقل انجام نداده است .\r\nمثلًا اگر طبيب به بيمار دستور دهد فلان دارو را مصرف كن و اين امر طبيب داراى فوائدى براى اين بيمار باشد همين نكته براى صحت امر طبيب كافى است و نياز به پاداش و جزاى اضافه‌اى ندارد و همچنين اگر بيمار را از بعضى كارها بازدارد به دليل زيانى كه در آن كارهاست ، نهى او حكيمانه است و نيازى به كيفر ندارد .\r\nاوامر و نواهى الهى نيز اگر تنها به دليل مصالح و مفاسد آن‌ها باشد كاملًا حكيمانه است و نيازى به پاداش و كيفر ندارد .\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nولى خداوند براى لطف و رحمت بيشتر و ايجاد انگيزه در طاعات و نفرت از معاصى ، براى اطاعت ثوابى قرار داده و براى معصيت عقابى . اين در واقع شبيه همان قاعدهء لطف است كه ارباب علم كلام مىگويند و خلاصه‌اش اين است كه شخص حكيم هنگامى كه چيزى را از كسى مىخواهد آنچه او را به اطاعت نزديك مىكند و از معصيت بازمىدارد در نظر مىگيرد بىآن‌كه او را اجبار كرده باشد : (\r\nاللُّطفُ هو ما يكونُ المكلَّفُ معه أقرَبَ إلى فعلِ الطاعةِ وأبعَد مِن فِعلِ المَعصيةِ و لم يَكُن له حظٌّ فى التَّمكينِ ( أي القدرَةِ ) و لم يبلُغْ حَدَّ الإلجاءِ\r\n) . بنابراين حسن و قبح عقلى ، و وضع ثواب و عقاب بر طاعت و معصيت بر اساس حكمت الهى نه تنها منافاتى با يكديگر ندارند بلكه مؤيد يكديگرند .\r\n\r\nنكته آيا ثواب ، تفضّل است يا استحقاق ؟\r\nدر ذيل خطبهء 216 در جلد هشتم ، اين مسئله را مطرح كرديم كه آيا پاداش‌هاى الهى بر اساس استحقاقى است كه بندگان پيدا مىكنند و يا نوعى تفضل و كرم پروردگار است . در اين مسئله اختلاف نظر فراوانى در ميان علماى علم كلام به‌ويژه اشاعره و معتزله وجود دارد .\r\nمهمترين دليلى كه طرفداران استحقاق مىگويند اين است كه اطاعت فرمان خدا غالباً با مشكلاتى همراه است . چگونه ممكن است خداوند حكيم عادل اين مشكلات را بر بندگان خود تحميل كند و اجر و پاداشى در برابر آن قرار ندهد در حالى كه ازنظر فقهى هر كسى براى ديگرى كارى انجام دهد يا بايد اجرة المثل به او داد و يا اجرة المسمى ، مگر آن‌كه خودش قصد تبرع داشته باشد .\r\nولى به يقين قياس اين دو با يكديگر قياس مع الفارق است . كارگر و اجيرى كه براى ما كار مىكند مشكلى را از ما حل مىكند و خدمتى براى ما انجام مىدهد نه اين‌كه مشكل خود را حل كند .\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nولى اطاعت فرمان‌هاى پروردگار خدمتى به خداوند نيست بلكه خدمتى به خود ماست زيرا يقين داريم كه تمام آن‌ها داراى مصالحى است كه عايد ما مىشود و به تعبير ديگر ، شبيه دستورى است كه طبيب به بيمار مىدهد . آيا اگر بيمار دستور طبيب را اجرا كند و سلامتى خود را بازيابد حق دارد از طبيب تقاضاى اجرتى در برابر زحمت خوردن داروهاى تلخ كند ؟ فرمان‌هاى پروردگار درمورد واجبات و محرمات همه از اين قبيل است .\r\nبنابراين نتيجه مىگيريم كه اگر خداوند پاداشى مىدهد صرفاً تفضل است ، شبيه جايزه‌هايى كه به نفرهاى اول در امتحانات مىدهند . مسلم است كه آن‌ها خدمتى به خودشان كرده‌اند نه به استادشان ولى استاد براى تشويق تفضلًا جايزه‌اى هم به آن‌ها مىدهد .\r\nكلام حكيمانهء مذكور نيز اشاره به همين معنا مىكند كه خداوند ثواب و عقاب را بر طاعت و معصيت قرار داده است تا بندگانش را از عذاب نجات داده و به‌سوى بهشت سوق دهد . يعنى اين ثواب و عقاب نيز مصلحتى دارد كه عايد بندگان مىشود .\r\nاين سخن را با حديثى از پيامبر اكرم صلى الله عليه و آله پايان مىدهيم ، آن‌جا كه فرمود : «\r\nلَنْ يدْخِلَ الْجَنَّةَ أَحَداً عَمَلُهُ ، قالُوا : وَ لا أَنْتَ يا رَسُولَ اللَّهِ ؟ قالَ : وَ لا أَنَا ، الَّا أَنْ يتَغَمَّدَنِى اللَّهُ بِرَحْمَتِهِ !\r\n؛ هيچ‌كس را عملش وارد بهشت نمىسازد . عرض كردند : حتى خود شما اى رسول خدا ؟ ! فرمود : آرى ، من همچنين هستم ، مگر اين‌كه رحمت خدا شامل من شود ! » . « 1 »\r\nو در ذيل حديث آمده است كه پيامبر اكرم صلى الله عليه و آله دست مبارك را بر سر خود نهاد و با صداى بلند جملهء بالا را بيان كرد . يعنى يقين بدانيد كه من هم مشمول اين حكم هستم .\r\n\r\n\r\n","description":"","footnote":"\r\n( 1 ) . بحارالانوار ، ج 7 ، ص 11 .\r\n","page_name":" 69 ","page_number":69},
  {"content":"\r\n\r\nاشاره به اين‌كه پاداش الهى به‌قدرى پراهميت است كه اگر بنا بود ما اجر و مزدى از خداوند طلبكار باشيم اين پاداش‌هاى عظيم و اين بهشت جاويدان بسيار فراتر از اعمال ما بود .\r\n* * *\r\n\r\n","description":"","footnote":"","page_name":" 70 ","page_number":70},
  {"content":"\r\n\r\n\r\n369 يَأْتِي عَلَى النَّاسِ زَمَانٌ لَايَبْقَى فِيهِمْ مِنَ الْقُرْآنِ إِلَّا رَسْمُهُ ، وَ مِنَ الْإِسْلَامِ إِلَّا\r\nاسْمُهُ ، وَ مَسَاجِدُهُمْ يَوْمَئِذٍ غَامِرَةٌ مِنَ الْبِنَاءِ ، خَرَابٌ مِنَ الْهُدَى ، سُكَّانُهَا وَعُمَّارُهَا شَرُّ أَهْلِ الْأَرْضِ ، مِنْهُمْ تَخْرُجُ الْفِتْنَةُ ، وَ إِلَيْهِمْ تَأْوِي الْخَطِيئَةُ ؛ يَرُدُّونَ مَنْ شَذَّ عَنْهَا فِيهَا ، وَ يَسُوقُونَ مَنْ تَأَخَّرَ عَنْهَا إِلَيْهَا . يَقُولُ اللَّهُ سُبْحَانَهُ : فَبِي حَلَفْتُ لَأَبْعَثَنَّ عَلَى أُولئِكَ فِتْنَةً تَتْرُكُ الْحَلِيمَ فِيهَا حَيْرَانَ وَقَدْ فَعَلَ ، وَ نَحْنُ نَسْتَقِيلُ اللَّهَ عَثْرَةَ الْغَفْلَةِ .\r\nامام عليه السلام فرمود :\r\nروزگارى بر مردم فرا مىرسد كه در ميان آن‌ها از قرآن چيزى جز خطوطش و از اسلام جز نامش باقى نخواهد ماند ، مساجد آن‌ها در آن زمان از جهت بنا آباد و محكم ولى از جهت هدايت خراب و ويران‌است ، ساكنان آن مساجد و آبادكنندگانش بدترين مردم روى زمين‌اند ، فتنه و فساد از آن‌ها برمىخيزد و خطاها به آن‌ها بازمىگردد ، آن‌كس كه در آن زمان از فتنه‌ها كناره‌گيرى كند او را ( به اجبار ) به آن بازمىگردانند و هر كسى كه از آن‌جا وامانده است به‌سوى آن سوقش مىدهند ، خداوند سبحان مىفرمايد : به ذاتم سوگند خورده‌ام فتنه‌اى بر آنان مىفرستم كه\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nعاقل بردبار در آن حيران بماند ( سپس امام عليه السلام افزود : ) و هم‌اكنون اين كار انجام شده و ما از خداوند خواستاريم كه از لغزش‌ها و غفلت‌هاى ما درگذرد . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در مصادر مىگويد : مطابق آنچه در ميزان الاعتدال ذهبى آمده ، اصل اين سخن از رسول خدا صلى الله عليه و آله است كه اميرمؤمنان عليه السلام آن را از آن حضرت نقل كرده و نويسندهء رسالهء اصول الايمان نيز آن را روايت نموده ولى بخش آخر آن را اميرمؤمنان على عليه السلام بر آن افزوده است . مرحوم صدوق نيز در ثواب الاعمال آن را آورده است و اين‌كه مرحوم سيد رضى آن را از كلمات اميرمؤمنان عليه السلام شمرده ، شك نيست كه در جايى به عنوان روايت آن حضرت بوده همانگونه كه آمدى در غررالحكم نيز بخش‌هايى از آن را از اميرمؤمنان عليه السلام نقل نموده است . ( مصادر نهج‌البلاغه ، ج 4 ، ص 270 ) .\r\n","page_name":" 72 ","page_number":72},
  {"content":"\r\n\r\n\r\nشرح و تفسير زمانى طوفانى در پيش است\r\nامام عليه السلام در اين گفتار پرمعناى خويش از زمانى خبر مىدهد كه اسلام و قرآن به فراموشى سپرده مىشود و اهل آن زمان غرق گناه مىگردند ، و نُه ويژگى از مفاسد براى آن زمان ذكر مىكند و مىفرمايد : « روزگارى بر مردم خواهد آمد كه در ميان آن‌ها از قرآن چيزى جز خطوطش و از اسلام جز نامش باقى نمىماند » ؛ (\r\nيَأْتِي عَلَىالنَّاسِ زَمَانٌ لَايَبْقَى فِيهِمْ مِنَ الْقُرْآنِ إِلَّا رَسْمُهُ ، وَ مِنَ الْإِسْلَامِ إِلَّا اسْمُهُ\r\n) . رسم در اين‌جا به معنى خطوط است ، هرچند بعضى آن را به معنى قرائت ، تفسير كرده‌اند كه بعيد به نظر مىرسد .\r\nبا اين‌كه اين دو ويژگى براى معرفى اهل آن زمان كه از اسلام ، تنها به ظواهرى قناعت كرده‌اند و از حقيقت اسلام چيزى در ميان آن‌ها باقى نمانده كفايت مىكند با اين حال چند جملهء ديگر در معرفى آن‌ها بيان كرده و مىفرمايد :\r\n« مساجد آن‌ها در آن زمان از جهت بنا آباد و محكم ولى از جهت هدايت خراب و ويران است » ؛ (\r\nوَمَسَاجِدُهُمْ يوْمَئِذٍ غَامِرَةٌ مِنَ الْبِنَاءِ ، خَرَابٌ مِنَ الْهُدَى\r\n) . اشاره به اين‌كه آن‌ها تنها به ظواهر اسلام و مساجد قناعت مىكنند و به مسائل مربوط به فرهنگ اسلامى كه بايد در آن‌جا پياده شود و مسجد كانون آن باشد توجهى ندارند .\r\nسپس در وصف ديگرى مىفرمايد : « ساكنان آن مساجد و آبادكنندگان آن\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nبدترين مردم روى زمين‌اند فتنه و فساد از آن‌ها برمىخيزد و خطاها و گناهان به‌سوى آن‌ها بازمىگردد » ؛ (\r\nسُكَّانُهَا وَعُمَّارُهَا شَرُّ أَهْلِ الْأَرْضِ ، مِنْهُمْ تَخْرُجُ الْفِتْنَةُ ، وَإِلَيهِمْ تَأْوِى الْخَطِيئَةُ\r\n) . اشاره به اين‌كه ميان ظاهر و باطن آن‌ها فرق بسيار است ، ظاهر آن‌ها اين است كه اهل مسجد و عمران و آبادى آن هستند در حالى كه جز فتنه‌گرى و گناه ، چيزى از آن‌ها برنمىخيزد ، حتى از همان مساجد آباد براى فتنه‌گرى و توطئه بر ضدّ مؤمنان راستين ، و انحرافات خود بهره مىجويند .\r\nسپس در آخرين بيان صفات آن‌ها مىفرمايد : « ( آن‌ها به گمراهى خود قانع نيستند بلكه اصرار به گمراه ساختن ديگران نيز دارند ) هرگاه كسى از فتنهء آنان كناره‌گيرى كند او را به آن بازمىگردانند و هركس كه از آن‌جا وامانده به‌سوى آن سوقش مىدهند » ؛ (\r\nيَرُدُّونَ مَنْ شَذَّ عَنْهَا فِيهَا ، وَيَسُوقُونَ مَنْ تَأَخَّرَ عَنْهَا إِلَيْهَا\r\n) . آرى آن‌ها اصرار دارند كه هيچ مانعى بر سر راه اعمال زشت و كارهاى خلافشان نباشد و اگر كسانى از آن‌ها كناره‌گيرى كنند به اجبار آن‌ها را به جمع خود بازمىگردانند .\r\nامام عليه السلام در پايان به عذاب دردناك آن‌ها اشاره كرده ، مىفرمايد : « خداوند سبحان مىفرمايد : به ذاتم سوگند مىخورم فتنه‌اى بر آنان بر مىانگيزم كه عاقل بردبار در آن حيران بماند » ؛ (\r\nيَقُولُ اللَّهُ سُبْحَانَهُ : فَبِي حَلَفْتُ لَأَبْعَثَنَّ عَلَى أُولئِكَ فِتْنَةً تَتْرُكُ الْحَلِيمَ فِيهَا حَيْرَانَ\r\n) . اين فتنه ممكن است يك بلاى آسمانى يا زلزله‌هاى ويرانگر زمينى يا بيمارىهاى فراگير و يا شمشيرهاى دشمنان سلطه‌گر باشد كه همگى در برابر آن حيران بمانند و حتى عاقلان بردبار راه برون‌رفتى از آن نيابند .\r\nو در آخرين جمله مىفرمايد : « هم‌اكنون اين كار انجام شده و ما از خداوند مىخواهيم كه از لغزش‌ها و غفلت‌ها درگذرد » ؛ (\r\nوَقَدْ فَعَلَ ، وَنَحْنُ نَسْتَقِيلُ اللَّهَ عَثْرَةَ الْغَفْلَةِ\r\n) .\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nامام عليه السلام در اين گفتار پرمعناى خود زمانى را ترسيم مىكند كه نور هدايت الهى به خاموشى مىگرايد ، آفتاب عالم‌تاب اسلام رو به افول مىنهد و مسلمانان راستين كم مىشوند و آن‌ها كه هستند براثر فشارها خانه‌نشين مىگردند ، صحنهء اجتماع به دست رياكارانى مىافتد كه قرآن را با صداى خوب مىخوانند و آن را با بهترين خط و زيباترين طبع آراسته مىكنند ، نمونهء ديگر رياكارى آن‌ها مساجد آباد و پرشكوه است ، اين‌ها همه در حالى است كه در باطن ، نه خبرى از تعليمات اسلام است و نه از اخلاق اسلام . بازيگران رياكار اين ميدان كه بدترين مردم روى زمين‌اند كارى جز فتنه‌گرى و خطاكارى ندارند و عجب اين‌كه اصرار دارند ديگران را هم به رنگ خود درآورند چراكه اگر آن‌ها مسلمان راستين باشند مانع كار آنان مىشوند پس بايد آن‌ها را نيز از اسلام بيرون بُرد تا راه براى پيشرفت اين گروه فتنه‌گر صاف و هموار شود .\r\nالبته خداوند تنها به مجازات آنان در عرصهء قيامت اكتفا نمىكند بلكه در همين دنيا نيز آن‌ها را گرفتار انواع مصائب مىكند ، اين مجازات‌ها ممكن است در اشكال مختلف جلوه‌گر شود ، بلاهاى آسمانى ، فتنه‌هاى زمينى ، بيمارىهاى فراگير ، قحطسالى و از همه بدتر سلطهء گروهى بىرحم بر آن‌ها و كشت و كشتار آنان به دست اين گروه ، فتنه‌هايى كه به‌قدرى پيچيده و متراكم است كه آگاه‌ترين مردم از حلّ آن عاجز مىشوند و ناچار حيران و سرگردان تماشاگر اين صحنه‌ها خواهند بود .\r\nآيا آنچه امام عليه السلام از اين اوصاف براى مردم آن زمان بيان كرده اشاره به زمان خود اوست كه براثر حكومت‌هاى خودكامه و سلطهء بنىاميه و نفوذ بازماندگان عصر جاهليت در مراكز قدرت اسلامى ، مردم گرفتار چنين شرايطى شدند و يا اشاره به زمان‌هاى آينده مثلًا زمانى مثل زمان ماست .\r\nجملهء « يأتى » كه به‌صورت فعل مضارع است و همچنين « لا يبقى » و افعال\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nمضارع ديگرى كه در كلام امام عليه السلام پىدرپى به‌كار رفته است نشان مىدهد كه امام عليه السلام از حادثه‌اى در آينده خبر مىدهد ولى جملهء « وقد فعل » ( خداوند اين كار را كرده است ) نشان مىدهد كه چنين گروهى در عصر و زمان امام عليه السلام بودند و خداوند نيز مجازاتش را بر آن‌ها وارد ساخت .\r\nولى بعضى از شارحان نهج‌البلاغه گفته‌اند كه ممكن است جملهء « وقد فعل » اشاره به اين باشد كه خداوند شبيه اين عذاب را بر اقوام پيشين كه از راه حق منحرف مىشدند و گرفتار همين مفاسد اجتماعى و اخلاقى بودند ، نازل كرده يعنى اين موضوع در تاريخ بشر سابقه دارد و بارها تكرار شده است .\r\nبعضى احتمال ضعيف سومى داده‌اند و آن اين‌كه جملهء « قد فعل » تأكيد بر اين باشد كه خداوند چنين سوگندى را ياد كرده است .\r\nاحتمال چهارمى نيز در اين‌جا وجود دارد كه فعل ماضى اشاره به مضارع متحقق‌الوقوع باشد ؛ يعنى چيزى كه در آينده قطعاً واقع مىشود گاه به‌صورت فعل مضارع بيان مىگردد كه در قرآن مجيد نظاير متعددى دارد .\r\nالبته فعل مضارع براى زمان حال و استقبال ، هر دو مىآيد ولى استعمال آن منحصراً در زمان حال ، قطعاً خلاف ظاهر است و احتياج به قرائن روشن دارد .\r\n( توضيح بيشترى در اين زمينه در قسمت نكته خواهد آمد ) .\r\nامام عليه السلام در پايان اين سخن راه توبه را به مردم نشان مىدهد و مىفرمايد : « ما از خداوند خواستاريم كه از لغزش‌ها و غفلت‌هاى ما درگذرد » ؛ (\r\nوَنَحْنُ نَسْتَقِيلُ اللَّهَ عَثْرَةَ الْغَفْلَةِ\r\n) . اشاره به اين‌كه اگر مردم بيدار شوند و به درگاه الهى روى آورند و از غفلت‌ها و لغزش‌هايى كه داشته‌اند از پيشگاه خدا آمرزش بطلبند اميد است كه آن بلاها و فتنه‌ها بر طرف گردد .\r\n\r\n","description":"","footnote":"","page_name":" 76 ","page_number":76},
  {"content":"\r\n\r\n\r\nنكته آيا زمان ما مصداق كلام بالاست ؟\r\nتعبيراتى كه امام عليه السلام در اين جمله‌هاى پرمعنا به‌كار برده و تمام آن به‌صورت فعل مضارع يا شبيه مضارع است خبر مىدهد كه اين شرايط نابسامان و اوضاع دردناك در آينده براى مسلمانان براثر غفلت‌ها و بيگانگى از تعليمات اسلام روى مىدهد اما جملهء آخر آن كه مىفرمايد : «\r\nوَ قَدْ فَعَلَ ، وَنَحْنُ نَسْتَقِيلُ اللَّهَ عَثْرَةَ الْغَفْلَةِ\r\n؛ خداوند چنين فتنه‌اى را به دليل آن كارهاى ناشايست بر آن‌ها مسلط ساخته و ما از خدا مىخواهيم كه از لغزش‌ها و غفلت‌هاى ما بگذرد » نشان مىدهد كه در عصر امام عليه السلام چنين حادثهء دردناكى روى داده است . از زمان خليفهء سوم جامعهء اسلامى به‌تدريج از اسلام فاصله گرفت و مال و ثروت هنگفت حاصل از غنائم آن‌ها را به خود مشغول ساخت و آلودهء گناهان زيادى شدند و به‌دنبال آن ، فتنهء بنىاميه به‌وجود آمد و مردم را در حيرت شديدى فرو برد .\r\nولى اين احتمال وجود دارد كه گفتار امام عليه السلام داراى چند مرحله است ، يك مرحلهء آن در آن عصر اتفاق افتاد و مرحلهء شديدترش در اعصار بعد . آن‌گونه كه نمونهء آن را با چشم خود در بسيارى از كشورهاى اسلامى مىبينيم كه قرآن ، زياد مىخوانند ولى از عمل به قرآن خبرى نيست ، داد اسلام زياد مىزنند ولى از تعليمات اسلام بىگانه‌اند ، مساجد فراوانى دارند ، بسيار آباد و پرشكوه ولى نور هدايت در آن‌ها نيست ، فتنه‌ها از آن‌ها مىجوشد و همه‌جا را فرامىگيرد به‌خصوص اين گفتار دربارهء سلفىهاى تكفيرى و متعصب ، كاملًا صادق است و فتنه‌اى كه بر آن‌ها مسلط شده فتنهء يهود و بعضى از كشورهاى بزرگ است كه قبلهء اول مسلمين را گرفته‌اند و همواره كشورهاى اسلامى را تهديد كرده مسلمين را حيران و سرگردان مىكنند .\r\nالبته اين احتمال را نيز كه فعل ماضى « قد فعل » اشاره به مضارع متحقق الوقوع و مسلم باشد نبايد ازنظر دور داشت .\r\n\r\n","description":"","footnote":"","page_name":" 77 ","page_number":77},
  {"content":"\r\n . \r\n","description":"","footnote":"","page_name":" 78 ","page_number":78},
  {"content":"\r\n\r\n\r\n370 وروي أنه عليه السلام ، قلما اعتدل به المنبر ، إِلا قال أمام الخطبة : أَيُّهَا النَّاسُ ، اتَّقُوا اللَّهَ فَمَا خُلِقَ امْرُؤٌ عَبَثاً فَيَلْهُو ، وَ لَاتُرِكَ سُدًى فَيَلْغُو وَمَا دُنْيَاهُ الَّتي تَحَسَّنَتْ لَهُ بِخَلَفٍ مِنَ الْآخِرَةِ الَّتِي قَبَّحَهَا سُوءُ النَّظَرِ عِنْدَهُ ، وَ مَا الْمَغْرُورُ الَّذِي ظَفِرَ مِنَ الدُّنْيَا بِأَعْلَى هِمَّتِهِ كَالآخَرِ الَّذِي ظَفِرَ مِنَ الآخِرَةِ بِأَدْنَى سُهْمَتِهِ .\r\nروايت شده كه كمتر اتفاق مىافتاد كه امام عليه السلام بر منبر بنشيند و پيش از خطبه چنين نفرمايد :\r\nاى مردم ! تقواى الهى پيشه كنيد ( و بدانيد ) هيچ‌كس بيهوده و عبث آفريده نشده كه دائماً به لهو ( و سرگرمىهاى مختلف ) بپردازد و هيچ‌كس مهمل و بىهدف رها نشده تا به كارهاى لغو و بى ارزش مشغول شود ( هرگز ) دنياى دلپسندش جاى آخرتى را كه با بدنگرى ، زشت در نظرش جلوه كرده است نخواهد گرفت و آن فريب‌خورده‌اى كه با برترين كوشش بر دنيا ظفر يافته همچون كسى نيست كه به كمترين سهم خود از آخرت دست يافته است . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در مصادر مىگويد : بخش آغازين اين كلام نورانى در كتاب دُستور معالم الحكم ( نوشتهء قاضى قضاعى متوفاى 454 ) با تغييراتى آمده كه به‌روشنى نشان مىدهد از منبع ديگرى اخذ كرده است . زمخشرى نيز در ربيع الابرار آن را آورده است . سپس تصريح مىكند كه اين كلام حكيمانه در نسخهء ابن ابى الحديد آمده و در نسخ ديگر وجود ندارد . ( مصادر نهج‌البلاغه ، ج 4 ، ص 270 . )\r\nدر غررالحكم بخش آخرين اين كلام نورانى با تفاوت چشمگيرى ذكر شده كه نشانهء تعدد منابع است . ( غررالحكم ، ح 2502 ) .\r\n","page_name":" 79 ","page_number":79},
  {"content":"\r\n\r\n\r\nشرح و تفسير يك پيام مستمر\r\nامام عليه السلام در اين كلام نورانى به سه نكتهء مهم اشاره مىفرمايد و جالب اين‌كه از آغاز اين كلام استفاده مىشود ، مواقعى كه به منبر مىرفت غالباً در آغاز خطبه‌ها به اين نكته‌ها اشاره مىفرمود ؛ (\r\nوَ رُوِى أَنَّهُ عليه السلام قَلَّمَا اعْتَدَلَ بِهِ الْمِنْبَرُ إِلا قَالَ أَمَامَ الْخُطْبَةِ\r\n) . در نخستين نكته به هدف آفرينش انسان به‌صورت سربسته اشاره كرده ، مىفرمايد : « اى مردم ! تقواى الهى پيشه كنيد . هيچ‌كس بيهوده و عبث آفريده نشده كه به لهو ( و انواع سرگرمىها ) بپردازد و مهمل و بىهدف رها نگشته تا پيوسته به كارهاى لغو مشغول شود » ؛ (\r\nأَيُّهَا النَّاسُ ، اتَّقُوا اللَّهَ فَمَا خُلِقَ امْرُؤٌ عَبَثاً فَيَلْهُو ، وَ لَاتُرِكَ سُدًى فَيَلْغُو\r\n) . « سدى » به معناى رها شده و بىهدف و بىبرنامه است . به شترى كه ساربان ، آن را در بيابان رها كند « ابل سدى » مىگويند .\r\nتفاوت « لهو » و « لغو » كه در كلام بالا آمد اين است كه « لهو » به معناى سرگرمى\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nاست و انواع بازىهاى سرگرم‌كننده را شامل مىشود اما « لغو » بيهوده‌كارى است حتى اگر هيچ سرگرمىاى در آن نباشد .\r\nهنگامى كه به اين جهان پهناور با اين همه نظامات و اين همه بدايع نگاه مىكنيم و سپس به مواهب زياد و نعمت‌هاى گوناگونى كه در وجود ما به وديعت نهاده شده مىنگريم يقين پيدا مىكنيم كه آفرينندهء آن دستگاه باعظمت و اين موجود عجيب هدف مهمى در نظر داشته است . هرگز نه اين عالم پهناور بيهوده آفريده شده است و نه خلقت اين اعجوبهء جهان هستى كه نامش انسان است بىهدف مىباشد .\r\nبنابراين بايد آن هدف را پيدا كرد و در مسير آن گام برداشت و آن ، چيزى نيست جز سير الى اللَّه و پيمودن مسير تكامل و رسيدن به سعادت جاويدان كه همهء پيامبران الهى به‌خصوص پيغمبر اسلام صلى الله عليه و آله از آن خبر دادند .\r\nجالب اين است كه هرگاه از يك فيلسوف مادىگرا سؤال كنيم كه اين چشم انسان براى چيست ؟ تمام اهداف چشم را برمىشمارد ، گوش براى چيست ؟ اهداف آن را نيز ذكر مىكند و همچنين زبان و دست و پا و حتى ابروها و مژه‌ها ، براى هركدام اهداف مهمى ذكر مىكند اما اگر از او سؤال كنيم : اين مجموعه كه جزء جزئش با هدف است براى چيست ؟ در پاسخ آن فرو مىماند و جوابى ندارد .\r\nاما فيلسوف الهى شفاف‌ترين جواب را كه در بالا اشاره شده و انبياى الهى و دليل عقل ، پشتيبان آن هستند بيان مىكند .\r\nانسان به سرمايه‌دار عظيمى مىماند كه بايد با اين سرمايه‌هاى الهى ، گوهرهاى گران‌بهايى به‌دست آورد كه ارزش آن را داشته باشد نه اين‌كه سرمايهء وجود خويش و شايستگىها و لياقتش را به هدر دهد و با دست خالى چشم از جهان ببندد و راهى راه زيان‌كاران شود .\r\nآنگاه در دومين نكته اشاره به كسانى مىكند كه آخرت را به‌سبب بدنگرى ، به\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nدنيا فروخته‌اند ، مىفرمايد : « ( هرگز ) دنياى دلپسند او جاى آخرتى را كه با بدنگرى ، زشت در نظرش جلوه كرده است نخواهد گرفت » ؛ (\r\nوَ مَا دُنْيَاهُ الَّتي تَحَسَّنَتْ لَهُ بِخَلَفٍ مِنَ الْآخِرَةِ الَّتِي قَبَّحَهَا سُوءُ النَّظَرِ عِنْدَهُ\r\n) . هواى نفس ، بلاى بزرگى است ، گاهى ديدگاه انسان را چنان دگرگون مىسازد كه زشت را زيبا و زيبا را زشت مىبيند همانگونه كه قرآن مجيد دربارهء گروهى از اقوام منحرف پيشين مىفرمايد : « « وَزَيَّنَ لَهُمُ الشَّيْطَانُ أَعْمَالَهُمْ » ؛ شيطان اعمال آن‌ها را در نظرشان زينت داده است » . « 1 » و در جاى ديگر مىفرمايد : « « زُيِّنَ لِلَّذِينَ كَفَرُوا الْحَيَاةُ الدُّنْيَا » ؛ زندگى دنيا در نظر كافران زينت داده شده است » . « 2 »\r\nطبيعى است ، هنگامى كه زندگى دنيا در نظر انسان خوشايند و زيبا باشد ، آخرت در نظرش زشت و ناپسند است ، از آن مىگريزد و به‌سوى دنيا باشتاب مىرود و اين است سرنوشت تمام كسانى كه وسوسه‌هاى شيطان و هوى و هوس‌هاى نفس ، ديد و فكر آن‌ها را دگرگون ساخته است .\r\nدر سومين نكته اشاره به سرنوشت اين‌گونه فريب‌خوردگان كرده ، مىفرمايد :\r\n« آن فريب‌خورده‌اى كه با برترين همت ( و بالاترين كوشش ) بر دنيا ظفر يافته همچون كسى نيست كه به كمترين سهم خود از آخرت دست يافته است » ؛ (\r\nوَ مَا الْمَغْرُورُ الَّذِي ظَفِرَ مِنَ الدُّنْيَا بِأَعْلَى هِمَّتِهِ كَالآخَرِ الَّذِي ظَفِرَ مِنَ الآخِرَةِ بِأَدْنَى سُهْمَتِهِ\r\n) . چه شوم است سرنوشت كسانى كه بالاترين همت و تلاش خود را براى دست يافتن به متاع ناپايدار و زودگذر دنيا به‌كار مىگيرند و چه زيباست سرنوشت كسانى كه با تلاش و كوشش و همت خود سهمى از سعادت اخروى پيدا كرده‌اند ، هر چند اين سهم كوچك باشد .\r\n\r\n\r\n","description":"","footnote":"\r\n( 1 ) . عنكبوت ، آيهء 38 .\r\n( 2 ) . بقره ، آيهء 212 .\r\n","page_name":" 82 ","page_number":82},
  {"content":"\r\n\r\nدر حديثى كه مرحوم علامهء مجلسى در بحارالانوار از امام صادق عليه السلام آورده است مىخوانيم كه ابوبصير خدمت حضرت رسيد ، عرض كرد : فدايت شوم مرا تشويق ( به بهشت ) كن . امام عليه السلام فرمود : بوى بهشت از فاصلهء هزار سال به مشام مىرسد و كمترين منزلى كه بهشتيان دارند منزلى است كه اگر همهء جن و انس را بخواهد به آن دعوت كند مىتواند از آن‌ها پذيرايى نمايد بىآن‌كه چيزى از نعمت‌هاى او كاسته شود و كمترين مقام اهل بهشت مقام كسى است كه داخل بهشت مىشود و سه باغ در برابر او نمايان مىگردد و هنگامى كه در پايين‌ترين آن‌ها وارد مىشود همسران و خادمان و نهرها و ميوه‌هاى فراوانى مىبيند و شكر و حمد خدا را به‌جا مىآورد . به او گفته مىشود : سر بلند كن و باغ دوم را ببين كه در آن نعمت‌هايى است كه در باغ اول نيست . عرضه مىدارد : خداوندا ! اين باغ را نيز نصيب من كن . مىفرمايد : شايد اگر آن را به تو بدهم باز غير آن را بخواهى .\r\nعرضه مىدارد : همين را مىخواهم ، همين را مىخواهم . ( و به همين ترتيب باغ ديگرى را با نعمت‌هاى بسيار فراوان مشاهده مىكند و شكر و سپاس خدا را بسيار به‌جا مىآورد ) . « 1 »\r\n* * *\r\n\r\n\r\n","description":"","footnote":"\r\n( 1 ) . بحارالانوار ، ج 8 ، ص 120 ، ح 11 .\r\n","page_name":" 83 ","page_number":83},
  {"content":"\r\n . \r\n","description":"","footnote":"","page_name":" 84 ","page_number":84},
  {"content":"\r\n\r\n\r\n371 لَا شَرَفَ أَعْلَى مِنَ الْإِسْلَامِ ، وَ لَاعِزَّ أَعَزُّ مِنَ التَّقْوَى ، وَ لَامَعْقِلَ أَحْسَنُ مِنَ\r\nالْوَرَعِ ، وَ لَاشَفِيعَ أَنْجَحُ مِنَ التَّوْبَةِ ، وَ لَاكَنْزَ أَغْنَى مِنَ الْقَنَاعَةِ ، وَ لَامَالَ أَذْهَبُ لِلْفَاقَةِ مِن‌َالرِّضَى بِالْقُوتِ . وَ مَنِ اقْتَصَرَ عَلَى بُلْغَةِ الْكَفَافِ فَقَدِ انْتَظَمَ الرَّاحَةَ وَتَبَوَّأَ خَفْضَ الدَّعَةِ وَالرَّغْبَةُ مِفْتَاحُ النَّصَبِ وَمَطِيَّةُ التَّعَبِ ، وَالْحِرْصُ وَالْكِبْرُ وَالْحَسَدُ دَوَاعٍ إِلَى التَّقَحُّمِ فِي الذُّنُوبِ ، وَ الشَّرُّ جَامِعُ مَسَاوِي الْعُيُوبِ .\r\nامام عليه السلام فرمود :\r\nهيچ شرافتى برتر از اسلام نيست و هيچ عزتى گران‌بهاتر از تقوا ، هيچ پناهگاهى بهتر ونگهدارنده‌تر از ورع ( وپرهيزاز شبهات ) نمىباشد ، هيچ شفيعى نجات‌بخش‌تر از توبه ، هيچ گنجى بىنياز كننده‌تر از قناعت و هيچ سرمايه‌اى براى از بين بردن فقر بهتر از رضا به‌مقدار حاجت نمىباشد . آنكس‌كه به مقدار نيازاكتفاكند به آسايش و راحتى هميشگى دست يافته و در فراخناى آسودگى جاى گرفته است در حالى كه دنياپرستى كليد رنج‌وبلاومَركب تعب و ناراحتى است . حرص و تكبر و حسد انگيزه‌هايى هستند براى فرو رفتن در گناهان ، و شر و بدكارى ، جامع تمام ( اين ) عيب‌هاست . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nدر كتاب مصادر آمده است كه مرحوم سيد رضى اين گوهرهاى پرارزش را از خطبهء اميرمؤمنان عليه السلام كه به نام « خطبة الوسيلة » معروف است برگرفته و گروهى قبل از سيد رضى و بعد از او آن را نقل كرده‌اند . ازجمله مرحوم كلينى در كتاب روضهء كافى آن را به‌طور كامل آورده است و بخشى از آن را ابن شعبهء حرانى در تحف العقول آورده همان‌گونه كه با تفاوت مختصرى در وصيت اميرمؤمنان عليه السلام به فرزندش امام حسين عليه السلام نيز آمده است . نيز مرحوم صدوق در كتاب امالى به آن اشاره كرده است ( مصادر نهج‌البلاغه ، ج 4 ، ص 271 ) .\r\nاضافه مىكنيم : در كتاب شريف من لا يحضر نيز اين كلمات نورانى به عنوان خطبه‌اى كه اميرمؤمنان عليه السلام بعد از رحلت پيامبر اكرم صلى الله عليه و آله بيان كرده ذكر شده است . ( من لا يحضر ، ج 4 ، ص 406 ، ح 5880 ) .\r\n","page_name":" 85 ","page_number":85},
  {"content":"\r\n\r\n\r\nشرح و تفسير ده موضوع مهم و سرنوشت‌ساز\r\nامام عليه السلام در اين جمله‌هاى كوتاه و پرمعنا اشاره به ده موضوع مهم مىكند كه هفت موضوع مربوط به فضايل اخلاقى و سه موضوع مربوط به رذايل اخلاقى است .\r\nنخست مىفرمايد : « شرافتى برتر از اسلام نيست » ؛ (\r\nلَاشَرَفَ أَعْلَى مِنَ الْإِسْلَامِ\r\n) . اين نكته با توجه به اين‌كه اسلام مجموعه‌اى از عقايد والاى دينى و برنامه‌هاى سازندهء عبادى و دستورات مهم اخلاقى است كاملًا روشن است .\r\nبسيارى از افراد ، شرف را در مقام‌هاى مادى متزلزل و اموال و ثروت‌هاى ناپايدار و قدرت قوم و قبيله كه دائماً در معرض فناست مىدانند . در حالى كه شرافت واقعى اين است كه انسان يك مسلمان راستين باشد .\r\nدر جملهء دوم مىفرمايد : « عزت و قدرتى گران‌بهاتر از پرهيزكارى نيست » ؛ (\r\nوَلَا عِزَّ أَعَزُّ مِنَ التَّقْوَى\r\n) .\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nزيرا تقوا چنان انسان را مسلط بر خويش مىسازد كه وسوسه‌هاى شيطان و هواى نفس را به عقب مىراند . چه قدرتى از اين بالاتر كه انسان شيطان را به زمين بزند و هواى نفس را مهار كند .\r\nدر سومين جمله مىفرمايد : « هيچ پناهگاهى بهتر و نگهدارنده‌تر از ورع ( و پرهيز از شبهات ) نيست » ؛ (\r\nوَ لَامَعْقِلَ أَحْسَنُ مِنَ الْوَرَعِ\r\n) . لغزش‌هاى انسان در بسيارى از موارد در امور شبهه‌ناك است كه انسان را به پرتگاه محرمات مسلم شرع سوق مىدهد . كسى كه داراى ورع و پرهيز از شبهات است در پناهگاه مطمئنى قرار گرفته كه او را از چنين لغزشى بازمىدارد .\r\nدر حكمت چهارم نيز شبيه اين جمله گذشت آن‌جا كه مىفرمايد : «\r\nالْوَرَعُ جُنَّة\r\n؛ ورع ، سپر محكمى است » .\r\nامام باقر عليه السلام مىفرمايد : «\r\nإِنَّ أَشَدَّ الْعِبَادَةِ الْوَرَعُ\r\n؛ دشوارترين عبادت ورع است » . « 1 » زيرا علاوه بر ترك محرمات و انجام واجبات ، انسان را از ارتكاب شبهات بازمىدارد .\r\nدر حديث ديگرى آمده است كه يكى از ياران امام صادق عليه السلام خدمتش عرض كرد : من توفيق زيارت شما را چند سال يك‌بار پيدا مىكنم دستورى بيان فرما كه به آن عمل كنم ( و ضامن سعادتم باشد ) . امام عليه السلام فرمود : «\r\nأُوصِيكَ بِتَقْوَى اللَّهِ وَالْوَرَعِ وَ الاجْتِهَادِ وَ اعْلَمْ أَنَّهُ لَاينْفَعُ اجْتِهَادٌ لَاوَرَعَ فِيهِ\r\n؛ تو را به تقواى الهى و ورع و تلاش و كوشش ( در مسير اطاعت پروردگار ) سفارش مىكنم و بدان كه تلاش بدون ورع نتيجه‌بخش نخواهد بود » . « 2 »\r\nدر چهارمين نكته مىفرمايد : « هيچ شفيعى نجات‌بخش‌تر از توبه نيست » ؛ (\r\nوَلَا شَفِيعَ أَنْجَحُ مِنَ التَّوْبَةِ\r\n) .\r\n\r\n\r\n","description":"","footnote":"\r\n( 1 ) . كافى ، ج 2 ، ص 77 ، ح 5 .\r\n( 2 ) . همان ، ص 76 ، ح 1 .\r\n","page_name":" 87 ","page_number":87},
  {"content":"\r\n\r\nزيرا شفاعت شفيعانُ ديگر گاه پذيرفته مىشود و گاه ممكن است پذيرفته نشود زيرا بار گناه ، سنگين‌تر از شفاعت است . اما توبهء واقعى كه با ندامت كامل و تصميم بر عدم تكرار گناه و جبران گذشته و اعمال صالح آينده صورت گيرد قطعاً در پيشگاه خداوند پذيرفته خواهد شد . بنابراين گنهكاران به‌جاى اين‌كه به انتظار شفاعت شفيعان بنشينند بهتر است توبه كنند و شفاعت را براى تأكيد بر پذيرش آن از شفيعان بخواهند .\r\nخداوند به‌طور مطلق در قرآن مجيد مىفرمايد : « « وَهُوَ الَّذِى يَقْبَلُ التَّوْبَةَ عَنْ عِبَادِهِ وَيَعْفُوا عَنِ السَّيِّئَاتِ » ؛ خداوند كسى است كه توبه را از بندگانش مىپذيرد و گناهان آن‌ها را مىبخشد » . « 1 »\r\nدر پنجمين نكته اشاره به اهميت قناعت كرده ، مىفرمايد : « هيچ گنجى بىنيازكننده‌تر از قناعت نيست » ؛ (\r\nوَ لَاكَنْزَ أَغْنَى مِنَ الْقَنَاعَةِ\r\n) . گنج‌هاى ديگر پايان مىپذيرند ، گنجى كه پايان نمىپذيرد گنج قناعت است .\r\nاضافه بر اين ، براى حفظ گنج‌هاى ظاهرى رنج فراوان بايد كشيد چراكه دشمنان و سارقان و حسودان دائماً در كمين آن‌اند . ولى گنج قناعت هيچ سارق و دشمن و حسودى ندارد . و به گفتهء سعدى :\r\n گنج آزادگى و كنج قناعت ملكى است * كه به شمشير ميسر نشود سلطان را \r\nو به گفتهء حافظ :\r\n گنج زر ، گر نبود ، كنج قناعت باقى است * آن‌كه آن داد به شاهان به گدايان اين داد \r\nدر گفتار حكيمانهء 57 آمده بود : «\r\nالْقَنَاعَةُ مَالٌ لَاينْفَدُ\r\n؛ قناعت سرمايه‌اى است كه هرگز تمام نمىشود » . همين مضمون در گفتار حكيمانهء 349 و گفتار حكيمانهء 229 آمده بود .\r\n\r\n\r\n","description":"","footnote":"\r\n( 1 ) . شورى ، آيهء 25 .\r\n","page_name":" 88 ","page_number":88},
  {"content":"\r\n\r\nحقيقت قناعت يك ملكهء درونى است كه انسان با داشتن آن با حدّاقل لازم براى زندگى مىسازد و به‌دنبال زرق و برق و اضافات و تشريفاتى كه وقت و فكر و عمر انسان را مصروف خود مىسازد نمىرود و به همين دليل آلودهء انواع گناهان و مسائل غير اخلاقى نمىشود .\r\nاضافه بر اين ، شخص قانع ، آزادگى فوق‌العاده‌اى دارد زيرا زير بار منت هيچ‌كس نيست ؛ در حديثى از اميرمؤمنان عليه السلام در غررالحكم آمده است : «\r\nالْحُرُّ عَبْدٌ مَا طَمِعَ وَ الْعَبْدُ حُرٌّ إِذَا قَنِعَ\r\n؛ شخص آزاده ، برده است هنگامى كه طمع كند ، و برده ، آزاده است هنگامى كه قناعت پيشه كند » . « 1 »\r\nدر ششمين نكته مىفرمايد : « هيچ مالى براى نابودى فقر بهتر از رضا به مقدار نياز نيست » ؛ (\r\nوَلَا مَالَ أَذْهَبُ لِلْفَاقَةِ مِنَ الرِّضَى بِالْقُوتِ\r\n) . اين جمله كه در واقع تكميل كنندهء جملهء سابق است اشاره به اين دارد كه بىنيازى حقيقى در آن است كه انسان به ضروريات زندگى راضى باشد و درپى مال‌اندوزى و فراهم كردن اسباب و وسايل تجملاتى كه به يقين مورد نياز او نيست خود را به زحمت نيفكند كه اين نوعى فقر و آن نوعى غناست .\r\nدر هفتمين نكته باز بر آنچه در نكتهء پنجم و ششم گذشت به‌گونهء ديگرى مهر تأييد مىزند و مىفرمايد : « آنكس كه به مقدار نياز اكتفا كند به آسايش و راحتى هميشگى دست يافته و در فراخناى آسودگى جاى گرفته است در حالى كه دنياپرستى كليد رنج و بلا و مَركب تعب و ناراحتى است » ؛ (\r\nوَمَنِ اقْتَصَرَ عَلَى بُلْغَةِ الْكَفَافِ فَقَدِ انْتَظَمَ الرَّاحَةَ وَ تَبَوَّأَ خَفْضَ الدَّعَةِ وَ الرَّغْبَةُ مِفْتَاحُ النَّصَبِ وَمَطِيَّةُ التَّعَبِ\r\n) . « تبوأ » از مادهء « تبوِئَه » ( بر وزن تذكره ) به معناى سكنى دادن به قصد دوام و بقاست .\r\n\r\n\r\n","description":"","footnote":"\r\n( 1 ) . غررالحكم ، ح 8975 .\r\n","page_name":" 89 ","page_number":89},
  {"content":"\r\n\r\n« خفض » معانى متعددى دارد ازجمله تنزل و كاهش ، فروتنى و نيز به معناى آسايش و فراخى زندگى است .\r\n« دعة » به معناى آسودگى و « رغبة » به معناى دنياپرستى و « نَصَب » به معناى خستگى و درماندگى و « مطية » به معناى مركب است .\r\nروشن است كه آنچه انسان را در زندگى به زحمت و رنج مىافكند دنياپرستى است و گرنه براى به‌دست آوردن يك زندگى سادهء آميخته با قناعت ، رنج و زحمت زيادى لازم نيست و همان‌طور كه امام عليه السلام در جملهء بالا فرمود ، دنياپرستى است كه كليد رنج و ناراحتىهاست و مركب ناراحتى و تعب است .\r\nدر پايان براى تكميل نكات گذشته به نكتهء ديگر كه ناظر به سه رذيلهء اخلاقى است با ذكر آثار آن‌ها اشاره كرده ، مىفرمايد : « حرص و تكبر و حسد انگيزه‌اى هستند براى فرو رفتن در گناهان ، و شر و بدكارى ، جامع تمام ( اين ) عيب‌هاست » ؛ (\r\nوَالْحِرْصُ وَالْكِبْرُ وَالْحَسَدُ دَوَاعٍ إِلَى التَّقَحُّمِ فِي الذُّنُوبِ ، وَ الشَّرُّ جَامِعُ مَسَاوِي الْعُيُوبِ\r\n) . « تقحُّم » به معناى فرو رفتن در چيزى است .\r\nسه رذيله‌اى كه امام عليه السلام به عنوان انگيزهء غوطه‌ور شدن در گناهان بيان فرموده همان سه رذيلهء معروف آغاز آفرينش انسان است ؛ شيطان بر اثر تكبر راندهء درگاه خدا شد و آدم به دليل حرص ، ترك اولى كرد و از درخت ممنوع خورد و از بهشت اخراج شد و قابيل براثر حسد ، نخستين قتل و جنايت را در عالم بنيان نهاد و منفور ساحت قدس پروردگار گشت .\r\nدر حديثى از امام على بن الحسين عليه السلام مىخوانيم : «\r\nفَأَوَّلُ مَا عُصِى اللَّهُ بِهِ الْكِبْرُ وَ هِى مَعْصِيةُ إِبْلِيسَ حِينَ أَبَى وَ اسْتَكْبَرَ وَ كَانَ مِنَ الْكَافِرِينَ وَ الْحِرْصُ وَ هِى مَعْصِيةُ آدَمَ وَ حَوَّاءَ حِينَ قَالَ اللَّهُ عَزَّ وَ جَلَّ لَهُمَا فَكُلا مِنْ حَيثُ شِئْتُما وَ لا تَقْرَبا هذِهِ الشَّجَرَةَ فَتَكُونا مِنَ الظَّالِمِينَ فَأَخَذَا مَا لَاحَاجَةَ بِهِمَا إِلَيهِ فَدَخَلَ ذَلِكَ عَلَى ذُرِّيتِهِمَا إِلَى يوْمِ\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nالْقِيامَةِ وَ ذَلِكَ أَنَّ أَكْثَرَ مَا يطْلُبُ ابْنُ آدَمَ مَا لَاحَاجَةَ بِهِ إِلَيهِ ثُمَّ الْحَسَدُ وَ هِى مَعْصِيةُ ابْنِ آدَمَ حَيثُ حَسَدَ أَخَاهُ فَقَتَلَهُ فَتَشَعَّبَ مِنْ ذَلِكَ حُبُّ النِّسَاءِ وَ حُبُّ الدُّنْيا وَ حُبُّ الرِّئَاسَةِ وَ حُبُّ الرَّاحَةِ وَ حُبُّ الْكَلَامِ وَ حُبُّ الْعُلُوِّ وَ الثَّرْوَةِ فَصِرْنَ سَبْعَ خِصَالٍ فَاجْتَمَعْنَ كُلُّهُنَّ فِى حُبِّ الدُّنْيا فَقَالَ الْأَنْبِياءُ وَ الْعُلَمَاءُ بَعْدَ مَعْرِفَةِ ذَلِكَ حُبُّ الدُّنْيا رَأْسُ كُلِّ خَطِيئَةٍ\r\n؛ نخستين چيزى كه با آن معصيت خدا شد تكبر بود و آن معصيت ابليس بود هنگامى كه از اطاعت فرمان خدا سر باز زد و تكبر كرد و از كافران شد ( سپس ) حرص بود و آن ( سرچشمهء ) معصيت آدم و حوا شد .\r\nهنگامى كه خداوند عزّوجلّ به آن‌ها فرمود : از ميوه‌هاى بهشتى هرگونه مىخواهيد بخوريد ولى نزديك اين درخت ( ممنوع ) نشويد كه از ظالمان خواهيد شد . ولى آن‌ها چيزى را كه نياز به آن نداشتند برگرفتند و اين مشكلى براى ذريهء آن‌ها تا روز قيامت ايجاد كرد و ازاين‌رو بيشترين چيزى كه فرزندان آدم به‌دنبال آن هستند چيزى است كه به آن نيازى ندارند . سپس حسد بود كه ( سرچشمهء ) معصيت فرزند آدم ( قابيل ) شد در آن‌جا كه به برادرش حسد ورزيد و او را به قتل رساند . و از اين صفات رذيلهء سه‌گانه ، عشق به زنان و عشق به دنيا و عشق به رياست و راحت‌طلبى و عشق به سخن‌گفتن و برترىجويى و ثروت ، سرچشمه گرفت و هفت خصلت شد كه تمام آن‌ها در حب دنيا جمع شد .\r\nازاين‌رو پيغمبران و دانشمندان بعد از آگاهى از اين موضوع گفتند : حب دنيا سرچشمهء تمام گناهان است » . « 1 »\r\nجملهء «\r\nوَ الشَّرُّ جَامِعُ مَسَاوِى الْعُيوبِ\r\n» اشاره به اين نكته است كه اين عيوب سه‌گانه ( حرص و كبر و حسد ) و عيوب ديگر ، همه تحت عنوان « شر » قرار مىگيرند كه نقطهء مقابل خير است و تمام آفات و آسيب‌ها از آن سرچشمه مىگيرد .\r\n* * *\r\n\r\n\r\n","description":"","footnote":"\r\n( 1 ) . كافى ، ج 2 ، ص 130 ، ح 11 .\r\n","page_name":" 91 ","page_number":91},
  {"content":"\r\n . \r\n","description":"","footnote":"","page_name":" 92 ","page_number":92},
  {"content":"\r\n\r\n\r\n372 لِجَابِرِ بْنِ عَبْدِ اللَّهِ الْأَنْصَارِيِّ : يَا جَابِرُ ، قِوَامُ الدِّينِ وَالدُّنْيَا بِأَرْبَعَةٍ :\r\nعَالِمٍ مُسْتَعْمِلٍ عِلْمَهُ ، وَ جَاهِلٍ لَايَسْتَنْكِفُ أَنْ يَتَعَلَّمَ ، وَ جَوَادٍ لَايَبْخَلُ بِمَعْرُوفِهِ ، وَفَقِيرٍ لَايَبِيعُ آخِرَتَهُ بِدُنْيَاهُ ؛ فَإِذَا ضَيَّعَ الْعَالِمُ عِلْمَهُ اسْتَنْكَفَ الْجَاهِلُ أَنْ يَتَعَلَّمَ ، وَ إِذَا بَخِلَ الْغَنِيُّ بِمَعْرُوفِهِ بَاعَ الْفَقِيرُ آخِرَتَهُ بِدُنْيَاهُ .\r\nيَا جَابِرُ ، مَنْ كَثُرَتْ نِعَمُ اللَّهِ عَلَيْهِ كَثُرَتْ حَوَائِجُ النَّاسِ إِلَيْهِ ، فَمَنْ قَامَ لِلَّهِ فِيهَا بِمَا يَجِبُ فِيها عَرَّضَهَا لِلدَّوَامِ وَ الْبَقَاءِ ، وَ مَنْ لَمْ يَقُمْ فِيهَا بِمَا يَجِبُ عَرَّضَهَا لِلزَّوَالِ وَالْفَنَاءِ .\r\nامام عليه السلام به جابر بن عبداللَّه انصارى چنين فرمود :\r\nاى جابر ! قوام و استوارى دين و دنيا به چهار چيز است : عالم و دانشمندى كه علم خود را به‌كار گيرد و نادانى كه از فراگيرى سر باز نزند و سخاوتمندى كه در بذل و بخشش بخل نورزد و نيازمندى كه آخرتش را به دنيا نفروشد . ازاين‌رو هرگاه عالم علمش را ضايع كند ( و به‌كار نگيرد ) ، جاهل از فراگيرى علم خوددارى خواهد كرد ( زيرا به علم عالم بدبين مىشود ) و هرگاه اغنيا در نيكى بخل ورزند ، نيازمندان آخرت خود را به دنيا مىفروشند ( و به اموال اغنيا حمله مىكنند ) .\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nاى جابر ! كسى كه خداوند نعمت فراوانى به او داده نياز مردم به او بسيار خواهد بود در اين حال آن‌كس كه به وظيفهء واجب خود در برابر آن اموال عمل كند زمينهء دوام و بقاء نعمت‌هاى خود را فراهم ساخته و كسى كه به آنچه دربارهء آن اموال بر او واجب است قيام نكند آن‌ها را در معرض زوال و فنا قرار داده است . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nازجمله كتاب‌هايى كه قبل از تدوين نهج‌البلاغه اين گفتار حكيمانه را نقل كرده ، تفسير منسوب به امام حسن عسكرى عليه السلام و خصال صدوق و تحف العقول ابن شعبهء حرانى است . بعد از نهج‌البلاغه نيز در كتاب‌هاى متعددى از شيعه و اهل سنت آمده است ازجمله مناقب خوارزمى ، روضة الواعظين ، مشكاة الانوار و تذكرة الخواص سبط بن جوزى و مجمع الامثال ميدانى است كه با مختصر تفاوتى آن را آورده اند . ( مصادر نهج‌البلاغه ، ج 4 ، ص 272 ) .\r\n","page_name":" 94 ","page_number":94},
  {"content":"\r\n\r\n\r\nشرح و تفسير اركان دين و دنيا\r\nاميرمؤمنان على عليه السلام در اين كلام جامع و نورانى خطاب به جابر بن عبداللَّه انصارى ( آن يار وفادار و باشخصيت ) دربارهء قوام دين و دنيا سخن مىگويد و مىفرمايد : « اى جابر ! استوارى دين و دنيا به چهار چيز است » ؛ (\r\nلِجَابِرِ بْنِ عَبْدِاللَّهِ الْأَنْصَارِيِّ : يَا جَابِرُ ، قِوَامُ الدِّينِ وَالدُّنْيَا بِأَرْبَعَةٍ\r\n) . اشاره به اين‌كه اگر اين چهار چيز هركدام در جاى خود قرار گيرد هم دين مردم سامان مىيابد و هم دنياى آنها .\r\nسپس در توضيح آن فرمود : « ( نخست ) دانشمندى كه علم خود را به‌كار گيرد ( و دوم ) نادانى كه از فراگيرى علم سر باز نزند » ؛ (\r\nعَالِمٍ مُسْتَعْمِلٍ عِلْمَهُ ، وَجَاهِلٍ لَايَسْتَنْكِفُ أَنْ يَتَعَلَّمَ\r\n) . بنابراين نخستين پايه‌ها علم و دانش ، و تعليم و تعلم است و تا اين دو پايه محكم نشود نه دين مردم سامان مىيابد نه دنياى آنها ؛ در دينشان گرفتار انواع خرافات و بدعت‌ها مىشوند و در دنيايشان گرفتار انواع پريشانىها و اختلافات و رنج‌ها و ناكامىها .\r\nآنگاه به ركن سوم و چهارم اشاره كرده ، مىفرمايد : « ( و سوم ) سخاوتمندى كه در كمك‌هاى مالى به ديگران بخل نورزد و ( چهارم ) نيازمندى كه آخرت خود را\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nبه دنيا نفروشد » ؛ (\r\nوَ جَوَادٍ « 1 » لَايَبْخَلُ بِمَعْرُوفِهِ ، وَ فَقِيرٍ لَايَبِيعُ آخِرَتَهُ بِدُنْيَاهُ\r\n) . « معروف » در اين‌جا به معناى كمك مالى كردن به مردم است .\r\nاشاره به اين‌كه بعد از علم و دانش ، دو ركن اصلى ديگر ، مال و ثروت و تقسيم عادلانهء آن و حل مشكلات نيازمندان است . جامعهء فقير و همچنين جامعه‌اى كه ثروتمندان بخيلى داشته باشد از آرامش و امنيت محروم خواهد بود .\r\nآنگاه امام عليه السلام اشاره به نقطهء مقابل اين چهار ركن و آثار شوم آن مىكند و مىفرمايد : « پس هرگاه عالم ، علم خود را به‌كار نگيرد و ضايع كند جاهل از فراگيرى علم خوددارى خواهد كرد و زمانى كه اغنيا در كمك‌هاى مالى بخل ورزند ، نيازمندان ، آخرت خود را به دنيا مىفروشند » ؛ (\r\nفَإِذَا ضَيَّعَ الْعَالِمُ عِلْمَهُ اسْتَنْكَفَ الْجَاهِلُ أَنْ يَتَعَلَّمَ ، وَ إِذَا بَخِلَ الْغَنِيُّ بِمَعْرُوفِهِ بَاعَ الْفَقِيرُ آخِرَتَهُ بِدُنْيَاهُ\r\n) . بديهى است كه افراد غير عالم هنگامى كه ببينند علما به علم خود پايبند نيستند ، هم به خود آن‌ها بىاعتماد مىشوند و هم به علمشان و در اين حال به‌دنبال فراگيرى علوم آن‌ها نمىروند و مىگويند : اگر علم آن‌ها حقيقتى داشت خودشان به آن عمل مىكردند . به تعبير ديگر ، بهترين راه تبليغ علم ، عمل به آن است همان‌گونه كه در حديث معروف از امام صادق عليه السلام آمده است : «\r\nكُونُوا دُعَاةً لِلنَّاسِ بِغَيرِ أَلْسِنَتِكُمْ\r\n» . « 2 »\r\nدر حديث ديگرى از آن حضرت مىخوانيم كه فرمود : «\r\nإِنَّ الْعَالِمَ إِذَا لَمْ يعْمَلْ بِعِلْمِهِ زَلَّتْ مَوْعِظَتُهُ عَنِ الْقُلُوبِ كَمَا يزِلُّ الْمَطَرُ عَنِ الصَّفَا\r\n؛ هنگامى كه عالم به علمش عمل نكند مواعظ و اندرزهاى او از دل‌ها فرو مىريزد آن‌گونه كه باران از\r\n\r\n\r\n","description":"","footnote":"\r\n( 1 ) . در بسيارى از نسخه‌هاى اين حديث شريف ازجمله در خصال صدوق ، غررالحكم ، تحف العقول و مشكاة الانوار به‌جاى واژهء « جواد » واژهء « غنى » آمده است و مناسب هم همين است زيرا نقطهء مقابل فقير ، غنى است نه جواد . غنى ممكن است بخل بورزد يا نورزد ولى جواد هرگز بخل نخواهد ورزيد . در ذيل همين كلام نيز واژهء « غنى » آمده است .\r\n( 2 ) . كافى ، ج 2 ، ص 78 ، ح 14 .\r\n","page_name":" 96 ","page_number":96},
  {"content":"\r\n\r\nسنگ‌هاى سخت فرو مىريزد ( و بر آن باقى نمىماند ) » . « 1 »\r\nنيز روشن است كه هرگاه اغنيا به وظايف خود در برابر نيازمندان عمل نكنند آن‌ها سد تقوا را شكسته و آلودهء انواع گناهان ، امثال سرقت و غارت ، خيانت در امانت ، حتى قيام‌هاى عمومى بر ضد ثروتمندان و رفتن به‌سراغ نظام‌هاى اشتراكى و كمونيستى مىشوند .\r\nدر حديثى از امام صادق عليه السلام مىخوانيم : «\r\nإِنَّ مِنْ بَقَاءِ الْمُسْلِمِينَ وَ بَقَاءِ الْإِسْلَامِ أَنْ تَصِيرَ الْأَمْوَالُ عِنْدَ مَنْ يعْرِفُ فِيهَا الْحَقَّ وَ يصْنَعُ فِيهَا الْمَعْرُوفَ فَإِنَّ مِنْ فَنَاءِ الْإِسْلَامِ وَ فَنَاءِ الْمُسْلِمِينَ أَنْ تَصِيرَ الْأَمْوَالُ فِى أَيدِى مَنْ لَايعْرِفُ فِيهَا الْحَقَّ وَ لَايصْنَعُ فِيهَا الْمَعْرُوفَ\r\n؛ از عوامل بقاء اسلام و مسلمين اين است كه اموال و ثروت‌ها به دست كسانى بيفتد كه حق را در آن بشناسند و به ديگران كمك كنند ، و از عوامل فناء اسلام و مسلمين اين است كه اموال به دست كسانى بيفتد كه حق را در آن نشناسند و كمك به ديگران نكنند » . « 2 »\r\nسپس امام عليه السلام در ادامهء اين سخن به نكتهء مهم ديگرى اشاره كرده ، مىفرمايد :\r\n« اى جابر ! كسى كه نعمت فراوان خداوند به او روى آورد نياز مردم به او بسيار خواهد شد » ؛ (\r\nيَا جَابِرُ ، مَنْ كَثُرَتْ نِعَمُ اللَّهِ عَلَيْهِ كَثُرَتْ حَوَائِجُ النَّاسِ إِلَيْهِ\r\n) . طبيعى است كه تشنگان به‌دنبال چشمه‌هاى آب مىروند و گرسنگان به‌دنبال منابع غذا . بنابراين كسانى كه خداوند نعمت فراوانى به آن‌ها داده بايد از مراجعات مكرر مردم تعجب يا وحشت نكنند ، و اين خود نعمت ديگرى است كه بتوانند با نعمت‌هاى وافرى كه در اختيار آنهاست گره از كار مردم بگشايند .\r\nسپس امام عليه السلام به واكنش‌هاى مختلف افراد پرنعمت در برابر اين وضع و آثار آن اشاره كرده ، مىفرمايد : « در اين حال آن‌كس كه وظيفهء واجب خود را در برابر\r\n\r\n\r\n","description":"","footnote":"\r\n( 1 ) . كافى ، ج 1 ، ص 44 ، ح 3 .\r\n( 2 ) . همان ، ج 4 ، ص 25 ، ح 1 .\r\n","page_name":" 97 ","page_number":97},
  {"content":"\r\n\r\nاين نعمت‌هاى الهى انجام دهد زمينهء دوام و بقاء آن‌ها را فراهم ساخته و آن‌كس كه به وظيفهء واجب خود در برابر آن‌ها عمل نكند آن‌ها را در معرض زوال و فنا قرار داده است » ؛ (\r\nفَمَنْ قَامَ لِلَّهِ فِيهَا بِمَا يَجِبُ فِيها عَرَّضَهَا لِلدَّوَامِ وَ الْبَقَاءِ ، وَ مَنْ لَمْ يَقُمْ فِيهَا بِمَا يَجِبُ عَرَّضَهَا لِلزَّوَالِ وَالْفَنَاءِ\r\n) . « عرّض » از مادهء « تعريض » به معناى چيزى را در معرض شخص يا حادثه‌اى قرار دادن است .\r\nهمين مضمون با تفاوتى در كتب متعددى از امام حسين سيدالشهدا عليه السلام نقل شده است كه در يكى از خطبه‌هاى خود فرمود : «\r\nوَاعْلَمُوا أَنَّ حَوَائِجَ النَّاسِ إِلَيكُمْ مِنْ نِعَمِ اللَّهِ عَلَيكُمْ فَلَا تَمَلُّوا النِّعَمَ فَتَحُورَ نِقَما\r\n؛ بدانيد نيازهاى مردم به شما از نعمت‌هاى خدا بر شماست از اين نعمت ناراحت نشويد كه تبديل به نقمت خواهد شد » . « 1 »\r\nروشن است كه هرگاه درخت پرميوه‌اى در باغ باشد ، تمام افرادى كه وارد باغ مىشوند چشم به آن مىدوزند و از آن توقع و انتظار دارند ، حتى پرندگان نيز از آن سهمى مىخواهند . در صورتى كه توقعات مردم برآورده نشود ، امواج كينه و عداوت در دل‌ها پيدا مىشود و همين امر آن نعمت را در معرض زوال قرار مىدهد . اضافه بر اين خداوند بركت را از آن برمىدارد و آن نعمت به‌سوى زوال و فنا مىرود .\r\nاز سويى ديگر نعمت‌هاى بزرگى كه خداوند به افراد مىدهد خواه مال فراوان باشد يا قدرت بسيار يا هوش سرشار ، همهء آن براى زندگى شخصى آن‌ها لازم نيست . پيداست كه خداوند آن‌ها را مأمور ساخته كه به‌وسيلهء آن بار مشكلات را از دوش ديگران بردارند و گره از كار آن‌ها بگشايند . حال اگر اين امانت‌دار الهى به‌وظيفهء خود عمل نكند خداونداو را عزل‌كرده امانتش را به دست ديگرى مىسپارد .\r\n\r\n\r\n","description":"","footnote":"\r\n( 1 ) . بحارالانوار ، ج 75 ، ص 121 ، ح 4 .\r\n","page_name":" 98 ","page_number":98},
  {"content":"\r\n\r\nدر قرآن مجيد در داستان قارون ثروتمند گردنكش نيز آمده است كه عقلاى بنىاسرائيل به او گفتند : «\r\n« وَابْتَغِ فِيمَا آتَاكَ اللَّهُ الدَّارَ الْآخِرَةَ وَلَا تَنسَ نَصِيبَكَ مِنَ الدُّنْيَا وَأَحْسِنْ كَمَا أَحْسَنَ اللَّهُ إِلَيْكَ وَلَا تَبْغِ الْفَسَادَ فِى الْأَرْضِ إِنَّ اللَّهَ لَايُحِبُّ الْمُفْسِدِينَ »\r\n؛ و در آنچه خدا به تو داده ، سراى آخرت را بطلب ؛ و بهره‌ات را از دنيا فراموش مكن ، و همان‌گونه كه خدا به تو نيكى كرده نيكى كن ، و هرگز در زمين در جست‌وجوى فساد مباش ، كه خدا مفسدان را دوست ندارد » . « 1 »\r\nولى قارون اين نصيحت منطقى و عاقلانه را نپذيرفت و آن ثروت عظيم را مولود علم و تدبير خود شمرد و براى ديگران در آن سهمى قائل نشد . سرانجام خداوند او و ثروتش را در زمين فرو برد . زلزله‌اى واقع شد و شكافى در زمين ايجاد گرديد و او و سرمايه‌اش در آن دفن شدند « فَخَسَفْنَا بِهِ وَبِدَارِهِ الْأَرْضَ » . « 2 »\r\nدر حديثى از امام صادق عليه السلام مىخوانيم كه فرمود : «\r\nمَنْ عَظُمَتْ نِعْمَةُ اللَّهِ عَلَيهِ اشْتَدَّتْ مَئُونَةُ النَّاسِ عَلَيهِ فَاسْتَدِيمُوا النِّعْمَةَ بِاحْتِمَالِ الْمَئُونَةِ وَ لَاتُعَرِّضُوهَا لِلزَّوَالِ فَقَلَّ مَنْ زَالَتْ عَنْهُ النِّعْمَةُ فَكَادَتْ أَنْ تَعُودَ إِلَيهِ\r\n؛ كسى كه نعمت خداوند بر او فراوان و عظيم شود نياز مردم به او شديد خواهد شد پس نعمت‌ها را از طريق تحمل اين هزينه‌ها بر خود پايدار سازيد و آن را در معرض زوال قرار ندهيد زيرا هنگامى كه نعمت ( براثر ناسپاسى ) زائل شود كمتر ديده مىشود كه بازگردد » . « 3 »\r\nدر كتاب كافى در همين باب روايات ديگرى به همين مضمون وارد شده است و در باب « حسن جوار النعم » نيز رواياتى در اين زمينه ديده مىشود ازجمله يكى از ياران امام صادق عليه السلام مىگويد : از آن حضرت شنيدم كه فرمود :\r\n« أَحْسِنُوا جِوَارَ النِّعَمِ قُلْتُ وَ مَا حُسْنُ جِوَارِ النِّعَمِ قَالَ الشُّكْرُ لِمَنْ أَنْعَمَ بِهَا وَ أَدَاءُ حُقُوقِهَا\r\n؛ همسايه و ملازم خوبى براى نعمت‌هاى الهى باشيد . راوى عرض\r\n\r\n\r\n","description":"","footnote":"\r\n( 1 ) . قصص ، آيهء 77 .\r\n( 2 ) . قصص ، آيهء 81 .\r\n( 3 ) . كافى ، ج 4 ، ص 37 ، ح 1 .\r\n","page_name":" 99 ","page_number":99},
  {"content":"\r\n\r\nمىكند : چگونه همسايه و ملازم خوبى باشيم ؟ امام عليه السلام مىفرمايد : شكر بخشندهء نعمت را به‌جاى آوريد و حقوق آن را ادا كنيد » . « 1 »\r\n\r\nنكته با جابر بن عبداللَّه انصارى بيشتر آشنا شويم\r\nجابر بن عبداللَّه يكى از اصحاب جليل‌القدر پيامبر اكرم صلى الله عليه و آله و از عاشقان اهل‌بيت عليهم السلام است و روايات فراوانى در فضيلت او نقل شده است . او در داستان عقبه ( گروه هفتاد نفرىاى كه قبل از هجرت پيامبر صلى الله عليه و آله به مدينه ، به نزديكى مكه آمدند و با پيامبر اكرم صلى الله عليه و آله پيمان وفادارى بستند ) شركت داشت و در آن زمان جوان كم سن و سالى بود و بعداً كه پيامبر صلى الله عليه و آله به مدينه هجرت فرمود جزء ياران خاص آن حضرت شد و در غالب غزوات اسلامى در ركاب پيغمبر صلى الله عليه و آله شركت داشت و در عمر طولانى خود امامان متعددى را ملاقات كرد و در اواخر عمر نابينا شده بود ولى خدمت امام باقر عليه السلام را درك كرد و سلام پيامبر اكرم صلى الله عليه و آله را به او رساند .\r\nدر حديثى كه مرحوم علامهء مجلسى در بحارالانوار نقل كرده است مىخوانيم كه امام محمّد بن على بن الحسين ( الباقر ) عليهم السلام مىفرمايد : «\r\nدَخَلْتُ عَلَى جَابِرِ بْنِ عَبْدِ اللَّهِ فَسَلَّمْتُ عَلَيهِ فَرَدَّ عَلَى السَّلَامَ قَالَ لِى مَنْ أَنْتَ وَ ذَلِكَ بَعْدَ مَا كُفَّ بَصَرُهُ فَقُلْتُ مُحَمَّدُ بْنُ عَلِى بْنِ الْحُسَينِ قَالَ يا بُنَى ادْنُ مِنِّى فَدَنَوْتُ مِنْهُ فَقَبَّلَ يدِى ثُمَّ أَهْوَى إِلَى رِجْلِى يقَبِّلُهَا فَتَنَحَّيتُ عَنْهُ ثُمَّ قَالَ لِى رَسُولُ اللَّهِ يقْرِئُكَ السَّلَامَ فَقُلْتُ وَعَلَى رَسُولِ اللَّهِ السَّلَامُ وَ رَحْمَةُ اللَّهِ وَ بَرَكَاتُهُ فَكَيفَ ذَاكَ يا جَابِرُ فَقَالَ كُنْتُ مَعَهُ ذَاتَ يوْمٍ فَقَالَ لِى يا جَابِرُ لَعَلَّكَ تَبْقَى حَتَّى تَلْقَى رَجُلًا مِنْ وُلْدِى يقَالُ لَهُ مُحَمَّدُ بْنُ عَلِى بْنِ الْحُسَينِ يهَبُ اللَّهُ لَهُ النُّورَ وَ الْحِكْمَةَ فَأَقْرِئْهُ مِنِّى السَّلَامَ\r\n؛ روزى بر جابر\r\n\r\n\r\n","description":"","footnote":"\r\n( 1 ) . كافى ، ج 4 ، ص 38 ، ح 2 .\r\n","page_name":" 100 ","page_number":100},
  {"content":"\r\n\r\nبن عبداللَّه انصارى وارد شدم و به او سلام كردم . پاسخ سلام مرا گفت . بعد سؤال كرد گفت : تو كيستى ؟ - و اين بعد از آن بود كه نابينا شده بود - گفتم : محمّد بن على بن الحسين هستم . گفت : فرزندم نزديك من بيا . به نزديك او رفتم . دست مرا بوسيد و خم شد تا پاهاى مرا ببوسد كه من خود را عقب كشيدم . سپس به من گفت : رسول خدا صلى الله عليه و آله به تو سلام رساند . گفتم : سلام و رحمت و بركات الهى بر رسول خدا صلى الله عليه و آله باد . اى جابر ! اين بيان چگونه بوده است ؟ جابر عرض كرد : من روزى خدمت پيامبر صلى الله عليه و آله بودم ، فرمود : اى جابر ! گويا تو باقى مىمانى تا مردى از فرزندان مرا ملاقات كنى كه نامش محمّد بن على بن الحسين است . خداوند نور و حكمت و دانش را به او مىبخشد . سلام مرا به او برسان » . « 1 »\r\nداستان زيارت قبر امام حسين عليه السلام توسط جابر در اوّلين اربعين ، مشهور است و از نشانه‌هاى عشق و علاقهء او به خاندان پيامبر صلى الله عليه و آله مىباشد كه در آن سن و سال در حالى كه نابينا بود مسير ميان مدينه و كربلا را طى كرد و خود را در ميان انبوه مشكلات به آن‌جا رسانيد و آن زيارت پرمعناى مخصوص را در كنار قبر حضرت خواند و گريست .\r\nجابر بن عبداللَّه انصارى در سال 74 هجرى قمرى در حالى كه 94 ساله بود در شهر مدينه چشم از دنيا بربست . « 2 »\r\n* * *\r\n\r\n\r\n","description":"","footnote":"\r\n( 1 ) . بحارالانوار ، ج 46 ، ص 227 ، ح 8 .\r\n( 2 ) . براى اطلاع بيشتر از حالات جابر مىتوانيد به كتاب اعيان الشيعه ، ج 4 ، ص 45 و سفينة البحار مرحوم محدث قمى مادهء « جبر » مراجعه كنيد .\r\n","page_name":" 101 ","page_number":101},
  {"content":"\r\n . \r\n","description":"","footnote":"","page_name":" 102 ","page_number":102},
  {"content":"\r\n\r\n\r\n373 وَرَوَى ابْنُ جَرِيرٍ الطَّبَرِيُّ فِي تَارِيخِهِ عَنْ عَبْدِالرَّحْمَنِ بْنِ أَبِي لَيْلَى الْفَقِيهِ وَكَانَ مِمَّنْ خَرَجَ لِقِتَالِ الْحَجَّاجِ مَعَ ابْنِ الْأَشْعَثِ أَنَّهُ قَالَ فِيمَا كَانَ يَحُضُّ بِهِ النَّاسَ عَلَى الْجِهَادِ إِنِّي سَمِعْتُ عَلِيّاً رَفَعَ اللَّهُ دَرَجَتَهُ فِي الصَّالِحِينَ وَأَثَابَهُ ثَوَابَ الشُّهَدَاءِ وَالصِّدِّيقِينَ يَقُولُ يَوْمَ لَقِينَا أَهْلَ الشَّامِ :\r\nأَيُّهَا الْمُؤْمِنُونَ ، إِنَّهُ مَنْ رَأَى عُدْوَاناً يُعْمَلُ بِهِ وَ مُنْكَراً يُدْعَى إِلَيْهِ ، فَأَنْكَرَهُ بِقَلْبِهِ فَقَدْ سَلِمَ وَ بَرِىءَ ؛ وَ مَنْ أَنْكَرَهُ بِلِسَانِهِ فَقَدْ أُجِرَ ، وَ هُوَ أَفْضَلُ مِنْ صَاحِبِهِ ؛ وَ مَنْ أَنْكَرَهُ بِالسَّيْفِ لِتَكُونَ كَلِمَةُ اللَّهِ هِىَ الْعَلْيَا وَ كَلِمَةُ\r\nالظَّالِمينَ هِيَ السُّفْلَى ، فَذَلِكَ الَّذِي أَصَابَ سَبِيلَ الْهُدَى ،\r\nوَ قَامَ عَلَى الطَّرِيقِ وَ نَوَّرَ فِي قَلْبِهِ الْيَقِينُ .\r\nمحمّد بن جرير طبرى ( مورّخ معروف ) در تاريخ خود از عبدالرحمن بن ابىليلى ، فقيه معروف - از كسانى بود كه براى پيكار برضد حجاج همراه ابن اشعث خروج كرد - نقل كرده كه مىگويد : در سخنانى كه حجاج براى تشويق مردم ايراد كرد چنين گفت كه در روزى كه با شاميان روبرو بوديم من از على عليه السلام كه خداوند درجاتش را در ميان صالحان برتر نمايد و ثواب شهيدان و صديقان را به او عنايت كند شنيدم كه چنين فرمود :\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nاى مؤمنان ! هركس ظلم و ستمى را مشاهده كند كه در حال انجام گرفتن است يا كار زشت و منكرى را ببيند كه مردم را به‌سوى آن فرامىخوانند اگر تنها با قلبش آن را انكار كند راه سلامت را برگزيده و گناهى بر او نيست ( به شرط اين‌كه بيشتر از آن در توان نداشته باشد ) و آن‌كس كه با زبان و بيان به مبارزه برخيزد و آن را انكار كند پاداش الهى خواهد داشت و مقامش از گروه نخست ، برتر است . اما آن‌كس كه با شمشير ( در آنجا كه راهى جز آن نيست ) براى اعلاى نام خدا و سرنگونى ظالمان ، به انكار برخيزد او كسى است كه به راه هدايت راه يافته و بر جادهء حقيقى گام نهاده و نور يقين در قلبش تابيده است . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در مصادر مىگويد : با توجه به سندى كه سيد رضى براى اين گفتار حكيمانه ذكر كرده نيازى به جست‌وجو براى سند ديگرى نداريم زيرا طبرى اين گفتار نورانى را در حوادث سال 82 با سند خودش از ابى مخنف نقل كرده است . ( مصادر نهج‌البلاغه ، ج 4 ، ص 274 ) .\r\n","page_name":" 104 ","page_number":104},
  {"content":"\r\n\r\n\r\nشرح و تفسير مراحل سه گانهء نهى از منكر\r\nسيد رضى در مقدّمهء اين حكمت چنين مىگويد : « محمّد بن جرير طبرى ( مورخ معروف ) در تاريخ خود از عبدالرحمن بن ابىليلى ، فقيه معروف - كه از كسانى كه براى پيكار عليه حجاج همراه ابن اشعث خروج كرد - نقل كرده كه مىگويد : در سخنانى كه حجاج براى تشويق مردم ايراد كرد چنين گفت كه در روزى كه با شاميان روبرو بوديم من از على عليه السلام كه خداوند درجاتش را در ميان صالحان برتر نمايد و ثواب شهيدان و صديقان را به او عنايت كند شنيدم كه چنين فرمود » ؛ (\r\nوَرَوَى ابْنُ جَرِيرٍ الطَّبَرِيُّ فِي تَارِيخِهِ عَنْ عَبْدِالرَّحْمَنِ بْنِ أَبِي لَيْلَى الْفَقِيهِ وَكَانَ مِمَّنْ خَرَجَ لِقِتَالِ الْحَجَّاجِ مَعَ ابْنِ الْأَشْعَثِ أَنَّهُ قَالَ فِيمَا كَانَ يَحُضُّ بِهِ النَّاسَ عَلَى الْجِهَادِ إِنِّي سَمِعْتُ عَلِيّاً رَفَعَ اللَّهُ دَرَجَتَهُ فِي الصَّالِحِينَ وَأَثَابَهُ ثَوَابَ الشُّهَدَاءِ وَالصِّدِّيقِينَ يَقُولُ يَوْمَ لَقِينَا أَهْلَ الشَّامِ\r\n) . « اى مؤمنان ! هركس ظلم و ستمى را مشاهده كند كه در حال انجام است يا كار زشت و منكرى را ببيند كه مردم را به‌سوى آن فرامىخوانند اگر تنها با قلبش آن را انكار كند راه سلامت را برگزيده و گناهى بر او نيست ( به شرط اين‌كه بيشتر از آن در توان نداشته باشد ) » ؛ «\r\nأَيُّهَا الْمُؤْمِنُونَ ، إِنَّهُ مَنْ رَأَى عُدْوَاناً يُعْمَلُ بِهِ وَ مُنْكَراً يُدْعَى إِلَيْهِ ، فَأَنْكَرَهُ بِقَلْبِهِ فَقَدْ سَلِمَ وَ بَرِىءَ\r\n) . امام عليه السلام مراحل سه‌گانه‌اى را براى مبارزهء با ظلم ظالم و نهى از منكر بيان\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nفرموده كه نخستين مرحلهء آن ، انكار با قلب و بيزارى از آن در دل است . البته اگر بيش از اين در توان شخص نباشد اين مقدار بر او واجب است و خداوند از او مىپذيرد ولى امام عليه السلام پاداشى براى آن ذكر نكرده است شايد به اين دليل كه كارى از او سر نزده تنها آلودهء گناه نشده و رضايت به گناه نداده است .\r\nسپس امام عليه السلام به‌سراغ مرحلهء دوم مىرود و مىفرمايد : « و آن‌كس كه با زبان و بيان به مبارزه برخيزد و آن را انكار كند پاداش الهى خواهد داشت و مقامش از گروه نخست ، برتر است » ؛ (\r\nوَ مَنْ أَنْكَرَهُ بِلِسَانِهِ فَقَدْ أُجِرَ ، وَ هُوَ أَفْضَلُ مِنْ صَاحِبِهِ\r\n) . روشن است كه اين اجر و پاداش و برترى مقام در صورتى است كه توانى نداشته باشد كه عملًا با ظلم ظالم و منكرات گنهكاران مبارزه كند و اين دومين مرحلهء نهى از منكر است كه فقها نيز در كتب فقهى خود در كتاب الامر بالمعروف و النهى عن المنكر ذكر كرده‌اند .\r\nسپس امام عليه السلام به‌سراغ برترين و بالاترين و آخرين مرحلهء نهى از منكر و مبارزهء با فساد رفته ، مىفرمايد : « اما آن‌كس كه با شمشير براى بالا بردن نام خدا و سرنگونى ظالمان به انكار برخيزد او كسى است كه به راه هدايت راه يافته و بر جادهء حقيقى گام نهاده و نور يقين در قلبش تابيده است » ؛ (\r\nوَ مَنْ أَنْكَرَهُ بِالسَّيْفِ لِتَكُونَ كَلِمَةُ اللَّهِ هِىَ الْعَلْيَا وَ كَلِمَةُ الظَّالِمينَ هِيَ السُّفْلَى ، فَذَلِكَ الَّذِي أَصَابَ سَبِيلَ الْهُدَى ، وَ قَامَ عَلَى الطَّرِيقِ وَ نَوَّرَ فِي قَلْبِهِ الْيَقِينُ\r\n) . تعبير به « من انكره بالسيف » به معناى تكيه بر قدرت است و « سيف » به معناى شمشير موضوعيتى ندارد . جملهء « لتكون كلمة اللَّه . . . » بيان كنندهء اين حقيقت است كه براى پيشبرد اهداف مقدس الهى و برچيدن بساط ظلم بايد از قدرت و قوت استفاده كرد . ممكن است انكار زبانى تأثيرات محدودى داشته باشد ولى آنچه مىتواند بساط ظلم ظالمان را برچيند و عدل و داد را جايگزين سازد همان تكيه بر قدرت است .\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nاز اين‌جا لزوم تشكيل حكومت اسلامى براى تحقق بخشيدن به اهداف اسلام استفاده مىشود و اين موضوع را با چشم خود در تشكيل نظام جمهورى اسلامى مشاهده كرديم . قبل از آن در مساجد و مجالس مختلف مذهبى سخن از احكام و برنامه‌هاى اسلامى ، بسيار بود كتاب‌هاى فراوانى در اين زمينه نوشته شد ولى تأثير آن‌ها محدود بود . آنچه توانست به حكومت ظالمان و خودكامگان پايان دهد و به اجراى احكام اسلامى در سطح گسترده كمك كند قيام عمومى مردم و تكيه بر قدرت جماهير بود .\r\nتعبير به « فذلك الذى اصاب . . . » با توجه به مفهوم حصر كه از آن استفاده مىشود اشاره به اين است كه جز از اين راه نمىتوان در طريق هدايت ، به معناى وسيع كلمه ، گام نهاد .\r\nتعبير به « نوّر فى قلبه اليقين » اشاره به اين است كه نور يقين و ايمان در چنان محيطى كه پاك از ظلم و عدوان است بر دل‌ها مىتابد .\r\nكلام نورانى 374 كه بعد از اين خواهد آمد نيز توضيح بيشترى براى اين كلام محسوب مىشود .\r\nدر نامهء معروفى كه امام حسين سيدالشهدا عليه السلام براى اهل كوفه نوشت مضمونى ديده مىشود كه در پاره‌اى از جهات به آنچه در كلام مولى آمده ، شبيه است . مرحوم علامهء مجلسى در بحارالانوار چنين نقل مىكند : امام عليه السلام در نامه‌اى به اشراف اهل كوفه چنين مرقوم داشت : «\r\nأَمَّا بَعْدُ فَقَدْ عَلِمْتُمْ أَنَّ رَسُولَ اللَّهِ صلى الله عليه و آله قَدْ قَالَ فِى حَياتِهِ مَنْ رَأَى سُلْطَاناً جَائِراً مُسْتَحِلًّا لِحُرُمِ اللَّهِ نَاكِثاً لِعَهْدِ اللَّهِ مُخَالِفاً لِسُنَّةِ رَسُولِ اللَّهِ يعْمَلُ فِى عِبَادِ اللَّهِ بِالْإِثْمِ وَ الْعُدْوَانِ ثُمَّ لَمْ يغَيرْ بِقَوْلٍ وَ لَافِعْلٍ كَانَ حَقِيقاً عَلَى اللَّهِ أَنْ يدْخِلَهُ مَدْخَلَهُ وَ قَدْ عَلِمْتُمْ أَنَّ هَؤُلَاءِ الْقَوْمَ قَدْ لَزِمُوا طَاعَةَ الشَّيطَانِ وَتَوَلَّوْا عَنْ طَاعَةِ الرَّحْمَنِ وَ أَظْهَرُوا الْفَسَادَ وَ عَطَّلُوا الْحُدُودَ وَ اسْتَأْثَرُوا بِالْفَىءِ وَأَحَلُّوا حَرَامَ اللَّهِ وَ حَرَّمُوا حَلَالَهُ وَ إِنِّى أَحَقُّ بِهَذَا الْأَمْرِ لِقَرَابَتِى مِنْ رَسُولِ اللَّهِ صلى الله عليه و آله ؛\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nاما بعد از حمد و ثناى الهى ؛ شما مىدانيد كه رسول خدا صلى الله عليه و آله در زمان حيات خود فرمود : كسى كه سلطان ظالمى را ببيند كه حرام خدا را حلال شمرده ، پيمان الهى را شكسته ، به مخالفت سنت رسول اللَّه صلى الله عليه و آله برخاسته و در ميان بندگان خدا به گناه و ظلم مشغول است سپس با گفتار و عمل خود با او مخالفت نكند سزاوار است كه خداوند او را به سرنوشت همان ظالم گرفتار سازد و شما به‌خوبى مىدانيد كه اين جمعيت ( بنى اميه ) اصرار بر اطاعت شيطان دارند و از اطاعت رحمن سر باز زده‌اند ، مفاسد را آشكار ساخته و حدود الهى را تعطيل نموده‌اند و بر بيت‌المال مسلمين چنگ انداخته و حرام خدا را حلال شمرده‌اند و من از همه به اين امر ( قيام بر ضد آنان ) به‌سبب قرابت و خويشاوندى با رسول خدا صلى الله عليه و آله سزاوارترم » . « 1 »\r\nاز كلام طبرى استفاده مىشود كه امام عليه السلام بار ديگر اين سخن را به‌صورت خطبه در سرزمين بيضه در مقابل حر بن يزيد رياحى و لشكرش كه براى جلوگيرى از حركت امام عليه السلام آمده بودند بيان فرمود . « 2 »\r\n\r\nنكته‌ها\r\n\r\n1 . محمد بن جرير طبرى\r\nدر مقدمه‌اى كه مرحوم سيد رضى براى اين گفتار بسيار پرمحتوا بيان كرده نخست اشاره به ابن جرير طبرى شده است . طبرى نام دو نفر است يكى شيعه و ديگرى اهل سنت كه هر دو ابوجعفر محمّد بن جرير طبرى نام دارند . تاريخ معروف طبرى مربوط به طبرى اهل سنت است كه مردى دانشمند و در عصر و زمان خود كم‌نظير بود . نوشته‌هاى زيادى دارد كه از جملهء آن‌ها تفسير مهمى به نام جامع البيان و تاريخ مشهورش است و كتابى به نام كتاب الولاية دارد كه طرق مختلف حديث غدير را در آن بيان كرده است .\r\n\r\n\r\n","description":"","footnote":"\r\n( 1 ) . بحارالانوار ، ج 44 ، ص 382 .\r\n( 2 ) . تاريخ طبرى ، ج 4 ، ص 304 .\r\n","page_name":" 108 ","page_number":108},
  {"content":"\r\n\r\nتاريخ او از معروف‌ترين تاريخ‌هاست و مطالب زيادى در آن نقل شده است و نسبت به بسيارى از تواريخ اسلامى دقيق‌تر است ( هرچند خالى از اشتباه نيست ) .\r\nاو در آمل مازندران در سال 224 تولد يافت و در سال 310 در بغداد چشم از جهان پوشيد .\r\nاما ابن جرير طبرى شيعى آملى نيز كنيه‌اش ابوجعفر است و از بزرگان علماى اماميه در قرن چهارم بود . نويسندهء كتاب دلايل الامامة و كتاب المسترشد مىباشد و مرحوم نجاشى او را مردى ثقه و جليل القدر و كثير العلم از اصحاب ما شمرده است . « 1 »\r\n\r\n2 . عبدالرحمن بن ابى ليلى\r\nبه گفتهء خطيب بغدادى در كتاب تاريخش ، ابوليلى پدر عبدالرحمن از ياران خاص على عليه السلام بود و در خدمت آن حضرت به مدائن آمد و فرزندش نيز از كسانى است كه در كتب ما از وى به نيكى ياد شده است و تعبير به فقيه در كلام سيد رضى ظاهراً صفت براى عبدالرحمن است نه صفت براى پدرش ابىليلى و همان‌گونه كه مرحوم سيد رضى اشاره كرده عبدالرحمن از كسانى بود كه همراه ابن اشعث براى جنگ با حجاج خروج كرد يا از كسانى بود كه مردم را به جهاد در مقابل حجاج دعوت مىكرد .\r\nاز نوشته‌هاى مرحوم سيد محسن امين در اعيان الشيعه استفاده مىشود كه او از قرّاء بود ، بعضى از قاريان معروف ، قرائت قرآن را از او فراگرفته‌اند .\r\nالبته فرد ديگرى به نام عبدالرحمن بن ابىليلى در ميان فقهاى اهل سنت ديده مىشود كه معاصر با امام صادق عليه السلام است و گاه حالات اين دو با يكديگر ممكن است اشتباه شود .\r\n\r\n\r\n","description":"","footnote":"\r\n( 1 ) . براى توضيح بيشتر به كتاب‌هاى الكنى و الالقاب ، تاريخ نامهء طبرى و الذريعة مراجعه شود .\r\n","page_name":" 109 ","page_number":109},
  {"content":"\r\n\r\nو اما ابن اشعث كه در بالا به آن اشاره شده نامش عبدالرحمن ، فرزند محمّد بن اشعث بن قيس بود . او در زمان حجاج از طرف وى به عنوان والى سجستان انتخاب شد ولى برگشت و با حجاج به پيكار برخاست ، چند بار با او جنگيد و سرانجام شكست خورد و فرار كرد و در سال 85 جهان را بدرود گفت . « 1 »\r\n* * *\r\n\r\n\r\n","description":"","footnote":"\r\n( 1 ) . براى توضيحات بيشتر دربارهء ابن ابىليلى و ابن الاشعث به الكنى والالقاب مرحوم محدث قمى و اعيان الشيعه مرحوم سيد محسن امين و معجم الرجال آيت اللَّه خويى و شرح نهج‌البلاغهء مرحوم علّامهء شوشترى ذيل حكمت مورد بحث مراجعه كنيد .\r\n","page_name":" 110 ","page_number":110},
  {"content":"\r\n\r\n\r\n374 وَفِي كَلامٍ آخَرَ لَهُ يَجْرِي هَذَا الْمَجْرَى : فَمِنْهُمُ الْمُنْكِرُ لِلْمُنْكَرِ بِيَدِهِ وَ لِسَانِهِ وَ قَلْبِهِ ، فَذلِكَ الْمُسْتَكْمِلُ لِخِصَالِ الْخَيْرِ ؛\r\nوَمِنْهُمُ الْمُنْكِرُ بِلِسَانِهِ وَ قَلْبِهِ وَ التَّارِكُ بِيَدِهِ ، فَذَلِكَ مُتَمَسِّكٌ بِخَصْلَتَيْنِ مِنْ خِصَالِ الْخَيْرِ وَ مُضَيِّعٌ خَصْلَةً ؛ وَ مِنْهُمُ الْمُنْكِرُ بِقَلْبِهِ وَالتَّارِكُ بِيَدِهِ وَلِسَانِهِ ، فَذلِكَ الَّذِي ضَيَّعَ أَشْرَفَ الْخَصْلَتَيْنِ مِنَ الثَّلاثِ وَ تَمَسَّكَ بِوَاحِدَةٍ ، وَ مِنْهُمْ تَارِكٌ لِإِنْكَارِ الْمُنْكَرِ بِلِسَانِهِ وَقَلْبِهِ وَيَدِهِ ، فَذلِكَ مَيِّتُ الْأَحْيَاءِ . وَ مَا أَعْمَالُ الْبِرِّ كُلُّهَا وَ الْجِهَادُ فِي سَبِيلِ اللَّهِ ، عِنْدَ الْأَمْرِ بِالْمَعْرُوفِ وَالنَّهْيِ عَنِ الْمُنْكَرِ ، إِلَّا كَنَفْثَةٍ فِي بَحْرٍ لُجِّيٍّ . وَ إِنَّ الْأَمْرَ بِالْمَعْرُوفِ وَ النَّهْىَ عَنِ الْمُنْكَرِ لَايُقَرِّبَانِ مِنْ أَجَلٍ ، وَ لَايُنْقِصَانِ مِنْ رِزْقٍ ، وَ أَفْضَلُ مِنْ ذلِكَ كُلِّهِ كَلِمَةُ عَدْلٍ عِنْدِ إِمَامٍ جَائِرٍ .\r\nامام عليه السلام در گفتار ديگرى در همين زمينه فرمود :\r\nگروهى از مردم با دست و زبان و قلب به مبارزهء با منكرات و انكار منكر برمىخيزند . آن‌ها تمام خصلت‌هاى نيك را به‌طور كامل در خود جمع كرده‌اند .\r\nگروهى ديگر تنها با زبان و قلب به مبارزه برمىخيزند اما با دست كارى انجام نمىدهند آن‌ها به دو خصلت از خصلت‌هاى نيك تمسك جسته‌اند و يكى را ضايع كرده‌اند .\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nگروهى ديگر تنها با قلبشان نهى از منكر مىكنند ( و از آن بيزارند ) ولى مبارزه با دست و زبان را ترك مىگويند اين گروه بهترين خصلت‌هاى از اين سه را ترك گفته و تنها به يكى چنگ زده‌اند .\r\nگروهى ديگر نه با زبان نهى از منكر مىكنند و نه با قلب و نه با دست ، اين‌ها ( در حقيقت ) مردگانى در ميان زندگان هستند .\r\n( بدانيد ) تمام اعمال نيك و حتى جهاد در راه خدا در برابر امر به معروف و نهى از منكر همچون آب دهان است در برابر دريايى عميق و پهناور . امر به معروف و نهى از منكر نه مرگ كسى را نزديك مىكند و نه از روزى كسى مىكاهد ( و بدانيد ) از همهء اين‌ها مهمتر سخن حقى است كه در برابر سلطان ستمگرى گفته شود ( و از مظلومى در مقابل آن ظالم دفاع گردد ) . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nدر كتاب مصادر آمده است : بخشى از اين كلام نورانى را قبل از سيد رضى ابوطالب مكى در كتاب قوت القلوب با تفاوت‌هايى آورده است . سپس مىافزايد : دليل ايراد اين كلام از سوى امام عليه السلام آن‌گونه كه در كتاب فقه الرضا كه قبل از نهج‌البلاغه نگاشته شده آمده است اين است كه اميرمؤمنان عليه السلام مشغول خواندن خطبه بود كه مردى عرضه داشت : اى اميرمؤمنان ! از مردهء زندگان براى ما سخن بگو . امام عليه السلام خطبهء خود را قطع كرد و گفتار حكيمانهء بالا را ايراد فرمود . آنگاه مىافزايد كه در مصادر خطبهء 154 گذشت كه آن خطبه و اين گفتار حكيمانه و چند گفتار حكيمانهء ديگر ( از كلمات قصار ) همه خطبهء واحده‌اى بوده كه يك‌جا از سوى امام عليه السلام ايراد شده ( و مرحوم سيد رضى آن‌ها را از هم جدا ساخته است ) . ( مصادر نهج‌البلاغه ، ج 4 ، ص 275 ) .\r\n","page_name":" 112 ","page_number":112},
  {"content":"\r\n\r\n\r\nشرح و تفسير مردگان زنده‌نما !\r\nمرحوم سيد رضى در ابتداى اين گفتار حكيمانه مىگويد : امام عليه السلام در سخن ديگرى كه در همين معنا ( اشاره به گفتار حكيمانهء قبل است ) بيان كرده چنين مىفرمايد : « گروهى از مردم با دست و زبان و قلب به مبارزهء با منكرات و انكار منكر برمىخيزند . آن‌ها تمام خصلت‌هاى نيك را به‌طور كامل در خود جمع كرده‌اند » ؛ (\r\nوَفِي كَلامٍ آخَرَ لَهُ يَجْرِي هَذَا الْمَجْرَى : فَمِنْهُمُ الْمُنْكِرُ لِلْمُنْكَرِ بِيَدِهِ وَلِسَانِهِ وَ قَلْبِهِ ، فَذلِكَ الْمُسْتَكْمِلُ لِخِصَالِ الْخَيْرِ\r\n) . امام عليه السلام تقسيم سه‌گانه‌اى در اين گفتار حكيمانه و پرمعنا براى آمرين به معروف و ناهين از منكر بيان كرده ، كه اين قسمِ اوّلِ آن است و اشاره به كسانى است كه با تمام وجود خود و با استفاده از تمام وسايل به مبارزهء با منكرات برمىخيزند .\r\nمنظور از نهى از منكر با قلب ( همانگونه كه در تفسير حكمت گذشته آمد ) اين است كه انسان در دل از منكرات متنفر باشد و هرگز به آن رضايت ندهد هرچند نتواند بيش از اين كارى انجام دهد و يا بتواند و كوتاهى كند .\r\nمنظور از مبارزهء با زبان واضح است : نصيحت كند ، اعتراض نمايد و گاه لازم است فرياد بكشد .\r\nمعناى انكار منكر با دست هرگونه اقدام عملى است براى پيشگيرى از منكر\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nيا برچيدن بساط منكرات موجود كه گاه منجر به درگيرى فيزيكى به‌سبب مقاومت عاملين به منكر و جسور بودن آن‌ها مىشود .\r\nقابل توجه اين‌كه امام عليه السلام اين سه را به ترتيب اهميت ذكر كرده است : نخست انكار با يد سپس لسان و بعد قلب .\r\nاين‌كه امام عليه السلام مىفرمايد : چنين كسى تمام خصال نيك را در خود جمع كرده ، به‌سبب اين است كه كارى فراتر از آن تصور نمىشود و اين‌كه بعضى از شارحان نهج‌البلاغه كمك‌هاى مالى را قسم چهارم ذكر كرده‌اند صحيح به نظر نمىرسد زيرا كمك‌هاى مالى نيز جزء اقدامات عملى است كه با دست انجام مىشود .\r\nآنگاه امام عليه السلام به‌سراغ گروه دوم مىرود و مىفرمايد : « گروهى ديگر تنها با زبان و قلب به مبارزه برمىخيزند اما با دست كارى انجام نمىدهند آن‌ها به دو خصلت از خصلت‌هاى نيك تمسك جسته‌اند و يكى را ضايع كرده‌اند » ؛ (\r\nوَمِنْهُمُ الْمُنْكِرُ بِلِسَانِهِ وَ قَلْبِهِ وَ التَّارِكُ بِيَدِهِ ، فَذَلِكَ مُتَمَسِّكٌ بِخَصْلَتَيْنِ مِنْ خِصَالِ الْخَيْرِ وَمُضَيِّعٌ خَصْلَةً\r\n) . شك نيست كه افراد ناتوان و يا توانمند فاقد مسئوليت كامل ، نخستين چيزى را كه ترك مىكنند اقدامات عملى در راه نهى از منكر است . تنها در قلبشان از آن متنفرند و با زبان هم نصيحت و اعتراض مىكنند . آن‌ها در برابر دو قسمتى كه انجام داده‌اند مأجورند و دربارهء ترك مبارزهء عملى با منكر - در صورتى كه قدرت داشته باشند - مسئوليت سنگينى در پيشگاه خدا دارند .\r\nسپس امام عليه السلام به‌سراغ گروه سوم مىرود و مىفرمايد : « گروهى ديگر تنها با قلبشان نهى از منكر مىكنند ( و از آن بيزارند ) ولى مبارزه با دست و زبان را ترك مىگويند اين گروه بهترين خصلت‌هاى اين سه را ترك گفته و تنها به يكى چنگ زده‌اند » ؛ (\r\nوَمِنْهُمُ الْمُنْكِرُ بِقَلْبِهِ وَالتَّارِكُ بِيَدِهِ وَلِسَانِهِ ، فَذلِكَ الَّذِي ضَيَّعَ أَشْرَفَ الْخَصْلَتَيْنِ مِنَ الثَّلاثِ وَ تَمَسَّكَ بِوَاحِدَةٍ\r\n) .\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nتعبير امام عليه السلام به « اشرف الخصلتين » در واقع ازقبيل اضافهء صفت به موصوف است و در معنا « الخصلتين الاشرفين » مىباشد .\r\nآرى آن‌ها مهمترين بخش از نهى از منكر را كه بخش عملى و زبانى است رها ساخته و به كمترين آن كه مزاحمتى براى هيچ‌كس توليد نمىكند قناعت نموده‌اند و آن‌ها ضعيف‌ترين ناهيان از منكرند . ولى اين مرحله نيز داراى تأثير قابل توجهى است زيرا تنفر قلبى سبب مىشود كه شخص لااقل آلودهء گناه نشود كه اگر اين تنفر نباشد او نيز به گناه خو مىگيرد و به صف گنهكاران مىپيوندد .\r\nدر حكمت 201 نيز گذشت كه اميرمؤمنان عليه السلام اشاره به داستان قوم ثمود مىكند كه يك نفر از آن‌ها آمد ناقه‌اى را كه معجزهء آشكار صالح عليه السلام بود پى كرد و به قتل رساند ولى خداوند اين كار را به همهء آن‌ها نسبت مىدهد و مىفرمايد :\r\n« فَعَقَرُوهَا فَأَصْبَحُوا نَادِمِينَ » و امام عليه السلام در توجيه آن مىفرمايد : «\r\nإِنَّمَا عَقَرَ نَاقَةَ ثَمُودَ رَجُلٌ وَاحِدٌ فَعَمَّهُمُ اللَّهُ بِالْعَذَابِ لَمَّا عَمُّوهُ بِالرِّضَا\r\n؛ ناقهء ثمود را يك نفر پى كرد ولى خداوند همه را مشمول عذاب ساخت زيرا قلباً به آن راضى بودند » .\r\nآنگاه امام عليه السلام به گروه چهارمى اشاره مىكند كه متفاوت با اين سه گروه‌اند و آن‌ها كسانى هستند كه تمام مراحل نهى از منكر را رها كرده و بىخيال از كنار منكرات جامعه مىگذرند . مىفرمايد : « گروهى ديگر نه با زبان نهى از منكر مىكنند و نه با قلب و نه با دست . اين‌ها ( در حقيقت ) مردگانى در ميان زندگان هستند » ؛ (\r\nوَمِنْهُمْ تَارِكٌ لِإِنْكَارِ الْمُنْكَرِ بِلِسَانِهِ وَ قَلْبِهِ وَ يَدِهِ ، فَذلِكَ مَيِّتُ الْأَحْيَاءِ\r\n) . چه تعبير جالب و گويايى ! زنده كسى است كه داراى حس و حركت باشد و مؤمن زنده كسى است كه در برابر زشتىها حركتى از خود نشان دهد . كسى كه هيچ‌گونه حركتى حتى به‌صورت تنفر قلبى از خودش در مقابل مظاهر زشت و منكر جامعه نشان نمىدهد واقعاً در صف مردگان قرار گرفته است .\r\nاز ديدگاه اسلام ( كتاب و سنت ) گروهى ظاهراً از دنيا رفته‌اند و در ميان ما\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nنيستند و جسم بىجان آن‌ها در قبرها نهفته است ولى در واقع زنده‌اند چراكه آثارشان در همه‌جا نمايان است . مگر زندگى چيزى جز نشان دادن آثار حيات است ؟ همان‌گونه كه قرآن دربارهء شهدا مىگويد : « وَلَا تَحْسَبَنَّ الَّذِينَ قُتِلُوا فِى سَبِيلِ اللَّهِ أَمْوَاتاً بَلْ أَحْيَاءٌ عِنْدَ رَبِّهِمْ يُرْزَقُونَ » . « 1 »\r\nاميرمؤمنان على عليه السلام در گفتار حكيمانه‌اى كه خطاب به كميل بيان كرد مىفرمايد : «\r\nهَلَكَ خُزَّانُ الْأَمْوَالِ وَ هُمْ أَحْياءٌ وَ الْعُلَمَاءُ بَاقُونَ مَا بَقِى الدَّهْر\r\n؛ ثروت‌اندوزان مرده‌اند ولى علما و دانشمندان تا پايان دنيا زنده‌اند » . « 2 »\r\nبنابراين ، زندگى بىخاصيت مرگ است ، مرگى توأم با آثار حيات مادى .\r\nآنگاه امام عليه السلام در بخش ديگرى از اين كلام پرمعنا به بيان اهميت امر به معروف و نهى از منكر به‌صورت كلى پرداخته ، مىفرمايد : « ( بدانيد ) تمام اعمال نيك و حتى جهاد در راه خدا در برابر امر به معروف و نهى از منكر همچون آب دهان است در برابر دريايى عميق و پهناور » ؛ «\r\nوَ مَا أَعْمَالُ الْبِرِّ كُلُّهَا وَ الْجِهَادُ فِي سَبِيلِ اللَّهِ ، عِنْدَ الْأَمْرِ بِالْمَعْرُوفِ وَالنَّهْيِ عَنِ الْمُنْكَرِ ، إِلَّا كَنَفْثَةٍ فِي بَحْرٍ لُجِّيٍّ\r\n) . اين تعبير به‌راستى تعبير عجيبى است ؛ تمام كارهاى نيك : نماز و روزه و زكات و حج و حتى جهاد فى سبيل اللَّه در برابر امر به معروف و نهى از منكر بسيار كوچك و ناچيز است . دليلش اين است كه اين دو وظيفهء بزرگ اسلامى ضامن اجراى تمام آن كارهاى نيك و فرائض و واجبات است . اگر امر به معروف و نهى از منكر تعطيل شود به‌دنبال آن نماز و روزه و حج و جهاد نيز به‌تدريج به فراموشى سپرده مىشود و اين است دليل برترى اين دو بر آنها .\r\nآنگاه امام عليه السلام در آخرين بخش از كلام نورانى خود به افراد ضعيف النفس هشدار مىدهد و مىفرمايد : « ( بدانيد ) امر به معروف و نهى از منكر نه مرگ كسى\r\n\r\n\r\n","description":"","footnote":"\r\n( 1 ) . آل عمران ، آيهء 169 .\r\n( 2 ) . نهج‌البلاغه ، كلمات قصار ، كلمهء 147 .\r\n","page_name":" 116 ","page_number":116},
  {"content":"\r\n\r\nرا نزديك مىكند و نه از روزى كسى مىكاهد ( و بدانيد ) از همهء اين‌ها مهمتر سخن حقى است كه در برابر پيشواى ستمگرى گفته مىشود ( و از مظلومى در مقابل آن ظالم دفاع مىگردد » ؛ (\r\nوَ إِنَّ الْأَمْرَ بِالْمَعْرُوفِ وَ النَّهْىَ عَنِ الْمُنْكَرِ لَايُقَرِّبَانِ مِنْ أَجَلٍ ، وَ لَايُنْقِصَانِ مِنْ رِزْقٍ ، وَ أَفْضَلُ مِنْ ذلِكَ كُلِّهِ كَلِمَةُ عَدْلٍ عِنْدِ إِمَامٍ جَائِرٍ\r\n) . بسيارند كسانى كه گمان مىكنند اگر به‌سراغ انجام اين دو وظيفه بروند جانشان يا نانشان به خطر مىافتد در حالى كه چنين نيست . خداوند حافظ جان و نان آن‌هاست و اين تفكر ، تفكرى است شرك‌آلود و بىگانه از حق .\r\nجملهء « وَ افْضَلُ مِنْ ذلِكَ كُلّهِ » حقيقت مهمى را بازگو مىكند و آن اين‌كه انسان بايد شجاع باشد و در برابر ظالمان ، بىاعتنا به خطراتى كه ممكن است او را تهديد كند حق را بيان دارد و اى بسا بيان حق ، آن‌ها را بيدار و يا حداقل شرمنده سازد و از انجام ظلم‌هايى بازدارد .\r\nجالب اين‌كه ابن ابى الحديد در ذيل اين جمله اشاره به داستان زيد بن ارقم در برابر ابن زياد يا يزيد بن معاويه مىكند و مىگويد : مصداق اين سخن روايتى است كه مىگويد : زيد بن ارقم ، ابن زياد - و گاه گفته شده يزيد بن معاويه - را ديد كه با چوبدستى خود به دندان امام حسين عليه السلام مىزند در آن زمانى كه سر آن حضرت را نزد او برده بودند . زيد بن ارقم فرياد زد و گفت : چوب را بردار . بسيار ديدم كه پيامبر اكرم صلى الله عليه و آله اين دندان‌ها را مىبوسيد . « 1 »\r\nنمونهء ديگر آن سخنى است كه عبداللَّه بن عفيف ازدى در مسجد كوفه در برابر ابن زياد گفت و سخنان او را درهم كوبيد . هنگامى كه ابن زياد بعد از شهادت امام حسين عليه السلام و يارانش براى قدرت‌نمايى به مسجد كوفه آمد و بر فراز منبر رفت و در برابر انبوه جمعيت ، خدا را حمد كرد كه پيروز شده و اهانت\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابىالحديد ، ج 19 ، ص 307 . طبرى ، مورخ مشهور نيز در تاريخ خود اين داستان را آورده است . تاريخ طبرى ، ج 4 ، ص 349 .\r\n","page_name":" 117 ","page_number":117},
  {"content":"\r\n\r\nشديدى به حضرت سيدالشهدا عليه السلام كرد و آن حضرت را به دروغگويى نسبت داد ، عبداللَّه بن عفيف ازدى ( كه چشمش نابينا بود ) از ميان جمعيت برخاست و فرياد زد : «\r\nيا ابْنَ مَرْجانةَ ! انّ الكذّابَ وَابنَ الكَذّابِ أنتَ و أبوكَ و مَنِ اسْتَعْمَلَكَ وأبوهُ يا عَدُوَّ اللَّهِ أتقتُلُونَ أولادَ النَّبِيّين وَتَتَكَلَّمونَ بِهذا الكَلامِ على مَنابِرِ المُسلِمين ؟\r\n؛ اى پسر مرجانه ! دروغگو و فرزند دروغگو تويى و پدر توست و كسى كه تو را بر اين مسند نشانده و پدر اوست . اى دشمن خدا فرزندان پيامبران را به قتل مىرسانى و اين سخن زشت را بر منبر مسلمانان مىگويى ؟ » .\r\n( قابل توجه اين‌كه او ابن زياد را ابن زياد خطاب نكرد بلكه به مادرش مرجانه نسبت داد تا آلوده بودن نسب او را با اين سخن آشكار كند و در ميان جمعيت رسوايش سازد ) . ابن زياد كه انتظار چنين سخنى را از هيچ‌كس نداشت خشمگين شد و گفت : گويندهء اين سخن كيست ؟ عبداللَّه بن عفيف گفت : منم اى دشمن خدا ! آيا خاندان پاكى را كه خداوند آن‌ها را از هرگونه آلودگى پيراسته به قتل مىرسانى و مىپندارى مسلمانى ؟ وا غوثاه ؛ كجايند فرزندان مهاجر و انصار كه از تو و از آن طغيانگر ( يزيد ) نفرين شده فرزند نفرين شده توسط پيامبر صلى الله عليه و آله ، انتقام بگيرند . . . .\r\nبه اين ترتيب ، عبداللَّه ، بذر انقلاب بر ضد بنىاميه و خونخواهى امام حسين عليه السلام را در دل‌ها با سخنانش پاشيد و هرچند سرانجام در اين راه شهيد شد ولى كار خود را كرد . « 1 »\r\nمرحوم محقق شوشترى در شرح نهج‌البلاغهء خود ( بهج‌الصباغه ) نمونهء ديگرى ذكر مىكند و آن اين‌كه مروان دستور داد روز عيد ( فطر يا قربان ) منبر را آماده كنند و قبل از اداى نماز عيد شروع به خواندن خطبه كرد . مردى برخاست\r\n\r\n\r\n","description":"","footnote":"\r\n( 1 ) . براى آگاهى از دنبالهء اين داستان عبرت‌آموز به كتاب عاشورا ( ريشه‌ها و انگيزه‌ها . . . ) صفحهء 582 مراجعه كنيد .\r\n","page_name":" 118 ","page_number":118},
  {"content":"\r\n\r\nو گفت : اى مروان تو مخالفت با سنّت پيغمبر صلى الله عليه و آله كردى . اوّلًا منبر را روز عيد بيرون آوردى ( در حالى كه خطبه را بايد ايستاده بخوانى نه نشسته بر منبر ) . ثانياً خطبهء نماز عيد را قبل از نماز مىخوانى ( در حالى كه خطبهء نماز عيد ، بعد از نماز است ) ابوسعيد در آن صحنه حاضر بود ، پرسيد : اين مرد كيست ؟ گفتند : فلان شخص ، فرزند فلان شخص . گفت : بدانيد اين مرد وظيفهء خود را انجام داد . من از پيامبر صلى الله عليه و آله شنيدم كه فرمود : هركس كار منكرى را ببيند اگر بتواند بايد آن را با دست خود و عملًا تغيير دهد و اگر نتواند با زبان و اگر نتواند با قلب ( متنفر از آن باشد ) و اين ضعيف‌ترين مرحلهء ايمان است . « 1 »\r\nقابل توجه اين‌كه تغيير دادن زمان خطبه ، از بعد از نماز عيد به قبل از آن - به گفتهء ابوبكر كاشانى ( نويسندهء كتاب بدائع الصنائع و از فقهاى اهل سنت ) - به اين سبب بود كه سخنان بىاساسى در خطبه‌هاى خود مىگفتند و مردم مىدانستند و براى خطبهء آنها نمىنشستند . ناچار زمان آن را تغيير دادند . « 2 »\r\nداستان معروف فرزدق و اشعار مشهورش دربارهء امام سجاد عليه السلام در برابر هشام بن عبدالملك در كنار خانهء خدا نيز نمونهء زنده و بارزى از اين گفتار امام عليه السلام است . « 3 »\r\nالبته در ذيل اين داستان آمده است كه هشام سخت از اين اشعار عصبانى شد و حقوق فرزدق را از بيت‌المال قطع كرد ولى امام سجاد عليه السلام آن را جبران فرمود .\r\nو در نهايت اشعار فرزدق در تاريخ جاودان و ماندگار شد .\r\nداستان‌هاى زيادى در تاريخ اسلام از اين دست ديده مىشود . گرچه در بعضى از آن‌ها جان ناهى از منكر به خطر افتاد ولى اين در موارد نادرى بود كه با\r\n\r\n\r\n","description":"","footnote":"\r\n( 1 ) . شرح نهج البلاغهء مرحوم شوشترى ، ج 13 ، ص 193 ؛ سنن ابى داود ، ج 1 ، ص 254 .\r\n( 2 ) . بدائع الصنايع ، ج 1 ، ص 276 .\r\n( 3 ) . بحارالانوار ، ج 46 ، ص 123 .\r\n","page_name":" 119 ","page_number":119},
  {"content":"\r\n\r\nكليتى كه امام اميرمؤمنان عليه السلام در اين گفتار حكيمانه فرموده منافاتى ندارد زيرا همواره عمومات ، استثنائاتى دارد .\r\n\r\nنكته امر به معروف و نهى از منكر در تعليمات اسلامى\r\nدربارهء اين دو فريضهء اسلامى آيات فراوان و روايات بسيارى وارد گرديده و مقدار اهميتى كه به آن‌ها داده شده در هيچ موضوع ديگرى تا اين حد ديده نمىشود .\r\nقرآن مجيد ، امت اسلامى را بهترين امت‌ها شمرده و در تأييد آن نكاتى فرموده كه نخستين آن مسئلهء امر به معروف و نهى از منكر و سپس ايمان به خداست . مىفرمايد : « كُنْتُمْ خَيْرَ أُمَّةٍ أُخْرِجَتْ لِلنَّاسِ تَأْمُرُونَ بِالْمَعْرُوفِ وَتَنْهَوْنَ عَنِ الْمُنكَرِ وَتُؤْمِنُونَ بِاللَّهِ » . « 1 »\r\nدر شش آيه قبل از آن دستور مؤكد ديگرى به‌صورت گروهى دراين‌باره مىدهد ، مىفرمايد : « « وَلْتَكُنْ مِّنْكُمْ أُمَّةٌ يَدْعُونَ إِلَى الْخَيْرِ وَيَأْمُرُونَ بِالْمَعْرُوفِ وَيَنْهَوْنَ عَنِ الْمُنْكَرِ وَأُوْلَئِكَ هُمُ الْمُفْلِحُونَ » ؛ بايد از ميان شما ، جمعى دعوت به نيكى ، و امر به معروف و نهى از منكر كنند ! و آن‌ها رستگاران‌اند » . « 2 »\r\nبه اين ترتيب ، هم عنوان بهترين امت‌ها را داشتن و هم در گروه رستگاران بودن در سايهء امر به معروف و نهى از منكر حاصل مىشود .\r\nامام باقر عليه السلام نيز دربارهء اهميت اين دو وظيفه در حديث معروفى مىفرمايد :\r\n« إِنَّ الأَمْرَ بِالْمَعْرُوفِ وَ النَّهْى عَنِ الْمُنْكَرِ سَبِيلُ الأَنْبِياءِ وَ مِنْهاجُ الصُّلَحاءِ فَرِيضَةٌ عَظِيمَةٌ بِها تُقامُ الْفَرائِضُ وَ تَأْمَنُ الْمَذاهِبُ وَ تَحِلُّ الْمَكاسِبُ وَ تُرَدُّ الْمَظالِمُ وَ تُعْمَرُ\r\n\r\n\r\n","description":"","footnote":"\r\n( 1 ) . آل عمران ، آيهء 110\r\n( 2 ) . آل عمران ، آيهء 104\r\n","page_name":" 120 ","page_number":120},
  {"content":"\r\n\r\nالأَرْضُ وَ ينْتَصَفُ مِنَ الأَعْداءِ وَ يسْتَقِيمُ الأَمْرُ\r\n؛ امر به معروف و نهى از منكر راه انبيا و طريق صالحان است ، دو فريضهء بزرگ الهى است كه بقيهء فرائض با آن‌ها برپا مىشود ، و به وسيلهء اين دو ، راه‌ها امن مىگردد ، و كسب و كار مردم حلال و حقوق افراد تأمين مىشود ، و در سايهء آن زمين‌ها آباد مىگردند ، از دشمنان انتقام گرفته مىشود ، و در پرتو آن همهء كارها روبه‌راه مىگردد » . « 1 »\r\nبراى اهميت اين دو فريضهء الهى همين بس كه از روايات استفاده مىشود شرط قبولى دعا انجام آن‌هاست . همانگونه كه اميرمؤمنان عليه السلام در واپسين ساعات عمر در بستر شهادت فرمود : «\r\nلَا تَتْرُكُوا الْأَمْرَ بِالْمَعْرُوفِ وَ النَّهْى عَنِ الْمُنْكَرِ فَيوَلَّى عَلَيكُمْ شِرَارُكُمْ ثُمَّ تَدْعُونَ فَلَا يُسْتَجَابُ لَكُمْ\r\n؛ امر به معروف و نهى از منكر را ترك نكنيد كه اشرار بر شما مسلط مىشوند سپس هرچه دعا كنيد مستجاب نمىگردد » . « 2 »\r\nآيهء 63 سورهء مائده علماى اهل كتاب را سخت نكوهش مىكند كه براثر ترك امر به معروف و نهى از منكر ، امت‌هاى آن‌ها آلودهء انواع گناهان شدند و در پايان آيه مىگويد : چه زشت است كارى كه آن‌ها انجام مىدادند : « لَوْلَا يَنْهَاهُمُ الرَّبَّانِيُّونَ وَالْأَحْبَارُ عَنْ قَوْلِهِمُ الْإِثْمَ وَأَكْلِهِمْ السُّحْتَ لَبِئْسَ مَا كَانُوا يَصْنَعُونَ » .\r\nدر خطبهء قاصعه « 3 » تعبير تند ديگرى دربارهء تاركان امر به معروف و نهى از منكر ديده مىشود ، مىفرمايد : «\r\nفَإِنَّ اللَّهَ سُبْحَانَهُ لَمْ يلْعَنِ الْقَرْنَ الْمَاضِى بَينَ أَيدِيكُمْ إِلَّا لِتَرْكِهِمُ الْأَمْرَ بِالْمَعْرُوفِ وَ النَّهْى عَنِ الْمُنْكَرِ فَلَعَنَ اللَّهُ السُّفَهَاءَ لِرُكُوبِ الْمَعَاصِى ، وَ الْحُلَمَاءَ لِتَرْكِ التَّنَاهِى\r\n؛ خداوند سبحان مردم قرون پيشين را از رحمت خود دور نساخت جز به اين سبب كه امر به معروف و نهى از منكر را ترك كردند ، لذا افراد نادان را به‌سبب گناه و دانايان را به‌علّت ترك نهى از منكر از رحمت خود دور ساخت » .\r\n\r\n\r\n","description":"","footnote":"\r\n( 1 ) . كافى ، ج 5 ، ص 55 و 56 .\r\n( 2 ) . نهج‌البلاغه ، نامهء 47 .\r\n( 3 ) . خطبهء 192 نهج‌البلاغه .\r\n","page_name":" 121 ","page_number":121},
  {"content":"\r\n\r\nفلسفهء اين اهميت - همان‌گونه كه در بالا اشاره شده - اين است كه قوانين الهى در صورتى لباس وجود به خود مىپوشد و اجرا مىگردد كه نظارتى بر آن باشد و اين نظارت در درجهء اول همان نظارت عمومى از ناحيهء امر به معروف و نهى از منكر است كه اگر ترك شود اجراى احكام الهى يا متوقف مىشود و يا سست .\r\nدربارهء اهميت اين دو فريضهء بزرگ الهى و معناى معروف و منكر و مراحل امر و نهى و شرايط آن مىتوان كتاب يا كتاب‌ها نوشت و در فقه اسلامى نيز در كنار مسئلهء جهاد ، كتابى به عنوان كتاب الامر بالمعروف و النهى عن المنكر ديده مىشود . « 1 »\r\nدر اين‌جا اين سخن را با حديث نابى از پيامبر اكرم صلى الله عليه و آله كه در كتاب تهذيب الاحكام شيخ طوسى آمده است پايان مىدهيم ، فرمود : «\r\nلَا يزَالُ النَّاسُ بِخَيرٍ مَا أَمَرُوا بِالْمَعْرُوفِ وَ نَهَوْا عَنِ الْمُنْكَرِ وَ تَعَاوَنُوا عَلَى الْبِرِّ وَ التَّقْوَى فَإِذَا لَمْ يفْعَلُوا ذَلِكَ نُزِعَتْ مِنْهُمُ الْبَرَكَاتُ وَ سُلِّطَ بَعْضُهُمْ عَلَى بَعْضٍ وَ لَمْ يكُنْ لَهُمْ نَاصِرٌ فِى الْأَرْضِ وَ لَافِى السَّمَاءِ\r\n؛ مردم همواره در طريق خير و سعادت‌اند تا زمانى كه امر به معروف و نهى از منكر را انجام مىدهند و تعاون بر نيكى و تقوا مىنمايند .\r\nزمانى كه اين‌ها ترك شود بركات الهى از آن‌ها قطع خواهد شد و بعضى بر بعض ديگر سلطه پيدا مىكنند و ياورى در زمين و آسمان نخواهند داشت » . « 2 »\r\n* * *\r\n\r\n\r\n","description":"","footnote":"\r\n( 1 ) . براى توضيح بيشتر مىتوانيد به جواهرالكلام ، ج 21 و همچنين تفسير نمونه ، ج 3 ، ذيل آيات 106 و 110 سورهء آل عمران مراجعه كنيد .\r\n( 2 ) . تهذيب الاحكام ، ج 6 ، ص 181 ، ح 22 .\r\n","page_name":" 122 ","page_number":122},
  {"content":"\r\n\r\n\r\n375 وَعَنْ أَبِي جُحَيْفَةَ قَالَ سَمِعْتُ أَمِيرَالْمُؤْمِنِينَ عليه السلام يَقُولُ : أَوَّلُ مَا تُغْلَبُونَ عَلَيْهِ مِنَ الْجِهَادِ الْجِهَادُ بِأَيْدِيكُمْ ، ثُمَّ بِأَلْسِنَتِكُمْ ثُمَّ بِقُلُوبِكُمْ ؛ فَمَنْ لَمْ يَعْرِفْ بِقَلْبِهِ مَعْرُوفاً ، وَ لَمْ يُنْكِرْ مُنْكَراً ، قُلِبَ فَجُعِلَ أَعْلَاهُ أَسْفَلَهُ وَأَسْفَلُهُ أَعْلَاهُ .\r\nابوجحيفه مىگويد : از اميرمؤمنان عليه السلام شنيدم كه مىفرمود :\r\nنخستين مرحله‌اى از جهاد كه از شما مىگيرند و در آن مغلوب مىشويد جهاد با دست ( جهاد عملى ) است سپس جهاد با زبان و بعد جهاد با قلب . آن‌كس كه حتى با قلبش به طرفدارى معروف و مبارزه با منكر برنخيزد قلبش واژگونه مىشود ! بالاى آن پايين و پايين آن بالا مىرود ( و حس تشخيص نيك و بد را از دست مىدهد ) . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nدر مصادر چنين آمده است كه اين كلام نورانى را قبل از سيد رضى على بن ابراهيم قمى در تفسيرش و قاضى قضاعى در كتاب دستور معالم الحكم با تفاوتى آورده‌اند . همچنين سيد ابوطالب يحيى بن الحسين الحسنى ( متوفاى 424 ) در امالى خود آن را به‌صورت مسند ذكر كرده و ( بعد از سيد رضى ) ابو حامد غزالى در احياء العلوم آن را با تفاوتى آورده است و نيز روايت آمدى در غررالحكم تفاوتى با روايت سيد رضى و روايت ديگران دارد و نشان مىدهد هركدام آن را از منبع خاص خود گرفته‌اند . ( مصادر نهج‌البلاغه ، ج 4 ، ص 277 ) .\r\n","page_name":" 123 ","page_number":123},
  {"content":"\r\n\r\n\r\nشرح و تفسير قلب‌هاى واژگونه !\r\nاين كلام نورانى در واقع تكميل بر دو گفتار حكيمانه‌اى است كه قبلًا تحت شمارهء 373 و 374 آمد و ناظر به مراحل سه‌گانهء امر به معروف و نهى از منكر است و در واقع هركدام از زاويه‌اى به اين مسئلهء مهم مىنگرد .\r\n« در اين‌جا ابوجحيفه « 1 » مىگويد : من از اميرمؤمنان عليه السلام شنيدم كه مىفرمود :\r\nنخستين مرحله‌اى از جهاد كه از شما مىگيرند و در آن مغلوب مىشويد جهاد با دست ( جهاد عملى ) است سپس جهاد با زبان و بعد جهاد با قلب » ؛ (\r\nوَ عَنْ أَبِي جُحَيْفَةَ قَالَ : سَمِعْتُ أَمِيرَالْمُؤْمِنِينَ عليه السلام يَقُولُ : أَوَّلُ مَا تُغْلَبُونَ عَلَيْهِ مِنَ الْجِهَادِ الْجِهَادُ بِأَيْدِيكُمْ ، ثُمَّ بِأَلْسِنَتِكُمْ ثُمَّ بِقُلُوبِكُمْ\r\n) . روشن است كه ظالمان و دشمنان اسلام نخست تلاش مىكنند چراغ پرفروغ\r\n\r\n\r\n","description":"","footnote":"\r\n( 1 ) . نام او وهب بن وهب و بعضى گفته‌اند وهب بن عبد اللَّه سوائى است كه در خردسالى پيامبر اكرم صلى الله عليه و آله رادرك كرد و جزء جوان‌ترين صحابه محسوب مىشود با اين حال احاديثى از پيامبر اكرم صلى الله عليه و آله شنيده و روايت كرده است . در حديثى آمده است كه ابو جحيفه غذاى فراوانى خورده بود و خدمت پيامبر اكرم صلى الله عليه و آله رسيد و در حضور آن حضرت آروغى زد . پيغمبر صلى الله عليه و آله فرمود : ابو جحيفه چنين مكن . كسى كه در دنيا بيش از همه سير شود در قيامت بيش از همه گرسنه خواهد بود . ابو جحيفه كه اين سخن را شنيد ديگر هرگز شكم خود را پر از غذا نمىكرد حتى فرداى شبى كه شام مىخورد ، صبحانه نمىخورد و آن روز كه صبحانه مىخورد شام نمىخورد ( و گفتار پيامبر اكرم صلى الله عليه و آله را به‌طور كامل اطاعت كرد ) ابو جحيفه بعداً به كوفه آمد و در تمام جنگ‌هاى اميرمؤمنان على عليه السلام در ركاب آن حضرت بود . على عليه السلام او را دوست مىداشت و به او اعتماد مىكرد و او را وهب الخير مىناميد و ( به‌سبب اعتمادى كه به او داشت ) او را مأمور بيت‌المال كوفه كرد . وى در سال 72 هجرى قمرى دنيا را وداع گفت . ( مصادر نهج‌البلاغه ، ج 4 ، ص 276 ) .\r\n","page_name":" 124 ","page_number":124},
  {"content":"\r\n\r\nامر به معروف و نهى از منكر عملى را از مسلمانان بگيرند و اجازه ندهند كسى عملًا امر به معروف يا نهى از منكر كند مبادا موقعيت آن‌ها به خطر بيفتد .\r\nهنگامى كه جهاد عملى را خاموش كردند به‌سراغ جهاد زبانى مىروند و اجازه نمىدهند كسى بر فراز منابر يا در مجامع ديگر امر به معروف و نهى از منكر كند و كسانى را كه اقدام به اين كار كنند تحت تعقيب قرار مىدهند و حتى در تاريخ مىخوانيم كه گاه زبان بعضى از آن‌ها را قطع مىكردند تا نتوانند امر به معروف و نهى از منكر كنند و بساط ظالمان را متزلزل سازند مانند آنچه دربارهء ميثم تمار ، آن يار باوفا و دوست مخلص على عليه السلام نقل شده كه حتى هنگامى كه او را به چوبهء دار آويزان كردند ( معمول بود طناب را زير بغل شخصى كه مىخواستند به دار بياويزند قرار مىدادند ) باز بر فراز چوبهء دار فضايل على عليه السلام را بيان مىكرد . ابن زياد دستور داد زبانش را قطع كردند .\r\nيا اين‌كه همچون ابوذر به نقطهء دور افتاده‌اى تبعيد مىشدند تا كسى پيام زبان حق‌گويشان را نشنود آن‌گونه كه در زمان معاويه و خليفهء سوم روى داد .\r\nو هنگامى كه اين مرحله از جهاد را گرفتند تبليغات منفى را آغاز مىكنند به گونه‌اى كه آن حالت تنفر قلبى را به‌تدريج از مردم بگيرند تا شعلهء جهاد با قلب نيز خاموش شود و يا اين‌كه وقتى جهاد عملى و جهاد با زبان گرفته شد و مدتى گذشت به‌تدريج انسان‌ها زشتى منكرات را فراموش مىكنند همان‌گونه كه انسان ماهر در انجام يك كار اگر مدتى آن را ترك كند مهارت خود را به‌كلى از دست خواهد داد .\r\nبعضى از شارحان نهج‌البلاغه احتمال ديگرى در تفسير اين كلام داده‌اند و آن اين‌كه وقتى حاكميت ظالمان ادامه پيدا كند نسل‌هايى كه بعداً روى كار مىآيند زشتى منكرات را فراموش مىكنند و به اين ترتيب جهاد با قلب نيز ترك مىشود .\r\nآنگاه امام عليه السلام در يك نتيجه‌گيرى پرمعنا مىفرمايد : « كسى كه حتى با قلبش از\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nنيكىها طرفدارى و با منكرات مبارزه نكند قلبش واژگونه مىشود ، بالاى آن پايين و پايين آن بالا قرار مىگيرد » ؛ (\r\nفَمَنْ لَمْ يَعْرِفْ بِقَلْبِهِ مَعْرُوفاً ، وَ لَمْ يُنْكِرْ مُنْكَراً ، قُلِبَ فَجُعِلَ أَعْلَاهُ أَسْفَلَهُ وَ أَسْفَلُهُ أَعْلَاهُ\r\n) . معلوم است كه منظور از « قلب » در اين‌جا آن عضو صنوبرى كه وسيلهء رسانيدن خون به تمام اعضاى بدن است نمىباشد بلكه قلب در اين‌جا به معناى عقل و حس تشخيص است زيرا يكى از معانى قلب در لغت ، همان عقل است .\r\nاشاره به اين‌كه انسان حس تشخيص نيك و بد را در چنان محيطى از دست مىدهد و به‌تدريج نيكىها در نظرش زشت و زشتىها در نظرش زيبا خواهد شد .\r\nدر حديثى پرمعنا و پيشگويانه از رسول خدا صلى الله عليه و آله چنين مىخوانيم : «\r\nكَيفَ بِكُمْ إِذَا فَسَدَتْ نِسَاؤُكُمْ وَ فَسَقَ شَبَابُكُمْ وَ لَمْ تَأْمُرُوا بِالْمَعْرُوفِ وَ لَمْ تَنْهَوْا عَنِ الْمُنْكَرِ فَقِيلَ لَهُ وَ يكُونُ ذَلِكَ يا رَسُولَ اللَّهِ فَقَالَ نَعَمْ وَ شَرٌّ مِنْ ذَلِكَ كَيفَ بِكُمْ إِذَا أَمَرْتُمْ بِالْمُنْكَرِ وَ نَهَيتُمْ عَنِ الْمَعْرُوفِ فَقِيلَ لَهُ يا رَسُولَ اللَّهِ وَ يكُونُ ذَلِكَ قَالَ نَعَمْ وَ شَرٌّ مِنْ ذَلِكَ كَيفَ بِكُمْ إِذَا رَأَيتُمُ الْمَعْرُوفَ مُنْكَراً وَ الْمُنْكَرَ مَعْرُوفاً\r\n؛ چگونه خواهيد بود هنگامى كه زنان شما فاسد شوند و جوانان شما فاسق و امر به معروف و نهى از منكر را ترك كنيد ؟ كسى عرض كرد : اى رسول خدا صلى الله عليه و آله ! آيا چنين امرى واقع مىشود ؟ پيامبر اكرم صلى الله عليه و آله فرمود : آرى و بدتر از اين واقع خواهد شد . چگونه خواهيد بود هنگامى كه امر به منكر مىكنيد و نهى از معروف ؟ عرض كردند : اى رسول خدا صلى الله عليه و آله ! آيا چنين چيزى واقع خواهد شد ؟ فرمود : آرى و بدتر از اين روى مىدهد . چگونه خواهيد بود هنگامى كه معروف را منكر و منكر را معروف ( و زيبايىها را زشت و زشتىها را زيبا ) خواهيد ديد ؟ » . « 1 »\r\nدر قرآن مجيد نيز آمده است كه يكى از كارهاى شيطان اين است كه زشتىها را در نظر انسان زيبا نشان مىدهد : « « وَزَيَّنَ لَهُمُ الشَّيْطَانُ أَعْمَالَهُمْ فَصَدَّهُمْ عَنِ السَّبِيلِ\r\n\r\n\r\n","description":"","footnote":"\r\n( 1 ) . كافى ، ج 5 ، ص 59 ، ح 14 .\r\n","page_name":" 126 ","page_number":126},
  {"content":"\r\n\r\nفَهُمْ لَايَهْتَدُونَ » ؛ و شيطان اعمالشان را در نظرشان جلوه داده ، و آن‌ها را از راه بازداشته ؛ و ازاين‌رو هدايت نمىشوند ! » . « 1 »\r\nاين كار مخصوص شياطين جن نيست بلكه شيطان‌هاى انسان‌نما نيز اين كار را انجام مىدهند .\r\n* * *\r\n\r\n\r\n","description":"","footnote":"\r\n( 1 ) . نمل ، آيهء 24 .\r\n","page_name":" 127 ","page_number":127},
  {"content":"\r\n . \r\n","description":"","footnote":"","page_name":" 128 ","page_number":128},
  {"content":"\r\n\r\n\r\n376 إِنَّ الْحَقَّ ثَقِيلٌ مَرِيءٌ ، وَ إِنَّ الْبَاطِلَ خَفِيفٌ وَبِيءٌ .\r\nامام عليه السلام فرمود :\r\nحق ، سنگين اما گواراست ، و باطل ، سبك است اما بلاخيز و مرگ‌آور . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nاز كسانى كه اين گفتار حكيمانه را نقل كرده‌اند بلاذرى در انساب الاشراف است كه آن را با اضافاتى نقل كرده است همچنين ابن اعثم كوفى در كتاب الفتوح ( مصادر نهج‌البلاغه ، ج 4 ، ص 277 ) .\r\n","page_name":" 129 ","page_number":129},
  {"content":"\r\n\r\n\r\nشرح و تفسير عاقبت حق و باطل\r\nاز نوشتهء بلاذرى در انساب الاشراف استفاده مىشود كه اين كلام را اميرمؤمنان على عليه السلام هنگامى بيان فرمود كه عثمان تمام فرمانداران خود را از نقاط مختلف كشور اسلام گردآورى كرده بود تا دربارهء شكايات مردم از آن‌ها صحبت كند . از اميرمؤمنان على عليه السلام نيز در اين مجلس دعوت به عمل آمد . حضرت خطاب به عثمان اين جمله را بيان فرمود : « حق ، سنگين اما گواراست و باطل ، سبك اما بلاخيز و مرگ‌آور است » ؛ (\r\nإِنَّ الْحَقَّ ثَقِيلٌ مَرِيءٌ ، وَ إِنَّ الْبَاطِلَ خَفِيفٌ وَبِيءٌ\r\n) . « مرىء » به معناى گوارا و « وبىء » به معناى وباخيز است كه گاه تفسير به مرگ‌آور مىشود .\r\nسپس افزود : واى بر تو هرگاه كسى به تو راست بگويد عصبانى مىشوى و اما اگر دروغ بگويد راضى مىگردى : ( انك متى تصدق تسخط و متى تكذب ترض ) . « 1 » توضيح اين‌كه در كتاب الفتوح ابن اعثم كوفى آمده است كه گروهى از اهل شام نزد عثمان آمدند و از معاويه شكايت كردند و جمعى از خوبان كوفه نزد او آمدند و از والى او سعيد بن عاص شكايت داشتند . عثمان گفت : تا كى اين‌گونه شكايت‌ها از اين دو نفر به من مىرسد ؟ حجاج بن غزيهء انصارى گفت : مردم فقط از اين دو نفر شكايت ندارند آن‌ها از همهء عمال و فرمانداران تو شاكى\r\n\r\n\r\n","description":"","footnote":"\r\n( 1 ) . الغدير ، ج 9 ، ص 71 به نقل از انساب الاشراف ، ج 5 ، ص 44 .\r\n","page_name":" 130 ","page_number":130},
  {"content":"\r\n\r\nهستند . يك‌بار به‌سراغ آن‌ها فرستادى و احضارشان كردى سپس بار ديگر آن‌ها را به مقام خود بازگرداندى ، اكنون به‌سراغ آن‌ها بفرست و آن‌ها را در حضور اصحاب پيامبر اكرم صلى الله عليه و آله به اين مسجد احضار كن سپس از آن‌ها عهد و پيمان بگير كه به كسى ظلم نكنند و آن‌ها را سوگند ده آنگاه آن‌ها را به جاى خود بازگردان و اگر نپذيرفتند ديگرى را به‌جاى آن‌ها بفرست زيرا صالحان مسلمين كم نيستند . بسيارى از مردم نيز همين پيشنهاد را تأييد كردند .\r\nبه‌دنبال اين ماجرا عثمان به‌سراغ جميع كارگزاران و فرماندارانش فرستاد و آن‌ها را احضار كرد سپس رو به اصحاب رسول خدا صلى الله عليه و آله كرد و گفت : اى مردم ! اين‌ها كارگزاران من‌اند كه مورد اعتمادم بوده‌اند اگر دوست داشته باشيد آن‌ها را عزل مىكنم و آن‌كس را كه شما دوست بداريد به‌جاى آن‌ها مىگذارم .\r\nاين‌جا بود كه اميرمؤمنان على عليه السلام ( كه مىدانست عثمان در اين سخن خود پايدار نخواهد ماند ) فرمود : اى عثمان ! حق ، سنگين است ( و تلخ ) و باطل ، سبك است ( و شيرين ) تو مردى هستى كه اگر به تو راست بگويند خشمگين مىشوى و اگر دروغ بگويند راضى مىگردى . مطالب بسيارى از مردم به تو رسيده كه اگر آن‌ها را ترك كنى بهتر از آن است كه اصرار بر آن‌ها داشته باشى . از خدا بپرهيز و از آنچه مردم دربارهء تونمىپسندند توبه كن .\r\nآنگاه طلحه نيز سخنانى در تأييد سخنان على عليه السلام گفت . سرانجام عثمان عصبانى شد و گفت : چرا مرا رها نمىكنيد ؟ چرا اين‌همه سرزنش مىكنيد ؟ من كارى نكرده‌ام . شما اوضاع را بر ضد من دگرگون ساختيد . . . . « 1 »\r\nحوادث بعد از اين ماجرا كه در تاريخ صدر اسلام به‌طور مشروح آمده نشان مىدهد كه عثمان سرانجام تن به حق نداد چراكه تلخ و سنگين بود و باطل را برگزيد چراكه ظاهراً شيرين بود ولى عاقبت دردناكى براى او و براى جهان\r\n\r\n\r\n","description":"","footnote":"\r\n( 1 ) . الفتوح ابن اعثم ، ج 2 ، ص 394 - / 395 .\r\n","page_name":" 131 ","page_number":131},
  {"content":"\r\n\r\nاسلام به‌وجود آمد . اى كاش كلام اميرمؤمنان على عليه السلام را پذيرفته بود و آن‌همه آسيب‌ها به جهان اسلام نمىرسيد .\r\nسنگينى حق به اين دليل است كه در بسيارى از موارد بر خلاف ميل انسان است و اصولًا حركت كردن در مسير حق كار بسيار پيچيده و مشكل است و به گفتهء بعضى از دانشمندان مانند راه رفتن روى طناب است كه اگر اندك خطايى در آن شود انسان سقوط مىكند ؛ در مسير حق نيز اگر انسان خطا كند در وادى باطل گرفتار خواهد شد . ولى به هر حال نتيجهء حق بسيار گواراست ، هم در دنيا باعث خشنودى بندگان خداست و هم در آخرت موجب سعادت جاودان و نجات ابدى است . بعضى آن را تشبيه به داروى تلخ شفابخشى كرده‌اند كه خوردن آن ناگوار اما نتيجهء آن رهايى از بيمارىهاى خطرناك است .\r\nاما به عكس ، باطل ، سبك و آسان است چراكه انسان هرگونه بخواهد آن را مطابق ميل خود تنظيم مىكند و به‌طور موقت از آن لذت مىبرد ولى عاقبتى دردناك دارد ؛ هم در اين دنيا مردم بر ضد او مىشورند و هم در آخرت گرفتار عذاب دردناك الهى مىشود . در داستان عمال عثمان نيز تاريخ مىگويد كه چه عاقبت ناگوار و بدى در انتظار او بود و چه مشكلات عظيمى براى جهان اسلام به‌وجود آورد . آرى انحراف از حق ، آثار بسيار ناگوارى دارد .\r\nشبيه همين كلام نورانى از پيامبر اكرم صلى الله عليه و آله به‌صورت ديگرى آمده است كه فرمود : «\r\nالْحَقُّ ثَقيلٌ مُرٌّ ، وَ الْباطِلُ خَفيفٌ حُلْوٌ ، وَ رُبَّ شَهْوَةِ ساعَةٍ تُورِثُ حُزْناً طَويلًا\r\n؛ حق ، سنگين و تلخ است ، و باطل ، سبك و شيرين ؛ ليكن چه بسا يك لحظه شهوت‌پرستى ، نگرانى و حزن طولانى درپى داشته باشد » . « 1 »\r\nآرى ؛ حق ، سنگين و تلخ است ؛ زيرا گاهى به ضرر و زيان انسان تمام مىشود و بسيارى از اوقات حق بر خلاف خواسته‌هاى درونى و شهوات انسان است\r\n\r\n\r\n","description":"","footnote":"\r\n( 1 ) . ميزان الحكمة ، باب 888 ، ح 4100 .\r\n","page_name":" 132 ","page_number":132},
  {"content":"\r\n\r\nو گاهى نيز اجراى حق ، سرزنش ديگران و ناملايمات و مشكلاتى را به همراه دارد كه براى انسان گران و سنگين تمام مىشود . اما باطل ، سبك و شيرين است ؛ ولى همچون سمّ ، مهلك و كشنده است ؛ به همين دليل ، چه بسا سبب يك عمر پشيمانى و ناراحتى بشود ؛ مثلًا كسى كه از روى خواستهء نفس براى مدّت كوتاه گناهى را انجام مىدهد كه مجازات آن زندان ابد است پس از دستگيرى و بازداشت ، كفّارهء يك ساعت گناه را بايد يك عمر بپردازد .\r\n* * *\r\n\r\n","description":"","footnote":"","page_name":" 133 ","page_number":133},
  {"content":"\r\n . \r\n","description":"","footnote":"","page_name":" 134 ","page_number":134},
  {"content":"\r\n\r\n\r\n377 لَا تَأْمَنَنَّ عَلَى خَيْرِ هذِهِ الْأُمَّةِ عَذَابَ اللَّهِ لِقَوْلِهِ تَعَالَى : « فَلَا يَأْمَنُ مَكْرَ اللَّهِ إِلَّا الْقَوْمُ الْخَاسِرُونَ » وَلَا تَيْأَسَنَّ لِشَرِّ هذِهِ الْأُمَّةِ مِنْ رَوْحِ اللَّهِ لِقَوْلِهِ تَعَالَى : « إِنَّهُ لَايَيْأَسُ مِنْ رَوْحِ اللَّهِ إِلَّا الْقَوْمُ الْكَافِرُونَ » .\r\nامام عليه السلام فرمود :\r\nبهترين افراد اين امت را از عذاب الهى ايمن ندانيد زيرا خداوند مىفرمايد : جز زيان‌كاران هيچ‌كس در برابر مجازات الهى احساس امنيت نمىكند . ( ممكن است يك روز لغزشى پيدا كند و در صف بدكاران قرار گيرد ) و براى بدترين افراد اين امت نبايد از رحمت خدا مأيوس شويد زيرا خداوند مىفرمايد : از رحمت خدا\r\nجز كافران مأيوس نمىشوند . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nدر مصادر آمده است كه ابن عبد ربه در كتاب عقد الفريد آن را به اضافهء كلام حكمت‌آميز پيشين به‌صورت كلام واحد آورده و اسامة بن منقذ در لباب الآداب حكمت 82 و 90 و حكمت مورد بحث را در كلام واحدى ذكر كرده و به هر حال اين كلام حكمت‌آميز ، هم در كتب پيش از سيد رضى و هم كتب بعد از او آمده است . ( مصادر نهج‌البلاغه ، ج 4 ، ص 278 ) .\r\n","page_name":" 135 ","page_number":135},
  {"content":"\r\n\r\n\r\nشرح و تفسير نه نيكوكاران در امانند نه بدكاران مأيوس\r\nامام عليه السلام در اين گفتار حكيمانهء كوتاه به دو نكتهء مهم اشاره مىكند و در واقع به همگان هشدار مىدهد .\r\nدر نكتهء اول مىفرمايد : « بهترين افراد اين امت را نبايد از عذاب الهى ايمن بدانيد زيرا خداوند مىفرمايد : جز زيان‌كاران هيچ‌كس در برابر مجازات الهى احساس امنيت نمىكند » ؛ (\r\nلَا تَأْمَنَنَّ عَلَى خَيْرِ هذِهِ الْأُمَّةِ عَذَابَ اللَّهِ لِقَوْلِهِ تَعَالَى :\r\n« فَلَا يَأْمَنُ مَكْرَ اللَّهِ إِلَّا الْقَوْمُ الْخَاسِرُونَ »\r\n) . ابن ابى الحديد در شرح نهج‌البلاغهء خود در اين‌جا ايرادى مطرح كرده و آن را بدون پاسخ گذاشته است و آن اين‌كه آيهء شريفهء اول درمورد قوم زيان‌كار است كه ممكن است در برابر مجازات الهى احساس امنيت كند اما كسى كه از بهترين افراد اين امت است مشمول اين آيه نيست چگونه امام عليه السلام آيه را تطبيق بر اين‌گونه افراد فرموده است ؟\r\nپاسخ اين ايراد روشن است و تعجب مىكنيم چگونه ابن ابى الحديد توجه به آن پيدا نكرده است . منظور امام عليه السلام اين است : افرادى كه در صف متقين و نيكوكاران قرار دارند از آيندهء خود در امان نباشند زيرا هر زمان ممكن است لغزشى براى آن‌ها پيدا شود و از مسير حق منحرف گردند و گرفتار عذاب الهى شوند . همان‌گونه كه در ميان ياران پيامبر صلى الله عليه و آله افرادى مثل طلحه و زبير بودند كه\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nدر زمان پيامبر صلى الله عليه و آله خدمات بزرگى به اسلام كردند و همه‌جا از آن‌ها به نيكى ياد مىشد ولى در زمان على عليه السلام بيعت او را شكستند و شمشير به روى امام وقت خود كشيدند و براى به‌دست آوردن مقام ، جنگ جمل را به راه انداختند كه گروه زيادى از مسلمانان در آن جنگ كشته شدند و خود آن‌ها نيز به قتل رسيدند .\r\nدر ذيل آيهء شريفهء 175 سورهء اعراف نيز داستان مردى از بنىاسرائيل در تفاسير مختلف نوشته شده است كه نخست در صف مؤمنان بود و حامل آيات و علوم الهى شده بود سپس از اين مسير گام بيرون نهاد و شيطان به وسوسهء او پرداخت و عاقبت كارش به گمراهى و بدبختى كشيده شد . « « وَاتْلُ عَلَيْهِمْ نَبَأَ الَّذِى آتَيْنَاهُ آيَاتِنَا فَانسَلَخَ مِنْهَا فَأَتْبَعَهُ الشَّيْطَانُ فَكَانَ مِنَ الْغَاوِينَ » ؛ و بر آن‌ها بخوان سرگذشت آن‌كس را كه آيات خود را به او داديم ؛ ولى ( سرانجام ) خود را از آن تهى ساخت و شيطان درپى او افتاد ، و از گمراهان شد ! » .\r\nمفسران نام اين شخص را بلعم باعورا نوشته‌اند كه دانشمند مهمى بود ولى سرانجام براثر دنياپرستى منحرف گشت .\r\nآنگاه در دومين جمله مىفرمايد : « براى بدترين افراد اين امت نيز نبايد از رحمت خداوند مأيوس شد زيرا خداوند متعال مىفرمايد : از رحمت خدا جز كافران مأيوس نمىشوند » ؛ (\r\nوَلَا تَيْأَسَنَّ لِشَرِّ هذِهِ الْأُمَّةِ مِنْ رَوْحِ اللَّهِ لِقَوْلِهِ تَعَالَى :\r\n« إِنَّهُ لَايَيْأَسُ مِنْ رَوْحِ اللَّهِ إِلَّا الْقَوْمُ الْكَافِرُونَ »\r\n) . دليل آن هم روشن است . چون بدترين افراد ممكن است روزى متنبه شوند و در مقام توبه و انابه برآيند و مشمول رحمت الهى گردند .\r\nهمان‌گونه كه در جملهء دوم منظور امام عليه السلام اين نيست كه بدترين افراد در حالى كه توبه نكرده‌اند و تغيير مسير نداده‌اند مشمول رحمت حق مىشوند ، در جملهء اول نيز به قرينهء مقابله همين است كه بهترين افراد ممكن است تغيير مسير دهند و گرفتار عذاب الهى شوند .\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nدر تاريخ اسلام نيز افراد زيادى را سراغ داريم كه روزى در صف كفار و بدكاران و سارقان و مانند آن بودند اما ناگهان بيدار شدند و به راه حق برگشتند و عاقبت‌به‌خير شدند .\r\nدر ذيل گفتار حكمت‌آميز شمارهء 170 داستانى از جلد هشتم كافى نقل كرديم كه سخن از عابدى مىگفت كه شيطان او را فريب داد و به گناه دعوت كرد ولى زن آلودهء گنهكارى او را از گناه نجات داد و خودش نيز اهل نجات شد . توضيح آن را در ذيل همان كلام مطالعه فرماييد .\r\n\r\nنكته منظور از مكر الهى چيست ؟\r\n« مكر » در فارسىِ امروز به معناى توطئهء مخفيانه براى انجام كارهاى خلاف است وجنبهء ضدارزش دارد در حالىكه در لغت عرب به‌معناى هر نوع چاره‌انديشى براى بازداشتن ديگرى از كار يا از چيزى است خواه خوب باشد يا بد .\r\nبنابراين هنگامى كه مكر به خداوند نسبت داده مىشود به معناى چاره‌انديشى براى بازداشتن است كه گاه درمورد گنهكاران به‌كار مىرود و مفهومش همان مجازات‌هاى الهى است و گاه درمورد نيكوكاران به‌كار مىرود كه مفهومش بازداشتن از خطرهاست .\r\nدر آيهء مورد بحث ، مكر به همان معناى اول يعنى مجازات الهى است و مىدانيم هيچ‌كس - حتى نيكوكارترين شخص - نبايد ترس از مجازات را از خود دور سازد چراكه خوف و رجا به‌صورت متعادل رمز پيشرفت و پيروزى است . تنها جمعيت زيان‌كاران هستند كه خود را در امن و امان از مجازات الهى مىبينند و هر كارى را براى خود روا مىدارند . ولى مؤمنان و صالحان همواره در بيم و اميدند ؛ مبادا لغزشى كنند و حسنات آن‌ها بر باد رود ، و همواره به لطف خدا اميدوارند .\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nدر حديثى از امام اميرمؤمنان عليه السلام كه در غررالحكم آمده مىخوانيم : «\r\nمَنْ أمِنَ مَكرَ اللَّهِ هَلَك\r\n؛ كسى كه خود را از عذاب الهى در امان ببيند هلاك مىشود » . « 1 »\r\nدر حديث ديگرى از امام صادق عليه السلام آمده است كه مىفرمايد : «\r\nإِذَا رَأَيتُمُ الْعَبْدَ يتَفَقَّدُ الذُّنُوبَ مِنَ النَّاسِ نَاسِياً لِذَنْبِهِ فَاعْلَمُوا أَنَّهُ قَدْ مُكِرَ بِهِ\r\n؛ هنگامى كه ببينيد كسى از بندگان خدا گناهان مردم را مورد توجه قرار مىدهد و گناه خود را فراموش مىكند بدانيد فريب خورده ( و خود را از عذاب الهى مصون دانسته است ) » . « 2 »\r\n* * *\r\n\r\n\r\n","description":"","footnote":"\r\n( 1 ) . غررالحكم ، ح 1719 .\r\n( 2 ) . بحارالانوار ، ج 75 ، ص 249 .\r\n","page_name":" 139 ","page_number":139},
  {"content":"\r\n . \r\n","description":"","footnote":"","page_name":" 140 ","page_number":140},
  {"content":"\r\n\r\n\r\n378 الْبُخْلُ جَامِعٌ لِمَسَاوِي الْعُيُوبِ ، وَ هُوَ زِمَامٌ يُقَادُ بِهِ إِلَى كُلِّ سُوءٍ .\r\nامام عليه السلام فرمود :\r\nبخل ، جامع تمام عيوب است و وسيله‌اى است كه انسان را\r\nبه هر بدىاى مىكشاند . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nدر مصادر آمده است كه اين كلام حكيمانه را طرطوشى ( متوفاى 520 از دانشمندان اندلس كه در شهر طرطوش مىزيسته است ) در كتاب سراج الملوك در ضمن حكمت‌هاى آن حضرت عليه السلام آورده و مرحوم ابن‌شعبهء حرانى آن را در كتاب تحف العقول در وصيت حضرت به امام حسين عليه السلام با تفاوت‌هايى ذكر كرده است . ( مصادر نهج‌البلاغه ، ج 4 ، ص 280 ) .\r\nاضافه بر اين ميدانى در مجمع الامثال ، ج 2 ، ص 421 با تفاوت‌هايى و زمخشرى در ربيع‌الابرار ، ج 4 ، ص 393 عين آن را ذكر كرده است .\r\n","page_name":" 141 ","page_number":141},
  {"content":"\r\n\r\n\r\nشرح و تفسير سرچشمهء تمام عيوب\r\nامام عليه السلام در اين گفتار حكيمانه بخل را به عنوان يك صفت رذيله كه سرچشمهء رذايل ديگر است معرفى كرده ، مىفرمايد : « بخل ، جامع تمام عيب‌ها و وسيله‌اى است كه انسان را به‌سوى هر بدىاى مىكشاند » ؛ (\r\nالْبُخْلُ جَامِعٌ لِمَسَاوِي الْعُيُوبِ ، وَهُوَ زِمَامٌ يُقَادُ بِهِ إِلَى كُلِّ سُوءٍ\r\n) . « مساوى » ظاهراً جمع « مسائة » به معناى بدى است و بعضى گفته‌اند كه « مساوى » جمع « مسوى » مىباشد .\r\nانسان بخيل از يك‌سو از پرداخت حقوق شرعى امتناع كرده و سعى مىكند تا آن‌جا كه ممكن است از آن بكاهد .\r\nاز سويى ديگر در مواردى كه صلهء رحمى ايجاب مىكند به احرام كمك نمايد خوددارى مىكند و به اين ترتيب جزء قاطعان رحم مىشود .\r\nاز سويى ديگر به‌سبب علاقهء فوق‌العاده به اندوختن مال ممكن است آلودهء احتكار ، رباخوارى ، غش در معامله و انواع كسب‌هاى حرام شود .\r\nنيز براى پوشانيدن چهرهء واقعى خود به‌سراغ رياكارى مىرود و براى اين‌كه در برابر درخواست كنندگان كمك جواب رد بدهد متوسل به انواع دروغ‌ها مىشود و به اين ترتيب بخل ، سرچشمهء گناهان فراوان و عيوب بسيار خواهد بود .\r\nاز طرف ديگر شخص بخيل در اعتقادات خود نيز مشكل دارد چراكه اگر\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nسوءظن به خدا نداشت انفاق مىكرد و به وعده‌هاى الهى دل‌خوش بود .\r\nالبته بخل درجاتى دارد و تمام صفاتى كه گفته شد مربوط به تمام درجات نيست هرچه شديدتر باشد آثار سوئش بيشتر است .\r\nحقيقت بخل آن است كه انسان نخواهد ديگرى از اموال يا موقعيت او و يا علم او برخوردار شود .\r\nدانشمندان براى بخل انواع و اقسامى شمرده‌اند . كمترين آن اين است كه انسان نخواهد ديگران از امكانات او استفاده كنند و بالاترين آن اين است كه نخواهد ديگران از اموال يكديگر ، يا از اموال خودشان بهره‌مند گردند و گاه بخل به‌قدرى شديد مىشود كه انسان دربرابر خويشتن هم بخيل مىگردد و حاضر نيست خودش از امكاناتش بهره‌مند شود .\r\nقرآن مجيد بخيلان را به عذاب خواركننده تهديد كرده است ، مىفرمايد :\r\n« « الَّذِينَ يَبْخَلُونَ وَيَأْمُرُونَ النَّاسَ بِالْبُخْلِ وَيَكْتُمُونَ مَا آتَاهُمُ اللَّهُ مِنْ فَضْلِهِ وَأَعْتَدْنَا لِلْكَافِرِينَ عَذَاباً مُّهِيناً » ؛ آن‌ها كسانى هستند كه بخل مىورزند ، و مردم را به بخل دعوت مىكنند ، و آنچه را كه خداوند از فضل ( و رحمت ) خود به آن‌ها داده ، كتمان مىنمايند . ( اين عمل ، در حقيقت از كفرشان سرچشمه گرفته ؛ ) و ما براى كافران ، عذاب خواركننده‌اى آماده كرده‌ايم » . « 1 »\r\nقابل توجه اين‌كه خداوند اين گونه افراد را جزء كافران شمرده است .\r\nدر احاديث اسلامى نكوهش‌هاى زيادى دربارهء بخل و بخيل آمده است ازجمله در حديثى كه در غررالحكم از امام اميرمؤمنان عليه السلام نقل شده است مىخوانيم : «\r\nالبُخلُ يُذِلّ مُصاحِبَه وَيُعِزّ مُجانِبَهُ\r\n؛ بخل ، صاحبش را ذليل و بيگانهء از او را عزيز مىكند » . « 2 »\r\n\r\n\r\n","description":"","footnote":"\r\n( 1 ) . نساء ، آيهء 37 .\r\n( 2 ) . غررالحكم ، ح 6553 .\r\n","page_name":" 143 ","page_number":143},
  {"content":"\r\n\r\nدر حديث ديگرى از همان منبع و از همان حضرت مىخوانيم : «\r\nالبَخيلُ يَبخَلُ عَلى نَفسِه باليَسيرِ مِن دُنياه ويَسمَحُ لِوراثهِ بِكُلّها\r\n؛ بخيل حتى مقدار كمى از دنيا را بر خود حرام مىكند ولى همهء آن را در اختيار وارث مىگذارد » . « 1 »\r\nنيز در حديث ديگرى از رسول خدا صلى الله عليه و آله مىخوانيم : «\r\nالْبَخِيلُ بَعِيدٌ مِنَ اللَّهِ بَعِيدٌ مِن‌َالْجَنَّةِ قَرِيبٌ مِن‌َالنَّار\r\n؛ بخيل از خدا و مردم دور است و به آتش دوزخ نزديك » . « 2 »\r\nسرچشمهء اصلى بخل همان سوءظن به وعده‌هاى الهى است آن‌جا كه در برابر انفاق وعدهء جبران بىشمار فرموده و بخيل به اين وعده‌هاى صريح الهى اعتنا نمىكند .\r\nاميرمؤمنان على عليه السلام مىفرمايد : «\r\nالبُخلُ بالمَوجودِ سُوءُ الظّنّ بالمَعبودِ\r\n؛ بخل ورزيدن دربارهء آنچه انسان در اختيار دارد نشانهء سوءظن به معبود است » . « 3 »\r\nنقطهء مقابل بخل سخاوت است كه صفت بارز اولياءاللَّه و مؤمنان راستين مىباشد . آن‌ها آنقدر سخاوت به خرج مىدادند كه گاه تمام يا بخش عمدهء زندگى خود را در اختيار ديگران مىگذاشتند .\r\nيكى از شاخه‌هاى بخل ، بخل در علم است كه متأسفانه مصاديق زيادى دارد :\r\nمطلبى را كشف كرده و حاضر نيست به ديگران بياموزد و گاه بخيلانى در علوم پيدا مىشوند كه علم و دانش خود را با خود به گور مىبرند . در دنياى امروز بخل در علم از ناحيهء سردمداران جهان يك كار رايج و بسيار زشت است كه حاضر نيستند حتى فرمول‌هاى داروهاى نجات‌بخش را در اختيار ديگران بگذارند هرچند اين كار سبب مرگ افراد زيادى شود .\r\nالبته همهء بخيلان در تمام شاخه‌هاى بخل مشترك نيستند بعضى بخل به مال دارند بعضى بخل به مقام و گروهى بخل به علم و دانش و گاه بعضى همهء اين\r\n\r\n\r\n","description":"","footnote":"\r\n( 1 ) . غررالحكم ، ح 6515 .\r\n( 2 ) . مستدرك الوسائل ، ج 15 ، ص 259 ، ح 14 .\r\n( 3 ) . غررالحكم ، ح 6512 .\r\n","page_name":" 144 ","page_number":144},
  {"content":"\r\n\r\nبخل‌ها را در خود جمع مىكنند .\r\nدر عصر و زمان ما كسانى پيدا مىشوند كه چندين شغل را در اختيار گرفته‌اند ( گاه بيش از ده شغل ) در حالى كه جوانانى پيدا مىشوند كه از عهدهء آن‌ها برمىآيند ولى آن بخيلان حاضر نيستند يكى از آن‌ها را در اختيار آنان بگذارند و اين نهايت بخل و پستى است .\r\nبه خدا پناه مىبريم از اين‌كه گرفتار چنين رذيلهء اخلاقى شويم كه ما را ، هم از خدا دور مىكند و هم از خلق خدا .\r\n* * *\r\n\r\n","description":"","footnote":"","page_name":" 145 ","page_number":145},
  {"content":"\r\n . \r\n","description":"","footnote":"","page_name":" 146 ","page_number":146},
  {"content":"\r\n\r\n\r\n379 يَابْنَ آدَمَ ، الرِّزْقُ رِزْقَانِ : رِزْقٌ تَطْلُبُهُ ، وَ رِزْقٌ يَطْلُبُكَ ، فَإِنْ لَمْ تَأْتِهِ أَتَاكَ . فَلَا تَحْمِلْ هَمَّ سَنَتِكَ عَلَى هَمِّ يَوْمِكَ ! كَفَاكَ كُلُّ يَوْمٍ عَلَى مَا فِيهِ ؛ فَإِنْ تَكُنِ السَّنَةُ مِنْ عُمُرِكَ فَإِنَّ اللَّهَ تَعَالَى سَيُؤْتِيكَ فِي كُلِّ غَدٍ جَدِيدٍ مَا قَسَمَ لَكَ ؛ وَ إِنْ لَمْ تَكُنِ السَّنَةُ مِنْ عُمُرِكَ فَمَا تَصْنَعُ بِالْهَمِّ فِيَما لَيْسَ لَكَ ؛ وَ لَنْ يَسْبِقَكَ إِلَى رِزْقِكَ طَالِبٌ وَلَنْ يَغْلِبَكَ عَلَيْهِ غَالِبٌ ، وَلَنْ يُبْطِىءَ عَنْكَ مَا قَدْ قُدِّرَ لَكَ .\r\nامام عليه السلام فرمود :\r\nاى فرزند آدم ! روزى دو گونه است يكى آن روزى كه تو به‌دنبالش مىروى و ديگرى آن روزى كه به‌دنبال تو مىآيد و اگر به‌دنبالش نروى باز هم به‌سراغ تو خواهد آمد بنابراين غم و اندوه تمام سال را بر همّ و غمّ امروزت اضافه مكن .\r\nغم هر روز براى آن روز كافى است . اگر در تمام سال زنده بمانى و جزء عمر تو باشد خداوند هر روز آنچه از روزى براى تو معين كرده است به تو مىدهد و اگر تمام آن سال جزء عمر تو نباشد چرا غم و اندوه چيزى را بخورى كه مربوط به تو نيست ؟ ( بدان ) هيچ‌كس پيش از تو نمىتواند روزى تو را دريافت كند و يا\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nآن را از دست تو بيرون ببرد و آنچه براى تو مقدر شده است بدون تأخير به تو مىرسد . « 1 »\r\nمرحوم سيد رضى مىگويد : « مضمون اين سخن در همين باب گذشت « 2 » ولى چون كلام امام عليه السلام در اين‌جا واضح‌تر و مشروح‌تر بود آن را براساس روشى كه در آغاز كتاب تذكر داده‌ايم تكرار كرديم » ؛ (\r\nقال الرضيُّ : و قد مضى هذا الكلام فيما تقدّم من هذا الباب ، إلا أنّه هاهنا أوضح و أشرح ، فلذلك كرّرناه على القاعدةِ المقرّرة في أوّل الكتاب\r\n) .\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در مصادر مىگويد : از كسانى كه قبل از سيد رضى اين گفتار حكيمانه را نقل كرده‌اند ، ابوطالب مكى در قوت القوت و ابن عبد ربه در عقد الفريد است كه آن را در ضمن وصيت امام عليه السلام به محمّد بن حنفية ذكر كرده است و همچنين صدوق در من لا يحضره الفقيه و كراجكى در كنزالفوائد . ( مصادر نهج‌البلاغه ، ج 4 ، ص 279 ) .\r\n( 2 ) . باب كلمات قصار ، حكمت 267 .\r\n","page_name":" 148 ","page_number":148},
  {"content":"\r\n\r\n\r\nشرح و تفسير روزى دو گونه است\r\nهمان‌گونه كه مرحوم سيد رضى در ذيل اين كلام نورانى آورده ( بخشى از ) اين كلام قبلًا در كلمات قصار ( حكمت 267 ) آمده است و همان‌گونه كه ديگران گفته‌اند ( بخشى از آن ) در نامهء 31 كه وصاياى اميرمؤمنان على عليه السلام را به امام حسن عليه السلام منعكس مىكند ذكر شده است .\r\nبخش ديگرى نيز تنها در اين‌جا آمده است .\r\nبه هر حال هدف اصلى امام عليه السلام اين است كه انسان‌ها را از حرص به دنيا بازدارد و به گونه‌اى نباشند كه تمام تلاش و كوشش آن‌ها براى به‌دست آوردن رزق و روزى باشد و از وظايف ديگر دور بمانند و لزوم تحصيل روزى را بهانهء خود براى حرص به دنيا قرار دهند .\r\nمىفرمايد : « اى فرزند آدم ! روزى دوگونه است يكى آن‌كه تو به‌دنبالش مىروى و ديگرى آن‌كه به‌دنبال تو مىآيد كه اگر به‌دنبالش نروى باز هم به‌سراغ تو خواهد آمد » ؛ (\r\nيَابْنَ آدَمَ ، الرِّزْقُ رِزْقَانِ : رِزْقٌ تَطْلُبُهُ ، وَ رِزْقٌ يَطْلُبُكَ ، فَإِنْ لَمْ تَأْتِهِ أَتَاكَ\r\n) . به يقين همهء روزىها مقدر است ولى بعضى مشروط است به تلاش و كوشش و سعى و كار كه اگر اين شرط حاصل نشود فراهم نخواهد شد . مانند روزىهايى كه از طريق كشاورزى و دامدارى و صنايع و تجارت و امثال آن حاصل مىشود .\r\nقسم دوم روزىهايى است كه مشروط به اين شرط نيست بلكه ناخواسته\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nبه‌سراغ انسان مىآيد . مانند ارث غير منتظره‌اى كه به انسان مىرسد و يا سود كلانى كه بدون تلاش و كوشش از طريق ترقى قيمت‌ها و يا هداياى غير منتظره عايد انسان مىگردد .\r\nآنگاه امام عليه السلام چنين نتيجه مىگيرد : « بنابراين غم و اندوه تمام سال را بر همّ و غمّ امروزت اضافه مكن . غم هر روز براى آن روز كافى است » ؛ (\r\nفَلَا تَحْمِلْ هَمَّ سَنَتِكَ عَلَى هَمِّ يَوْمِكَ ! كَفَاكَ كُلُّ يَوْمٍ عَلَى مَا فِيهِ\r\n) . درست است كه انسان بايد آينده‌نگر باشد و تنها به فكر امروز نباشد و به همين دليل در دنيايى كه ما زندگى مىكنيم دولت‌ها برنامه‌هاى پنج ساله و ده ساله و پنجاه ساله دارند . منظور امام عليه السلام اين است كه حريصان را از حرص زياد بازدارد تا به بهانهء تأمين آينده ، شب و روز در فكر دنيا نباشند .\r\nآنگاه امام عليه السلام به استدلال روشنى پرداخته ، مىفرمايد : « اگر در تمام سال زنده بمانى و جزء عمر تو باشد خداوند هر روز آنچه از روزى براى تو معين كرده است به تو مىدهد و اگر تمام آن سال جزء عمر تو نباشد چرا غم و اندوه چيزى را بخورى كه مربوط به تو نيست ؟ » ؛ (\r\nفَإِنْ تَكُنِ السَّنَةُ مِنْ عُمُرِكَ فَإِنَّ اللَّهَ تَعَالَى سَيُؤْتِيكَ فِي كُلِّ غَدٍ جَدِيدٍ مَا قَسَمَ لَكَ ؛ وَ إِنْ لَمْ تَكُنِ السَّنَةُ مِنْ عُمُرِكَ فَمَا تَصْنَعُ بِالْهَمِّ فِيَما لَيْسَ لَكَ\r\n) . بسيارند كسانى كه براى به‌دست آوردن درآمدهاى هنگفت دست و پا مىزنند در حالى كه تنها بخش كوچكى را از آن مصرف كرده و بقيه را براى وارثان خود مىگذارند و در واقع تلاشگران خسته و بىمزدند . هدف امام عليه السلام اين است كه اين گروه از افراد را از تلاش‌هاى بىحد و حساب كه آرامش دنيا و نجات آخرت را بر باد مىدهد بازدارد .\r\nو به گفتهء شاعر :\r\n آن‌كه مكنت بيش از آن خواهد كه قسمت كرده‌اند * گو طمع كم كن كه زحمت بيش باشد بيش را \r\n\r\n","description":"","footnote":"","page_name":" 150 ","page_number":150},
  {"content":"\r\n\r\nدر آخرين جمله به نكتهء ديگرى در همين باره اشاره كرده ، مىفرمايد :\r\n« ( بدان ) هيچ‌كس پيش از تو نمىتواند روزى تو را دريافت كند و يا آن را از دست تو بيرون ببرد و آنچه براى تو مقدر شده است بدون تأخير به تو مىرسد » ؛ (\r\nوَلَنْ يَسْبِقَكَ إِلَى رِزْقِكَ طَالِبٌ وَلَنْ يَغْلِبَكَ عَلَيْهِ غَالِبٌ ، وَ لَنْ يُبْطِىءَ عَنْكَ مَا قَدْ قُدِّرَ لَكَ\r\n) . همان‌گونه كه در بالا اشاره كرديم هرگز هدف امام عليه السلام اين نيست كه افراد را از تلاش و كوشش براى حل مشكلات اقتصادى بازدارد چراكه آن حضرت و ساير معصومين عليهم السلام در كلمات ديگر خود به اين نوع تلاش سفارش كرده‌اند بلكه هدف اين است كه با بيان اين واقعيت‌ها كه روزى بر دوگونه است و خداوند آنچه مقدر باشد به انسان مىرساند ، سدى در برابر حرص و طمع و دنياپرستى و افزون‌طلبى ايجاد كنند .\r\nمرحوم سيد رضى در ذيل اين كلام حكيمانه مىگويد : « مضمون اين سخن در همين باب ( حكمت 267 ) گذشت ولى چون كلام امام عليه السلام در اين‌جا واضح‌تر و مشروح‌تر بود آن را بر اساس روشى كه در آغاز كتاب تذكر داده‌ايم تكرار كرديم » ؛ (\r\nقال الرضيُّ : و قد مضى هذا الكلام فيما تقدّم من هذا الباب ، إلا أنّه هاهنا أوْضَحُ و أشْرَحُ ، فلذلِك كرّرناه على القاعدةِ المقرّرة في أوّل الكتاب\r\n) . اين سخن سيد رضى اشاره به نكته‌اى است كه در مقدمهء نهج‌البلاغه آورده و آن اين‌كه كلمات امام عليه السلام گاهى با روايات مختلف نقل شده است . سيد رضى آن را مطابق يكى از روايات نقل مىكند سپس به روايتى كه از طريق ديگر نقل شده و مشروح‌تر و گسترده‌تر است دست مىيابد و لذا آن را تكرار مىكند تا فايدهء بيشترى نصيب خوانندگان گردد .\r\nدر اين زمينه توضيحات ديگرى در ذيل حكمت 267 و همچنين در ذيل نامهء 31 كه مشتمل بر حكمت‌ها و اندرزهاى فراوان خطاب به امام حسن مجتبى عليه السلام مىباشد ، آمده است .\r\n\r\n","description":"","footnote":"","page_name":" 151 ","page_number":151},
  {"content":"\r\n . \r\n","description":"","footnote":"","page_name":" 152 ","page_number":152},
  {"content":"\r\n\r\n\r\n380 رُبَّ مُسْتَقْبِلٍ يَوْماً لَيْسَ بِمُسْتَدْبِرِهِ ، وَ مَغْبُوطٍ فِي أَوَّلِ لَيْلِهِ ، قَامَتْ بَوَاكِيهِ فِي آخِرِهِ .\r\nامام عليه السلام فرمود :\r\nچه بسيار كسانى كه در آغاز روز زنده بودند اما روز را به پايان نبردند و چه بسيار كسانى كه در آغاز شب زندگىشان مورد غبطهء مردم بود اما در پايان همان شب عزاداران به سوگشان نشستند ! « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nاز كلام مرحوم خطيب در مصادر استفاده مىشود كه قبل و بعد از سيد رضى اين گفتار حكيمانه از منابع ديگرى اخذ شده است ازجمله در كتاب من لا يحضره الفقيه آن را جزء وصاياى امام عليه السلام به فرزندش محمّد بن حنفية نقل كرده و سبط بن جوزى آن را در تذكرة الخواص توأم با حكمت 344 آورده است . نيز آمدى در غررالحكم با تفاوت قابل ملاحظه‌اى آن را ذكر كرده است . ( مصادر نهج‌البلاغه ، ج 4 ، ص 279 ) .\r\n","page_name":" 153 ","page_number":153},
  {"content":"\r\n\r\n\r\nشرح و تفسير بىاعتبارى اين جهان\r\nهدف از اين كلام حكيمانه بيان بىاعتبارى دنياست و بيدار كردن غافلان از خواب غفلت ؛ مىفرمايد : « چه بسيار كسانى كه در آغاز روز زنده بودند اما روز را به پايان نبردند و چه بسيار كسانى كه در آغاز شب زندگىشان مورد غبطهء مردم بود اما در پايان همان شب عزاداران به سوگشان نشستند » ؛ (\r\nرُبَّ مُسْتَقْبِلٍ يَوْماً لَيْسَ بِمُسْتَدْبِرِهِ ، وَ مَغْبُوطٍ فِي أَوَّلِ لَيْلِهِ ، قَامَتْ بَوَاكِيهِ فِي آخِرِهِ\r\n) . بسيارند كسانى كه خيال مىكنند اگر امروز سالم و شاداب و سرخوش‌اند ماه‌ها يا سال‌ها اين وضع ادامه پيدا مىكند و يا اگر امروز در مجلس جشن و سرورى حضور دارند اين مجالس تا مدت‌ها ادامه خواهد يافت .\r\nدر حالى كه اگر به تاريخ مراجعه كنيم و يا حتى حوادثى را كه در دوران عمر خود ديده‌ايم مورد بررسى قرار دهيم مىبينيم اين‌ها خيال باطلى بيش نيست .\r\nافرادى بودند بسيار قوى و نيرومند ازنظر جسمانى و بسيار قدرتمند ازنظر موقعيت اجتماعى ولى ناگهان با گذشتن يك روز يا يك شب همه چيز دگرگون شد . آن آدم سالم ، گرفتار سكتهء مغزى شد و به‌صورت يك انسان به تمام معنا فلج درآمد و آن شخص قدرتمند به دست يكى از نزديكانش به قتل رسيد همان‌گونه كه دربارهء نادرشاه افشار نقل كرده‌اند كه در اوج قدرت به‌وسيلهء يكى از نزديكانش به قتل رسيد آن‌گونه كه شاعر آن را ترسيم كرده است :\r\n\r\n","description":"","footnote":"","page_name":" 154 ","page_number":154},
  {"content":"\r\n\r\n شبانگه به دل قصد تاراج داشت * سحرگه نه تن سر نه سر تاج داشت\r\nبه يك گردش چرخ نيلوفرى * نه نادر به‌جا ماند نى نادرى \r\nمرحوم علامهء شوشترى در شرح نهج‌البلاغهء خود ( بهج‌الصباغه ) اشاره به بعضى از تحولات عراق كرده ، مىگويد : سر شب دولت ملك فيصل كه آخرين نفر از شرفاء بود با قدرت بر سر كار بود ولى در آخر شب عبدالكريم قاسم قيام كرد و حكومت جديد را تشكيل داد . « 1 »\r\nقرآن مجيد روشن‌ترين نمونه را در اين زمينه در پايان سورهء قصص در داستان قارون ، ثروتمند بزرگ بنىاسرائيل آورده است كه يك روز تمام ياران و كارگزاران خود را بسيج كرد تا ثروت او را به نمايش بگذارند به گونه‌اى كه بسيارى از بنىاسرائيل به حال او غبطه خوردند و گفتند : « « يا لَيتَ لَنا مِثْلَ ما أُوتِى قارُونُ إِنَّهُ لَذُو حَظٍّ عَظيمٍ » ؛ اى كاش همانند آنچه به قارون داده شده است ما نيز داشتيم ! به‌راستى كه او بهرهء عظيمى دارد ! » . « 2 »\r\nولى فردا كه فرمان مرگ او از سوى خداوند صادر شد و زمين شكافت و خودش و تمام اموالش درون زمين مدفون شد آن‌ها كه ديروز آرزوى زندگى او را مىكردند ، گفتند : « « وَيْكَأَنَّ اللَّهَ يَبْسُطُ الرِّزْقَ لِمَنْ يَشَاءُ مِنْ عِبَادِهِ وَيَقْدِرُ لَوْلَا أَنْ مَّنَّ اللَّهُ عَلَيْنَا لَخَسَفَ بِنَا وَيْكَأَنَّهُ لَايُفْلِحُ الْكَافِرُونَ » ؛ واى بر ما ! گويى خدا روزى را بر هركس از بندگانش بخواهد گسترش مىدهد يا تنگ مىگيرد ! اگر خدا بر ما منت ننهاده بود ، ما را نيز به قعر زمين فرو مىبرد ! اى واى ! گويى كافران هرگز رستگار نمىشوند ! » . « 3 »\r\nمرحوم صدوق در كتاب من لا يحضر اين كلام شريف را با اضافهء پرمعنايى\r\n\r\n\r\n","description":"","footnote":"\r\n( 1 ) . شرح نهج‌البلاغهء علامهء شوشترى ( بهج‌الصباغه ) ، ج 11 ، ص 343 .\r\n( 2 ) . قصص ، آيهء 79\r\n( 3 ) . قصص ، آيهء 82 .\r\n","page_name":" 155 ","page_number":155},
  {"content":"\r\n\r\n( ذيل وصاياى امام عليه السلام به فرزندش محمّد بن حنفيه ) آورده است و آن اين‌گونه است : «\r\nفَلَا يغُرَّنَّكَ مِنَ اللَّهِ طُولُ حُلُولِ النِّعَمِ وَ إِبْطَاءُ مَوَارِدِ النِّقَمِ فَإِنَّهُ لَوْ خَشِى الْفَوْتَ عَاجَلَ بِالْعُقُوبَةِ قَبْلَ الْمَوْت\r\n؛ چون چنين است ، فزونى نعمت‌هاى خداوند و تأخير مجازات‌هاى او تو را مغرور نسازد زيرا او اگر از اين ترس داشت كه مجازات از دست رود قبل از مرگ به‌سرعت كيفر مىداد » . « 1 »\r\nشعراى عرب و عجم در همين مضمون اشعار بيدار كننده‌اى سروده‌اند .\r\nازجمله شاعر عرب مىگويد :\r\n يا راقد الليل مسرورا بأوله * إن الحوادث قد يطرقن أسحارا \r\nاى كسى كه در شب خوشحال به بستر استراحت مىروى مراقب باش كه حوادث تلخ گاهى سحرگاه به‌سراغ تو مىآيد .\r\nو ديگرى مىگويد :\r\n عجبا لعين تلذّ بالرّقاد * وملك الموت معه على وساد \r\nدر شگفتم از چشمى كه به خواب خوش فرو مىرود در حالى كه فرشتهء مرگ همواره در كنار او خوابيده است . « 2 »\r\nو شاعر فارسى زبان مىگويد :\r\n به شب بودى به‌پا قصر سرورش * سر و كارش سحر با قبر و گورش\r\nنماز شام بودش تاج بر سر * شفق چون زد كشيدش خاك دربر \r\nدر ذيل كلام حكمت‌آميز 191 مسائل مشابهى گذشت .\r\n* * *\r\n\r\n\r\n","description":"","footnote":"\r\n( 1 ) . من لا يحضره الفقيه ، ج 4 ، ص 386 ، ح 5834 .\r\n( 2 ) . شرح نهج‌البلاغهء علامهء شوشترى ، ج 11 ، ص 343 .\r\n","page_name":" 156 ","page_number":156},
  {"content":"\r\n\r\n\r\n381 الْكَلَامُ فِي وَثَاقِكَ مَا لَمْ تَتَكَلَّمْ بِهِ ؛ فَإِذَا تَكَلَّمْتَ بِهِ صِرْتَ وَثَاقِهِ ، فَاخْزُنْ لِسَانَكَ كَمَا تَخْزُنُ ذَهَبَكَ وَ وَرِقَكَ : فَرُبَّ كَلِمَةٍ سَلَبَتْ نِعْمَةً وَجَلَبَتْ نِقْمَةً .\r\nامام عليه السلام فرمود :\r\nسخن را تا نگفته‌اى اسير توست اما همين كه گفتى تو اسير او خواهى بود . زبانت را همچون طلا و نقره‌ات حفظ كن . اى بسا گفتن يك كلمه نعمت بزرگى را از انسان سلب كرده يا بلا و مصيبتى را فراهم ساخته است . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nتنها منبعى كه مرحوم خطيب قبل از نهج‌البلاغه براى اين كلام شريف نقل كرده است كتاب من لا يحضر مرحوم صدوق است . ( مصادر نهج‌البلاغه ، ج 4 ، ص 289 ) .\r\nاضافه مىكنيم كه مرحوم صدوق آن را در من لا يحضر در ذيل كلام حكمت‌آميز گذشته در وصاياى على عليه السلام به محمّد بن حنفيه نقل كرده است .\r\n","page_name":" 157 ","page_number":157},
  {"content":"\r\n\r\n\r\nشرح و تفسير حتى با يك كلمه\r\nدربارهء اهميت سكوت و خطرات سخن‌گفتن بىرويه ، در كلمات پيشين امام عليه السلام مطالب قابل توجهى خوانديد . امام عليه السلام در اين گفتار حكيمانه در ضمن سه جملهء ديگر بر اين مسأله تأكيد مىكند .\r\nنخست مىفرمايد : « سخن ، تا نگفته‌اى اسير توست اما همين كه گفتى تو اسير او خواهى بود » ؛ (\r\nالْكَلَامُ فِي وَثَاقِكَ مَا لَمْ تَتَكَلَّمْ بِهِ ؛ فَإِذَا تَكَلَّمْتَ بِهِ صِرْتَ وَثَاقِهِ\r\n) . چه تشبيه و تعبير جالبى ! به‌راستى ، سخن قبل از آن‌كه از دهان گوينده‌اش بيرون آيد همچون اسيرى در نزد اوست ولى همين كه از دهان گوينده بيرون آمد نه تنها قادر بر مهار كردنش نيست بلكه در اسارت آن خواهد بود و تمام مسئوليت‌هايش را بايد به عهده بگيرد . پس چه بهتر كه انسان كم سخن بگويد و سنجيده بگويد .\r\nامام عليه السلام در دومين تعبير از تشبيه ديگرى استفاده كرده ، مىفرمايد : « زبانت را همچون طلا و نقره‌ات حفظ كن » ؛ (\r\nفَاخْزُنْ لِسَانَكَ كَمَا تَخْزُنُ ذَهَبَكَ وَوَرِقَكَ\r\n) . شك نيست كه انسان اجناس گران‌بهاى خود را با دقت محافظت مىكند مبادا سارقان آن را بربايند و يا به‌گونهء ديگرى از دست برود . امام عليه السلام مىفرمايد كه زبان تو نيز سرمايهء بسيار گران‌بهايى است كه بايد با دقت در حفظ آن بكوشى .\r\nدر سومين جمله به عنوان يك دليل مىفرمايد : « اى بسا گفتن يك كلمه نعمت\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nبزرگى را از انسان سلب كرده يا بلا و مصيبتى را فراهم ساخته است » ؛ (\r\nفَرُبَّ كَلِمَةٍ سَلَبَتْ نِعْمَةً وَجَلَبَتْ نِقْمَةً\r\n) . اهميت سكوت تا آنجاست كه از داستان زكريا در قرآن مجيد استفاده مىشود خداوند هنگامى كه به زكريا بشارت فرزندى را به نام يحيى داد عرضه داشت :\r\n« خدايا ! نشانه‌اى براى من قرار ده . خطاب آمد : نشانهء تو اين است كه سه شبانه‌روز قدرت تكلم با مردم نخواهى داشت در حالى كه زبانت سالم است ؛ « قَالَ رَبِّ اجْعَل لِّى آيَةً قَالَ آيَتُكَ أَلَّا تُكَلِّمَ النَّاسَ ثَلَاثَ لَيَالٍ سَوِيّاً » « 1 » و به اين ترتيب سكوت به عنوان آيتى از آيات خدا نسبت به موهبتى كه ارزانى داشته بود قرار داده شد .\r\n* * *\r\n\r\n\r\n","description":"","footnote":"\r\n( 1 ) . مريم ، آيهء 10 .\r\n","page_name":" 159 ","page_number":159},
  {"content":"\r\n . \r\n","description":"","footnote":"","page_name":" 160 ","page_number":160},
  {"content":"\r\n\r\n\r\n382 لَا تَقُلْ مَا لَاتَعْلَمُ بَلْ لَاتَقُلْ كُلَّ مَا تَعْلَمُ ، فَإِنَّ اللَّهَ فَرَضَ عَلَى جَوَارِحِكَ كُلِّهَا فَرَائِضَ يَحْتَجُّ بِهَا عَلَيْكَ يَوْمَ الْقِيَامَةِ .\r\nامام عليه السلام فرمود :\r\nچيزى را كه علم به آن ندارى مگو بلكه همهء آنچه را كه مىدانى نيز مگو ،\r\nزيرا خداوند بر تمام اعضاى تو واجباتى قرار داده كه روز قيامت\r\nاز آن‌ها بازخواست خواهد كرد . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nقبل از سيد رضى مرحوم صدوق اين كلام حكيمانه را در كتاب من لا يحضر و مرحوم مفيد در كتاب اختصاص ضمن وصاياى امام عليه السلام به فرزندش محمّد بن حنفية آورده‌اند . ( مصادر نهج‌البلاغه ، ج 4 ، ص 279 ) .\r\n","page_name":" 161 ","page_number":161},
  {"content":"\r\n\r\n\r\nشرح و تفسير دو نكتهء حكيمانه\r\nامام عليه السلام در اين گفتار حكيمانه به دو نكتهء مهم اشاره مىفرمايد :\r\nنخست اين‌كه انسان بايد از گفتن چيزى كه دربارهء آن آگاهى ندارد بپرهيزد ، مىفرمايد : « آنچه را نمىدانى مگو » ؛ (\r\nلَا تَقُلْ مَا لَاتَعْلَمُ\r\n) . زيرا اولًا در آيات متعددى از قرآن مجيد از اين كار نهى شده است به‌خصوص هرگاه اسناد به خداوند متعال داده شود . در سورهء بقره مىفرمايد :\r\n« « إِنَّمَا يَأْمُرُكُمْ بِالسُّوءِ وَالْفَحْشَاءِ وَأَنْ تَقُولُوا عَلَى اللَّهِ مَا لَاتَعْلَمُونَ » ؛ او شما را فقط به بدىها و كار زشت فرمان مىدهد ؛ ( و نيز دستور مىدهد ) آنچه را كه نمىدانيد ، به خدا نسبت دهيد » . « 1 »\r\nدر سورهء اعراف نيز مىخوانيم كه خداوند مىفرمايد : « « قُلْ إِنَّمَا حَرَّمَ رَبِّىَ الْفَوَاحِشَ مَا ظَهَرَ مِنْهَا وَمَا بَطَنَ وَالْإِثْمَ وَالْبَغْىَ بِغَيْرِ الْحَقِّ وَأَنْ تُشْرِكُوا بِاللَّهِ مَا لَمْ يُنَزِّلْ بِهِ سُلْطَاناً وَأَنْ تَقُولُوا عَلَى اللَّهِ مَا لَاتَعْلَمُونَ » ؛ بگو : « خداوند ، تنها اعمال زشت را ، چه آشكار باشد چه پنهان ، حرام كرده است ؛ و ( همچنين ) گناه و ستم به‌ناحق را ؛ و اين‌كه چيزى را كه خداوند دليلى براى آن نازل نكرده ، شريك او قرار دهيد ؛ و به خدا مطلبى نسبت دهيد كه نمىدانيد » . « 2 »\r\n\r\n\r\n","description":"","footnote":"\r\n( 1 ) . بقره ، آيهء 169 .\r\n( 2 ) . اعراف ، آيهء 33 .\r\n","page_name":" 162 ","page_number":162},
  {"content":"\r\n\r\nدر سورهء اسراء مىفرمايد : « « وَلَا تَقْفُ مَا لَيْسَ لَكَ بِهِ عِلْمٌ إِنَّ السَّمْعَ وَالْبَصَرَ وَالْفُؤَادَ كُلُّ أُوْلَئِكَ كَانَ عَنْهُ مَسْئُولًا » ؛ از آنچه به آن آگاهى ندارى ، پيروى مكن ، چراكه گوش و چشم و دل ، همه مسئول‌اند » . « 1 »\r\nثانياً ازنظر عقل نيز كار قبيحى است زيرا هنگامى كه انسان چيزى را نمىداند ولى به‌طور قطع از آن خبر مىدهد مفهومش اين است كه من دربارهء آن علم و اطلاع دارم در حالى كه اين دروغ است و دروغ ، از زشت‌ترين كارهاست .\r\nاضافه بر اين امكان دارد آن سخن بر خلاف واقع و كذب باشد بنابراين ذكر آن به‌طور قطع ، نوعى تجرى در برابر خداوند است چراكه چيزى را بىپروا مىگويد كه احتمال دارد معصيت خداوند باشد .\r\nمرحوم كلينى در جلد اول كتاب كافى بابى تحت عنوان « النَّهْى عَنِ الْقَوْلِ بِغَيرِ عِلْمٍ » ذكر كرده كه در آن روايات بسيارى آورده است . ازجمله در حديثى از امام صادق عليه السلام نقل مىكند كه فرمود : «\r\nلِلْعَالِمِ إِذَا سُئِلَ عَنْ شَىءٍ وَ هُوَ لَايعْلَمُهُ أَنْ يقُولَ اللَّهُ أَعْلَمُ وَلَيسَ لِغَيرِالْعَالِمِ أَنْ يقُولَ ذَلِكَ\r\n؛ هنگامى كه سؤالى از شخص عالمى شود در حالى كه پاسخ آن را نمىداند بايد بگويد : « اللَّه اعلم » و كسى كه عالم نيست حتى اين جمله را هم نبايد بگويد ( زيرا او علمى ندارد كه خدا را از خود اعلم بداند ) » . « 2 »\r\nدر حديث ديگرى از آن حضرت آمده است كه شخص غير عالم در برابر چنين سؤالى بايد بگويد : « لا ادرى ؛ نمىدانم » و نگويد : « اللَّه اعلم » . « 3 »\r\nدر حديث ديگرى مىخوانيم كه زرارة ابن اعين از امام باقر عليه السلام پرسيد :\r\nخداوند چه حقى بر بندگان دارد ؟ امام عليه السلام فرمود : «\r\nأَنْ يقُولُوا مَا يعْلَمُونَ وَيقِفُوا عِنْدَ مَا لَايعْلَمُون\r\n؛ از آنچه مىدانند سخن بگويند و دربارهء آنچه نمىدانند توقف كنند » . « 4 »\r\n\r\n\r\n","description":"","footnote":"\r\n( 1 ) . اسراء ، آيهء 36 .\r\n( 2 ) . كافى ، ج 1 ، ص 42 ، ح 5 .\r\n( 3 ) . همان ، ح 6 .\r\n( 4 ) . همان ، ص 43 ، ح 7\r\n","page_name":" 163 ","page_number":163},
  {"content":"\r\n\r\nاحاديث ديگرى نيز قريب به همين مضمون نقل شده است .\r\nمرحوم علامهء مجلسى نيز در جلد دوم بحارالانوار باب 16 ، همين مطلب ( نهى از گفتن چيزى بدون آگاهى از آن ) را عنوان كرده و آيات متعدد و 50 روايت در اين زمينه نقل كرده است .\r\nدر دومين نكته امام عليه السلام مىفرمايد : « بلكه همهء آنچه را مىدانى نيز مگو زيرا خداوند بر تمام اعضاى انسان واجباتى قرار داده كه در قيامت از آن‌ها بازخواست مىكند » ؛ (\r\nبَلْ لَاتَقُلْ كُلَّ مَا تَعْلَمُ ، فَإِنَّ اللَّهَ فَرَضَ عَلَى جَوَارِحِكَ كُلِّهَا فَرَائِضَ يَحْتَجُّ بِهَا عَلَيْكَ يَوْمَ الْقِيَامَةِ\r\n) . زيرا اولًا بيان آنچه انسان مىداند گاه افشاى اسرار مؤمنين و گاه غيبت و عيب‌جويى ديگران است و گاه سبب اهانت و يا ايجاد اختلاف در ميان مردم و يا اشاعهء فحشا و يا سبب اضطراب افكار عمومى مىشود و يا افراد كم‌استعدادى را به گمراهى مىافكند كه همهء اين‌ها از مصاديق گناه است .\r\nثانياً بيان آنچه انسان مىداند گاهى سبب انحراف از فضايل اخلاقى است زيرا گاهى خودستايى و اظهار كبر و غرور و برترى بر ديگران است و گاه شكل ريا و سمعه به خود مىگيرد كه تمام اين‌ها مذموم است .\r\nعلتى كه امام عليه السلام براى نكتهء دوم گفته است مقصود ايشان را كاملًا آشكار مىسازد و آن اين‌كه چشم و گوش و دست و پا و زبان هركدام مسئوليتى دارند :\r\n« إِنَّ السَّمْعَ وَالْبَصَرَ وَالْفُؤَادَ كُلُّ أُوْلَئِكَ كَانَ عَنْهُ مَسْئُولًا » « 1 » و مسئوليت زبان از همهء اعضا بيشتر است و گناهانى كه با زبان انجام مىشود فزون‌تر و متنوع‌تر مىباشد .\r\n\r\n\r\n","description":"","footnote":"\r\n( 1 ) . اسراء ، آيهء 36 .\r\n","page_name":" 164 ","page_number":164},
  {"content":"\r\n\r\nاين احتمال نيز وجود دارد كه كلام اخير امام عليه السلام بيان علت براى هر دو بخش كلام آن حضرت باشد .\r\nولى نبايد فراموش كرد كه امام عليه السلام مىفرمايد : همهء آنچه را مىدانى (\r\nكُلّ ما تعلَم\r\n) . اشاره به اين‌كه بسيارى از چيزهايى را كه انسان مىداند بايد براى ديگران بيان كند و مردم را از جهل و بىخبرى دربارهء احكام الهى و مفاسد اخلاقى و يا خطراتى كه جامعهء اسلامى را تهديد مىكند خارج سازد .\r\n* * *\r\n\r\n","description":"","footnote":"","page_name":" 165 ","page_number":165},
  {"content":"\r\n . \r\n","description":"","footnote":"","page_name":" 166 ","page_number":166},
  {"content":"\r\n\r\n\r\n383 احْذَرْ أَنْ يَرَاكَ اللَّهُ عِنْدَ مَعْصِيَتِهِ وَ يَفْقِدَكَ عِنْدَ طَاعَتِهِ فَتَكُونَ مِنَ الْخَاسِرِينَ ، وَ إِذَا قَوِيتَ فَاقْوَ عَلَى طَاعَةِ اللَّهِ ، وَ إِذَا ضَعُفْتَ فَاضْعُفْ عَنْ مَعْصِيَةِ اللَّهِ .\r\nامام عليه السلام فرمود :\r\nبرحذر باش از اين‌كه خدا تو را نزد معصيتش حاضر ببيند و نزد طاعتش غايب\r\nكه از زيان‌كاران خواهى بود ، و هرگاه قوى و قدرتمند مىشوى قدرت\r\nبر اطاعت خداوند داشته باش و هرگاه ضعيف و ناتوان مىگردى\r\nدر برابر معصيت خداوند ضعيف و ناتوان باش . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nتنها منبعى كه مرحوم خطيب در مصادر براى اين كلام شريف غير از نهج‌البلاغه ذكر كرده كتاب غررالحكم آمدى است كه آن را با تفاوتى ازنظر الفاظ آورده است هر چند معنا يكى است . ( مصادر نهج‌البلاغه ، ج 4 ، ص 280 ) .\r\nولى با مراجعه به كتاب من لا يحضره الفقيه مرحوم صدوق روشن مىشود كه او نيز صدر آن را با تفاوتى ضمن وصيت اميرمؤمنان عليه السلام به فرزندش محمّد بن حنفية ذكر نموده است ( من لا يحضره الفقيه ، ج 2 ، ص 628 ) و مىدانيم مرحوم صدوق پيش از سيد رضى مىزيسته است . قابل توجه اين‌كه در من لا يحضر اين كلام شريف به‌صورت دو قسمت جداگانه در دو مورد از وصيت نامهء مزبور ذكر شده است . ( جملهء و اذا قويت . . . جداگانه است ) ( من لا يحضره الفقيه ، ج 3 ، ص 556 ) .\r\n","page_name":" 167 ","page_number":167},
  {"content":"\r\n\r\n\r\nشرح و تفسير در برابر معاصى ضعيف و در برابر طاعات قوى باش\r\nامام عليه السلام در اين گفتار حكيمانه‌اش به دو نكتهء مهم اشاره مىفرمايد .\r\nنكتهء اول اين است كه به همگان هشدار مىدهد مراقب اعمال خويش باشند ، مىفرمايد : « برحذر باش از اين‌كه خداوند تو را نزد معصيت‌هايش حاضر ببيند و نزد طاعاتش غايب كه از زيان‌كاران خواهى بود » ؛ (\r\nاحْذَرْ أَنْ يَرَاكَ اللَّهُ عِنْدَ مَعْصِيَتِهِ وَ يَفْقِدَكَ عِنْدَ طَاعَتِهِ فَتَكُونَ مِنَ الْخَاسِرِينَ\r\n) . اشاره به اين‌كه عالَم محضر خداست و خداوند از ما به ما نزديك‌تر است حتى افكار و خيالاتى را كه در ذهن ما نقش مىبندد مىداند و مىبيند بنابراين چگونه به خود اجازه مىدهيم كه در صحنه‌هاى معصيت در حضور خداوند ، حضور داشته باشيم و در صحنه‌هاى اطاعت كه خاصان و مقربان پروردگار و مؤمنان صالح حضور دارند جاى ما خالى باشد ؟\r\nامام صادق عليه السلام طبق روايتى كه در كتاب شريف كافى آمده است به يكى از ياران خود به نام اسحاق بن عمار مىفرمايد : «\r\nيا إِسْحَاقُ خَفِ اللَّهَ كَأَنَّكَ تَرَاهُ وَ إِنْ كُنْتَ لَاتَرَاهُ فَإِنَّهُ يرَاكَ فَإِنْ كُنْتَ تَرَى أَنَّهُ لَايرَاكَ فَقَدْ كَفَرْتَ وَ إِنْ كُنْتَ تَعْلَمُ أَنَّهُ يرَاكَ ثُمَّ بَرَزْتَ لَهُ بِالْمَعْصِيةِ فَقَدْ جَعَلْتَهُ مِنْ أَهْوَنِ النَّاظِرِينَ عَلَيكَ\r\n؛ اى اسحاق ! آن‌گونه از خدا بترس كه گويى او را مىبينى و اگر تو او را نمىبينى او تو را مىبيند . اگر فكر مىكنى كه خدا تو را نمىبيند كافر شده‌اى و اگر مىدانى تو را مىبيند ولى آشكارا\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nمعصيتش را مىكنى او را كمترين بينندگان به حساب آورده‌اى ( زيرا در برابر يك انسان عادى و حتى گاه در مقابل يك كودك حاضر نيستى بسيارى از گناهان را انجام دهى پس چگونه در محضر پروردگار مرتكب آن مىشوى ؟ ) » . « 1 »\r\nاز اين سخن مىتوان نتيجه گرفت كه بىتقوايىهاى انسان‌ها نتيجهء ضعف ايمان آن‌ها به خداوند و معاد است . يا او را همه‌جا حاضر نمىدانند و يا وعده‌هاى معاد و پاداش و كيفر اعمال را كوچك مىشمرند كه اگر چنين نبود روح تقوا حاكم بود .\r\nاز همين رو در حديثى مىخوانيم كه از امام صادق عليه السلام تفسير تقوا را پرسيدند .\r\nامام عليه السلام در پاسخ فرمود : «\r\nأَنْ لَايفْقِدَكَ اللَّهُ حَيثُ أَمَرَكَ وَ لَايرَاكَ حَيثُ نَهَاكَ\r\n؛ حقيقت تقوا اين است كه خدا تو را در جايى كه امر كرده ، غايب نبيند و در جايى كه نهى كرده حضور نداشته باشى » . « 2 »\r\nاميرمؤمنان عليه السلام در جملهء دوم از گفتار حكيمانهء مورد بحث به نكتهء ديگرى اشاره مىكند كه در واقع تكميل‌كنندهء جملهء پيشين است . مىفرمايد : « و هرگاه قوى و قدرتمند مىشوى قدرت بر اطاعت خداوند داشته باش و هرگاه ضعيف و ناتوان مىگردى در برابر معصيت خداوند ضعيف و ناتوان باش » ؛ (\r\nوَ إِذَا قَوِيتَ فَاقْوَ عَلَى طَاعَةِ اللَّهِ ، وَ إِذَا ضَعُفْتَ فَاضْعُفْ عَنْ مَعْصِيَةِ اللَّهِ\r\n) . اشاره به اين‌كه سعىكن اسباب اطاعت را فراهم‌كنى و درطريق‌اطاعت پروردگار قوى شوى و نيز سعى كن اسباب معصيت را از ميان بردارى و در طريق عصيان ضعيف شوى زيرا فراهم آوردن اسباب يا از ميان بردن آن غالباً كارى است كه در اختيار انسان مىباشد . مثلًا هنگامى كه افراد عادى نزد علما و دانشمندان وارستهء دينى بروند تا نصيحتى از آن‌ها بشنوند سبب مىشود كه روح آن‌ها براى اطاعت\r\n\r\n\r\n","description":"","footnote":"\r\n( 1 ) . كافى ، ج 2 ، ص 67 ، ح 2 .\r\n( 2 ) . بحارالانوار ، ج 67 ، ص 285 .\r\n","page_name":" 169 ","page_number":169},
  {"content":"\r\n\r\nپروردگار قوى گردد و هنگامى كه از بدان و دوستان بدكار دورى كنند اسباب معصيت را از ميان برداشته و خود را براى انجام آن ضعيف مىسازند .\r\nدر حديث ديگرى از امام صادق عليه السلام در تفسير آيهء شريفهء « وَ لِمَنْ خافَ مَقامَ رَبّهِ جَنّتانِ » آمده است : «\r\nمَنْ عَلِمَ أَنَّ اللَّهَ يراهُ وَ يسْمَعُ ما يقُوْلُ وَ يعْلَمُ ما يعْمَلُ مِنْ خَيرٍ أَوْ شَرٍّ ، فَيحْجُزُهُ ذلِكَ عَنِ الْقَبيحِ مِنَ الْأَعمالِ ، فَذلِكَ الَّذى خافَ مَقامَ رَبِّهِ وَنَهَى النَّفْسَ عَنِ الْهَوَى\r\n؛ كسى كه بداند خدا او را مىبيند و آنچه را مىگويد مىشنود و از اعمال نيك و بدى كه انجام مىدهد آگاه است و اين امر او را از اعمال قبيح بازدارد اين كسى است كه از مقام پروردگارش خائف است و نفس خويش را از هوى بازمىدارد » . « 1 »\r\nدر آيات قرآن مجيد نيز تعبيرات مختلفى ديده مىشود كه در واقع گفتار امام عليه السلام برگرفتهء از آنهاست .\r\nدر آيهء چهاردهم سورهء علق دربارهء بعضى از كافران و تكذيب كنندگان پيغمبر صلى الله عليه و آله آمده است : « « أَلَمْ يَعْلَمْ بِأَنَّ اللَّهَ يَرَى » ؛ آيا او نمىدانست كه خداوند اعمالش را مىبيند » .\r\nدر آيهء 108 سورهء نساء مىخوانيم : « « يَسْتَخْفُونَ مِنَ النَّاسِ وَلَا يَسْتَخْفُونَ مِنَ اللَّهِ » ؛ آن‌ها زشتكارى خود را از مردم پنهان مىدارند ؛ اما از خدا پنهان نمىدارند » .\r\nاين سخن را با نكته‌اى كه مرد سالكى بيان كرده پايان مىدهيم : نقل شده كه او بعد از گناهى توبه كرده بود ولى پيوسته مىگريست . به او گفتند : چرا اين‌قدر گريه مىكنى ؟ مگر نمىدانى خداوند غفور است و آمرزندهء گناهان ؟ گفت : آرى ممكن است او عفو كند ولى اين خجلت و شرمسارى را از اين‌كه او مرا به‌هنگام گناه ديده است ، چگونه از خود دور سازم ؟\r\n گيرم كه تو از سر گنه درگذرى * وان شرم كه ديدى كه چه كردم چه كنم ؟ ! \r\n\r\n\r\n","description":"","footnote":"\r\n( 1 ) . كافى ، ج 2 ، ص 7 ، ح 10 .\r\n","page_name":" 170 ","page_number":170},
  {"content":"\r\n\r\n\r\n384 الرُّكُونُ إِلَى الدُّنْيَا مَعَ مَا تُعَايِنُ مِنْهَا جَهْلٌ ، وَ التَّقْصِيرُ فِي حُسْنِ الْعَمَلِ إِذَا وَثِقْتَ بِالثَّوَابِ عَلَيْهِ غَبْنٌ ، وَ الطُّمَأْنِينَةُ إِلَى كُلِّ أَحَدٍ قَبْلَ الاخْتِبَارِ لَهُ عَجْزٌ .\r\nامام عليه السلام فرمود :\r\nاعتماد به دنيا با وجود آنچه با چشم خود از ( تحولات و دگرگونىهاى ) آن مشاهده مىكنى جهل و نادانى است و كوتاهى در حُسن عمل با وجود اطمينان به پاداش ( الهى ) براى آن ، غبن و خسارت است و اطمينان به هركس قبل از آزمايش و امتحان او دليل عجز و ناتوانى است . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nدانشمند معروف ، ميدانى ، در مجمع الامثال اين كلام حكيمانه را در ذيل كلمات اميرمؤمنان على عليه السلام آورده با بعضى از اضافات ( كه نشان مىدهد از منبعى غير از نهج‌البلاغه گرفته است . ) ازجمله « البخل جامع لمساوىء العيوب » كه در حكمت 378 گذشت ( مصادر نهج‌البلاغه ، ج 4 ، ص 280 ) و بعيد نيست كه اين‌ها هر دو با هم در كلام امام عليه السلام آمده و سيد رضى آن‌ها را تفكيك نموده است .\r\nاضافه مىكنيم : مرحوم آمدى نيز آن را در غرر با تفاوتى ذكر كرده ( غررالحكم ، ح 2351 ، 158 و 9490 ) و همچنين ابن طلحهء شافعى در مطالب السؤول با اضافاتى آورده است . ( مطالب السؤول ، ص 203 ) .\r\n","page_name":" 171 ","page_number":171},
  {"content":"\r\n\r\n\r\nشرح و تفسير سه نكتهء حكيمانه\r\nامام عليه السلام در اين گفتار حكيمانه اشاره به سه نكته مىكند كه هركدام حكمت مستقلى است .\r\nنخست مىفرمايد : « اعتماد به دنيا با وجود آنچه با چشم خود از ( تحولات و دگرگونىهاى ) آن مشاهده مىكنى جهل و نادانى است » ؛ (\r\nالرُّكُونُ إِلَى الدُّنْيَا مَعَ مَا تُعَايِنُ مِنْهَا جَهْلٌ\r\n) . همهء افراد ، بدون استثنا يا در تواريخ خوانده‌اند و يا دربارهء پيشينيان شنيده‌اند و يا با چشم خود ديده‌اند كه افراد قدرتمند يا ثروتمند و پرتوان ناگهان قدرت و ثروت و توان خود را از دست داده و به‌صورت فردى ضعيف و ناتوان درآمده‌اند . يك روز امير بود و فرداى آن اسير است ، يك روز جوانى نيرومند و فردا بيمار ناتوانى در بستر ، يك روز ثروتمند و روز ديگر فقيرى نيازمند .\r\nبا اين تحولات سريع و دگرگونىهايى كه در امور دنيا مىبينيم اگر به امكانات آن اعتماد كنيم آيا نشانهء جهل و نادانى نيست ؟\r\nعاقل كسى است كه دل به دنيا نبندد هر چند از امكانات فراوانى برخوردار باشد . اين‌گونه افراد آسوده زندگى مىكنند و آسوده از جهان مىروند و از تحولات و دگرگونىهاى دهر هرگز ناراحت نمىشوند . در حالى كه دلبستگان به دنيا با از دست دادن مقام يا مال و ثروت ، چنان ناراحت مىشوند كه گاه كارشان به جنون و ديوانگى مىكشد .\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nمرحوم علامهء شوشترى در شرح نهج‌البلاغهء خود نقل مىكند كه ابوالفتح ابن عميد از صاحب بن عباد نزد سلطان وقت ، مؤيدالدولة ، سعايت كرد تا او را از كار خود ( وزير مخصوص بودن ) بر كنار ساخت و خودش به تدبير امور پرداخت همانگونه كه براى ركن‌الدولة ، پدر مؤيدالدولة تدبير مىكرد . روزى نديمان و دوستان خاص خود را دعوت كرد ، مجلس عظيمى تشكيل داد و زينت‌آلات فراوان و ظروف طلا و نقره‌اى كه از حد و حصر خارج بود حاضر ساخت و مشغول نوشيدن شراب شد و آن روز و آن شب مرتباً شراب مىخورد و به غلامان خود دستور داد كه مجلس را به همان حال نگه داريد ، چيزى از آن كم و زياد نشود تا فردا نيز ادامه دهيم و به نديمان و دوستان خاص خود گفت : فردا صبح نيز در اين مجلس شركت كنيد . سپس به اتاق خواب خود رفت و نديمان به خانه‌هاى خود بازگشتند . سحرگاهان همان شب مؤيدالدولة دستور داد او را دستگير كردند و كسى را به خانه‌اش فرستاد كه آنچه در آن است گردآورى كرده بياورد و صاحب بن عباد را به وزارت بازگرداند و ابن عميد همچنان در آن حال نكبت بود تا از دنيا رفت . « 1 »\r\nآنگاه امام عليه السلام به دومين نكته اشاره كرده ، مىفرمايد : « كوتاهى در حُسن عمل با وجود اطمينان به پاداش ( الهى ) براى آن ، غبن و خسارت است » ؛ (\r\nوَالتَّقْصِيرُ فِى حُسْنِ الْعَمَلِ إِذَا وَثِقْتَ بِالثَّوَابِ عَلَيهِ غَبْنٌ\r\n) . اشاره به اين‌كه اگر انسان شك در معاد و ثواب و عقاب داشته باشد كوتاهى او در انجام كارهاى نيك ممكن است قابل توجيه باشد اما افراد باايمان كه معاد را باور كرده و به ثواب و جزاى الهى ايمان دارند آن هم ثواب‌هاى بسيار عظيمى كه تناسبى با مقدار عمل انسان‌ها ندارد بلكه فقط مناسب فضل و الطاف الهى است اگر در انجام كارهاى نيك كوتاهى كنند به‌راستى عجيب است و اين همان غبن\r\n\r\n\r\n","description":"","footnote":"\r\n( 1 ) . شرح نهج‌البلاغهء علامهء شوشترى ، ج 14 ، ص 603 .\r\n","page_name":" 173 ","page_number":173},
  {"content":"\r\n\r\nو خسارتى است كه انسان با دست خود بر خويشتن وارد مىكند .\r\nحقيقت غبن آن است كه انسان سرمايه‌اى را از دست دهد و نتواند معادل يا بيش از آن به‌دست آورد و نيز فرصت مناسبى براى به‌دست آوردن سود كلانى در اختيار او باشد اما فرصت را از دست دهد و آن سود را تحصيل نكند ؛ اين‌ها همه مصداق غبن است .\r\nقرآن مجيد روز قيامت را يوم التغابن نام نهاده ، مىفرمايد : « « يوْمَ يجْمَعُكُمْ لِيوْمِ الْجَمْعِ ذَلِكَ يوْمُ التَّغَابُنِ » ؛ اين ( رستاخيز عام ) در زمانى خواهد بود كه خداوند همهء شما را در روز اجتماع گردآورى مىكند و آن روز ، روز تغابن است » . « 1 »\r\nتغابن از باب تفاعل معمولًا درمورد كارى گفته مىشود كه دو جانبه باشد مانند تعارض و تزاحم و اين معنى در قيامت صادق است زيرا همگى خود را مغبون مىبينند ، مؤمنان به اين دليل كه كارهاى نيك بيشترى انجام نداده‌اند و اى بسا كافران مانع بودند و كافران به اين دليل كه هيچ اندوخته‌اى براى آن روز به دستشان نيامده و شايد مؤمنان را در خبررسانى مقصر مىپندارند . از گفته بعضى از اهل لغت نيز استفاده مىشود كه باب تفاعل هميشه به اين معنا نيست و تغابن در آيهء مزبور به معنى ظهور غبن است . آرى آن روز ظاهر مىشود كه چه اشخاصى مغبون بوده‌اند و چه اشخاصى بهرهء كافى برده‌اند .\r\nسپس امام عليه السلام به سومين و آخرين نكته اشاره كرده ، مىفرمايد : « اطمينان به هركس قبل از آزمايش و امتحان او دليل عجز و ناتوانى است » ؛ (\r\nوَالطُّمَأْنِينَةُ إِلَى كُلِّ أَحَدٍ قَبْلَ الاخْتِبَارِ لَهُ عَجْزٌ\r\n) . با توجه به اين‌كه ابليسِ آدم‌رو بسيار است پس به هر دستى نبايد داد دست .\r\nدوستان انسان در سرنوشت او تأثير عميقى دارند نبايد هيچ‌كس را بدون امتحان به دوستى برگزيد . سرمايه‌هايى را كه خدا به انسان داده نمىتوان در اختيار\r\n\r\n\r\n","description":"","footnote":"\r\n( 1 ) . تغابن ، آيهء 9 .\r\n","page_name":" 174 ","page_number":174},
  {"content":"\r\n\r\nهركس گذاشت ، اى بسا انسانِ خائن و سارق باشد ، بايد افراد را كراراً آزمود و سپس به آن‌ها اطمينان كرد .\r\nاين مطلب در عصر و زمان ما اهميت بيشترى پيدا كرده چراكه ابليسان آدم‌رو و منافقان ظاهرالصلاح و خائنان در لباس خادم فراوان شده‌اند ، بنابراين تا اطمينان از طريق امتحان حاصل نشود اعتماد به آن‌ها نشانهء عجز و ناتوانى است .\r\nقابل توجه اين‌كه گاه انسان به كسى بعد از آزمايش‌هاى متعدد اعتماد مىكند ولى سرانجام ، شخصِ فاسد و مفسدى از آب درمىآيد ، بنابراين چگونه مىتوان بدون آزمايش به هر كسى اعتماد كرد و دين و دنياى خود را به او سپرد ؟\r\nبه گفتهء شاعر عرب :\r\n وَكُنتُ أرى أنَّ التّجارِبَ عُدّةٌ * وَخانَتْ ثِقاةُ النّاسِ حِينَ التَّجارُبِ \r\nمن چنين مىپنداشتم كه تجربه و آزمايش ، وسيلهء خوبى است ولى بعضى از افراد مورد اطمينان به‌هنگام تجربه‌ها ( ى دشوار ) خائن از آب درآمدند .\r\nقابل توجه اين‌كه امام عليه السلام به سه پيامد منفى كه مربوط به سه اشتباه است در اين كلام حكيمانه‌اش اشاره كرده است : « جهل » و « غبن » و « عجز » .\r\nنشانهء جهل ، تكيه كردن بر اين دنياى ناپايدار است و سبب غبن ، كوتاهى در انجام كارهاى نيك است و نشانهء عجز ، اطمينان به افراد ، قبل از اختبار و امتحان مىباشد .\r\nمرحوم آمدى در غررالحكم روايات ديگرى از امام عليه السلام نقل كرده كه هماهنگ با جملهء اخير آن حضرت در حكمتِ مورد بحث است . ازجمله اين‌كه مىفرمايد :\r\n« الطُّمأنِينَةُ على كُلّ أحَدٍ قَبْلِ اختِبارٍ مِن قُصورِ العَقْلِ\r\n؛ اطمينان به هركس پيش از آزمودن او نشانهء كم‌عقلى است » . « 1 »\r\nو نيز مىفرمايد : «\r\nقَدّمِ الاختِبارَ فِى اتّخاذِ الإخْوانِ فَإنّ الاختِبارَ مِعمارٌ يُفَرّق بينَ\r\n\r\n\r\n","description":"","footnote":"\r\n( 1 ) . غررالحكم ، ح 9490 .\r\n","page_name":" 175 ","page_number":175},
  {"content":"\r\n\r\nالأخيارِ وَالأشجارِ\r\n؛ قبل از گزينش دوستان ، آن‌ها را آزمايش كنيد زيرا آزمايش ، معمارى است كه نيكان را از بدان جدا مىكند » . « 1 »\r\nممكن است سؤال شود كه در اخبار متعدد اسلامى آمده است كه به همهء مسلمانان حُسن ظنّ داشته باشيد و فعل آن‌ها را حمل بر صحت كنيد آيا اين روايات با آنچه در بالا آمد سازگار است ؟ پاسخ اين سؤال روشن است : ازنظر كلّى و به‌هنگام معاشرت با مردم بايد فعل افراد را حمل بر صحت كرد اما اگر كسى بخواهد شريكى انتخاب كند يا دوستى برگزيند و سرمايهء دين و دنياى خود را در اختيار او بگذارد به يقين بايد بعد از امتحان و اختبار باشد .\r\n* * *\r\n\r\n\r\n","description":"","footnote":"\r\n( 1 ) . غررالحكم ، ح 9492 .\r\n","page_name":" 176 ","page_number":176},
  {"content":"\r\n\r\n\r\n385 مِنْ هَوَانِ الدُّنْيَا عَلَى اللَّهِ أَنَّهُ لَايُعْصَى إِلَّا فِيهَا ، وَلَا يُنَالُ مَا عِنْدَهُ إِلَّا بِتَرْكِهَا .\r\nامام عليه السلام فرمود :\r\nبراى پستى اين دنيا ( ى فريبندهء پرزرق و برق ) همين بس كه تنها\r\nجايى است كه معصيت خدا در آن مىشود ، و براى رسيدن\r\nبه پاداش‌هاى الهى راهى جز ترك آن نيست . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در مصادر مىگويد : اين گفتار حكيمانه را ابوعثمان جاحظ ( متوفاى 255 ) در تعدادى از كتاب‌هايش نقل كرده و آمُدى نيز در غررالحكم با تفاوت مختصرى آورده است . ( مصادر نهج‌البلاغه ، ج 4 ، ص 280 ) .\r\n","page_name":" 177 ","page_number":177},
  {"content":"\r\n\r\n\r\nشرح و تفسير در پستى دنيا همين بس !\r\nدربارهء پستى دنيا و بىارزش بودن زرق و برق آن در قرآن مجيد تعبيرات مختلفى ديده مىشود . گاهى از آن تعبير به لهو و لعب شده : « وَمَا هَذِهِ الْحَيَاةُ الدُّنْيَا إِلَّا لَهْوٌ وَلَعِبٌ » « 1 » و گاه از آن تعبير به زخرف شده و اين‌كه اگر مردمِ دنياپرست همگى به دنيا اقبال نمىكردند به‌قدرى دنيا بىارزش بود كه براى كافران خانه‌هاى پرزرق و برق و زينتى قرار مىداديم : « وَلَوْلَا أَنْ يَكُونَ النَّاسُ أُمَّةً وَاحِدَةً لَّجَعَلْنَا لِمَنْ يَكْفُرُ بِالرَّحْمَنِ لِبُيُوتِهِمْ سُقُفاً مِّنْ فَضَّةٍ وَمَعَارِجَ عَلَيْهَا يَظْهَرُونَ * وَلِبُيُوتِهِمْ أَبْوَاباً وَسُرُراً عَلَيْهَا يَتَّكِئُونَ * وَزُخْرُفاً وَإِنْ كُلُّ ذَلِكَ لَمَّا مَتَاعُ الْحَيَاةِ الدُّنْيَا وَالْآخِرَةُ عِنْدَ رَبِّكَ لِلْمُتَّقِينَ » . « 2 »\r\nو در احاديث اسلامى به برگ درخت نيم‌جويده در دهان ملخ تشبيه شده است (\r\nوَإِنَّ دُنْيَاكُمْ عِنْدِي لَأَهْوَنُ مِنْ وَرَقَةٍ فِي فَمِ جَرَادَةٍ تَقْضَمُهَا\r\n) . « 3 » و امثال اين تعبيرات .\r\nآنچه در اين گفتار حكيمانه مىبينيم تعبير جديدى در اين زمينه است . امام عليه السلام مىفرمايد : « براى پستى دنيا ( ى فريبنده و پرزرق و برق ) همين بس كه معصيت خداوند فقط در آن انجام مىشود و براى رسيدن به پاداش الهى راهى جز ترك\r\n\r\n\r\n","description":"","footnote":"\r\n( 1 ) . عنكبوت ، آيهء 64 .\r\n( 2 ) . زخرف ، آيات 33 - / 35 .\r\n( 3 ) . نهج‌البلاغه ، كلام 224 .\r\n","page_name":" 178 ","page_number":178},
  {"content":"\r\n\r\nآن نيست » ؛ (\r\nمِنْ هَوَانِ الدُّنْيَا عَلَى اللَّهِ أَنَّهُ لَايُعْصَى إِلَّا فِيهَا ، وَ لَايُنَالُ مَا عِنْدَهُ إِلَّا بِتَرْكِهَا\r\n) . امام عليه السلام در اين گفتار نورانى به دو نكته در پستى دنيا اشاره مىكند : نخست اين‌كه جاى معصيت الهى تنها اينجاست و دوم اين‌كه وسيلهء رسيدن به سعادت جاويدان ترك آن است .\r\nعجيب آن است كه در حديثى از امام سجاد عليه السلام مىخوانيم كه مىفرمايد :\r\n« خَرَجنا مع الحُسَينِ فَما نَزَلَ مَنزِلًا و ما ارتَحَل مِنه إلّاذَكَر يحيى بنَ زكرِيّا وقَتْلَه وقال يَوماً : وَمِن هَوانِ الدُّنيا على اللَّهِ عزّ وجَلّ أنّ رأسَ يحيى بنَ زكرِيّا أُهدِيَ إلى بَغيّ مِن بَغايا بنيإسرائيل\r\n؛ ما با امام حسين ( پدرم به‌سوى كربلا ) خارج شديم امام هر زمان در منزلى پياده مىشد و يا از آن حركت مىكرد به ياد يحيى بن زكريا و قتل او مىافتاد و روزى فرمود : در پستى دنيا در برابر خداوند متعال همين بس كه سر يحيى بن زكريا ( پيامبر بزرگ الهى ) براى زن آلوده‌اى از زنان آلودهء بنىاسرائيل هديه فرستاده شد » . « 1 »\r\nاين تعبير اشارهء روشنى است به پيش‌بينى شهادت امام عليه السلام .\r\nامام كاظم عليه السلام در حديث معروف هشام بن حكم كه در آغاز جلد اوّل اصول كافى آمده است خطاب به هشام مىفرمايد : «\r\nيا هِشام ! إنّ العُقَلاءَ ترَكوا فُضولَ الدُّنيا فَكَيف الذّنوب ، وتَرْكُ الدّنيا مِن الفَضْلِ وتَرْكُ الذّنوبِ مِنَ الفَرْضِ\r\n؛ عاقلان اضافات دنيا را ترك كرده‌اند تا چه رسد به گناهان ، چراكه ترك دنيا فضيلت است و ترك گناهان فريضه » . « 2 »\r\nاز حديث بالا به خوبى استفاده مىشود كه منظور از ترك دنيا ترك ضروريات و نيازهاى زندگانى ساده نيست چراكه در احاديث ديگر ، كمكى براى رسيدن به\r\n\r\n\r\n","description":"","footnote":"\r\n( 1 ) . بحارالانوار ، ج 45 ، ص 90 .\r\n( 2 ) . اصول كافى ، ج 1 ، ص 17 .\r\n","page_name":" 179 ","page_number":179},
  {"content":"\r\n\r\nآخرت شمرده شده ( نعم العون الدنيا على الآخرة ) « 1 » بلكه به تعبير امام كاظم عليه السلام منظور فضول دنياست ، زرق و برق‌ها ، زينت و تجملات بىحساب و مانند آن است بنابراين هيچ منافاتى بين كلام حكيمانهء بالا و رواياتى كه دربارهء لزوم برخوردارى از حدّ معقول زندگى آمده نيست .\r\nدر حديثى از امام صادق عليه السلام مىخوانيم كه پيغمبر گرامى اسلام صلى الله عليه و آله از راهى عبور مىكرد ، چشمش به بزغالهء مرده‌اى افتاد كه در محل گردآورى زباله‌ها افتاده بود ، به اصحابش فرمود : ارزش اين بزغاله چقدر است ؟ عرض كردند : اگر زنده بود شايد به‌اندازهء يك درهم نيز نبود . پيامبر صلى الله عليه و آله فرمود : «\r\nوالّذِي نَفْسِى بِيَدِهِ لَلدُّنيا أهوَنُ عَلى اللَّهِ من هذا الجَدْى على أهْلِه\r\n؛ دنيا كم‌ارزش‌تر است در پيشگاه خدا از اين بزغاله در نزد صاحبانش » . « 2 »\r\n* * *\r\n\r\n\r\n","description":"","footnote":"\r\n( 1 ) . كافى ، ج 5 ، ص 72 .\r\n( 2 ) . كافى ، ج 2 ، ص 129 ؛ بحارالانوار ، ج 70 ، ص 55 .\r\n","page_name":" 180 ","page_number":180},
  {"content":"\r\n\r\n\r\n386 مَنْ طَلَبَ شَيْئاً نَالَهُ أَوْ بَعْضَهُ .\r\nامام عليه السلام فرمود :\r\nهركس براى رسيدن به چيزى تلاش كند يا به همهء آن مىرسد\r\nيا به قسمتى از آن چيز . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nاين كلام شريف را ميدانى در مجمع الامثال آورده است ، صاحب كتاب مصادر بعد از ذكر اين مطلب مىگويد : ما بارها گفته‌ايم كه ميدانى كتابش را از كتب پيشينيان گردآورى كرده ( نه از نهج‌البلاغه ) و قاضى قضاعى نيز در كتاب دستور معالم الحكم آن را ذكر كرده است . ( مصادر نهج‌البلاغه ، ج 4 ، ص 280 ) .\r\n","page_name":" 181 ","page_number":181},
  {"content":"\r\n\r\n\r\nشرح و تفسير هر تلاشى سرانجام به نتيجه مىرسد ، كم يا زياد\r\nامام عليه السلام در اين كلام نورانى اشاره به تأثير جدّ و جهد بر وصول به مقاصد عالى كرده ، مىفرمايد : « هركس براى رسيدن به چيزى تلاش كند يا به همهء آن مىرسد يا به قسمتى از آن » ؛ (\r\nمَنْ طَلَبَ شَيْئاً نَالَهُ أَوْ بَعْضَهُ\r\n) . بدون شك براى رسيدن به مقصود ، عوامل زيادى بايد دست به دست هم بدهند ولى در ميان همهء آن عوامل ، نقش تلاش و كوشش از همه پررنگ‌تر است و تجربه نيز همين را نشان مىدهد كه بزرگان دنيا كه به مقاصد عالى دست يافته‌اند براثر كار و كوشش و تلاش فراوان بوده و حتى مخترعان و مكتشفان كه توانسته‌اند نيروهاى مختلف جهان طبيعت را به تسخير خود درآورَند ، بر فراز آسمان پرواز كنند و يا به بعضى از كرات بالا برسند ، در اعماق درياها سير كرده و ذخاير آن را كشف نمايند ، نيروى اتم را در اختيار بگيرند و از آن براى مقاصد صلح‌جويانه استفاده كنند ، به كشفيات فراوانى در علوم مختلف دست يابند و درهاى گنجينه‌هاى علوم را بگشايند ، همهء اين‌ها در سايهء تلاش و كوشش و استقامت و پشتكار است .\r\nشبيه آنچه در گفتار حكيمانهء بالا آمد در افواه دانشمندان مشهور است گاه به عنوان حديث از آن ياد مىشود و گاه به عنوان يك ضرب المثل عام و آن اين‌كه «\r\nمن طلب شيئاً وَجَدَّ وَجَد\r\n؛ كسى كه چيزى را طلب كند و جديت دربارهء آن\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nداشته باشد آن را خواهد يافت » و نيز گفته‌اند : «\r\nمَن قَرَعَ باباً و لَجَّ وَلَج\r\n؛ كسى كه درى را بكوبد و اصرار كند سرانجام وارد مىشود » . و شاعر نيز آن را به پيغمبر اكرم صلى الله عليه و آله نسبت داده و مىگويد :\r\n گفت پيغمبر كه چون كوبد درى * عاقبت ز آن در برون آيد سرى \r\nشبيه آنچه در بالا آمد با تفاوتى در غررالحكم از على عليه السلام نقل شده است كه فرمود : «\r\nمَنِ استَدام قَرْعَ البابِ وَلَجَّ وَلَج\r\n؛ كسى كه كوبيدن در را ادامه دهد و اصرار كند وارد مىشود » . « 1 »\r\nتفاوتى كه گفتار حكيمانهء مورد بحث با ساير آنچه در اين زمينه نقل شده ، دارد اين است كه امام عليه السلام مىفرمايد : اگر به تمام آنچه مىخواهيد ، نائل نشويد لااقل به بخشى از آن خواهيد رسيد و اين نكته حائز اهميت است كه معمولًا انسان به‌طور كامل ناكام نمىشود ، گاه به تمام آنچه مىخواهد بر اساس سعى و كوشش مىرسد و گاه حداقل به بعضى از آن نائل مىشود .\r\nدر حديث مشابهى نيز از پيغمبر اكرم صلى الله عليه و آله مىخوانيم : «\r\nومَن يُكْثِر مِنْ قَرْعِ بابِ المَلِك يُفْتَحُ له\r\n؛ كسى كه بسيار درِ خانهء پادشاه ( خداوند عالم هستى ) را بكوبد سرانجام براى او گشوده خواهد شد » . « 2 »\r\nاين نكته نيز حائز اهميت است كه گاه براى رسيدن به مقصود كوشش فردى نتيجه‌بخش نيست و بايد از ديگران نيز در امور عمومى كمك گرفت ، پيدا كردن اعوان و انصار و ياران نيز نتيجهء طلب و تلاش و كوشش انسان است ، بنابراين آنچه در اين گفتار حكيمانه آمد با آنچه در خطبهء 5 نهج‌البلاغه آمده كه مىفرمايد :\r\n« أَفْلَحَ مَنْ نَهَضَ بِجِنَاحٍ\r\n؛ كسى كه با كمك ياران قيام كند رستگار و پيروز مىشود » منافاتى ندارد .\r\n\r\n\r\n","description":"","footnote":"\r\n( 1 ) . غررالحكم ، ح 3758 .\r\n( 2 ) . اعلام الدين ، ص 192 .\r\n","page_name":" 183 ","page_number":183},
  {"content":"\r\n\r\nآخرين نكته‌اى كه لازم مىدانيم در اين‌جا يادآور شويم اين است كه آنچه در كلام امام عليه السلام در اين گفتار حكيمانه آمده حكم غالبى است چرا كه ممكن است در بعضى از موارد ، مطلوب انسان به‌قدرى پيچيده و مشكل باشد و يا گاهى غير ممكن به نظر برسد كه با تلاش و كوشش فراوان نيز به آن دست نيابد .\r\n* * *\r\n\r\n","description":"","footnote":"","page_name":" 184 ","page_number":184},
  {"content":"\r\n\r\n\r\n387 مَا خَيْرٌ بِخَيْرٍ بَعْدَهُ النَّارُ ، وَ مَا شَرٌّ بِشَرٍّ بَعْدَهُ الْجَنَّةُ ، وَ كُلُّ نَعِيمٍ دُونَ الْجَنَّةِ فَهُوَ مَحْقُورٌ ، وَ كُلُّ بَلَاءٍ دُونَ النَّارِ عَافِيَةٌ .\r\nامام عليه السلام فرمود :\r\nآن خوبى و نعمتى كه به‌دنبالش جهنم باشد خوبى نيست و آن بدى و مشكلى كه بعد از آن بهشت باشد بدى نيست ، هر نعمتى در مقايسه با بهشت ، حقير و كوچك است و هر رنج و بلايى در مقايسه با جهنم ، تندرستى و عافيت محسوب مىشود . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nاين گفتار نورانى را سه نفر از بزرگانى كه قبل از سيد رضى مىزيسته‌اند در كتاب‌هاى خود آورده‌اند : مرحوم كلينى در كتاب روضهء كافى و صدوق در من لا يحضره الفقيه و ابن شعبهء حرانى در تحف العقول . ( مصادر نهج‌البلاغه ، ج 4 ، ص 281 ) .\r\n","page_name":" 185 ","page_number":185},
  {"content":"\r\n\r\n\r\nشرح و تفسير همه چيز دنيا در برابر آخرت ناچيز است\r\nهمان‌گونه كه در مصادر اين گفتار حكيمانه اشاره شد مرحوم كلينى آن را در كتاب كافى آورده و به‌صورت بخشى از خطبهء بسيار مفصلى است كه به نام خطبهء وسيله معروف شده و طبق نقل كافى اميرمؤمنان على عليه السلام اين خطبه را در مدينه بعد از هفت روز از وفات پيغمبر اكرم صلى الله عليه و آله ايراد كرد و مواعظ بسيار مهمى در آن بيان شده كه اگر مردم آن را به‌كار مىبستند وضع مسلمانان بسيار بهتر از امروز بود .\r\nامام عليه السلام به دو نكتهء مهم دربارهء خير و شر در اين كلام نورانى اشاره كرده است ؛ نخست مىفرمايد : « آن خوبى و نعمتى كه جهنم دنبال آن باشد خوبى نيست » ؛ (\r\nمَا خَيْرٌ بِخَيْرٍ بَعْدَهُ النَّارُ\r\n) . سپس مىافزايد : « و آن بدى و مشكلى كه بعد از آن بهشت باشد بدى محسوب نمىشود » ؛ (\r\nوَ مَا شَرٌّ بِشَرٍّ بَعْدَهُ الْجَنَّةُ\r\n) . مفهوم « خير » و « شر » به‌طور اجمال بر همه روشن است ولى معيار سنجش آن در جوامع و مكاتب مختلف كاملًا متفاوت مىباشد ، مادىگراها خير و نيكى را در لذات مادى مىدانند و بدى را در ضررها و زيان‌هاى مادى ، در حالى كه مكاتب الهى خير و شر را به‌گونهء ديگرى تفسير مىكنند آن‌ها خير را در سعادت جاويدان سراى ديگر و در فضايل انسانى و صفات برجستهء اخلاقى مىدانند ، هرچند زيان‌هاى مادى نيز ظاهراً سنگين است و به‌عكس ، شر و بدى را در\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nرذايل اخلاقى و كارهاى غير انسانى و آنچه مايهء خسران و زيان در سراى ديگر مىشود حساب مىكنند و اينجاست كه ديدگاه اين دو مكتب كاملًا از هم جدا مىشود .\r\nدر اين‌كه تعبير امام عليه السلام كه ( نفى خير بودن از خيرى كه بعد از آن آتش دوزخ است و نفى شر بودن از شرى كه بعد از آن بهشت جاويدان است ) ، آيا يك تعبير حقيقى است يا مجازى و ادعايى ؟ دو نظر متفاوت وجود دارد ، بعضى مىگويند :\r\nخير مادى واقعاً خير است اما اگر دنبال آن آتش دوزخ باشد به‌منزلهء شر محسوب مىشود و شر مادى واقعاً شر است و اگر بعد از آن بهشت جاويدان باشد به‌منزلهء خير محسوب مىشود . ولى حق اين است كه تعبير ، يك تعبير واقعى است زيرا خير و شر و خوب و بد بودن چيزى با در نظر گرفتن تمام جهات آن مىباشد اگر انسان ، امروز غذاى بسيار لذيذى بخورد ولى بعد از آن يك هفته بيمار شود و در بستر بيفتد هيچ عاقلى آن را خير نمىنامد و به‌عكس اگر انسان داروى تلخى را مىنوشد و به‌دنبال آن از يك بيمارى سخت بهبودى مىيابد هيچ‌كس آن را شر حساب نمىكند بنابراين آغاز و انجام و تمام جوانب را بايد در نظر گرفت تا بتوان حكم به خير بودن يا شر بودن چيزى كرد ، به همين دليل كارهاى ظاهراً خيرى كه بعد از آن آتش دوزخ است واقعاً شر است ، هوس‌رانىهاى بىحساب ، حكومت كردن به غير حق ، لذات گناه‌آلود دنيوى ، تمامشان ازنظر خداپرستان شر است چون پايانش دوزخ است و به‌عكس ، شهادت در راه خدا و انفاق فى سبيل اللَّه و تحمل زحمات در مبارزه با هواى نفس كه بعد از آن بهشت جاويدان الهى است واقعاً خير است .\r\nدر ضمن از كلام امام عليه السلام به‌خوبى استفاده مىشود كه خير و شر چيزى است كه با حكم عقل درك مىشود و پاسخ خوبى است براى اشاعره كه منكر خير و شر به حكم عقل‌اند . امام عليه السلام در اين‌جا به يك استدلال عقلى تمسك جسته كه\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nعقيدهء منكران را ابطال مىكند .\r\nسپس امام عليه السلام به دو نكتهء ديگر اشاره مىفرمايد كه هركدام تأكيدى بر يكى از دو نكتهء اول است ، در تأكيد بر نكتهء اوّل مىفرمايد : « هر نعمتى در برابر بهشت ، حقير و كوچك است » ؛ (\r\nوَ كُلُّ نَعِيمٍ دُونَ الْجَنَّةِ فَهُوَ مَحْقُورٌ\r\n) . بنابراين ، نعمت‌هاى مادى كه از طريق حرام به‌دست آمده گرچه در كوتاه‌مدت لذتى دارد ولى در برابر بهشتى كه انسان آن را از دست مىدهد بسيار كوچك است .\r\nو در تأكيد بر نكتهء دوم مىفرمايد : « هر رنج و بلايى در مقايسه با جهنم ، عافيت و تندرستى است » ؛ (\r\nوَكُلُّ بَلَاءٍ دُونَ النَّارِ عَافِيَةٌ\r\n) . به همين دليل خداوند انسان را با انواع بلاها آزمايش مىكند تا صفِ صابران را از ديگران جدا سازد و پاداش خير به آن‌ها دهد . قرآن مجيد مىفرمايد :\r\n« « وَلَنَبْلُوَنَّكُمْ بِشَىْءٍ مِنَ الْخَوْفِ وَالْجُوعِ وَنَقْصٍ مِنْ الْأَمْوَالِ وَالْأَنفُسِ وَالثَّمَرَاتِ وَبَشِّرِ الصَّابِرِينَ » ؛ به يقين همهء شما را با امورى همچون ترس ، گرسنگى و كاهش در مال‌ها و جان‌ها و ميوه‌ها آزمايش مىكنيم و بشارت ده به صابران » . « 1 »\r\nو در جاى ديگر مىفرمايد : « « وَنَبْلُوكُمْ بِالشَّرِّ وَالْخَيْرِ فِتْنَةً وَإِلَيْنَا تُرْجَعُونَ » ؛ و شما را با بدىها وخوبىها آزمايش مىكنيم و به‌سوى ما بازگردانده مىشويد » . « 2 »\r\n* * *\r\n\r\n\r\n","description":"","footnote":"\r\n( 1 ) . بقره ، آيهء 155 .\r\n( 2 ) . انبياء ، آيهء 35 .\r\n","page_name":" 188 ","page_number":188},
  {"content":"\r\n\r\n\r\n388 ألَا وَ إِنَّ مِنَ الْبَلَاءِ الْفَاقَةَ ، وَ أَشَدُّ مِنَ الْفَاقَةِ مَرَضُ الْبَدَنِ ، وَ أَشَدُّ مِنْ مَرَضِ الْبَدَنِ مَرَضُ الْقَلْبِ . ألَا وَ إِنَّ مِنْ صِحَّةِ الْبَدَنِ تَقْوَى الْقَلْبِ .\r\nامام عليه السلام فرمود :\r\nآگاه باشيد كه يكى از بلاها فقر و تنگدستى است و بدتر از آن بيمارى جسم است و از آن بدتر بيمارى قلب ( فساد اخلاق و انحراف عقيدتى ) مىباشد\r\nو بدانيد كه تقواى قلب به دليل صحت بدن است . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nاين كلام حكيمانه - به گفتهء مرحوم خطيب در مصادر - جزء وصاياى اميرمؤمنان على عليه السلام به فرزندش امام حسن عليه السلام است كه مرحوم شيخ طوسى در كتاب امالى خود به‌صورت مسند از آن حضرت با اضافات فراوانى نقل كرده است . ( مصادر نهج‌البلاغه ، ج 4 ، ص 281 ) .\r\nاضافه مىكنيم كه مرحوم ابن شعبهء حرانى آن را در كتاب تحف العقول با اضافاتى نقل كرده است ( تحف العقول ، ص 203 ) نيز در غررالحكم با تفاوتى آمده كه نشان مىدهد از منابع ديگرى گرفته شده است ( غررالحكم ، ح 8219 ) .\r\n","page_name":" 189 ","page_number":189},
  {"content":"\r\n\r\n\r\nشرح و تفسير بدترين بلاها\r\nامام عليه السلام در اين گفتار نورانى در چهار جمله به چهار نكتهء مهم اشاره مىكند .\r\nدر جمله‌هاى سه‌گانهء نخست اشاره به سه بلا كرده كه يكى از ديگرى شديدتر و رنج‌آورتر است .\r\nنخست مىفرمايد : « آگاه باشيد كه فقر و تنگدستى يكى از بلاهاست » ؛ (\r\nألَا وَإِنَّ مِنَ الْبَلَاءِ الْفَاقَةَ\r\n) . در حكمت 163 نيز فقر به عنوان « الموت الاكبر ؛ مرگ بزرگ‌تر » معرفى شده است . در حديث ديگرى از پيامبر اكرم صلى الله عليه و آله آمده است : «\r\nالْفَقْرُ سَوَادُ الْوَجْهِ فِى الدَّارَينِ\r\n؛ فقر مايهء روسياهى در دنيا و آخرت است » . « 1 »\r\nدليل آن هم روشن است ؛ شخصى كه گرفتار فقر و تنگدستى مىشود چه بسا آلودهء گناهان زيادى ازقبيل سرقت و خيانت و تقلب و مانند آن مىگردد . ازنظر معنوى ، فقر ، انسان را به ناشكرى و ناسپاسى در برابر پروردگار و جزع و فزع وامىدارد و به اين ترتيب ، هم از خدا دور مىشود و هم از خلق خدا .\r\nبه همين دليل در اسلام دستورهاى فراوانى براى مبارزه با فقر داده شده است چراكه دعوت به فضايل اخلاقى و ايمان و اعتقاد صحيح به‌هنگام بىنيازى ، بسيار آسان‌تر است .\r\n\r\n\r\n","description":"","footnote":"\r\n( 1 ) . بحارالانوار ، ج 69 ، ص 30 .\r\n","page_name":" 190 ","page_number":190},
  {"content":"\r\n\r\nالبته نمىتوان انكار كرد كه گروهى از اولياء اللَّه هستند كه گرفتار فقرند و در عين حال شاكرند و صابرند و در مسير حق گام برمىدارند .\r\nآنگاه امام عليه السلام در جملهء دوم اشاره به چيزى كه بدتر از فقر است مىكند ، مىفرمايد : « بدتر از فقر ، بيمارى بدن است » ؛ «\r\nوَ أَشَدُّ مِنَ الْفَاقَةِ مَرَضُ الْبَدَنِ\r\n» . به يقين ، غالب افراد اگر زندگانى فقيرانه‌اى داشته باشند ولى تندرست باشند آن را بر غناى توأم با بيمارى و بيزارى از همه چيز ، ترجيح مىدهند . انسان بيمار كه ملازم و حليف بستر است چه بهره‌اى مىتواند از غنا و ثروت خود ببرد جز اين‌كه ببيند و حسرت بخورد . بسيارند كسانى كه حاضرند تمام ثروت خود را بدهند تا از بستر بيمارى برخيزند .\r\nاساساً همان‌گونه كه اشاره كرديم ثروتمند بيمار نه تنها از ثروت خود بهره‌اى نمىبرد بلكه زجر هم مىكشد چون مىبيند ديگران از ثروت او بهره‌مند مىشوند و او محروم است .\r\nسپس امام عليه السلام به بلايى كه از آن هم بدتر است اشاره كرده ، مىفرمايد : « و بدتر از بيمارى بدن ، بيمارى قلب است » ؛ (\r\nوَ أَشَدُّ مِنْ مَرَضِ الْبَدَنِ مَرَضُ الْقَلْبِ\r\n) . روشن است كه منظور از قلب در اين‌جا آن عضوى كه وسيلهء خون‌رسانى به تمام بدن است نمىباشد بلكه قلب به معناى روح و جان آدمى است و در لغت ، يكى از معانى آن نيز همين معنا ذكر شده است . افراد بيماردل كسانى هستند كه يا ازنظر اعتقادى گرفتار انحرافات مختلفى شده‌اند و يا ازنظر اخلاقى آلودهء به انواع رذايل گشته‌اند مانند بخل و حسد و كينه‌توزى و شهوت‌پرستى و . . . .\r\nمعلوم است كه بيمارى تن در دنيا انسان را آزار مىدهد ولى بيمارى قلب و روح ، هم در دنيا انسان را آزار مىدهد و هم مايهء بدبختى او در سراى ديگر است و به همين دليل بيمارى روح و قلب از همهء آنچه قبلًا ذكر شد بدتر مىباشد .\r\nدر آخرين جمله از اين كلام نورانى ، امام عليه السلام مىفرمايد : « آگاه باشيد كه به‌سبب\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nصحت بدن تقواى قلب حاصل مىشود » ؛ (\r\nألَا وَ إِنَّ مِنْ صِحَّةِ الْبَدَنِ تَقْوَى الْقَلْبِ\r\n) . اشاره به اين‌كه عقل سالم و اخلاق خوب از سلامت جسم سرچشمه مىگيرد يا به تعبير ديگر انسانى كه ازنظر جسمى سالم نباشد زمينه‌هاى بىتقوايى ممكن است در وى حاصل شود .\r\nولى بايد توجه داشت كه اين جمله به اين صورت در تمام نسخه‌هاى اصلى نهج‌البلاغه كه به دست ما رسيده ، نيامده است بلكه در همهء نسخه‌هاى معروف به اين صورت نقل شده است : «\r\nوَأَفْضَلُ مِنْ صِحَّةِ الْبَدَنِ تَقْوَى الْقَلْب\r\n؛ بهتر از صحت بدن تقواى قلب است » .\r\nبه اين ترتيب جملهء مزبور هماهنگ با جمله‌هاى قبل از آن مىشود كه امام عليه السلام دربارهء اهميت تقواى الهى و فضايل اخلاقى و برترى آن بر مال و ثروت و سلامت تن بيان فرموده است . در حالى كه جملهء مزبور به‌صورت اول هيچ هماهنگىاى با جمله‌هاى قبل ندارد و بعيد نيست كه صبحى صالح كه اين نسخه را انتخاب كرده اشتباه نموده باشد .\r\nمرحوم علامهء مجلسى نيز در بحارالانوار به نقل از نهج‌البلاغه جملهء مزبور را به‌صورت دوم آورده است كه نشان مىدهد نسخهء نهج‌البلاغه‌اى كه نزد ايشان بوده به همين صورت بوده است . « 1 »\r\nدر نهج‌البلاغه‌اى كه اخيراً از طرف سازمان اوقاف جمهورى اسلامى منتشر شده و در مقدمهء آن تصريح شده كه در تحقيق عبارات نهج‌البلاغه به چهار نسخهء قديمى موجود در كتابخانه‌هاى مهم مربوط به زمانى كه نزديك به زمان مرحوم سيد رضى بوده اعتماد شده است نيز جملهء بالا به‌صورت دوم يعنى «\r\nوَأَفْضَلُ مِنْ صِحَّةِ الْبَدَنِ تَقْوَى الْقَلْب\r\n» آمده است . بنابراين احتمال اشتباه صبحى صالح بسيار قوى به نظر مىرسد . به خصوص اين‌كه در مصادر نهج‌البلاغه نيز به همين\r\n\r\n\r\n","description":"","footnote":"\r\n( 1 ) . بحارالانوار ، ج 78 ، ص 175 ، ح 12 .\r\n","page_name":" 192 ","page_number":192},
  {"content":"\r\n\r\nصورت دوم ذكر شده است .\r\nدر ضمن ، از كلام مرحوم علامهء مجلسى در بحارالانوار و كسانى كه عبارت نهج‌البلاغه را به‌صورت دوم آورده‌اند استفاده مىشود كه منشأ اشتباه صبحى صالح حذف بعضى از جمله‌هاى گفتار حكيمانهء مورد بحث است و در اصل چنين بوده است : «\r\nأَلَا وَ إِنَّ « مِنَ النِّعَمِ سَعَةَ الْمَالِ وَ أَفْضَلُ مِنْ سَعَةِ الْمَالِ صِحَّةُ الْبَدَنِ وَ أَفْضَل » مِنْ صِحَّةِ الْبَدَنِ تَقْوَى الْقَلْبِ\r\n؛ آگاه باشيد كه يكى از نعمت‌هاى مهم الهى وسعت مال است و از وسعت مال برتر صحت بدن است و از صحت بدن برتر تقواى قلب است » .\r\nدر واقع امام عليه السلام در مقابل سه جملهء اول كه اشاره به فقر و بيمارى جسمانى و بيمارى قلب فرموده و يكى را از ديگرى بدتر شمرده ، در اين عبارت به نقطه‌هاى مقابل آن اشاره كرده ( ثروت و مال و صحت بدن و صحت قلب ) و هر كدام را از مورد قبلى بالاتر شمرده است .\r\n* * *\r\n\r\n","description":"","footnote":"","page_name":" 193 ","page_number":193},
  {"content":"\r\n . \r\n","description":"","footnote":"","page_name":" 194 ","page_number":194},
  {"content":"\r\n\r\n\r\n389 « مَنْ أَبْطَأَ بِهِ عَمَلُهُ لَمْ يُسْرِعْ بِهِ نَسَبُهُ » . وَ فِي رواية أُخْرَى : مَنْ فَاتَهُ حَسَبُ نَفْسِهِ لَمْ يَنْفَعْهُ حَسَبُ آبَائِهِ .\r\nامام عليه السلام فرمود :\r\nكسى كه اعمالش او را عقب براند نسبش او را پيش نخواهد برد .\r\nو در روايت ديگرى آمده است : آن‌كس كه از ارزش‌هاى وجودى بىبهره است ارزش پدران و نياكان سودى به او نخواهد بخشيد . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در مصادر در اين‌جا تنها به اين جمله قناعت مىكند كه اين كلام حكيمانه از كلماتى است كه در نهج‌البلاغه تكرار شده و تحت شمارهء 23 آمده است و با مراجعه به آنچه مصادر در آن‌جا ذكر كرده مشاهده مىكنيم كه جملهء اول از اين گفتار حكيمانه در كتاب‌هاى زيادى ازجمله نهايهء ابن اثير ، عقد الفريد ابن عبد ربه و غررالحكم آمدى ، از آن حضرت نقل شده ولى فخر رازى در ذيل آيهء 81 سورهء بقره آن را از رسول خدا صلى الله عليه و آله نقل مىكند . ( و البته منافاتى ميان اين دو نيست ) ( مصادر نهج‌البلاغه ، ج 4 ، ص 282 ) .\r\nولى آنچه در حكمت 23 آمده فقط جملهء اول است و اما جملهء دوم ( من فاته حسب نفسه . . . ) در آن‌جا ذكر نشده است .\r\n","page_name":" 195 ","page_number":195},
  {"content":"\r\n\r\n\r\nشرح و تفسير هر افتخارى است در عمل است\r\nامام عليه السلام در اين گفتار حكيمانه به نكته‌اى اشاره مىكند كه بسيارى ، از آن غافل‌اند . مىفرمايد : « كسى كه اعمالش او را به عقب براند نسبش او را پيش نخواهد برد » ؛ (\r\nمَنْ أَبْطَأَ بِهِ عَمَلُهُ لَمْ يُسْرِعْ بِهِ نَسَبُهُ\r\n) . اشاره به اين‌كه ارزش و شخصيت در انسان به صفات و فضايل شخصى اوست ، علم و دانش ، شجاعت و سخاوت ، بزرگوارى و امانت و صفات برجستهء ديگر . و آن‌ها كه از اين صفات بىبهره‌اند و تنها به مقام پدران خود افتخار مىكنند در اشتباه بزرگى هستند و به گفتهء شاعر :\r\n گيرم پدر تو بود فاضل * از فضل پدر ، تو را چه حاصل ؟ \r\nو به گفتهء بعضى از بزرگان : از عجايب روزگار اين است كه انسان زنده به شخص مرده‌اى افتخار كند و استخوان‌هاى پوسيده را نشانهء عظمت خود بداند .\r\nاين همان است كه قرآن مجيد در سورهء حجرات به آن اشاره كرده است :\r\n« يَا أَيُّهَا النَّاسُ إِنَّا خَلَقْنَاكُمْ مِّنْ ذَكَرٍ وَأُنثَى وَجَعَلْنَاكُمْ شُعُوباً وَقَبَائِلَ لِتَعَارَفُوا إِنَّ أَكْرَمَكُمْ عِنْدَ اللَّهِ أَتْقَاكُمْ إِنَّ اللَّهَ عَلِيمٌ خَبِيرٌ » ؛ اى مردم ! ما شما را از يك مرد و زن آفريديم و شما را تيره‌ها و قبيله‌ها قرار داديم تا يكديگر را بشناسيد ؛ ( اين‌ها ملاك امتياز نيست ، ) گرامىترين شما نزد خداوند ، باتقواترين شماست ؛ خداوند دانا و آگاه است ! » . « 1 »\r\n\r\n\r\n","description":"","footnote":"\r\n( 1 ) . حجرات ، آيهء 13 .\r\n","page_name":" 196 ","page_number":196},
  {"content":"\r\n\r\nالبته عظمت نياكان ممكن است به‌صورت تشريفاتى مايهء افتخار شود ولى افتخار حقيقى در پرتو صفات و اعمال خود انسان است .\r\nدر حديثى مىخوانيم : شخصى خدمت امام على بن موسىالرضا عليه السلام رسيد و عرض كرد : به خدا سوگند كه بر روى زمين كسى ازنظر شرافت پدر از تو برتر نيست . امام عليه السلام فرمود : «\r\nالتَّقْوَى شَرَّفَتْهُمْ وَطَاعَةُ اللَّهِ أَحْظَتْهم\r\n؛ تقواى الهى آن‌ها را شريف نمود و اطاعت پروردگار آن‌ها را والامقام ساخت » . آن مرد بار ديگر عرض كرد : به خدا سوگند تو بهترين مردم هستى . امام عليه السلام فرمود : اى مرد ! قسم مخور ؛\r\nخَيرٌ مِنِّى مَنْ كَانَ أَتْقَى لِلَّهِ عَزَّ وَ جَلَّ وَ أَطْوَعَ لَهُ وَ اللَّهِ مَا نَسَخَتْ هَذِهِ الْآيةَ ، آيةٌ وَ جَعَلْناكُمْ شُعُوباً . . . إِنَّ أَكْرَمَكُمْ عِنْدَ اللَّهِ أَتْقاكُم\r\n؛ بهتر از من كسى است كه تقواى الهىاش بيشتر و مطيع‌تر در برابر فرمان خدا باشد به خدا سوگند اين آيه را هيچ آيه‌اى نسخ نكرده است : خداوند شما را طوايف و قبايلى قرار داده تا يكديگر را بشناسيد ، گرامىترين شما نزد خدا با تقواترين شماست » . « 1 »\r\nدر حديثى از امام باقر عليه السلام مىخوانيم كه فرمود : « سه چيز است كه از اعمال دوران جاهليت است . . . » و نخستين آن را « الفخر بالانساب ؛ افتخار به نسب » ذكر فرمود . « 2 »\r\nاين سخن را با حديثى از امام على بن موسىالرضا عليه السلام پايان مىدهيم : زيد بن موسى ( برادر امام على بن موسىالرضا عليه السلام ) در مدينه خروج كرد و بر ضد حكومت قيام نمود و در مدينه آتش‌افروزى كرد و عده‌اى را به قتل رساند و به همين دليل زيد النار ناميده شد . لشكريان مأمون او را اسير كردند و نزد مأمون آوردند . مأمون گفت : او را نزد ابوالحسن على بن موسىالرضا عليه السلام ببريد . ياسر ( غلام حضرت ) مىگويد : هنگامى كه او را نزد امام عليه السلام آوردند حضرت به او\r\n\r\n\r\n","description":"","footnote":"\r\n( 1 ) . بحارالانوار ، ج 46 ، ص 177 ، ح 33\r\n( 2 ) . همان ، ج 70 ، ص 291 ، ح 15 .\r\n","page_name":" 197 ","page_number":197},
  {"content":"\r\n\r\nفرمود : آيا سخن افراد بىسروپاى كوفه كه مىگويند : فاطمهء زهرا عليها السلام دامانش پاك بود و خداوند تمام فرزندانش را بر آتش دوزخ حرام كرد ، تو را فريفته ؟ اين فقط مربوط به امام حسن و امام حسين بود اگر چنين مىپندارى كه تو خدا را معصيت كنى و وارد بهشت شوى و موسى بن جعفر اطاعت خدا را كند و او هم وارد بهشت شود در اين صورت مقام تو نزد خداوند از موسى بن جعفر عليه السلام هم بالاتر است .\r\nسپس فرمود : «\r\nوَ اللَّهِ مَا ينَالُ أَحَدٌ مَا عِنْدَ اللَّهِ عَزَّ وَجَلَّ إِلَّا بِطَاعَتِهِ وَ زَعَمْتَ أَنَّكَ تَنَالُهُ بِمَعْصِيتِهِ فَبِئْسَ مَا زَعَمْت\r\n؛ به خدا سوگند كسى به مقامات الهى نمىرسد مگر از طريق طاعت او ولى تو چنين پنداشته‌اى كه به آن مقامات از طريق معصيت مىرسى ، چه پندار غلطى ! » .\r\nسپس زيد عرض كرد : من برادرت و فرزند پدرت هستم . حضرت فرمود : تو برادر من هستى مادامى كه اطاعت خداوند متعال كنى . نوح عرض كرد : خداوندا ! فرزند من از خانوادهء من است و وعدهء تو حق مىباشد ( كه خاندان مرا نجات دهى ) و تو احكم الحاكمينى . خداوند فرمود : اى نوح ! او از خاندان تو نيست او عمل غير صالحى است ( / فرد ناشايسته‌اى است ) . خداوند متعال او را به‌سبب معصيت از خاندان نوح طرد كرد . « 1 »\r\nاز بعضى از روايات استفاده مىشود كه مأمون او را به خاطر امام على بن موسىالرضا عليه السلام بخشيد و او تا پايان خلافت متوكل عباسى زنده بود سپس از دنيا رفت و در سامرا به خاك سپرده شد . « 2 »\r\nمرحوم سيد رضى در ذيل اين گفتار حكيمانه مىافزايد : « در روايت ديگرى ( اين مطلب به‌صورت ديگرى نقل شده است ) : آن‌كس كه از ارزش‌هاى وجودى\r\n\r\n\r\n","description":"","footnote":"\r\n( 1 ) . بحارالانوار ، ج 43 ، ص 231 ، ح 6 و ج 49 ، ص 218 ، ح 2\r\n( 2 ) . عيون اخبار الرضا عليه السلام ، ج 2 ، ص 234\r\n","page_name":" 198 ","page_number":198},
  {"content":"\r\n\r\nبىبهره است ارزش پدران و نياكان سودى به او نخواهد بخشيد » ؛ (\r\nمَنْ فَاتَهُ حَسَبُ نَفْسِهِ لَمْ يَنْفَعْهُ حَسَبُ آبَائِهِ\r\n) . مضمون اين سخن همان است كه امام عليه السلام در گفتار حكيمانهء اول فرموده و هردو بر اين معنا تأكيد دارند كه ارزش وجودى انسان به فضايل و صفات و ويژگىهاى وجود خود اوست و عظمت پدران و فضايل آن‌ها سودى به انسان نمىبخشد اگر خودش از آن‌ها بىبهره باشد .\r\nمتأسفانه نه تنها در دوران جاهليت افتخار به انساب و آباء امر بسيار رايجى بود تا آن‌جا كه گاهى به گورستان مىرفتند و تعداد قبرهاى مردگان قبيلهء خود را مىشمردند تا برترى خود را بر قبايل ديگر اثبات كنند : « أَلْهَاكُمْ التَّكَاثُرُ * حَتَّى زُرْتُمُ الْمَقَابِرَ » . « 1 » بلكه در عصر ما نيز همين سنت جاهلى باقى است كه عده‌اى فاقد هرگونه علم و دانش و فضيلت اخلاقى ، تنها با اتكا به فضايل آباء و نياكانشان انتظار دارند در جامعه مورد احترام و صاحب شخصيت باشند .\r\n* * *\r\n\r\n\r\n","description":"","footnote":"\r\n( 1 ) . تكاثر ، آيات 1 و 2 .\r\n","page_name":" 199 ","page_number":199},
  {"content":"\r\n . \r\n","description":"","footnote":"","page_name":" 200 ","page_number":200},
  {"content":"\r\n\r\n\r\n390 لِلْمُؤْمِنِ ثَلَاثُ سَاعَاتٍ : فَسَاعَةٌ يُنَاجِي فِيهَا رَبَّهُ ، وَسَاعَةٌ يَرُمُّ مَعَاشَهُ ، وَسَاعَةٌ يُخَلِّي بَيْنَ نَفْسِهِ وَ بَيْنَ لَذَّتِها فِيَما يَحِلُّ وَ يَجْمُلُ . وَلَيْسَ لِلْعَاقِلِ أَنْ يَكُونَ شَاخِصاً إِلَّا فِي ثَلَاثٍ : مَرَمَّةٍ لِمَعَاشٍ ، أَوْ خُطْوَةٍ فِي مَعَادٍ ، أَوْ لَذَّةٍ فِي غَيْرِ مُحَرَّمٍ .\r\nامام عليه السلام فرمود :\r\nانسان باايمان ساعات شبانه‌روز خود را به سه بخش تقسيم مىكند : قسمتى را صرف مناجات با پروردگارش مىكند و قسمت ديگرى را براى ترميم معاش و كسب و كار زندگى قرار مىدهد و قسمت سوم را براى بهره‌گيرى از لذات حلال و دلپسند مىگذارد و سزاوار نيست كه انسان عاقل حركتش جز در سه چيز باشد : مرمت معاش ، گامى در راه معاد و لذت در غير حرام . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nاين گفتار حكمت‌آميز مطابق آنچه مرحوم شيخ طوسى در امالى آورده جزء وصاياى اميرمؤمنان عليه السلام به فرزندش امام حسن مجتبى عليه السلام است كه در ذيل كلام حكيمانهء 388 در آن كتاب ذكر شده است . اضافه بر آن قبل از مرحوم سيد رضى در كتاب محاسن برقى ، كتاب السفر ، از اصبغ بن نباتة ذيل آن ( وليس للعاقل . . . ) نقل شده است . ( مصادر نهج‌البلاغه ، ج 4 ، ص 282 ) .\r\n","page_name":" 201 ","page_number":201},
  {"content":"\r\n\r\n\r\nشرح و تفسير تقسيم صحيح ساعات شب و روز\r\nامام عليه السلام در اين گفتار حكيمانه برنامه‌اى به‌منظور نظم زندگى پربركت براى انسان‌ها ، ارائه داده است .\r\nنخست مىفرمايد : « انسان باايمان ساعات شبانه‌روز خود را به سه بخش تقسيم مىكند » ؛ (\r\nلِلْمُؤْمِنِ ثَلَاثُ سَاعَاتٍ\r\n) . روشن است كه منظور از ساعت در اينجا ، ساعت مصطلح امروز نيست كه عبارت از شصت دقيقه باشد بلكه ساعت به‌مفهوم لغوى آن است يعنى بخشى از زمان ( برحة من الزمان ) .\r\nآنگاه به اين تقسيم سه‌گانه پرداخته ، مىفرمايد : « قسمتى را صرف مناجات با پروردگارش مىكند و قسمت ديگرى را براى ترميم معاش و كسب و كار زندگى قرار مىدهد و قسمت سوم را براى بهره‌گيرى از لذات حلال و دلپسند مىگذارد » ؛ (\r\nلِلْمُؤْمِنِ ثَلَاثُ سَاعَاتٍ : فَسَاعَةٌ يُنَاجِي فِيهَا رَبَّهُ ، وَ سَاعَةٌ يَرُمُّ مَعَاشَهُ ، وَسَاعَةٌ يُخَلِّي بَيْنَ نَفْسِهِ وَبَيْنَ لَذَّتِها فِيَما يَحِلُّ وَ يَجْمُلُ\r\n) . به اين ترتيب قسمت مهم و اصلى زندگى همان مناجات با پروردگار است و قسمت دوم كه انسان را براى بخش اوّل آماده مىسازد ترميم معاش و كسب درآمدهاى مادى است به گونه‌اى كه سربار ديگران نباشد و زندگى معقول آبرومندى براى خود تهيه كند .\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nبخش سوم كه در واقع كمك به دو بخش اول مىكند اين است كه به استراحت و تفريح سالم بپردازد تا هم نشاط براى كار پيدا كند و هم براى عبادت و نيز بتواند سلامتى را كه شرط انجام بخش اوّل و دوم است براى خود حفظ كند .\r\nچه تقسيم جالب و دلپسندى كه ضامن سعادت دنيا و آخرت است !\r\nبعضى از شارحان از اين تقسيمات سه‌گانه اين‌گونه استفاده كرده‌اند كه بايد به هركدام هشت ساعت را اختصاص داد ؛ كار نبايد بيش از هشت ساعت باشد و استراحت و تفريح نيز بيش از اين مطلوب نيست و اما مناجات با پروردگار نيز با توجه به مقدمات و آمادگىهايى كه جهت آن لازم است ( شست‌وشوى بدن ، طهارت لباس ، غسل و وضو و نيز رفتن به مسجد و بازگشت از آن و انجام عبادات ) هشت ساعت را دربر مىگيرد .\r\nالبته ممكن است براى عده‌اى اين تقسيم به‌طور دقيق انجام نشود ولى با مقدارى كم و زياد تقسيم مزبور صادق است .\r\nاما متأسفانه بعضى آن‌چنان غرق زندگى مادى مىشوند كه تقريباً تمام اوقات شب و روز آن‌ها به آن تعلق مىگيرد و حتى در خواب نيز حساب درآمدها و بدهىها را انجام مىدهند و به زن و فرزند خود نيز نمىرسند و حتى سلامتى خود را در اين راه به خطر مىاندازند . اين‌ها درحقيقت بىنوايانى هستند كه براى ديگران زحمت مىكشند ، جمع مىكنند و مىگذارند و مىروند . نه خود از آن بهره‌اى مىگيرند و نه به نيازمندان بهره‌اى مىدهند .\r\nوبه‌عكس ، بعضى كسب و كار را رها كرده و گوشهء عزلت اختيار نموده و دائماً مشغول عبادت‌اند كه به يقين آن‌ها نيز از تعليمات اسلام دور و با آن بيگانه‌اند .\r\nو گروه سومى غرق لذات و عياشى و هوسرانى هستند ؛ نه از دنيا خبر دارند و نه از عقبى ، اموال بىحسابى از پدر و مادر يا از طرق ديگر به آن‌ها رسيده و همه چيز را رها كرده و به عيش و نوش پرداخته‌اند كه به يقين آن‌ها نيز نه\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nعاقبت خوبى در اين دنيا دارند و نه آينده‌اى در آخرت .\r\nدر بعضى از روايات ساعات شبانه‌روز به چهار بخش تقسيم شده است .\r\nازجمله در حديثى از امام موسى بن جعفر عليه السلام چنين مىخوانيم : «\r\nاجْتَهِدُوا فِى أَنْ يكُونَ زَمَانُكُمْ أَرْبَعَ سَاعَاتٍ سَاعَةً لِمُنَاجَاةِ اللَّهِ وَ سَاعَةً لِأَمْرِ الْمَعَاشِ وَ سَاعَةً لِمُعَاشَرَةِ الْإِخْوَانِ وَ الثِّقَاتِ الَّذِينَ يعَرِّفُونَكُمْ عُيوبَكُمْ وَ يخْلِصُونَ لَكُمْ فِى الْبَاطِنِ وَسَاعَةً تَخْلُونَ فِيهَا لِلَذَّاتِكُمْ فِى غَيرِ مُحَرَّم\r\n؛ كوشش كنيد كه زمان شما به چهار بخش تقسيم شود : بخشى براى مناجات با پروردگار و بخشى براى امر معاش و بخشى براى معاشرت با دوستان و افراد مورد اعتماد كه عيوب شما را براى شما بازگو مىكنند و با خلوص باطن به شما خدمت مىنمايند ، و بخشى از آن را نيز براى لذات غير حرام باقى گذاريد » . « 1 »\r\nو روايات ديگرى نيز به همين مضمون يا قريب به آن از پيامبر اكرم صلى الله عليه و آله و از امام على بن موسىالرضا عليه السلام نقل شده است . و روشن است كه منافاتى بين اين تقسيم بندىها نيست براى اين‌كه در تقسيم سه گانه بخشى در بخش ديگر ادغام شده است .\r\nدر ضمن از اين احاديث به‌خوبى استفاده مىشود كه اسلام هيچ‌گونه مخالفتى با لذات حلال ندارد بلكه بر آن تأكيد نموده زيرا همان‌گونه كه در بالا به آن اشاره شد تفريح سالم و لذات حلال ، روح را آرامش بخشيده و جسم را سالم مىكند و انسان در پرتو آن مىتواند به بخش‌هاى مهم زندگى ، بهتر برسد . ولى مهم آن است كه خط فاصل لذات حلال و حرام روشن گردد و اين احاديث بهانه‌اى براى هوس‌رانان و عياشان نگردد .\r\nسپس امام عليه السلام در بخش دوم اين گفتار حكيمانه همان مطلب را به‌صورت زيباى ديگرى بيان كرده است ، مىفرمايد : « سزاوار نيست كه انسان عاقل\r\n\r\n\r\n","description":"","footnote":"\r\n( 1 ) . بحارالانوار ، ج 75 ، ص 321 .\r\n","page_name":" 204 ","page_number":204},
  {"content":"\r\n\r\nحركتش جز در سه چيز باشد : مرمت معاش ، گامى در راه معاد و لذت در غير حرام » ؛ (\r\nوَ لَيْسَ لِلْعَاقِلِ أَنْ يَكُونَ شَاخِصاً إِلَّا فِي ثَلَاثٍ : مَرَمَّةٍ لِمَعَاشٍ ، أَوْ خُطْوَةٍ فِي مَعَادٍ ، أَوْ لَذَّةٍ فِي غَيْرِ مُحَرَّمٍ\r\n) . جمعى از شارحان نهج‌البلاغه واژهء « شاخص » را در اين‌جا « مسافر » معنا كرده‌اند كه البته يكى از معانى اين واژه همين است و به اين ترتيب گفته‌اند :\r\nنه تنها انسان در حضر بايد اوقات شبانه‌روز را به سه بخش تقسيم كند بلكه سفرش نيز بايد چنين باشد . ولى با توجه به اين‌كه واژهء شاخص تنها به معناى مسافر نيست بلكه به كسى كه براى كارى قيام مىكند نيز اطلاق مىشود ضرورتى ندارد كه ذيل اين كلام حكمت‌آميز را فقط مربوط به زمانى كه كسى در حال سفر است بدانيم .\r\n* * *\r\n\r\n","description":"","footnote":"","page_name":" 205 ","page_number":205},
  {"content":"\r\n . \r\n","description":"","footnote":"","page_name":" 206 ","page_number":206},
  {"content":"\r\n\r\n\r\n391 ازْهَدْ فِي الدُّنْيَا يُبَصِّرْكَ اللَّهُ عَوْرَاتِهَا ، وَ لَاتَغْفُلْ فَلَسْتَ بِمَغْفُولٍ عَنْكَ !\r\nامام عليه السلام فرمود :\r\nزهد و بىاعتنايى به ( زرق و برق ) دنيا پيشه كن تا خداوند چشم تو را براى ديدن عيوب آن بينا سازد و غافل مباش كه ( فرشتگان الهى و از آن بالاتر ذات پاك پروردگار ) مراقب تواند . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در ذيل اين گفتار حكيمانه تنها به اين قناعت مىكند كه مىگويد : شبيه اين سخن در خطبه‌هاى 97 و 173 و 186 گذشت . ( مصادر نهج‌البلاغه ، ج 4 ، ص 282 ) .\r\n( اضافه مىكنيم كه مرحوم آمدى در غررالحكم آن را با تفاوتى ذكر كرده و به‌جاى عوراتها « عيوبها » آورده است . غررالحكم ، ح 6085 ) .\r\n","page_name":" 207 ","page_number":207},
  {"content":"\r\n\r\n\r\nشرح و تفسير زاهد باش تا ببينى !\r\nامام عليه السلام در اين گفتار حكيمانه به دو نكتهء مهم اشاره مىكند .\r\nنخست مىفرمايد : « زهد و بىاعتنايى به ( زرق و برق ) دنيا پيشه‌كن تا خداوند چشم تو را براى ديدن عيوب آن بينا سازد » ؛ «\r\nازْهَدْ فِي الدُّنْيَا يُبَصِّرْكَ اللَّهُ عَوْرَاتِهَا\r\n» . روشن است كه انسان هرگاه دل‌بسته و عاشق چيزى باشد هرگز عيوب آن را نمىبيند بلكه بسيار مىشود كه عيوب را محاسن و صفات برجسته مىشمرد و در حديث مشهورى از پيامبر اكرم صلى الله عليه و آله آمده است «\r\nحُبُّكَ لِلشَّىءِ يعْمِى وَيصِمُّ\r\n؛ علاقهء تو به چيزى ، نابينا و كرت مىكند » . « 1 »\r\nاين مسأله با تجربه‌هاى شخصى كاملًا به اثبات رسيده است كه در واقع محبت افراطى و عشق به چيزى ، از حجاب‌هاى معرفت محسوب مىشود و تا اين حجاب كنار نرود انسان حسن و عيب‌ها را از هم تشخيص‌نمىدهد .\r\nشاعر عرب هم مىگويد :\r\n وَعَيْنُ الرّضا عَن كُلّ عَيْبٍ كَلِيلَةٌ * وَلكِنّ عَيْنَ السُّخْطِ تُبْدِى المَساوِيا \r\nنگاه خوش‌بينانه ( و عاشقانه ) به چيزى ، تمام عيوب را مىپوشاند ولى نگاه‌هاى خشمگين همهء عيوب را آشكار مىسازد .\r\n\r\n\r\n","description":"","footnote":"\r\n( 1 ) . من لا يحضر ، ج 4 ، ص 380 ، ح 5814 .\r\n","page_name":" 208 ","page_number":208},
  {"content":"\r\n\r\nدر شعرى از مجنون عامرىِ معروف دربارهء معشوقه‌اش ليلى مىخوانيم :\r\n يَقولونَ لَيْلى سَوْدَةٌ حَبَشِيَّةٌ * وَلَو لا سَوادُ المِسْكِ ما كانَ غالِيا \r\nمىگويند ليلى سياه و حبشى است ( درست است ولى ) اگر مشك ، سياه نباشد گران‌قيمت نيست .\r\nو به گفتهء شاعر فارسىزبان :\r\n اگر بر ديدهء مجنون نشينى * به جز زيبايى ليلى نبينى \r\nاز همين‌رو گفته‌اند كه عيوب خود را از ديگران بشنويد و در آينهء وجود ديگران ببينيد زيرا انسان به خود بسيار خوش‌بين است و همين خوش‌بينى مانع از مشاهدهء عيوب خويشتن است . اين سخن درمورد تمام امورى كه انسان به آن علاقه دارد صادق است . افرادى هستند كه وقتى فحش‌هاى ركيك از فرزندانشان مىشنوند آن را شيرين‌زبانى مىپندارند و هنگامى كه شيطنت‌هاى بدى از آن‌ها مىبينند آن را نشانهء نشاط و استعداد آن‌ها مىشمرند .\r\nامام عليه السلام دربارهء زيبايىهاى ظاهرى دنيا نيز هشدار مىدهد و مىفرمايد : اگر مىخواهيد از عيوب دنيا آگاه شويد بايد زهد در دنيا را پيشه كنيد . هنگامى كه بىاعتنا شديد ، عيوب ، يكى بعد از ديگرى آشكار مىگردد .\r\nدر حديثى از امام صادق عليه السلام مىخوانيم كه فرمود : «\r\nمَنْ زَهِدَ فِى الدُّنْيا أَثْبَتَ اللَّهُ الْحِكْمَةَ فِى قَلْبِهِ وَ أَنْطَقَ بِهَا لِسَانَهُ وَ بَصَّرَهُ عُيوبَ الدُّنْيا دَاءَهَا وَ دَوَاءَهَا وَ أَخْرَجَهُ مِنَ الدُّنْيا سَالِماً إِلَى دَارِ السَّلَامِ\r\n؛ كسى كه زهد در دنيا را پيشه كند خداوند علم و دانش را در قلب او قرار مىدهد و زبانش را به آن جارى مىسازد و عيوب دنيا را به او نشان مىدهد دردهاى دنيا و دواهاى آن را مىشناسد و از دنيا سالم به دارالسلام ( و جوار رحمت الهى ) مىرود » . « 1 »\r\nدر روايت ديگرى كه آن را نيز مرحوم كلينى در كتاب كافى از آن حضرت\r\n\r\n\r\n","description":"","footnote":"\r\n( 1 ) . كافى ، ج 2 ، ص 128 ، ح 1 .\r\n","page_name":" 209 ","page_number":209},
  {"content":"\r\n\r\nآورده است مىخوانيم : «\r\nإِذَا أَرَادَ اللَّهُ بِعَبْدٍ خَيراً زَهَّدَهُ فِى الدُّنْيا وَ فَقَّهَهُ فِى الدِّينِ وَبَصَّرَهُ عُيوبَهَا\r\n؛ هنگامى كه خداوند خير و نيكى براى بنده‌اش اراده كند او را به دنيا بىاعتنا مىسازد و عالم به احكام دينش مىكند و عيوب دنيا را در نظرش آشكار مىسازد » . « 1 »\r\nسپس امام عليه السلام در دومين نكته مىفرمايد : « غافل مباش كه ( از تو غفلت ندارند و ) مراقب تواند » ؛ (\r\nوَلَا تَغْفُلْ فَلَسْتَ بِمَغْفُولٍ عَنْكَ !\r\n) . اشاره به اين‌كه مأموران پروردگار و فرشتگانِ ثبت اعمال ، پيوسته مراقب تو مىباشند ؛ هر عمل كوچك يا بزرگى از تو سر زند آن را ثبت مىكنند و از آن بالاتر عالم ، محضر خداست و ذات پاك او به تو از تو نزديك‌تر است . بنابراين هرگز مورد غفلت نخواهى بود و چون چنين است تو نيز از حال خود غافل مباش .\r\nارتباط اين جمله با جملهء اول از اين‌جا روشن مىشود كه انسان‌هاى فريفتهء دنيا غالباً از خود و آيندهء خويش غافل مىشوند و همين امر سبب بدبختى و تيره‌روزى آن‌ها مىشود و انسان غافل همواره در دام بلاها گرفتار مىگردد .\r\nدر حديثى نيز از رسول خدا صلى الله عليه و آله مىخوانيم : «\r\nعَجَبٌ لِغَافِلٍ وَ لَيسَ بِمَغْفُولٍ عَنْهُ وَ عَجَبٌ لِطَالِبِ الدُّنْيا وَ الْمَوْتُ يطْلُبُهُ وَ عَجَبٌ لِضَاحِكٍ مِلْءَ فِيهِ وَ هُوَ لَايدْرِى أَرَضِى اللَّهُ أَمْ سَخِطَ لَهُ\r\n؛ در تعجبم از كسى كه غافل است و از او غافل نيستند و نيز در تعجبم از كسى كه در طلب دنياست و مرگ در طلب اوست و در شگفتم از كسى كه با تمام دهانش مىخندد ( و قهقهه مىزند ) در حالى كه نمىداند خدا از او راضى است يا خشمگين » . « 2 »\r\nسلمان فارسى نيز در اين زمينه مىگويد : «\r\nعَجِبْتُ بِسِتٍّ ثَلَاثَةٌ أَضْحَكَتْنِى وَثَلَاثَةٌ أَبْكَتْنِى فَأَمَّا الَّتِى أَبْكَتْنِى فَفِرَاقُ الْأَحِبَّةِ مُحَمَّدٍ صلى الله عليه و آله وَ هَوْلُ الْمُطَّلَعِ وَ الْوُقُوفُ\r\n\r\n\r\n","description":"","footnote":"\r\n( 1 ) . كافى ، ج 2 ، ص 128 ، ح 10 .\r\n( 2 ) . بحارالانوار ، ج 74 ، ص 133 ، ح 38 .\r\n","page_name":" 210 ","page_number":210},
  {"content":"\r\n\r\nبَينَ يدَى اللَّهِ عَزَّ وَ جَلَّ وَ أَمَّا الَّتِى أَضْحَكَتْنِى فَطَالِبُ الدُّنْيا وَ الْمَوْتُ يطْلُبُهُ وَ غَافِلٌ وَلَيسَ بِمَغْفُولٍ عَنْهُ وَ ضَاحِكٌ مِلْءَ فِيهِ وَ لَايدْرِى أَ رَضِى لَهُ أَمْ سَخِطَ\r\n؛ از شش چيز در شگفتم ؛ سه چيز مرا مىخنداند و سه چيز مرا به گريه وامىدارد . اما آنچه مرا به گريه وامىدارد جدايى دوستان عزيز است ( دوستى همچون ) محمّد صلى الله عليه و آله و وحشت قيامت و ايستادن در پيشگاه خداوند عزّوجلّ و اما آنچه مرا به خنده وامىدارد طالب دنياست در حالى كه مرگ در طلب اوست و غافل است در حالى كه مورد غفلت نيست ، و كسى كه با تمام دهان خود مىخندد و قهقهه مىزند در حالى كه نمىداند از او خوشنود شده‌اند يا نه » . « 1 »\r\n* * *\r\n\r\n\r\n","description":"","footnote":"\r\n( 1 ) . بحارالانوار ، ج 75 ، ص 453 ، ح 24 .\r\n","page_name":" 211 ","page_number":211},
  {"content":"\r\n . \r\n","description":"","footnote":"","page_name":" 212 ","page_number":212},
  {"content":"\r\n\r\n\r\n392 تَكَلَّمُوا تُعْرَفُوا ، فَإِنَّ الْمَرْءَ مَخْبُوءٌ تَحْتَ لِسَانِهِ .\r\nامام عليه السلام فرمود :\r\nسخن بگوييد تا شناخته شويد زيرا انسان در زير زبان خود پنهان است . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در اين‌جا مدرك خاصى ذكر نكرده و ارجاع به كلام حكمت‌آميز 148 داده ولى مرحوم آمدى در غرر آن را به همين صورت آورده است در حالى كه كراجكى ( متوفاى 449 ) در معدن الجواهر با تفاوتى روشن و با اضافه‌اى آورده كه نشان مىدهد از منبع ديگرى گرفته است .\r\n","page_name":" 213 ","page_number":213},
  {"content":"\r\n\r\n\r\nشرح و تفسير شخصيت انسان زيرزبان او نهفته است\r\nامام در اين گفتار حكيمانه به نكتهء مهمى اشاره كرده سپس دليل زيبايى براى آن ذكر مىكند ، نخست مىفرمايد : « سخن بگوييد تا شناخته شويد » ؛ (\r\nتَكَلَّمُوا تُعْرَفُوا\r\n) . اشاره به اين‌كه اگر مىخواهيد مقامات علمى و فضل و كمال و ايمان و ارزش‌هاى وجودى شما آشكار گردد و مردم از آن بهره گيرند سخن بگوييد تا شما را بشناسند و به شخصيت شما پى ببرند و جايگاه خود را در جامعه پيدا كنيد و بتوانيد فرد مفيدى باشيد .\r\nزيرا زبان ، ترجمان عقل و كليد گنجينه‌هاى روح آدمى است و « تا مرد سخن نگفته باشد عيب و هنرش نهفته باشد » .\r\nو اگر سكوت كنيد ممكن است ساليان دراز در ميان مردم باشيد و شما را نشناسند و از وجودتان استفاده نكنند و در واقع مانند محتكرى شويد كه مواد مورد نياز مردم را در انبارى پنهان كرده و درِ آن را قفل نموده است .\r\nآنگاه امام عليه السلام با تعبير جالبى براى آن استدلال مىكند ، مىفرمايد : « زيرا انسان در زير زبان خود پنهان است » ؛ (\r\nفَإِنَّ الْمَرْءَ مَخْبُوءٌ تَحْتَ لِسَانِهِ\r\n) . گويى شخصيت انسان مخفىگاهى دارد و آن ، زير زبان اوست ، هنگامى كه سخن بگويد ، زبان از روى آن برمىخيزد و مخفىگاه آشكار مىشود .\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nضمناً از اين جمله دو نكتهء ديگر نيز استفاده مىشود :\r\nنخست اين‌كه گرچه سكوت نشانهء كمال انسان است و در روايات تأكيد زيادى بر آن شده ولى در مواردى سخن‌گفتن لازم و واجب است ، همان‌گونه كه پيش از اين در روايت بسيار پرمعنايى از امام سجاد عليه السلام آمد كه از آن حضرت سؤال كردند : آيا كلام افضل است يا سكوت ؟ امام عليه السلام فرمود : هر دو آفاتى دارند اگر از آفات سالم بمانند كلام از سكوت افضل است . عرض كردند : چگونه افضل است اى فرزند رسول خدا ؟ فرمود : خداوند متعال انبيا و اوصيا را به سكوت مبعوث نكرد بلكه آن‌ها را مبعوث به كلام كرد ، هرگز بهشت را با سكوت به كسى نمىدهند و ولايت اللَّه با سكوت حاصل نمىشود ، پرهيز از آتش دوزخ با سكوت ميسر نمىگردد ، همهء اين‌ها به‌وسيلهء كلام به‌دست مىآيد .\r\nآرى من هرگز ماه را با خورشيد برابر نمىبينم ، حتى اگر بخواهى فضيلت سكوت را بيان كنى بايد با كلام ، اين فضيلت را شرح دهى در حالى كه هرگز نمىتوانى فضيلت كلام را با سكوت بيان كنى .\r\nديگر اين‌كه افرادى كه فضيلتى ندارند و نقايصى در خود مىبينند چه بهتر كه در مجالس سكوت كنند و شخصيت ناقص خود را كه در زير زبانشان نهفته است آشكار نسازند .\r\nمرحوم صدوق در كتاب خصال سخنى از شعبى ( محدث و تابعى معروف ، متوفاى 103 ) نقل مىكند كه مىگويد : اميرمؤمنان عليه السلام نُه جمله را به‌صورت ارتجالى ( بدون مقدمه ) بيان فرمود كه چشم بلاغت را درآورد و گوهرهاى حكمت و دانش را يتيم نمود و همهء مردم را حتى از رسيدن به يكى از آن‌ها بازداشت . سه جمله در باب مناجات است و سه جمله در باب حكمت و سه جمله در باب ادب .\r\nاما سه جمله‌اى كه در باب مناجات است :\r\n\r\n","description":"","footnote":"","page_name":" 215 ","page_number":215},
  {"content":"\r\n\r\n« إلهى كَفى لى عِزّاً أن أكونَ لَكَ عَبداً وكَفى بِى فَخراً أن تكونَ لى رَبّاً أنتَ كما أُحِبّ فاجعَلْنى كَما تُحِبّ\r\n؛ الهى اين عزت براى من بس كه بندهء تو باشم و اين افتخار براى من بس كه تو پروردگار من باشى تو همان‌گونه هستى كه من دوست مىدارم پس مرا آن‌گونه قرار ده كه تو دوست دارى » .\r\nو اما دربارهء حكمت و دانش چنين فرمود :\r\n« قِيمةُ كُلّ امْرِءٍ ما يُحسِنُه و ما هلَك امرِءٌ عَرَف قَدْرَهُ والمَرءُ مَخبوءٌ تَحت لِسانِهِ\r\n؛ ارزش هر انسانى به‌اندازهء كارى است كه به‌خوبى از عهدهء آن برمىآيد ، و آن‌كس كه قدر خود را بشناسد ( و از آن تجاوز نكند ) هرگز هلاك نمىشود و انسان در زير زبانش پنهان است » .\r\nو اما سه جمله‌اى كه دربارهء آداب است ؛ فرمود :\r\n« امْنُنْ على مَنْ شِئْتَ تَكُن أمِيرَهُ واحْتَج إلى مَن شِئْتَ تَكُنْ أسِيرَه واسْتَغْنِ عمَّن شِئْتَ تَكُن نَظِيره\r\n؛ به هركس مىخواهى ، نعمتى ببخش تا اميرش باشى و به هركس مىخواهى محتاج شو تا اسيرش شوى و از هركس مىخواهى بىنياز باش تا نظيرش باشى » . « 1 »\r\n* * *\r\n\r\n\r\n","description":"","footnote":"\r\n( 1 ) . خصال صدوق ، باب التسعة ، ح 4 .\r\n","page_name":" 216 ","page_number":216},
  {"content":"\r\n\r\n\r\n393 خُذْ مِنَ الدُّنْيَا مَا أَتَاكَ ، وَتَوَلَّ عَمَّا تَوَلَّى عَنْكَ ؛ فَإِنْ أَنْتَ لَمْ تَفْعَلْ فَأَجْمِلْ فِي الطَّلَبِ .\r\nامام عليه السلام فرمود :\r\nاز دنيا همان‌قدر را بگير كه به‌سراغ تو مىآيد و از آنچه از تو روى گردانده روى بگردان ( و به‌دنبال آن مشتاب ) و اگر چنين نمىكنى لااقل در طلب دنيا به‌صورت معقول تلاش كن ( و تندروى مكن ) . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در مصادر تنها منبع ديگرى كه براى اين گفتار حكيمانه ذكر مىكند غررالحكم آمدى است كه آن را با تفاوت مختصرى نقل كرده است . ( مصادر نهج‌البلاغه ، ج 4 ، ص 283 ) .\r\nاضافه مىكنيم كه مرحوم ابن شعبهء حرانى قبل از سيد رضى آن را در كتاب تحف العقول ضمن وصاياى اميرمؤمنان على عليه السلام به فرزندش امام مجتبى عليه السلام با تفاوت مختصرى نقل كرده است . ( تحف العقول ، ص 78 ) .\r\n","page_name":" 217 ","page_number":217},
  {"content":"\r\n\r\n\r\nشرح و تفسير تلاش معقول\r\nامام عليه السلام در اين گفتار حكيمانه به دو نكته اشاره مىكند كه يكى زاهدانه است و ديگرى عاقلانه .\r\nدر نكتهء اول مىفرمايد : « از دنيا همان‌قدر را بگير كه به‌سراغ تو مىآيد و از آنچه از تو روى گردانده روى بگردان ( و به‌دنبال آن مشتاب ) » ؛ (\r\nخُذْ مِنَ الدُّنْيَا مَا أَتَاكَ ، وَتَوَلَّ عَمَّا تَوَلَّى عَنْكَ\r\n) . اشاره به اين‌كه هر انسانى در شرايط معمولى و كسب و كار عادى ، درآمدى دارد كه اين درآمد خواه‌ناخواه به‌سراغ او مىآيد . مثلًا هنگامى كه زراعت مىكند معمولًا اين زراعت درآمدى دارد و همچنين دامدارى و تجارت و صنعت .\r\nولى بسيار مىشود كه اضافه بر آن به‌سراغ انسان نمىآيد . امام عليه السلام مىفرمايد :\r\nچه بهتر كه تو هم به‌سراغ آن نروى و اين حقيقت زهد و بىاعتنايى به دنياست .\r\nهرگز منظور امام عليه السلام اين نيست كه انسان در خانهء خود بنشيند تا رزق و روزىاش به‌سراغ او بيايد اين همان چيزى است كه با صراحت در روايات از آن نهى شده است . بلكه منظور آن است كه اصرار بر افزودن مال و ثروت در جايى كه اسبابش فراهم نيست نداشته باشد چراكه هم مشقت زيادى را بر انسان تحميل مىكند و هم ممكن است آلودهء انواع گناهان و انحراف از مسير شرع شود و اى بسا اگر به آن نرسد زبان به ناشكرى و كفران بگشايد .\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nدر جملهء دوم مىفرمايد : « اگر چنين نمىكنى لااقل در طلب دنيا به‌صورت معقول تلاش كن ( و تندروى مكن ) » ؛ (\r\nفَإِنْ أَنْتَ لَمْ تَفْعَلْ فَأَجْمِلْ فِي الطَّلَبِ\r\n) . اشاره به اين‌كه اگر اصرار دارى بر مال و جاه خود بيفزايى ، تندروى مكن ؛ عاقلانه تلاش كن و آلودهء گناهان مشو و به تعبير ديگر مانند افراد حريص و دنياپرست كه به هر درى مىزنند مباش .\r\nبه يقين يك زندگى ساده و آبرومندانه و خالى از هرگونه آلودگى به گناه ، بسيار افتخارآميزتر است از زندگى پرزرق و برقى كه از طريق تلاش خسته‌كننده و آلودهء به انواع گناهان به‌دست آمده است .\r\nدر حديثى كه مرحوم كلينى در كافى آورده است مىخوانيم كه امام صادق عليه السلام فرمود : «\r\nخَرَجَ النَّبِى صلى الله عليه و آله وَ هُوَ مَحْزُونٌ فَأَتَاهُ مَلَكٌ وَ مَعَهُ مَفَاتِيحُ خَزَائِنِ الْأَرْضِ فَقَالَ يا مُحَمَّدُ هَذِهِ مَفَاتِيحُ خَزَائِنِ الْأَرْضِ يقُولُ لَكَ رَبُّكَ افْتَحْ وَ خُذْ مِنْهَا مَا شِئْتَ مِنْ غَيرِ أَنْ تُنْقَصَ شَيئاً عِنْدِى فَقَالَ رَسُولُ اللَّهِ صلى الله عليه و آله الدُّنْيا دَارُ مَنْ لَادَارَ لَهُ وَ لَهَا يجْمَعُ مَنْ لَا عَقْلَ لَهُ فَقَالَ الْمَلِكُ وَالَّذِى بَعَثَكَ بِالْحَقِّ نَبِياً لَقَدْ سَمِعْتُ هَذَا الْكَلَامَ مِنْ مَلَكٍ يقُولُهُ فِى السَّمَاءِ الرَّابِعَةِ حِينَ أُعْطِيتُ الْمَفَاتِيحَ\r\n؛ پيامبر اكرم صلى الله عليه و آله در حالى كه غمگين بود از منزل خارج شد فرشته‌اى خدمت آن حضرت آمد در حالى كه كليد گنج‌هاى زمين را در دست داشت عرض كرد : اى محمّد ! اين كليد گنج‌هاى زمين است پروردگارت مىفرمايد : آن‌ها را بگشا و هرچه مىخواهى بردار بىآن‌كه چيزى از مقام تو نزد من كم شود . پيامبر صلى الله عليه و آله فرمود : دنيا خانهء كسى است كه خانهء ديگرى ندارد و آن را كسى گردآورى مىكند كه عقلى ندارد . آن فرشته عرض كرد : قسم به خدايى كه تو را مبعوث به حق كرده است عين اين سخن را از فرشته‌اى در آسمان چهارم شنيدم در آن هنگام كه كليد اين گنج‌ها به دست من داده شد » . « 1 »\r\nمشكلات عظيمى كه در دنياى ديروز و امروز و فردا وجود داشته ، دارد\r\n\r\n\r\n","description":"","footnote":"\r\n( 1 ) . كافى ، ج 2 ، ص 129 ، ح 8 .\r\n","page_name":" 219 ","page_number":219},
  {"content":"\r\n\r\nو خواهد داشت ناشى از حرص حريصان و دنياپرستان است كه به سهم و حق خود از دنيا قانع نيستند و اصرار دارند از ديگران بگيرند و به خود بيفزايند .\r\nسرچشمهء جنگ‌ها و نزاع‌ها و بسيارى از پرونده‌هاى سنگين دادگاه‌ها همين حرص دنيا و بيش از حق خود طلبيدن است و اگر به دستورى كه امام عليه السلام فرموده عمل شود آتش جنگ‌ها خاموش مىگردد و پرونده‌هاى دادگاه‌ها بسته خواهد شد .\r\nاين سخن را با شعرى از شاعر عرب پايان مىدهيم هرچند سخن در اين‌جا بسيار است .\r\n يا حَرِيصاً قَطَع الأيّامَ فِى * بُؤسِ عَيْشٍ وَعَناءٍ و تَعَب\r\nلَيْسَ يَعدُوكَ مِنَ الرّزقِ الّذِى * قَسَم اللّهُ فأجْمِل فى الطَّلَب \r\nاى كسى كه تمام روزها را در ناراحتى و رنج و تعب ( براى افزودن مال و ثروت ) مىگذرانى !\r\n( بدان ) آن رزقى كه خدا براى تو مقرر كرده است از تو دريغ نخواهد شد بنابراين در طلب دنيا معقولانه رفتار كن .\r\n* * *\r\n\r\n","description":"","footnote":"","page_name":" 220 ","page_number":220},
  {"content":"\r\n\r\n\r\n394 رُبَّ قَوْلٍ أَنْفَذُ مِنْ صَوْلٍ .\r\nامام عليه السلام فرمود :\r\nچه بسيار سخن‌هايى كه از حمله كردن ( و اعمال قدرت ) نافذتر است . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nبه گفتهء مرحوم خطيب ، آمدى آن را در غرر با تفاوتى كه بيانگر استفاده از منبع ديگر است آورده ( به‌جاى « انفذ » ، « اشد » ذكر كرده ) و ميدانى در مجمع الامثال آن را به عنوان يك ضرب‌المثل مشهور ذكر كرده است بىآن‌كه نامى از قائل آن ببرد ( مصادر نهج‌البلاغه ، ج 4 ، ص 283 ) .\r\n","page_name":" 221 ","page_number":221},
  {"content":"\r\n\r\n\r\nشرح و تفسير كلمات نافذتر از تيرها !\r\nامام عليه السلام در اين گفتار حكيمانه اشاره به نكتهء مهمى دربارهء تأثير سخن كرده ، مىفرمايد : « چه بسيار سخنانى كه از حمله ( و اعمال قدرت ) نافذتر است » ؛ (\r\nرُبَّ قَوْلٍ أَنْفَذُ مِنْ صَوْلٍ\r\n) . اين كلام حكمت‌آميز ممكن است هم ناظر به تأثيرات مثبت سخن باشد هم تأثيرات منفى آن . زيرا گاهى سخن به‌قدرى نافذ و مؤثر است كه ممكن است دشمن يا دشمنانى را مغلوب سازد و مردم را بر ضد آن‌ها بشوراند و آن‌ها را به فرار وادارد . نيز گاه ممكن است تأثير سخن در آزردن اشخاص و ناراحت كردن آن‌ها از حمله كردن با سلاح بيشتر باشد همان‌گونه كه شاعر عرب مىگويد :\r\n جِراحاتُ السّنانِ لها التِيامٌ * وَلا يَلتامُ ما جَرَح اللّسانُ \r\nجراحات نيزه‌ها ممكن است بهبود يابد ولى اى بسا كه جراحات زبان هرگز بهبودى نيابد .\r\nبه همين دليل است كه بعضى نام « لسان » را « سنان » گذاشته‌اند .\r\nزبان آدمى به‌راستى از عجايب مخلوقات پروردگار است . قطعه گوشتى بيشتر نيست اما كارهاى حيرت‌آورى انجام مىدهد . به‌هنگام غذا خوردن ، مرتب لقمه را از يك طرف دهان به طرف ديگر به زير دندان‌ها مىفرستد و به‌قدرى ماهرانه كار مىكند كه خودش زير دندان‌ها نمىرود ولى گاه اتفاق مىافتد كه خطايى از او\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nسر مىزند و انسان چنان زبان خود را گاز مىگيرد كه فريادش بلند مىشود آنگاه به ياد اين نعمت الهى مىافتد كه اگر مهارت زبان نبود اين‌گونه حوادث پيوسته اتفاق مىافتاد و زندگى را بر انسان تلخ مىكرد .\r\nاز سوى ديگر هنگامى كه غذا آمادهء بلعيدن شد كمك بسيار مؤثرى به بلع آن مىكند و اگر نبود بلعيدن غذا امكان نداشت .\r\nتشخيص طعم غذاهاى مختلف و جدا كردن خوب از بد و زهر از دارو نيز به‌وسيلهء آن انجام مىشود .\r\nپزشكان نيز از مشاهدهء رنگ و شكل زبان به بسيارى از بيمارىها پى مىبرند .\r\nكار مهم ديگر آن به‌هنگام سخن گفتن آشكار مىشود .\r\nصدايى كه از تارهاى صوتى از گلوى انسان بيرون مىآيد يك صداى ممتد ، يكنواخت و بىمعناست . اين زبان است كه آن را به‌وسيلهء حركات مختلف تبديل به مخارج حروف مىكند و از آن ، كلمه و جمله مىسازد و مكنون دل آدمى را بيان مىكند .\r\nصدايى كه از تارهاى صوتى برمىخيزد در واقع مانند مُركبى است كه بر نوك قلم‌هاى دانشمندان قرار دارد . اين مركب هيچ شكل و قيافه‌اى ندارد و اين قلم است كه با گردش خود به آن شكل حروف مىدهد و جمله‌ها را مىسازد و مسائل مهم علمى را منعكس مىكند .\r\nاما همين زبان اگر از مسير حق منحرف شد مىتواند مبدل به يكى از بلاهاى خطرناك شود و آدمى را تا سرحد كفر و مرگ بكشاند همان‌گونه كه از قديم ضمن ضرب‌المثلى گفته‌اند : « زبان سرخ ، سر سبز مىدهد بر باد » .\r\nدر حديثى از رسول خدا صلى الله عليه و آله مىخوانيم : «\r\nفِتْنَةُ اللِّسَانِ أَشَدُّ مِنْ ضَرْبِ السَّيفِ\r\n؛ گزش زبان از ضربت شمشير سخت‌تر است » . « 1 »\r\n\r\n\r\n","description":"","footnote":"\r\n( 1 ) . بحارالانوار ، ج 68 ، ص 286 .\r\n","page_name":" 223 ","page_number":223},
  {"content":"\r\n\r\nدر كتاب تمام نهج‌البلاغه ضمن وصيت مشروحى از اميرمؤمنان على عليه السلام كه خطاب به اصحابش مىكند و آداب دين و دنيا را به آن‌ها مىآموزد چنين آمده است : «\r\nإِحْسَبُوا كَلَامَكُمْ مِنْ أَعْمَالِكُمْ يقِلُّ كَلَامُكُمْ إِلَّا فِى الْخَيرِ كُفُّوا أَلْسِنَتَكُمْ ، وَسَلِّمُوا تَسْليماً تَغْتَنِمُوا فَرُبَّ قَوْلٍ أنْفَذُ مِنْ صَوْلٍ ، وَ رُبَّ فِتْنَةٍ أَثَارَهَا قَوْلٌ\r\n؛ گفتار خود را از اعمال خويش حساب كنيد تا سخن شما جز در راه خير و نيكى كم شود زبان‌هاى خود را نگاه داريد و تسليم فرمان خدا باشيد تا غنيمت ببريد .\r\nچه بسيار سخنانى كه از حمله نافذتر است و چه بسيار فتنه‌ها كه از گفتارها برخاسته است » . « 1 »\r\nدر كتاب ميزان الحكمة در واژهء « اللسان » تحت عنوان « خطر اللسان » روايات تكان‌دهنده‌اى ذكر شده است . ازجمله در حديثى از امام اميرمؤمنان عليه السلام آمده است : «\r\nرب لسان أتى على إنسان\r\n؛ چه بسيار زبانى كه انسانى را به كشتن داده است » . « 2 »\r\nدر حديث ديگرى از آن حضرت آمده است : «\r\nكَم مِن دَمٍ سَفَكَهُ فَمٌ\r\n؛ چه خون‌هايى كه با دهان ريخته شده است » . « 3 »\r\nبه عكس ، چه بسيار آتش‌هاى جنگ‌هايى كه با چند جمله خاموش شده و نزاع‌هاى فاميلى و قبيله‌اى با سخنان شيرين و حساب‌شده‌اى پايان يافته است .\r\nشاعر فارسى زبان مىگويد :\r\n با صارم زبان بگشايد هزار حصن * با تير خامه درشكند پشت صد سوار \r\n* * *\r\n\r\n\r\n","description":"","footnote":"\r\n( 1 ) . تمام نهج‌البلاغه ، ص 717 .\r\n( 2 ) . غررالحكم ، ح 4154 .\r\n( 3 ) . همان ، ح 4158 .\r\n","page_name":" 224 ","page_number":224},
  {"content":"\r\n\r\n\r\n395 كُلُّ مُقْتَصَرٍ عَلَيْهِ كَافٍ .\r\nامام عليه السلام فرمود :\r\nبه هرمقدار ( از دنيا ) قناعت كنى همان براى تو كافى است . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nتنها منبع ديگرى كه مرحوم خطيب در مصادر براى اين كلام حكمت‌آميز آورده مجمع الامثال ميدانى است و مىدانيم ميدانى بعد از مرحوم سيد رضى مىزيسته است ( متوفاى 518 ) ( مصادر نهج‌البلاغه ، ج 4 ، ص 283 ) .\r\nاضافه مىكنيم : ابن طلحهء شافعى در مطالب السؤول ( ص 203 ) و كفعمى در محاسبة النفس ( ص 74 ) آن را ضمن كلماتى طولانى از حضرت آورده‌اند ازجمله اين‌كه در عبارت خود چنين نقل مىكنند : « كل مقتصر عليه كاف و كل ما زاد على الاقتصاد اسراف » .\r\n","page_name":" 225 ","page_number":225},
  {"content":"\r\n\r\n\r\nشرح و تفسير زندگى ساده قانع‌كننده است\r\nامام عليه السلام در اين گفتار حكيمانه به نكته‌اى كه در طرز زندگى انسان بسيار مؤثر است اشاره كرده ، مىفرمايد : « به هر مقدار ( از دنيا ) قناعت كنى همان براى تو كافى است » ؛ (\r\nكُلُّ مُقْتَصَرٍ عَلَيْهِ كَافٍ\r\n) . اشاره به اين‌كه نياز آدمى با نحوهء تفكر و روحيات او متفاوت مىشود . انسان قانع مىتواند با زندگى ساده‌اى بسازد در حالى كه افراد غير قانع فكر مىكنند نياز آن‌ها با اين‌گونه زندگىها تأمين نمىشود و بايد امكانات فراوان در اختيار داشته باشند ؛ منزل وسيع همچون يك قصر ، وسايل منزل گسترده و در حد آن ، خادمان فراوان ، مركب‌هاى سوارى ، سفره‌هاى رنگين و امثال آن .\r\nگاهى تصور مىكنند اين‌ها همه نيازهاى اصلى زندگى آنهاست و گاه نام آن را زندگى در حد شأن مىگذارند كه همهء اين‌ها فريب نفس اماره است . اگر روح قناعت بر آن‌ها حاكم باشد مىدانند اين‌ها فوق نياز بلكه اسراف است . همانطور كه در عبارت كفعمى خوانديم كه طبق آن امام عليه السلام مىفرمايد : آنچه ما فوق ميانه‌روى است اسراف مىباشد ؛ ( كل ما زاد على الاقتصاد اسراف ) . « 1 »\r\nامام عليه السلام در گفتار حكيمانهء ديگرى كه مرحوم علامهء مجلسى آن را در بحارالانوار نقل كرده مىفرمايد : «\r\nمَنْ لَمْ يقْنِعْهُ الْيسِيرُ لَمْ ينْفَعْهُ الْكَثِيرُ\r\n؛ كسى كه\r\n\r\n\r\n","description":"","footnote":"\r\n( 1 ) . محاسبة النفس ، ص 74 .\r\n","page_name":" 226 ","page_number":226},
  {"content":"\r\n\r\nمقدار كم ، او را قانع نسازد مقدار زياد ( از دنيا ) نيز او را قانع نخواهد ساخت » . « 1 »\r\nدر حديث ديگرى از آن حضرت آمده است : «\r\nابْنَ آدَمَ إِنْ كُنْتَ تُرِيدُ مِنَ الدُّنْيا مَا يكْفِيكَ فَإِنَّ أَيسَرَ مَا فِيهَا يكْفِيكَ وَ إِنْ كُنْتَ إِنَّمَا تُرِيدُ مَا لَايكْفِيكَ فَإِنَّ كُلَّ مَا فِيهَا لَا يكْفِيكَ\r\n؛ اى فرزند آدم ! اگر از دنيا به‌مقدارى كه لازم است و كفايت مىكند بخواهى ، ساده‌ترين زندگى براى تو كافى است اما اگر چيزى فراتر از آن بخواهى تمام دنيا را هم به تو بدهند تو را كفايت نمىكند » . « 2 »\r\nاين مطلب در ميان مردم معروف است و تجربه نيز آن را نشان داده و در اخبار اسلامى هم منعكس مىباشد كه انسان اگر در مسير حرص قرار بگيرد هيچ‌چيز او را سير نمىكند و صاحب « نفس لا يشبع » يعنى روح سيرىناپذير مىگردد .\r\nدر حديث معروف قدسى كه امام صادق عليه السلام آن را نقل فرموده مىخوانيم : «\r\nإِنَّ فِيمَا نَزَلَ بِهِ الْوَحْى مِنَ السَّمَاءِ لَوْ أَنَّ لِابْنِ آدَمَ وَادِيينِ يسِيلَانِ ذَهَباً وَ فِضَّةً لَابْتَغَى إِلَيهِمَا ثَالِثاً يا ابْنَ آدَمَ إِنَّمَا بَطْنُكَ بَحْرٌ مِنَ الْبُحُورِ وَ وَادٍ مِنَ الْأَوْدِيةِ لَايمْلَأُهُ شَىءٌ إِلَّا التُّرَابُ\r\n؛ ازجمله وحىهاى آسمانى اين بود كه اگر انسان دو رودخانه از طلا و نقره داشته باشد باز هم رود سومى را مىخواهد . اى فرزند آدم ! شكمت دريايى از درياها و دره‌اى از دره‌هاست كه چيزى جز خاك آن را پر نمىكند » . « 3 »\r\nبه گفتهء سعدى :\r\n گفت چشم تنگ دنيادوست را * يا قناعت پر كند يا خاك گور \r\nاين سخن را با روايت ديگرى از امام صادق عليه السلام پايان مىدهيم : «\r\nشَكَا رَجُلٌ إِلَى أَبِى عَبْدِ اللَّهِ عليه السلام أَنَّهُ يطْلُبُ فَيصِيبُ وَ لَايقْنَعُ وَ تُنَازِعُهُ نَفْسُهُ إِلَى مَا هُوَ أَكْثَرُ مِنْهُ وَ قَالَ عَلِّمْنِى شَيئاً أَنْتَفِعْ بِهِ فَقَالَ أَبُو عَبْدِ اللَّهِ عليه السلام إِنْ كَانَ مَا يكْفِيكَ يغْنِيكَ فَأَدْنَى مَا\r\n\r\n\r\n","description":"","footnote":"\r\n( 1 ) . بحارالانوار ، ج 75 ، ص 76 ، ح 33 .\r\n( 2 ) . كافى ، ج 2 ، ص 138 ، ح 6 .\r\n( 3 ) . من لا يحضره الفقيه ، ج 4 ، ص 418 ، ح 5912 .\r\n","page_name":" 227 ","page_number":227},
  {"content":"\r\n\r\nفِيهَا يغْنِيكَ وَ إِنْ كَانَ مَا يكْفِيكَ لَايغْنِيكَ فَكُلُّ مَا فِيهَا لَايغْنِيكَ\r\n؛ مردى به امام صادق عليه السلام شكايت كرد و عرضه داشت كه به‌دنبال چيزهايى ( از دنيا ) مىرود و به آن مىرسد ولى باز هم قانع نيست و نفس او پيوسته بيش از آن را مىطلبد و گفت : چيزى به من بياموز كه از آن بهره‌مند شوم . امام عليه السلام در پاسخ ، مطلبى فرمود كه تعبير ديگرى از كلام حكيمانهء مورد بحث است ، فرمود : اگر آن اندازه كه تو را كفايت مىكند تو را بىنياز سازد ، كمترين چيز دنيا سبب بىنيازى توست و اگر بىنيازت نسازد همهء دنيا را هم به تو بدهند باز هم ( عطش تو فرو نمىنشيند و ) بىنياز نخواهى شد . « 1 »\r\n* * *\r\n\r\n\r\n","description":"","footnote":"\r\n( 1 ) . كافى ، ج 2 ، ص 139 ، ح 10 .\r\n","page_name":" 228 ","page_number":228},
  {"content":"\r\n\r\n\r\n396 الْمَنِيَّةُ وَلَا الدَّنِيَّةُ ! وَالتَّقَلُّلُ وَلَا التَّوَسُّلُ مَنْ لَمْ يُعْطَ قَاعِداً لَمْ يُعْطَ قَائِماً ، الدَّهْرُ يَوْمَانِ : يَوْمٌ لَكَ ، وَيَوْمٌ عَلَيْكَ ؛ فَإِذَا كَانَ لَكَ فَلَا تَبْطَرْ ، وَإِذَا كَانَ عَلَيْكَ فَاصْبِرْ !\r\nامام عليه السلام فرمود :\r\nمرگ آرى اما تن دادن به پستى هرگز و قناعت به‌مقدار كم آرى ولى دست نياز به‌سوى ديگران دراز كردن ، نه . آن‌كس كه با تلاش معتدل و صحيح چيزى را به دست نياورد با تلاش نادرست و بىرويه چيزى به‌دست نخواهد آورد . دنيا دو روز است : روزى به سود توست و روزى به زيان تو . در آن روز كه به سود توست مست و مغرور مباش و آن روز كه به زيان توست صابر و شكيبا باش . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nدر مصادر آمده است كه مرحوم حرانى اين گفتار حكيمانه را در كتاب تحف العقول ( قبل از مرحوم سيد رضى ) با تفاوت مختصر و جابه‌جايى بعضى از جمله‌ها نقل كرده است و اين گفتار حكيمانه در كتاب كافى نيز در خطبهء معروف وسيله با تفاوت‌هايى آمده است . و از كسانى كه بعد از سيد رضى آن را نقل كرده ميدانى در مجمع الامثال مىباشد كه بخشى از آن را ذكر كرده است . ( مصادر نهج‌البلاغه ، ج 4 ، ص 284 ) .\r\n","page_name":" 229 ","page_number":229},
  {"content":"\r\n\r\n\r\nشرح و تفسير مرگ آرى ولى تن دادن به ذلّت هرگز !\r\nامام عليه السلام در اين گفتار حكيمانه به چهار نكتهء مهم اشاره مىكند . نخست مىفرمايد : « مرگ آرى اما تن دادن به پستى هرگز » ؛ (\r\nالْمَنِيَّةُ وَ لَاالدَّنِيَّةُ !\r\n) . « منية » به معناى مرگ و « دنية » به معناى پستى است .\r\nيعنى انسان با شخصيت اگر بر سر دو راهى قرار بگيرد كه يك راه به‌سوى مرگ و شهادت مىرود و راه ديگر به‌سوى ذلت و پستى ، هرگز دومى را بر اولى ترجيح نمىدهد ؛ با قامتى رسا به‌سوى خدا مىرود و با قامتى شكسته و پست ، زيردست افراد دون همت و پست قرار نمىگيرد .\r\nنمونهء اين معنا در زندگى بسيارى از اولياء اللَّه و به‌خصوص معصومين عليهم السلام و به ويژه سرور شهيدان كربلا ديده مىشود كه وقتى آن حضرت را بين تسليم شدن و زنده ماندن و سر بر فرمان يزيد نهادن و يا تن به شمشير و نيزه‌ها سپردن مخير ساختند ، فرمود : «\r\nأَلَا وَ إِنَّ الدَّعِى ابْنَ الدَّعِى قَدْ تَرَكَنِى بَينَ السِّلَّةِ وَ الذِّلَّةِ وَهَيهَاتَ لَهُ ذَلِكَ هَيهَاتَ مِنِّى الذِّلَّةُ أَبَى اللَّهُ ذَلِكَ وَ رَسُولُهُ وَ الْمُؤْمِنُونَ وَ جُدُودٌ طَهُرَتْ وَ حُجُورٌ طَابَتْ أَنْ نُؤْثِرَ طَاعَةَ اللِّئَامِ عَلَى مَصَارِعِ الْكِرَام\r\n؛ آگاه باشيد اين مرد ناپاك ناپاك‌زاده مرا در ميان شمشير و ذلت رها ساخته هيهات كه بتواند چنين كارى را انجام دهد و هيهات كه من تن به ذلت بدهم . خداوند از اين كار ابا دارد و همچنين پيامبرش و مؤمنان و نياكان پاك و دامن‌هاى پاكيزه ( اين‌ها به ما\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nاجازه نمىدهد ) كه اطاعت لئيمان را بر ميدان شهادت كريمان مقدم داريم » . « 1 »\r\nابن ابى الحديد در شرح نهج البلاغهء خود در ذيل خطبهء 51 جملهء زيبايى دارد كه گرچه در شرح آن خطبه آورديم اما تكرار آن در اين‌جا مناسب به نظر مىرسد . دربارهء امام حسين عليه السلام مىگويد : «\r\nسَيّد أهلِ الإباء الّذى عَلَّم النّاسَ الحَمِيَّةَ والمَوت تحتَ ظِلال السُّيوفِ اختياراً له على الدَّنِيَّةِ أبو عبدِ اللّهِ الحُسَين بن علىّ بن أبى طالب عليهما السّلام عُرِض عليه الأمانُ و أصحابِه فَأنِفَ مِن الذُّلّ\r\n؛ بزرگ و پيشواى ستم‌ناپذيران جهان كه درس غيرت و برگزيدن مرگ در سايهء شمشيرها را در برابر ذلّت و خوارى ، به مردم جهان داد ، حسين بن على بود ، دشمن به او و يارانش امان داد ولى آن‌ها تن به ذلّت ندادند » . « 2 »\r\nسپس امام عليه السلام در جملهء دوم مىفرمايد : « قناعت به‌مقدار كم آرى ولى دست نياز به‌سوى ديگران دراز كردن نه » ؛ (\r\nوَالتَّقَلُّلُ وَ لَاالتَّوَسُّلُ\r\n) . « تقلل » به معناى اكتفا به مقدار قليل است . و « توسل » به معناى دست به دامن ديگران زدن مىباشد .\r\nروشن است كه اگر انسان در زندگى قانع باشد هرگز نياز ندارد كه سر در پيش هركس خم كند ، تملق بگويد ، تعريف و تمجيد بىجا كند و عزت و كرامت خود را پايمال سازد .\r\nولى اگر قناعت به كنار رفت و انسان زندگى پرزرق و برق را براى خود انتخاب نمود ، اداره كردن چنين زندگىاى غالباً با عزت و سربلندى ميسر نيست ؛ يا بايد آلودهء به انواع گناهان شود و از طرق مشروع و نامشروع كسب درآمد كند و يا سر در پيش اين و آن خم كند و به تعبير امام عليه السلام متوسل به اين و آن شود و اين شيوهء آزادگان و رادمردان نيست .\r\n\r\n\r\n","description":"","footnote":"\r\n( 1 ) . بحارالانوار ، ج 45 ، ص 83 ، ح 10 .\r\n( 2 ) . شرح نهج‌البلاغهء ابن ابىالحديد ، ج 3 ، ص 249 .\r\n","page_name":" 231 ","page_number":231},
  {"content":"\r\n\r\nو به گفتهء شاعر عرب :\r\n أُقسِمُ بِاللّهِ لَمَصُّ النَّوى * وَشُربُ ماءِ القُلُبِ المالِحَه\r\nأحسَنُ بالإنسانِ مِن ذُلّه * وَمِن سُؤالِ الأوْجُهِ الكالِحَه\r\nفَاستَغْنِ باللّهِ تَكُن ذا غِنىً * مُغتَبِطاً بالصّفَقَةِ الرّابِحَه\r\nفَالزُّهدُ عِزٌّ والتُّقى سُؤْدَدٌ * وَذِلَّةُ النّفسِ لَها فاضِحَه \r\nسوگند به خداوند كه مكيدن هسته‌ها ( ى خرما براى سد جوع ) و نوشيدن آب چاه‌هاى شور .\r\nبراى انسان بهتر است از تن دادن به ذلت و درخواست از افراد ترش‌روى .\r\nبنابراين غناى الهى پيشه كن تا غنى و سربلند باشى و مردم با اين تجارت پرسود به تو غبطه خورند .\r\nزهد و قناعت عزت است و تقوا بزرگى و ذلت نفس ، رسوايى است . « 1 »\r\nو شاعر فارسىزبان نيز مىگويد :\r\n آخر ز بهر دو نان * تا كى دوى چو دونان\r\nو آخر ز بهر سه نان * تا كى خورى سنانش \r\nو شاعر شيرين زبان ديگرى مىگويد :\r\n چو حافظ در قناعت كوش * و از دنياى دون بگذر\r\nكه يك جو منت دو نان * دو صد من زر نمىارزد \r\nاهميت قناعت تا آن اندازه است كه رسول خدا صلى الله عليه و آله فرمود : «\r\nخِيارُ امّتى القانِعُ وشِرارُ امّتى الطامِع\r\n؛ نيكان امت من قناعت‌كاران‌اند و بَدان آن طمع‌كاران » . « 2 » و در حديث ديگرى كه مرحوم كلينى در كافى از امام صادق عليه السلام نقل كرده است مىخوانيم : «\r\nمَا أَقْبَحَ بِالْمُؤْمِنِ أَنْ تَكُونَ لَهُ رَغْبَةٌ تُذِلُّهُ\r\n؛ چقدر براى مؤمن زشت\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابىالحديد ، ج 19 ، ص 362 .\r\n( 2 ) . كنزالعمال ، ح 7095 ( طبق نقل ميزان الحكمة ، مادهء قناعت ) .\r\n","page_name":" 232 ","page_number":232},
  {"content":"\r\n\r\nاست كه علاقه به چيزى پيدا كند كه باعث ذلت او گردد » . « 1 »\r\nدر سومين نكتهء حكمت‌آميز مىفرمايد : « آن‌كس كه با تلاش معتدل و صحيح چيزى را به‌دست نياورد با تلاش ناصحيح چيزى به‌دست نخواهد آورد » ؛ (\r\nمَنْ لَمْ يُعْطَ قَاعِداً لَمْ يُعْطَ قَائِماً\r\n) . منظور امام عليه السلام اين است كه انسان بايد براى به‌دست آوردن روزى ، از راه‌هاى صحيح و معقول وارد شود ؛ حرص و طمع را كنار بگذارد و گمان نكند هميشه تلاش بيشتر سبب درآمد بيشتر است زيرا اگر چيزى براى انسان مقدر نشده باشد هرقدر هم تلاش و كوشش كند به آن نخواهد رسيد .\r\nبعضى از شارحان ، اين جمله را چنين معنا كرده‌اند : اگر چيزى را به انسان با مدارا ندهند ، با زور نخواهند داد .\r\nولى ظاهر همان است كه در تفسير بالا گفتيم .\r\nو شبيه آن ، تفسير ديگرى است كه در كلام ابن‌ابىالحديد آمده است و مىگويد :\r\nاگر چيزى را بدون كوشش به انسان ندهند با كوشش به او نخواهند داد .\r\nالبته اين سخن اگر ناظر به رزق مقسوم باشد قابل قبول است اما روزىهايى كه مشروط به تلاش است نمىتواند در اين تفسير بگنجد .\r\nآنگاه امام عليه السلام در آخرين جمله دورنمايى از زندگانى دنيا را نشان مىدهد كه همهء حوادث را در دل خود دارد و دستور جامعى براى برخورد با اين حوادث بيان مىكند ، مىفرمايد : « دنيا دو روز است : روزى به سود توست و روزى به زيان تو . در آن روز كه به سود توست مست و مغرور مباش و آن روز كه به زيان توست صابر و شكيبا باش » ؛ (\r\nالدَّهْرُ يَوْمَانِ : يَوْمٌ لَكَ ، وَيَوْمٌ عَلَيْكَ ؛ فَإِذَا كَانَ لَكَ فَلَا تَبْطَرْ ، وَإِذَا كَانَ عَلَيْكَ فَاصْبِرْ !\r\n) . « تبطر » از مادهء « بطر » ( بر وزن ضرر ) به معناى غرور و مستى حاصل از فزونى\r\n\r\n\r\n","description":"","footnote":"\r\n( 1 ) . كافى ، ج 2 ، ص 320 ، ح 1 .\r\n","page_name":" 233 ","page_number":233},
  {"content":"\r\n\r\nنعمت است . واقعيت چنين است كه دنيا هميشه به كام انسان نيست همانگونه كه همواره به زيان او نمىباشد ؛ مخلوطى است از شيرينىها و تلخىها ، كاميابىها و ناكامىها و پيروزىها و شكست‌ها كه بايد با هر يك از اين دو بخش برخورد مناسبى داشت .\r\nآن روز كه دنيا به كام انسان است و شاهد پيروزى را در آغوش گرفته و شهد زندگى خوب و مرفه را چشيده بايد مراقب باشد كه اين پيروزى او را به غرور و مستى نكشاند بلكه شكرگزار بخشندهء اين نعمت‌ها باشد و حق آن‌ها را ادا كند تا خدا نعمتش را بر او افزون سازد .\r\nو آن روز كه دنيا چهرهء عبوس خود را نشان مىدهد و كام انسان را با حوادث ناگوار تلخ مىكند و مشكلات و مصائب يكى پس از ديگرى فرامىرسد در آن روز نبايد دست و پاى خود را گم كند و زبان به شكايت بگشايد و جزع و فزع نمايد بلكه بايد صبر پيشه كند تا از يك‌سو اجر صابران را داشته باشد « وَبَشِّرِ الصَّابِرِينَ » « 1 » و از سوى ديگر با صبر و شكيبايى مىتواند اعصابى آرام داشته باشد و براى برون‌رفت از مشكلات راه چاره‌اى بينديشد زيرا انسانى كه به‌هنگام بروز مشكلات بىتابى مىكند راه چاره را نيز گم خواهد كرد .\r\nبه علاوه بسيار مىشود كه كاميابى و ناكامى ، هر دو براى آزمايش انسان‌هاست و اگر حق آن‌ها را درست ادا نكند در آزمايش الهى مردود شده است و به همين دليل در روايت تحف العقول بعد از اين دو جمله آمده است : «\r\nفَبكلَيَهْمِا سَتُخْتَبَر\r\n؛ با هر دو به زودى آزمايش مىشوى » . « 2 »\r\nامام عليه السلام در نامهء 72 همين دوگانگى حوادث روزگار را با تعبير حكيمانهء ديگرى بيان فرموده است ؛ خطاب به ابن عباس مىفرمايد : «\r\nوَ اعْلَمْ بِأَنَّ الدَّهْرَ\r\n\r\n\r\n","description":"","footnote":"\r\n( 1 ) . بقره ، آيهء 155 .\r\n( 2 ) . تحف العقول ، ص 207 .\r\n","page_name":" 234 ","page_number":234},
  {"content":"\r\n\r\nيوْمَانِ يوْمٌ لَكَ وَ يوْمٌ عَلَيكَ وَ أَنَّ الدُّنْيا دَارُ دُوَلٍ فَمَا كَانَ مِنْهَا لَكَ أَتَاكَ عَلَى ضَعْفِكَ وَمَا كَانَ مِنْهَا عَلَيكَ لَمْ تَدْفَعْهُ بِقُوَّتِكَ\r\n؛ بدان كه دنيا دو روز است : روزى به سود توست و روزى به زيان تو . اين دنيا سرايى است متغير ( كه هر روز به دست گروهى مىافتد ) آنچه از مواهب دنيا قسمت توست به‌سوى تو مىآيد هر چند ضعيف باشى و آنچه به زيان توست گريبانت را خواهد گرفت ( هر چند قوى باشى ) و نمىتوانى با قدرتت آن را از خود دور سازى » .\r\nبه يقين اين‌گونه توجه به حوادث روزگار آرامش فوق‌العاده‌اى به انسان مىدهد و از تلخى ناكامىها مىكاهد و از مستى و غرور كاميابىها جلوگيرى مىكند .\r\n* * *\r\n\r\n","description":"","footnote":"","page_name":" 235 ","page_number":235},
  {"content":"\r\n . \r\n","description":"","footnote":"","page_name":" 236 ","page_number":236},
  {"content":"\r\n\r\n\r\n397 نِعْمَ الطِّيبُ الْمِسْكُ خَفِيفٌ مَحْمِلُهُ عَطِرٌ رِيحُهُ .\r\nامام عليه السلام فرمود :\r\nمشك ، عطر خوبى است حملش سبك و عطرش بسيار خوب است . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در اين‌جا منبع ديگرى اضافه بر نهج‌البلاغه نقل نكرده است . تنها مىگويد : اين سخن را اميرمؤمنان على عليه السلام از رسول خدا صلى الله عليه و آله نيز نقل فرموده است و جاى تعجب نيست زيرا على عليه السلام باب مدينهء علم پيامبر صلى الله عليه و آله است . ( مصادر نهج‌البلاغه ، ج 4 ، ص 284 ) .\r\nقابل توجه اين‌كه بسيارى از شروح نهج‌البلاغه اين گفتار حكيمانه را اصلًا ذكر نكرده‌اند .\r\n","page_name":" 237 ","page_number":237},
  {"content":"\r\n\r\n\r\nشرح و تفسير بهترين عطرها\r\nامام عليه السلام در اين بيان كوتاه و پرمعنا از يكى از مواد معطر يعنى مِشك تعريف و تمجيد مىكند ، مىفرمايد : « مشك ، عطر خوبى است حملش سبك و عطرش بسيار خوب است » ؛ (\r\nنِعْمَ الطِّيبُ الْمِسْكُ خَفِيفٌ مَحْمِلُهُ عَطِرٌ رِيحُهُ\r\n) . بوى خوش در اسلام و مخصوصاً احاديث پيامبر اكرم صلى الله عليه و آله و ائمهء هدى عليهم السلام بسيار مدح شده است و به مسلمانان دستور داده‌اند كه از عطريات استفاده كنند و هميشه خوشبو باشند و مخصوصاً به‌هنگام نماز از بوى خوش استفاده نمايند .\r\nمرحوم كلينى در جلد ششم كافى از امام سجاد عليه السلام نقل مىكند كه آن حضرت ظرفى داشت كه در آن مشك بود و در كنار سجده‌گاهش مىگذاشت و هنگامى كه مىخواست وارد نماز شود از آن بر مىداشت و خود را خوشبو مىساخت ؛ (\r\nكَانَتْ لِعَلِى بْنِ الْحُسَينِ عليه السلام قَارُورَةُ مِسْكٍ فِى مَسْجِدِهِ فَإِذَا دَخَلَ لِلصَّلَاةِ أَخَذَ مِنْهُ فَتَمَسَّحَ بِهِ\r\n) . « 1 »\r\nدر حديث ديگرى آمده است كه امام صادق عليه السلام فرمود : «\r\nصَلاةُ مُتَطَيبٍ أَفْضَلُ مِنْ سَبْعِينَ صَلَاةً بِغَيرِ طِيبٍ\r\n؛ نماز كسى كه خود را خوشبو مىكند برتر از هفتاد نماز بدون آن است » . « 2 »\r\n\r\n\r\n","description":"","footnote":"\r\n( 1 ) . كافى ، ج 6 ، ص 515 ، ح 6 .\r\n( 2 ) . همان ، ص 510 ، ح 7 .\r\n","page_name":" 238 ","page_number":238},
  {"content":"\r\n\r\nحتى براى روزه‌دار كه بوييدن گل‌ها مكروه است استفاده از عطريات نه تنها ممنوع نيست بلكه توصيه شده است : در روايتى مىخوانيم : «\r\nكَانَ أَبُو عَبْدِ اللَّهِ عليه السلام إِذَا صَامَ تَطَيبَ بِالطِّيبِ وَيقُولُ الطِّيبُ تُحْفَةُ الصَّائِمِ\r\n؛ امام صادق عليه السلام هنگامى كه روزه مىگرفت از عطر استفاده مىكرد و مىگفت : عطر تحفهء روزه‌دار است » . « 1 »\r\nاستفادهء از عطر نه تنها در حال نماز و روزه بلكه در تمام حالات ( جز در حال احرام ) توصيه شده است تا آن‌جا كه دربارهء پيغمبر صلى الله عليه و آله مىخوانيم : «\r\nكَانَ رَسُولُ اللَّهِ صلى الله عليه و آله ينْفِقُ فِى الطِّيبِ أَكْثَرَ مِمَّا ينْفِقُ فِى الطَّعَامِ\r\n؛ آنچه پيامبر صلى الله عليه و آله براى عطر هزينه مىكرد بيش از آن بود كه براى غذا هزينه مىكرد » . « 2 »\r\nالبته اين موضوع هرگز اسراف نبود زيرا هزينهء زندگى سادهء پيغمبر صلى الله عليه و آله بسيار كم بود و هزينهء عطريات به‌خصوص مشك كه از راه‌هاى دور مىآوردند نسبتاً زياد بود .\r\nالبته درمورد زنان اكيداً نهى شده است كه به‌هنگام بيرون آمدن از خانه يا ملاقات با نامحرم خود را خوشبو سازند به گونه‌اى كه ديگران آن عطر را استشمام كنند زيرا ممكن است منشأ مفاسدى گردد .\r\nبه هر حال امام عليه السلام در گفتار حكيمانهء مورد بحث ، دربارهء برترى مشك بر عطريات ديگر مىفرمايد : امتياز اين عطر بر ساير عطرها اين است كه اولًا حملش آسان است زيرا ظرف بزرگى لازم ندارد به علاوه مانند بسيارى از عطريات به‌صورت مايع نيست كه مشكلات خاص خود را داشته باشد بلكه به‌صورت جامد بوده و استفاده كردن از آن نيز بسيار آسان است ؛ انسان با سر انگشت خود مىتواند مقدارى از آن را بردارد و به خويش بمالد . اضافه بر اين ، بوى مشك را غالب مردم با اختلاف سليقه‌اى كه دربارهء عطر دارند مىپسندند\r\n\r\n\r\n","description":"","footnote":"\r\n( 1 ) . كافى ، ج 4 ، ص 113 ، ح 3 .\r\n( 2 ) . همان ، ج 6 ، ص 512 ، ح 18 .\r\n","page_name":" 239 ","page_number":239},
  {"content":"\r\n\r\nو لذا امام عليه السلام آن را مدح و ستايش مىكند .\r\nبه همين دليل از حالات پيامبر اكرم صلى الله عليه و آله و ائمهء هدى عليهم السلام استفاده مىشود كه بسيارى از آن بزرگواران از مشك استفاده مىكردند حتى گاهى مقدارى از آن را در غذا مىريختند . « 1 »\r\nدر اهميت استفادهء از بوى خوش در نمازها همين بس كه مرحوم كلينى در باب الغالية در كافى نقل مىكند كه امام على بن الحسين عليهما السلام شبى از شب‌هاى سرد زمستانى جبهء خز و ردايى از خز و عمامه‌اى از خز پوشيده بود و خود را با بوهاى خوش كاملًا معطر ساخته بود يكى از ياران حضرت ، ايشان را با آن حالت مشاهده كرد ، عرض كرد : فدايت شوم در اين وقت شب با اين وضع كجا مىرويد ؟ فرمود : «\r\nإِنِّى أُرِيدُ أَنْ أَخْطُبَ الْحُورَ الْعِينَ إِلَى اللَّهِ عَزَّوَجَلَّ فِى هَذِهِ اللَّيلَةِ\r\n؛ من مىخواهم از خداوند حور العين را خواستگارى كنم » . « 2 » اشاره به اين‌كه استفاده از بوى خوش به‌هنگام عبادت و نماز و پوشيدن لباس‌هاى خوب به‌هنگام رفتن به مسجد از امورى است كه در آخرت پاداش‌هاى مهم الهى دارد .\r\nممكن است از كلام حكيمانهء مورد بحث به نكتهء مهم گسترده‌ترى نيز برسيم و آن اين‌كه انسان‌هاى شايسته كسانى هستند كه خفيف مئونة و پرفايده‌اند و آن‌ها همچون مشك‌اند كه وزن آن كم و عطر آن فراوان است .\r\nگفتنى است كه مِشك كه در فارسى ، هم به كسر ميم و هم به ضم ميم خوانده مىشود ماده‌اى است سياه و بسيار معطر كه از يك نوع آهو گرفته مىشود و در واقع خونى است كه در كيسه‌اى در زير شكم او پيدا مىشود سپس جدا شده و مىافتد . در آغاز به‌صورت مايع و تيره‌رنگ و بسيار معطر است و پس از خشك شدن سياه مىشود و در واقع از عطرهاى تند است .\r\n\r\n\r\n","description":"","footnote":"\r\n( 1 ) . براى توضيح بيشتر به كافى ، باب المسك ، ج 6 ، ص 514 مراجعه فرماييد .\r\n( 2 ) . كافى ، ج 6 ، ص 516 ، ح 3 .\r\n","page_name":" 240 ","page_number":240},
  {"content":"\r\n\r\nالبته مشك علاوه بر اين‌كه به عنوان عطر معروفى به‌كار مىرود خواص طبى فراوانى نيز براى آن ذكر كرده‌اند و از رواياتى كه در باب تروك احرام وارد شده است استفاده مىشود كه در آن زمان گاه در غذا براى خوشبو كردن مىريختند و خوردن آن مجاز بوده است .\r\n* * *\r\n\r\n","description":"","footnote":"","page_name":" 241 ","page_number":241},
  {"content":"\r\n\r\n\r\n398 ضَعْ فَخْرَكَ ، وَ احْطُطْ كِبْرَكَ ، وَاذْكُرْ قَبْرَكَ .\r\nامام عليه السلام فرمود :\r\nفخرفروشى خود را كنار بگذار و تكبرت را ( از خود ) فرو ريز\r\nو به ياد قبرت باش ( و براى آن آماده شو ) . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nاين گفتار حكيمانه را قبل از مرحوم سيد رضى نويسندهء تحف العقول در كتاب خود ( با تفاوتى و در ضمن خطبه‌اى طولانى ) آورده است و بعد از مرحوم سيد رضى مرحوم ورام در مجموعهء خود بدون هيچ تغييرى ذكر كرده كه نشان مىدهد آن را از نهج‌البلاغه گرفته است . ( مصادر نهج‌البلاغه ، ج 4 ، ص 284 ) .\r\n","page_name":" 242 ","page_number":242},
  {"content":"\r\n\r\n\r\nشرح و تفسير رداى فخر و تكبر را بيفكن !\r\nجمعى از شارحان نهج‌البلاغه در اين‌جا به شرح اين كلام نورانى نپرداخته‌اند و جمع ديگرى اصلًا آن را ذكر نكرده‌اند شايد به اين دليل كه عين اين كلام در لابه‌لاى خطبهء 153 آمده و به شرحى كه در آن‌جا داده‌اند قناعت كرده‌اند و مىدانيم مرحوم سيد رضى گاهى جمله‌هايى را از خطبه‌هاى مفصل برمىگزيده و به عنوان كلمات قصار مىآورده است .\r\nبه هر حال امام عليه السلام در اين گفتار حكيمانه سه دستور مهم مىدهد كه هركس به آن‌ها عمل كند رستگار خواهد بود .\r\nنخست مىفرمايد : « فخرفروشى خود را كنار بگذار » ؛ (\r\nضَعْ فَخْرَكَ\r\n) . ممكن است انسان امتيازاتى داشته باشد كه مايهء افتخار است چه ازنظر علم و دانش و چه ازنظر موقعيت اجتماعى و حسن ظاهر و صفات برجستهء اخلاقى .\r\nاين‌ها واقعيت است ولى آنچه نكوهيده است اين است كه انسان افتخارات خود را ذكر كرده و به آن‌ها افتخار كند و خود را به اين وسيله از ديگران برتر بشمارد .\r\nاز آيات قرآن مجيد و روايات اسلامى به‌خوبى استفاده مىشود كه اين كار يكى از زشت‌ترين كارهاست . در قرآن مجيد در ضمن نصايح لقمان مىخوانيم :\r\n« « وَلَا تُصَعِّرْ خَدَّكَ لِلنَّاسِ وَلَا تَمْشِ فِى الْأَرْضِ مَرَحاً إِنَّ اللَّهَ لَايُحِبُّ كُلَّ مُخْتَالٍ فَخُورٍ » ؛ ( پسرم ! ) با بىاعتنايى از مردم روى مگردان ، و مغرورانه بر زمين راه مرو\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nكه خداوند هيچ متكبر مغرورِ خيال‌پردازى را دوست ندارد » . « 1 »\r\nاين موضوع به‌قدرى اهميت دارد كه اميرمؤمنان على عليه السلام در حديثى كه مرحوم صدوق در كتاب خصال از آن حضرت نقل كرده ، مىفرمايد : «\r\nأَهْلَكَ النَّاسَ اثْنَانِ خَوْفُ الْفَقْرِ وَ طَلَبُ الْفَخْرِ\r\n؛ مردم را دو چيز هلاك كرده است : ترس از فقر ( كه موجب دست زدن به كارهاى خلاف مىشود ) و فخرفروشى » . « 2 »\r\nدر حديث ديگرى از امام زين العابدين عليه السلام مىخوانيم كه در ضمن دعاى مكارم الاخلاق از خداوند چنين تقاضا مىكند : «\r\nوَهَبْ لِى مَعَالِى الْأَخْلَاقِ ، وَاعْصِمْنِى مِنَ الْفَخْرِ\r\n؛ خداوندا ! اخلاق برجسته را به من ارزانى كن و از فخرفروشى مرا مصون دار » . « 3 »\r\nسپس امام عليه السلام در دومين دستور مىفرمايد : « كبر خود را فرو ريز » ؛ (\r\nوَاحْطُطْ كِبْرَكَ\r\n) . ممكن است كسى فخرفروشى نكند و سخنى از امتيازات واقعى يا خيالى خود به زبان نياورد ولى برخورد او با مردم متكبرانه و حتى راه رفتن و ساير حركاتش آميخته با كبر و غرور باشد زيرا حقيقت كبر آن است كه انسان براى خود برترى خاصى نسبت به ديگران قائل باشد خواه اين برترى واقعى باشد يا پندارى و خيالى ، معنوى باشد يا مادى ، اين چيزى است كه اسلام و تمام مكاتب اخلاقى آن را نمىپذيرند و در قرآن مجيد علاوه بر آنچه در سورهء لقمان ضمن نصايح آن مرد حكيم آمده است در جاى ديگر مىفرمايد : « « وَلَا تَمْشِ فِى الْأَرْضِ مَرَحاً إِنَّكَ لَنْ تَخْرِقَ الْأَرْضَ وَلَنْ تَبْلُغَ الْجِبَالَ طُولًا » ؛ در روى زمين متكبرانه راه مرو زيرا تو نه زمين را مىتوانى زير پاى خود پاره كنى و نه قامت خود را به بلنداى\r\n\r\n\r\n","description":"","footnote":"\r\n( 1 ) . لقمان ، آيهء 18 .\r\n( 2 ) . خصال ، ج 1 ، ص 68 .\r\n( 3 ) . بايد توجه داشت كه فخر به معناى مصدرى ، همان فخرفروختن است و به معناى اسم مصدرى افتخاراتى است كه نصيب انسان مىشود هرچند به رخ ديگران نكشد .\r\n","page_name":" 244 ","page_number":244},
  {"content":"\r\n\r\nكوه‌ها برسانى » . « 1 »\r\nاين اشاره به حال كسانى است كه متكبرانه راه مىروند گويى به زمين مىگويند : زير پاى ما مباش و به كوه‌ها مىگويند : ما همسان شما هستيم .\r\nالبته اين‌گونه راه رفتن مسألهء ساده‌اى است ، مهم اين است كه از روحيه‌اى حكايت مىكند كه بسيار خطرناك و زشت و ناپسند است .\r\nواژهء « و احطط ؛ فرو بريز » گويا اشاره به اين است كه يك موجود مزاحم اضافى است كه به بدن انسان مىچسبد و انسان بايد آن را از خود دور كند و فرو بريزد تا آسايش پيدا كند .\r\nمرحوم كلينى در كتاب شريف كافى در جلد دوم بابى مشروح و مفصل دربارهء نكوهش كبر ذكر كرده ، ازجمله در روايتى از امام باقر و امام صادق عليهما السلام نقل مىكند كه فرمودند : «\r\nلَا يدْخُلُ الْجَنَّةَ مَنْ فِى قَلْبِهِ مِثْقَالُ ذَرَّةٍ مِنْ كِبْرٍ\r\n؛ كسى كه به‌اندازهء سنگينى ذره‌اى از تكبر در قلب او باشد وارد بهشت نمىشود » . « 2 »\r\nدر حديث ديگرى از رسول خدا صلى الله عليه و آله نقل مىكند : «\r\nثَلَاثَةٌ لَايكَلِّمُهُمُ اللَّهُ وَ لَاينْظُرُ إِلَيهِمْ يوْمَ الْقِيامَةِ وَ لَايزَكِّيهِمْ وَ لَهُمْ عَذَابٌ أَلِيمٌ شَيخٌ زَانٍ وَ مَلِكٌ جَبَّارٌ وَمُقِلٌّ مُخْتَالٌ\r\n؛ سه گروه‌اند كه خداوند روز قيامت با آن‌ها سخن نمىگويد و به آنان ( با نظر لطفش ) نگاه نمىكند و آن‌ها را پاكيزه نمىسازد و عذاب دردناكى در انتظار آن‌هاست : پيرمرد زناكار و پادشاه جبار و فقير متكبر » . « 3 »\r\nبىشك تكبر براى همه بد است خواه غنى باشد يا فقير ولى شخص فقيرِ متكبر در عالم خيال‌بافى براى جبران كمبود خود گرفتار كبر و غرور مىشود و خطر او بيشتر است .\r\n\r\n\r\n","description":"","footnote":"\r\n( 1 ) . اسراء ، آيهء 37 .\r\n( 2 ) . كافى ، ج 2 ، ص 310 ، ح 6 .\r\n( 3 ) . همان ، ص 311 ، ح 14 .\r\n","page_name":" 245 ","page_number":245},
  {"content":"\r\n\r\nشك نيست كه كبر سرچشمهء مفاسد بسيارى است ، كسى كه خود را برتر از ديگران مىداند حاضر نيست به ديگران همچون يك برادر نگاه كند بلكه انتظار دارد همه در برابر او تواضع كنند و به فرمانش گوش فرادهند و چون مردم از چنين روحيه‌اى متنفرند از او فاصله مىگيرند در نتيجه او كينهء مردم را به دل مىگيرد و آن‌ها را حق‌نشناس مىپندارد و گاه همين امر سبب مىشود در حق ديگران ظلم و ستم كند .\r\nكار كبر و غرور گاه به جايى مىرسد كه انسان تسليم حرف حق نمىشود و حتى از اطاعت فرمان خدا سرپيچى مىكند و به درهء كفر سقوط مىنمايد همان‌گونه كه شيطان براثر كبر و غرورش به چنين سرنوشتى گرفتار شد .\r\nاين سخن را با حديثى از امام صادق عليه السلام و آيه‌اى از قرآن مجيد پايان مىدهيم .\r\nيكى از ياران امام عليه السلام به نام عمر بن يزيد خدمتش عرض كرد : ما غذاى خوب مىخوريم و بوى خوش و عطريات استعمال مىكنيم و سوار بر مركب باارزش مىشويم و گاهى خادم ما نيز به‌دنبال ما مىآيد آيا اين واقعاً مصداق تجبر و تكبر است كه من همهء آن را ترك كنم ؟\r\nامام عليه السلام مدتى سكوت نمود در حالى كه به زمين نگاه مىكرد . سپس فرمود :\r\n« إِنَّمَا الْجَبَّارُ الْمَلْعُونُ مَنْ غَمَصَ النَّاسَ وَجَهِلَ الْحَق\r\n؛ جبار و متكبر ملعون ، كسى است كه با مردم « با غمص » برخورد كند و حق را نشناسد » .\r\nآن مرد عرض كرد : اما من هرگز حق را انكار نمىكنم ولى نمىدانم غمص چيست ؟ امام عليه السلام فرمود : «\r\nمَنْ حَقَّرَ النَّاسَ وَ تَجَبَّرَ عَلَيهِمْ فَذَلِكَ الْجَبَّارُ\r\n؛ كسى كه مردم را كوچك بشمارد و خود را برتر از آن‌ها بداند ، كه اين شخص جبار است » . « 1 »\r\nقرآن مجيد نيز در تعبير تكان‌دهنده‌اى مىفرمايد : « « تِلْكَ الدَّارُ الْآخِرَةُ نَجْعَلُهَا لِلَّذِينَ لَايُرِيدُونَ عُلُوّاً فِى الْأَرْضِ وَلَا فَسَاداً وَالْعَاقِبَةُ لِلْمُتَّقِينَ » ؛ آن سراى آخرت را\r\n\r\n\r\n","description":"","footnote":"\r\n( 1 ) . كافى ، ج 2 ، ص 311 ، ح 13 .\r\n","page_name":" 246 ","page_number":246},
  {"content":"\r\n\r\n( تنها ) براى كسانى قرار مىدهيم كه ارادهء برترىجويى در زمين و فساد ندارند ؛ و عاقبت نيك براى پرهيزكاران است ! » . « 1 »\r\nآنگاه امام عليه السلام در سومين جمله مىفرمايد : « به ياد قبرت باش » ؛ (\r\nوَاذْكُرْ قَبْرَكَ\r\n) . منظور از اين جمله آن است كه انسان بايد به فكر مرگ و پايان زندگى باشد و بداند روزى همهء آنچه را از مقام و مال و جاه و قدرت و قوت دارد رها مىسازد و به‌صورت جسم بىجانى روانهء گور مىشود و او را در آن‌جا دفن مىكنند و همه حتى عزيزترين عزيزانش از وى جدا مىشوند و او مىماند و اعمالش .\r\nبه يقين توجه به اين نكته انسان را از فخرفروشى و تكبر و ظلم و ستم به ديگران و غفلت از خدا بازمىدارد .\r\nدر حديثى كه از امام اميرمؤمنان عليه السلام در امالى شيخ طوسى آمده است مىخوانيم : «\r\nالْمَوْتُ طَالِبٌ وَ مَطْلُوبٌ لَايعْجِزُهُ الْمُقِيمُ وَ لَايفُوتُهُ الْهَارِبُ فَقَدِّمُوا وَلَا تَتَّكِلُوا فَإِنَّهُ لَيسَ عَنِ الْمَوْتِ مَحِيصٌ إِنَّكُمْ إِنْ لَمْ تُقْتَلُوا تَمُوتُوا وَ الَّذِى نَفْسُ عَلِى بِيدِهِ لَأَلْفُ ضَرْبَةٍ بِالسَّيفِ عَلَى الرَّأْسِ أَهْوَنُ مِنْ مَوْتٍ عَلَى فِرَاشٍ\r\n؛ مرگ ، هم طلب‌كننده است هم مطلوب ( براى اولياء اللَّه ) ، نه كسى كه از آن فرار نكند مىتواند بر آن چيره شود و نه كسى كه فرار مىكند بنابراين براى بعد از مرگ خود چيزى بفرستيد و اعتماد به زندگى نكنيد زيرا هيچ‌گونه راه فرارى از مرگ نيست شما اگر شهيد نشويد به مرگ طبيعى مىميريد ولى سوگند به كسى كه جان على به دست اوست هزار ضربهء شمشير بر سر ، آسان‌تر است از مردن در بستر » . « 2 »\r\nآرى مردان خدا نه تنها به فكر مرگ بودند بلكه به اين فكر بودند كه پايان زندگان‌شان شهادت در راه خدا باشد .\r\n* * *\r\n\r\n\r\n","description":"","footnote":"\r\n( 1 ) . قصص ، آيهء 83 .\r\n( 2 ) . امالى شيخ طوسى ، ص 216 ؛ بحارالانوار ، ج 68 ، ص 264 ، ح 5 .\r\n","page_name":" 247 ","page_number":247},
  {"content":"\r\n . \r\n","description":"","footnote":"","page_name":" 248 ","page_number":248},
  {"content":"\r\n\r\n\r\n399 إِنَّ لِلْوَلَدِ عَلَى الْوَالِدِ حَقّاً ، وَ إِنَّ لِلْوَالِدِ عَلَى الْوَلَدِ حَقّاً . فَحَقُّ الْوَالِدِ عَلَى الْوَلَدِ أَنْ يُطِيعَهُ فِي كُلِّ شَيْءٍ ، إِلَّا فِي مَعْصِيَةِ اللَّهِ سُبْحَانَهُ ؛ وَحَقُّ الْوَلَدِ عَلَى الْوَالِدِ أَنْ يُحَسِّنَ اسْمَهُ ، وَيُحَسِّنَ أَدَبَهُ وَ يُعَلِّمَهُ الْقُرْآنَ .\r\n« 1 »\r\nامام عليه السلام فرمود :\r\nفرزند بر پدر حقى دارد و پدر را نيز بر فرزند حقى است . حق پدر بر فرزندان اين است كه در همه چيز جز در معصيت خداوند سبحان از او اطاعت كنند و حق فرزند بر پدر اين است كه نام نيك بر او بگذارد و او را به‌خوبى ادب آموزد ( و تربيت كند ) و قرآن را به او تعليم دهد .\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nراغب اصفهانى در محاضرات الادباء شبيه اين كلام را نقل كرده است . ( مصادر نهج‌البلاغه ، ج 4 ، ص 285 ) .\r\n","page_name":" 249 ","page_number":249},
  {"content":"\r\n\r\n\r\nشرح و تفسير حقوق متقابل پدر و فرزند\r\nامام عليه السلام در اين گفتار حكيمانه به بخشى از حقوق پدران بر فرزندان و حقوق فرزندان بر پدران اشاره مىكند . براى حق پدر بر فرزند ، تنها يك مورد را بيان مىفرمايد و براى حق فرزند بر پدر سه مورد ، مىفرمايد : « فرزند را بر پدر حقى است و پدر را نيز بر فرزند حقى » ؛ (\r\nإِنَّ لِلْوَلَدِ عَلَى الْوَالِدِ حَقّاً ، وَ إِنَّ لِلْوَالِدِ عَلَى الْوَلَدِ حَقّاً\r\n) . سپس درمورد حق پدر بر فرزند چنين مىفرمايد : « حق پدر بر فرزندان اين است كه در همه چيز جز در معصيت خداوند سبحان از وى اطاعت كنند » ؛ (\r\nفَحَقُّ الْوَالِدِ عَلَى الْوَلَدِ أَنْ يُطِيعَهُ فِي كُلِّ شَيْءٍ ، إِلَّا فِي مَعْصِيَةِ اللَّهِ سُبْحَانَهُ\r\n) . ظاهر اين است كه حقى را كه امام عليه السلام به اين گستردگى دربارهء پدران فرموده اعم از واجب و مستحب است و به تعبير ديگر ، در مواردى اطاعت واجب است و آن جايى است كه اگر ترك كند سبب اذيت و آزار مىشود و منجر به عقوق پدر مىگردد اما مواردى هست كه اگر اطاعت نكند پدر اذيت نمىشود . در اين‌جا مستحب است كه فرزند به امر پدر احترام بگذارد و اطاعت كند .\r\nالبته گاهى مسائل سرنوشت‌سازى است كه اگر پسر بخواهد از پدر اطاعت كند گرفتار خسارت عظيمى مىشود هرچند داخل در عنوان معصيت نيست .\r\nمثلًا پدر از عروس خود ناراحت باشد و به فرزند دستور دهد كه همسرت را\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nطلاق بده و يا اين‌كه پسر تجارت پرسودى با شريكى دارد و پدر از شريك ناراحت باشد و به پسر بگويد كه به شراكت خود خاتمه بده .\r\nدر اين‌گونه موارد دليلى بر وجوب اطاعت پدر هرچند معصيت خدا نيست ، نداريم . زيرا اطلاقات ادله از اين‌گونه مصاديق منصرف است و بيشتر ناظر به احترام پدر در مسائل مورد نياز او يا مرتبط با اوست .\r\nالبته مسألهء احترام به پدر و برخورد خاضعانه و متواضعانه با او و مصاحبت به معروف هرچند مسلمان نباشد مسألهء جداگانه‌اى است كه در آيات قرآن به آن اشاره شده است آن‌جا كه مىفرمايد : « « وَاخْفِضْ لَهُمَا جَنَاحَ الذُّلِّ مِنَ الرَّحْمَةِ وَقُلْ رَّبِّ ارْحَمْهُمَا كَمَا رَبَّيَانِي صَغِيراً » ؛ و بال‌هاى تواضع خويش را از محبّت و لطف ، در برابر آنان فرود آر ! و بگو : « پروردگارا ! همان‌گونه كه آن‌ها مرا در كوچكى تربيت كردند ، مشمول رحمتشان قرار ده ! » . « 1 »\r\nو در سورهء لقمان مىفرمايد : « « وَإِنْ جَاهَدَاكَ عَلى أَنْ تُشْرِكَ بِى مَا لَيْسَ لَكَ بِهِ عِلْمٌ فَلَا تُطِعْهُمَا وَصَاحِبْهُمَا فِى الدُّنْيَا مَعْرُوفاً » ؛ و هرگاه آن دو ، تلاش كنند كه تو چيزى را همتاى من قرار دهى ، كه از آن آگاهى ندارى ( بلكه مىدانى باطل است ) ، از ايشان اطاعت مكن ، ولى با آن دو در دنيا به‌طرز شايسته‌اى رفتار كن » . « 2 »\r\nاين آيات و مانند آن كه در قرآن مجيد آمده به خوبى نشان مىدهد كه تا چه حد حق پدر و مادر زياد است و تا چه‌اندازه احترام آن‌ها بر فرزندان لازم مىباشد .\r\nسپس امام عليه السلام به‌سراغ حقوق سه‌گانهء فرزند بر پدر رفته ، مىفرمايد : « و حق فرزند بر پدر آن است كه نام نيك بر او نهد و ادب و تربيتش را به خوبى انجام دهد و قرآن را به او بياموزد » ؛ (\r\nوَ حَقُّ الْوَلَدِ عَلَى الْوَالِدِ أَنْ يُحَسِّنَ اسْمَهُ ، وَ يُحَسِّنَ أَدَبَهُ وَ يُعَلِّمَهُ الْقُرْآنَ\r\n) .\r\n\r\n\r\n","description":"","footnote":"\r\n( 1 ) . اسراء ، آيهء 24 .\r\n( 2 ) . لقمان ، آيهء 15 .\r\n","page_name":" 251 ","page_number":251},
  {"content":"\r\n\r\nنامگذارى ممكن است در نظر بعضى ، امر ساده‌اى باشد در حالى كه چنين نيست . نام ، چيزى است كه هر روز بارها انسان با آن مخاطب مىشود و طبعاً اثر تلقينى دارد . اگر به فرض ، پدر نام « ظالم » بر پسر بگذارد و هر روز او را به اين نام خطاب كنند اگر روح ستمگرى بر او غالب شود جاى تعجب نيست .\r\nو به عكس اگر نام محسن و حسن يا حسين بر او نهند و همواره آن را در خطابات تكرار كنند حقيقت نيكوكارى به‌تدريج در او راسخ مىشود .\r\nهمچنين نام عبداللَّه و عبدالرحيم و عبدالرحمان كه همگى حكايت از عبوديت انسان در برابر خدا دارد .\r\nدر روايات اسلامى نيز دربارهء نامگذارى دقت زيادى شده است حتى در روايتى داريم كه اگر نام زشتى بر انسان‌ها و يا حتى شهرها گذاشته شده آن را تغيير دهيد : «\r\nكَانَ رَسُولُ اللَّهِ صلى الله عليه و آله يغَيرُ الأَسْمَاءَ الْقَبِيحَةَ فِى الرِّجَالِ وَ الْبُلْدَانِ\r\n؛ پيامبر اكرم صلى الله عليه و آله اسماء زشتى را كه بر مردان و شهرها گذاشته بودند تغيير مىداد » « 1 » و به يقين كار پيغمبر صلى الله عليه و آله براى ما الگو و اسوه است .\r\nحتى از روايات استفاده مىشود كه براى فرزندان قبل از تولد اسم انتخاب شود و از اميرمؤمنان عليه السلام روايت شده كه فرمود : «\r\nسَمُّوا أَوْلَادَكُمْ فَإِنْ لَمْ تَدْرُوا أَ ذَكَرٌ أَوْ أُنْثَى فَسَمُّوهُمْ بِالأَسْمَاءِ الَّتِى تَكُونُ لِلذَّكَرِ وَ الْأُنْثَى فَإِنَّ أَسْقَاطَكُمْ إِذَا لَقُوكُمْ فِى الْقِيامَةِ وَ لَمْ تُسَمُّوهُمْ يقُولُ السِّقْطُ لِأَبِيهِ أَلَّا سَمَّيتَنِى وَ قَدْ سَمَّى رَسُولُ اللَّهِ صلى الله عليه و آله مُحَسِّناً قَبْلَ أَنْ يولَدَ\r\n؛ براى فرزندانتان نام انتخاب كنيد ( حتى پيش از تولد ) و اگر نمىدانيد پسر است يا دختر براى آن‌ها نام‌هايى انتخاب كنيد كه هم مىتوان آن‌ها را بر پسر گذاشت و هم دختر زيرا فرزندانى از شما كه سقط مىشوند هنگامى كه روز قيامت با شما ملاقات مىكنند و نامى براى آن‌ها انتخاب نكرده‌ايد به پدرش مىگويد : چرا نامى بر من نگذاشتى در حالى كه رسول خدا صلى الله عليه و آله نام محسن را\r\n\r\n\r\n","description":"","footnote":"\r\n( 1 ) . بحارالانوار ، ج 101 ، ص 127 ، ح 4 .\r\n","page_name":" 252 ","page_number":252},
  {"content":"\r\n\r\n( براى فرزند حضرت فاطمهء زهرا عليها السلام ) انتخاب كرد پيش از متولد شدنش » . « 1 » عجب اين‌كه عرب در عصر جاهليت و حتى بعد از آن نيز نام‌هاى خشن براى فرزندانش انتخاب مىكرد مانند كلب ( سگ ) و نمر ( پلنگ ) و فهد ( يوزپلنگ ) و امثال آن .\r\nدر حديثى از امام رضا عليه السلام مىخوانيم : اين انتخاب به‌دليل اين بود كه دشمنان را به‌وسيلهء آن بترسانند و به عكس ، نام غلامان خود را مبارك و ميمون و امثال آن مىگذاشتند . « 2 »\r\nاز بعضى از روايات استفاده مىشود كه هرگاه نام‌هاى بسيار خوبى مانند نام محمّد براى فرزند خود انتخاب كرديد احترام بيشترى به فرزند بگذاريد . رسول خدا صلى الله عليه و آله مىفرمايد : «\r\nإِذَا سَمَّيتُمُ الْوَلَدَ مُحَمَّداً فَأَكْرِمُوهُ وَ أَوْسِعُوا لَهُ فِى الْمَجْلِسِ وَ لَا تُقَبِّحُوا لَهُ وَجْهاً\r\n؛ هنگامى كه فرزند خود را محمّد نام نهاديد او را گرامى داريد و در مجالس به آن‌ها جاى دهيد و چهرهء خود را در مقابل آن‌ها درهم نكشيد » . « 3 »\r\nو اما مسألهء تعليم و تربيت : امام عليه السلام تربيت را مقدم داشته و همگان را سفارش مىكند كه فرزندان را به خوبى تربيت كنند و ادب بياموزند .\r\nمىدانيم كه روح و ذهن انسان در كودكى بسيار تأثيرپذير است و طبق حديث معروف ، علم در « صغر » همچون نقش بر « حجر » است و بسيار پررنگ و پردوام خواهد بود . ازاين‌رو اگر پدر و مادر در تعليم و تربيت فرزند كوتاهى كنند خسارت عظيمى ، هم دامان پدر و مادر را مىگيرد و هم فرزند را ، به‌خصوص اگر وسوسه‌هاى شيطانى بر فرزند غلبه كند يا افراد ناباب يا رسانه‌هاى آلوده با آن‌ها ارتباط برقرار كنند و تعليمات زشت و ناپسند خود را در روح كودك فرو ريزند .\r\nبه همين دليل در نامه‌اى كه امام عليه السلام به فرزند دلبندش امام حسن عليه السلام نوشت\r\n\r\n\r\n","description":"","footnote":"\r\n( 1 ) . بحارالانوار ، ج 101 ، ص 128 ، ح 6 .\r\n( 2 ) . همان ، ح 7 .\r\n( 3 ) . همان ، ح 8 .\r\n","page_name":" 253 ","page_number":253},
  {"content":"\r\n\r\nو آنچه خير دنيا و آخرت در آن است در آن نامه ريخت و به فرزندش هديه كرد مىخوانيم : پسرم ! چون احساس كردم به سن پيرى رسيده‌ام و قوايم رو به سستى نهاده به اين وصيت مبادرت ورزيدم و بخش‌هايى از آن را براى تو بيان كردم مبادا اجلم فرا رسد در حالى كه آنچه در درون سينه داشته‌ام بيان نكرده باشم . . .\r\nازاين‌رو پيش از آن‌كه هوى و هوس و فتنه‌هاى دنيا به تو هجوم آورد و همچون مركبى سركش شوى ، به تعليم و تربيت تو روى آوردم زيرا «\r\nإِنَّمَا قَلْبُ الْحَدَثِ كَالْأَرْضِ الْخَالِيةِ مَا أُلْقِى فِيهَا مِنْ شَىءٍ قَبِلَتْهُ فَبَادَرْتُكَ بِالْأَدَبِ قَبْلَ أَنْ يقْسُوَ قَلْبُكَ وَيشْتَغِلَ لُبُّك\r\n؛ قلب جوان همچون زمين خالى است و هر بذرى در آن بيفشانند آن را مىپذيرد . به همين دليل پيش از آن‌كه قلبت قساوت يابد و فكرت به امور ديگر مشغول گردد ( گفتنىها را گفتم ) » . « 1 »\r\nاين مطلب پيش از همه از رسول خدا صلى الله عليه و آله شنيده شده است كه فرمود : «\r\nمَنْ تَعَلَّمَ فِى شَبَابِهِ كَانَ بِمَنْزِلَةِ الرَّسْمِ فِى الْحَجَر وَ مَنْ تَعَلَّمَ وَ هُوَ كَبِيرٌ كَانَ بِمَنْزِلَةِ الْكِتَابِ عَلَى وَجْهِ الْمَاءِ\r\n؛ كسى كه در جوانى ( و نوجوانى ) چيزى را فراگيرد همچون مطلبى است كه بر سنگ ترسيم مىشود و كسى كه در بزرگسالى چيزى را فراگيرد همچون نقشى است كه برآب زنند » . « 2 »\r\nسپس امام عليه السلام از ميان تمام آداب و تعليمات به تعليم قرآن توجه كرده و بر آن تأكيد مىكند . چرا كه قرآن مجموعهء بىنظيرى است كه تمام درس‌هاى زندگى مادى و معنوى در آن جمع است . توحيد و معاد به‌صورت گسترده در آن تجلى مىكند ، بخش مهم احكام الهى در آن بيان شده و دستورات اخلاقىاش فوق‌العاده مؤثر و پربار است و تاريخ عبرت‌انگيز انبياء پيشين نيز در جاىجاى آن ديده مىشود . آرى بايد قبل از هرچيز به فرزندان قرآن تعليم داد .\r\n\r\n\r\n","description":"","footnote":"\r\n( 1 ) . نهج‌البلاغه ، نامهء 31\r\n( 2 ) . بحارالانوار ، ج 1 ، ص 222 ، ح 6 .\r\n","page_name":" 254 ","page_number":254},
  {"content":"\r\n\r\nبه همين دليل در حديثى از رسول خدا صلى الله عليه و آله مىخوانيم : «\r\nوَ مَنْ عَلَّمَهُ الْقُرْآنَ دُعِى بِالْأَبَوَينِ فَيكْسَيانِ حُلَّتَينِ يضِىءُ مِنْ نُورِهِمَا وُجُوهُ أَهْلِ الْجَنَّةِ\r\n؛ كسى كه به فرزندش قرآن تعليم دهد او و همسرش ( پدر و مادر آن فرزند ) را در روز قيامت مىآورند و دو لباس فاخر نورانى بر آن‌ها مىپوشانند كه از نور آن‌ها صورت بهشتيان روشن مىشود » . « 1 »\r\nدر حديثى از اصبغ بن نباته مىخوانيم كه مىگويد : اميرمؤمنان على عليه السلام فرمود :\r\n« إِنَّ اللَّهَ لَيهُمُّ بِعَذَابِ أَهْلِ الْأَرْضِ جَمِيعاً حَتَّى لَايحَاشِى مِنْهُمْ أَحَداً إِذَا عَمِلُوا بِالْمَعَاصِى وَ اجْتَرَحُوا السَّيئَاتِ فَإِذَا نَظَرَ إِلَى الشِّيبِ نَاقِلِى أَقْدَامِهِمْ إِلَى الصَّلَوَاتِ وَالْوِلْدَانِ يتَعَلَّمُونَ الْقُرْآنَ رَحِمَهُمْ فَأَخَّرَ ذَلِكَ عَنْهُمْ\r\n؛ خداوند گاه اراده مىكند همهء اهل زمين را هلاك كند و يك نفر را باقى نگذارد و اين در زمانى است كه غرق گناهان مىشوند و آلودهء انواع معاصى . هرگاه در اين زمان پيرمردانى را ببيند كه ( لنگان لنگان ) به‌سوى نماز ( در مسجد ) گام برمىدارند و كودكانى كه مشغول فراگرفتن قرآن‌اند به آن‌ها رحم مىكند و عذابشان را به تأخير مىاندازد » . « 2 »\r\nاين نكته نيز حائز اهميت است كه همان‌گونه كه فرزندان براثر عدم اداى حق پدران و مادران ، عاق پدر و مادر مىشوند پدر و مادر نيز براثر عدم اداى حق فرزندان عاق فرزندان خواهند شد همان‌گونه كه در حديثى از پيامبر اكرم صلى الله عليه و آله آمده است : «\r\nيلْزَمُ الْوَالِدَينِ مِنَ الْعُقُوقِ لِوَلَدِهِمَا مَا يلْزَمُ الْوَلَدَ لَهُمَا مِنْ عُقُوقِهِمَا\r\n» . « 3 »\r\n\r\nنكته‌ها\r\n\r\n1 . چه حقوقى پدر و مادر بر فرزندان دارند ؟\r\nآنچه در اين كلام حكيمانهء امام عليه السلام آمد در واقع اشاره به مهمترين حقوق\r\n\r\n\r\n","description":"","footnote":"\r\n( 1 ) . كافى ، ج 6 ، ص 49 ، ح 1 .\r\n( 2 ) . وسائل‌الشيعه ، ج 4 ، ص 835 ، ح 2 .\r\n( 3 ) . كافى ، ج 6 ، ص 48 ، ح 5 .\r\n","page_name":" 255 ","page_number":255},
  {"content":"\r\n\r\nپدران و مادران بر فرزندان است و در روايات اسلامى حقوق متعدد ديگرى نيز براى آن‌ها ذكر شده است ازجمله :\r\n1 . هيچ‌گاه پدر را با نام خطاب نكند . بلكه بگويد « يا ابتاه ؛ پدر جان » زيرا خطاب بزرگ‌تر با اسم توسط كوچكتر ، خلاف آداب است .\r\n2 . به‌هنگام راه رفتن از او جلوتر نرود .\r\n3 . به‌هنگام ورود در مجلس پيش از او ننشيند .\r\n4 . كارى نكند كه مردم پدرش را دشنام دهند يا لعن كنند .\r\nاين چهار موضوع در حديثى از رسول خدا صلى الله عليه و آله در پاسخ سؤالى دربارهء حق پدر بر فرزند ذكر شده است ؛ (\r\nلَا يسَمِّيهِ بِاسْمِهِ وَ لَايمْشِى بَينَ يدَيهِ وَ لَايجْلِسُ قَبْلَهُ وَ لَايسْتَسِبُّ لَهُ\r\n) . « 1 »\r\n« يستسب » از مادهء « سب » به معناى طلب كردن سب و دشنام و لعن براى كسى است .\r\n5 . هنگامى كه پدر عصبانى مىشود عكس‌العمل نشان ندهد و تواضع و خشوع كند . همان‌گونه كه در حديثى از رسول خدا صلى الله عليه و آله نقل شده است : «\r\nمِنْ حَقّ الْوالِدِ عَلى وَلَدِهِ أن يخشَعَ له عند الغَضَبِ\r\n» . « 2 »\r\n6 . تشكر كردن در هر حال و خيرخواه آن‌ها بودن در آشكار و پنهان . امام صادق عليه السلام مىفرمايد : «\r\nيجِبُ لِلْوَالِدَينِ عَلَى الْوَلَدِ ثَلَاثَةُ أَشْياءَ شُكْرُهُمَا عَلَى كُلِّ حَالٍ . . . وَ نَصِيحَتُهُمَا فِى السِّرِّ وَ الْعَلَانِية\r\n» . « 3 »\r\n7 . توجه به اين نكته كه پدر ( و مادر ) اصل و ريشهء انسان هستند . بنابراين هرگاه امتيازى در خود ببيند بايد بداند اساس اين نعمت از آن‌هاست پس خدا را شكرگزارى كند . (\r\nفَأَنْ تَعْلَمَ أَنَّهُ أَصْلُكَ وَ أَنَّهُ لَوْلَاهُ لَمْ تَكُنْ فَمَهْمَا رَأَيتَ فِى نَفْسِكَ\r\n\r\n\r\n","description":"","footnote":"\r\n( 1 ) . كافى ، ج 2 ، ص 158 ، ح 5 .\r\n( 2 ) . كنزالعمال ، ح 45512 ( بنا به نقل ميزان الحكمة ) .\r\n( 3 ) . بحارالانوار ، ج 75 ، ص 236 ، ح 107\r\n","page_name":" 256 ","page_number":256},
  {"content":"\r\n\r\nمِمَّا يعْجِبُكَ فَاعْلَمْ أَنَّ أَبَاكَ أَصْلُ النِّعْمَةِ عَلَيكَ فِيهِ فَاحْمَدِ اللَّهَ وَ اشْكُرْهُ عَلَى قَدْرِ ذَلِكَ\r\n) . « 1 » و شايد به همين دليل خداوند شكرگزارى در برابر پدر و مادر را به‌دنبال شكرگزارى نعمت‌هاى خود ذكر كرده است : « أَنِ اشْكُرْ لِى وَلِوَالِدَيْكَ إِلَىَّ الْمَصِيرُ » . « 2 »\r\n8 . احسان و نيكى به پدر و مادر . در حديثى از امام صادق عليه السلام مىخوانيم كه بعضى از ياران آن حضرت دربارهء تفسير آيهء شريفهء « وَبِالْوالِدَينِ إِحْساناً » « 3 » سؤال كردند كه مراد از احسان چيست ؟ امام عليه السلام فرمود : «\r\nالْإِحْسَانُ أَنْ تُحْسِنَ صُحْبَتَهُمَا وَأَنْ لَاتُكَلِّفَهُمَا أَنْ يسْأَلَاكَ شَيئاً مِمَّا يحْتَاجَانِ إِلَيهِ وَ إِنْ كَانَا مُسْتَغْنِيين\r\n؛ برخورد خود را با آن‌ها نيكو كن و اگر چيزى نياز داشتند پيش از آن‌كه از تو بخواهند براى آن‌ها فراهم كن تا ناچار نشوند از تو درخواست كنند هر چند خودشان هم بتوانند مشكل خويش را حل كنند » . « 4 »\r\n9 . اگر آن‌ها بدهكارى دارند و در حيات خود نتوانستند دين خويش را ادا كنند فرزند دين آن‌ها را ادا كند و براى گناهان آن‌ها استغفار نمايند همان‌گونه كه در حديثى از امام باقر عليه السلام مىخوانيم : «\r\nوَ إِنَّهُ لَيكُونُ عَاقّاً لَهُمَا فِى حَياتِهِمَا غَيرَ بَارٍّ بِهِمَا فَإِذَا مَاتَا قَضَى دَينَهُمَا وَ اسْتَغْفَرَ لَهُمَا فَيكْتُبُهُ اللَّهُ عَزَّ وَ جَلَّ بَارّاً\r\n؛ گاه فرزند در حيات پدر و مادر عاق آنهاست و نيكى در حق آن‌ها نكرده اما بعد از وفات آن‌ها بدهى آن‌ها را ادا مىكند و براى آن‌ها استغفار مىنمايد . خدا او را جزء نيكوكاران ( نه عاق ) محسوب مىدارد » . « 5 »\r\n10 . يكى ديگر از حقوق مهم پدران و مادران بر فرزندان اين است كه به‌هنگام ضعف و پيرى و ناتوانى كه نياز شديد به كمك و حمايت دارند آن‌ها را\r\n\r\n\r\n","description":"","footnote":"\r\n( 1 ) . بحارالانوار ، ج 71 ، ص 6 .\r\n( 2 ) . لقمان ، آيهء 14 .\r\n( 3 ) . بقره ، آيهء 83 .\r\n( 4 ) . كافى ، ج 2 ، ص 157 ، ح 1 .\r\n( 5 ) . همان ، ص 163 ، ح 21 .\r\n","page_name":" 257 ","page_number":257},
  {"content":"\r\n\r\nفراموش نكنند و مشكلات آن‌ها را تا آن‌جا كه در توان دارند حل كنند به عكس آنچه در دنياى امروز ديده مىشود كه به محض اين‌كه پدر و مادر پير و ناتوان شدند فرزندان از آنان فاصله مىگيرند و حداكثر كارى كه دربارهء آن‌ها مىكنند اين است كه آن‌ها را به خانه‌هاى سالمندان مىسپارند و گاه حتى از اين كار نيز خوددارى مىكنند . در حديثى از امام صادق عليه السلام مىخوانيم كه يكى از يارانش خدمت آن حضرت رسيد و عرض كرد : پدرم بسيار پير و ناتوان شده به گونه‌اى كه براى قضاى حاجت بايد او را بر دوش بگيريم . امام عليه السلام فرمود : «\r\nإِنِ اسْتَطَعْتَ أَنْ تَلِى ذَلِكَ مِنْهُ فَافْعَلْ وَ لَقِّمْهُ بِيدِكَ فَإِنَّهُ جُنَّةٌ لَكَ غَداً\r\n؛ اگر توانستى اين كار را براى او انجام دهى انجام ده حتى لقمهء غذا را با دست خود به دهان او بگذار كه اين كار سپرى است براى تو در فرداى قيامت ( در برابر آتش دوزخ ) » . « 1 »\r\nقرآن مجيد نيز اشاره‌اى به اين امر دارد آن‌جا كه مىفرمايد : « « إِمَّا يَبْلُغَنَّ عِنْدَكَ الْكِبَرَ أَحَدُهُمَا أَوْ كِلَاهُمَا فَلَا تَقُلْ لَّهُمَا أُفٍّ وَلَا تَنْهَرْهُمَا وَقُلْ لَّهُمَا قَوْلًا كَرِيماً » ؛ هرگاه يكى از آن دو ، يا هر دوى آنها ، نزد تو به سن پيرى رسند ، كمترين اهانتى به آن‌ها روا مدار ! و بر آن‌ها فرياد مزن ! و گفتار لطيف و سنجيده و بزرگوارانه به آن‌ها بگو ! ( و مشكلات آن‌ها را حل كن ) » . « 2 »\r\n\r\n2 . فرزندان بر پدران و مادران چه حقوقى دارند ؟\r\nدر روايات اسلامى همان‌گونه كه موارد فراوانى از حقوق پدران و مادران بر فرزندان ذكر شده موارد زيادى نيز از حقوق فرزندان بر پدران و مادران بيان گرديده است كه سه قسمت مهم آن را امام اميرمؤمنان على عليه السلام در گفتار حكيمانهء مورد بحث بيان فرموده است : اسم نيكو نهادن ، تربيت خوب و تعليم قرآن . در\r\n\r\n\r\n","description":"","footnote":"\r\n( 1 ) . كافى ، ج 2 ، ص 163 ، ح 13 .\r\n( 2 ) . اسراء ، آيهء 23 .\r\n","page_name":" 258 ","page_number":258},
  {"content":"\r\n\r\nروايات ، حقوق ديگرى نيز ذكر شده ازجمله :\r\n4 . خواندن و نوشتن را به آن‌ها بياموزند .\r\n5 . شنا و تيراندازى را به آن‌ها تعليم دهند . ( شنا براى جلوگيرى از غرق‌شدن و تيراندازى براى جهاد ) .\r\n6 . غذاى حلال به او بدهند .\r\nاين سه حق در حديثى از رسول خدا صلى الله عليه و آله نقل شده كه فرمود : «\r\nحَقُّ الوَلَدِ على والِدِهِ أن يُعَلّمَه الكِتابَةَ وَالسّباحَةَ والرّمايةَ و أن لا يَرزُقَه إلّاطَيّباً\r\n» . « 1 »\r\n7 . به‌هنگام بلوغ ( و آمادگى براى ازدواج ) وسيلهء ازدواج او را فراهم كنند . در حديثى از پيامبر اكرم صلى الله عليه و آله مىخوانيم كه فرمود : يكى از حقوق فرزندان اين است كه «\r\nيزَوِّجُهُ إِذَا بَلَغَ\r\n» . « 2 »\r\n8 . نماز ( و فرائض دينى ) را به آن‌ها بياموزند ( و آن‌ها را به‌تدريج عادت دهند ) و هنگامى كه بالغ شدند آن‌ها را وادار به نماز كنند . در غررالحكم از اميرمؤمنان على عليه السلام نقل شده است كه فرمود : «\r\nعَلّموا صِبْيانَكُم الصّلاةَ وخُذوهُم بِها إذا بلَغوا الحُلُمَ\r\n» . « 3 »\r\n9 . عدالت را در ميان فرزندان رعايت كنند . در حديثى از اميرمؤمنان على عليه السلام نقل شده كه مىفرمايد : پيغمبر اكرم صلى الله عليه و آله مردى را ديد كه دو فرزند دارد ، يكى را بوسيد و ديگرى را نبوسيد . پيامبر صلى الله عليه و آله فرمود : «\r\nفَهَلَّا وَاسَيتَ بَينَهُمَا\r\n؛ چرا ميان آن‌ها عدالت را رعايت نكردى ؟ » . « 4 »\r\n10 . به فرزندانشان در كارهاى نيك كمك كنند ( و آن‌ها را تشويق نمايند ) . در روايات متعددى كه مرحوم محدث نورى در مستدرك الوسائل نقل كرده به اين\r\n\r\n\r\n","description":"","footnote":"\r\n( 1 ) . كنزالعمال ، ح 45340 ( طبق نقل ميزان الحكمة ) .\r\n( 2 ) . بحارالانوار ، ج 71 ، ص 80 .\r\n( 3 ) . غررالحكم ، ح 3345 .\r\n( 4 ) . بحارالانوار ، ج 71 ، ص 74 ، ح 94 .\r\n","page_name":" 259 ","page_number":259},
  {"content":"\r\n\r\nمعنا توصيه شده ازجمله اين‌كه پيامبر اكرم صلى الله عليه و آله فرمود : «\r\nرَحِمَ اللَّهُ وَالِدَينِ أَعَانَا وَلَدَهُمَا عَلَى بِرِّهِمَا\r\n» . « 1 »\r\n* * *\r\n\r\n\r\n","description":"","footnote":"\r\n( 1 ) . مستدرك ، ج 10 ، ص 168 ، ح 2 .\r\n","page_name":" 260 ","page_number":260},
  {"content":"\r\n\r\n\r\n400 الْعَيْنُ حَقٌّ ، وَ الرُّقَى حَقٌّ ، وَ السِّحْرُ حَقٌّ ، وَ الْفَأْلُ حَقٌّ ، وَالطِّيرَةُ لَيْسَتْ بِحَقٍّ ، وَالْعَدْوَى لَيْسَتْ بِحَقٍّ ، وَالطِّيبُ نُشْرَةٌ ، وَالْعَسَلُ نُشْرَةٌ ، وَ الرُّكُوبُ نُشْرَةٌ ، وَالنَّظَرُ إِلَى الْخُضْرَةِ نُشْرَةٌ .\r\nامام عليه السلام فرمود :\r\n« چشم زخم » حق است و تعويذ ( دعايى كه براى دفع چشم زخم است ) نيز حق است و سِحر حق است و فال ( نيك ) نيز حق است اما طيره ( فال بد ) حق نيست و عدوى ( اثرگذارى كسى بر ديگرى در امور خرافى نيز ) حق نيست . بوى خوش ، عسل ، سوار شدن بر مركب و نگاه كردن به سبزه ، مايهء قوت و نشاط است . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nصاحب مصادر مىگويد : بخشى از اين گفتار حكيمانه ( جملهء : و التطيب نشرة و الغسل نشرة و النظر الخضرة نشرة و الركوب نشرة . . . ) قبل از مرحوم سيد رضى در كتاب صحيفة الرضا از على عليه السلام نقل شده است . ولى براى بقيهء آن مدرك ديگرى ذكر نكرده است . ( مصادر نهج‌البلاغه ، ج 4 ، ص 276 ) .\r\nاضافه مىكنيم كه مرحوم صدوق بخش اخير را در عيون اخبار الرضا با سندش از على بن موسىالرضا عليه السلام از اميرمؤمنان على عليه السلام نقل كرده است . ( عيون اخبار الرضا ، ج 2 ، ص 40 ، ح 126 ) .\r\n","page_name":" 261 ","page_number":261},
  {"content":"\r\n\r\n\r\nشرح و تفسير كدام حق است و كدام خرافه ؟\r\nامام عليه السلام در اين گفتار حكيمانه تأثير چهار موضوع از امور غير عادى را تصديق و تأثير دو موضوع خرافى را نفى مىكند و چهار چيز را مؤثر در نشاط آدمى مىشمرد . نخست مىفرمايد : « چشم زخم حق است » ؛ (\r\nالْعَينُ حَقٌّ\r\n) . همان‌گونه كه در تفسير نمونه در ذيل آخرين آيات سورهء قلم آمده است بسيارى از مردم معتقدند كه چشم‌هاى برخى از افراد ، داراى اثر مخصوصى است و يا به تعبير ديگر ، انرژى خاص و فوق‌العاده‌اى دارد كه هرگاه از روى تعجب به چيزى بنگرند ممكن است آن را درهم بشكنند و يا تأثير بدى در آن بگذارند .\r\nاين نيروى مغناطيسى و انرژى فوق‌العاده و يا هرچه نام آن بگذاريم مطلب قابل انكارى نيست كه در بعضى از چشم‌ها به‌طور طبيعى و گاه با تمرين به‌وجود مىآيد و بسيارى نقل مىكنند كه با چشم خود افرادى را ديده‌اند كه داراى چنين نيروى مرموزى بوده‌اند كه به حيوانات يا انسان‌ها يا اشيا از طريق چشم زدن آسيب رسانده‌اند .\r\nمسألهء خواب مغناطيسى و اين‌كه افرادى با چشم‌هاى خود مىتوانند ديگرى را به خواب مخصوصى فرو برند و مطالبى را از او كشف كنند در بسيارى از كتاب‌ها نوشته شده و جنبهء علمى به خود گرفته و حتى براى درمان‌هاى پزشكى مربوط به مسائل روانى از آن كمك مىگيرند .\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nبنابراين هرگز نبايد چشم زخم را فوراً حمل بر خرافات كرد به خصوص اين‌كه در قرآن مجيد و در روايات اسلامى به آن اشاره شده و كلام امام عليه السلام كه در بالا آمد اشاره به واقعيت داشتن آن است .\r\nآن‌گاه امام عليه السلام به دعاهايى اشاره مىفرمايد كه براى خنثى كردن چشم زخم است ، مىفرمايد : « تعويذ ( دعايى كه براى دفع چشم زخم است ) نيز حق است » ؛ (\r\nوَالرُّقَى حَقٌّ\r\n) . گاه « رقى » به معنى وسيع‌ترى تفسير شده و آن هرگونه دعايى است كه جلوى آفت‌ها را مىگيرد .\r\nدر حديثى مىخوانيم كه اسماء بنت عميس ( از زنان مشهور و بافضيلت اسلام در عصر پيغمبر صلى الله عليه و آله و اميرمؤمنان عليه السلام ) خدمت پيامبر صلى الله عليه و آله آمد و عرض كرد :\r\nگاه فرزندان جعفر را چشم مىزنند آيا رُقْيه ( دعايى كه جلوى چشم زخم را بگيرد ) براى آن‌ها بگيرم ؟ پيامبر فرمود : مانعى ندارد . « 1 »\r\nدر حديث ديگرى كه ابن ابىالحديد در ذيل همين گفتار در شرح نهج‌البلاغهء خود آورده است مىخوانيم كه عوفى بن مالك اشجعى مىگويد : ما در زمان جاهليت معتقد به رقيه بوديم ، به پيغمبر اكرم صلى الله عليه و آله عرض كردم : نظر مبارك شما دربارهء آن چيست ؟ پيامبر صلى الله عليه و آله فرمود : «\r\nأعرِضُوا عَلَيَّ رُقاكُم فلا بأسَ بِالرُّقى ما لم يَكُنْ فيها شِرْكٌ\r\n؛ رقيه‌هاى خود را به من عرضه كنيد اگر مطلب شرك‌آلودى در آن نباشد مانعى ندارد » . « 2 »\r\nاشاره به اين‌كه نبايد در دعاهاى دفع چشم زخم مطلبى مخالف توحيد وجود داشته باشد .\r\nو اگر در رواياتى ، از رقيه مذمت شده اشاره به رقيه‌هاى شرك‌آلود است و يا\r\n\r\n\r\n","description":"","footnote":"\r\n( 1 ) . بحارالانوار ، ج 60 ، ص 7 .\r\n( 2 ) . شرح نهج‌البلاغهء ابن ابىالحديد ، ج 19 ، ص 373 .\r\n","page_name":" 263 ","page_number":263},
  {"content":"\r\n\r\nاين‌كه افرادى توكل بر خدا را به‌كلى فراموش كرده و تنها به رقيه‌ها دل ببندند .\r\nحتى در بعضى از روايات اسلامى آمده است كه جبرئيل براى پيغمبر اكرم صلى الله عليه و آله هنگامى كه بيمار شده بود رُقيه آورد و آن حضرت را از شر چشم حاسدان و هر بيمارى و هر موجود ايذاگرى به خداوند بزرگ سپرد . « 1 »\r\nبه هر حال دربارهء تأثير رقيه و دعاهاى تعويذ ، روايات متعددى در كتب اسلامى نقل شده و مرحوم علامهء مجلسى در بحارالانوار ( جلد 60 ) بحث مفصلى در اين زمينه دارد . وى در همين جلد از بعضى نقل مىكند كه مىگويند :\r\nاين امكان وجود دارد كه از بعضى از چشم‌ها اجزاء لطيفه‌اى جدا شود و در اشخاص يا موجوداتى تأثير بگذارد و اين ويژگى در بعضى از چشم‌ها باشد همان‌طور كه بعضى از اشيا خواصى دارند كه در مشابه آن‌ها نيست .\r\nاين همان چيزى است كه امروز از آن تعبير به امواج مغناطيسى يا مانند آن مىشود و معتقدند كه اين امواج و انرژىها در بعضى از موارد آثار عجيبى از خود به‌جا مىگذارد .\r\nالبته شك نيست كه از طريق توكل بر خدا و دعاها و مخصوصاً سوره‌هاى حمد و ناس و فلق و آيهء شريفهء « وَإِنْ يَكَادُ الَّذِينَ . . . » و همچنين ذكر «\r\nماشاءاللَّه ولا حولَ ولاقوّة إلّاباللّهِ العَلِيّالعظيم\r\n» مىتوان جلوى تأثير اين‌گونه چشم‌ها را گرفت .\r\nسپس امام عليه السلام به سومين موضوع از آن چهار موضوع مثبت اشاره كرده ، مىفرمايد : « سحر ( نيز ) حق است » ؛ (\r\nوَالسِّحْرُ حَقٌّ\r\n) . در آيات فراوانى از قرآن مجيد اشاره به مسألهء سحر شده به‌خصوص در داستان موسى عليه السلام و فرعون ، كراراً از سحر ساحران سخن به ميان آمده است و تأثير آن اجمالًا مورد تأييد واقع شده كه از طريق معجزهء موسى عليه السلام سحر آن‌ها باطل شد .\r\n\r\n\r\n","description":"","footnote":"\r\n( 1 ) . بحارالانوار ، ج 60 ، ص 7 .\r\n","page_name":" 264 ","page_number":264},
  {"content":"\r\n\r\nدر سورهء بقره در داستان دو فرشته‌اى كه به بابِل آمدند نيز اشاره به مسألهء سحر و تأثير آن شده است .\r\nنيز از آيات مختلف قرآن استفاده مىشود كه مسألهء سحر ، اجمالًا در ميان اقوام گذشته معروف بوده و لذا بسيارى از پيغمبران را متهم به سحر كردند :\r\n« كَذَلِكَ مَا أَتَى الَّذِينَ مِنْ قَبْلِهِمْ مِّنْ رَّسُولٍ إِلَّا قَالُوا سَاحِرٌ أَوْ مَجْنُونٌ » . « 1 »\r\nسحر در اصل به معناى هر كارى است كه مأخذ آن پنهان باشد حتى در زبان روزمره گاه به كارهاى مهم ، سحر اطلاق مىشود . ولى حقيقت سحر آن است كه چيزى به‌صورت خارق‌العاده انجام شود كه عوامل متعددى مىتواند داشته باشد .\r\nگاه صرفاً جنبهء چشم‌بندى و تردستى دارد ، گاه از عوامل تلقينى ناشى مىشود و گاه از خواص ناشناختهء فيزيكى و شيميايى بعضى از اجسام .\r\nاز قرآن استفاده مىشود كه سحر ساحران فرعونى مجموعه‌اى بود از اين امور ، زيرا در يك‌جا مىفرمايد : « « سَحَرُوا أَعْيُنَ النَّاسِ وَاسْتَرْهَبُوهُمْ وَجَاءُو بِسِحْرٍ عَظِيمٍ » ؛ مردم را چشم‌بندى كردند و ترساندند ؛ و سحر عظيمى پديد آوردند » . « 2 » در جاى ديگر مىفرمايد : « « فَإِذَا حِبَالُهُمْ وَعِصِيُّهُمْ يُخَيَّلُ إِلَيْهِ مِنْ سِحْرِهِمْ أَنَّهَا تَسْعَى » ؛ در اين هنگام طناب‌ها و عصاهاى آنان براثر سحرشان چنان به نظر مىرسيد كه حركت مىكنند ! » « 3 » ولى از داستان دو فرشتهء بابل استفاده مىشود كه ساحران واقعاً در مردم تغييراتى ايجاد مىكردند ازجمله زن و شوهر را چنان به هم بدبين مىساختند كه كارشان منجر به طلاق مىشد . « « فَيَتَعَلَّمُونَ مِنْهُمَا مَا يُفَرِّقُونَ بِهِ بَيْنَ الْمَرْءِ وَزَوْجِهِ » ؛ ولى آن‌ها از آن دو فرشته ، مطالبى را مىآموختند كه بتوانند به‌وسيلهء آن ، ميان مرد و همسرش جدايى بيفكنند » . « 4 »\r\n\r\n\r\n","description":"","footnote":"\r\n( 1 ) . ذاريات ، آيهء 52\r\n( 2 ) . اعراف ، آيهء 116\r\n( 3 ) . طه ، آيهء 66 .\r\n( 4 ) . بقره ، آيهء 102 .\r\n","page_name":" 265 ","page_number":265},
  {"content":"\r\n\r\nامروز هم افراد زيادى پيدا مىشوند كه مىتوانند از طريق چشم‌بندى و تردستى و استفاده از خواص فيزيكى و شيميايى اشيا كارهاى خارق‌العاده‌اى انجام دهند .\r\nنوع ديگرى از سحر نيز وجود دارد كه ساحر به‌وسيلهء رياضت‌هاى شديد ، ارادهء خود را چنان تقويت مىكند كه مىتواند آثار خارق‌العاده‌اى از خود نشان دهد كه جنبهء چشم‌بندى ندارد .\r\nاز مجموع آنچه گفته شد به خوبى استفاده مىشود كه كلام حكيمانهء امام عليه السلام كه فرموده سحر حق است ، بيان يك واقعيت مىباشد . « 1 »\r\nآنگاه امام عليه السلام به‌سراغ چهارمين موضوعى كه حق است رفته ، مىفرمايد : « فال ( نيك ) حق است » ؛ (\r\nوَالْفَأْلُ حَقٌّ\r\n) . منظور از فال در ادبيات عرب اين است كه انسان حادثه‌اى را نشان پيروزى ، موفقيت و پيشامدهاى خير بداند . مثلًا بگويد كه چون فلان نوزاد در روز ميلاد مبارك يكى از معصومين عليهم السلام متولد شده آيندهء خوبى دارد و يا اين‌كه صبحگاهان كه از منزل خارج مىشود وقتى با انسان صالح و خوب و درست‌كارى برخورد كرد بگويد اين نشان مىدهد كه امروز كارهاى ما روبه‌راه خواهد بود . عرب از اين‌گونه پيش‌بينىها به فال تعبير مىكند كه همان تفأل خوب است .\r\nاما اين‌كه آيا واقعاً رابطه‌اى ميان اين‌گونه حوادث و حوادث ديگرى كه پشت سر آن پيش‌بينى مىكنند وجود دارد ؟ هيچ دليلى براى آن در دست نيست ولى يك نكته را نمىتوان انكار كرد و آن اين‌كه وقتى انسان تفأل به خوبى مىزند اثر روانى قابل ملاحظه‌اى در او دارد ؛ او را اميدوار به آيندهء خوب مىسازد و ارادهء او\r\n\r\n\r\n","description":"","footnote":"\r\n( 1 ) . براى آگاهى بيشتر دربارهء سحر و اقسام سحر و عوامل و امور بازدارندهء از آن به بحارالانوار ، ج 60 و تفسير نمونه ، ج 1 ذيل آيهء 102 سورهء بقره و ج 13 ذيل آيات 65 تا 69 سورهء طه و انوار الفقاهة ، المكاسب المحرمة ، بحث حرمت سحر ، ص 275 مراجعه فرماييد .\r\n","page_name":" 266 ","page_number":266},
  {"content":"\r\n\r\nرا براى ادامهء كارها تقويت مىكند و به او شجاعت و استقامت مىبخشد و اين اثر روانى ، قابل انكار نيست و اى بسا همان ، سبب پيشرفت و پيروزى مىشود .\r\nشايد به همين دليل است كه در حالات پيامبر اكرم صلى الله عليه و آله ديده مىشود گاه خودش تفأل به خير مىزد و گاه از تفأل ديگران اظهار رضايت مىكرد . مثلًا در ماجراى برخورد مسلمانان با كفار مكه در سرزمين حديبيه آمده است : هنگامى كه سهيل بن عمرو به عنوان نمايندهء كفار مكه به‌سراغ مسلمانان آمد و پيامبر صلى الله عليه و آله از نام او آگاه شد فرمود :\r\nقد سَهُلَ عليكُم أمرُكُم\r\n؛ كار بر شما آسان شد ( چون نام آن مرد سهيل بود پيامبر صلى الله عليه و آله آن را به فال نيك گرفت ) . « 1 »\r\nجملهء معروف «\r\nتفالوا بالخير تجدوه\r\n؛ فال نيك بزنيد آن را خواهيد يافت » نيز كه در تفسير الميزان به عنوان حديثى از پيامبر اكرم صلى الله عليه و آله نقل شده هر چند آن را در منابع معروف حديث نيافتيم بلكه آنچه در حديث علوى در غررالحكم آمده اين است : «\r\nتفأل بالخير تنجح\r\n؛ فال نيك بزن تا پيروز شوى » « 2 » همه گواه بر اين است كه اسلام نظر مثبتى دربارهء فال نيك زدن دارد .\r\nلذا در حديثى از پيامبر اكرم صلى الله عليه و آله نقل شده كه فرمود : «\r\nإِنَّ اللَّهَ يحِبُّ الْفَأْلَ الْحَسَن\r\n؛ خداوند فال نيك را دوست دارد » . « 3 »\r\nبه يقين اگر فال نيك با توكل بر خدا همراه باشد اثر معنوى آن غير قابل انكار است .\r\nبنابراين ، اعتقاد به تأثير فال نيك به آن معنا كه گفتيم نه يك امر خرافى است و نه چيزى بر خلاف عقيدهء توحيدى و بسيار شده كه خود ما نيز آثار مثبت فال نيك را در زندگى ديده‌ايم .\r\n\r\n\r\n","description":"","footnote":"\r\n( 1 ) . مناقب ابن شهرآشوب ، ج 1 ، ص 203 .\r\n( 2 ) . غررالحكم ، ح 1857 .\r\n( 3 ) . بحارالانوار ، ج 74 ، ص 165 .\r\n","page_name":" 267 ","page_number":267},
  {"content":"\r\n\r\nآنگاه امام عليه السلام در ادامهء اين سخن به‌سراغ دو چيز مىرود كه آن‌ها را غير حق مىنامد ، مىفرمايد : « طيره ( فال بد ) حق نيست و عدوى ( اثرگذارى كسى بر ديگرى در امور خرافى نيز ) حق نيست » ؛ (\r\nوَالطِّيرَةُ لَيْسَتْ بِحَقٍّ ، وَالْعَدْوَى لَيْسَتْ بِحَقٍّ\r\n) . اما « طِيرَة » به كسر طاء در اصل به معناى فال بد زدن است و چون اعراب به‌وسيلهء پرندگان فال بد مىزدند اين واژه كه از مادهء طير است به معناى فال بد به‌كار رفته ، در برابر « تفأل » كه به معناى فال نيك است . در قرآن مجيد نيز به‌طور مكرر واژهء « طيره » در همين معنا به‌كار رفته كه مشركان خرافىمسلك در برابر پيامبران الهى به اين حربه متوسل مىشدند تا روحيهء آن‌ها را تضعيف كنند و يا مردم را از اطراف آن‌ها پراكنده سازند . درمورد موسى عليه السلام و يارانش مىفرمايد :\r\n« يَطَّيَّرُوا بِمُوسَى وَمَنْ مَّعَهُ » « 1 » هرگاه ناراحتى به فرعونيان مىرسيد آن را به شوم بودن موسى و همراهانش نسبت مىدادند .\r\nدر مورد قوم ثمود نيز مىفرمايد : « « قَالُوا اطَّيَّرْنَا بِكَ وَبِمَنْ مَّعَكَ » ؛ گفتند : ما به تو و كسانى كه با تو هستند فال بد مىزنيم و شما را شوم مىدانيم » « 2 » و پيامبر آن‌ها صالح عليه السلام در جواب آن‌ها گفت : « « قَالَ طَائِرُكُمْ عِنْدَ اللَّهِ بَلْ أَنْتُمْ قَوْمٌ تُفْتَنُونَ » ؛ فال ( نيك و ) بد شما نزد خداست ( و همهء مقدّرات به‌قدرت او تعيين مىگردد ) ؛ بلكه شما گروهى هستيد فريب‌خورده » .\r\nو در جاى ديگر مىفرمايد : « « قَالُوا طَائِرُكُمْ مَّعَكُمْ » ؛ ( رسولان ) گفتند : « شومى شما از خودتان است » . « 3 »\r\nبه هر حال اين واژه به معناى فال بد است و در كلام امام عليه السلام نيز به معناى فال بد ذكر شده هرچند « طائر » گاه به معناى فال بد و گاه به معناى فال نيك و يا به\r\n\r\n\r\n","description":"","footnote":"\r\n( 1 ) . اعراف ، آيهء 131 .\r\n( 2 ) . نمل ، آيهء 47 .\r\n( 3 ) . يس ، آيهء 19 .\r\n","page_name":" 268 ","page_number":268},
  {"content":"\r\n\r\nمعناى عمل خوب و بد به‌كار مىرود .\r\nاما اين‌كه چرا از فال بد نهى شده است ؟ براى اين‌كه اولا يك مسألهء خرافى است و هيچ‌گونه رابطه‌اى در ميان پرواز پرندگان ، يا به‌ويژه كلاغ و حوادث شوم وجود ندارد و ثانيا باعث تضعيف روحيه‌ها و سستى اراده‌ها مىگردد .\r\nبه همين دليل در روايات اسلامى نكوهش شديدى دربارهء فال بد زدن و تطير ديده مىشود تا آن‌جا كه در حديثى از پيامبر اكرم صلى الله عليه و آله مىخوانيم : «\r\nالطيرة شرك\r\n؛ فال بد زدن نوعى شرك است » « 1 » زيرا مفهومش اين است كه غير از خدا را در سرنوشت خودمان مؤثر و شريك بدانيم و اين نوعى شرك است .\r\nدر روايت ديگرى از همان حضرت مىخوانيم : «\r\nمَن خَرَج يُريدُ سَفَراً فرجَع مِن طَيرٍ فقد كَفَر بما انزِل على محمّدٍ صلى الله عليه و آله\r\n؛ كسى كه ارادهء سفرى كند و از منزل به‌سوى مقصد حركت نمايد ولى پرنده‌اى را ببيند و به فال بد بگيرد و به خانه برگردد به آنچه بر محمّد صلى الله عليه و آله نازل شده كافر گرديده است » . « 2 » زيرا پريدن پرنده‌اى را در سرنوشت خود مؤثر دانسته به گونه‌اى كه او را از حركت به‌سوى مقصد بازداشته است .\r\nو در روايات اسلامى دستور داده شده است كه به فال بد اعتنا نكنيد و توكل بر خدا كنيد هيچ مشكلى براى شما پيش نخواهد آمد . در حديثى از پيامبر اكرم صلى الله عليه و آله چنين نقل شده است : «\r\nالطّيرةُ شِركٌ ولكنّ اللَّه عزّ وجلّ يُذهِبَه بالتوكُّل\r\n؛ فال بد زدن نوعى شرك است و ليكن خداوند متعال آن را با توكل از بين مىبرد » . « 3 » اين سخن را با حديث ديگرى از پيامبر اكرم صلى الله عليه و آله پايان مىدهيم : «\r\nأَنَّ\r\nالنَّبِى صلى الله عليه و آله كَانَ يحِبُّ الْفَأْلَ الْحَسَنَ وَ يكْرَهُ الطِّيرَةَ وَ كَانَ عليه السلام يأْمُرُ مَنْ رَأَى شَيئاً يكْرَهُهُ وَ يتَطَيرُ مِنْهُ أَنْ يقُولَ اللَّهُمَّ لَايؤْتِى الْخَيرَ إِلَّا أَنْتَ وَ لَايدْفَعُ السَّيئَاتِ إِلَّا أَنْتَ\r\n\r\n\r\n","description":"","footnote":"\r\n( 1 ) . مسند احمد ، ج 1 ، ص 389 .\r\n( 2 ) . كنزالعمال ، ج 10 ، ص 114 ، ح 28570 .\r\n( 3 ) . مستدرك حاكم ، ج 1 ، ص 17 .\r\n","page_name":" 269 ","page_number":269},
  {"content":"\r\n\r\nوَ لَاحَوْلَ وَ لَاقُوَّةَ إِلَّا بِكَ\r\n؛ پيامبر اكرم صلى الله عليه و آله فال نيك را دوست مىداشت و از فال بد متنفر بود و دستور مىداد اگر كسى چيزى ببيند كه مىشود با آن فال بد زد ( براى رفع نگرانى ) بگويد : خداوندا ! هيچ‌كس جز تو نيكى عطا نمىكند و هيچ‌كس جز تو بدىها را دور نمىسازد و هيچ پناه و نيرويى جز به وسيلهء تو نيست » . « 1 »\r\nاز مجموع آنچه دربارهء فال و طيره گفته شد اين نكته به‌دست مىآيد كه شخص موحد هرگز به‌سراغ خرافات نمىرود و غير خدا را در سرنوشت خود مؤثر نمىداند . در واقع فال نيك كه سبب خوش‌بينى به آينده و اميدوارى و نشاط مىگردد ضررى ندارد اما فال بد كه نگرانى و آشفتگى و گاه يأس و حتى بدبينى به ساحت قدس خداوند ايجاد مىكند كار زشت و ناپسندى است .\r\nو اما « عدوى » به معناى سرايت است به‌خصوص درمورد سرايت بيمارى از كسى به ديگرى به‌كار مىرود و اين‌كه امام عليه السلام سرايت را نفى فرموده به اين معنا نيست كه هيچ‌گونه از بيمارىها واگيردار نمىباشد زيرا امروز مسلم است كه بسيارى از بيمارىها از فردى به ديگرى منتقل مىشود مانند بيمارى سل و سرماخوردگى و امثال آن . اما چنين هم نيست كه تمام بيمارىها واگيردار باشد بسيارى از بيمارىها مانند بيمارى قند ، فشار خون ، انواع سكته‌هاى قلبى و مغزى چيزى نيست كه از كسى به ديگرى سرايت كند .\r\nبه نظر مىرسد كه در عصر جاهليت افرادى بودند كه به‌شدّت از همهء بيماران پرهيز مىكردند و شايد اصلًا به عيادت آنها نمىرفتند و يك اعتقاد خرافى داشتند كه بايد از هر بيمارى پرهيز كرد . اسلام اين عقيدهء افراطى و خرافى را نفى مىكند تا مردم به عيادت بيماران بروند و به كمك آن‌ها بشتابند و از آن‌ها روىگردان نشوند .\r\nگاه اين تفكر افراطى انحرافى به امور ديگر غير از بيمارىها نيز سرايت\r\n\r\n\r\n","description":"","footnote":"\r\n( 1 ) . بحارالانوار ، ج 92 ، ص 2 .\r\n","page_name":" 270 ","page_number":270},
  {"content":"\r\n\r\nمىكند مثلًا مىگويند : فلان كس فرزندش را از دست داده ، به‌سراغ او نرويم ممكن است فرزندمان از دست برود ، يا در امر تجارت ورشكست شده با او دوستى نكنيم ممكن است به ما هم سرايت كند ، و امثال اين خرافات كه اسلام با همهء آن‌ها مخالفت كرده است .\r\nجمعى از بزرگان « 1 » تفسير ديگرى براى نفى « عدوى » ذكر كرده‌اند و آن اين‌كه اسلام مىخواهد به پيروان خود تعليم دهد كه حتى سرايت بيمارى از كسى به ديگرى بدون ارادهء خداوند نمىشود و هيچ سببى از اسباب اين جهان استقلال در تأثير ندارد بلكه بايد اراده و فرمان خدا با آن همراه باشد .\r\nولى اين تفسير ، مناسب به نظرنمىرسد زيرا اين مطلب منحصر به بيمارىها نيست ، تمام اسباب و علل اين جهان چنين است چرا در روايت فقط سرايت بيمارىها ذكر شده است ؟\r\nآنگاه در پايان اين سخن اشاره به چهار موضوع نشاطآور و برطرف‌كنندهء غم و اندوه مىكند ، مىفرمايد : « بوى خوش ، عسل ، سوار شدن بر مركب و نگاه كردن به سبزه ، مايهء قوت و نشاط است » ؛ (\r\nوَالطِّيبُ نُشْرَةٌ ، وَالْعَسَلُ نُشْرَةٌ ، وَالرُّكُوبُ نُشْرَةٌ ، وَالنَّظَرُ إِلَى الْخُضْرَةِ نُشْرَةٌ\r\n) . « نشرة » در بسيارى از منابع لغت به عنوان تعويذ و حرز است ، يعنى همان دعا و چيزى كه به بيمار يا مصروع مىدهند تا شفا پيدا كند و سبب زوال غم و اندوه او گردد و لذا بعضى مانند علامهء مجلسى آن را به چيزى كه سبب زوال غم و اندوه مىشود تفسير كرده‌اند . « 2 »\r\nو در اصل از مادهء « نشر » ( بر وزن حشر ) گرفته شده زيرا حرز و تعويذ و امثال آن سبب انتشار آثار مثبت در شخص بيمار يا غير بيمار مىشود و لذا در كتاب\r\n\r\n\r\n","description":"","footnote":"\r\n( 1 ) . علامهء مجلسى در بحارالانوار و ملا صالح مازندرانى در شرح اصول كافى .\r\n( 2 ) . بحارالانوار ، ج 63 ، ص 291 .\r\n","page_name":" 271 ","page_number":271},
  {"content":"\r\n\r\nالتحقيق ريشهء اصلى آن « هو بسط بعد قبض » ذكر شده است .\r\nالبته اين مسأله گاه جنبهء خرافى داشته و گمان مىكردند اشخاصى كه گرفتار بيمارى صرع مىشوند جن در آن‌ها نفوذ كرده و به‌وسيلهء تعويذ مىخواستند جن را بيرون كنند ولذا در بعضى از روايات آمده‌است : «\r\nالنُّشرَةُ مِن عمَل‌ِالشَّيطانِ\r\n» . « 1 »\r\nولى در بسيارى از اوقات جنبهء مثبت داشته و آن اين‌كه به‌وسيلهء دعا و حرز كه به بيمار مىدادند از خدا تقاضاى شفاى او را مىكردند .\r\nو از آن‌جا كه بوى خوش و عسل و سوار شدن بر مركب راهوار و نگاه كردن به سبزه سبب نشاط و زوال غم و اندوه مىشود امام عليه السلام در اين گفتار حكيمانه آن را شبيه حرز و تعويذ دانسته و اين تعبير زيبا را دربارهء آن به‌كار برده ، گويى اين چهار موضوع همچون حرز و تعويذى است كه غم و اندوه را از انسان زايل مىكند و اين موضوع علاوه بر اين‌كه به تجربه ثابت شده هم‌اكنون مورد تأكيد پزشكان براى رفع غم واندوه وافسردگى و تجديد نشاط بعد از خستگى مىباشد .\r\nقابل توجه اين‌كه در بعضى از روايات به‌جاى « عسل » « غُسل » آمده است .\r\nمرحوم طبرسى در كتاب مكارم الاخلاق حديث را اين گونه نقل مىكند : «\r\nالتَّطَيُّبُ نُشْرَةٌ والغُسْلُ نُشْرَةٌ والنَّظَرُ إلى الخُضْرَةِ نُشْرَةٌ والرُّكوبُ نُشْرَةٌ\r\n؛ خوشبو كردن خويشتن و غسل نمودن و نگاه كردن به سبزه و سوار بر مركب شدن موجب زوال غم و اندوه است » . « 2 »\r\n\r\nنكته اسباب نشاط و شادى و دفع غم و اندوه\r\nفراگير بودن احكام اسلام سبب شده كه اهميتى نيز به اسباب نشاط و زوال\r\n\r\n\r\n","description":"","footnote":"\r\n( 1 ) . نهايه ابن اثير ، در مادهء نشر .\r\n( 2 ) . مكارم الاخلاق ، ص 42 .\r\n","page_name":" 272 ","page_number":272},
  {"content":"\r\n\r\nغم و اندوه بدهد تا مسلمان‌ها بتوانند از اين طريق تجديد نشاط كنند و به زندگى سالم و شاد خود ادامه دهند .\r\nدر حديثى از امام صادق عليه السلام كه در كتاب محاسن برقى نقل شده چنين مىخوانيم : «\r\nالنُّشْرَةُ فِى عَشَرَةِ أَشْياءَ الْمَشْى وَ الرُّكُوبِ وَ الارْتِمَاسِ فِى الْمَاءِ وَالنَّظَرِ إِلَى الْخُضْرَةِ وَ الْأَكْلِ وَ الشُّرْبِ وَ النَّظَرِ إِلَى الْمَرْأَةِ الْحَسْنَاءِ وَ الْجِمَاعِ وَالسِّوَاكِ وَ مُحَادَثَةِ الرِّجَالِ\r\n؛ اسباب نشاط در ده چيز است : پياده‌روى ، سوار بر مركب شدن ، آب‌تنى كردن ، نگاه به سبزه افكندن ، غذا و نوشابهء ( خوب و مناسب ) خوردن ، نگاه به همسر زيبا ، آميزش جنسى ، مسواك زدن و گفتگو ( ى دوستانه ) با مردان داشتن » . « 1 »\r\nدر حديث ديگرى شستن سر با خطمى ( گياهى است كه معمولًا از گل آن براى شست‌وشو استفاده مىكنند ) « 2 » و در احاديث ديگرى ، ملاقات الاخوان ؛ ديدار دوستان ، استفادهء از داروى حمام و كوتاه كردن موى شارب ( اصلاح كردن سر و صورت ) از اسباب نشاط شمرده شده است .\r\nبسيارى از آنچه در اين روايات آمده است نيز به تجربه ثابت شده هر چند راهنمايى روايات گسترده‌تر از تجربيات ماست .\r\nالبته آنچه در روايات بالا درمورد نشرة و اسباب زدودن غم و اندوه آمده بر حسب حالات عمومى مردم است ولى اولياء اللَّه وسيلهء ديگرى دارند كه از همهء آن‌ها برتر و مهمتر است و آن ، راز و نياز با خدا و عبادت و نماز و خلوت كردن با اوست .\r\nحديث معروف پيامبر اكرم صلى الله عليه و آله كه مىفرمايد : «\r\nحُبّبَ إلىَّ مِنْ دُنياكُم ثَلاث :\r\nالطّيبُ وَ النّساءُ و قُرَّةُ عَينِى فِى الصَّلاةِ\r\n؛ سه چيز از دنياى شما در نظر من محبوب\r\n\r\n\r\n","description":"","footnote":"\r\n( 1 ) . محاسن برقى ، ج 1 ، ص 14 .\r\n( 2 ) . بحارالانوار ، ج 73 ، ص 322 ، ح 3 .\r\n","page_name":" 273 ","page_number":273},
  {"content":"\r\n\r\nاست : بوى خوش و همسران و نور چشمان من در نماز است » « 1 » گواه روشنى بر اين مطلب است .\r\n* * *\r\n\r\n\r\n","description":"","footnote":"\r\n( 1 ) . معدن الجواهر ، ص 31 .\r\n","page_name":" 274 ","page_number":274},
  {"content":"\r\n\r\n\r\n401 مُقَارَبَةُ النَّاسِ فِي أَخْلَاقِهِمْ أَمْنٌ مِنْ غَوَائِلِهِمْ .\r\nامام عليه السلام فرمود :\r\nهماهنگى ( معقول ) با مردم در اخلاقشان سبب ايمنى از\r\nكينه‌توزى و دشمنى آن‌هاست . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب تنها منبع ديگرى كه براى اين گفتار حكيمانه ذكر كرده غررالحكم است كه با تفاوتى آن را به اين صورت آورده است : « قارِبِ النّاسَ فى أخلاقِهِم تَأمَنْ غَوائِلَهم » ( اين تفاوت نشان مىدهد كه غرر آن را از منبع ديگرى غير از نهج‌البلاغه آورده است ) ( مصادر نهج‌البلاغه ، ج 4 ، ص 286 ) .\r\n","page_name":" 275 ","page_number":275},
  {"content":"\r\n\r\n\r\nشرح و تفسير هماهنگى معقول با مردم\r\nامام عليه السلام در اين گفتار حكيمانه اشاره به يك نكتهء لطيف اجتماعى مىكند مىفرمايد : « هماهنگى با مردم در اخلاقشان سبب در امان بودن از كينه‌توزى و دشمنى آن‌هاست » ؛ (\r\nمُقَارَبَةُ النَّاسِ فِي أَخْلَاقِهِمْ أَمْنٌ مِنْ غَوَائِلِهِمْ\r\n) . شك نيست كه هر قوم و جمعيت بلكه هر انسانى صفات و اخلاق ويژهء خود را دارد و به كسانى علاقه‌مند است كه در صفات و اخلاق با او هماهنگ باشند ، به آداب و رسومش احترام بگذارند و مطابق خواسته‌هاى او عمل كنند . هماهنگى با مردم در اين امور - البته در مواردى كه بر خلاف شرع و عقل نيست - سبب مىشود كه آن‌ها انسان را از خود بدانند و با او رابطهء دوستى برقرار كنند و همين امر سبب امنيت از كينه‌توزى و دشمنى آن‌ها مىشود .\r\nالبته همان‌گونه كه اشاره شد منظور ، هم‌رنگ جماعت شدن در زشتى و بدىها و آداب و رسوم غلط و كارهاى خلاف شرع و عقل نيست چراكه نه شرع به ما چنين اجازه‌اى را مىدهد و نه عقل و خرد .\r\nدر روايات اسلامى عنوان ديگرى مطرح است كه با آنچه در اين كلام شريف آمده قريب‌المضمون مىباشد و آن مسألهء مدارا با مردم است .\r\nدر احاديث فراوانى به مدارا كردن با مردم توصيه و بر آن تأكيد شده است ازجمله اميرمؤمنان على عليه السلام مىفرمايد : «\r\nدارِ النّاسَ تأمَنْ غوائِلَهُم و تَسْلَمْ مِن\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nمَكايِدِهم\r\n؛ با مردم مدارا كن تا از دشمنى آن‌ها و كيد و مكرشان در امان باشى » . « 1 »\r\nمرحوم كلينى در كتاب شريف كافى در جلد دوم بابى تحت عنوان « باب المداراة » مطرح كرده كه در ذيل آن روايات متعددى آورده است ازجمله در حديثى از رسول خدا صلى الله عليه و آله نقل مىكند : «\r\nثَلَاثٌ مَنْ لَمْ يكُنَّ فِيهِ لَمْ يتِمَّ لَهُ عَمَلٌ وَرَعٌ يحْجُزُهُ عَنْ مَعَاصِى اللَّهِ وَ خُلُقٌ يدَارِى بِهِ النَّاسَ وَ حِلْمٌ يرُدُّ بِهِ جَهْلَ الْجَاهِلِ\r\n؛ سه چيز است كه در هركس نباشد هيچ كارى از كارهاى او سامان نمىپذيرد : ورع و تقوايى كه او را از معصيت خدا بازدارد و اخلاقى كه او را به مدارا كردن با مردم وادارد و حلم و بردبارىاى كه جهل جاهلان را با آن از خود دور سازد » . « 2 »\r\nدر حديث ديگرى از آن حضرت اين مسأله با تأكيد بيشترى عنوان شده است ، مىفرمايد : «\r\nأَمَرَنِى رَبِّى بِمُدَارَاةِ النَّاسِ كَمَا أَمَرَنِى بِأَدَاءِ الْفَرَائِضِ\r\n؛ پروردگارم مرا به مدارا كردن با مردم دستور داده همان‌گونه كه دستور به فرائض و واجبات داده است » . « 3 »\r\nو در حديث سومى باز هم تأكيد بيشترى در اين زمينه شده ، مىفرمايد :\r\n« مُدَارَاةُ النَّاسِ نِصْفُ الْإِيمَانِ وَ الرِّفْقُ بِهِمْ نِصْفُ الْعَيشِ\r\n؛ مدارا كردن با مردم نصف ايمان است و رفاقت با آن‌ها نصف زندگى است » . « 4 »\r\nكلام امام عليه السلام دربارهء هماهنگى با اخلاق مردم و احاديث متعددى كه در بالا از پيامبر اكرم صلى الله عليه و آله درمورد مدارا كردن با خلق خدا و رفاقت با آن‌ها نقل كرديم نشانهء روشنى از روح اجتماعى تعليمات اسلام است كه تا چه‌اندازه مسائل مختلف اخلاقى و روانى را براى هم‌زيستى مسالمت‌آميز با مردم مورد توجه قرار داده است .\r\n\r\n\r\n","description":"","footnote":"\r\n( 1 ) . غررالحكم ، ح 10179 .\r\n( 2 ) . كافى ، ج 2 ، ص 116 ، ح 1 .\r\n( 3 ) . همان ، ص 117 ، ح 4 .\r\n( 4 ) . همان ، ح 5 .\r\n","page_name":" 277 ","page_number":277},
  {"content":"\r\n\r\nاين سخن را با حديث ديگرى از امام صادق عليه السلام پايان مىدهيم : «\r\nإِنَّ قَوْماً مِنَ النَّاسِ قَلَّتْ مُدَارَاتُهُمْ لِلنَّاسِ فَأُنِفُوا ( فَنُفُوا ) مِنْ قُرَيشٍ وَ ايمُ اللَّهِ مَا كَانَ بِأَحْسَابِهِمْ بَأْسٌ وَ إِنَّ قَوْماً مِنْ غَيرِ قُرَيشٍ حَسُنَت مُدَارَاتُهُمْ فَأُلْحِقُوا بِالْبَيتِ الرَّفِيعِ\r\n؛ گروهى از مردم مدارا كردنشان نسبت به ديگران كم و ضعيف بود و لذا از قبيلهء قريش نفى و طرد شدند و به خدا سوگند ازنظر حسب و نسب مشكلى نداشتند ( مشكلشان عدم مدارا بود ) و گروهى از غير قريش مدارا كردنشان خوب بود و ملحق به اين بيت رفيع شدند » . « 1 »\r\nبار ديگر تأكيد مىكنيم كه منظور از هماهنگى و مدارا با مردم اين نيست كه هم‌رنگ آن‌ها در خلاف‌كارىها و معاصى و آلودگى شويم . به يقين كسى كه پايبند به موازين شرع باشد چنين فكرى به خود راه نمىدهد بلكه منظور هماهنگى و مدارا در امور مباح و چيزهايى است كه مورد علاقهء آن‌ها و مشروع مىباشد .\r\n* * *\r\n\r\n\r\n","description":"","footnote":"\r\n( 1 ) . كافى ، ج 2 ، ص 117 ، ح 6 .\r\n","page_name":" 278 ","page_number":278},
  {"content":"\r\n\r\n\r\n402 لِبَعْضِ مُخَاطِبِيهِ وَ قَدْ تَكَلَّمَ بِكَلِمَةٍ يُسْتَصْغَرُ مِثْلُهُ عَنْ قَوْلِ مِثْلِهَا : لَقَدْ طِرْتَ شَكِيراً ، وَ هَدَرْتَ سَقْباً .\r\nامام عليه السلام به شخصى كه در حضورش سخنى بالاتر از شأن خود گفت ، فرمود :\r\nپيش از پردرآوردن پرواز كردى و هنوز بالغ نشده بانگ برآوردى . « 1 »\r\nمرحوم سيد رضى مىگويد : « منظور از « شكير » در اين‌جا نخستين پرهايى است كه بر بال پرنده مىرويد پيش از آن‌كه قوى و محكم شود و « سقب » به شتر نابالغ گفته مىشود و شتر معمولًا پيش از رسيدن به بلوغ ، فرياد مخصوص را سر نمىدهد » ؛ (\r\nقال الرّضيّ : والشّكيرُ هاهنا : أوّل ما يَنبُت من ريشِ الطائرِ قبل أن يَقوى ويستَحْصِفَ . والسّقبُ : الصّغيرُ مِنَ الإبلِ ، ولا يَهدِرُ إلّابعد أن يستَفحِل\r\n) .\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در مصادر منبع ديگرى براى اين كلام حكيمانه نقل‌نمىكند جز چيزى كه از غررالحكم نقل كرده و معتقد است عبارت غرر غلط مىباشد . ( مصادر نهج‌البلاغه ، ج 4 ، ص 286 ) .\r\nاضافه مىكنيم كه زمخشرى در ربيع الابرار آن را به همين صورت نقل كرده است . ( ربيع‌الابرار ، ج 3 ، ص 61 ) .\r\n","page_name":" 279 ","page_number":279},
  {"content":"\r\n\r\n\r\nشرح و تفسير فراتر از حد تو سخن مگو\r\nاز مقدمهء اين كلام استفاده مىشود كه شخصى در حضور امام عليه السلام سخنى بيش از حد و مقدار خود گفت ( و به تعبير رايج ميان مردم : بزرگ‌تر از دهانش حرف زد ) امام عليه السلام براى اين‌كه او را بر سر جايش بنشاند و او ديگر زياد از حد خود سخن نگويد با تعبير بسيار زيبا و ذكر دو مثال جالب اشتباه او را به او گوشزد كرد و فرمود : « پيش از پر درآوردن پرواز كردى و هنوز بالغ نشده بانگى كه درخور بالغان است سردادى » ؛ (\r\nلِبَعْضِ مُخَاطِبِيهِ وَ قَدْ تَكَلَّمَ بِكَلِمَةٍ يُسْتَصْغَرُ مِثْلُهُ عَنْ قَوْلِ مِثْلِهَا : لَقَدْ طِرْتَ شَكِيراً ، وَ هَدَرْتَ سَقْباً\r\n) . مرحوم سيد رضى در شرح كلام امام عليه السلام چنين مىگويد : « منظور از « شكير » در اين‌جا نخستين پرهايى است كه بر بال پرنده مىرويد پيش از آن‌كه قوى و محكم شود و « سقب » به شتر نابالغ گفته مىشود و شتر معمولًا پيش از رسيدن به بلوغ فرياد مخصوص را سر نمىدهد » ؛ (\r\nقال الرّضيّ : والشّكيرُ هاهنا : أوّل ما يَنبُت من ريشِ الطائرِ قبل أن يَقوى ويستَحْصِفَ . والسّقبُ : الصّغيرُ مِنَ الإبلِ ، ولا يَهدِرُ إلّا بعد أن يستَفحِل\r\n) . امام عليه السلام دو تشبيه دربارهء عمل شخصى كه در محضرش بيش از حد خود سخن گفته بود بيان فرمود . نخست او را تشبيه به پرندگانى كرد كه هنوز بال و پر آن‌ها قوى نشده سعى مىكنند مانند بزرگسالان پرواز كنند ؛ برمىخيزند و بر زمين مىخورند .\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nتشبيه ديگر اين‌كه شتربچه آن صداى مخصوص شتران را كه عرب آن را « هدير » مىگويد سر نمىدهد . امام عليه السلام مىفرمايد : به شتر بچه‌اى مىمانى كه مانند شتران بزرگسال هدير سر مىدهى .\r\nفصاحت و بلاغتى كه در اين كلام كوتاه و پرمعنا به‌كار رفته بر هيچ‌كس پوشيده نيست و اين نشان مىدهد كه امام عليه السلام چنان بر سخن گفتن مسلط بود كه با دو جملهء كوتاه مطلب مهمى را به زيباترين وجه بيان مىكند .\r\nيكى از آداب مجلس اين است كه هركس در جاى خود بنشيند و هركس به‌اندازهء قدر و مقام خود سخن بگويد . حافظ نيز با توجه به اين رسم و آداب چنين گفته است :\r\n افسر سلطان گل پيدا شد از طرف چمن * مقدمش يارب مبارك باد بر سرو و سمن\r\nخوش به‌جاى خويشتن بود اين نشست خسروى * تا نشيند هر كسى اكنون به‌جاى خويشتن \r\nبنابراين كسانى كه بلندپروازى مىكنند و بيش از حد خود سخن مىگويند كارشان نوعى بىادبى محسوب مىشود و همگان بر آن‌ها خرده مىگيرند .\r\nازاين‌رو در غررالحكم از امام عليه السلام نقل شده كه فرمود : «\r\nرَحِمَ اللَّه امرِأً عرَف قدرَهُ و لم يَتَعدَّ طَورَهُ\r\n؛ خداوند رحمت كند كسى را كه قدر خود را بشناسد و از حد خود تجاوز نكند » . « 1 »\r\nتاريخ نشان مىدهد افرادى كه بلندپروازى كردند و از حد خود تجاوز نمودند و سخنان نامناسبى گفتند گرفتار مشكلات مهمى شدند و شايد گاه جان خود را بر سر سخنان خود دادند .\r\nبنابراين ، گفتار امام عليه السلام خطاب به شخص معينى نيست بلكه همهء انسان‌ها\r\n\r\n\r\n","description":"","footnote":"\r\n( 1 ) . غررالحكم ، ح 4666 .\r\n","page_name":" 281 ","page_number":281},
  {"content":"\r\n\r\nمخاطب آن حضرت‌اند كه حد و مقام خود را بشناسند و در گفتار و عمل و ادعا از آن تجاوز نكنند تا آبروى آن‌ها در ميان خاص و عام نرود .\r\nدر عربى و فارسى نيز ضرب‌المثل‌هايى مشابه اين سخن ديده مىشود هرچند هرگز آن فصاحت و بلاغت را ندارد . مثلًا عرب‌ها به كسى كه بيش از حد خود سخن بگويد يا عملى انجام دهد مىگويند : «\r\nزببت و انت حِصرِم\r\n؛ هنوز غوره هستى مويز شدى » .\r\nدر فارسى گفته مىشود : سخن بزرگتر از دهانت مىگويى ، يا گفته مىشود :\r\nهنوز غوره نشده مويز شدى .\r\nاشتباه نشود ، ممكن است افراد كوچكى داراى استعدادهاى مهم و فوق‌العاده باشند و سخن‌هاى مهمى بگويند . اين‌گونه افراد نه تنها نبايد تحقير شوند بلكه بايد مورد تشويق قرار گيرند . سخن امام عليه السلام ناظر به كسانى است كه ادعايى بيش از حد خود دارند و بيش از آنچه زيبندهء آن‌هاست حرف مىزنند .\r\nمرحوم حاج شيخ محمّدعلى انصارى ، برادر واعظ معروف حاج شيخ مرتضى انصارى كه شاعر باذوقى بود و تمام نهج‌البلاغه را به شعر درآورده و با شرح و ترجمه آميخته كه در چندين جلد منتشر شده است در ترجمهء اين كلام امام عليه السلام چنين مىگويد :\r\n تو پيش از پر درآوردن پريدى * نگشته فحل ، فريادى كشيدى\r\nتويى كوچك نشايد در محافل * بزرگان را شوى قرن و مماثل \r\n فراتر از گليم خويش پا را * مكش ، در جاى خود راحت بياسا \r\n* * *\r\n\r\n","description":"","footnote":"","page_name":" 282 ","page_number":282},
  {"content":"\r\n\r\n\r\n403 مَنْ أَوْمَأَ إِلَى مُتَفَاوِتِ خَذَلَتْهُ الْحِيَلُ .\r\nامام عليه السلام فرمود :\r\nكسى كه به كارهاى مختلف بپردازد نقشه‌ها و تدبيرهايش به جايى نمىرسد . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nدر مصادر آمده است كه اين گفتار حكمت‌آميز را پيش از سيد رضى مرحوم ابن شعبهء حرانى در تحف العقول در ضمن وصيتى كه امام عليه السلام به مالك اشتر فرمود ، آورده است اما با اين تفاوت : « مَنْ أَوْمَأَ إِلَى مُتَفَاوِتٍ خَذَلَتْهُ الرَّغْبَة » . ( مصادر نهج‌البلاغه ، ج 4 ، ص 287 ) .\r\nولى در نسخه‌اى كه از تحف‌العقول نزد ماست چنين آمده است : « مَنْ أَهْوَى إِلَى مُتَفَاوِتٍ خَذَلَتْهُ الرَّغْبَة » . ( تحف العقول ، ص 202 ) .\r\n","page_name":" 283 ","page_number":283},
  {"content":"\r\n\r\n\r\nشرح و تفسير پراكنده‌كارى و شكست\r\nامام عليه السلام در اين گفتار حكيمانه اشاره به يكى از اصول مهم مديريت كرده ، مىفرمايد : « كسى كه به كارهاى مختلف بپردازد نقشه‌ها و تدبيرهايش به جايى نمىرسد » ؛ (\r\nمَنْ أَوْمَأَ إِلَى مُتَفَاوِتِ خَذَلَتْهُ الْحِيَلُ\r\n) . افراد زيادى را در جامعه مىبينيم كه قانع به يك يا چند شغل نيستند و حتى گاهى شغل‌هاى متضاد و مختلف براى خود انتخاب مىكنند و با اين‌كه از استعداد خوبى برخوردارند و گاه ممكن است جزء نخبه‌ها و نابغه‌ها باشند باز مىبينيم به موفقيت چشمگيرى نائل‌نمىشوند .\r\nدليل آن روشن است ؛ هر كارى تدبير خاص خودش را مىطلبد و كارهاى مختلف تدبيرهاى مختلفى را طلب مىكند و جمع‌كردن بين تدبيرهاى متضاد ، كار بسيار مشكلى است به همين دليل افرادى را مىبينيم كه تمام همّ خود را مصروف به يك فن مىكنند و توفيقات زيادى به‌دست مىآورند ولى افرادى كه چندين فن مختلف و گاه متضاد را بر عهده مىگيرند غالباً همه را ناقص مىگذارند و يا نتيجهء مهم و چشمگيرى به‌دست نمىآورند .\r\nبعضى از شارحان نهج‌البلاغه اين كلام نورانى را به معناى جمع دنيا و آخرت گرفته و گفته‌اند : كسانى كه بخواهند هم دنيا و هم آخرت را به‌طور كامل به‌دست آورند ناكام مىمانند زيرا اين دو با هم جمع‌نمىشوند .\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nو بعضى آن را به معناى جمع ميان حق و باطل تفسير كرده‌اند ؛ كسى بخواهد از حق طرفدارى كند و در عين حال حامى باطل نيز باشد و يا به تعبير ديگر بخواهد همه را از خود راضى كند . تدبيرهاى چنين كسى نيز به جايى نمىرسد .\r\nاين تفسيرها را به عنوان يكى از مصاديق آن مفهوم كلى و جامع كلام امام عليه السلام مىتوان پذيرفت اما منحصر ساختن مفهوم كلام به اين تفاسير ، صحيح به نظر نمىرسد .\r\nبعضى نيز آن را به معناى قبول كردن شغل‌هاى زياد گرفته‌اند كه حتى در زمان ما مرسوم است بعضى چندين شغل براى خودشان انتخاب مىكنند اما هيچ‌كدام را به‌طور صحيح‌نمىتوانند انجام دهند ولى اين تفسير با تعبير « متفاوت » سازگار نيست زيرا متفاوت ، مفهومش « ناهماهنگ » و يا « متضاد » است و اين غير از شغل‌هاى زيادى است كه ممكن است ناهماهنگ نيز نباشد .\r\nاصولًا پيشرفت كارها بدون مديريت صحيح امكان‌پذير نيست و مديريت صحيح ، اصول و شرايطى دارد . يكى از شرايط مهمش همان است كه امام عليه السلام در اين كلام حكيمانه به آن اشاره كرده و آن اين است كه مدير از پراكنده‌كارى بپرهيزد كارها را از هم جدا كند و هر كارى را به كسى يا به گروهى واگذار نمايد و ناظرانى بر آن‌ها بگمارد . اما هرگاه به يك نفر يا يك گروه چندين كار متضاد و مختلف را بدهد به يقين همهء آن‌ها ناقص خواهد شد و اين بر خلاف مديريت صحيح است .\r\nدر حديثى كه مرحوم كلينى در كتاب شريف كافى نقل كرده است مىخوانيم كه امام صادق عليه السلام به يكى از ياران خاصش به نام فضيل بن يسار فرمود : «\r\nإِنَّهُ مَنْ كَانَ هَمُّهُ هَمّاً وَاحِداً كَفَاهُ اللَّهُ هَمَّهُ وَ مَنْ كَانَ هَمُّهُ فِى كُلِّ وَادٍ لَمْ يبَالِ اللَّهُ بِأَى وَادٍ هَلَكَ\r\n؛ به يقين كسى كه يك هدف داشته باشد خداوند او را براى رسيدن به هدفش كمك مىكند اما آن‌كس كه همّ او در وادىهاى مختلف است در هر\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nوادىاى هلاك شود خدا او را كمك نخواهد كرد » . « 1 »\r\nالبته براى اين حديث تفسيرهاى ديگرى هم شده است ، كه انسان بايد مذهب حق را پيدا كند و برگزيند و در مسير آن گام بردارد و از سير در مذاهب باطل گوناگون بپرهيزد .\r\nاميرمؤمنان على عليه السلام در نامهء پرمحتواى مالك اشتر هنگامى كه دستورات مربوط به فرماندهى لشكر را مىدهد مىفرمايد : «\r\nوَ أَفْضَلَ عَلَيهِمْ مِنْ جِدَتِهِ بِمَا يسَعُهُمْ وَ يسَعُ مَنْ وَرَاءَهُمْ مِنْ خُلُوفِ أَهْلِيهِمْ حَتَّى يكُونَ هَمُّهُمْ هَمّاً وَاحِداً فِى جِهَادِ الْعَدُوِّ\r\n؛ دستور بده كه فرماندهان لشكر از امكاناتى كه در اختيار دارند به سپاهيان كمك كنند به اندازه‌اى كه نفراتى كه تحت تكفل آن‌ها هستند به خوبى اداره شوند به گونه‌اى كه همّ آن‌ها همّ واحدى باشد و آن جهاد با دشمن است » .\r\nاين دستور نيز نشان مىدهد كه تمركز بر برنامه‌ها و فعاليت در يك بخش سبب پيروزى و موفقيت است .\r\nاين جمله از شيخ بهايى نيز معروف است كه مىگويد : «\r\nغَلَبتُ كُلَّ ذِي فُنونٍ وَغَلَبنِى ذو فَنّ واحِدٍ\r\n؛ بر تمام دانشمندانى كه مثل من در علوم مختلفى كار كرده بودند غلبه كردم اما دانشمندى كه تنها در يك علم فعاليت داشت بر من غلبه نمود » .\r\n* * *\r\n\r\n\r\n","description":"","footnote":"\r\n( 1 ) . كافى ، ج 2 ، ص 246 ، ح 5 .\r\n","page_name":" 286 ","page_number":286},
  {"content":"\r\n\r\n\r\n404 وَقَدْ سُئِلَ عَنْ مَعْنَى قَوْلِهِمْ : « لَا حَوْلَ وَ لَاقُوَّةَ إِلَّا بِاللَّهِ » : إِنَّا لَانَمْلِكُ مَعَ اللَّهِ شَيْئاً ، وَ لَانَمْلِكُ إِلَّا مَا مَلَّكَنَا ؛ فَمَتى مَلَّكَنَا مَا هُوَ أَمْلَكُ بِهِ مِنَّا كَلَّفَنَا ، وَ مَتَى أَخَذَهُ مِنَّا وَضَعَ تَكْلِيفَهُ عَنَّا .\r\nامام عليه السلام در پاسخ سؤالى دربارهء معناى « لا حول و لا قوة الا بالله » چنين فرمود :\r\nما در برابر خداوند با مالكيت او شريك نيستيم بلكه ما چيزى را مالك نيستيم جز آنچه او به ما تمليك كرده و هرگاه قدرت يا مالى را به ما ببخشد - در حالى كه او از ما به آن مال سزاوارتر است - ما را مكلف به وظايفى ( دربارهء آن ) فرموده و هرگاه آن را از ما باز پس گيرد تكليفش را نيز از ما برداشته است . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nدر مصادر نهج‌البلاغه آمده است كه مضمون اين گفتار حكيمانه در كتاب تحف العقول ( كه پيش از نهج‌البلاغه تأليف شده ) در لابه‌لاى سؤالاتى كه عباية بن ربعى اسدى از حضرت كرد آمده است . ( مصادر نهج‌البلاغه ، ج 4 ، ص 287 ) . ( و عبارت تحف العقول چنين است كه امام عليه السلام در تفسير « لا حَولَ وَلا قوّةَ إلّابِاللَّه » فرمود : « لا حَولَ عَن مَعاصِى اللَّه إلّابِعِصمَةِ اللَّه و لا قوّة لنا على طاعةِ اللَّه إلّابعَونِ اللَّه قال : فَوَثَب عَباية فقبّل يدَيه و رِجليه » . تحف العقول ، در كلمات امام هادى عليه السلام از اميرمؤمنان على عليه السلام ، ص 468 ) .\r\n","page_name":" 287 ","page_number":287},
  {"content":"\r\n\r\n\r\nشرح و تفسير هر چه هست از اوست !\r\nبه نظر مىرسد - همانگونه كه بعضى از شارحان نهج‌البلاغه استنباط كرده‌اند « 1 » - شخصى كه معناى « لا حول و لا قوّة إلّاباللّه » براى او مفهوم نبود و گرفتار شبههء جبر شده بود سؤالى در اين باره از حضرت كرد و امام عليه السلام براى رفع شبههء او سه جمله بيان فرمود .\r\nنخست فرمود : « ما در برابر مالكيت خداوند مالك چيزى نيستيم » ؛ (\r\nوَ قَدْ سُئِلَ عَنْ مَعْنَى قَوْلِهِمْ « لَا حَوْلَ وَ لَاقُوَّةَ إِلَّا بِاللَّهِ » - : إِنَّا لَانَمْلِكُ مَعَ اللَّهِ شَيْئاً\r\n) . بنابراين مالك اصلى خداست و هيچ‌كس استقلال در مالكيت ندارد و به تعبير ديگر ، توحيد در مالكيت ، يكى از شاخه‌هاى توحيد افعالى است كه بدون اعتقاد به آن توحيد انسان كامل نمىشود .\r\nسپس در جملهء دوم مىافزايد : « بلكه ما چيزى را مالك نيستيم جز آنچه او به ما تمليك كرده است » ؛ (\r\nوَ لَانَمْلِكُ إِلَّا مَا مَلَّكَنَا\r\n) . بنابراين مالكيت ما از ذات پاك او سرچشمه مىگيرد ؛ آنچه اراده كند به ما مىدهد و آنچه را اراده كند باز پس مىگيرد و به تعبير ديگر ، مالكيت ما نسبت به مالكيت خداوند مالكيت طولى است نه مالكيت عرضى .\r\nآنگاه در جملهء سوم مىفرمايد : « هرگاه او چيزى را به ما تمليك كند كه\r\n\r\n\r\n","description":"","footnote":"\r\n( 1 ) . مرحوم محقق كمره‌اى در شرح نهج‌البلاغهء خود اين سخن را آورده است .\r\n","page_name":" 288 ","page_number":288},
  {"content":"\r\n\r\nدر واقع خودش به آن سزاوارتر از ماست ما را ( دربارهء آن ) مكلف به وظايفى مىكند و هرگاه آن را از ما باز پس گيرد تكليفش را از ما برمىدارد » ؛ (\r\nوَ لَانَمْلِكُ إِلَّا مَا مَلَّكَنَا ؛ فَمَتى مَلَّكَنَا مَا هُوَ أَمْلَكُ بِهِ مِنَّا كَلَّفَنَا ، وَ مَتَى أَخَذَهُ مِنَّا وَضَعَ تَكْلِيفَهُ عَنَّا\r\n) . اين همان نكتهء باريك و دقيق و بسيار جالب « الأمرُ بين الأمرَين » است . نه چنان است كه ما از خود استقلال تام داشته باشيم و صاحب قدرتى در برابر خدا و مالكيتى در برابر مالكيت او گرديم و نه چنان است كه در اعمال خود مطلقاً اراده و اختيارى نداشته باشيم . بلكه او به ما قدرت و قوت و اختيار داده و هماهنگ با آن تكاليفى بر عهدهء ما گذاشته است . تا زمانى كه آن قدرت و قوت وجود دارد تكاليف هم هست هنگامى كه گرفته شد تكاليف از بين مىرود .\r\nاو به ما اموالى بخشيده و تمليك كرده و تكليف خمس و زكات را در كنار آن قرار داده است ، قوت و قدرت جسمانى داده و تكليف نماز و روزه و حج و جهاد را در كنار آن مقرر فرموده ، هرگاه مال را باز پس گيرد تكليف خمس و زكات نيز برداشته مىشود هرگاه قوت و قدرت جسمانى را از ما سلب كند واجباتى كه نياز به قوت و قدرت جسمانى دارد از ما برداشته خواهد شد .\r\nهمين معنا در حديث ديگرى كه از امام عليه السلام نقل شده منعكس است :\r\n« عبايه ، از ياران خاص اميرالمؤمنين عليه السلام از آن حضرت دربارهء مسألهء توانايىهاى انسان كه با آن برمىخيزد و مىنشيند و كارهايى انجام مىدهد سؤال كرد ( كه آيا اين‌ها جبرى است يا اختيارى ؟ ) امام اميرمؤمنان على عليه السلام از او پرسيد :\r\nمنظور تو كدام توانايى است ؟ توانايى بدون پروردگار يا با پروردگار ؟ عبايه ساكت شد و پاسخى نداد ، امام عليه السلام فرمود : بگو ، عرض كرد : چه بگويم ، فرمود :\r\nاگر بگويى با خداوند ( در عرض خداوند ) مالك قدرتى هستى ، مايهء هلاكت توست و اگر بگويى بدون خداوند چنين قدرتى را پيدا كردى آن هم مايهء هلاكت توست . عبايه عرض كرد : چه بگويم اى اميرالمؤمنين ؟ فرمود : بايد بگويى كه اين\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nقدرت را خداوند به تو ارزانى داشته اگر اين قدرت را براى تو ادامه دهد عطا و بخشش اوست و اگر از تو بگيرد بلا و آزمايش اوست . او مالك قدرتى است كه به تو داده و قادر بر چيزى است كه تو را بر آن قادر نموده ، آيا نشنيدى مردم حول و قوهء الهى را مىطلبند در آن‌جا كه مىگويند : «\r\nلاحولَ ولا قوّة إلّاباللَّه العلىّ العظيمِ\r\n» . عبايه عرض كرد : تفسير اين سخن چيست ؟ فرمود : پناهى دربرابر معاصى الهى نيست مگر پناه خداوند و قوتى بر طاعات نيست مگر با اعانت پروردگار . عبايه برخاست و خود را به روى دست و پاى امام عليه السلام انداخت و بوسه زد . « 1 »\r\nبراى روشن شدن اين بحث پيچيده و دقيق و ظريف يك مثال حسى داريم كه سابقاً نيز به آن اشاره كرديم و آن اين است كه فرض كنيد يك قطار برقى به حركت درآمده است اين قطار نيروى خود را لحظه‌به‌لحظه از سيم برقى كه در طول مسير كشيده‌اند و حلقهء لغزندهء قطار روى آن حركت مىكند دريافت مىدارد هر لحظه مسئول ادارهء برق اراده كند مىتواند برق آن قطار را از همان مبدأ قطع كند ولى مادامى كه قطع نكرده رانندهء قطار با ميل و اراده و آزادى ، قطار را در مسير به حركت وامىدارد . هر كجا لازم بود توقف مىكند هر كجا لازم بود سرعت مىگيرد و هر كجا خواست ملايم مىرود ، اين راننده قادر است قطار را به‌صورت‌هاى مختلف هدايت كند ولى اين قوت و قدرت را از مبدائى مىگيرد كه لحظه‌به‌لحظه به او نيرو مىبخشد و هر لحظه بخواهد مىتواند اين قدرت و نيرو را قطع كند . بنابراين اين راننده ، هم اختيار دارد و هم ندارد ، اختيار براى انتخاب حركت و توقف ولى عدم اختيار در بقاء نيرويش .\r\nو اين است معنى الامر بين الامرين : نه جبر و سلب اختيار و نه آزادى مطلق .\r\nنكتهء قابل توجه اين است كه « حول » در لغت به دو معناست : يكى حركت و تحول و ديگرى ممانعت و حائل شدن . اگر در لغت عرب به « سال » حول گفته\r\n\r\n\r\n","description":"","footnote":"\r\n( 1 ) . تحف العقول ، ص 345 ، در كلمات امام هادى عليه السلام .\r\n","page_name":" 290 ","page_number":290},
  {"content":"\r\n\r\nمىشود به اين دليل است كه انسان از زمانى به زمان ديگر متحول مىشود و حركت مىكند .\r\nبنابر اين معنا ، معنى لاحول ولا قوة الا باللَّه اين است كه هيچ نوع حركت و تحول و هيچ قوت و قدرتى جز از سوى خدا نيست ، اوست كه به ما اين نيروها را بخشيده و به ما توانايى و اختيار داده تا بتوانيم به‌سوى مقاصد خويش حركت كنيم .\r\nو بنابر معنى دوم ، معنى جمله اين است كه هيچ مانعى دربرابر معاصى و هيچ قدرتى بر اطاعات جز به‌وسيلهء خداوند نيست ، همانگونه كه در ذيل حديث عبايه آمده بود و در حديثى از امام صادق عليه السلام نيز در تفسير جملهء «\r\nلا حول ولا قوّةَ إلّا باللَّه\r\n» مىخوانيم كه فرمود : «\r\nلا يَحولُ بَينَنا وبينَ المَعاصِى إلّااللَّهُ ولا يُقَوّينا على أداءِ الطّاعةِ والفرائضِ إلّااللَّه\r\n؛ ميان ما و گناهان جز خداوند حائل نمىشود و براى اداى اطاعت و واجبات جز خداوند به ما نيرو نمىبخشد » . « 1 »\r\nبه اين ترتيب جملهء پرمعنى و پرمحتواى «\r\nلا حولَ ولا قوّة إلّاباللَّه\r\n» دو معنى دارد كه هر دو در روايات معصومين عليهم السلام آمده است . « 2 »\r\n* * *\r\n\r\n\r\n","description":"","footnote":"\r\n( 1 ) . بحارالانوار ، ج 90 ، ص 189 ، ح 24 .\r\n( 2 ) . براى توضيح بيشتر دربارهء مسئلهء جبر و تفويض و قضا و قدر مىتوانيد به كتاب انوارالاصول ، ج 1 ، و تفسير نمونه ، ج 26 ، ذيل آيهء 38 سورهء نبأ و همچنين ج 11 ، ذيل آيهء 33 سورهء نحل ، و بحث‌هايى كه سابقاً در پيام امام اميرالمؤمنين عليه السلام ، ج 12 ، ص 461 ، ذيل حكمت 78 داشتيم ، مراجعه كنيد .\r\n","page_name":" 291 ","page_number":291},
  {"content":"\r\n . \r\n","description":"","footnote":"","page_name":" 292 ","page_number":292},
  {"content":"\r\n\r\n\r\n405 لِعَمَّارِ بْنِ يَاسِرٍ وَ قَدْ سَمِعَهُ يُرَاجِعُ الْمُغِيرَةَ بْنَ شُعْبَةَ كَلاماً : دَعْهُ يَا عَمَّارُ ، فَإِنَّهُ لَمْ يَأْخُذْ مِنَ الدِّينِ إِلَّا مَا قَارَبَهُ مِنَ الدُّنْيَا ، وَ عَلَى عَمْدٍ لَبَسَ عَلَى نَفْسِهِ لِيَجْعَلَ الشُّبَهَاتِ عَاذِراً لِسَقَطَاتِهِ .\r\nامام عليه السلام هنگامى كه شنيد عمار ياسر با مغيرة بن شعبه ( آن مرد منافق لجوج ) جرّ و بحث مىكند ، فرمود :\r\nاى عمار ! رهايش كن ، چراكه او از دين خدا آن مقدار گرفته كه به دنيا نزديكش سازد و از روى عمد حق را بر خود مشتبه ساخته تا شبهات را بهانهء لغزش‌ها و خلاف‌هايش قرار دهد . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nدر مصادر آمده است كه اين گفتار حكيمانه را ابن عساكر در تاريخ دمشق در شرح حال مغيرة بن شعبه و ابن قتيبه در الامامة و السياسة با تفاوتى نقل كرده‌اند و ( قبل از سيد رضى ) مرحوم شيخ مفيد آن را در كتاب مجالس آورده است . ( مصادر نهج‌البلاغه ، ج 4 ، ص 288 ) .\r\n","page_name":" 293 ","page_number":293},
  {"content":"\r\n\r\n\r\nشرح و تفسير اين مرد لجوج را رها كن\r\nاز مقدمهء اين كلام استفاده مىشود كه عمار ياسر ، آن صحابى پاكباز و شجاع و مخلص با مغيرة بن شعبه در مسائل مهم دينى گفتگو داشت و مغيره ، آن مرد منافق و كوردل نمىپذيرفت . امام عليه السلام گفتگويى را كه ميان اين دو نفر رد و بدل مىشد شنيد و چند جملهء كوتاه و پرمعنا دربارهء مغيرة بن شعبه فرمود كه تمام روحيات و برنامهء زندگى او در آن خلاصه شد . فرمود : « اى عمار ! رهايش كن ، چراكه او از دين خدا آن مقدار گرفته كه به دنيا نزديكش سازد و از روى عمد حق را بر خود مشتبه ساخته تا شبهات را بهانهء لغزش‌ها و خلاف‌هايش قرار دهد » ؛ (\r\nلِعَمَّارِ بْنِ يَاسِرٍ وَ قَدْ سَمِعَهُ يُرَاجِعُ الْمُغِيرَةَ بْنَ شُعْبَةَ كَلاماً : دَعْهُ يَا عَمَّارُ ، فَإِنَّهُ لَمْ يَأْخُذْ مِنَ الدِّينِ إِلَّا مَا قَارَبَهُ مِنَ الدُّنْيَا ، وَ عَلَى عَمْدٍ لَبَسَ عَلَى نَفْسِهِ لِيَجْعَلَ الشُّبَهَاتِ عَاذِراً لِسَقَطَاتِهِ\r\n) . امام عليه السلام روى دو نكتهء اساسى در اين كلام حكيمانه تكيه فرموده كه يكى مربوط به دنياى مغيره است و ديگرى مربوط به اعتقادات و آخرتش .\r\nدر نكتهء اول مىفرمايد : او اعتقادى به مسائل اسلامى ندارد با آن هماهنگ نيست ، آن‌جا كه به نفع دنياى او باشد ديندار مىشود و آن‌جا كه به زيان دنياى او باشد احكام دين را رها مىكند .\r\nقرآن مجيد اين وصف را براى جمعى از منافقان بيان كرده كه راه تبعيض را\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nپيش مىگرفتند و آنچه را به نفعشان بود مىپذيرفتند و بقيه را انكار مىكردند ، مىفرمايد : « « إِنَّ الَّذِينَ يَكْفُرُونَ بِاللَّهِ وَرُسُلِهِ وَيُرِيدُونَ أَنْ يُفَرِّقُوا بَيْنَ اللَّهِ وَرُسُلِهِ وَيَقُولُونَ نُؤْمِنُ بِبَعْضٍ وَنَكْفُرُ بِبَعْضٍ وَيُرِيدُونَ أَنْ يَتَّخِذُوا بَيْنَ ذَلِكَ سَبِيلًا » ؛ كسانى كه خدا و پيامبرانِ او را انكار مىكنند ، و مىخواهند ميان خدا و پيامبرانش تبعيض قائل شوند ، و مىگويند : « به بعضى ايمان مىآوريم ، و بعضى را انكار مىكنيم و مىخواهند در ميان اين دو ، راهى براى خود انتخاب كنند ) » . « 1 »\r\nيكى از صفات زشت يهود نيز همين بود همان‌گونه كه قرآن دربارهء آن‌ها مىفرمايد : « « أَفَتُؤْمِنُونَ بِبَعْضِ الْكِتَابِ وَتَكْفُرُونَ بِبَعْضٍ فَمَا جَزَاءُ مَنْ يَفْعَلُ ذَلِكَ مِنْكُمْ إِلَّا خِزْىٌ فِى الْحَيَاةِ الدُّنْيَا وَيَوْمَ الْقِيَامَةِ يُرَدُّونَ إِلَى أَشَدِّ الْعَذَابِ وَمَا اللَّهُ بِغَافِلٍ عَمَّا تَعْمَلُونَ » ؛ آيا به بعضى از دستورات كتاب آسمانى ايمان مىآوريد ، و به بعضى كافر مىشويد ؟ ! براى كسى از شما كه اين عمل ( تبعيض در ميان احكام و قوانين الهى ) را انجام دهد ، جز رسوايى در اين جهان ، چيزى نخواهد بود ، و روز رستاخيز به شديدترين عذاب‌ها گرفتار مىشوند . و خداوند از آنچه انجام مىدهيد غافل نيست » . « 2 »\r\nهمين معنا در كلام سالار شهيدان امام حسين عليه السلام به‌هنگام ورود به كربلا ، در دوم محرم‌آمده است آن‌جا كه رو به‌سوى يارانش كرد و فرمود : «\r\nالنَّاسُ عَبِيدُ الدُّنْيا وَ الدِّينُ لَعِقٌ عَلَى أَلْسِنَتِهِمْ يحُوطُونَهُ مَا دَرَّتْ مَعَايشُهُمْ فَإِذَا مُحِّصُوا بِالْبَلَاءِ قَلَّ الدَّيانُون\r\n؛ مردم ، بردگان دنيا هستند و دين ، تنها بر زبان آن‌هاست ؛ تا آن زمان كه زندگى آن‌ها تأمين شود به‌دنبال دين هستند اما هنگامى كه گرفتار بلا و آزمون الهى شدند ( و دين از منافع مادى آن‌ها جدا شد ) دينداران كم‌اند » . « 3 »\r\nولى مؤمنان راستين كسانى هستند كه آيين خدا را به‌طور كامل با تمام وجود\r\n\r\n\r\n","description":"","footnote":"\r\n( 1 ) . نساء ، آيهء 150 .\r\n( 2 ) . بقره ، آيهء 85 .\r\n( 3 ) . بحارالانوار ، ج 44 ، ص 383 .\r\n","page_name":" 295 ","page_number":295},
  {"content":"\r\n\r\nمىپذيرند خواه به منفعت مادى آن‌ها باشد يا به زيان آن و اصولًا بر سر همين دو راهى ، دينداران از افراد منافق و بىدين ، شناخته مىشوند كه دين از يك مسير مىرود و منافع مادى آن‌ها از مسير ديگر .\r\nدر جملهء دوم مىفرمايد : او براى اين‌كه خود را در نظر خويش يا در نظر مردم معذور بشمرد عمداً حقايق را بر خود مشتبه مىسازد و شبهاتى را بهانه براى كارهاى خلافش قرار مىدهد و اين همان كارى است كه همهء منافقين انجام مىدهند ؛ به شبهات پناه مىبرند و وجدان خود را فريب مىدهند و كارهاى خلاف خود را به اين وسيله توجيه مىكنند .\r\nقرآن مجيد دربارهء بعضى از كافران مىگويد : « « بَلْ يُرِيدُ الْإِنسَانُ لِيَفْجُرَ أَمَامَهُ * يَسْأَلُ أَيَّانَ يَوْمُ الْقِيَامَةِ » ؛ ( انسان شك در معاد ندارد ) بلكه مىخواهد ( آزاد باشد و بدون ترس از دادگاه قيامت ) در تمام عمر گناه كند ! ( ازاين‌رو ) مىپرسد : « قيامت كى خواهد بود ؟ » . « 1 »\r\nبر اين اساس امام عليه السلام عمار را نهى كرد ازاين‌كه سخن را با او ادامه دهد زيرا او كسى نبود كه در برابر حق تسليم شود و يا حتى حق را نشناخته باشد آگاهانه مخالفت مىكرد و براى حفظ منافع مادى خود طرح شبهه مىنمود ، و سخن گفتن با چنين كسى روا نيست ؛ نه مصداق ارشاد جاهل است و نه تنبيه غافل .\r\nاين‌گونه افراد در واقع مصداق آيهء شريفهء « سَوَآءٌ عَلَيْهِمْ ءَأَنذَرْتَهُمْ أَمْ لَمْ تُنذِرْهُمْ لَا يُؤْمِنُونَ » « 2 » مىباشند .\r\n\r\nنكته‌ها\r\n\r\n1 . ماجراى گفتگوى عمار ياسر و مغيره\r\nمرحوم سيد رضى به اين نكته اشاره نكرده كه ميان عمار ياسر و مغيرة بن\r\n\r\n\r\n","description":"","footnote":"\r\n( 1 ) . قيامت ، آيات 5 و 6 .\r\n( 2 ) . بقره ، آيهء 6 .\r\n","page_name":" 296 ","page_number":296},
  {"content":"\r\n\r\nشعبه چه گفتگويى بود كه على عليه السلام به عمار چنان فرمود . اما مرحوم علامهء شوشترى نقل مىكند كه گفتگوى عمار با مغيره دربارهء اين بود كه عمار مغيره را دعوت كرد تا با اميرمؤمنان عليه السلام بيعت كند و او را در برابر دشمنانش ( ازجمله معاويه ) يارى دهد . مغيره نپذيرفت و به عمار گفت : يارى تو براى على بن ابىطالب مانند كسى است كه از گرما به بيابان سوزان فرار كند يعنى تو از آن مصيبت‌هاى زمان عثمان فرار كردى و الآن در فشار معاويه‌اى خواهى افتاد كه مصائبش بيشتر از اوست . هنگامى كه اميرمؤمنان على عليه السلام اين گفتگو را ( يا گوشه‌اى از آن را شنيد ) آن سخنان را به عمار فرمود . « 1 »\r\n\r\n2 . عمار ياسر و مغيرة بن شعبه را بيشتر بشناسيم\r\nدربارهء عمار ياسر ، آن صحابى بزرگ و مخلص رسول اللَّه صلى الله عليه و آله و صحابى فداكار جانشينش ، اميرمؤمنان على عليه السلام پيش از اين در جلد 7 ، صفحهء 83 از همين كتاب و جاهاى ديگر سخن گفته‌ايم ولى فضايل و مناقب آن مرد پاكباز بيش از اين‌هاست . او كسى است كه يكى از آيات قرآن دربارهء او نازل شد زمانى كه جماعتى از مشركين ، او و پدر و مادرش را شكنجه كردند تا اظهار برائت از پيامبر اسلام صلى الله عليه و آله كنند پدر و مادرش حاضر نشدند و شهيد گشتند ولى عمار با زبان و لفظ خود آنچه را مىخواستند گفت و گريه‌كنان خدمت پيغمبر صلى الله عليه و آله آمد . آيهء شريفه نازل شد : « « مَنْ كَفَرَ بِاللَّهِ مِنْ بَعْدِ إِيمَانِهِ إِلَّا مَنْ أُكْرِهَ وَقَلْبُهُ مُطْمَئِنٌّ بِالْإِيمَانِ » ؛ كسانى كه بعد از ايمان كافر شوند ( مجازات مىشوند ) به‌جز آن‌ها كه تحت فشار واقع شده‌اند در حالى كه قلبشان با ايمان ، آرام است » « 2 » در اين‌جا بعضى از ناآگاهان گفتند : عمار با گفتن الفاظ مربوط به برائت و بيزارى از اسلام ، كافر شد .\r\n\r\n\r\n","description":"","footnote":"\r\n( 1 ) . بهج الصباغة ، ج 9 ، ص 593 .\r\n( 2 ) . نحل ، آيهء 106 .\r\n","page_name":" 297 ","page_number":297},
  {"content":"\r\n\r\nپيغمبر صلى الله عليه و آله فرمود : «\r\nكَلَّا إِنَّ عَمَّاراً مَلِىءٌ إِيمَاناً مِنْ قَرْنِهِ إِلَى قَدَمِهِ وَ اخْتَلَطَ الْإِيمَانُ بِلَحْمِهِ وَ دَمِه\r\n؛ چنين نيست ، عمار از فرق سر تا قدم مملو از ايمان است و ايمان با گوشت و خون او آميخته است » . سپس پيامبر صلى الله عليه و آله افزود : اگر باز در چنين شرايطى قرار گرفتى همين‌گونه عمل كن . « 1 »\r\nاين آيه و روايت از مدارك روشنى است كه اجازهء تقيه را در شرايطى كه جان انسان در خطر است مىدهد .\r\nدر حديث ديگرى آمده است كه پيامبر صلى الله عليه و آله به او بشارت داد ، فرمود : «\r\nيا ابا اليقظان\r\n( انتخاب اين كنيه براى عمار شايد به اين دليل بود كه در بعضى از جنگ‌ها او و بعضى ديگر از صحابهء پيغمبر صلى الله عليه و آله شب بيدار بودند و از لشكريان حفاظت مىكردند تا دشمن به آن‌ها شبيخون نزند )\r\nفَإِنَّكَ أَخُو عَلِى فِى دِيانَتِهِ وَ مِنْ أَفَاضِلِ أَهْلِ وَلَايتِهِ وَ مِنَ الْمَقْتُولِينَ فِى مَحَبَّتِهِ تَقْتُلُكَ الْفِئَةُ الْبَاغِية\r\n؛ تو برادر على در ديانتش هستى و از افراد برجستهء اهل ولايت او مىباشى و از كسانى هستى كه در محبت او شهيد مىشوى و تو را گروه ستمكار شهيد مىكنند » . « 2 »\r\nو همين‌گونه شد ؛ او در صفين به دست لشكريان معاويه به شهادت رسيد .\r\nجالب اين‌كه علماى اهل سنت نيز در فضيلت عمار مطالب قابل توجهى نقل كرده‌اند ولى با نهايت تأسف عثمان بلايى بر سر عمار آورد كه هر مسلمانى از شنيدن آن ناراحت مىشود . بلاذرى ، از علماى معروف اهل سنت ، در كتاب انساب الاشراف مىنويسد كه مقداد و عمار ياسر و طلحه و زبير و جمعى ديگر از اصحاب رسول خدا صلى الله عليه و آله نامه‌اى نوشتند و كارهاى خلاف عثمان را در آن برشمردند و او را از عذاب الهى ترساندند و به او گفتند كه اگر دست از كارهايش برندارد بر ضد او اقدام خواهند كرد . عمار نامه را گرفت و نزد عثمان آمد\r\n\r\n\r\n","description":"","footnote":"\r\n( 1 ) . بحارالانوار ، ج 19 ، ص 35 .\r\n( 2 ) . همان ، ج 22 ، ص 333 .\r\n","page_name":" 298 ","page_number":298},
  {"content":"\r\n\r\nو بخشى از آن را براى عثمان خواند . عثمان گفت : تو چرا از ميان آن‌ها داوطلب شدى ؟ عمار گفت : براى اين‌كه من بيش از آن‌ها خيرخواه تو هستم . عثمان به او گفت : دروغ گفتى اى فرزند سميه ( او را به نام مادرش ناميد كه توهين بزرگى محسوب مىشد ، يعنى پدر تو معلوم نيست ) عمار گفت : من فرزند سميه هستم و پدرم ياسر است . عثمان دستور داد غلامانش دست و پاى او را گرفتند و كشيدند و عثمان با دو پاى خود با كفش به پايين شكم او زد و او دچار فتق ( پارگى پردهء شكم ) شد . « 1 »\r\nهمين داستان را ابن عبدالبر ، عالم ديگر اهل سنت در كتاب الاستيعاب در شرح حال عمار نقل كرده و افزوده كه يكى از دنده‌هاى عمار را نيز شكستند . « 2 »\r\nاما مغيرة بن شعبه : بسيارى درمورد او نوشتند كه مرد بسيار باهوشى بود و به همين دليل بعد از پيامبر اكرم صلى الله عليه و آله نيز از طرف خلفا مناصب مهمى به او داده شد كه آخرين منصبش فرماندارى كوفه بود ولى در عين حال مردى بسيار سنگدل و جنايت‌پيشه بود .\r\nابوالفرج اصفهانى دربارهء اسلام آوردن او چنين نوشته است كه مغيره دربارهء اسلام آوردن خودش مىگويد : با گروهى از طائفهء بنى مالك در عصر جاهليت نزد پادشاه مصر رفتيم و هدايايى براى او برديم . او هدايا را گرفت و دستور داد جوايزى به همهء ما دادند بعضى را بيشتر و بعضى را كمتر ولى به من چيز بسيار كمى داد و چندان اعتنايى به من نكرد . گروهى از قبيلهء بنى مالك كه با من بودند با استفاده از كمك سلطان مصر هدايايى براى خانوادهء خود گرفتند و بسيار خوشحال بودند و هيچ‌كدام حاضر نشدند با من مواسات كنند ( و من كينهء آن‌ها را به دل گرفتم ) . هنگامى كه از مصر خارج شديم مقدارى شراب با خود آوردند\r\n\r\n\r\n","description":"","footnote":"\r\n( 1 ) . انساب الاشراف ، ج 5 ، ص 49 طبق نقل الغدير ، ج 9 ، ص 16 .\r\n( 2 ) . الغدير ، ج 9 ، ص 16 .\r\n","page_name":" 299 ","page_number":299},
  {"content":"\r\n\r\nو از آن نوشيدند من هم با آن‌ها خوردم ولى دوست نداشتم با آن‌ها باشم ، با خود گفتم : اين‌ها به طائف بازمىگردند و به قبيلهء من مىگويند كه سلطان مصر به من بىاعتنايى كرد به همين دليل تصميم گرفتم آن‌ها را به قتل برسانم . به آن‌ها گفتم :\r\nمن گرفتار سردردى شده‌ام . آن‌ها شراب خود را حاضر كردند و مرا دعوت نمودند . گفتم : چون سردرد دارم نمىنوشم اما شما بنشينيد من ساقى شما مىشوم . قبول كرده و شروع به نوشيدن شراب نمودند و هنگامى كه در آن‌ها اثر كرد باز هم تقاضاى شراب كردند . آنقدر نوشيدند و مست شدند كه به خواب عميقى فرو رفتند . من برخاستم و همهء آن‌ها را به قتل رساندم و آنچه با آن‌ها بود برداشتم و به مدينه آمدم . ديدم پيامبر اسلام صلى الله عليه و آله در مسجد است و ابوبكر نزد اوست ، مرا مىشناخت ( پرسيد : براى چه آمده‌اى ؟ ) گفتم : آمده‌ام شهادتين بگويم و مسلمان شوم . ابوبكر گفت : از مصر آمده‌اى ؟ گفتم : آرى . گفت : آنهايى كه با تو بودند چه كردند ؟ گفتم : ميان من و آن‌ها اختلافاتى بروز كرد و ما مشرك بوديم من همهء آن‌ها را كشتم و غنائمشان را برگرفتم و خدمت پيغمبر صلى الله عليه و آله آمدم تا خمس آن را تقديم كنم چون غنيمت مشركين است . پيغمبر صلى الله عليه و آله فرمود : اسلامت را مىپذيرم ولى چيزى از اموالت را نمىگيرم و آن را تخميس نمىكنم زيرا تو به آن‌ها خيانت كردى . عرض كردم : هنگامى كه آن‌ها را كشتم بت‌پرست بودم اكنون مسلمان شده‌ام . فرمود : بسيار خوب ، اسلام ، گذشته‌ها را مىپوشاند . چيزى نگذشت كه اين خبر ( قتل سيزده نفر ) به قبيلهء ثقيف رسيد كه در طائف بودند .\r\nآن‌ها تصميم گرفتند با طائفهء ما بجنگند سپس صلح كردند كه سيزده ديه پرداخت شود و غائله پايان يابد . « 1 »\r\nآرى اين است سابقهء مغيرة بن شعبه .\r\nابن ابىالحديد اين داستان را نقل كرده و بعد از آن مىافزايد : جمعى از\r\n\r\n\r\n","description":"","footnote":"\r\n( 1 ) . اغانى ، ج 16 ، ص 80 طبق نقل شرح نهج البلاغهء علامهء شوشترى ( بهج‌الصباغه ) ، ج 9 ، ص 593 .\r\n","page_name":" 300 ","page_number":300},
  {"content":"\r\n\r\nاصحاب ما چنين مىگويند : كسى كه اسلام آوردنش اين‌گونه باشد و پايان كارش خبر متواترى باشد كه تا پايان عمرش على عليه السلام را بر منابر لعن مىكرد و در ميان اين آغاز و پايان ، كارش فسق و فجور و پر كردن شكم و هوس‌بازى جنسى و همراهى با فاسقان و صرف وقت در غير اطاعت خدا بود چگونه ممكن است كسى به او علاقه داشته باشد و ما چه عذرى داريم اگر فسق او را براى مردم آشكار نسازيم . « 1 »\r\nاين گفتار ابن ابىالحديد در واقع اشاره به داستان عدالت صحابه است كه اهل سنت همهء آن‌ها را از خوب و بد و زشت و زيبا و مؤمن و فاسق ، محترم مىشمارند . مقصود ابن ابىالحديد اين است كه آيا كسى را با اين زندگى سراسر كثيف و آلوده تنها به عنوان اين‌كه جزء صحابه بوده يعنى پيامبر اكرم صلى الله عليه و آله را ديده مىتوان تبرئه كرد يا او را عادل شمرد ؟ « 2 »\r\n* * *\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابىالحديد ، ج 20 ، ص 10 .\r\n( 2 ) . كسانى كه بخواهند اطلاعات بيشترى دربارهء مغيره و كارهاى زشت و كثيف او پيدا كنند مىتوانند به تاريخ مدينهء دمشق ابن عساكر ، ج 60 ، ص 13 تا 63 مراجعه كنند .\r\n","page_name":" 301 ","page_number":301},
  {"content":"\r\n . \r\n","description":"","footnote":"","page_name":" 302 ","page_number":302},
  {"content":"\r\n\r\n\r\n406 مَا أَحْسَنَ تَوَاضُعَ الْأَغْنِيَاءِ لِلْفُقَرَاءِ طَلَباً لِمَا عِنْدَ اللَّهِ ! وَ أَحْسَنُ مِنْهُ تِيهُ الْفُقَرَاءِ عَلَى الْأَغْنِيَاءِ اتِّكَالًا عَلَى اللَّهِ .\r\nامام عليه السلام فرمود :\r\nچه زيباست تواضع و فروتنى ثروتمندان در برابر فقرا ، براى رسيدن به پاداش‌هاى الهى ، و از آن بهتر بىاعتنايى و بزرگ‌منشى مستمندان است\r\nدر برابر اغنيا براى توكل بر خدا . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب مىگويد : از كسانى كه قبل از سيد رضى اين كلام نورانى را نقل كرده‌اند ابو طالب مكى در قوت القلوب است سپس در داستانى از خطيب بغدادى در تاريخ بغداد در شرح حالات فتح بن شخرف نقل مىكند كه او بعد از ختم قرآن در يكى از كوه‌هاى انطاكيه شبى اميرمؤمنان على عليه السلام را در خواب ديد و تقاضا كرد كلام خيرى به او تعليم دهد امام عليه السلام دست مباركش را باز كرد در آن دو سطر نوشته شده بود و آن اين بود : ما رأيتَ أحسَنَ مِن تَواضُعِ الغنىّ للفقيرِ يَطلُب ثوابَ اللّهِ ، و أحسَنَ مِن ذلِك تَيْهُ الفَقيرِ على الغَنِىّ ثِقةً باللهِ ( كلامى كه شباهت زيادى به گفتار حكيمانهء بالا دارد . ) نيز از كسانى كه بعد از سيد رضى آن را نقل كرده‌اند ميدانى در مجمع الامثال است . ( مصادر نهج‌البلاغه ، ج 4 ، ص 289 ) .\r\n","page_name":" 303 ","page_number":303},
  {"content":"\r\n\r\n\r\nشرح و تفسير دو كار زيبا !\r\nامام عليه السلام در اين گفتار نورانى به دو نكته اشاره مىكند كه اگر در جامعه پياده شود بسيارى از نابسامانىها سامان مىيابد . زيرا دو چيز است كه باعث تباهى جامعه و شكاف وسيع طبقاتى مىشود : تكبر صاحبان ثروت و خضوع ذلت‌بار مستمندان در برابر آنها .\r\nدر واقع اين دو رذيلهء اخلاقى علاوه بر اين‌كه چهرهء جامعهء انسانى را زشت و نفرت‌انگيز مىكند سرچشمهء انواع نابسامانىها ، عداوت‌ها و كينه‌ها و بىثباتىهاست .\r\nبه همين دليل امام عليه السلام در جملهء اول ، اغنيا و ثروتمندان را به تواضع دعوت مىكند و به آن‌ها مژدهء پاداش الهى مىدهد ، مىفرمايد : « چه خوب و زيباست تواضع و فروتنى ثروتمندان در برابر فقرا براى رسيدن به پاداش‌هاى الهى » ؛ (\r\nمَا أَحْسَنَ تَوَاضُعَ الْأَغْنِيَاءِ لِلْفُقَرَاءِ طَلَباً لِمَا عِنْدَ اللَّهِ !\r\n) . وقتى افرادى كه امكانات مالى فراوان دارند در برابر نيازمندان تواضع كنند كه لازمهء اين تواضع آن است كه به درد دل آن‌ها گوش فرادهند و مشكلاتشان را تا آن‌جا كه در توان دارند حل كنند ، كينه‌ها تبديل به دوستى ، و فاصله‌ها مبدل به نزديكى خواهد شد و اغنيا علاوه بر پاداش‌هاى الهى آرامشى نيز در اين جهان خواهند داشت كه زندگى را براى آن‌ها شيرين مىكند .\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nآرى ، تواضع از سوى هر كسى زيباست ولى از سوى اغنيا و ثروتمندان زيباتر است چراكه نشان مىدهد آن‌ها به‌سبب ثروت ، بر مركب غرور سوار نشده‌اند و خود را گم نكرده‌اند و اين فضيلت بزرگى است كه به‌هنگام فزونى نعمت‌هاى الهى ، انسان خود را فراموش نكند .\r\nاز اين گذشته ، اغنيا نبايد فراموش كنند كه همهء اموال و ثروت‌ها از آنِ خداست و همهء ما نمايندگان و خلفاى او در استفاده از آن اموال هستيم همان‌گونه كه قرآن مجيد مىگويد : « « وَأَنْفِقُوا مِمَّا جَعَلَكُمْ مُّسْتَخْلَفِينَ فِيهِ » ؛ انفاق كنيد از آنچه خداوند شما را نمايندهء خود در آن قرار داده است » . « 1 »\r\nآنگاه امام عليه السلام به‌سراغ جملهء دوم رفته ، چنين مىفرمايد : « و از آن بهتر بىاعتنايى و بزرگ‌منشى مستمندان در برابر اغنيا براى تكيه كردن بر خداست » ؛ (\r\nوَ أَحْسَنُ مِنْهُ تِيهُ الْفُقَرَاءِ عَلَى الْأَغْنِيَاءِ اتِّكَالًا عَلَى اللَّهِ\r\n) . « تيه » در لغت به دو معنا آمده است : نخست ، سرگردانى ؛ همان‌گونه كه خداوند در قرآن مجيد دربارهء قوم بنىاسرائيل و سرگردانى آن‌ها در صحراى سينا به مدت چهل سال مىفرمايد : « أَرْبَعِينَ سَنَةً يَتِيهُونَ فِى الْأَرْضِ » . « 2 »\r\nو معناى ديگر ، تكبر و بزرگ‌منشى و بىاعتنايى است و در كلام امام عليه السلام منظور ، معناى دوم است .\r\nروشن است كه اگر نيازمندان دست حاجت به‌سوى اغنيا دراز كنند و خود را در برابر آنان ذليل و خوار نمايند از يك‌سو شخصيت خود را پايمال كرده‌اند و از سوى ديگر به جاى اين‌كه به خدا پناه ببرند به غير خدا پناه برده‌اند و اين نوعى شرك خفى است .\r\nبه همين دليل در كلام حكيمانهء 228 آمده بود : «\r\nمَنْ أَتَى غَنِياً فَتَوَاضَعَ لَهُ لِغِنَاهُ ذَهَبَ ثُلُثَا دِينِهِ\r\n؛ كسى كه به‌سراغ ثروتمندى براى ثروتش برود و در برابر او\r\n\r\n\r\n","description":"","footnote":"\r\n( 1 ) . حديد ، آيهء 7 .\r\n( 2 ) . مائده ، آيهء 26 .\r\n","page_name":" 305 ","page_number":305},
  {"content":"\r\n\r\nتواضع كند دو سوم دينش از دست رفته است » . و همانگونه كه در آن‌جا گفتيم ايمان داراى سه ركن است : معرفت قلبى ، اقرار زبانى و عمل به اركان دين ؛ كسى كه در برابر چنين ثروتمندى خضوع مىكند در واقع اقرار زبانى به توحيد را با كلمات تملق‌آميزش درهم شكسته و همچنين خضوعى كه بايد در برابر ذات پاك پروردگار داشته باشد به وسيله خضوع در مقابل اين ثروتمند ، به شرك آلوده كرده است . بنابراين ، دو ركن از اركان ايمان را بر باد داده هرچند ايمان قلبى او محفوظ مانده باشد .\r\nاشتباه نشود ، منظور اين نيست كه نيازمندان در برابر اغنيا موضع‌گيرى كرده و راه خصومت در پيش گيرند و آتش دشمنى و عناد در ميان اين دو گروه برافروخته شود بلكه منظور اين است كه آن‌ها بزرگ‌منشى خود را حفظ كنند و اغنيا نيز دربرابر آن‌ها متواضع باشند و كمك‌هاى خود را بدون منت در اختيارشان بگذارند .\r\nلذا در حديثى مىخوانيم : «\r\nذَكَرَ رَجُلٌ عِنْدَ أَبِى عَبْدِاللَّهِ عليه السلام الْأَغْنِياءَ وَ وَقَعَ فِيهِمْ فَقَالَ أَبُو عَبْدِ اللَّهِ عليه السلام اسْكُتْ فَإِنَّ الْغَنِى إِذَا كَانَ وَصُولًا لِرَحِمِهِ بَارّاً بِإِخْوَانِهِ أَضْعَفَ اللَّهُ لَهُ الْأَجْرَ ضِعْفَينِ لِأَنَّ اللَّهَ يقُولُ وَما أَمْوالُكُمْ وَ لا أَوْلادُكُمْ بِالَّتِى تُقَرِّبُكُمْ عِنْدَنا زُلْفى إِلَّا مَنْ آمَنَ وَ عَمِلَ صالِحاً فَأُولئِكَ لَهُمْ جَزاءُ الضِّعْفِ بِما عَمِلُوا وَ هُمْ فِى الْغُرُفاتِ آمِنُونَ\r\n؛ مردى نزد امام صادق عليه السلام سخن از اغنيا به ميان آورد و دربارهء آن‌ها بدگويى كرد . امام عليه السلام فرمود : ساكت باش ، اگر غنى صلهء رحم به‌جا آورد و به برادران دينى خود نيكى كند خداوند اجر او را دو چندان خواهد داد زيرا در قرآن مجيد فرموده : اموال و اولادتان شما را به ما نزديك نمىكند مگر كسى كه ايمان داشته باشد و عمل صالح انجام دهد كه پاداش آن‌ها به دليل اعمالشان دو چندان است و در غرفه‌هاى بهشتى در امنيت خواهند بود » . « 1 »\r\nدر حالات معصومين عليهم السلام نيز مىخوانيم كه به‌گونه‌اى به نيازمندان كمك\r\n\r\n\r\n","description":"","footnote":"\r\n( 1 ) . بحارالانوار ، ج 100 ، ص 2 ، ح 3 .\r\n","page_name":" 306 ","page_number":306},
  {"content":"\r\n\r\nمىكردند كه هرگز شخصيت آن‌ها درهم نشكند و احساس شرمندگى نكنند .\r\nدر حديث جالبى از امام حسن مجتبى عليه السلام مىخوانيم كه مردى خدمت امام عليه السلام رسيد و اظهار فقر و پريشانى فراوان كرد و اين دو بيت شعر را براى بيان نهايت فقر و درماندگى خود تقديم نمود :\r\n لَمْ يَبْقَ لِى شيءٌ يُباعُ بِدِرْهَمٍ * يَكْفِيكَ مَنظَرُ حالَتى عَن مخبَرى\r\nإلّا بَقايا ماءِ وَجهٍ صُنْتُه * ألّا يُباعَ وقَد وجَدتُك مُشتَرى \r\nچيزى در بساط من باقى نمانده كه حتى يك درهم ارزش داشته باشد . نگاه به چهرهء من كافى است و نيازى به خبر دادن نيست .\r\nتنها چيزى كه باقى مانده آبرويم است كه آن را هرگز نفروخته‌ام ولى اكنون تو را مشترى يافتم و مىخواهم به تو بفروشم .\r\nامام مجتبى عليه السلام وكيل خويش را طلبيد و فرمود : چقدر مال نزد توست ؟ عرض كرد : دوازده هزار درهم . فرمود : همهء آن را به اين مرد فقير بده ، من از او شرمنده‌ام . عرض كرد : چيزى براى مخارج روزانه نمىماند . فرمود : آن را به اين مرد فقير بده و حسن ظن به خدا داشته باش ، خداوند جبران مىكند .\r\nسپس امام عليه السلام آن مرد فقير را طلبيد و پول‌ها را به او داد و اين دو بيت شعر را در جواب اشعارش فرمود :\r\n عاجَلْتَنا فأتاك وابِلُ بِرّنا * طَلّاً ولو أمهَلْتَنا لم تُمطِر\r\nفَخُذِ القَليلَ وكُن كأنَّك لم تَبِع * ما صُنْتَهُ وكأنّنا لم نَشْتَرى \r\nبه‌سراغ ما آمدى و باران فيض ما به‌سراغ تو آمد و اگر دير آمده بودى شرمنده مىشديم .\r\nبا اين حال اين مقدار كم را بگير و چنان باش كه گويى آبرويت را كه محفوظ مىداشتى به ما نفروختى و ما هم از تو چيزى نخريديم . « 1 »\r\nآرى ! اين پاسخ از آن عطاى فوق‌العاده زيباتر بود .\r\n\r\n\r\n","description":"","footnote":"\r\n( 1 ) . منتهى الآمال ، حالات امام حسن مجتبى عليه السلام .\r\n","page_name":" 307 ","page_number":307},
  {"content":"\r\n . \r\n","description":"","footnote":"","page_name":" 308 ","page_number":308},
  {"content":"\r\n\r\n\r\n407 مَا اسْتَوْدَعَ اللَّهُ امْرَأً عَقْلًا إِلَّا اسْتَنْقَذَهُ بِهِ يَوْماً ما !\r\nامام عليه السلام فرمود :\r\nخداوند هيچ نوع عقلى را در وجود كسى به وديعت ننهاده جز اين‌كه روزى به‌وسيلهء آن وى را نجات خواهد داد . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nتنها موردى كه مرحوم خطيب در مصادر غير از نهج‌البلاغه نقل كرده روايت آمدى در غررالحكم است كه آن را با كمى تفاوت ذكر كرده است . ( مصادر نهج‌البلاغه ، ج 4 ، ص 290 ) .\r\nاضافه مىكنيم كه مرحوم شيخ طوسى نيز آن را در كتاب امالى خود از امام على بن موسىالرضا عليه السلام با تفاوتى ذكر كرده كه عبارت او چنين است : « ما استودع اللَّه عبدا عقلا إلا استنقذه به يوما » . ( امالى طوسى ، ص 56 ، ح 48 ) .\r\n","page_name":" 309 ","page_number":309},
  {"content":"\r\n\r\n\r\nشرح و تفسير هر درك عاقلانه‌اى روزى نجات‌بخش است\r\nامام عليه السلام در اين گفتار حكيمانه اشاره به حكمت خداوند مىكند و اين‌كه هرچه را به هركس داده روى حساب و كتابى بوده است ، مىفرمايد : « خداوند هيچ نوع عقلى را در وجود كسى به وديعت ننهاده جز اين‌كه روزى به‌وسيلهء آن وى را نجات خواهد داد » ؛ (\r\nمَا اسْتَوْدَعَ اللَّهُ امْرَأً عَقْلًا إِلَّا اسْتَنْقَذَهُ بِهِ يَوْماً ما !\r\n) . از تعبير امام عليه السلام استفاده مىشود كه عقل ، شاخه‌هاى مختلفى دارد و خداوند در هر كسى شاخه يا شاخه‌هايى از آن را به وديعت مىنهد . تعبير امام عليه السلام به « عقلا » به‌صورت نكره اشاره به همين نكته است .\r\nآرى ، بعضى عقل معاد دارند ، بعضى عقل معاش و بعضى هر دو . عقل معاد نيز شاخه‌هاى متعددى دارد ؛ كسانى از طريق ادلهء عقلى وارد مىشوند و افرادى از طريق ادلهء نقلى كه هركدام نيز شاخه‌هاى متعددى دارد و در عقل معاش نيز بعضى عقل صنعت دارند ، بعضى استعداد خوبى براى كشاورزى و بعضى براى امور ديگر و هركدام از اين‌ها نيز براى خود شاخه‌هايى دارد .\r\nامام عليه السلام مىفرمايد : اين نقاط قوت كه نامش عقل است و خداوند در ميان بندگانش تقسيم كرده همه روى حساب است . ممكن است كسى عقل خاصى در وجودش باشد و ساليان دراز از آن استفاده نكند و گاه حتى خودش فكر كند كه اين عقل و استعداد خاص در وجود او به چه كار مىآيد ولى ناگهان جريانى در\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nزندگانى او رخ مىدهد كه تا دست به دامان آن عقل و استعداد خاص نزند نجات نمىيابد و اين نكته‌اى است كه كمتر كسى به آن توجه دارد و يا در نوشته‌هاى خود آورده است ولى امام عليه السلام به‌واسطهء علم گسترده و وسيعش به اين نكته اشاره فرموده است .\r\nقابل توجه اين‌كه غالب شارحان نهج‌البلاغه به نكره بودن « عقل » كه اشاره به شاخه‌هاى خاص عقل است توجه نكرده‌اند و نقش عقل را به‌طور كلى در زندگى انسان ستوده و تشريح كرده‌اند در حالى كه منظور امام عليه السلام بيان اهميت عقل در اين گفتار حكيمانه نيست هرچند عقل ازنظر اسلام فوق‌العاده اهميت دارد و در آيات و روايات اشارات گسترده‌اى دربارهء آن آمده بلكه منظور امام عليه السلام اين است كه بسيارى از افراد ، داراى عقل خاصى هستند كه از مواهب الهى است و آن عقل خاص روزى به يارى آن‌ها مىآيد و آن‌ها را از مشكلات مهمى نجات مىدهد ، كه نمونه‌هاى آن عبارت است از :\r\nسلمان فارسى داراى يك عقل تجربى درمورد راه دفاع از شهرها از طريق كندن خندق در اطراف آن بود اين عقل همواره در وجود او بود تا جريان جنگ احزاب پيش آمد ، از آن استفاده كرد و نه تنها خودش را نجات داد بلكه لشكر اسلام را نيز از اين طريق محافظت نمود .\r\nمرحوم علامهء شوشترى مثال ديگرى در اين‌جا انتخاب كرده ، مىگويد :\r\nداستان عابد بنىاسرائيل و آن زن بدكاره كه هشيارى او سبب نجات عابد شد نمونه‌اى از اين كلام است . اين عقل در واپسين روزهاى زندگى به‌كار او آمد كه هم خودش را نجات داد هم ديگرى را .\r\nو اين‌كه در قرآن و روايات اسلامى تأكيد بر مشورت شده ممكن است به ملاحظهء همين امر باشد كه هركس داراى عقل و تدبير و هشيارى خاصى است كه به‌هنگام مشورت ظاهر مىشود و ممكن است يكى از آن‌ها مورد قبول همهء\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nطرف‌هاى مشورت قرار گيرد و سبب نجات گردد .\r\nدر داستان مبارزهء اميرمؤمنان على عليه السلام با عمرو بن عبدود نيز مىبينيم كه حضرت با استفاده از يك شگرد ، عمرو را مغلوب كرد و بر زمين انداخت .\r\n* * *\r\n\r\n","description":"","footnote":"","page_name":" 312 ","page_number":312},
  {"content":"\r\n\r\n\r\n408 مَنْ صَارَعَ الْحَقَّ صَرَعَهُ .\r\nامام عليه السلام فرمود :\r\nآن‌كس كه با حق درافتد ، حق او را بر زمين خواهد زد . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nاز كسانى كه « قبل از سيد رضى » اين گفتار حكيمانه را نقل كرده‌اند مرحوم شيخ مفيد در ارشاد است و از كسانى كه « بعد از سيد رضى » آن را در كتب خود آورده‌اند ميدانى در مجمع الامثال و زمخشرى در ربيع الابرار و قضاعى در دُستور معالم الحكم است . ( مصادر نهج‌البلاغه ، ج 4 ، ص 291 ) .\r\n","page_name":" 313 ","page_number":313},
  {"content":"\r\n\r\n\r\nشرح و تفسير با حق ستيزه مكن ! به زمين خواهى خورد\r\nامام عليه السلام در اين گفتار كوتاه و حكيمانه به نكتهء مهم و سرنوشت‌سازى اشاره كرده ، مىفرمايد : « آن‌كس كه با حق درافتد حق او را بر زمين خواهد زد » ؛ (\r\nمَنْ صَارَعَ الْحَقَّ صَرَعَهُ\r\n) . آنچه امام عليه السلام در اين گفتار نورانى بيان فرموده همان چيزى است كه بارها تجربه شده و تاريخ شواهد فراوانى براى آن دارد .\r\nزيرا حق به معناى واقعيت است و در برابر آن ، باطل چيزى است كه بر خلاف واقع است و طرفداران آن مىخواهند با زور و فشار آن را سرپا نگاه دارند و طبيعى است روزى فرا مىرسد كه آن زور و فشار كم مىشود و بساط باطل برچيده خواهد شد .\r\nشك نيست كه طرفدارى از حق نيز گاه مشكلات فراوانى دارد و طرفدارى از باطل گاه ساده و آسان است ولى اصل كلى بر اين است كه حق چون بر پايهء واقعيت‌ها استوار است سرانجام ثابت و برقرار خواهد شد و باطل چون بر خلاف واقعيت‌هاست سرانجام شكست خواهد خورد .\r\nقرآن مجيد در مثالى كه براى حق و باطل زده مىفرمايد : حق همچون آب است و باطل همچون كف هاى روى آب ، اين كف‌ها مدتى خودنمايى و جوش و خروش دارند ولى چيزى نمىگذرد كه محو و نابود مىشوند و آب كه حق\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nاست باقى مىماند : « فَأَمَّا الزَّبَدُ فَيَذْهَبُ جُفَاءً وَأَمَّا مَا يَنفَعُ النَّاسَ فَيَمْكُثُ فِى الْأَرْضِ » . « 1 »\r\nاز اين گذشته ، بالاترين حق و واقعيت در عالم ، ذات پاك خداست و اوست كه از حق حمايت مىكند و فرشتگان او مأمورند كه طرفداران حق را حمايت كنند . « « إِنَّ الَّذِينَ قَالُوا رَبُّنَا اللَّهُ ثُمَّ اسْتَقَامُوا تَتَنَزَّلُ عَلَيْهِمُ الْمَلَائِكَةُ أَلَّا تَخَافُوا وَلَا تَحْزَنُوا وَأَبْشِرُوا بِالْجَنَّةِ الَّتِى كُنْتُمْ تُوعَدُونَ » ؛ به يقين كسانى كه گفتند :\r\n« پروردگار ما خداوند يگانه است ! » سپس استقامت كردند ، فرشتگان بر آنان نازل مىشوند كه « نترسيد و غمگين مباشيد ، و بشارت باد بر شما به آن بهشتى كه به شما وعده داده شده است » . « 2 »\r\nهنگامى كه پيامبر اكرم صلى الله عليه و آله ظهور كرد تنها بود و با گروه عظيم دشمنان سرسخت و لجوج و نيرومند روبرو شد اما چون طرفدار حق بود پيروز گشت و چون دشمنانش با حق درآويختند بر زمين خوردند . ساير انبيا از ابراهيم گرفته تا موسى بن عمران عليهما السلام و مردان مبارزى كه حمايت از حق كردند به پيروزى رسيدند گرچه گروهى از آن‌ها در اين راه شربت شهادت نوشيدند ولى اهداف و برنامه‌هاى آن‌ها زنده و جاويدان ماند .\r\nاين وعدهء الهى است كه در آيات متعددى از قرآن نيز به آن اشاره شده ازجمله : « « وَعَدَ اللَّهُ الَّذِينَ آمَنُوا مِنْكُمْ وَعَمِلُوا الصَّالِحَاتِ لَيَسْتَخْلِفَنَّهُم فِى الْأَرْضِ كَمَا اسْتَخْلَفَ الَّذِينَ مِنْ قَبْلِهِمْ وَلَيُمَكِّنَنَّ لَهُمْ دِينَهُمُ الَّذِى ارْتَضَى لَهُمْ وَلَيُبَدِّلَنَّهُمْ مِّنْ بَعْدِ خَوْفِهِمْ أَمْناً يَعْبُدُونَنِى لَايُشْرِكُونَ بِى شَيْئاً » ؛ خداوند به كسانى از شما كه ايمان آورده و كارهاى شايسته انجام داده‌اند وعده مىدهد كه قطعاً آنان را حكمران روى زمين خواهد كرد ، همان‌گونه كه به پيشينيان آن‌ها خلافت روى زمين را\r\n\r\n\r\n","description":"","footnote":"\r\n( 1 ) . رعد ، آيهء 17 .\r\n( 2 ) . فصلت ، آيهء 30 .\r\n","page_name":" 315 ","page_number":315},
  {"content":"\r\n\r\nبخشيد ؛ و دين و آيينى را كه براى آنان پسنديده ، پابرجا و ريشه‌دار خواهد ساخت ؛ و ترسشان را به امنيت و آرامش مبدّل مىكند ، آن‌چنان‌كه تنها مرا مىپرستند و چيزى را شريك من نخواهند ساخت » . « 1 »\r\nجالب توجه اين‌كه ابن ابىالحديد در شرح خطبهء قاصعه پس از اشاره به فعاليت‌هاى تبليغاتى بنىاميه براى محو آثار على عليه السلام و فضايل او و تعيين جايزه براى كسانى كه اخبار و احاديث براى خلفاى پيشين ذكر كنند مىگويد : آن‌ها در هنگامى كه قدرت به دست داشتند از هيچ كوششى براى محو كردن نام على عليه السلام و فرزندانش و خاموش كردن نور آن‌ها و كتمان فضايل و مناقب و سوابقشان و وادار كردن مردم به سب و لعن آن‌ها بر منابر كوتاهى نكردند . پيوسته خون از شمشيرهاى آن‌ها مىچكيد در حالى كه اهل بيت عليهم السلام در آن زمان عدهء كمى بودند و دشمنان ، بسيار . بعضى را كشتند و بعضى را اسير كردند و بعضى را تبعيد نمودند و بعضى فرار كردند و پنهان شدند و بعضى پيوسته در خوف به سر مىبردند اين اوضاع به قدرى وخيم بود كه گاه فقيه و محدث و قاضى و متكلمى را ملاقات مىكردند و او را تهديد شديد به اشد عقوبات مىنمودند كه كمترين سخنى از فضايل اهل بيت عليهم السلام نگويد و كار تقيه به جايى رسيد كه وقتى يكى از محدثين مىخواست حديثى از على عليه السلام نقل كند نام او رانمىبرد و به‌جاى آن مىگفت : مردى از قريش چنين گفت يا مردى از قريش چنين كرد . . . .\r\nسپس مىافزايد : معاويه و يزيد و بنى مروان در ايام حكومتشان كه هشتاد سال طول كشيد با تمام توان تلاش كردند كه مردم را مجبور به دشنام دادن به اميرمؤمنان على عليه السلام و پنهان كردن فضايلش كنند تا آن‌جا كه عامر بن عبداللَّه بن زبير به فرزندش گفت : پسرم على عليه السلام را جز به نيكى ياد مكن زيرا بنى اميه هشتاد سال او را بر منابر لعن كردند اما اين كار چيزى جز بر رفعت مقام و عظمت\r\n\r\n\r\n","description":"","footnote":"\r\n( 1 ) . نور ، آيهء 55 .\r\n","page_name":" 316 ","page_number":316},
  {"content":"\r\n\r\nعلى عليه السلام نيفزود . سپس اشاره به دوران حجاج مىكند كه چه جناياتى را براى اخفاء فضايل على عليه السلام و فرزندان و شيعيانش مرتكب شد .\r\nو در پايان مىگويد : ولى خداوند اراده كرده بود كه روزبه‌روز بر نور و روشنايى فضايل آن‌ها بيفزايد و محبت آن‌ها را در دل‌ها افزون كند . اگر فضايل آن حضرت مانند كعبه آشكار و روشن نبود چيزى از آن امروز به‌دست ما نمىرسيد . « 1 »\r\nآرى ، به گفتهء امام شافعى : در شگفتم از مردى كه دشمنانش فضايل او را از روى حسد كتمان كردند و دوستانش از ترس ، ولى با اين حال شرق و غرب جهان را پر كرده است . « 2 »\r\nدر مقابل ، دشمنانش چنان منفور شدند كه در مركز حكومت آن‌ها ( شام ) حتى قبر آبادى از آن‌ها ديده‌نمىشود در حالى كه آثار اهل بيت عليهم السلام در پايتخت حكومت آن‌ها مثل آفتاب مىدرخشد .\r\nآرى كسى كه با حق بجنگد حق او را بر زمين مىكوبد .\r\nدر اين‌جا ممكن است سؤال شود كه پس چرا ما جمعى از طرفداران باطل را مىبينيم كه مدت‌ها بر سر كار ماندند و حكومت كردند و با حق درافتادند و در عين حال به زمين نخوردند ؟\r\nپاسخ اين سؤال با توجه به يك نكته روشن مىشود و آن اين‌كه اين‌گونه حكومت‌ها براى حفظ خود كارهاى مثبتى نيز داشتند : ايجاد امنيت ، پيشرفت اقتصادى و گاه كمك به نيازمندان . آن‌ها به دليل همين مقدار از حق كه عمل مىكردند مدتى بر سر كار ماندند نه به‌سبب حمايت‌هايى كه از باطل داشتند .\r\nاين نكته را نيز نبايد فراموش كرد كه گروه‌هايى ممكن است براثر اشتباه در\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابىالحديد ، ج 13 ، ص 219 به بعد .\r\n( 2 ) . على فى الكتاب و السنة ، ج 1 ، ص 10 .\r\n","page_name":" 317 ","page_number":317},
  {"content":"\r\n\r\nراه باطل گام گذاشته باشند و اكثريت را در بعضى از جوامع تشكيل دهند اما چون با حق مبارزه ندارند مصداق كلام اميرمؤمنان عليه السلام نيستند كه حق ، آن‌ها را بر زمين بزند .\r\n* * *\r\n\r\n","description":"","footnote":"","page_name":" 318 ","page_number":318},
  {"content":"\r\n\r\n\r\n409 الْقَلْبُ مُصْحَفُ الْبَصَرِ .\r\nامام عليه السلام فرمود :\r\nقلب ، كتاب چشم است . ( و آنچه را انسان با چشم مىبيند و مىآزمايد\r\nدر قلبش نقش مىبندد ) . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nتنها موردى كه مرحوم خطيب در مصادر به عنوان منبع ديگرى براى اين كلام حكيمانه نقل مىكند ميدانى در مجمع الامثال است . ( مصادر نهج‌البلاغه ، ج 4 ، ص 291 ) .\r\nاضافه مىكنيم كه ابوطلحهء شافعى نيز در مطالب السؤول آن را به عين همين عبارت از على عليه السلام نقل كرده است . ( مطالب السؤول ، ص 203 ) .\r\n","page_name":" 319 ","page_number":319},
  {"content":"\r\n\r\n\r\nشرح و تفسير قلب كتاب چشم است\r\nبراى اين كلام حكيمانه دو تفسير مختلف شده است : نخست اينكه « قلب ، كتاب چشم است ( و آنچه انسان با چشم مىبيند و مىآزمايد در قلبش نقش مىبندد » ؛ (\r\nالْقَلْبُ مُصْحَفُ الْبَصَرِ\r\n) . به اين ترتيب امام عليه السلام مىخواهد اهميت علوم تجربى و حقايق زيادى را كه انسان مىتواند با چشم درك كند بيان فرمايد ؛ علوم و حقايق مربوط به اسرار آفرينش ، نشانه‌هاى عظمت خدا ، آثار پيشينيان و كتاب‌ها و نوشته‌هايى كه از آن‌ها باقى مانده و درس‌هاى عبرتى كه انسان در طول عمر خود مىبيند .\r\nبه يقين قسمت بسيار مهمى از علوم و دانش‌هاى ما از طريق چشم حاصل مىشود اعم از آنچه مستقيماً با چشم مىبينيم و يا آنچه در آثار گذشتگان مىخوانيم .\r\nبنابراين اگر گفته شود قلب ، مصحَف و كتاب چشم است سخنى حكيمانه است و گويى چشم به‌منزلهء قلمى است كه پيوسته در كتاب قلب مىنويسد و رقم مىزند .\r\nتعبيرات ديگرى كه از امام عليه السلام نقل شده نيز اين معنا را تأييد مىكند . ازجمله در تعبيرى مىخوانيم : «\r\nالعين رائد القلب\r\n؛ چشم راهنماى قلب است » . « 1 »\r\nدر تعبير ديگرى مىفرمايد : «\r\nالعين بريد القلب\r\n؛ چشم همچون نامه‌رسان قلب است » . « 2 »\r\n\r\n\r\n","description":"","footnote":"\r\n( 1 ) . غررالحكم ، ح 667 .\r\n( 2 ) . همان ، ح 668 .\r\n","page_name":" 320 ","page_number":320},
  {"content":"\r\n\r\nمرحوم علامهء مجلسى در بحارالانوار تعبير ديگرى از اميرمؤمنان عليه السلام نقل كرده است : «\r\nسُئِلَ أَمِيرُ الْمُؤْمِنِينَ عليه السلام بِمَا ذَا يسْتَعَانُ عَلَى غَضِّ الْبَصَرِ فَقَالَ بِالْخُمُودِ تَحْتَ سُلْطَانِ الْمُطَّلِعِ عَلَى سِرِّكَ وَ الْعَينُ جَاسُوسُ الْقَلْبِ وَ بَرِيدُ الْعَقْلِ فَغُضَّ بَصَرَكَ عَمَّا لَا يلِيقُ بِدِينِكَ وَ يكْرَهُهُ قَلْبُكَ وَ ينْكِرُهُ عَقْلُكَ\r\n؛ از اميرمؤمنان عليه السلام سؤال شد كه چگونه انسان مىتواند چشم ( از ناروايىها ) بپوشد ؟ فرمود : از طريق قرار گرفتن تحت سلطهء خداوندى كه مطلع از اسرار توست و چشم ، جاسوس قلب است و نامه‌رسان عقل . چشمت را از آنچه مناسب دين تو نيست و قلب و عقلت آن را انكار مىكند بپوشان » . « 1 »\r\nقرآن مجيد نيز مىگويد : « « أَفَلَمْ يَسِيرُوا فِى الْأَرْضِ فَتَكُونَ لَهُمْ قُلُوبٌ يَعْقِلُونَ بِهَا أَوْ آذَانٌ يَسْمَعُونَ بِهَا فَإِنَّهَا لَاتَعْمَى الْأَبْصَارُ وَلَكِنْ تَعْمَى الْقُلُوبُ الَّتِى فِى الصُّدُورِ » ؛ آيا آنان در زمين سير نكردند ، تا دل‌هايى داشته باشند كه حقيقت را با آن درك كنند ؛ يا گوش‌هاى شنوايى كه با آن ( نداى حق را ) بشنوند ؟ ! چراكه چشم‌هاى ظاهر ، نابينا نمىشود ، بلكه دل‌هايى كه در سينه‌هاست كور مىشود » . « 2 »\r\nاشاره به اين‌كه اگر چشم باز و بينا داشته باشند و سير در زمين كنند ، هم آثار عظمت خدا را مىبينند و هم درس‌هاى عبرتى را كه از پيشينيان و پايان كار آن‌ها باقى مانده فرامىگيرند .\r\nاز سوى ديگر نيز بسيار مىشود كه انسان نگاه‌هاى هوس‌آلود مىكند و آثار شوم آن در مصحف قلب نوشته مىشود و منشأ حزن طويل يا انحراف كثير مىگردد و به گفتهء شاعر :\r\n ز دست ديده و دل هر دو فرياد * كه هرچه ديده بيند دل كند ياد \r\nدر تفسير دوم ، مفهومى درست مقابل تفسير اوّل مورد توجه قرار گرفته و آن\r\n\r\n\r\n","description":"","footnote":"\r\n( 1 ) . بحارالانوار ، ج 101 ، ص 41 ، ح 52 .\r\n( 2 ) . حج ، آيهء 46 .\r\n","page_name":" 321 ","page_number":321},
  {"content":"\r\n\r\nاين‌كه آنچه در قلب و درون روح انسان باشد در چشمان او نمايان است . در واقع چشم تابلويى است براى اسرار درون ؛ شبيه آن چيزى كه در حكمت 26 آمد كه امام عليه السلام مىفرمايد : «\r\nمَا أَضْمَرَ أَحَدٌ شَيئاً إِلَّا ظَهَرَ فِى فَلَتَاتِ لِسَانِهِ وَ صَفَحَاتِ وَجْهِهِ\r\n؛ هيچ‌كس چيزى را در ضمير و درون خود پنهان نمىكند مگر اين‌كه در سخنان ( بىانديشهء ) او و در رخسارش نمايان مىشود » . و اين همان چيزى است كه در ضرب‌المثل فارسى خود نيز داريم : رنگ رخساره خبر مىدهد از سر ضمير .\r\nبنابر اين تعبير ، قلب همچون كتاب پرمطلبى است كه مطالب خود را از دريچهء چشم بيرون مىفرستد ، و از نگاه و ديد افراد ، بسيارى از مطالب درونشان را مىتوان درك كرد .\r\nو به گفتهء شاعر عرب :\r\n إنّ العيونَ لَتُبدِى فى تَقلُّبِها * ما فِى الضّمائرِ مِن وُدّ ومِنْ حَنَقِ \r\nچشم‌ها در گردش خود آشكار مىسازد آنچه در درون ، از محبت و عداوت است .\r\nو شاعر ديگر مىگويد :\r\n تَخْبِرُنى العَينانِ ما القَلْبُ كاتِمٌ * وَما جَنّ بالبَغضاءِ والنَّظرِ الشَّزْرِ \r\nچشم‌ها به من خبر مىدهد آنچه را كه در دل پنهان است ؛ و آنچه از كينه‌ها و عداوت‌ها در دل وجود دارد از نگاه‌هاى غضب‌آلود كه با گوشهء چشم مىشود ظاهر مىگردد . « 1 »\r\nولى قرائن نشان مىدهد كه معناى اول مناسب‌تر است . بعضى از شارحان نهج‌البلاغه احتمال ديگرى نيز داده‌اند كه مناسب به نظر نمىرسد لذا از ذكر آن خوددارى كرديم . « 2 »\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابىالحديد ، ج 20 ، ص 46 .\r\n( 2 ) . شرح نهج البلاغهء مرحوم شوشترى ، ج 4 ، ص 225 .\r\n","page_name":" 322 ","page_number":322},
  {"content":"\r\n\r\n\r\n410 التُّقَى رَئِيسُ الْأَخْلَاقِ .\r\nامام عليه السلام فرمود :\r\nپرهيزكارى ، رئيس صفات پسنديده است . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nدر كتاب مصادر در ذيل اين گفتار حكيمانه نيز اشاره شده كه ميدانى آن را در مجمع الامثال نقل كرده است . ( مصادر نهج‌البلاغه ، ج 4 ، ص 291 ) .\r\nاضافه مىكنيم كه زمخشرى آن را در ربيع الأبرار و ابن طلحهء شافعى در مطالب السؤول از اميرمؤمنان عليه السلام آورده‌اند . ( ربيع الابرار ، ج 2 ، ص 238 ، ح 180 ؛ مطالب السؤول ، ص 203 ) .\r\n","page_name":" 323 ","page_number":323},
  {"content":"\r\n\r\n\r\nشرح و تفسير رئيس صفات پسنديده\r\nامام عليه السلام در اين گفتار كوتاه و حكيمانه به نكتهء مهمى دربارهء رابطهء تقوا با صفات برجسته و اخلاق انسانى بيان مىكند ، مىفرمايد : « پرهيزكارى ، رئيس صفات پسنديده است » ؛ (\r\nالتُّقَى « 1 » رَئِيسُ الْأَخْلَاقِ\r\n) . براى پى بردن به عمق كلام امام عليه السلام لازم است نخست مفهوم تقوا را آن‌چنان‌كه هست بدانيم .\r\nتقوا در اصل از مادهء « وقاية » به معناى نگهدارى يا خويشتن‌دارى گرفته شده و به گفتهء راغب در مفردات « وقاية » در اصل به معناى نگهدارى اشيا در برابر امورى است كه به آن‌ها زيان مىرساند و تقوا به معناى قراردادن روح و فكر در پوشش حفاظتى در برابر خطرها و گناهان است .\r\nبنابراين ، تقوا آن حالت خداترسى و احساس مسئوليت درونى است كه بازدارندهء انسان در برابر سرپيچى از فرمان خداست .\r\nعبداللَّه بن معتز ( متوفاى قرن سوم ) اين سخن را به شعر درآورده و گفته است :\r\n خَلّ الذُّنوبَ صَغيرَها * وكبيرَها فهو التُّقى \r\n\r\n\r\n","description":"","footnote":"\r\n( 1 ) . « تقى » جمع « تقاة » به معناى تقواست و گاه به‌صورت مفرد و به معناى مصدرى همانند تقوا استعمال شده است .\r\n","page_name":" 324 ","page_number":324},
  {"content":"\r\n\r\n واصنَعْ كَماشٍ فَوقَ أر * ضِ الشَّوكِ يَحذَرُ ما يَرى\r\nلاتَحقِرَنَّ صَغيرةً * إنّ الجِبالَ مِن الحَصى \r\nهمهء گناهان را از كوچك و بزرگ رها كن كه حقيقت تقوا همين است .\r\nو همچون كسى باش كه در يك زمين پرخار با نهايت احتياط گام برمىدارد و پيوسته مراقب اطراف خويش است .\r\nگناهان صغيره را كوچك مشمر كه كوه‌هاى بلند از سنگريزه‌ها تشكيل شده است .\r\nاما « اخلاق » جمع « خُلق » ( بر وزن قفل ) و « خُلُق » ( بر وزن افق ) به معناى قوا و سجايا و صفات درونى است كه با چشم دل ديده مىشود و آثارى در ظاهر دارد و گاه به همان آثار و اعمال و رفتارى كه از خلقيات درونى ناشى مىگردد اخلاق گفته مىشود و در واقع ، اولى ، اخلاق صفاتى است و دومى اخلاق رفتارى و اخلاق به دو بخش تقسيم مىشود : اخلاق فضيله كه سرچشمهء كارهاى نيك مىشود و اخلاق رذيله كه منشأ كارهاى زشت است .\r\nدر زمينهء رابطهء علم و اخلاق ، رابطهء اخلاق و عرفان و اين‌كه آيا اخلاق قابل تغيير است و نقش اخلاق در زندگى انسان‌ها ، بحث است كه در اين مختصر نمىگنجد . « 1 »\r\nبا توجه به اين دو تفسير ( تفسير تقوا و تعريف اخلاق ) روشن مىشود كه تقوا رئيس اخلاق است زيرا اين ملكهء درونى ، انسان را از بخل و حسد و كينه و عداوت و غيبت و ظلم و ستم و كبر و غرور و مانند آن بازمىدارد و به همين دليل امام عليه السلام آن را رئيس اخلاق شمرده است و نيز به همين دليل آن‌ها كه از تقواى الهى بىبهره‌اند آلودهء انواع رذايل اخلاقى مىشوند .\r\nشايد به همين دليل است كه قرآن مجيد تقوا را تشبيه به لباس كرده است\r\n\r\n\r\n","description":"","footnote":"\r\n( 1 ) . علاقه‌مندان مىتوانند به كتاب ما ، « اخلاق در قرآن » ج 1 مراجعه كنند .\r\n","page_name":" 325 ","page_number":325},
  {"content":"\r\n\r\nو مىفرمايد : « وَلِبَاسُ التَّقْوَى ذَلِكَ خَيْرٌ » . « 1 » همانگونه كه لباس ، بدن انسان را از آسيب‌هاى فراوانى كه در هر لحظه ممكن است بر جسم انسان وارد شود حفظ مىكند تقوا نيز كه لباس معنوى و روحانى است انسان را از آسيب مفاسد اخلاقى حفظ مىنمايد .\r\nدر خطبهء 230 امام عليه السلام اين مطلب را به شكل ديگرى بيان كرده ، مىفرمايد :\r\n« فَإِنَّ تَقْوَى اللَّهِ مِفْتَاحُ سَدَادٍ ، وَ ذَخِيرَةُ مَعَادٍ ، وَ عِتْقٌ مِنْ كُلِّ مَلَكَةٍ ، وَ نَجَاةٌ مِنْ كُلِّ هَلَكَةٍ . بِهَا ينْجَحُ الطَّالِبُ ، وَ ينْجُو الْهَارِبُ ، وَ تُنَالُ الرَّغائِبُ\r\n؛ به يقين تقوا و پرهيزكارى كليد درهاى راستى است و ذخيرهء روز قيامت و سبب آزادى از هرگونه گناهى است كه بر انسان چيره مىشود و موجب نجات انسان از هرگونه هلاكت است . به‌وسيلهء تقوا جويندگان به مقصود خود مىرسند و فرار كنندگان ( از كيفر الهى ) رهايى مىيابند و با تقوا به هر هدف و خواستهء رفيع و بلندى مىتوان رسيد » . چنانچه « تقى » را جمع بدانيم ، با توجه به اين‌كه « اخلاق » نيز جمع است و هر دو شاخه‌هاى مختلفى دارند ممكن است كلام امام عليه السلام اشاره به اين باشد كه هر شاخه‌اى از تقوا شاخه‌اى از اخلاق را سرپرستى مىكند . تقواى مالى جلوى بخل را مىگيرد ، تقواى زبانى جلوى تهمت و غيبت را مىگيرد و به همين طريق .\r\nاين بحث را با حديثى از امام صادق عليه السلام پايان مىدهيم . فرمود : «\r\nإِنَّ اللَّهَ عَزَّوَجَلَّ خَصَّ الْأَنْبِياءَ بِمَكَارِمِ الْأَخْلَاقِ فَمَنْ كَانَتْ فِيهِ فَلْيحْمَدِ اللَّهَ عَلَى ذَلِكَ وَمَنْ لَمْ تَكُنْ فِيهِ فَلْيتَضَرَّعْ إِلَى اللَّهِ عَزَّوَجَلَّ وَلْيسْأَلْهُ إِياهَا قَالَ قُلْتُ جُعِلْتُ فِدَاكَ وَ مَا هُنَّ قَالَ هُنَّ الْوَرَعُ وَالْقَنَاعَةُ وَالصَّبْرُ وَ الشُّكْرُ وَ الْحِلْمُ وَ الْحَياءُ وَ السَّخَاءُ وَ الشَّجَاعَةُ وَالْغَيرَةُ وَ الْبِرُّ وَ صِدْقُ الْحَدِيثِ وَأَدَاءُ الْأَمَانَةِ\r\n؛ خداوند متعال پيامبران را به فضايل اخلاقى آراست . كسى كه اين فضايل در او باشد خدا را بر آن سپاس گويد و كسى\r\n\r\n\r\n","description":"","footnote":"\r\n( 1 ) . اعراف ، آيهء 26 .\r\n","page_name":" 326 ","page_number":326},
  {"content":"\r\n\r\nكه نداشته باشد به درگاه خداوند متعال تضرع كند و آن‌ها را از او بخواهد . راوى مىگويد : عرض كردم : فدايت شوم ، اين مكارم اخلاق كه فرموديد چيست ؟\r\nفرمود : ورع ، قناعت ، صبر ، شكر ، حلم ، حيا ، سخاوت ، شجاعت ، غيرت ، نيكوكارى ، راستگويى و اداى امانت است » . « 1 »\r\nآرى كسى كه اين اوصاف دوازده‌گانه را داشته باشد به يقين انسان كامل و برجسته و در خط انبيا و اولياست .\r\n* * *\r\n\r\n\r\n","description":"","footnote":"\r\n( 1 ) . كافى ، ج 2 ، ص 56 ، ح 3 .\r\n","page_name":" 327 ","page_number":327},
  {"content":"\r\n . \r\n","description":"","footnote":"","page_name":" 328 ","page_number":328},
  {"content":"\r\n\r\n\r\n411 لَاتَجْعَلَنَّ ذَرَبَ لِسَانِكَ عَلَى مَنْ أَنْطَقَكَ ، وَبَلَاغَةَ قَوْلِكَ عَلَى مَنْ سَدَّدَكَ .\r\nامام عليه السلام فرمود :\r\nتندى و تيزى زبانت را بر ضد كسى كه سخن گفتن را به تو آموخته به‌كار مگير و ( نيز ) بلاغت سخنت را بر ضد كسى كه سخنورى به تو آموخت صرف مكن . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب مىگويد : اين كلام حكمت‌آميز را آمدى در غرر با تفاوتى آورده است كه نشان مىدهد از غير نهج‌البلاغه گرفته است . ( مصادر نهج‌البلاغه ، ج 4 ، ص 291 ) .\r\nافزون بر اين ، زمخشرى آن را در ربيع الابرار از على عليه السلام نقل مىكند . ( ربيع الابرار ، ج 4 ، ص 86 ، ح 396 ) .\r\n","page_name":" 329 ","page_number":329},
  {"content":"\r\n\r\n\r\nشرح و تفسير مراقب باش با چه كسى سخن مىگويى ؟\r\nامام عليه السلام در اين كلام نورانى به يك نكتهء اخلاقى و عاطفى اشاره كرده ، مىفرمايد : « تندى و تيزى زبانت را بر ضد كسى كه نيكوسخن گفتن را به تو آموخت به‌كار مگير و ( نيز ) بلاغت سخنت را بر ضد كسى كه سخنورى به تو آموخت صرف مكن » ؛ (\r\nلَاتَجْعَلَنَّ ذَرَبَ لِسَانِكَ عَلَى مَنْ أَنْطَقَكَ ، وَبَلَاغَةَ قَوْلِكَ عَلَى مَنْ سَدَّدَكَ\r\n) . اشاره به اين‌كه حق‌شناسى ايجاب مىكند كه اگر انسان نعمت و موهبتى از كسى به‌دست آورده ، بر ضد او به‌كار نگيرد زيرا اين نهايت بىانصافى و ناسپاسى است .\r\nاين سخن شامل پدر و مادرها و همهء استادان و معلم‌ها مىشود ؛ انسان نبايد در برابر پدر و مادرى كه يك حرف و دو حرف بر زبانش گذاشته‌اند تا شيوهء سخن گفتن را فراگيرد درشتى و خشونت كند . اين كار گذشته از اين‌كه ازنظر شرعى منفور و زشت است تا آن‌جا كه قرآن مىفرمايد : « « وَقَضَى رَبُّكَ أَلَّا تَعْبُدُوا إِلَّا إِيَّاهُ وَبِالْوَالِدَيْنِ إِحْسَاناً إِمَّا يَبْلُغَنَّ عِنْدَكَ الْكِبَرَ أَحَدُهُمَا أَوْ كِلَاهُمَا فَلَا تَقُلْ لَّهُمَا أُفٍّ وَلَا تَنْهَرْهُمَا وَقُلْ لَّهُمَا قَوْلًا كَرِيماً » ؛ و پروردگارت فرمان داده كه جز او را نپرستيد ! و به پدر و مادر نيكى كنيد ! هرگاه يكى از آن دو ، يا هر دوى آنها ، نزد تو به سن پيرى رسند ، كمترين اهانتى به آن‌ها روا مدار ! و بر آن‌ها فرياد مزن ! و گفتار لطيف\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nو سنجيده و بزرگوارانه به آن‌ها بگو ! » « 1 » ازنظر وجدانى نيز كارى ناپسند و ناجوانمردانه است .\r\nهمچنين استادى كه به انسان شيوهء نوشتن و سخن گفتن فصيح و بليغ را آموخته هرگز نبايد از اين سرمايه بر ضد او استفاده كرد .\r\nتجربه نشان داده است بعضى از كسانى كه مرتكب چنين كارى مىشوند عمر كوتاهى دارند .\r\nشاعر عرب مىگويد :\r\n فَيا عَجَباً لِمَن رَبّيتُ طِفْلًا * أُلَقّمُه بأطرافِ البَنانِ\r\nاعَلّمُهُ الرّمايةَ كُلَّ يومٍ * فَلمّا اشتَدَّ ساعِدُهُ رَمانى\r\nاعَلّمُهُ الفُتُوَّةَ فلمّا * طَرَّ شارِبُه جَفانى\r\nوَكَم قد علّمتُه نَظْمَ القَوافى * فَلمّا قال شِعراً قد هَجانى \r\nدر شگفتم از كسى كه او را در كودكى تربيت كردم و با انگشتان خود لقمه در دهانش گذاشتم .\r\nهر روز تيراندازى را به او مىآموختم اما هنگامى كه دست و بازويش قوى شد مرا نشانه گرفت و به‌سوى من تير انداخت .\r\nمن جوانمردى را به او آموختم اما همين كه پشت لب‌هايش مو سبز شد به من جفا كرد .\r\nچقدر نظم قافيه‌ها را به او آموختم ولى هنگامى كه قدرت بر شعر گفتن پيدا كرد مرا با اشعار خود هجو نمود . « 2 »\r\n« ذَرَب » ( بر وزن طرب ) به معناى تيزى و حدت و خشونت است . و « ذَرِب » ( بر وزن خشن ) به معناى شخص فصيح و سخنور و گاه نيز به معناى انسان بدزبان آمده است .\r\n\r\n\r\n","description":"","footnote":"\r\n( 1 ) . اسراء ، آيهء 23 .\r\n( 2 ) . شرح نهج‌البلاغهء مرحوم شوشترى ، ج 1 ، ص 622 .\r\n","page_name":" 331 ","page_number":331},
  {"content":"\r\n\r\nدر حديثى كه از اميرمؤمنان على عليه السلام نقل شده است مىخوانيم كه به‌هنگام وصيت به فرزندش محمّد بن حنفيه فرمود : «\r\nو أَكْرِمِ الَّذِينَ بِهِمْ تَصُول وَ ازْدَدْ لَهُمْ طُولَ الصُّحْبَةِ بِرّاً وَ إِكْرَاماً وَ تَبْجِيلًا وَ تَعْظِيماً فَلَيسَ جَزَاءُ مَنْ عَظَّمَ شَأْنَكَ أَنْ تَضَعَ مِنْ قَدْرِهِ وَ لَاجَزَاءُ مَنْ سَرَّكَ أَنْ تَسُوءَه\r\n؛ با برادران دينى و كسانى كه به كمك آن‌ها به دشمن حمله مىكنى خوش‌رفتارى كن و آن‌ها را گرامى و بزرگ دار چراكه جزاى كسى كه مقام تو را بالا برده اين نيست كه از قدرش بكاهى و نيز جزاى كسى كه تو را مسرور كرده اين نيست كه او را غمگين سازى » . « 1 »\r\nدر حديث ديگرى از حذيفه ( صحابى معروف ) نقل شده كه مىگويد : من مردى بودم كه به خانواده‌ام درشتى مىكردم و خشونت زبان داشتم ، به پيغمبر صلى الله عليه و آله عرض كردم : اى رسول خدا صلى الله عليه و آله ! مىترسم زبانم مرا وارد دوزخ كند فرمود : «\r\nفأين أنت من الاستِغفار إنّى لأستغفِرُ اللَّهَ فى اليومِ مائةً\r\n؛ چرا استغفار نمىكنى من نيز هر روز يكصد مرتبه استغفار مىكنم » . « 2 »\r\nدر خطبهء 186 نيز آمده بود كه امام عليه السلام فرمود : «\r\nوَ لْيخْزُنِ الرَّجُلُ لِسَانَهُ فَإِنَّ هَذَا اللِّسَانَ جَمُوحٌ بِصَاحِبِهِ وَ اللَّهِ مَا أَرَى عَبْداً يتَّقِى تَقْوَى تَنْفَعُهُ حَتَّى يخْزُنَ لِسَانَه\r\n؛ انسان بايد زبانش را ( از سخنان ناروا ) حفظ كند زيرا اين زبان در برابر صاحبش سركش است . به خدا سوگند بنده‌اى را نمىبينم كه باتقوا باشد و تقوايش به او سودى ببخشد مگر اين‌كه زبانش را ( از سخنان ناروا ) حفظ كند » .\r\n* * *\r\n\r\n\r\n","description":"","footnote":"\r\n( 1 ) . من لا يحضره الفقيه ، ج 4 ، ص 391 ، ح 5864 .\r\n( 2 ) . مسند احمد ، ج 5 ، ص 397 .\r\n","page_name":" 332 ","page_number":332},
  {"content":"\r\n\r\n\r\n412 كَفَاكَ أَدَباً لِنَفْسِكَ اجْتِنَابُ مَا تَكْرَهُهُ مِنْ غَيْرِكَ .\r\nامام عليه السلام فرمود :\r\nبراى اصلاح خويشتن همين بس كه از آنچه براى ديگران نمىپسندى اجتناب ورزى . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در ذيل اين گفتار حكيمانه اشاره مىكند كه همين سخن در ( ذيل ) حكمت شمارهء 365 گذشت و در آن‌جا مداركى براى آن ذكر كرديم و اضافه مىكنيم كه مرحوم كلينى آن را در روضهء كافى و مرحوم حرانى در تحف العقول ضمن خطبهء معروف وسيله آورده‌اند . همان‌گونه كه حرانى در ضمن بعضى از وصاياى امام عليه السلام به فرزندش امام حسين عليه السلام آن را ( با كمى تفاوت ) ذكر كرده و از اين معلوم مىشود كه امام عليه السلام بارها اين گفتار حكيمانه را بيان فرموده است . ( مصادر نهج‌البلاغه ، ج 4 ، ص 291 ) .\r\n","page_name":" 333 ","page_number":333},
  {"content":"\r\n\r\n\r\nشرح و تفسير بهترين راه تأديب خويشتن\r\nامام عليه السلام در اين كلام نورانى راه خوب و مؤثرى به انسان‌ها براى تربيت خويش آموخته است . مىفرمايد : « براى اصلاح خويشتن همين بس كه از آنچه براى ديگران نمىپسندى اجتناب ورزى » ؛ (\r\nكَفَاكَ أَدَباً لِنَفْسِكَ اجْتِنَابُ مَا تَكْرَهُهُ مِنْ غَيْرِكَ\r\n) . بسيارى از افراد دوست دارند واقعاً خود را اصلاح كنند ولى اصلاح خويشتن و زدودن صفات رذيله از خود كار آسانى نيست زيرا در اين‌جا حجابى وجود دارد كه نمىگذارد انسان عيوب خود را ببيند و آن حجاب حب ذات است و اى بسا نقاط ضعف خود را براثر اين حجاب نقاط قوت پندارد و به‌جاى آن‌كه آن‌ها را از نفس خويشتن بزدايد سعى در تقويت آن كند .\r\nامام عليه السلام راه روشنى براى تهذيب نفس و تعليم و تربيت خويشتن به همهء انسان‌ها آموخته و آن اين‌كه در اعمال و رفتار و صفات ديگران دقت كنند و ببينند چه چيزهايى را براى آن‌ها عيب و چه اعمالى را ناروا مىشمرند ، همان‌ها را از خود دور سازند .\r\nچه تعبير زيبا و چه راه روشن و چه روش مؤثرى امام عليه السلام پيشنهاد مىفرمايد .\r\nانسان دربرابر ديگران خرده‌بين و خرده‌گير است و كمترين عيوب و اشكالات كار آن‌ها را مىبيند زيرا آن حجاب كه به آن اشاره كرديم درمورد ديگران وجود\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nندارد . بنابراين مىتواند آن‌ها را آينه‌اى براى ديدن صفات زشت و رفتار ناپسند خود قرار دهد و با اين آيينه خود را اصلاح كند و به صفات انسانى بيارايد و با اعمال و رفتار نيكو راه را براى رسيدن به قله‌هاى سعادت بگشايد .\r\nانزوا و گوشه‌گيرى و جدا شدن از مردم عيوب زيادى دارد . يكى از عيوبش همين است كه انسان را از اين آينهء خوب براى اصلاح خود محروم مىسازد و به همين دليل گوشه‌گيران غالباً گرفتار توهم و خود بزرگ‌بينى و گاه ادعاهاى ناروا و بىاساس مىشوند . در حالى كه اگر در اجتماع گام بگذارند و صفات خود را در ديگران ببينند و آن را به نقد بكشند مىتوانند از اين مركب شيطان پياده شوند .\r\nهمان‌گونه كه به‌هنگام ذكر مصادر اشاره شد امام عليه السلام اين سخن را كرارا بيان فرموده است . در ذيل حكمت 365 با عبارت : «\r\nكَفَى أَدَباً لِنَفْسِكَ تَجَنُّبُكَ مَا كَرِهْتَهُ لِغَيرِكَ\r\n» ، اشاره به اين مطلب فرموده بود و در حكمت 353 با تعبير ديگرى آن را بيان فرموده : «\r\nأَكْبَرُ الْعَيبِ أَنْ تَعِيبَ مَا فِيكَ مِثْلُهُ\r\n؛ بزرگ‌ترين عيب آن است كه چيزى ديگران را به عيب بگيرى كه در خود تو موجود است » .\r\nاين تعبيرات متنوع و متعدد نشان مىدهد كه امام عليه السلام اهميت فراوانى براى اين مطلب قائل بوده و آن را به شكل‌هاى مختلف ارائه مىفرموده است . در وصيت امام عليه السلام به فرزندش امام مجتبى عليه السلام همين مطلب به‌صورت گسترده‌تر و تعبيرات متنوع‌تر آمده است . آن‌جا كه مىفرمايد : «\r\nفَأَحْبِبْ لِغَيرِكَ مَا تُحِبُّ لِنَفْسِكَ وَ اكْرَهْ لَهُ مَا تَكْرَهُ لَهَا وَ لَاتَظْلِمْ كَمَا لَاتُحِبُّ أَنْ تُظْلَمَ وَ أَحْسِنْ كَمَا تُحِبُّ أَنْ يحْسَنَ إِلَيكَ وَاسْتَقْبِحْ مِنْ نَفْسِكَ مَا تَسْتَقْبِحُهُ مِنْ غَيرِكَ وَ ارْضَ مِنَ النَّاسِ بِمَا تَرْضَاهُ لَهُمْ مِنْ نَفْسِكَ وَ لَاتَقُلْ مَا لَاتَعْلَمُ وَ إِنْ قَلَّ مَا تَعْلَمُ وَ لَاتَقُلْ مَا لَاتُحِبُّ أَنْ يقَالَ لَكَ\r\n؛ پسرم ! خويشتن را معيار و مقياس قضاوت ميان خود و ديگران قرار ده . براى ديگران چيزى را دوست دار كه براى خود دوست مىدارى و براى آن‌ها نپسند آنچه را براى خود نمىپسندى . به ديگران ستم نكن همان‌گونه كه دوست ندارى به تو\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nستم شود . به ديگران نيكى كن چنان‌كه دوست دارى به تو نيكى شود . آنچه را براى ديگران قبيح مىشمرى براى خودت نيز زشت شمار . و براى مردم راضى شو به آنچه براى خود از سوى آنان راضى مىشوى . آنچه را كه نمىدانى مگو ، اگرچه آنچه مىدانى اندك باشد ، و آنچه را دوست ندارى دربارهء تو بگويند ، دربارهء ديگران مگو » . « 1 »\r\n\r\nنكته روح ادب و اسباب آن\r\n« أدب » ( بر وزن ابر ) در اصل به معناى دعوت كردن به مهمانى است و لذا به مجلس مهمانى مَأْدُبَة و مَدعاة مىگويند .\r\n« أدَب » ( بر وزن طلب ) به معناى دعوت كردن ديگرى به نيكىها و ترك زشتىهاست و تأديب نيز همين معنا را مىرساند .\r\nاين كار وظيفهء تمام انبيا و اوليا و معلمان و پيشوايان و پدران و مادران است كه پيروان و شاگردان و فرزندان خود را به نيكىها دعوت كنند و از بدى بازدارند . بلكه قبل از همه ، ادب كردن كار خداست كه گاه از طريق فرستادن پيامبران و نازل كردن كتب آسمانى ، انسان‌ها را ادب مىكند و گاه از طريق آزمون‌هاى تكوينى و مجازات‌هاى مادى و معنوى .\r\nاين واژه گاه معناى اسم مصدرى دارد و اشاره به حالتى است كه انسان در پرتو نيكىها و ترك زشتىها پيدا مىكند .\r\nدر روايات اسلامى بحث‌هاى گسترده‌اى دربارهء ادب وارد شده است .\r\nاميرمؤمنان على عليه السلام مىفرمايد : «\r\nأفضَلُ الشَّرَفِ الأدَبُ\r\n؛ ادب بالاترين شرافت است » . « 2 »\r\n\r\n\r\n","description":"","footnote":"\r\n( 1 ) . نهج‌البلاغه ، نامهء 31 .\r\n( 2 ) . غررالحكم ، ح 5075 .\r\n","page_name":" 336 ","page_number":336},
  {"content":"\r\n\r\nدر حديث ديگرى از آن حضرت مىخوانيم : «\r\nخَيرُ ما وَرَّث الآباءُ الأبناءَ الأدَبَ\r\n؛ بهترين چيزى كه پدران براى فرزندان به ارث مىگذارند ادب است » . « 1 »\r\nدر حديث ديگرى از آن حضرت آمده است : «\r\nقَليلٌ الأدَبِ خَيرٌ مِن كثيرِ النَّسبِ\r\n؛ ادب اندك برتر است از بسيارى از نسب‌ها ( و شرف‌هاى خانواده و فاميل ) » . « 2 » و تعبيرات فراوان و جالب ديگرى كه نقل همهء آن‌ها به طول مىانجامد .\r\nنيز در دستورات اسلامى وارد شده كه در درجهء اول انسان بايد خويشتن را تأديب كند . در حكمت 73 نيز اين گفتار حكيمانه آمده بود : «\r\nمَنْ نَصَبَ نَفْسَهُ لِلنَّاسِ إِمَاماً فَعَلَيهِ أَنْ يبْدَأَ بِتَعْلِيمِ نَفْسِهِ قَبْلَ تَعْلِيمِ غَيرِهِ وَ لْيكُنْ تَأْدِيبُهُ بِسِيرَتِهِ قَبْلَ تَأْدِيبِهِ بِلِسَانِهِ وَ مُعَلِّمُ نَفْسِهِ وَ مُؤَدِّبُهَا أَحَقُّ بِالْإِجْلَالِ مِنْ مُعَلِّمِ النَّاسِ وَ مُؤَدِّبِهِمْ\r\n؛ كسى كه خود را پيشواى مردم مىداند بايد قبل از تعليم ديگران ، خويشتن را تعليم دهد و بايد ادب آموختن او از طريق اعمال خويش پيش از ادب آموختن به زبانش باشد و آن‌كس كه معلم خويشتن و تأديب كنندهء خود مىباشد به احترام سزاوارتر است از كسى كه به مردم تعليم مىدهد و آن‌ها را تأديب مىكند » .\r\nدر تفسير نمونه ، ج 22 ، ذيل آيات 1 تا 5 سورهء حجرات بحث‌هاى ديگرى در اين زمينه آمده است .\r\n* * *\r\n\r\n\r\n","description":"","footnote":"\r\n( 1 ) . غررالحكم ، ح 9347 .\r\n( 2 ) . همان ، ح 5115 .\r\n","page_name":" 337 ","page_number":337},
  {"content":"\r\n . \r\n","description":"","footnote":"","page_name":" 338 ","page_number":338},
  {"content":"\r\n\r\n\r\n413 مَنْ صَبَرَ صَبْرَ الْأَحْرَارِ ، وَ إِلَّا سَلَا سُلُّوَّ الْأَغْمَارِ .\r\nامام عليه السلام فرمود :\r\nهركس همچون آزادگان شكيبا باشد ( به اجر و پاداش صابران خواهد رسيد و آرامش خواهد يافت ) و گرنه همچون جاهلان ، خود را به غفلت مىزند\r\n( و بىنصيب خواهد بود ) .\r\n\r\n414 وَفِي خَبَرٍ آخَرَ أَنَّهُ عليه السلام قَالَ لِلْأَشْعَثِ بْنِ قَيْسٍ مُعَزِّياً عَنِ ابْنٍ لَهُ : إِنْ صَبَرْتَ صَبْرَ الْأَكَارِمِ ، وَ إِلَّا سَلَوْتَ سُلُوَّ الْبَهَائِمِ .\r\nامام عليه السلام در خبر ديگرى ( همين مضمون را ) به اشعث بن قيس به عنوان\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nتسليت درگذشت فرزندش فرمود :\r\nهرگاه همچون بزرگواران صبر پيشه كنى ( پيروز خواهى شد ) و گرنه همچون چهارپايان ، خود را به غفلت خواهى زد ( و بىنصيب مىمانى ) . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در مصادر مىگويد : اين كلام حكمت‌آميز ( 413 ) را ماوردى در ادب الدنيا والدين آورده است . و در ذيل كلام حكمت‌آميز 414 اين را از آمدى نقل كرده و در دنبال آن مىگويد : تسليت گفتن اميرمؤمنان على عليه السلام به اشعث بن قيس مشهور است كه علما و بزرگان دين قبل از سيد رضى و بعد از او به عبارات مختلف آن را نقل كرده‌اند و مضمون همه يكى است . ( مصادر نهج‌البلاغه ، ج 4 ، ص 292 ) .\r\n","page_name":" 340 ","page_number":340},
  {"content":"\r\n\r\n\r\nشرح و تفسير دو راهى مصائب\r\nبه نظر مىرسد امام عليه السلام اين جمله گفتار حكيمانهء 413 را به‌هنگام تسليت گفتن به يكى از افراد مصيبت‌زده بيان فرموده و بعيد نيست حكمت بعدى ( 414 ) كه خطاب به اشعث بن قيس است تعبير ديگرى از اين حكمت ، و مخاطب در هر دو اشعث بن قيس باشد . امام عليه السلام در اين گفتار حكيمانه مصيبت‌زدگان را بر سر دو راهى قرار مىدهد ، مىفرمايد : « هركس همچون آزادگان شكيبا باشد ( به اجر و پاداش صابران خواهد رسيد و آرامش خواهد يافت ) و گرنه همچون جاهلان ، خود را به غفلت خواهد زد » ؛ (\r\nمَنْ صَبَرَ صَبْرَ الْأَحْرَارِ ، وَإِلَّا سَلَا سُلُّوَّ الْأَغْمَارِ\r\n) . « سلا » از مادهء « سُلُوّ » ( بر وزن غلو ) به معناى به فراموشى سپردن و از ياد بردن چيزى است .\r\nو « اغمار » جمع « غُمر » ( بر وزن عمق ) به معناى انسان جاهل و نادان است .\r\nاين واژه در اصل به معناى از بين بردن اثر چيزى است مانند آب زيادى كه چهرهء چيزى را مىپوشاند و يا جهل و نادانى عميق كه انسان را در خود فرو مىبرد و گرفتار غفلت و سرگردانى مىكند .\r\nاشاره به اين‌كه براى تخفيف آلام و دردهاى مصائب ، انسان دو راه در پيش دارد ؛ راهى را عاقلان برمىگزينند و راه ديگر را جاهلان .\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nافراد عاقل و بزرگوار و باشخصيت در برابر مصائب شكيبايى پيشه مىكنند ، جزع و فزع به خود راه نمىدهند و مىدانند زندگى دنيا به هر حال ، آميخته با درد و رنج‌هاست كه بسيارى از آن‌ها اجتناب‌ناپذير است و همگان گرفتار آن مىشوند ، خواه يك فرد ضعيف باشد يا رئيس نيرومند يك كشور و فرماندهء يك لشكر .\r\nاين شكيبايى سبب مىشود كه آن‌ها زبان به ناشكرى نگشايند و از خداوند شكايت نكنند و در عمل نيز جزع و فزع ننمايند بلكه خدا را شكر گويند و مصيبت را آزمون الهى يا جبران خطاها و يا مقدمهء نعمتى بدانند . آن‌ها اجر و پاداش صابران را خواهند داشت كه قرآن مجيد از آن‌ها با عظمت ياد كرده ، مىفرمايد : « « وَلَنَبْلُوَنَّكُمْ بِشَىْءٍ مِنَ الْخَوْفِ وَالْجُوعِ وَنَقْصٍ مِنَ الْأَمْوَالِ وَالْأَنفُسِ وَالثَّمَرَاتِ وَبَشِّرِ الصَّابِرِينَ * الَّذِينَ إِذَا أَصَابَتْهُمْ مُصِيبَةٌ قَالُوا إِنَّا للَّهِ وَإِنَّا إِلَيْهِ رَاجِعُونَ * أُوْلَئِكَ عَلَيْهِمْ صَلَوَاتٌ مِنْ رَبِّهِمْ وَرَحْمَةٌ وَأُوْلَئِكَ هُمُ الْمُهْتَدُونَ » ؛ قطعاً همهء شما را با چيزى از ترس ، گرسنگى و كاهش در مال‌ها و جان‌ها و ميوه‌ها آزمايش مىكنيم ؛ و بشارت ده به استقامت كنندگان ! آن‌ها كه هرگاه مصيبتى به ايشان مىرسد ، مىگويند : « ما از آن خداييم ؛ و به‌سوى او بازمىگرديم » . اينها ، همان‌ها هستند كه الطاف و رحمت خدا شامل حالشان شده ؛ و آن‌ها هدايت‌يافتگان هستند ! » . « 1 »\r\nاما جاهلان ، اين راه روشن و پرافتخار را رها كرده براى فراموش كردن مصائب ، خود را به غفلت و بىخبرى مىزنند و به سرگرمىهاى ناسالم و لهو و لعب مىپردازند ؛ نه اجر صابران را دارند و نه افتخارات آن‌ها را .\r\nروشن است كه منظور امام عليه السلام اين نيست كه يكى از اين دو راه را انتخاب كنيد بلكه منظور اين است كه اگر راه اوّل را نپذيرفتيد به راه دوم خواهيد افتاد كه رهبر شما در اين راه ، شيطان و هواى نفس است .\r\n\r\n\r\n","description":"","footnote":"\r\n( 1 ) . بقره ، آيات 155 - / 157 .\r\n","page_name":" 342 ","page_number":342},
  {"content":"\r\n\r\nالبته بعضى از جاهلان راه سومى انتخاب مىكنند ؛ آنقدر جزع و فزع و بىتابى مىكنند و سخنان ناموزون مىگويند تا خسته شوند و با گذشت زمان به‌تدريج فشار مصيبت كاسته شود ؛ اين راه نيز راه عاقلان و افراد باايمان نيست .\r\nدر حكمت 414 كه تعبير ديگرى از حكمت 413 است مىخوانيم كه امام عليه السلام در خبر ديگرى اين سخن را خطاب به اشعث به عنوان تسليت مرگ فرزندش عنوان كرد و فرمود : « هرگاه همچون بزرگواران صبر پيشه كنى ( پيروز خواهى شد ) و گرنه همچون چهارپايان ، خود را به غفلت خواهى زد » ؛ (\r\nإِنْ صَبَرْتَ صَبْرَ الْأَكَارِمِ ، وَ إِلَّا سَلَوْتَ سُلُوَّ الْبَهَائِمِ\r\n) . تفاوت ميان اين دو گفتار حكيمانه اين است كه در جملهء دوم به‌جاى احرار ( آزادگان ) ، اكارم ( بزرگواران ) آمده است كه هر دو قريب‌المضمون هستند و به‌جاى اغمار ( جاهلان ) ، بهائم ( چهارپايان ) ذكر شده كه آن‌ها نيز مضمونى شبيه به هم دارند .\r\nدر حكمت 291 تسليت امام عليه السلام به اشعث‌بن‌قيس براى مرگ فرزندش به‌صورت گسترده‌ترى آمده است كه شرح آن را در ذيل همان حكمت بيان كرديم .\r\nشرح حال اشعث بن قيس را نيز كه از منافقان مشهور بود و امام عليه السلام به دلايلى با او مدارا مىكرد در ذيل نامهء پنجم ( جلد نهم پيام امام عليه السلام ) آورديم .\r\n\r\nنكته راه صحيح برخورد با مشكلات زندگى\r\nزندگى ، خالى از مشكلات و درد و رنج‌ها نيست . پاره‌اى از آن‌ها قابل اجتناب است كه انسان بايد با هشيارى جلوى آن‌ها را بگيرد و يا اگر براثر غفلت مشكلى دامان او را گرفت راهى براى برون رفت از آن پيدا كند و دست روى دست نگذارد تا مشكل ، او را از پاى درآورد .\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nولى پاره‌اى از مشكلات چنين نيست و هيچ‌كس قادر بر دفع آن‌نمىباشد ازجمله اين‌كه همهء دوستان و خويشاوندان با هم به دنيا نمىآيند و همه با هم از دنيا نمىروند ؛ فقدان عزيزان مطلبى است غير قابل اجتناب .\r\nاين از يك‌سو ، از سوى ديگر فشار مصيبت گاه به‌قدرى سنگين است كه اگر انسان چاره‌اى براى آن نينديشد او را از پاى درمىآورد . بهترين راه براى كاستن و از بين بردن فشار مصيبت توجه به پاداش صابران و شخصيت آن‌ها در پيشگاه خداوند است و اين زاييدهء ايمان و تقواست .\r\nانسان مؤمن و متقى مىداند هرچه از سوى دوست مىرسد نيكوست و اى بسا در مصائب ، مصالحى باشد كه بسيار مفيد و مؤثر بوده و از اهميت مصيبت ، برتر و بالاتر است و يا جبران گناهى است كه از انسان سر زده و سبب پاكى او مىشود و يا آزمونى است كه اگر از عهدهء آن برآيد مقام مقربان درگاه خدا را پيدا مىكند .\r\nاين تفكر و انديشه است كه فشار مصيبت را مىكاهد و از بين مىبرد .\r\nتعبير به « احرار » در كلام امام عليه السلام نيز ناظر به همين معناست كه آزادگان مىكوشند از طرق مختلف ، آثار سوء حوادث ناگوار را از خود دور سازند و با صبر و شكيبايى به استقبال آيندهء روشنى بروند و تا آن‌جا كه ممكن است حوادث ناگوار را جبران سازند ولى اغمار ( جاهلان ) يا زبان به ناشكرى مىگشايند و يا با سرگرمىهاى ناسالم خود را مشغول مىكنند .\r\nتوجه به آنچه در آيات و روايات دربارهء پاداش صابران آمده نيز تأثير بسزايى در صبر و شكيبايى انسان در برابر حوادث ناگوار دارد .\r\nدر حديثى از پيامبر اكرم صلى الله عليه و آله مىخوانيم : «\r\nالصَّبْرُ خَيرُ مَرْكَبٍ مَا رَزَقَ اللَّهُ عَبْداً خَيراً لَهُ وَ لَاأَوْسَعَ مِنَ الصَّبْر\r\n؛ صبر بهترين مركب راهوار است و خداوند به بنده‌اى از بندگانش چيزى بهتر و گسترده‌تر از صبر عنايت نكرده است » . « 1 »\r\n\r\n\r\n","description":"","footnote":"\r\n( 1 ) . بحارالانوار ، ج 79 ، ص 139 .\r\n","page_name":" 344 ","page_number":344},
  {"content":"\r\n\r\nدر حديثى از اميرمؤمنان على عليه السلام مىخوانيم كه فرمود : «\r\nالصّبرُ على البلاءِ أفضَلُ مِن العافيةِ فى الرَّخاءِ\r\n؛ صبر در برابر مشكلات ، برتر از عافيت در وسعت است » . « 1 » زيرا اجر فراوان اخروى آن قابل مقايسه نيست .\r\n* * *\r\n\r\n\r\n","description":"","footnote":"\r\n( 1 ) . غررالحكم ، ح 6271 .\r\n","page_name":" 345 ","page_number":345},
  {"content":"\r\n . \r\n","description":"","footnote":"","page_name":" 346 ","page_number":346},
  {"content":"\r\n\r\n\r\n415 فِي صِفَةِ الدُّنْيَا : تَغُرُّ وَ تَضُرُّ وَ تَمُرُّ ، إِنَّ اللَّهَ تَعَالَى لَمْ يَرْضَهَا ثَوَاباً لِأَوْلِيَائِهِ ، وَ لَاعِقَاباً لِأَعْدَائِهِ . إِنَّ أَهْلَ الدُّنْيَا كَرَكْبٍ بَيْنَاهُمْ حَلُّوا إِذْ صَاحَ بِهِمْ سَائِقُهُمْ فَارْتَحَلُوا .\r\nامام عليه السلام در وصف دنيا فرمود :\r\nمىفريبد و زيان مىرساند و مىگذرد . خداوند به ( بخشيدن ) آن به عنوان پاداش براى دوستانش ، رضايت نداده و ( گرفتن ) آن را به عنوان كيفر دشمنانش نپذيرفته است . اهل دنيا همچون كاروانى هستند كه هنوز رحل اقامت نيفكنده‌اند كه قافله‌سالار فرياد مىزند ( كوچ كنيد ) : و آن‌ها كوچ مىكنند . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nاز كسانى كه اين كلام حكمت‌آميز را در كتاب‌هاى خود آورده‌اند راغب اصفهانى در محاضرات و ماوردى در ادب الدنيا و الدين و آمدى در غررالحكم و ابن طلحهء شافعى در مطالب السؤول است كه بعضى از آن‌ها آن را با تفاوتى نقل كرده‌اند و اين تفاوت نشان مىدهد مصدرى غير از نهج‌البلاغه در اختيار داشته‌اند . ميدانى نيز در مجمع الامثال آن را با تفاوت‌هايى نقل كرده است . همچنين طبرسى در مشكاة الانوار . ( مصادر نهج‌البلاغه ، ج 4 ، ص 293 ) .\r\nاضافه مىكنيم كه مجمع الامثال و مطالب السؤول اين كلام را در ضمن يك كلام طولانى از امام عليه السلام نقل كرده‌اند .\r\n","page_name":" 347 ","page_number":347},
  {"content":"\r\n\r\n\r\nشرح و تفسير سه ويژگى دنيا\r\nامام عليه السلام در اين بيان كوتاه و حكيمانه پنج صفت براى دنيا بيان فرموده است .\r\nدر سه وصف اول مىفرمايد : « دنيا مىفريبد و زيان مىرساند و مىگذرد » ؛ (\r\nفِي صِفَةِ الدُّنْيَا : تَغُرُّ وَتَضُرُّ وَ تَمُرُّ\r\n) . فريبندگى دنيا از طريق ظواهر پرزرق و برق آن است ؛ اموال و ثروت‌ها ، كاخ‌ها و زينت‌ها ، مقام‌ها و قدرت‌ها ؛ همه از مظاهر فريبندهء دنياست كه گروه زيادى را به‌سوى خود جلب كرده و مىكند .\r\nو زيان رساندن دنيا از طريق ناكامىها ، درد و رنج‌ها ، شكست‌ها و مصيبت‌هاست . هنوز انسان دوران جوانى را طى نكرده برف پيرى بر سر و روى او مىنشيند و هنوز از قدرتش استفاده نكرده ديگران آن را از چنگ او درمىآورند . هنوز از سلامتىاش بهره‌مند نشده امواج بيمارى و درد و رنج او را احاطه مىكند .\r\nاساساً فريبندگى دنيا گويا مقدمه‌اى براى زيان رساندن آن است ؛ انسان را غرق نعمت مىكند ناگهان از او بازمىستاند و گرفتار امواج غم و اندوه مىكند .\r\nو گذرا بودن دنيا چيزى نيست كه بر كسى مخفى باشد . تاريخ ، بهترين شاهد و گواه آن است و حوادثى كه با چشم خود در طول عمر ديده‌ايم گواه ديگرى است .\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nفرعون‌ها و نمرودها و شدادها همه رفتند سلاطين بزرگ و قدرتمند و جهان‌گشا همگى در زير خاك پنهان شدند . تنها كاخ‌هاى ويران‌شدهء آن‌ها باقى مانده است .\r\nدر عمر خود نيز كسان بسيارى را ديده‌ايم كه يك روز در اوج قدرت بودند و روز ديگر در نهايت ذلت .\r\nبعضى از شارحان « تمُرُّ » را از مادهء « مرارة » به معناى تلخى دانسته و گفته‌اند :\r\nمفهوم كلام اين است كه دنيا مىفريبد و ضرر مىزند و تلخ مىشود . « 1 »\r\nآنگاه امام عليه السلام به چهارمين وصف دنيا پرداخته كه حقارت آن را در پيشگاه خداوند روشن مىسازد ، مىفرمايد : « خداوند به ( بخشيدن ) آن به عنوان پاداش براى دوستانش ، رضايت نداده و ( گرفتن ) آن را به عنوان كيفر دشمنانش نپذيرفته است » ؛ (\r\nإِنَّ اللَّهَ تَعَالَى لَمْ يَرْضَهَا ثَوَاباً لِأَوْلِيَائِهِ ، وَ لَاعِقَاباً لِأَعْدَائِهِ\r\n) . اين تعبيرِ بسيار جالبى است . درست مثل اين كه كسى بگويد : فلان مبلغ ناچيز به‌قدرى بىاهميت است كه نمىتواند بخشيدن آن سبب تشويق دوستان و نبخشيدنش سبب مجازات دشمنان گردد و اين نهايت حقارت دنيا را نشان مىدهد .\r\nقرآن مجيد در سورهء زخرف مىفرمايد : « « وَلَوْلَا أَنْ يَكُونَ النَّاسُ أُمَّةً وَاحِدَةً لَّجَعَلْنَا لِمَنْ يَكْفُرُ بِالرَّحْمَنِ لِبُيُوتِهِمْ سُقُفاً مِّنْ فَضَّةٍ وَمَعَارِجَ عَلَيْهَا يَظْهَرُونَ * وَلِبُيُوتِهِمْ أَبْوَاباً وَسُرُراً عَلَيْهَا يَتَّكِئُونَ * وَزُخْرُفاً وَإِنْ كُلُّ ذَلِكَ لَمَّا مَتَاعُ الْحَيَاةِ الدُّنْيَا وَالْآخِرَةُ عِنْدَ رَبِّكَ لِلْمُتَّقِينَ » ؛ اگر ( تمكّن كفّار از مواهب مادى ) سبب نمىشد كه همهء مردم ، امت واحد ( گمراهى ) شوند ، ما براى كسانى كه به ( خداوند ) رحمان ، كافر\r\n\r\n\r\n","description":"","footnote":"\r\n( 1 ) . تمُر فعل لازم است و اگر به باب افعال برود بعضى گفته‌اند كه معناى متعدى دارد و بعضى از ارباب لغت گفته‌اند كه آن هم معناى فعل لازم دارد . ولى بودن آن به معناى مرور و عبور با آنچه در ذيل اين گفتار حكيمانه آمده است و با تناسب مقام ، مناسب‌تر است . به علاوه « تضر » معناى مرارت را نيز دارد و نيازى به تكرار نيست .\r\n","page_name":" 349 ","page_number":349},
  {"content":"\r\n\r\nمىشدند خانه‌هايى قرار مىداديم با سقف‌هايى از نقره و نردبان‌هايى كه از آن بالا روند و براى اطاق‌هاى آن‌ها درهايى ( پر زرق و برق ) و تخت‌هايى ( زيبا ) قرار مىداديم كه بر آن تكيه كنند ، و هرگونه زيورى را در اختيار آن‌ها مىگذاشتيم ، ولى اين‌ها همه ، متاع زندگى دنياست ، و سراى آخرت نزد پروردگارت براى پرهيزكاران است » . « 1 »\r\nالبته خداوند اقوام متعددى را به عذاب‌هاى دنيوى گرفتار كرده است كه در قرآن مجيد نمونه‌هاى فراوانى از آن ديده مىشود ولى اين به آن معنا نيست كه فقط عذاب‌هاى دنيا و سلب نعمت‌ها جزاى كافران باشد ؛ جزاى اصلى آن‌ها در قيامت است . همان‌گونه كه قرآن مىفرمايد : « « وَلَنُذِيقَنَّهُمْ مِّنَ الْعَذَابِ الْأَدْنَى دُونَ الْعَذَابِ الْأَكْبَرِ لَعَلَّهُمْ يَرْجِعُونَ » ؛ به آنان از عذاب نزديك ( عذاب اين دنيا ) پيش از عذاب بزرگ ( عذاب آخرت ) مىچشانيم ، شايد بازگردند ! » . « 2 »\r\nدر پنجمين و آخرين جمله امام عليه السلام شرح ناپايدارى دنيا را در لباس مثال گويايى بيان كرده ، مىفرمايد : « اهل دنيا همچون كاروانى هستند كه هنوز رحل اقامت نيفكنده‌اند كه قافله‌سالار فرياد مىزند ( كوچ كنيد ) و آن‌ها كوچ مىكنند » ؛ (\r\nوَإِنَّ أَهْلَ الدُّنْيَا كَرَكْبٍ بَيْنَاهُمْ حَلُّوا إِذْ صَاحَ بِهِمْ سَائِقُهُمْ فَارْتَحَلُوا\r\n) . اشاره به اين‌كه مردم دنيا حتى وضعشان از مسافران عادى نيز بدتر است زيرا مسافران عادى هنگامى كه وارد منزلى شدند مقدارى در آن‌جا مىمانند و استراحت مىكنند و خود را آمادهء ادامهء راه مىنمايند مگر اين‌كه قافله‌سالار بعد از اجازهء اقامت احساس كند در آن منزلگاه خطرى است ، در اين صورت بلافاصله اعلام مىدارد همه برخيزند و آمادهء حركت شوند و اهل دنيا درست به چنين قافله و قافله‌سالارى مىمانند و اين مربوط به شرايط غير عادى است .\r\n\r\n\r\n","description":"","footnote":"\r\n( 1 ) . زخرف ، آيات 33 - / 35 .\r\n( 2 ) . سجده ، آيهء 21 .\r\n","page_name":" 350 ","page_number":350},
  {"content":"\r\n\r\n\r\nنكته ناپايدارى مواهب اين جهان\r\nدربارهء بىوفايى و ناپايدارى دنيا تعبيرات مختلفى در روايات اسلامى ديده مىشود كه هر يك از ديگرى گوياتر است از جمله :\r\nگاه دنيا را تشبيه به پلى كرده‌اند كه بايد از آن عبور كرد و ايستادن و توقف بر آن معنا ندارد . «\r\nإِنَّمَا الدُّنْيا قَنْطَرَةٌ فَاعْبُرُوهَا وَلَا تَعْمُرُوهَا\r\n» . « 1 »\r\nدر جايى ديگر دنيا به عنوان سراى عبور و نه دار اقامت معرفى شده است همان‌گونه كه امام اميرمؤمنان عليه السلام در حكمت 133 فرموده است : «\r\nالدُّنْيا دَارُ مَمَرٍّ لَا دَارُ مَقَر\r\n» . در تعبير زيباى سومى دنيا تشبيه به لباسى شده كه تمام آن از هم شكافته و تنها به نخى بند است كه هر زمان احتمال مىرود آن نخ ، پاره شود و لباس فرو افتد همان‌گونه كه رسول خدا صلى الله عليه و آله مىفرمايد : «\r\nهذِهِ الدُّنْيا مِثْلُ ثَوْبٍ شُقَّ مِنْ أَوَّلِهِ إلى آخِرِهِ فَيبْقى مُتَعَلِّقاً بِخَيطٍ فى آخِرِهِ يوشَكُ ذلِكَ الْخَيطُ أنْ ينْقَطِع\r\n» . « 2 »\r\nدر تعبير چهارمى دنيا تشبيه به سايهء ابرها شده كه هرگز پايدار نيست و همچون صحنه‌هاى دل‌انگيز خواب است كه به زودى مىگذرد همان‌گونه كه در غررالحكم از اميرمؤمنان عليه السلام نقل شده است : «\r\nإنَّ الدُّنْيا ظِلُّ الْغَمامِ وَحُلُمُ الْمَنامِ\r\n» . « 3 »\r\nدر پنجمين تعبير ، وضعيت انسان در برابر دنيا تشبيه به سوارى شده است كه براى استراحت و خواب نيمروز در سايهء درختى در يك روز داغ تابستانى پياده مىشود و بعد از ساعتى استراحت آن را ترك مىگويد و مىرود همان‌گونه كه پيامبر اكرم صلى الله عليه و آله فرمود : «\r\nإِنَّمَا مَثَلِى وَ مَثَلُ الدُّنْيا كَمَثَلِ رَاكِبٍ مَرَّ لِلْقَيلُولَةِ فِى ظِلِّ\r\n\r\n\r\n","description":"","footnote":"\r\n( 1 ) . بحارالانوار ، ج 14 ، ص 319 ، ح 20 .\r\n( 2 ) . مجموعهء ورّام ، ج 1 ، ص 148 .\r\n( 3 ) . غررالحكم ، ح 2166 .\r\n","page_name":" 351 ","page_number":351},
  {"content":"\r\n\r\nشَجَرَةٍ فِى يوْمِ صَيفٍ ثُمَّ رَاحَ وَ تَرَكَهَا\r\n» . « 1 »\r\nپيش از همهء اين‌ها قرآن مجيد با مثال روشنى ناپايدارى و بىوفايى دنيا را ترسيم كرده است : « « وَاضْرِبْ لَهُمْ مَّثَلَ الْحَيَاةِ الدُّنْيَا كَمَاءٍ أَنزَلْنَاهُ مِنَ السَّمَاءِ فَاخْتَلَطَ بِهِ نَبَاتُ الْأَرْضِ فَأَصْبَحَ هَشِيماً تَذْرُوهُ الرِّيَاحُ وَكَانَ اللَّهُ عَلَى كُلِّ شَىْءٍ مُّقْتَدِراً » . « 2 »\r\nو عجيب اين است كه با اين همه توصيف و تشبيه باز هم گروه كثيرى غافل‌اند و همچنان بر اين دنياى ناپايدار تكيه مىكنند و براى به‌دست آوردن گوشه‌اى از آن جانفشانى مىنمايند .\r\n* * *\r\n\r\n\r\n","description":"","footnote":"\r\n( 1 ) . بحارالانوار ، ج 70 ، ص 119 ، ح 111 .\r\n( 2 ) . كهف ، آيهء 45 .\r\n","page_name":" 352 ","page_number":352},
  {"content":"\r\n\r\n\r\n416 لِابْنِهِ الْحَسَنِ عليه السلام : لَا تُخَلِّفَنَّ وَرَاءَكَ شَيْئاً مِنَ الدُّنْيَا ، فَإِنَّكَ تُخَلِّفُهُ لِأَحَدِ رَجُلَيْنِ : إِمَّا رَجُلٍ عَمِلَ فِيهِ بِطَاعَةِ اللَّهِ فَسَعِدَ بِمَا شَقِيتَ بِهِ ، وَ إِمَّا رَجُلُ عَمِلَ فِيهِ بِمَعْصِيَةِ اللَّهِ فَشَقِيَ بِمَا جَمَعْتَ لَهُ ؛ فَكُنْتَ عَوْناً لَهُ عَلَى مَعْصِيَتِهِ ، وَلَيْسَ أَحَدُ هذَيْنِ حَقِيقاً أَنْ تُؤْثِرَهُ عَلَى نَفْسِكَ .\r\nامام عليه السلام به فرزندش امام حسن عليه السلام فرمود :\r\nچيزى از مال و ثروت دنيا را بعد از خود باقى مگذار زيرا آنچه باقى مىگذارى براى يكى از دو كس خواهد بود : يا كسى كه آن را در راه اطاعت خداوند مصرف مىكند كه در اين صورت او به چيزى سعادتمند شده كه تو به‌سبب آن محروم شده‌اى يا براى كسى مىگذارى كه آن را در راه معصيت خداوند به‌كار مىگيرد در نتيجه تو به‌سبب چيزى كه براى اواندوخته‌اى شقاوتمند ، ومحروم ازسعادت مىشوى ودرواقع‌او را درگناهش يارى كرده‌اى و سزاوار نيست هيچ‌يك از اين دو كس را بر خويشتن مقدم دارى . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در كتاب مصادر نهج‌البلاغه مىگويد : اما تعبير اول را كه امام عليه السلام به فرزندش امام حسن عليه السلام وصيت مىكند گروهى از علما قبل از سيد رضى و بعد از او روايت كرده‌اند مانند صدوق در كتاب خصال و ابن عساكر در تاريخ دمشق و آمدى در غرر ( با تفاوت مختصرى ) .\r\nاما جملهء دوم را مرحوم كلينى در روضهء كافى نقل كرده و مخاطب امام عليه السلام يكى از اصحابش است كه مال قابل توجهى از امام عليه السلام درخواست كرد . امام عليه السلام فرمود : به‌زودى سهم من از بيت‌المال معين مىشود و من آن را با تو تقسيم مىكنم . او گفت : من به اين قناعت‌نمىكنم . از نزد حضرت بيرون رفت و به معاويه پيوست . امام عليه السلام اين سخن را به‌صورت نامه‌اى براى او نوشت . ( مصادر نهج‌البلاغه ، ج 4 ، ص 294 ) .\r\n","page_name":" 353 ","page_number":353},
  {"content":"\r\n\r\nمرحوم سيد رضى مىگويد : « اين سخن به‌گونهء ديگرى نيز نقل شده است و آن چنين است : اما بعد ( از حمد و ثناى الهى ) ، آنچه از دنيا هم‌اكنون در اختيار توست پيش از اين در دست ديگران بوده است و بعد از تو نيز به ديگران مىرسد تو اموال را براى يكى از دو كس گردآورى مىكنى : يكى آن‌كس كه آن را در راه طاعت الهى صرف مىكند و با آن سعادتمند مىشود در حالى كه تو از آن محروم مانده‌اى يا كسى كه آن را در راه معصيت خداوند صرف مىكند و تو به‌سبب آنچه براى او گردآورى كرده‌اى شقاوتمند خواهى شد ( چراكه كمك به گناه كرده‌اى ) . هيچ‌يك از اين دو ، شايستگى اين را ندارد كه تو او ( شخص صالح ) را بر خود مقدم دارى و يا بار ( گناه ) او ( شخص ناصالح ) را بر دوش كشى بنابراين براى گذشتگان ، رحمت خدا و براى بازماندگان ، رزق پروردگار را طلب كن ( و به فكر آخرت و آيندهء خويش باش ) » ؛ (\r\nقَالَ الرَّضِى وَيرْوَى هَذَا الْكَلامُ عَلَى وَجْهٍ آخَرَ وَهُوَ : أَمَّا بَعْدُ ، فَإِنَّ الَّذِي فِي يَدِكَ مِنَ الدُّنْيَا قَدْ كَانَ لَهُ أَهْلٌ قَبْلَكَ ، وَ هُوَ صَائِرٌ إِلَى أَهْلٍ بَعْدَكَ ، وَإِنَّمَا أَنْتَ جَامِعٌ لِأَحَدِ رَجُلَيْنِ : رَجُلٍ عَمِلَ فِيَما جَمَعْتَهُ بِطَاعَةِ اللَّهِ فَسَعِدَ بِمَا شَقِيتَ بِهِ ؛ أوْ رَجُلٍ عَمِلَ فِيهِ بِمَعْصِيَةِ اللَّهِ ، فَشَقِيتَ بِمَا جَمَعْتَ لَهُ .\r\nوَلَيْسَ أَحَدُ هذَيْنِ أَهْلًا أَنْ تُؤْثِرَهُ عَلَى نَفْسِكَ ، وَلَا أَنْ تَحْمِلَ لَهُ عَلَى ظَهْرِكَ ، فَارْجُ لِمَنْ مَضَى رَحْمَةَ اللَّهِ ، وَ لِمَنْ بَقِيَ رِزْقَ اللَّهِ\r\n) .\r\n\r\n","description":"","footnote":"","page_name":" 354 ","page_number":354},
  {"content":"\r\n\r\n\r\nشرح و تفسير براى چه كسى باقى مىگذارى ؟\r\nامام عليه السلام در اين گفتار حكيمانه با استدلال روشنى حريصان را از مال‌اندوزى بازمىدارد و خطاب به فرزندش امام حسن عليه السلام مىفرمايد : « چيزى از مال و ثروت دنيا را بعد از خود باقى مگذار زيرا آنچه باقى مىگذارى براى يكى از دو كس خواهد بود : يا كسى كه آن را در راه اطاعت خداوند مصرف مىكند كه در اين صورت او به سبب چيزى سعادتمند شده كه تو به‌سبب آن شقاوت يافته و محروم شده‌اى يا براى كسى مىگذارى كه آن را در راه معصيت خداوند به‌كار مىگيرد در نتيجه تو به‌سبب چيزى كه براى او اندوخته‌اى شقاوتمند ، و محروم از سعادت مىشوى و در واقع او را در گناهش يارى كرده‌اى » ؛ (\r\nوَقَالَ لِابْنِهِ الْحَسَنِ عليه السلام : لَاتُخَلِّفَنَّ وَرَاءَكَ شَيْئاً مِنَ الدُّنْيَا ، فَإِنَّكَ تُخَلِّفُهُ لِأَحَدِ رَجُلَيْنِ : إِمَّا رَجُلٍ عَمِلَ فِيهِ بِطَاعَةِ اللَّهِ فَسَعِدَ بِمَا شَقِيتَ بِهِ ، وَ إِمَّا رَجُلُ عَمِلَ فِيهِ بِمَعْصِيَةِ اللَّهِ فَشَقِيَ بِمَا جَمَعْتَ لَهُ ؛ فَكُنْتَ عَوْناً لَهُ عَلَى مَعْصِيَتِهِ\r\n) . و در پايان مىفرمايد : « و سزاوار نيست هيچ‌يك از اين دو كس را بر خويشتن مقدم دارى » ؛ (\r\nوَ لَيْسَ أَحَدُ هذَيْنِ حَقِيقاً أَنْ تُؤْثِرَهُ عَلَى نَفْسِكَ\r\n) . شك نيست كه گذاشتن اموالى به عنوان ارثيه در حد نياز فرزندان و بازماندگان مذموم و نكوهيده نيست و بسيارى از اولياء اللَّه و نيكان اموالى داشته‌اند كه به فرزندان و همسران يا ساير بستگان آن‌ها رسيده و حتى در آيهء 180 سورهء بقره\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nخداوند توصيه مىكند كه به‌هنگام فرا رسيدن مرگ ، كسانى كه اموالى دارند ، براى پدر و مادر و نزديكان به‌طور شايسته وصيت كنند و آن را حقى بر پرهيزكاران مىشمرد : « كُتِبَ عَلَيْكُمْ إِذَا حَضَرَ أَحَدَكُمُ الْمَوْتُ إِنْ تَرَكَ خَيْراً الْوَصِيَّةُ لِلْوَالِدَيْنِ وَالْأَقْرَبِينَ بِالْمَعْرُوفِ حَقّاً عَلَى الْمُتَّقِينَ » و حتى در اين آيه از مال الارث به عنوان « خير » ياد شده است كه نشان مىدهد باقى گذاشتن چنين مالى نه تنها عيب نيست بلكه مايهء خير و بركت است .\r\nمخاطب امام عليه السلام حريصانى هستند كه به نام تأمين آيندهء فرزندان به هر درى مىزنند و حلال و حرام را به‌هم مىآميزند و خود را به زحمت و درد و رنج فراوان و مسئوليت‌هاى سنگين گرفتار مىكنند .\r\nامام عليه السلام به اين‌گونه افراد مىفرمايد : براى چه كسى اين اموال را ذخيره مىكنيد ؟ براى افراد صالح كه از آن در راه اطاعت خداوند بهره مىگيرند ؟ در اين صورت آن‌ها خوشبخت مىشوند و شما محروم و زيان‌كار ؛ در حالى كه زحمت جمع كردن مال را شما كشيده‌ايد .\r\nو اگر اين اموال به‌دست افراد ناصالح و فاسد بيفتد و از آن در مسير معصيت پروردگار كمك بگيرند سرنوشت بدترى خواهيد داشت زيرا علاوه بر اين‌كه از بركات مال خود محروم شده‌ايد ، اعانت به اثم و كمك به گناه كرده‌ايد .\r\nبنابراين چه بهتر كه انسان حرص و طمع را كنار بگذارد و به كفاف و عفاف قناعت كند و از گردآورى اين گونه اموال بپرهيزد و اگر اموال فراوانى ، خواسته يا ناخواسته به‌دست او افتاد ، تا زنده است از آن‌ها بهره بگيرد و بار سفر آخرت خود را با آن ببندد و صالحات و باقياتى از خود به‌جاى نهد و بخشى از آن را به‌صورت ارث براى بازماندگانش بگذارد . در اين صورت در قيامت گرفتار حسرت و اندوه نخواهد شد به عكس كسانى كه اموالى را از طرق مختلف گردآورى كرده و براى ديگران گذاشته‌اند كه در هر صورت گرفتار حسرت\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nو اندوه يوم القيامة خواهند بود .\r\nبنابراين از هركس شايسته‌تر براى اموالى كه انسان گردآورى كرده است خود اوست كه زحمت و مسئوليتش را بر دوش گرفته است .\r\nدر اين‌جا اين سؤال پيش مىآيد كه چرا نگوييم در صورت اول كه بازماندگان ، اموال را در راه خير مصرف مىكنند شخص گردآورى كننده كمك به طاعت آن‌ها كرده و از اين نظر داراى ثواب و پاداش ، و سعادتمند است همان‌گونه كه در صورت دوم به سبب اعانت بر گناه ، شقاوتمند محسوب مىشود ؟\r\nبا توجه به يك نكته پاسخ اين سؤال روشن مىشود و آن اين است كه به فرض كه به انسان به دليل كمك و اطاعت پاداشى بدهند ولى بدون شك اگر خودش آن را در طريق اطاعت مصرف مىكرد چندين برابر عايدش مىشد و از اين نظر گرفتار خسران شده است .\r\nاضافه بر اين ممكن است در جمع‌آورى اين اموال دقت در حلال و حرام بودن آن‌ها نكرده باشد كه در اين صورت وزر و و بال آن براى اوست و بهره گرفتن از آن در طريق طاعت براى كسى كه از وجود حرام در آن خبر نداشته نصيب ديگران مىشود .\r\nسؤال ديگر اين‌كه فقها در بحث اعانت بر گناه نيت را لازم مىدانند و مىدانيم شخصى كه اموالى را گردآورى كرده نيتش اين نيست كه فرزند ناصالحش آن را حتماً در طريق گناه مصرف كند بنابراين چگونه امام عليه السلام مىفرمايد : اعانت بر گناه كرده است ؟\r\nپاسخ اين است كه در بحث اعانت بر اثم گفته‌ايم كه اگر انسان يقين داشته باشد مثلًا انگورى كه به كارخانهء شراب‌سازى مىفروشد حتماً براى ساخت شراب مورد استفاده واقع مىشود آن را نيز مصداق اعانت بر اثم مىدانيم و اى بسا حريصانى كه اموالى را جمع‌آورى كرده‌اند بدانند فرزندان آن‌ها از آن در\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nكارهاى ناشايست استفاده مىكنند بنابراين مصداق اعانت بر اثم مىشود .\r\nمرحوم سيد رضى بعد از پايان اين گفتار حكمت‌آميز مىگويد : « اين سخن به‌گونهء ديگرى نيز نقل شده است و آن چنين است » ؛ (\r\nقَالَ الرَّضِى وَيرْوَى هَذَا الْكَلامُ عَلَى وَجْهٍ آخَرَ وَهُوَ\r\n) . اين قسمت ، كه مرحوم سيد رضى نقل مىكند ازنظر معنا تفاوتى با بخش گذشته ندارد و روشن است كه نقل به معنا شده است يا آن بخش نقل به معناى اين بخش بود . ولى اين تفاوت در آن ديده مىشود كه بخش گذشته به‌صورت وصيتى به امام حسن مجتبى عليه السلام بود اما اين بخش به‌صورت خطبه ايراد شده است چون در آغازش « اما بعد » آمده كه معمولًا در آغاز خطبه‌ها مىآيد . به هر حال مىفرمايد : « اما بعد ( از حمد و ثناى الهى ) ، آنچه از دنيا هم‌اكنون در اختيار توست پيش از اين در دست ديگران بوده است و بعد از تو نيز به ديگران مىرسد » ؛ (\r\nأَمَّا بَعْدُ ، فَإِنَّ الَّذِي فِي يَدِكَ مِنَ الدُّنْيَا قَدْ كَانَ لَهُ أَهْلٌ قَبْلَكَ ، وَ هُوَ صَائِرٌ إِلَى أَهْلٍ بَعْدَكَ\r\n) . آنگاه مىافزايد : « تو اموال را براى يكى از دو كس گردآورى مىكنى : يكى آن‌كس كه آن را در راه طاعت الهى صرف مىكند و با آن سعادتمند مىشود در حالى كه تو از آن محروم مانده‌اى يا كسى كه آن را در راه معصيت خداوند صرف مىكند و تو به‌سبب آنچه براى او گردآورى كرده‌اى شقاوتمند خواهى شد ( چراكه كمك به گناه كرده‌اى ) » ؛ (\r\nوَإِنَّمَا أَنْتَ جَامِعٌ لِأَحَدِ رَجُلَيْنِ : رَجُلٍ عَمِلَ فِيَما جَمَعْتَهُ بِطَاعَةِ اللَّهِ فَسَعِدَ بِمَا شَقِيتَ بِهِ ؛ أوْ رَجُلٍ عَمِلَ فِيهِ بِمَعْصِيَةِ اللَّهِ ، فَشَقِيتَ بِمَا جَمَعْتَ لَهُ\r\n) . و در پايان مىفرمايد : « هيچ‌يك از اين دو ، شايستگى اين را ندارد كه تو او ( شخص صالح ) را بر خود مقدم دارى و يا بار ( گناه ) او ( شخص ناصالح ) را بر دوش كشى » ؛ (\r\nوَلَيْسَ أَحَدُ هذَيْنِ أَهْلًا أَنْ تُؤْثِرَهُ عَلَى نَفْسِكَ ، وَلَا أَنْ تَحْمِلَ لَهُ عَلَى ظَهْرِكَ\r\n) .\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nآنگاه نتيجه مىگيرد و مىفرمايد : « بنابراين براى گذشتگان ، رحمت خدا و براى بازماندگان ، رزق پروردگار را طلب كن ( و به فكر آخرت و آيندهء خويش باش ) » ؛ (\r\nفَارْجُ لِمَنْ مَضَى رَحْمَةَ اللَّهِ ، وَ لِمَنْ بَقِيَ رِزْقَ اللَّهِ\r\n) . در حكمت 352 نيز مطلبى آمده بود كه از بعضى جهات شبيه كلام مورد بحث است آن‌جا كه مىفرمايد : بيشترين دل‌مشغولى خود را به خانواده و فرزندان ( و تأمين زندگى آنها ) اختصاص مده زيرا اگر آن‌ها از دوستان خدا باشند خداوند دوستان خود را تنها نمىگذارد و اگر از دشمنان خدا هستند چرا همّ خود را صرف دشمنان خدا مىكنى ؟ (\r\nوَقال عليه السلام : لِبَعْضِ أَصْحَابِهِ لَاتَجْعَلَنَّ أَكْثَرَ شُغُلِكَ بِأَهْلِكَ وَ وَلَدِكَ فَإِنْ يكُنْ أَهْلُكَ وَ وَلَدُكَ أَوْلِياءَ اللَّهِ فَإِنَّ اللَّهَ لَايضِيعُ أَوْلِياءَهُ وَ إِنْ يكُونُوا أَعْدَاءَ اللَّهِ فَمَا هَمُّكَ وَ شُغُلُكَ بِأَعْدَاءِ اللَّهِ\r\n) . و در حكمت 429 نيز تنها به يك بخش از حكمت مورد بحث اشاره شده است كه به خواست خدا خواهد آمد .\r\nمرحوم علامهء شوشترى در ذيل اين كلام حكمت‌آميز داستان جالبى از كتاب انوار نعمانية نقل مىكند ، مىگويد : حضرت عيسى عليه السلام روزى با جماعتى از يارانش از كنار زراعتى مىگذشت كه هنگام دروى آن رسيده بود . عرض كردند :\r\nاى پيغمبر خدا ! ما همه گرسنه‌ايم . خداوند به عيسى عليه السلام وحى فرستاد كه به آن‌ها اجازه بده به مقدار قوتشان از آن زراعت بخورند . آن‌ها در آن زراعت متفرق شدند و هركدام مقدارى را آمادهء خوردن كردند و خوردند . در اين هنگام صاحب زراعت رسيد و فرياد زد : اين زراعت و زمين من است كه از پدرانم به ارث برده‌ام . به اجازهء چه كسى از آن مىخوريد ؟ حضرت مسيح عليه السلام از خداوند تقاضا كرد تمام كسانى كه از زمان حضرت آدم عليه السلام تا آن زمان مالك آن زمين شده بودند همه را مبعوث و حاضر كند . آن‌ها حاضر شدند و هركدام فرياد زدند :\r\nزراعت من و زمين من است كه از پدرانم به ارث برده‌ام . صاحب زمين از اين\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nصحنه در وحشت فرو رفت و كار و جايگاه حضرت عيسى عليه السلام به اطلاع او رسيد ( كه به آن‌ها اجازهء استفاده از آن زمين را داده است ) . خدمت آن حضرت رسيد و عرض كرد : من تو را نشناختم . زراعتم براى تو حلال است . حضرت عيسى عليه السلام فرمود : همهء كسانى را كه ديدى ، اين زمين را به ارث برده ، آباد كرده و گذاشته بودند و رفته بودند و تو نيز خواهى رفت و به آن‌ها ملحق خواهى شد در حالى كه نه زمينى و نه مالى خواهى داشت . « 1 »\r\n* * *\r\n\r\n\r\n","description":"","footnote":"\r\n( 1 ) . شرح نهج البلاغهء علامهء شوشترى ، ج 14 ، ص 623 .\r\n","page_name":" 360 ","page_number":360},
  {"content":"\r\n\r\n\r\n417 لِقَائِلٍ قَالَ بِحَضْرَتِهِ : « أَسْتَغْفِرُ اللَّهَ » : ثَكِلَتْكَ أُمُّكَ ، أَتَدْرِي مَا الاسْتِغْفَارُ ؟ الاسْتِغْفَارُ دَرَجَةُ الْعِلِّيِّينَ ، وَ هُوَ اسْمٌ وَاقِعٌ\r\nعَلَى سِتَّةِ مَعَانٍ : أَوَّلُهَا النَّدَمُ عَلَى مَا مَضَى ، وَالثَّانِي الْعَزْمُ عَلَى تَرْكِ الْعَوْدِ إِلَيْهِ أَبَداً ، وَ الثَّالِثُ أَنْ تُؤَدِّيَ إِلَى الَمخْلُوقِينَ حُقُوقَهُمْ حَتَّى تَلْقَى اللَّهَ أَمْلَسَ لَيْسَ عَلَيْكَ تَبِعَةٌ ، وَالرَّابِعُ أَنْ تَعْمِدَ إِلَى كُلِّ فَرِيضَةٍ عَلَيْكَ ضَيَّعْتَهَا فَتُؤَدِّيَ حَقَّهَا ، وَالْخَامِسُ أَنْ تَعْمِدَ إِلَى اللَّحْمِ الَّذِي نَبَتَ عَلَى السُّحْتِ فَتُذِيبَهُ بِالْأَحْزَانِ ، حَتَّى تُلْصِقَ الْجِلْدَ بِالْعَظْمِ ، وَ يَنْشَأَ بَيْنَهُمَا لَحْمٌ جَدِيدٌ ، وَالسَّادِسُ أَنْ تُذِيقَ الْجِسْمَ أَلَمَ الطَّاعَةِ كَمَا أَذَقْتَهُ حَلَاوَةَ الْمَعْصِيَةِ ، فَعِنْدَ ذلِكَ تَقُولُ : « أَسْتَغْفِرُ اللَّهَ » .\r\nامام عليه السلام به شخصى كه در حضور او ( از روى غفلت و بىخبرى ) استغفراللَّه گفت ، فرمود :\r\nمادرت به عزايت بنشيند آيا مىدانى استغفار چيست ؟ استغفار مقام بلندمرتبه‌گان است و واژه‌اى است كه بر شش معنا اطلاق مىشود ( مراحل شش‌گانه‌اى دارد ) : نخست پشيمانى از اعمال گذشته ، دوم تصميم بر ترك هميشگى آن‌ها در آينده . سوم اين است كه حقوقى را كه از مردم ضايع كرده‌اى به\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nآن‌ها بازگردانى تا به‌هنگام ملاقات پروردگار ( به‌هنگام مرگ يا محشور شدن در قيامت ) مديون كسى نباشى و چهارم اين‌كه هر واجبى كه از تو فوت شده است حق آن را ادا كنى ( و قضاى آن را به‌جاى آورى ) پنجم ، گوشت‌هايى را كه براثر حرام بر اندامت روييده با اندوه بر گناه آب كنى تا چيزى از آن باقى نماند و پوست به استخوانت بچسبد و گوشت تازه در ميان آن‌ها برويد و ششم آن‌كه به همان اندازه كه لذت و شيرينى گناه را به خود چشانده‌اى زحمت و مرارت طاعت را نيز به آن بچشانى . پس از انجام اين مراحل مىگويى : استغفر اللَّه . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nاين كلام آموزنده را قبل از سيد رضى مرحوم ابن شعبهء حرانى در كتاب تحف العقول نقل كرده ولى طولانىتر از مرحوم سيد رضى ، و بعد از مرحوم سيد رضى فخر رازى در تفسير خود و ديلمى در كتاب ارشاد آن را آورده‌اند . ( مصادر نهج‌البلاغه ، ج 4 ، ص 295 ) .\r\n","page_name":" 362 ","page_number":362},
  {"content":"\r\n\r\n\r\nشرح و تفسير مراحل استغفار كامل\r\nامام عليه السلام در اين گفتار بسيار پرمعنا ، حقيقت استغفار را بيان مىكند . استغفارى كه جامع جميع شرايط است و انسان را از تمام آثار گناه پاك مىسازد و شست‌وشو مىدهد . داستان اين گفتار از اين قرار است : « شخصى در حضور امام عليه السلام ( از روى غفلت و بىخبرى ) گفت : استغفراللَّه . امام عليه السلام ( كه احساس كرد استغفار او ظاهرى بيش ندارد او را مخاطب ساخته ) فرمود : مادرت به عزايت بنشيند » ؛ (\r\nلِقَائِلٍ قَالَ بِحَضْرَتِهِ : « أَسْتَغْفِرُ اللَّهَ » : ثَكِلَتْكَ أُمُّكَ\r\n) . « ثَكل » در لغت به معناى از دست دادن فرزند و يا از دست دادن يكى از عزيزان است بنابراين جملهء (\r\nثَكِلَتْكَ أُمُّكَ\r\n) يعنى مادرت تو را از دست بدهد كه نتيجهء آن اين است كه او عزادار مىشود .\r\nالبته منظور از اين جمله واقعاً نفرين به مرگ نيست بلكه اين ، تعبيرى است كه هنگام نهى اكيد از چيزى ، در ادبيات عرب به‌كار مىرود . همان‌گونه كه ما وقتى كسى كار بدى انجام مىدهد و مىخواهيم به‌شدّت او را نهى كنيم مىگوييم : خدا مرگت دهد چرا اين كار را مىكنى ؟ اين در واقع نفرين جدى به مرگ نيست بلكه اشاره به نهى شديد است .\r\nبه هر حال ، از قرائن معلوم مىشود كه شخص مزبور انسان آلودهء به گناهى بوده كه استغفارش ظاهرى و يا بسيار كم‌محتوا بوده است . امام عليه السلام در اين‌جا\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nفرصت را غنيمت مىشمرد تا كامل‌ترين مرحلهء توبه و استغفار را بيان كند .\r\nنخست به او مىفرمايد : « مىدانى استغفار يعنى چه ؟ » ؛ (\r\nأَتَدْرِي مَا الاسْتِغْفَارُ ؟\r\n) . اين استفهام در واقع استفهام انكارى است يعنى تو حقيقت استغفار را نمىدانى ، بگذار براى تو شرح دهم .\r\nسپس مىافزايد : « استغفار مقام بلندمرتبه‌گان است » ؛ (\r\nالاسْتِغْفَارُ دَرَجَةُ الْعِلِّيِّينَ\r\n) . « عليين » جمع « عِلى » ( بر وزن ملى ) در اصل به معناى مكان بلند يا اشخاصى است كه در محل بالا مىنشينند و به اشخاص والامقام كه ازنظر معنوى در مكان بالايى هستند نيز اطلاق مىشود . بعضى نيز گفته‌اند كه ذكر عليين به صيغهء جمع به منظور تأكيد است يعنى (\r\nعُلُوٌّ فِى عُلُوٍّ\r\n) ولى در كلام امام عليه السلام به معناى اشخاص والامقام مىباشد و معناى جمله اين است كه استغفار ، مقام بلندپايگان نزد خداست و آن‌ها هستند كه از هر ترك اولايى استغفار مىكنند ؛ استغفارى كه جامع شرايط باشد ( شرايط مذكور ، در ادامه مىآيد ) .\r\nآنگاه امام عليه السلام در تفسير اين سخن مىفرمايد : « استغفار واژه‌اى است كه بر شش معنا اطلاق مىشود ( و مراحل شش‌گانه‌اى دارد ) » ؛ (\r\nوَهُوَ اسْمٌ وَاقِعٌ عَلَى سِتَّةِ مَعَانٍ\r\n) . آنگاه امام عليه السلام به شرح اين مقامات شش‌گانه پرداخته ، مىفرمايد : « نخست پشيمانى از اعمال گذشته و دوم تصميم بر ترك هميشگى آن‌ها در آينده است » ؛ (\r\nأَوَّلُهَا النَّدَمُ عَلَى مَا مَضَى ، وَالثَّانِي الْعَزْمُ عَلَى تَرْكِ الْعَوْدِ إِلَيْهِ أَبَداً\r\n) . به يقين ، كسى كه در مقام استغفار و توبه برمىآيد بايد از گذشتهء خويش پشيمان باشد و كسى كه از گذشتهء خويش واقعاً پشيمان است بايد تصميم بر ترك آن‌ها در آينده داشته باشد . چگونه ممكن است كسى از خدا تقاضاى عفو گناهى را كند اما در عين حال از انجام آن پشيمان نباشد و يا تصميم به تكرار آن در آينده داشته باشد ؟ اين دو از اركان قطعى استغفار و توبه است و بدون آن توبه مفهومى نخواهد داشت .\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nلذا در حديثى از امام باقر عليه السلام در كتاب شريف كافى مىخوانيم : «\r\nالْمُقِيمُ عَلَى الذَّنْبِ وَ هُوَ مُسْتَغْفِرٌ مِنْهُ كَالْمُسْتَهْزِى\r\n؛ كسى كه به گناه خود ادامه مىدهد و در عين حال استغفار مىكند گويى دارد ( خود را يا حكم گناه را يا نعوذ بالله خدا را ) مسخره مىكند » . « 1 »\r\nآنگاه مىفرمايد : « سوم اين است كه حقوقى را كه از مردم ضايع كرده‌اى به آن‌ها بازگردانى تا به‌هنگام ملاقات پروردگار ( به‌هنگام مرگ يا محشور شدن در قيامت ) حق كسى بر تو نباشد و چهارم اين‌كه هر واجبى كه از تو فوت شده است حق آن را ادا كنى ( و قضاى آن را به‌جاى آورى ) » ؛ (\r\nوَ الثَّالِثُ أَنْ تُؤَدِّيَ إِلَى الَمخْلُوقِينَ حُقُوقَهُمْ حَتَّى تَلْقَى اللَّهَ أَمْلَسَ لَيْسَ عَلَيْكَ تَبِعَةٌ ، وَالرَّابِعُ أَنْ تَعْمِدَ إِلَى كُلِّ فَرِيضَةٍ عَلَيْكَ ضَيَّعْتَهَا فَتُؤَدِّيَ حَقَّهَا\r\n) . اين دو قسمت در حقيقت از آثار قطعى پشيمانى واقعى از گناه است زيرا كسى كه از كارى پشيمان شده سعى مىكند آن را جبران نمايد و جبران ، در ضايع كردن حقوق مردم ، بازگرداندن حقوق به آن‌ها و در تضييع حق اللَّه قضاى آن است .\r\nبديهى است كه اين دو ركن در مواردى است كه قابل جبران باشد اما گناهانى كه از طريق قضا كردن يا اداى حقوق مردم قابل جبران نيست تنها با انجام اعمال صالح ديگر مىتوان آثار آن را از روح و جان شست .\r\nبه همين دليل در آيات بسيارى بعد از ذكر توبه ، ذكر اصلاح ( جبران با اعمال صالحه ) آمده است ازجمله در سورهء بقره آيهء 159 و 160 دربارهء علماى يهود كه حقايق را مخفى مىكردند مىخوانيم : « « إِنَّ الَّذِينَ يَكْتُمُونَ مَا أَنزَلْنَا مِنَ الْبَيِّنَاتِ وَالْهُدَى مِنْ بَعْدِ مَا بَيَّنَّاهُ لِلنَّاسِ فِى الْكِتَابِ أُوْلَئِكَ يَلْعَنُهُمُ اللَّهُ وَيَلْعَنُهُمُ اللَّاعِنُونَ * إِلَّا الَّذِينَ تَابُوا وَأَصْلَحُوا وَبَيَّنُوا فَأُوْلَئِكَ أَتُوبُ عَلَيْهِمْ وَأَنَا التَّوَّابُ الرَّحِيمُ » ؛ كسانى كه دلايل روشن ، و وسيلهء هدايتى را كه نازل كرده‌ايم ، بعد از آن‌كه در كتاب براى\r\n\r\n\r\n","description":"","footnote":"\r\n( 1 ) . كافى ، ج 2 ، ص 435 ، ح 10 .\r\n","page_name":" 365 ","page_number":365},
  {"content":"\r\n\r\nمردم بيان نموديم ، كتمان كنند ، خدا آن‌ها را لعنت مىكند ؛ و همهء لعن‌كنندگان نيز آن‌ها را لعن مىكنند . مگر آن‌ها كه توبه و بازگشت كردند ، و ( اعمال بد خود را با اعمال نيك ) اصلاح نمودند ، ( و آنچه را كتمان كرده بودند ؛ آشكار ساختند ؛ ) من توبهء آن‌ها را مىپذيرم ؛ كه من توّاب و رحيمم » .\r\nدر واقع شخص گنهكار به‌خصوص كسى كه اصرار بر گناه داشته مانند بيمارى است كه نيروهاى خود را از دست داده است ؛ هنگامى كه بيمارى قطع شد بايد به تقويت خويشتن بپردازد تا نيروهاى از دست رفته بازگردد و به‌صورت نخستين درآيد . تأثير گناه بر روح انسان نيز همين‌گونه است و جبران و اصلاح آن نيز از طريق انجام اعمال صالحه است .\r\nآنگاه امام عليه السلام به‌سراغ پنجمين و ششمين مرحله كه آخرين اركان توبه و بالاترين مراحل آن هستند رفته ، مىفرمايد : « پنجم ، گوشت‌هايى را كه براثر حرام بر اندامت روييده با اندوه بر گناه آب كنى تا چيزى از آن باقى نماند و پوست به استخوانت بچسبد و گوشت تازه در ميان آن‌ها برويد و ششم آن‌كه به همان اندازه كه لذت و شيرينى گناه را به جسمت چشانده‌اى زحمت و مرارت طاعت را نيز به آن بچشانى » ؛ (\r\nوَالْخَامِسُ أَنْ تَعْمِدَ إِلَى اللَّحْمِ الَّذِي نَبَتَ عَلَى السُّحْتِ فَتُذِيبَهُ بِالْأَحْزَانِ ، حَتَّى تُلْصِقَ الْجِلْدَ بِالْعَظْمِ ، وَ يَنْشَأَ بَيْنَهُمَا لَحْمٌ جَدِيدٌ ، وَالسَّادِسُ أَنْ تُذِيقَ الْجِسْمَ أَلَمَ الطَّاعَةِ كَمَا أَذَقْتَهُ حَلَاوَةَ الْمَعْصِيَةِ\r\n) . البته اين مربوط به جايى است كه گوشت انسان از اموال حرام روييده باشد و تعبير به «\r\nحَتَّى تُلْصِقَ الْجِلْدَ بِالْعَظْمِ\r\n؛ تا پوستت به استخوانت بچسبد » نوعى تأكيد و مبالغه است . حداقل چنين شخصى كه در عيش و نوش و اموال حرام فربه شده به‌وسيلهء گرفتن روزه‌هاى مستحب لاغر شود و بخش قابل توجهى از آن گوشت‌ها را از طريق روزه و رياضت آب كند .\r\nقابل توجه اين‌كه اين دو مرحله يكى ناظر به جنبه‌هاى جسمى است\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nو ديگرى ناظر به جنبه‌هاى روحى ( هر چند هر دو از طريق جسم انجام مىشود ) ؛ جسم را با رياضت لاغر مىكند و روح را با چشيدن زحمت طاعت ، همان‌گونه كه در حال معصيت جسمش را با اموال حرام چاق و فربه كرد و روحش را با گناهانى مانند شنيدن انواع موسيقىها و كارهاى حرام ديگرى كه از طريق جسم به روح منتقل مىشود .\r\nدر پايان مىفرمايد : « پس از انجام اين مراحل مىگويى : استغفر اللَّه » ؛ (\r\nفَعِنْدَ ذلِكَ تَقُولُ : « أَسْتَغْفِرُ اللَّهَ »\r\n) . بنابراين استغفار بازيچه نيست و لقلقهء زبان نمىباشد كه انسان هر زمان مرتكب گناهى شود بىآن‌كه شرايط توبه را فراهم كرده باشد با گفتن استغفراللَّه خود را راحت كند و گمان كند گناهش بخشوده شده و از عذاب الهى در امان است .\r\nالبته بعضى از اين مراحل شش‌گانه از اركان است و بعضى ديگر از شرايط كمال . به يقين چهار مرحلهء اول از اركان مىباشد زيرا بدون پشيمانى كه لازمهء آن تصميم بر ترك در آينده است و بدون جبران مافات از حقوق الناس و حقوق اللَّه حقيقت توبه حاصل نمىشود . ولى آب شدن گوشت‌هايى كه از حرام روييده و يا چشيدن مرارت طاعت براى از بين رفتن آثار لذت حرام ، از مراحل كمال است .\r\nبه تعبير ديگر - آن‌گونه كه مرحوم امام خمينى قدس سره در مكاسب محرمهء خود بيان كرده - دو مرحلهء اول ، حقيقت توبه است ، مرحلهء سوم و چهارم شرط پذيرش آن و مرحلهء پنجم و ششم شرط كمال آن است .\r\n\r\nنكته‌ها\r\n\r\n1 . شرايط توبهء واقعى\r\nنخستين گام در سير و سلوك الى اللَّه ازنظر عمل ، توبهء از گناه است ؛ تا انسان از آثار گناهان پيشين از طريق توبهء صحيح ، پاك و پاكيزه نشود در حريم قرب پروردگار راهى نخواهد داشت .\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nدر واقع توبه يك كلاس تربيتى مهم است زيرا اگر گنهكار راه بازگشت را به روى خود بسته ببيند از ادامهء گناه پرهيز نخواهد كرد و پيش خود فكر مىكند :\r\nاكنون كه من راندهء درگاه خدا شده‌ام آب از سرم گذشته چه يك قامت چه صد قامت .\r\nامام سجاد عليه السلام حقيقت توبه را در مناجات تائبين به‌صورت بسيار زيبايى ترسيم كرده است : «\r\nإِلَهِى أَنْتَ الَّذِى فَتَحْتَ لِعِبَادِكَ بَاباً إِلَى عَفْوِكَ سَمَّيتَهُ التَّوْبَةَ فَقُلْتَ تُوبُوا إِلَى اللَّهِ تَوْبَةً نَصُوحاً فَمَا عُذْرُ مَنْ أَغْفَلَ دُخُولَ الْبَابِ بَعْدَ فَتْحِه\r\n؛ خداوندا ! تو همان كسى هستى كه درى به‌سوى عفوت براى بندگانت گشوده‌اى و نام آن را باب توبه گذاشته‌اى و از همهء گنهكاران دعوت كرده‌اى و فرموده‌اى : به‌سوى خدا بازگرديد و توبه كنيد ؛ توبه‌اى خالص . اكنون كه اين باب رحمت گشوده است كسانى كه از آن وارد نمىشوند چه عذرى دارند ؟ » همان‌گونه كه علماى اخلاق توبه را به عنوان گام نخستين ، بسيار مهم مىشمارند فقها نيز آن را جزء واجبات مىدانند و بر همه واجب مىكنند كه اگر لغزشى از كسى سر زد بلافاصله توبه كند و در مقام جبران برآيد .\r\nجالب اين است كه توبه در آيات قرآن در بسيارى از موارد به گنهكار نسبت داده شده ولى در پاره‌اى از موارد به خدا نسبت داده شده است : « « لَّقَدْ تَّابَ اللَّهُ عَلَى النَّبِىِّ وَالْمُهَاجِرِينَ وَالْأَنصَارِ الَّذِينَ اتَّبَعُوهُ فِى سَاعَةِ الْعُسْرَةِ مِنْ بَعْدِ مَا كَادَ يَزِيغُ قُلُوبُ فَرِيقٍ مِّنْهُمْ ثُمَّ تَابَ عَلَيْهِمْ إِنَّهُ بِهِمْ رَءُوفٌ رَّحِيمٌ » ؛ به يقين خداوند رحمت خود را شامل حال پيامبر و مهاجران و انصار ، كه در زمان عسرت و شدّت ( در جنگ تبوك ) از او پيروى كردند ، نمود ؛ بعد از آن‌كه نزديك بود دل‌هاى گروهى از آنها ، از حقّ منحرف شود ( و از ميدان جنگ بازگردند ) ؛ سپس خدا توبهء آن‌ها را پذيرفت ، كه او دربارهء آنان مهربان و رحيم است ! » . « 1 »\r\nهر دو توبه به معناى بازگشت است ولى توبهء بندگان بازگشت از گناه به\r\n\r\n\r\n","description":"","footnote":"\r\n( 1 ) . توبه ، آيهء 117 .\r\n","page_name":" 368 ","page_number":368},
  {"content":"\r\n\r\nاطاعت است و توبهء خداوند بازگشت از مجازات به رحمت .\r\nو جالب اين‌كه هر دو توبه در يك آيه از قرآن در كنار هم قرار داده شده است آن‌جا كه مىفرمايد : « « فَمَنْ تَابَ مِنْ بَعْدِ ظُلْمِهِ وَأَصْلَحَ فَإِنَّ اللَّهَ يَتُوبُ عَلَيْهِ إِنَّ اللَّهَ غَفُورٌ رَّحِيمٌ » ؛ اما آن‌كس كه پس از ستم كردن ، توبه و جبران نمايد ، خداوند توبهء او را مىپذيرد ؛ ( و از مجازات الهى ؛ معاف مىشود ، زيرا ) خداوند ، آمرزنده و مهربان است » . « 1 »\r\nدربارهء توبه ، هم در آيات قرآن به‌طور گسترده بحث شده و هم در روايات . در قرآن مجيد بيش از هشتاد بار اين واژه و مشتقات آن استعمال شده است .\r\nهمهء انبياى الهى هنگامى كه براى هدايت امت‌هاى مختلف مأموريت پيدا مىكردند قبل از هرچيز ، آن‌ها را به توبه دعوت مىنمودند . هود و صالح و شعيب و . . . عليهم السلام همه قوم خويش را به توبه دعوت كردند و همچنين پيغمبر اسلام صلى الله عليه و آله .\r\nاميرمؤمنان عليه السلام در وصيت‌نامه‌اى كه خطاب به امام مجتبى عليه السلام نوشته است مىفرمايد : «\r\nإِنْ قَارَفْتَ سَيئَةً فَعَجِّلْ مَحْوَهَا بِالتَّوْبَةِ\r\n؛ هر وقت مرتكب گناهى شدى هرچه سريع‌تر آن را به‌وسيلهء توبه محو كن » و به مؤمنان هشدار داده شده است كه در مسألهء توبه از تأخير و تسويف بپرهيزند . « 2 »\r\nو در جاى ديگر مىفرمايد : «\r\nمُسَوِّفُ نَفْسِهِ بِالتَّوْبَةِ مِنْ هُجُومِ الْأَجَلِ عَلَى أَعْظَمِ الْخَطَرِ\r\n؛ كسى كه در برابر هجوم اجل ، توبه را به تأخير بيندازد خود را در معرض بزرگ‌ترين خطرات قرار داده است » . « 3 »\r\nدربارهء توبه بحث‌هاى زيادى مطرح است كه در اينجانمىتوان به تمام آن پرداخت ، ازجمله اين‌كه قبول شدن توبه عقلى است يا نقلى ؟ شرايط توبه و مراتب آن و آثار و بركاتش چيست ؟ يكى از بحث‌ها نيز اين است كه توبه تا چه\r\n\r\n\r\n","description":"","footnote":"\r\n( 1 ) . مائده ، آيهء 39 .\r\n( 2 ) . بحارالانوار ، ج 74 ، ص 208 .\r\n( 3 ) . مستدرك الوسائل ، ج 12 ، ص 130 .\r\n","page_name":" 369 ","page_number":369},
  {"content":"\r\n\r\nزمانى پذيرفته مىگردد ؟ و چه زمانى درهاى توبه بسته مىشود ؟ كه از آيات و روايات استفاده مىشود هنگامى كه انسان در آستانهء مرگ قرار گرفت و چشم برزخى پيدا كرد درهاى توبه بسته مىشود .\r\nقرآن مجيد مىفرمايد : « « وَلَيْسَتِ التَّوْبَةُ لِلَّذِينَ يَعْمَلُونَ السَّيِّئَاتِ حَتَّى إِذَا حَضَرَ أَحَدَهُمُ الْمَوْتُ قَالَ إِنِّى تُبْتُ الْآنَ وَلَا الَّذِينَ يَمُوتُونَ وَهُمْ كُفَّارٌ أُوْلَئِكَ أَعْتَدْنَا لَهُمْ عَذَاباً أَلِيماً » ؛ توبهء كسانى كه كارهاى بد انجام مىدهند ، و هنگامى كه مرگ يكى از آن‌ها فرا مىرسد مىگويد : « الان توبه كردم ! » پذيرفته نيست ؛ و نه كسانى كه در حال كفر از دنيا مىروند ؛ اين‌ها كسانى هستند كه عذاب دردناكى برايشان فراهم كرده‌ايم » . « 1 »\r\nامام اميرمؤمنان على عليه السلام در حكمت مورد بحث شرايط توبهء كامل و جامع را در عباراتى كوتاه و بسيار پرمعنا بيان فرموده كه چيزى فراتر از آن در امر توبه وجود ندارد .\r\nچنين توبه‌اى است كه انسان را از هرگونه گناه و از تمام آثار وضعى و تكوينى آن پاك و پاكيزه مىكند و از نفوذ گناه در اعماق وجود انسان جلوگيرى مىنمايد .\r\nالبته گاه آلودگى انسان به اندازه‌اى است كه تصميم به توبه گرفتن كار آسانى نيست ؛ زندگى او آلوده به انواع اموال حرام شده ، شغل او و فكر او آلوده به گناه است . در اين‌گونه موارد تصميم شجاعانه‌اى لازم است كه توأم با امدادهاى الهى شود و انسان را از منجلاب گناه بيرون آورد . همانگونه كه در داستان معروف ابوبصير و همسايهء توبه‌كارش آمده است .\r\n\r\n2 . سرگذشت عجيب همسايهء ابوبصير\r\nاو مىگويد : همسايه‌اى داشتم كه از كارگزاران حكومت ظالم ( بنىاميه يا\r\n\r\n\r\n","description":"","footnote":"\r\n( 1 ) . نساء ، آيهء 18 .\r\n","page_name":" 370 ","page_number":370},
  {"content":"\r\n\r\nبنىعباس ) بود و از اين طريق اموال فراوانى را به‌دست آورده و مشغول عيش و نوش و لهو و لعب بود . اضافه بر اين ، افراد فاسد را به مجلس خود دعوت مىكرد . بارها او را نصيحت كردم ولى دست برنداشت اما هنگامى كه زياد اصرار نمودم گفت : اى مرد ! من آدمى آلوده به گناهم و تو مرد پاكى هستى اگر شرح حال مرا براى يارت امام صادق عليه السلام بازگو كنى اميد مىرود نجات يابم .\r\nابوبصير مىگويد : گفته‌هاى او در دل من اثركرد هنگامىكه خدمت امام‌صادق عليه السلام رسيدم شرح حال او را به آن حضرت عرض كردم . فرمود : هنگامى كه به كوفه بازگشتى او به ديدار تو مىآيد . به او بگو جعفر بن محمّد براى تو پيغام فرستاده و گفته است كه دست از اين كارها بردار ، من بهشت را براى تو تضمين مىكنم .\r\nابوبصير مىگويد : وقتى به كوفه بازگشتم در ميان كسانى كه به ديدار من آمدند همسايهء گنهكارم بود . هنگامى كه خواست برخيزد و برود اشاره كردم بنشين تا منزل خلوت شود من كارى با تو دارم . هنگامى كه منزل خلوت شد به او گفتم :\r\nحال تو را براى امام صادق عليه السلام شرح دادم امام عليه السلام فرمود : سلام مرا به او برسان و به او بگو اعمال ناشايست خود را ترك كند و در برابر آن ، من بهشت را براى او تضمين مىكنم .\r\nمرد همسايه با شنيدن اين سخن ، سخت منقلب شد و گريه كرد . سپس گفت :\r\nتو را به خدا جعفر بن محمّد چنين پيامى به من داده است ؟ ابوبصير مىگويد :\r\nقسم ياد كردم كه اين پيام آن حضرت است .\r\nآن مرد گفت : همين كافى است و سپس از نزد من بيرون رفت .\r\nبعد از چند روز كسى را به‌سراغ من فرستاد تا نزد او بروم . ديدم پشت در خانه ايستاده در حالى كه بدنش تقريباً برهنه است . گفت : اى ابوبصير ! هرچه در منزل از اموال حرام بود آن‌ها را در راه خدا دادم . ( يا به صاحبانش بازگرداندم ) و تو مىبينى اكنون در چه حالم .\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nابوبصير مىگويد : با كمك برادران شيعه ، لباس ( و ساير نيازمندىها را ) براى او گردآورى كردم ( در حالى كه از تصميم و همت او سخت شگفت‌زده بودم ) .\r\nمدتى گذشت بار ديگر به‌سراغ من فرستاد كه بيا من بيمارم . ابوبصير مىگويد :\r\nبه‌سراغش رفتم و مرتباً براى درمان او مىكوشيدم ولى درمان‌ها سودى نبخشيد و سرانجام در آستانهء رحلت از دنيا قرار گرفت .\r\nابوبصير مىگويد : در واپسين ساعات عمر در كنار او نشسته بودم و او بيهوش شد . هنگامى كه به هوش آمد صدا زد : اى ابوبصير ! دوست تو به عهدش وفا كرد .\r\nاين سخن را گفت و چشم از دنيا فروبست .\r\nابوبصير اضافه مىكند : مدّتى بعد به زيارت خانهء خدا رفتم ؛ سپس براى زيارت امام صادق عليه السلام به مدينه آمدم هنگامى كه مىخواستم وارد منزل آن حضرت شوم در حالى كه يك پاى من در دالان خانه بود و پاى ديگرم در حياط خانه ، امام عليه السلام از داخل اطاق صدا زد و فرمود : «\r\nيا أَبَا بَصِيرٍ قَدْ وَفَينَا لِصَاحِبِكَ\r\n؛ اى ابوبصير ! ما به عهدى كه با دوست تو كرده بوديم وفا كرديم ! » . « 1 »\r\n* * *\r\n\r\n\r\n","description":"","footnote":"\r\n( 1 ) . كافى ، ج 1 ، ص 474 ، ح 5 .\r\n","page_name":" 372 ","page_number":372},
  {"content":"\r\n\r\n\r\n418 الْحِلْمُ عَشِيرَةٌ .\r\nامام عليه السلام فرمود :\r\nحلم همچون يك قوم و قبيله است ( در يارى كردن انسان در مقابل سفيهان ) . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در اين‌جا منبع ديگرى براى اين گفتار موجز حكمت‌آميز ذكر نكرده و ما هم جست‌وجو كرديم و منبع ديگرى جز نهج‌البلاغه نيافتيم جز اين‌كه در غررالحكم نيز با عين همين عبارت ذكر شده است . ( غررالحكم ، ح 6379 ) همچنين دانشمند معروف ، واسطى نيز كه در قرن ششم مىزيسته در كتاب عيون الحكم و المواعظ آن را آورده است . ( عيون الحكم و المواعظ ، ص 38 ) .\r\n","page_name":" 373 ","page_number":373},
  {"content":"\r\n\r\n\r\nشرح و تفسير بهترين ياور در برابر سفيهان\r\nامام عليه السلام در اين گفتار بسيار كوتاه و حكيمانه به حقيقت مهمى اشاره كرده ، مىفرمايد : « حلم همچون يك قوم و قبيله است ( در يارى كردن انسان در مقابل سفيهان ) » ؛ (\r\nالْحِلْمُ عَشِيرَةٌ\r\n) . حقيقت حلم همان بردبارى در برابر اهانت‌ها و سخنان درشت و سخيف و بىادبانهء افراد نادان است و هميشه در جوامع انسانى چنين افرادى بوده و هستند كه گاهى از سر حسادت و يا نادانى ، افراد باشخصيت را مورد اهانت قرار داده و مىدهند .\r\nيكى از دستورات اسلام كه هم در آيات قرآن به اشاره شده و هم در روايات ، سكوت و تحمل در برابر اين افراد است . قرآن مجيد مىگويد : « « وَعِبَادُ الرَّحْمَنِ الَّذِينَ يَمْشُونَ عَلَى الْأَرْضِ هَوْناً وَإِذَا خَاطَبَهُمُ الْجَاهِلُونَ قَالُوا سَلَاماً » ؛ بندگان ( خاص خداوند ) رحمان ، كسانى هستند كه با آرامش و بىتكبّر بر زمين راه مىروند ؛ و هنگامى كه جاهلان آن‌ها را مخاطب سازند ( و سخنان نابخردانه گويند ) ، به آن‌ها سلام مىگويند ( و با بىاعتنايى و بزرگوارى مىگذرند ) » . « 1 »\r\nو در جاى ديگر مىفرمايد : « « وَالَّذِينَ لَايَشْهَدُونَ الزُّورَ وَإِذَا مَرُّوا بِاللَّغْوِ مَرُّوا كِرَاماً » ؛ و كسانى كه شهادت به باطل نمىدهند ( و در مجالس باطل شركت\r\n\r\n\r\n","description":"","footnote":"\r\n( 1 ) . فرقان ، آيهء 63 .\r\n","page_name":" 374 ","page_number":374},
  {"content":"\r\n\r\nنمىكنند ) ؛ وهنگامىكه با لغو وبيهودگى برخورد كنند ، بزرگوارانه از آن مىگذرند » . « 1 »\r\nامام عليه السلام در اين كلام نورانى مىفرمايد : هرگاه افراد باشخصيت در مقابل نادانى كه ناسزا مىگويد و اهانت مىكند سكوت كنند و بردبار باشند مردم به يارى آن‌ها برمىخيزند و شخص نادان بىادب را بر سر جاى خود مىنشانند و چه بهتر كه دشمن انسان به دست ديگران تنبيه شود .\r\nدر همين كلمات قصار نهج‌البلاغه در حكمت 206 خوانديم كه امام عليه السلام فرمود : «\r\nأَوَّلُ عِوَضِ الْحَلِيمِ مِنْ حِلْمِهِ أَنَّ النَّاسَ أَنْصَارُهُ عَلَى الْجَاهِلِ\r\n؛ نخستين سودى كه شخص حليم از حلم خود مىبرد اين است كه مردم در برابر شخص جاهل از او حمايت مىكنند » .\r\nدر حديث ديگرى كه در غررالحكم آمده همين معنى به تعبير زيباى ديگرى بيان شده است . امام عليه السلام مىفرمايد : «\r\nوجَدتُ الحِلمَ والاحتِمالَ أنْصَرَ لِى مِن شُجعانِ الرّجال\r\n؛ بردبارى و تحمل را ياورى بهتر از مردان شجاع يافتم » . « 2 »\r\nاضافه بر اين ، سكوت افراد باشخصيت در مقابل اين گونه افراد سبب مىشود خودشان شرمنده شوند و دهان فرو بندند همان‌گونه كه در حكمت 211 آمده بود : «\r\nوَالْحِلْمُ فِدَامُ السَّفِيه\r\n؛ حلم و بردبارى دهان‌بند سفيهان است » . ولى اگر افراد باشخصيت به مقابله برخيزند ، هم مقام خودشان را تنزل مىدهند و هم بر آتش جهل جاهلان مىافزايند و نتيجهء معكوس خواهند گرفت .\r\nمرحوم علامهء شعرانى در پاورقىهايى كه بر شرح اصول كافى مرحوم ملاصالح مازندرانى نوشته در تفسير جملهء « الحلم عشيرة » چنين مىگويد : بعضى از افراد نادان چنين مىپندارند كه حلم و بردبارى نشانهء ضعف است و شخص نيرومند باغيرت هرگز آزار مردم را تحمل‌نمىكند زيرا قبول ظلم از ظلم كردن\r\n\r\n\r\n","description":"","footnote":"\r\n( 1 ) . فرقان ، آيهء 72 .\r\n( 2 ) . غررالحكم ، ح 6467 .\r\n","page_name":" 375 ","page_number":375},
  {"content":"\r\n\r\nزشت‌تر و بدتر است و گاه به آيهء شريفهء « فَمَنِ اعْتَدَى عَلَيْكُمْ فَاعْتَدُوا عَلَيْهِ بِمِثْلِ مَا اعْتَدَى عَلَيْكُمْ » « 1 » و آيهء شريفهء « وَلَكُمْ فِي الْقِصَاصِ حَيَاةٌ يَا أُوْلِي الْأَلْبَابِ » « 2 » و آيهء « وَمَنْ قُتِلَ مَظْلُوماً فَقَدْ جَعَلْنَا لِوَلِيِّهِ سُلْطَاناً » « 3 » استدلال مىكنند اضافه بر اين ، سكوت در برابر ظلم و رضايت دادن به آن سبب جرأت و جسارت شخص ظالم مىشود و افراد ظالم و بىادب اگر بدانند انسان‌هاى باشخصيت ، مأمور به سكوت‌اند بر ظلم و جسارتشان مىافزايند .\r\nنامبرده در پاسخ اين اشكال مىگويد : حلم و بردبارى جايى دارد و مطالبهء حقوق جاى ديگر . آنچه مسلم است اين است كه انسان نبايد تسليم عواطف ناشى از شهوت و غضب شود به گونه‌اى كه اختيار را از او سلب كند و در مسير قوهء وهميه قرار گيرد بلكه واجب است مالك نفس خويش باشد . حتى قصاص و انتقام و ايستادنش در برابر شخص متجاوز بايد به مقتضاى عقل باشد نه براى ارضاى عواطف و متابعت از هواى نفس و شهوات زيرا امتياز انسان نسبت به حيوان در همين است و پيروى از حلم از وظايف انسان است نه پيروى از هوى ، و آن چيزى است كه ذخيرهء او براى قيامت مىشود و مقتضاى عقل همين است . « 4 »\r\nاز بعضى روايات معصومين عليهم السلام استفاده مىشود كه آن بزرگواران حتى طرز حلم كردن و برخورد با سفيهان و جاهلان را به ما آموخته‌اند .\r\nدر حديث معروف عنوان بصرى كه خدمت امام صادق عليه السلام براى آموختن علم آمد ازجمله مطالبى كه امام عليه السلام به او فرمود اين بود : من نُه چيز را به تو سفارش مىكنم كه براى همهء سالكان الى اللَّه نيز همان را توصيه مىنمايم . سه نكته دربارهء رياضت نفس است و سه نكته دربارهء حلم و سه نكته دربارهء علم . آن‌ها را به\r\n\r\n\r\n","description":"","footnote":"\r\n( 1 ) . بقره ، آيهء 194 .\r\n( 2 ) . بقره ، آيهء 179 .\r\n( 3 ) . اسراء ، آيهء 33 .\r\n( 4 ) . شرح كافى ، ج 8 ، ص 310 .\r\n","page_name":" 376 ","page_number":376},
  {"content":"\r\n\r\nخاطر بسپار و در آن سستى مكن .\r\nعنوان بصرى مىگويد : تمام فكر و قلبم را متوجه آن حضرت ساختم . فرمود :\r\nاما آنچه دربارهء رياضت نفس است اين است كه هرگز چيزى را كه به آن تمايل ندارى نخور كه موجب حماقت است و هنگامى كه سير شدى دست به‌سوى غذا مبر و هنگامى كه مىخواهى چيزى بخورى بايد از حلال باشد و نام خدا را ببرى . . . .\r\nو اما سه نكته‌اى كه دربارهء حلم است : اگر كسى به تو بگويد : اگر يك سخن نسنجيده دربارهء من بگويى ده برابر آن را دربارهء تو مىگويم ، تو در مقابل چنين شخصى بايد بگويى : اگر ده گفتار نسنجيده بگويى حتى يكى هم نخواهم گفت و كسى كه به تو دشنام و نسبت بد بدهد به او بگو : اگر در آنچه مىگويى صادق هستى از خدا مىخواهم مرا ببخشد و اگر كاذب هستى از خدا مىخواهم تو را ببخشد . وهرگاه به تو وعدهء شروبدى بدهد تو وعدهء نصيحت وخيرخواهى به او بده .\r\nاما آن سه چيز كه درمورد علم است اين است كه آنچه رانمىدانى از علما بپرس و بپرهيز از اين‌كه براى آزار و آزمودن از آن‌ها سؤال كنى ، و از اين‌كه تنها به رأى خود چيزى را عمل كنى بپرهيز و راه احتياط را در پيش گير . . . . « 1 »\r\nنقطهء مقابل حلم ؛ حدّت ، تندى و پرخاشگرى است . افرادى را سراغ داريم كه با شنيدن يك جملهء نامناسب از يك فرد نادان ناگهان تبديل به كوره‌اى از آتش مىشوند و عكس‌العمل‌هاى تند و شديدى نشان مىدهند كه هم از مقام آن‌ها كاسته مىشود و هم شخص نادان را جسورتر مىكند و هم كسى به يارى آن‌ها برنمىخيزد .\r\nلذا در حديثى از اميرمؤمنان على عليه السلام مىخوانيم : «\r\nالحِلمُ يُطْفِئُ نارَ الغضَبِ والحِدّةُ تُؤجّجُ إحراقَه\r\n؛ حلم و بردبارى آتش غضب را خاموش مىكند اما حدت و تندى بر آتش آن مىافزايد » . « 2 »\r\n\r\n\r\n","description":"","footnote":"\r\n( 1 ) . بحارالانوار ، ج 1 ، ص 226 .\r\n( 2 ) . غررالحكم ، ح 6450 .\r\n","page_name":" 377 ","page_number":377},
  {"content":"\r\n\r\nدر حكمت 255 از نهج‌البلاغه نيز خوانديم : «\r\nالْحِدَّةُ ضَرْبٌ مِنَ الْجُنُونِ\r\n؛ حدت و تندى و تندخويى نوعى از جنون و ديوانگى است » .\r\nجالب اين‌كه افراد سفيه و نادان دوست دارند عكس‌العملى در برابر آن‌ها نشان داده شود تا به كار خود ادامه دهند و عقدهء دل را بگشايند اما هنگامى كه به آن‌ها بىاعتنايى شود غمگين مىشوند . آيا بهتر نيست با بىاعتنايى آن‌ها را غمگين و مأيوس سازيم همانگونه كه اميرمؤمنان عليه السلام مىفرمايد : «\r\nإذا حَلُمتَ عن السَّفيهِ غَمَمْتَه فَزِدْه غمّاً بحِلْمِكَ عنه\r\n؛ هنگامى كه در برابر شخص سفيه و نادان بردبارى نشان دهى غمگين مىشود . حال كه چنين است با حلم خود بر غم و اندوه او بيفزا » . « 1 »\r\n* * *\r\n\r\n\r\n","description":"","footnote":"\r\n( 1 ) . غررالحكم ، ح 6389 .\r\n","page_name":" 378 ","page_number":378},
  {"content":"\r\n\r\n\r\n419 مِسْكِينٌ ابْنُ آدَمَ : مَكْتُومُ الْأَجَلِ مَكْنُونُ الْعِلَلِ ، مَحْفُوظُ الْعَمَلِ تُؤْلِمُهُ الْبَقَّةُ ، وَ تَقْتُلُهُ الشَّرْقَةُ ، وَ تُنْتِنُهُ الْعَرْقَةُ .\r\nامام عليه السلام فرمود :\r\nبيچاره فرزند آدم ، سرآمد زندگىاش نامعلوم ، عوامل بيمارىاش ناپيدا و ( تمام ) اعمالش در جايى محفوظ است . پشه او را آزار مىدهد و گلوگير شدن ( آب يا غذا ) موجب مرگ او مىشود و عرق ، او را متعفن و بدبو مىسازد . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nدر مصادر آمده است كه قبل از مرحوم سيد رضى ، جاحظ در المائة المختارة اين كلام حكمت‌آميز را آورده و بعد از سيد رضى آمدى در غررالحكم آن را با تفاوت مختصرى ذكر كرده و همچنين ابن القاسم در رياض الاخبار با بعضى اضافات آن را آورده است . ( مصادر نهج‌البلاغه ، ج 4 ، ص 296 ) .\r\nاضافه مىكنيم كه طبق نقل دميرى در كتاب حياة الحيوان اصبغ بن نباتة از اميرمؤمنان على عليه السلام روايت را به اين صورت نقل كرده است : ابن آدم و ما ابن آدم تؤلمه البقة و تنتنه العرقة و تقتله الشرقه . ( ر . ك : شرح علامهء تسترى ، ج 11 ، ص 337 ) . نيز زمخشرى در ربيع الابرار آن را با اضافهء جملهء « وتميته الغرقة » آورده است . ( ربيع الابرار ، ج 2 ، ص 342 ) .\r\n","page_name":" 379 ","page_number":379},
  {"content":"\r\n\r\n\r\nشرح و تفسير نقاط ضعف عجيب اين انسان مغرور !\r\nامام عليه السلام در اين گفتار حكيمانه پرده از روى ضعف انسان برداشته و غرور و غفلت او را درهم مىشكند و نشان مىدهد كه در برابر تمام نقطه‌هاى قوت و توانايىهايى كه انسان دارد نقاط ضعف عجيبى را نيز داراست و در مجموع به شش نقطه از اين نقاط ضعف اشاره مىفرمايد ، سه قسمت از درون انسان سرچشمه مىگيرد و سه قسمت از برون .\r\nاما دربارهء سه قسمت اول مىفرمايد : « بيچاره فرزند آدم ، سرآمد زندگىاش نامعلوم ، عوامل بيمارىاش ناپيدا و اعمالش در جايى محفوظ است » ؛ (\r\nمِسْكِينٌ ابْنُ آدَمَ « 1 » : مَكْتُومُ الْأَجَلِ مَكْنُونُ الْعِلَلِ ، مَحْفُوظُ الْعَمَلِ\r\n) . آرى از يك‌سو نمىداند پايان عمر او در چه زمان و تاريخى است ؛ شب مىخوابد از صبح خبر ندارد ، صبح مىشود از عصر خبر ندارد . خواه پير باشد يا جوان يا كودك در هر لحظه احتمال فرا رسيدن مرگ وجود دارد .\r\nو از سويى ديگر عوامل بيمارى در درون بدن او به‌صورت ناپيدا وجود دارد .\r\nبه‌خصوص با كشفيات امروز كه مىگويند : در هر ساعت از طريق آب‌وهوا و غذا و پوست بدن ميكروب‌هايى وارد جسم انسان شده و در خون انسان شناور\r\n\r\n\r\n","description":"","footnote":"\r\n( 1 ) . در اين جمله « ابْنُ آدَمَ » مبتداى مؤخر است و « مِسْكِينٌ » خبر مقدم و تنوين مِسْكِينٌ گاه براى تخويف حذف مىشود .\r\n","page_name":" 380 ","page_number":380},
  {"content":"\r\n\r\nمىشوند . هر زمان كه بخشى از آن‌ها غلبه كنند انسان به يكى از بيمارىها مبتلا مىشود .\r\nدستگاه‌هاى بدن انسان اعم از دستگاه تنفس و قلب و كليه و عروق و مغز ، همه آسيب‌پذيرند و در معرض انواع آفات و بيمارىها قرار دارند . با اين حال چگونه انسان مىتواند به فرداى خود مطمئن باشد كه سالم است و توانا ؟\r\nاز سوى سوم ، هر عملى كه به‌جا مىآورد در نامهء اعمال او ثبت مىشود و فرشتگان الهى مأمور حفظ اعمال او هستند . اضافه بر اين ، زمين و زمان و اعضاى بدن او نيز همگى مأموريت ضبط اعمال او را دارند .\r\nآيا چنين انسانى شايستهء عنوان مسكين نيست كه امام عليه السلام فرموده است ؟\r\nآنگاه اشاره به عوامل بيرونى كرده و به چند نمونهء ظاهراً كوچك آن كه مىتواند زندگى انسان را برهم زند اشاره مىكند ، مىفرمايد : « پشه‌اى او را آزار مىدهد و گلوگير شدن ( آب يا غذا ) موجب مرگ اوست و عرق ، او را متعفن و بدبو مىسازد » ؛ (\r\nتُؤْلِمُهُ الْبَقَّةُ ، وَ تَقْتُلُهُ الشَّرْقَةُ ، وَ تُنْتِنُهُ الْعَرْقَةُ\r\n) . « شرقة » اسم « مرة » از مادهء « شَرَق » ( بر وزن طرب ) به معناى گلوگير شدن است .\r\nآرى پشه‌اى كه گاه به آسانى به چشم نمىآيد و در گوشه و كنار در كمين انسان است كه بر بدن او بنشيند و با نيش خود بخشى از خون او را بمكد و خواب و استراحت را از او بگيرد . اضافه بر پشه‌هاى خطرناكى كه گاه مايهء مرگ انسان‌اند يا بيمارىهايى را به او تحميل مىكنند .\r\nاز سويى ديگر مجراى تنفس و تغذيهء انسان دقيقاً در كنار يكديگر قرار دارند .\r\nبه هنگامى كه انسان مىخواهد غذايى ببلعد دريچهء تنفس بسته مىشود و به هنگامى كه بلعيدن تمام شد باز مىشود . حال اگر آن دريچهء كوچكى كه اين وظيفه را برعهده دارد دير بجنبد و مقدارى آب يا غذا وارد ريه شود اگر بسيار كم باشد با سرفه‌هاى شديد به خارج پرتاب مىشود و اگر زياد باشد حالت خفگى\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nبه انسان دست مىدهد و پايان عمر او فرامىرسد . همچنين اگر لقمه يا جرعهء آب در آن فضا بايستد و حركت نكند راه نفس كشيدن را بر انسان مىبندد و اگر در مدت كوتاهى مشكل بر طرف نشود مرگ به‌سراغ او مىآيد .\r\nانسانى كه اينقدر مرز زندگى و مرگش به هم نزديك است چگونه ممكن است مغرور شود و از بادهء قدرت سرمست گردد و دست به هر كارى بزند ؟\r\nهمچنين هر انسانى به هنگامى كه فعاليت جسمانى شديدى داشته باشد و يا در گرماى هوا گرفتار شود عرق از روزنه‌هاى پوست او جارى مىگردد و بدن او را بدبو مىسازد يعنى عوامل تعفن به‌وسيلهء خود او بر بدنش آشكار مىشود .\r\nاز مجموع اين نقاط ضعف شش‌گانه به خوبى روشن مىشود كه چرا انسان مسكين و بيچاره است .\r\nامام عليه السلام با اين گفتار حكيمانه‌اش نمىخواهد مقام انسان را كاهش دهد و يا از عظمت او بكاهد ؛ انسانى كه خليفة اللَّه و گل سرسبد آفرينش و مسجود فرشتگان الهى است . بلكه مىخواهد غرور و غفلت او را درهم بشكند ؛ همان غرور و غفلتى كه او را آلودهء انواع گناهان و ظلم و ستم‌ها و مفاسد بىشمار مىسازد .\r\nجالب اين است كه ابن معروف ( قاضى القضاة ابومحمّد عبيداللَّه بن احمد بن معروف ، متولد 306 ) اشعارى دارد كه ظاهراً از كلام امام عليه السلام در آن الهام گرفته است . او مىگويد :\r\n يا بُؤسَ للإنسانِ فى * الدُّنيا و إنْ نالَ الأمَل\r\nيَعيشُ مَكشوفَ العِلَل * فيها و مَكتومَ الأجَل\r\nبَيْنا يُرى فى صِحّةٍ * مُغْتَبِطاً قِيلَ اعتَلَل\r\nو بَينَما يُوجَدُ فيها * ثاوِياً قِيلَ انْتَقَل\r\nفَأوْفَرُ الحَظّ لِمَن * يَتْبَعُه حُسنُ العَمَل \r\nبدا به حال انسان در دنيا هر چند به آرزوهاى ( دراز ) خود برسد .\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nزندگى مىكند در حالى كه عوامل بيمارى در او مكتوم و پايان عمرش نيز ناپيداست .\r\nدر حالى كه كاملًا در سلامت است به‌طورى كه مردم به حال او غبطه مىخورند ناگهان گفته مىشود كه بيمار شد .\r\nو در حالى كه مشغول حركت به اين طرف و آن طرف است ناگهان مىگويند كه از اين جهان چشم فرو بست .\r\nبنابراين بهرهء كامل از آن كسانى است كه اعمال نيك درپى داشته باشند . « 1 »\r\n\r\nنكته‌ها\r\n\r\n1 . نيرومند ضعيف !\r\nانسان موجودى است از يك نظر بسيار قوى و نيرومند كه عرصهء زمين و پهناى آسمان و اعماق درياها را جولانگاه خود قرار داده و تمام موجودات زمينى را مسخّر خود ساخته و از تمام مواهب اين جهان به نفع خود استفاده مىكند . ولى با تمام قدرتى كه دارد موجودى بسيار ضعيف و آسيب‌پذير است .\r\nيك پشهء كوچك كه گاه با چشم هم ديده نمىشود او را آزار مىدهد يا بيمار مىكند و گاهى سبب مرگ او مىشود و از آن كوچك‌تر ميكروب‌ها و ويروس‌هاى بيمارىزا هستند كه ابداً با چشم ديده نمىشوند ولى اين موجودات نامرئى و ظاهراً بسيار ضعيف و ناتوان انسان‌هاى قوى و قهرمان را مىتوانند از پاى درآورند .\r\nاين تركيب عجيب انسان از قوت و ضعف ظاهراً براى اين است كه از طرفى بتواند مدارج ترقى و كمال را طى كند و از سويى ديگر گرفتار غرور و غفلت و خودبزرگ‌بينى نشود .\r\n\r\n\r\n","description":"","footnote":"\r\n( 1 ) . تاريخ بغداد ، ج 10 ، ص 367 .\r\n","page_name":" 383 ","page_number":383},
  {"content":"\r\n\r\nازجمله مسائلى كه انسان با آن دست به گريبان است زمان اجل اوست كه كاملًا مخفى و پنهان است . اين نيز هشدارى براى انسان‌هاست كه آنى غافل نشوند و به گمان زندگى طولانى دست به هر كارى نزنند و فكر نكنند كه زمان توبه از گناه و جبران خطاها وسيع است چراكه هر لحظه ممكن است مرگ او فرارسد . يك جرعهء آب يا يك لقمهء غذا مىتواند گلوى او را بفشارد و در عين سلامتى ، راهى ديار آخرت كند .\r\nاين‌ها حقايقى است كه امام عليه السلام در اين گفتار حكيمانه به آن اشاره فرموده و ريشهء آن در قرآن مجيد است مىفرمايد : « « يُرِيدُ اللَّهُ أَنْ يُخَفِّفَ عَنْكُمْ وَخُلِقَ الْإِنسَانُ ضَعِيفاً » ؛ خدا مىخواهد كار را بر شما سبك كند ؛ و انسان ، ضعيف آفريده شده است » . « 1 »\r\nدر جاى ديگر مىخوانيم : « « إِنَّ الْإِنسَانَ خُلِقَ هَلُوعاً * إِذَا مَسَّهُ الشَّرُّ جَزُوعاً » ؛ انسان ، حريص آفريده شده * هنگامى كه ناراحتى به او رسد بسيار جزع و فزع مىكند » . « 2 »\r\nو در جاى ديگر مىفرمايد : « « وَمَا تَدْرِى نَفْسٌ مَّاذَا تَكْسِبُ غَداً وَمَا تَدْرِى نَفْسٌ بِأَىِّ أَرْضٍ تَمُوتُ إِنَّ اللَّهَ عَلِيمٌ خَبِيرٌ » ؛ و هيچ‌كس نمىداند در چه سرزمينى مىميرد ؟ خداوند عالم و آگاه است ! » . « 3 »\r\nدر روايات آمده است : هنگامى كه خداوند پشه‌ها را بر نمرود و لشكرش مسلط ساخت تعداد فوق‌العاده زيادى اطراف لشكر او را احاطه كردند . نمرود از لشكرش جدا شد و در خانه‌اش وارد گشت و تمام درها را بست و پرده‌ها را فرو افكند و بر پشت خود خوابيد ، فكر مىكرد كه چگونه از اين لشكر عظيم پشه‌ها رهايى يابد ناگهان پشه‌اى وارد بينى او شد و به‌سوى مغز او بالا رفت . چهل روز\r\n\r\n\r\n","description":"","footnote":"\r\n( 1 ) . نساء ، آيهء 28 .\r\n( 2 ) . معارج ، آيات 19 و 20 .\r\n( 3 ) . لقمان ، آيهء 34 .\r\n","page_name":" 384 ","page_number":384},
  {"content":"\r\n\r\nاو را آزار مىداد به گونه‌اى كه براى پيدا كردن آرامش موقت ، سر خود را بر زمين مىكوبيد و در اين حال بود تا به هلاكت رسيد . « 1 »\r\nدر حديث ديگرى آمده است كه امام صادق عليه السلام نزد منصور دوانيقى بود در اين حال پشه‌اى منصور را آزار مىداد و هر زمان او را از خود دور مىساخت دو مرتبه به‌سوى او بازمىگشت . او روى به امام صادق عليه السلام نمود و عرض كرد :\r\nخداوند چرا اين پشه ( مزاحم ) را آفريده است . امام عليه السلام فرمود : «\r\nلِيُذِلَّ بِهِ الْجَبابِرَةَ مِثلَك\r\n؛ براى اين‌كه ستمگرانى مانند تو را خوار كند » . « 2 »\r\n\r\n2 . مواد تشكيل‌دهندهء عرق بدبو\r\nدانشمندان تحقيقاتى دربارهء عرق كردن انسان و مادهء تشكيل دهندهء عرق و عوامل بدبويى آن كرده و به نتايج عجيب و شگفت‌انگيزى دست يافته‌اند .\r\nازجمله :\r\nآن‌ها معتقدند كه عرق بر دو گونه است : گونه‌اى از آن همان است كه به‌هنگام فعاليت زياد كه بدن انسان گرم مىشود و يا گرمى هوا تأثير مىگذارد بدن براى خنك شدن عرق مىكند . اين نوع عرق بدبو نيست .\r\nنوع دوم عرقى است كه در زير بغل ، كشالهء ران ، پاها و گاه كف دست‌ها ظاهر مىشود . آن عرق بدبوست و تازه خود عرق نيز بدبو نمىباشد بلكه موجودات زندهء ذره‌بينى كه در اين نقاط از بدن هستند از عرق استفاده مىكنند و مدفوعى از خود خارج مىسازند كه بوى بد از آن است و به همين دليل دستور داده شده كه به‌خصوص اين نقاط از بدن شسته شود تا محلى براى پرورش اين موجودات زنده باقى نماند و در روايات اسلامى نيز آمده است كه يكى از فايده‌هاى غسل\r\n\r\n\r\n","description":"","footnote":"\r\n( 1 ) . شرح نهج البلاغهء علامهء شوشترى ، ج 11 ، ص 339 .\r\n( 2 ) . همان .\r\n","page_name":" 385 ","page_number":385},
  {"content":"\r\n\r\nجمعه آن است كه بوى بد زير بغل را بر طرف مىكند .\r\nالبته وجود موهاى زائد و بلند در زير بغل نيز محل مناسبى براى پرورش اين موجودات ذره‌بينى مزاحم است و لذا در روايات اسلامى دستور به بر طرف كردن آن‌ها داده شده است . « 1 »\r\n\r\n3 . پشه ، موجودى كوچك اما شگفت‌انگيز\r\nپشه ظاهراً موجود بسيار كوچك و بىارزشى است ولى تحقيقات دانشمندان نشان مىدهد كه آن‌ها نيز جهان بزرگى براى خود دارند . آنان مىگويند كه بيش از 2800 گونه پشه در سراسر جهان وجود دارد و چون حشراتى خونسرد هستند در فصل زمستان به خواب زمستانى فرو مىروند ولى به هنگامى كه فعال مىشوند به خون نياز دارند اما نه براى تأمين انرژى بلكه پشه‌هاى ماده از آن براى توليد مثل و نمو تخم‌هاى خود استفاده مىكنند .\r\nخرطوم و نيش پشه از دو كانال مجزا تشكيل يافته ، يكى مجراى بزاق است و ديگرى براى مكيدن خون و عجيب اين‌كه پشه هنگام مكيدن خون ، از طريق بزاق خود يك مادهء ضد انعقاد خون ترشح مىكند تا هنگام مكيدن آن لخته نگردد و همين بزاق پشه است كه موجب تحريك بدن مىگردد و در نتيجه خارش و تورم و قرمزى در محل پديد مىآيد .\r\nپشهء ماده قادر است از فاصلهء سى مترى و گاه پنجاه مترى بوى بدن انسان را احساس كند و به‌سوى او براى گرفتن خون بيايد . افرادى كه گروه خونى آن‌ها مىباشد بيشتر گزيده مىشوند و آنهايى كه گروه خونىشان مىباشد كمتر .\r\n* * *\r\n\r\n\r\n","description":"","footnote":"\r\n( 1 ) . رجوع شود به وسائل‌الشيعه ، باب 6 از ابواب اغسال مسنونه ، ح 15 .\r\n","page_name":" 386 ","page_number":386},
  {"content":"\r\n\r\n\r\n420 وَرُوِى أَنَّهُ عليه السلام كَانَ جَالِساً فِى أَصْحَابِهِ فَمَرَّتْ بِهِمُ امْرَأَةٌ جَمِيلَةٌ فَرَمَقَهَا الْقَوْمُ بِأَبْصَارِهِمْ ،\r\nإِنَّ أَبْصَارَ هذِهِ الْفُحُولِ طَوَامِحُ ؛ وَ إِنَّ ذلِكَ سَبَبُ هَبَابِهَا ، فَإِذَا نَظَرَ أَحَدُكُمْ إِلَى امْرَأَةٍ تُعْجِبُهُ فَلْيُلَامِسْ أَهْلَهُ ، فَإِنَّما هِيَ امْرَأَتِهِ كَامْرَأَتِهِ .\r\nفقال رجل من الخوارج : « قاتله اللَّه كافراً ما أَفقهه » فوثب القوم ليقتلوه ، فقال عليه السلام : رُوَيْداً إِنَّما هُوَ سَبٌّ بِسَبٍّ ، أَوْ عَفْوٌ عَنْ ذَنْبٍ !\r\nروايت شده است كه آن حضرت در ميان اصحابش نشسته بود . زن زيبايى ( كه تمام چهره‌اش را نپوشانده بود ) از آن‌جا عبور كرد و چشم حاضران را به خود جلب نمود .\r\nامام عليه السلام فرمود :\r\nچشمان اين مردان ، طغيانگر است و آنچه نظرشان بر آن افتاد مايهء تحريك و هيجان آن‌هاست . هرگاه يكى از شما نظرش به زنى افتاد كه زيبا و صاحب جمال بود ، برود و با همسر خود آميزش كند زيرا او هم زنى است مانند همسرش !\r\nدر اين‌هنگام مردى از خوارج گفت : خداوند اين كافر را بكشد چقدر دانا\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nو فقيه است ! ! هنگامى كه حاضران اين سخن را شنيدند از جاى پريدند تا او را به قتل برسانند ، ولى امام عليه السلام فرمود : آرام باشيد جواب دشنام ، بدگويى است و يا گذشت از گناه ( نه كشتن مرد بدزبان ) . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nاين گفتار حكيمانه را مرحوم صدوق در خصال و مرحوم ابن شعبه در تحف العقول ( با تفاوتى در ضمن حديث اربع مائه ) قبل از سيد رضى آورده‌اند . ( مصادر نهج‌البلاغه ، ج 4 ، ص 297 ) .\r\n","page_name":" 388 ","page_number":388},
  {"content":"\r\n\r\n\r\nشرح و تفسير راه غلبه بر شهوت\r\nاين گفتار حكيمانه زمانى از امام عليه السلام صادر شد كه روايت شده است آن حضرت در ميان اصحابش نشسته بود . زن زيبايى ( كه تمام چهره‌اش را نپوشانده بود ) از آن‌جا عبور كرد و چشم حاضران را به خود جلب نمود . امام عليه السلام فرمود :\r\n« چشمان اين مردان ، طغيانگر است و آنچه نظرشان بر آن افتاد مايهء تحريك و هيجان آن‌هاست » ؛ (\r\nوَ رُوِى أَنَّهُ عليه السلام كَانَ جَالِساً فِى أَصْحَابِهِ فَمَرَّتْ بِهِمُ امْرَأَةٌ جَمِيلَةٌ فَرَمَقَهَا الْقَوْمُ بِأَبْصَارِهِمْ فَقال عليه السلام : إِنَّ أَبْصَارَ هذِهِ الْفُحُولِ طَوَامِحُ ؛ وَ إِنَّ ذلِكَ سَبَبُ هَبَابِهَا\r\n) . « رَمَقَ » از مادهء « رَمْق » ( بر وزن رنگ ) به معناى نگاه كردن است .\r\n« فحول » جمع « فَحْل » ( بر وزن نخل ) به معناى جنس مذكر قوى است .\r\n« طوامح » جمع « طامح » به معناى طغيانگر است .\r\n« هباب » در بسيارى از نسخه‌ها و در لغت « هِباب » به ( كسر هاء ) آمده و به معناى هيجان است و مجموع اين سخن كه در نهايت فصاحت و بلاغت بيان شده اشاره به اين است كه وقتى نظر مردى ( مخصوصاً مرد جوان ) بىاختيار به زن زيبايى مىافتد هيجان جنسى پيدا مىكند و راه علاجش همان است كه امام عليه السلام در ادامهء اين سخن بيان فرموده است .\r\nدر اين‌جا امام عليه السلام تصريح مىكند كه افتادن چشم اصحاب بر چنين زنى\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nخواه‌ناخواه سبب تحريك آن‌ها مىشود .\r\nسپس به عنوان يك حكيم آگاه و مهربان راه حل مشكل را به آن‌ها نشان مىدهد ، مىفرمايد : « هرگاه يكى از شما نظرش به زنى افتاد كه زيبا و صاحب جمال بود ، برود و با همسر خود آميزش كند زيرا او هم زنى است مانند همسرش » ؛ (\r\nفَإِذَا نَظَرَ أَحَدُكُمْ إِلَى امْرَأَةٍ تُعْجِبُهُ فَلْيُلَامِسْ أَهْلَهُ ، فَإِنَّما هِيَ امْرَأَتِهِ كَامْرَأَتِهِ\r\n) . درست است كه زن‌ها ازنظر زيبايى و جاذبهء جنسى با هم متفاوت‌اند ولى نتيجهء نهايى ارتباط با آن‌ها كه آميزش جنسى است كم و بيش يكسان است و مىتواند جلوى تحريكات و انحرافات را بگيرد .\r\nو اين درسى است از سوى امام عليه السلام به همهء جوانان كه براى نجات از انحرافات جنسى و آلودگى به گناه اقدام به ازدواج كنند زيرا يك همسر مناسب مىتواند جلوى همهء اين هيجانات را بگيرد و اگر كسى هوىپرست وشهوت‌پرست نباشد مشكل جنسى خود را با همسرش به هر صورت حل خواهد كرد .\r\nدر اين هنگام مردى از خوارج گفت : « خداوند اين كافر را بكشد چقدر دانا و فقيه است » ؛ (\r\nفقال رجلٌ مِنَ الخَوارِج : « قاتَلَهُ اللَّهُ كافِراً ما أَفْقَهَه »\r\n) . هنگامى كه حاضران اين سخن را شنيدند از جاى پريدند تا او را به قتل برسانند ولى امام عليه السلام فرمود : « آرام باشيد جواب دشنام ، دشنام است و يا گذشت از گناه ( نه اعدام ) » ؛ (\r\nفوثب القوم ليقتلوه ، فقال عليه السلام : رُوَيْداً إِنَّما هُوَ سَبٌّ بِسَبٍّ ، أَوْ عَفْوٌ عَنْ ذَنْبٍ !\r\n) . در اين‌جا سؤالاتى پيش مىآيد كه بايد به پاسخ آن‌ها پرداخت :\r\n1 . بعضى سؤال مىكنند كه چرا امام عليه السلام در اين‌جا نهى از منكر نفرمود بلكه تنها دستورى داد كه اصحاب و يارانش در آينده با مشاهدهء زنى زيبا گرفتار مشكلى نشوند .\r\nپاسخ اين سؤال روشن است و آن اين‌كه نظرانداختن اصحاب و ياران\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nامام عليه السلام به آن زن عمدى نبود بلكه يك نظر اتفاقى و غير ارادى بود و مىدانيم چنين نظرهايى جزء منكرات نيست كه از آن نهى كنند . اگر كسى چشمش بىاختيار به چنين منظره‌اى افتاد و بعد به نگاه كردن ادامه داد ، ادامهء آن نگاه ، گناه است . همچنين در بعضى از روايات از على عليه السلام نقل شده است : «\r\nسُئِلَ رَسُولُ اللَّهِ صلى الله عليه و آله عَنِ الرَّجُلِ تَمُرُّ بِهِ المَرْأَةُ فَينْظُرُ إِلَيهَا فَقَالَ أَوَّلُ نَظْرَةٍ لَكَ وَ الثَّانِيةُ عَلَيكَ وَ لَالَكَ وَ النَّظِرَةُ الثَّالِثَةِ سَهْمٌ مَسْمُومٌ مِنْ سِهَامِ إِبْلِيسَ مَنْ تَرَكَهَا لِلَّهِ لَالِغَيرِهِ أَعْقَبَهُ اللَّهُ إِيمَاناً يجِدُ طَعْمَهُ\r\n؛ از رسول خدا صلى الله عليه و آله سؤال كردند كه زنى ( زيبا ) از مقابل مردى عبور مىكند و آن مرد به او نگاه مىنمايد ( چه حكمى دارد ؟ ) پيامبر صلى الله عليه و آله فرمود : نخستين نظر از آنِ توست ( چون بىاختيار است و گناهى در آن نيست ) و نگاه دوم بر ضد توست نه به سود تو و نگاه سوم تير زهرآگينى از تيرهاى شيطان است ، هركس آن را براى خدا نه به‌سبب ديگرى ترك كند خداوند ايمانى در قلب او ايجاد مىكند كه طعم آن را احساس مىنمايد » . « 1 »\r\n2 . سؤال ديگر اين‌كه آن مرد خارجى كه نعوذ بالله نسبت كفر به امام عليه السلام داد قطعاً ناصبى و كافر بود . چرا امام عليه السلام اجازه نداد او را به قتل برسانند ؟\r\nپاسخ اين است كه امام عليه السلام از تعبير او استفادهء كفر به معناى واقعى نفرمود بلكه اين كفر همان كفرى بود كه خوارج مىگفتند ؛ آن‌ها معتقد بودند كه هركس گناه كبيره‌اى مرتكب شود و توبه نكند كافر خواهد بود و چون به زعم آن‌ها امام عليه السلام تن به مسألهء حكميت داده بود و اين حكميت به پندار آن‌ها بر خلاف شرع بود چنين نسبتى را به امام عليه السلام داد و لذا امام عليه السلام او را در حد يك سب و لعن تلقى كرد و فرمود : «\r\nإِنَّمَا هُوَ سَبٌّ بِسَبٍّ\r\n» . 3 . سؤال ديگر اين‌كه آيا مىتوان در مقابل دشنام ، دشنام داد كه در عبارت امام عليه السلام آمده است ؟\r\n\r\n\r\n","description":"","footnote":"\r\n( 1 ) . مستدرك الوسائل ، ج 14 ، ص 268 ، ح 1 .\r\n","page_name":" 391 ","page_number":391},
  {"content":"\r\n\r\nجواب اين‌كه مراد از سب در اين‌جا لعن است يعنى مىتوان چنين شخص بدزبانى را لعن كرد چون مستحق لعن است .\r\nدر عين حال اشاره فرمود : راه ديگر ، استفادهء از عفو است همان راهى كه امام عليه السلام دربارهء او انتخاب فرمود .\r\n4 . سؤال ديگر همان چيزى است كه ابن ابىالحديد در شرح اين گفتار حكيمانه مطرح كرده است و آن اين‌كه مىگويد : يكى از دوستان من هنگامى كه اين گفتار امام عليه السلام را شنيد پرسيد : چرا امام عليه السلام آن مرد را كه از خوارج بود عفو كرد ولى هنگامى كه اشعث تعبير زشتى دربارهء امام عليه السلام در برابر سخنى كه فرموده بود به كار برد و گفت : « هذه عليك لا لك ؛ اين سخن بر ضد توست نه به نفع تو » ، امام عليه السلام برآشفت و او را به‌شدّت توبيخ كرد و حتى او را مخاطب به خطاب « منافق بن كافر » فرمود ؟\r\nسپس چنين پاسخ مىگويد كه اين مرد خارجى علم امام عليه السلام را ستود و در عين حال كلمهء زشتى به امام عليه السلام گفت در حالى كه اشعث بن قيس منافق ، علم امام عليه السلام را انكار كرد و حضرت را به ناآگاهى متهم ساخت . چنين شخصى مستحق لعن و هرگونه سرزنش است . « 1 »\r\nبعضى نيز در پاسخ اين سؤال گفته‌اند كه اشعث ، مرد منافق و شرورى بود و مىخواست با اين سخنش شرى به‌پا كند . امام عليه السلام محكم در مقابل او ايستاد و محكم او را بر سر جايش نشاند ولى اين مرد خارجى چنين نظرى نداشت و لذا امام عليه السلام او را مورد عفو قرار داد .\r\n5 . سؤال ديگرى نيز در اين‌جا مطرح است قرآن اين‌كه نسبت كفر به امام عليه السلام به هر معنا باشد سب امام عليه السلام محسوب مىشود و مىدانيم سب امامان معصوم عليهم السلام موجب كفر است همان‌گونه كه از پيامبر اكرم صلى الله عليه و آله نقل شده است :\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابىالحديد ، ج 20 ، ص 63 .\r\n","page_name":" 392 ","page_number":392},
  {"content":"\r\n\r\n« مَن سَبّ عليّاً فقد سَبَّنى ومَن سَبّنى فقد سَبّ اللَّه\r\n؛ كسى كه على عليه السلام را سب كند مرا سب كرده و كسى كه مرا سب كند خدا را سب كرده است ( و به يقين چنين كسى كافر است ) » . « 1 »\r\nبنابراين چرا امام عليه السلام اجازهء قتل او را نداد ؟\r\nپاسخ اين سؤال با توجه به سيرهء امام عليه السلام در هنگام حكومتش روشن مىشود و آن اين‌كه امام عليه السلام براى جلوگيرى از اختلاف در ميان مسلمين و نقشه‌هاى شوم منافقين كه پيوسته درصدد ايجاد اختلاف و جنگ داخلى بودند در بسيارى از اين‌گونه موارد با مدارا رفتار كرد و مجازات بسيارى از مستحقين مجازات را موكول به زمان ديگرى فرمود و محل كلام ما نيز از اين قبيل بود كه اگر امام عليه السلام دستور قتل اين خارجى را مىداد جمعيت خوارج فرياد بلند مىكردند و غوغايى به راه مىانداختند .\r\n\r\nنكته راه‌هاى روشن براى مبارزه با انحرافات جنسى\r\nمىدانيم كه يكى از سركش‌ترين غرائز انسان غريزهء جنسى اوست ، تا آن‌جا كه مطابق بعضى از روايات تأثير آن روى انسان مساوى است با تأثير تمام غرائز ديگر . حديث معروف پيامبر اكرم صلى الله عليه و آله كه در كتاب شريف كافى آمده شاهد اين مدعاست ، مىفرمايد : «\r\nمَنْ تَزَوَّجَ أَحْرَزَ نِصْفَ دِينِهِ . . . فَلْيتَّقِ اللَّهَ فِى النِّصْفِ الْآخَرِ\r\n؛ كسى كه ازدواج كند نيمى از دين خود را حفظ كرده ، پس تقواى الهى را در نيم ديگر رعايت كند » . « 2 »\r\nبه همين دليل بسيارى از پرونده‌هاى جنايى به اين مسأله ختم مىشود ، تا\r\n\r\n\r\n","description":"","footnote":"\r\n( 1 ) . مستدرك حاكم ، ج 3 ، ص 121 .\r\n( 2 ) . كافى ، ج 5 ، ص 328 ، ح 2 .\r\n","page_name":" 393 ","page_number":393},
  {"content":"\r\n\r\nآن‌جا كه بعضى گفته‌اند : هيچ پروندهء جنايى مهمى وجود ندارد كه در آن پاى زنى در ميان نباشد . نيز به همين دليل ، اسلام براى پيشگيرى از خطرات ناشى از اين غريزهء سركش دستورات فراوانى داده است كه بخش مهمى از آن در سورهء نور كه در واقع سورهء عفت و پاكدامنى است آمده است از جمله :\r\nتأكيد بر مسألهء ازدواج جوانان مىفرمايد : « « وَأَنكِحُوا الْأَيَامَى مِنْكُمْ وَالصَّالِحِينَ مِنْ عِبَادِكُمْ وَإِمَائِكُمْ إِنْ يَكُونُوا فُقَرَاءَ يُغْنِهِمْ اللَّهُ مِنْ فَضْلِهِ وَاللَّهُ وَاسِعٌ عَلِيمٌ » ؛ مردان و زنان بىهمسر خود را همسر دهيد ، همچنين غلامان و كنيزان صالح و درستكارتان را ؛ اگر فقير و تنگدست باشند ، خداوند از فضل خود آنان را بىنياز مىسازد ؛ خداوند گشايش‌دهنده و آگاه است ! » . « 1 »\r\nاشاره به اين‌كه حتى فقرنمىتواند بهانه‌اى براى فرار از اين موضوع شود .\r\nروشن است كه اگر منظور از ازدواج ، ازدواج‌هاى پر زرق و برق و پر از تشريفات و چشم و هم‌چشمىها باشد و هزينه‌هاى تالارهاى پر از گناه آن‌ها سنگين و كمرشكن گردد بسيارند كسانى كه قادر بر آن نيستند . اما اگر ساده باشد و مهريه گاه يك قرآن مجيد و گاه يك شاخهء گل و يا چهارده سكهء طلا باشد و مراسمى ساده و مملو از معنويت و صفا برگزار كنند و دامنهء توقعات ، به‌خصوص در سنين جوانى كه آغاز زندگى است كم شود ، ازدواج كار آسانى خواهد بود . اسلام بر همهء اين موضوعات تأكيد كرده است .\r\nديگر اين‌كه دستور مؤكد به حجاب داده تا يكى از مهمترين عوامل تحريك جوانان كه خودنمايى زنان است از ميان برود و از سويى ديگر به همه دستور داده كه از چشم‌چرانى به‌شدّت بپرهيزند : « « قُلْ لِّلْمُؤْمِنِينَ يَغُضُّوا مِنْ أَبْصَارِهِمْ وَيَحْفَظُوا فُرُوجَهُمْ ذَلِكَ أَزْكَى لَهُمْ إِنَّ اللَّهَ خَبِيرٌ بِمَا يَصْنَعُونَ * وَقُلْ لِّلْمُؤْمِنَاتِ يَغْضُضْنَ مِنْ أَبْصَارِهِنَّ وَيَحْفَظْنَ فُرُوجَهُنَّ وَلَا يُبْدِينَ زِينَتَهُنَّ إِلَّا مَا ظَهَرَ مِنْهَا وَلْيَضْرِبْنَ بِخُمُرِهِنَّ\r\n\r\n\r\n","description":"","footnote":"\r\n( 1 ) . نور ، آيهء 32 .\r\n","page_name":" 394 ","page_number":394},
  {"content":"\r\n\r\nعَلَى جُيُوبِهِنَّ » ؛ به مؤمنان بگو چشم‌هاى خود را ( از نگاه به نامحرمان ) فروگيرند ، و عفاف خود را حفظ كنند ؛ اين براى آنان پاكيزه‌تر است ؛ خداوند از آنچه انجام مىدهيد آگاه است ، و به زنان باايمان بگو چشم‌هاى خود را ( از نگاه هوس‌آلود ) فروگيرند ، و دامان خويش را حفظ كنند و زينت خود را - جز آن مقدار كه نمايان است - آشكار ننمايند و ( اطراف ) روسرىهاى خود را بر سينهء خود افكنند ( تا گردن و سينه با آن پوشانده شود ) » . « 1 »\r\nو حتى در ذيل آيهء اخير از اين‌كه زنان به‌هنگام راه رفتن پايشان را محكم به زمين بزنند تا صداى خلخالى كه بر پا دارند به گوش افراد نامحرم برسد نهى فرموده ، كه حاكى از نهايت دقت اسلام در اين زمينه است : « وَلَا يَضْرِبْنَ بِأَرْجُلِهِنَّ لِيُعْلَمَ مَا يُخْفِينَ مِنْ زِينَتِهِنَّ » .\r\nو در سورهء احزاب از اين‌كه زنان به‌هنگام سخن گفتن طرز كلام خود را به صورت هوس‌انگيز درآورند نهى فرموده مبادا بيماردلان به آن‌ها طمع كنند :\r\n« فَلَا تَخْضَعْنَ بِالْقَوْلِ فَيَطْمَعَ الَّذِى فِى قَلْبِهِ مَرَضٌ » . « 2 »\r\nدر روايات اسلامى نيز دستورات جالب و دقيقى در اين زمينه ديده مىشود ازجمله از رسول خدا صلى الله عليه و آله نقل شده است كه هرگاه زنى در جايى بنشيند و آن محل براثر نشستن او كمى گرم شود مرد نامحرمى بلافاصله در آن‌جا ننشيند ، تا آن محل سرد شود : «\r\nإِذَا جَلَسَتِ الْمَرْأَةُ مَجْلِساً فَقَامَتْ عَنْهُ فَلَا يجْلِسُ فِى مَجْلِسِهَا رَجُلٌ حَتَّى يبْرُد\r\n» . « 3 » حتى در صورتى كه دسترسى به ازدواج دائم نباشد اجازهء ازدواج موقت را داده كه شرايط آن بسيار آسان و ساده‌تر است .\r\nو دستورات فراوان ديگرى كه نقل همهء آن‌ها نياز به تأليف كتاب مستقلى دارد .\r\n\r\n\r\n","description":"","footnote":"\r\n( 1 ) . نور ، آيات 30 و 31 .\r\n( 2 ) . احزاب ، آيهء 32 .\r\n( 3 ) . كافى ، ج 5 ، ص 546 ، ح 38 .\r\n","page_name":" 395 ","page_number":395},
  {"content":"\r\n . \r\n","description":"","footnote":"","page_name":" 396 ","page_number":396},
  {"content":"\r\n\r\n\r\n421 كَفَاكَ مِنْ عَقْلِكَ مَا أَوْضَحَ لَكَ سُبُلَ غَيِّكَ مِنْ رُشْدِكَ .\r\nامام عليه السلام فرمود :\r\nاين مقدار از عقل تو براى تو كافى است كه راه‌هاى گمراهى را از راه سعادت براى تو واضح و روشن سازد . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب تنها مدرك ديگرى كه براى اين گفتار حكيمانه نقل كرده غررالحكم است كه آن را با تفاوتى كه حاكى از تعدد منبع است آورده ، مىگويد : « كَفاكَ مِن عَقلِكَ ما أبانَ رُشدَك مِن غَيّك » . ( مصادر نهج‌البلاغه ، ج 4 ، ص 299 ) .\r\n","page_name":" 397 ","page_number":397},
  {"content":"\r\n\r\n\r\nشرح و تفسير عقل كافى\r\nمىدانيم عقل شاخه‌هاى متعدد و آثار فراوانى دارد و حتى گاهى شيطنت با عقل اشتباه مىشود . امام عليه السلام در اين گفتار حكيمانه نشانهء عقلى را كه مايهء نجات انسان است به‌روشنى بيان مىكند و مىفرمايد : « اين مقدار از عقل تو براى تو كافى است كه راه‌هاى گمراهى را از راه سعادت براى تو واضح و روشن سازد » ؛ (\r\nكَفَاكَ مِنْ عَقْلِكَ مَا أَوْضَحَ لَكَ سُبُلَ غَيِّكَ مِنْ رُشْدِكَ\r\n) . ارباب لغت « غى » را به معناى گمراهى يا سرگردانى در بيراهه‌ها تفسير كرده‌اند ولى به عقيدهء راغب در مفردات به هرگونه گمراهى غى گفته‌نمىشود بلكه به نوعى از گمراهى اطلاق مىگردد كه از فساد عقيده سرچشمه مىگيرد و به تعبير ديگر ، گمراهى توأم با اعتقاد فاسد است .\r\n« رشد » در لغت به معناى راه يافتن به مقصد و مقصود و رسيدن به واقع است و اگر به كودك بالغ‌شده و آگاه « رشيد » گفته مىشود براى اين است كه به مقصود رسيده و صلاح و مفسدهء خود را درك مىكند .\r\nالبته درمورد عقل مراحل بالاترى نيز وجود دارد كه انسان به‌وسيلهء آن دقايق معانى و مسائل عميق علمى را درك مىكند و مىتواند نوآورىها و ابتكارات فراوانى در علوم مختلف از خود به يادگار بگذارد . اين مرحله از عقل ، بسيار خوب است و مهم و تأثيرگذار ولى براى نجات انسان كافى نيست و چه بسيار\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nعالمان بزرگى در فنون مختلف بودند كه گرفتار انحرافاتى شدند .\r\nامام عليه السلام در اين گفتار حكيمانه‌اش انگشت روى آن شاخه از عقل گذاشته كه مايهء نجات انسان در دنيا و آخرت است و هدف اصلى از آفرينش عقل همان مىباشد .\r\nبه همين دليل در حديثى از پيامبر اكرم صلى الله عليه و آله مىخوانيم كه فرمود : «\r\nمَا قَسَمَ اللَّهُ لِلْعِبَادِ شَيئاً أَفْضَلَ مِنَ الْعَقْل\r\n؛ خداوند در ميان بندگانش هيچ نعمتى را مهمتر از عقل تقسيم نكرده است » . « 1 »\r\nدر حديث ديگرى از امام صادق عليه السلام مىخوانيم : «\r\nمَنْ كَانَ عَاقِلًا كَانَ لَهُ دِينٌ وَمَنْ كَانَ لَهُ دِينٌ دَخَلَ الْجَنَّةَ\r\n؛ كسى كه عاقل باشد ديندار است و كسى كه ديندار باشد وارد بهشت مىشود » . « 2 »\r\nحتى ممكن است انسان در مسير حق باشد ولى چون عقل درستى ندارد ناگهان فريب هواى نفس يا شيطان و يا انسان‌هاى شيطان‌صفت را بخورد و از راه منحرف گردد .\r\nازاين‌رو رسول خدا صلى الله عليه و آله در حديثى مىفرمايد : «\r\nإِذَا بَلَغَكُمْ عَنْ رَجُلٍ حُسْنُ حَالٍ فَانْظُرُوا فِى حُسْنِ عَقْلِهِ فَإِنَّمَا يجَازَى بِعَقْلِهِ\r\n؛ هنگامى كه به شما خبر برسد كه فلان شخص داراى حالت خوبى ( و در مسير اطاعت ) است ، به آن قناعت نكنيد و نگاه به خوبى عقل او كنيد چراكه جزاى اعمال به مقدار عقل است » . « 3 »\r\nدر حديث ديگرى كه در تحف‌العقول آمده مىخوانيم : جمعى در حضور پيامبر اكرم صلى الله عليه و آله بودند . مردى نصرانى از اهل نجران كه داراى بيان خوب و وقار و هيبتى بود وارد مدينه شده بود . به رسول خدا صلى الله عليه و آله عرض كردند : چقدر اين مرد نصرانى عاقل و هشيار است . پيامبر اكرم صلى الله عليه و آله فرمود : چنين نگوييد . عاقل كسى\r\n\r\n\r\n","description":"","footnote":"\r\n( 1 ) . كافى ، ج 1 ، ص 12 ، ح 11 .\r\n( 2 ) . همان ، ص 11 ، ح 6 .\r\n( 3 ) . همان ، ص 12 ، ح 9 .\r\n","page_name":" 399 ","page_number":399},
  {"content":"\r\n\r\nاست كه به يگانگى خداوند ايمان داشته باشد و اطاعت فرمان او كند ؛ «\r\nمَهْ إِنَّ الْعَاقِلَ مَنْ وَحَّدَ اللَّهَ وَعَمِلَ بِطَاعَتِهِ\r\n» . « 1 »\r\nاين سخن را با اشعارى كه در ديوان منسوب به اميرمؤمنان عليه السلام آمده و هماهنگ با اين گفتار حكيمانه است پايان مىدهيم :\r\n و أفضَلُ قسمِ اللَّهِ للمرءِ عَقلُه * فليسَ مِنَ الخَيراتِ شىءٌ يُقارِبُه\r\nإذا أكمَلَ الرحمنُ للمَرءِ عَقلَهُ * فَقد كَملت أخلاقُه و مَآرِبُه\r\nيعيشُ الفتى فى النّاسِ بالعَقلِ إنّه * على العقلِ يَجرى عِلمُه و تَجاربُه\r\nيُزينُ الفَتى فى النّاس صِحّةُ عَقلِه * وإن كانَ مَحظوراً عَليهِ مَكاسِبُه\r\nيُشِينُ الفتى فى النّاس قِلّةُ عَقلِه * وإن كَرُمَت أعراقُه و مَناصِبه \r\nبرترين تقسيم نعمتى كه خداوند براى انسان كرده است عقل اوست و هيچ‌چيز از نيكىها به پاى آن نمىرسد .\r\nهنگامى كه خداوند بخشنده عقل انسان را كامل كند به يقين تمام اخلاق و اعمال او كامل مىشود .\r\nجوانمردان در ميان مردم ، با عقل خود زندگى مىكنند چراكه علم و تجربه همراه عقل است .\r\nآنچه انسان را در ميان مردم زينت مىدهد سلامت عقل اوست هر چند كسب‌وكار پر رونقى نداشته باشد .\r\nو آنچه چهرهء انسان را در ميان مردم زشت مىسازد كمى عقل اوست هرچند ريشه‌ها و منصب‌هاى او فراوان باشد . « 2 »\r\n* * *\r\n\r\n\r\n","description":"","footnote":"\r\n( 1 ) . تحف العقول ، ص 54 .\r\n( 2 ) . ديوان على ، ص 66 .\r\n","page_name":" 400 ","page_number":400},
  {"content":"\r\n\r\n\r\n422 افْعَلُوا الْخَيْرَ وَ لَاتَحْقِرُوا مِنْهُ شَيْئاً ، فَإِنَّ صَغِيرَهُ كَبِيرٌ وَ قَلِيلَهُ كَثِيرٌ ، وَ لَايَقُولَنَّ أَحَدُكُمْ : إِنَّ أَحَداً أَوْلَى بِفِعْلِ الْخَيْرِ مِنِّي فَيَكُونَ وَ اللَّهِ كَذلِكَ . إِنَّ لِلْخَيْرِ وَالشَّرِّ أَهْلًا فَمَهْمَا تَرَكْتُمُوهُ مِنْهُمَا كَفَاكُمُوهُ أَهْلُهُ .\r\nامام عليه السلام فرمود :\r\nكار نيك انجام دهيد و هيچ مقدار از آن را كم مشماريد چراكه كوچك آن بزرگ و كمش بسيار است . هيچ‌يك از شما نگويد : فلان كس در انجام ( اين ) كار خير از من سزاوارتر است ، كه به خدا سوگند چنين خواهد شد . هركدام از خير و شر را اهلى است كه اگر شما آن را رها كنيد ديگران به‌جاى شما انجام مىدهند . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nتنها منبعى كه مرحوم خطيب براى اين گفتار حكيمانه غير از نهج‌البلاغه نقل مىكند غررالحكم آمدى است كه آن را با تفاوت‌هايى نه‌چندان زياد آورده است ( و احتمالًا از منبع ديگرى گرفته است ) ( مصادر نهج‌البلاغه ، ج 4 ، ص 299 ) .\r\n","page_name":" 401 ","page_number":401},
  {"content":"\r\n\r\n\r\nشرح و تفسير كار نيك كمش ، بسيار است\r\nامام عليه السلام در اين گفتار حكيمانه به دو نكتهء مهم و سرنوشت‌ساز در زندگى بشر اشاره مىكند . نخست مىفرمايد : « كار نيك انجام دهيد و هيچ مقدار از آن را كم مشماريد چراكه كوچك آن بزرگ و كمش بسيار است » ؛ (\r\nافْعَلُوا الْخَيْرَ « 1 »\r\nوَلَا تَحْقِرُوا مِنْهُ شَيْئاً ، فَإِنَّ صَغِيرَهُ كَبِيرٌ وَ قَلِيلَهُ كَثِيرٌ\r\n) . بسيارند اشخاصى كه وقتى به كارهاى نيك كوچك برخورد مىكنند بىاعتنا از كنار آن مىگذرند در حالى كه گاهى همين كارهاى كوچك ، سرنوشت‌ساز است ؛ ممكن است جرعهء آبى تشنه‌اى را از مرگ نجات دهد يا مقدار كمى دوا مايهء نجات انسانى از مرگ شود .\r\nاضافه بر اين اگر همهء مردم حتى به كارهاى نيك كوچك اهميت دهند ، قطره قطره جمع مىشود و تبديل به دريايى از خير و خيرات مىگردد .\r\nاز اين گذشته هرگاه كار خير به نيت اطاعت فرمان خدا انجام گيرد بزرگ خواهد بود همان‌گونه كه گناه ، هرقدر كوچك باشد به دليل جايگاه عظيم پروردگار ، بزرگ خواهد بود .\r\nاضافه بر اين ، رفتن به‌سوى كارهاى خير كوچك انسان را به‌تدريج آماده براى\r\n\r\n\r\n","description":"","footnote":"\r\n( 1 ) . « خير » معناى وسيعى دارد كه شامل هرگونه كار نيكى اعم از عبادات و خدمات مردمى و انسانى مىشود . گاه‌در همين معناى عام به‌كار مىرود مانند محل كلام ما و گاه در بخش خاصى به‌كار مىرود كه از قرينهء كلام فهميده مىشود .\r\n","page_name":" 402 ","page_number":402},
  {"content":"\r\n\r\nخيرات بزرگ مىكند و اين خود نكتهء مهمى است .\r\nدر حكمت 95 نيز به اين نكته اشاره شده است : «\r\nلَا يقِلُّ عَمَلٌ مَعَ التَّقْوَى وَكَيفَ يقِلُّ مَا يتَقَبَّلُ\r\n؛ هيچ عملى اگر با تقوا ( و قصد قربت ) همراه باشد كم نيست و چگونه كم خواهد بود عملى كه مقبول درگاه خداوند است » .\r\nبا توجه به اين چهار نكته هيچ كار خيرى را هر چند كم و كوچك باشد نبايد ناديده گرفت . همان‌گونه كه شر كوچك را نبايد كوچك گرفت كه گاه از كار شر كوچكى آتشى بىپايان برمىخيزد ؛ مىتوان با يك كبريت شهر بزرگى را آتش زد و در تاريخ نيز خوانده‌ايم كه حادثهء قتل يك شاهزاده در اروپا جرقهء جنگ جهانى را زد و به‌دنبال آن تمام اروپا در آتش سوخت .\r\nبه اين ترتيب امام عليه السلام همهء مردم را به كارهاى نيك اعم از كوچك و بزرگ تشويق مىكند تا در سايهء آن جامعهء اسلامى راستين به‌وجود آيد .\r\nدر بخش دوم امام عليه السلام به عذر و بهانه‌هايى كه بعضى از افراد براى فرار از كار نيك مىآورند اشاره كرده و پاسخ مىگويد . مىفرمايد : « هيچ‌يك از شما نگويد :\r\nفلان كس در انجام ( اين ) كار خير از من سزاوارتر است ، كه به خدا سوگند چنين خواهد شد » ؛ (\r\nوَلَا يَقُولَنَّ أَحَدُكُمْ : إِنَّ أَحَداً أَوْلَى بِفِعْلِ الْخَيْرِ مِنِّي فَيَكُونَ وَ اللَّهِ كَذلِكَ\r\n) . سپس امام عليه السلام توضيح مىدهد و مىفرمايد : « هركدام از خير و شر را اهلى است كه اگر شما آن را رها كنيد ديگران به‌جاى شما انجام مىدهند » ؛ (\r\nإِنَّ لِلْخَيْرِ وَالشَّرِّ أَهْلًا فَمَهْمَا « 1 » تَرَكْتُمُوهُ مِنْهُمَا كَفَاكُمُوهُ أَهْلُهُ\r\n) . در ميان مردم ، معمول است كه وقتى كار خيرى به كسى پيشنهاد مىشود براى اين‌كه از آن فرار كند مىگويد چرا به‌سراغ فلان كس نمىروى كه هم ثروتش از\r\n\r\n\r\n","description":"","footnote":"\r\n( 1 ) . در تعدادى از نسخ نهج‌البلاغه به‌جاى مهما « ما » آمده و در غررالحكم نيز همين‌گونه است اگر چنين باشد ضمير مفرد « تركتموه » به آن برمىگردد ولى اگر به‌صورت مهما شرطيه باشد مرجع ضمير مبهم خواهد شد . بنابراين نسخهء « ما » صحيح‌تر به نظر مىرسد .\r\n","page_name":" 403 ","page_number":403},
  {"content":"\r\n\r\nمن بيشتر است و هم امكانات فراوانى دارد ؟ با وجود او نوبت به من و امثال من نمىرسد .\r\nاين در واقع بهانه‌اى است كه انسان را از انجام كارهاى خير محروم مىسازد .\r\nامام عليه السلام مىفرمايد : اى بسا همين سخن سبب شود كه توفيق از چنين انسانى سلب گردد و هيچ‌گاه نتواند كار خيرى انجام دهد .\r\nاضافه بر آن ، كارهاى خير بر زمين نمىماند همان‌گونه كه كارهاى شر هم طرفدارانى از افراد شيطان‌صفت دارد . پس بايد سعى كرد در صف گروه اول قرار گرفت و از قرار گرفتن در صف گروه دوم پرهيز كرد .\r\nقرآن مجيد نيز در اين زمينه اشارات پرمعنايى دارد كه مضمون همهء آن‌ها اين است كه اگر گروهى به‌دنبال راه حق و كارهاى نيك نباشند اين بار بر زمين نمىماند ؛ اقوام ديگرى هستند كه آن را بر دوش مىكشند و راه حق را هموار مىسازند :\r\n« « أُوْلَئِكَ الَّذِينَ آتَيْنَاهُمُ الْكِتَابَ وَالْحُكْمَ وَالنُّبُوَّةَ فَإِنْ يَكْفُرْ بِهَا هَؤُلَاءِ فَقَدْ وَكَّلْنَا بِهَا قَوْماً لَّيْسُوا بِهَا بِكَافِرِينَ » ؛ آن‌ها ( پيامبران ) كسانى هستند كه كتاب و حكم و نبوّت به آنان داديم ؛ و اگر ( اين گروه ) به آن كفر ورزند ، ( آيين حقّ زمين نمىماند ؛ زيرا ) كسان ديگرى را نگاهبان آن مىسازيم كه به آن ، كافر نيستند » . « 1 »\r\nو در جاى ديگرى مىفرمايد : « « وَإِنْ تَتَوَلَّوْا يَسْتَبْدِلْ قَوْماً غَيْرَكُمْ ثُمَّ لَايَكُونُوا أَمْثَالَكُمْ » ؛ و هرگاه ( شما ) سرپيچى كنيد ، خداوند گروه ديگرى را جاى شما مىآورد كه آن‌ها مانند شما نخواهند بود ( و سخاوتمندانه در راه خدا انفاق مىكنند ) » . « 2 »\r\nدر جاى ديگر از زبان هود عليه السلام پيغمبر الهى ، خطاب به مخالفان قولش مىگويد : « « فَإِنْ تَوَلَّوْا فَقَدْ أَبْلَغْتُكُمْ مَّا أُرْسِلْتُ بِهِ إِلَيْكُمْ وَيَسْتَخْلِفُ رَبِّى قَوْماً غَيْرَكُمْ\r\n\r\n\r\n","description":"","footnote":"\r\n( 1 ) . انعام ، آيهء 89 .\r\n( 2 ) . محمّد ، آيهء 38 .\r\n","page_name":" 404 ","page_number":404},
  {"content":"\r\n\r\nوَلَا تَضُرُّونَهُ شَيْئاً إِنَّ رَبِّى عَلَى كُلِّ شَىْءٍ حَفِيظٌ » ؛ پس اگر روى برگردانيد ، من رسالتى را كه مأمور بودم به شما رساندم ؛ و پروردگارم گروه ديگرى را جانشين شما مىكند ؛ و شما كمترين ضررى به او نمىرسانيد ؛ پروردگارم حافظ و نگاهبان هرچيز است ! » . « 1 »\r\nنيز در آيهء ديگر خطاب به گروهى از امت اسلامى كه براى رفتن به ميدان جنگ تعلل مىورزيدند مىفرمايد : « « إِلَّا تَنفِرُوا يُعَذِّبْكُمْ عَذَاباً أَلِيماً وَيَسْتَبْدِلْ قَوْماً غَيْرَكُمْ وَلَا تَضُرُّوهُ شَيْئاً وَاللَّهُ عَلَى كُلِّ شَىْءٍ قَدِيرٌ » ؛ اگر ( به‌سوى ميدان جهاد ) حركت نكنيد ، شما را مجازات دردناكى مىكند ، و گروه ديگرى غير از شما را به‌جاى شما قرار مىدهد ؛ و هيچ زيانى به او نمىرسانيد ؛ و خداوند بر هرچيزى تواناست ! » . « 2 »\r\nكوتاه‌سخن اين‌كه آيين خدا در هيچ عصر و زمانى بدون پيرو راستين و فداكارنمىماند ما بايد سعى كنيم جزء آن گروه باشيم ؛ چه افتخارى از اين بزرگتر و چه فرصتى از اين بهتر .\r\nآخرين نكته‌اى كه لازم است در اين‌جا به آن اشاره كنيم اين مىباشد كه مفهوم جملهء اخير در كلام امام عليه السلام اين نيست كه نيك و بد هركدام طالبانى دارد و اگر شما نيك و بد را ترك كنيد آن‌ها به سراغش مىروند بلكه منظور اين است كه اين دو هركدام طالبانى دارد شما به‌سوى نيكىها و مبارزهء با بدىها برويد و اگر شما نرويد كسانى هستند كه اين بار را به مقصد برسانند .\r\n* * *\r\n\r\n\r\n","description":"","footnote":"\r\n( 1 ) . هود ، آيهء 57 .\r\n( 2 ) . توبه ، آيهء 39 .\r\n","page_name":" 405 ","page_number":405},
  {"content":"\r\n . \r\n","description":"","footnote":"","page_name":" 406 ","page_number":406},
  {"content":"\r\n\r\n\r\n423 مَنْ أَصْلَحَ سَرِيرَتَهُ أَصْلَحَ اللَّهُ عَلَانِيَتَهُ ، وَمَنْ عَمِلَ لِدِينِهِ كَفَاهُ اللَّهُ أَمْرَ دُنْيَاهُ ، وَ مَنْ أَحْسَنَ فِيَما بَيْنَهُ وَ بَيْنَ اللَّهِ أَحْسَنَ اللَّهُ مَا بَيْنَهُ وَ بَيْنَ النَّاسِ .\r\nامام عليه السلام فرمود :\r\nآن‌كس كه درون و باطن خويش را اصلاح كند خداوند ظاهرش را اصلاح مىنمايد و هركس براى دين خود كار كند خداوند كار دنيايش را سامان مىبخشد و آن‌كس كه رابطهء ميان خود و خدايش را اصلاح كند خداوند رابطهء ميان او\r\nو مردم را اصلاح خواهد كرد . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در اين‌جا مىگويد : اين گفتار حكيمانه شبيه همان است كه در حكمت 89 با تفاوتى در الفاظ و اضافه‌اى بر اين‌جا گذشت . منظور او اين است كه مدارك اين سخن همان مداركى مىباشد كه در آن‌جا ذكر كرده ازجمله : تذكرهء ابن جوزى و نيز كسانى كه قبل از سيد رضى آن را آورده‌اند ازجمله مرحوم شيخ صدوق در كتاب خصال و كتاب امالى و كلينى در روضهء كافى با اضافه‌اى كه بعداً به آن اشاره خواهيم كرد .\r\n","page_name":" 407 ","page_number":407},
  {"content":"\r\n\r\n\r\nشرح و تفسير اگر رابطهء خود را با خدا اصلاح كنى . . .\r\nمردم معمولًا خواهان سه چيزند : آراستگى ظاهر ، تأمين امر معاش و حسن رابطه با ساير مردم . امام عليه السلام در اين گفتار حكيمانه و نورانى طرق معنوى رسيدن به اين خواسته‌هاى سه‌گانه را در سه جملهء كوتاه و پرمعنى بيان فرموده است .\r\nنخست مىفرمايد : « آن‌كس كه درون و باطن خويش را اصلاح كند خداوند ظاهرش را اصلاح مىنمايد » ؛ (\r\nمَنْ أَصْلَحَ سَرِيرَتَهُ أَصْلَحَ اللَّهُ عَلَانِيَتَهُ\r\n) . البته رابطهء وثيق ميان ظاهر و باطن ، روح و جسم ، و سريره و علانيه ايجاب مىكند كه حسن باطن تأثير در حسن ظاهر بگذارد ولى از اين گفتار امام عليه السلام استفاده مىشود كه خداوند نيز در اين امر امداد و كمك مىكند و به يقين با امداد الهى ظاهر چنين انسانى نيز اصلاح خواهد شد .\r\nدر دومين جمله مىفرمايد : « هركس براى دين خود كار كند خداوند كار دنيايش را سامان مىبخشد » ؛ (\r\nوَمَنْ عَمِلَ لِدِينِهِ كَفَاهُ اللَّهُ أَمْرَ دُنْيَاهُ\r\n) . عمل به دستورات دينى تنها منحصر به نماز و روزه و عبادات نيست بلكه سعى و تلاش و كوشش براى تحصيل روزى حلال و زندگى آبرومند نيز جزء آن است و به يقين دستورات دينى چنان است كه اگر كسى به آن عمل كند دنياى او نيز آباد مىشود و خداوند متعال براى رسيدن به اين هدف به او كمك خواهد كرد .\r\nقرآن مجيد در سورهء طلاق مىفرمايد : « « وَمَنْ يَتَّقِ اللَّهَ يَجْعَلْ لَّهُ مَخْرَجاً *\r\n\r\n","description":"","footnote":"","page_name":" 408 ","page_number":408},
  {"content":"\r\n\r\nوَيَرْزُقْهُ مِنْ حَيْثُ لَايَحْتَسِبُ وَمَنْ يَتَوَكَّلْ عَلَى اللَّهِ فَهُوَ حَسْبُهُ إِنَّ اللَّهَ بَالِغُ أَمْرِهِ قَدْ جَعَلَ اللَّهُ لِكُلِّ شَىْءٍ قَدْراً » ؛ و هركس تقواى الهى پيشه كند ، خداوند راه نجاتى براى او فراهم مىكند ، و او را از جايى كه گمان ندارد روزى مىدهد ؛ و هركس بر خدا توكّل كند ، كفايت امرش را مىكند ؛ خداوند فرمان خود را به انجام مىرساند ؛ و خدا براى هرچيزى اندازه‌اى قرار داده است ! » . « 1 »\r\nو اگر مىبينيم كسانى ظاهراً اهل دين‌اند ولى دنياى آن‌ها تباه شده است ، يا به اين دليل است كه دين را به تمام و كمال نشناخته‌اند و تنها به بخشى از آن بسنده كرده‌اند يا نتيجهء اعمال سابق خود را درك مىكنند يا درگير آزمونى از آزمون‌هاى الهى براى ترفيع مقام هستند و يا امور ديگرى از اين قبيل . بنابراين نبايد وجود بعضى از استثنائات ، ما را دربارهء اصل اين قانون دچار شك كند .\r\nدر سومين جمله مىفرمايد : « و آن‌كس كه رابطهء ميان خود و خدايش را اصلاح كند خداوند رابطهء ميان او و مردم را اصلاح خواهد كرد » ؛ (\r\nوَمَنْ أَحْسَنَ فِيَما بَيْنَهُ وَ بَيْنَ اللَّهِ أَحْسَنَ اللَّهُ مَا بَيْنَهُ وَ بَيْنَ النَّاسِ\r\n) . كسى كه پيوند خود را با خدا محكم سازد به يقين خيانت‌نمىكند ، راستگو و درست‌كردار است ، داراى سخاوت و محبت دربرابر خلق خداست و امر به معروف و نهى از منكر مىكند و به يقين اين اعمال سبب حسن ظن مردم به او و حسن رابطهء آنها با وى مىگردد .\r\nقرآن مجيد در سورهء مريم مىفرمايد : « « إِنَّ الَّذِينَ آمَنُوا وَعَمِلُوا الصَّالِحَاتِ سَيَجْعَلُ لَهُمُ الرَّحْمَنُ وُدّاً » ؛ مسلّماً كسانى كه ايمان آورده و كارهاى شايسته انجام داده‌اند ، خداوند رحمان محبّتى براى آنان در دل‌ها قرار مىدهد ! » . « 2 »\r\nو در دعاى ابراهيم عليه السلام براى فرزندانش در سورهء ابراهيم عليه السلام مىخوانيم :\r\n\r\n\r\n","description":"","footnote":"\r\n( 1 ) . طلاق ، آيات 2 و 3 .\r\n( 2 ) . مريم ، آيهء 96 .\r\n","page_name":" 409 ","page_number":409},
  {"content":"\r\n\r\n« « فَاجْعَلْ أَفْئِدَةً مِّن‌َالنَّاسِ تَهْوِى إِلَيْهِمْ » ؛ دل‌هاى گروهى از مردم را متوجّه آن‌ها ساز » . « 1 »\r\nجالب توجه اين‌كه مرحوم كلينى هنگامى كه اين گفتار حكيمانه را در روضهء كافى از امام اميرمؤمنان عليه السلام نقل مىكند مقدمه‌اى به اين صورت مىآورد : «\r\nقَالَ أَمِيرُالْمُؤْمِنِينَ عليه السلام كَانَتِ الْفُقَهَاءُ وَالْعُلَمَاءُ إِذَا كَتَبَ بَعْضُهُمْ إِلَى بَعْضٍ كَتَبُوا بِثَلَاثَةٍ لَيسَ مَعَهُنَّ رَابِعَةٌ مَنْ كَانَتْ هِمَّتُهُ آخِرَتَهُ كَفَاهُ اللَّهُ هَمَّهُ مِنَ الدُّنْيا وَ مَنْ أَصْلَح سَرِيرَتَه\r\n. . . ؛ اميرالمؤمنين عليه السلام مىفرمايد : دانشمندان و علما ( انبيا و اوليا ) هنگامى كه مىخواستند نصيحتى براى ديگران بنويسند سه چيز را كه چهارمى نداشت مىنگاشتند : كسى كه در فكر آخرتش باشد خدا مشكل دنيايش را حل خواهد كرد و كسى كه باطنش را اصلاح كند . . . » . « 2 »\r\nازاين روايت به خوبى استفاده مىشود كه عمل به اين سه برنامهء مهم براى سعادت انسان در دنيا و آخرت كافى است و نياز به چيز ديگرى نمىباشد .\r\nمرحوم علامهء شوشترى در شرح نهج‌البلاغهء خود داستان عجيبى كه شاهد بخشى از سخن مولاست در ذيل اين كلام از تاريخ مروج الذهب نقل كرده ، مىگويد : در زمان متوكل عباسى شخصى به نام اسحاق بن ابراهيم ، والى بغداد بود شبى در خواب ديد كه پيامبر اكرم صلى الله عليه و آله به او مىگويد : اين قاتل را آزاد كن .\r\nاسحاق بسيار ترسيد و روز بعد فهرست اسامى زندانيان را بررسى كرد و قاتلى در آن نديد . دستور داد مأموران زندان را احضار كردند . سؤال كرد : آيا شخص متهم به قتل در زندان‌ها وجود دارد ؟ يكى از آن‌ها گفت : آرى ما اسمش را در فهرست زندانيان نوشته‌ايم . اسحاق مجدداً نگاهى به‌فهرست اسامى كرد در لابه‌لاى آن‌ها نام مردى را ديد كه شهود گواهى به قاتل بودن او داده و خودش نيز اقرار كرده بود . دستور داد احضارش كنيد ، به او گفت : اگر راست بگويى من تو را\r\n\r\n\r\n","description":"","footnote":"\r\n( 1 ) . ابراهيم ، آيهء 37 .\r\n( 2 ) . كافى ، ج 8 ، ص 307 ، ح 477 .\r\n","page_name":" 410 ","page_number":410},
  {"content":"\r\n\r\nآزاد خواهم كرد . آن مرد داستان خود را چنين نقل كرد : من و جمعى از دوستانم آلوده به انواع مفاسد و محرمات بوديم . در منزلى در شهرى به نام منصور حضور مىيافتيم و هر كارى مىخواستيم انجام مىداديم . روزى پيرزنى كه واسطهء فساد در ميان ما بود آمد و زن جوان زيبايى همراه داشت . هنگامى كه آن زن وارد خانه شد فرياد كشيد . من به‌سراغ او رفتم و او را در اتاقى وارد ساختم و به او آرامش دادم و دربارهء اين كار او سؤال كردم . گفت : شما را به خدا سوگند مراعات حال مرا بكنيد و از من دست برداريد اين پيرزن مرا فريب داد و به من گفت خزانه‌اى دارد كه در آن جعبهء زيبايى است كه هيچ‌كس مثل آن را نديده و مرا تشويق كرد كه آن را ببينم . من به سخن او اطمينان پيدا كردم و با او به اين‌جا آمدم كه ناگهان خود را در ميان شما ديدم . جد من رسول خدا صلى الله عليه و آله است و مادرم فاطمهء زهرا عليها السلام و از دودمان حسن بن على عليهما السلام هستم احترام آن‌ها را دربارهء من رعايت كنيد . من به او تضمين دادم كه هرطور باشد او را خلاص خواهم كرد . به‌سراغ دوستانم رفتم و وضع آن زن را براى آن‌ها بازگو كردم ولى گويا مايهء تشويق آن‌ها براى تجاوز به آن زن شدم و به من گفتند : تو خواستهء خود را از آن زن برآورده كردى مىخواهى ما را از او باز دارى ؟ برخاستند و به‌سراغ آن زن رفتند و من هم به حمايت از او برخاستم . در ميان ما درگيرى شد تا اين‌كه مرا مجروح ساختند . من به آن فردى كه از همه بيشتر درمورد آن زن اصرار داشت و تصميم بر هتك او گرفته بود حمله كردم و او را كشتم و پيوسته از آن زن دفاع مىكردم تا اين‌كه او را رهايى بخشيدم و از خانه بيرون بردم . آن زن براى من دعا كرد و گفت : خداوند تو را از شر دشمنان محفوظ دارد همان‌گونه كه تو مرا محفوظ داشتى و خداوند حامى تو باشد همان‌گونه كه تو حامى من شدى . در اين هنگام همسايگان صداى فرياد را از خانهء ما شنيدند و به‌سوى ما آمدند ، كارد را در دست من ديدند در حالى كه مقتول در خون خود دست و پا مىزد . به همين صورت مرا نزد مأمورين\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nحكومت آوردند . اسحاق گفت : فهميدم كه تو در حفظ آن زن كوشيده‌اى . تو را به خدا و رسول خدا صلى الله عليه و آله بخشيدم . آن مرد نيز گفت : قسم به حق كسى كه مرا به او بخشيده‌اى هرگز به هيچ گناهى بازگشت نمىكنم و تا پايان عمر به جاهاى آلوده نخواهم رفت . در اين‌جا بود كه اسحاق خوابى را كه ديده بود براى او بازگو كرد و گفت : خداوند خدمت تو را بىپاداش نگذاشت . سپس مال فراوانى را به او عرضه كرد اما او چيزى از آن را نپذيرفت . « 1 »\r\n* * *\r\n\r\n\r\n","description":"","footnote":"\r\n( 1 ) . مروج الذهب ، ج 4 ، ص 12 مطابق نقل مرحوم علامهء شوشترى در شرح نهج‌البلاغهء خود ( بهج‌الصباغه ) ، ج 14 ، ص 535 .\r\n","page_name":" 412 ","page_number":412},
  {"content":"\r\n\r\n\r\n424 الْحِلْمُ غِطَاءٌ سَاتِرٌ ، وَالْعَقْلُ حُسَامٌ قَاطِعٌ ، فَاسْتُرْ خَلَلَ خُلُقِكَ بِحِلْمِكَ ، وَقَاتِلْ هَوَاكَ بِعَقْلِكَ .\r\n« 1 »\r\nامام عليه السلام فرمود :\r\nحلم پرده‌اى است ساتر و عقل شمشيرى است برنده ؛ بنابراين ، عيوب اخلاقى خود را با حلمت بپوشان و با هوى و هوس‌هاى سركشت با شمشير عقل مبارزه كن .\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nاز كسانى كه قبل از مرحوم سيد رضى اين گفتار حكيمانه را نقل كرده‌اند مرحوم كلينى در اصول كافى است كه با تفاوت و اضافه‌اى آن را نقل كرده است . ( مصادر نهج‌البلاغه ، ج 4 ، ص 300 ) .\r\nاضافه مىكنيم : مرحوم آمدى بخشى از آن را در غرر آورده ( غررالحكم ، ح 300 ) و زمخشرى در ربيع الابرار آن را به‌طور كامل نقل كرده است ( ربيع الابرار ، ج 3 ، ص 446 ) و نويرى ( متوفاى 733 ) همين كلام نورانى را با اضافاتى در نهاية الارب آورده است . ( نهاية الارب ، ج 6 ، ص 96 ) .\r\n","page_name":" 413 ","page_number":413},
  {"content":"\r\n\r\n\r\nشرح و تفسير نقش حلم و عقل\r\nامام عليه السلام در اين گفتار حكيمانه به دو نعمت خدادادى اشاره مىفرمايد كه اگر انسان آن دو را در اختيار داشته باشد مىتواند خود را از خطرات مادى و معنوى حفظ كند . مىفرمايد : « حلم پرده‌اى است پوشنده و عقل شمشيرى است برنده » ؛ (\r\nالْحِلْمُ غِطَاءٌ سَاتِرٌ ، وَالْعَقْلُ حُسَامٌ قَاطِعٌ\r\n) . سپس كاربرد اين دو را در يك كلام كوتاه و پرمعنا بيان مىكند ، مىفرمايد :\r\n« بنابراين ، عيوب اخلاقى خود را با حلمت بپوشان و با هوى و هوس‌هاى سركشت با شمشير عقل مبارزه كن » ؛ (\r\nفَاسْتُرْ خَلَلَ خُلُقِكَ بِحِلْمِكَ ، وَقَاتِلْ هَوَاكَ بِعَقْلِكَ\r\n) . انسان براى حفظ خود دربرابر خطرات مادى و معنوى احتياج به دو چيز دارد : يكى وسيله‌اى كه خود را دربرابر خطرات بپوشاند مانند زره و دژهايى كه در سابق وجود داشت و وسايل نقليهء محكمى كه امروز در جنگ‌ها در آن خود را حفظ مىكنند و ديگرى سلاحى كه به‌وسيلهء آن با دشمن مبارزه كند و او را از خود دور سازد .\r\nامام عليه السلام اين دو وسيلهء حياتى را به حلم و عقل تفسير كرده است .\r\nحلم چگونه عيوب انسان را مىپوشاند ؟ روشن است كه وقتى انسان عصبانى شد هم سخنان زشتى ممكن است بر زبان او بيايد و هم حركات نادرستى انجام\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nدهد و خوى حيوانى خود را ظاهر و آشكار سازد و اضافه بر اين بر آتش خشم سفيه و نادانى كه در برابر او به درشت‌گويى وپرخاشگرى برخاسته افزوده مىشود و ناسزاهاى ديگرى مىگويد و اى بسا عيوب پنهانى انسان را نيز آشكار سازد .\r\nبنابراين حلم تمام اين‌ها را مىپوشاند و از ضايعات حاصل از آن جلوگيرى مىكند .\r\nقرآن مجيد دربارهء پرهيزكاران راستين صفاتى را در سورهء آل عمران برشمرده كه از جملهء آن‌ها اين است : « « وَالْكَاظِمِينَ الْغَيْظَ وَالْعَافِينَ عَنِ النَّاسِ » ؛ آنهايى كه بر خشم خود مسلط مىشوند و غضب خود را فرو مىنشانند و مردم ( نادان و خطاكار ) را مىبخشند » . « 1 »\r\nدر حديثى از امام على بن موسىالرضا عليه السلام آمده است : «\r\nلَا يكُونُ الرَّجُلُ عَابِداً حَتَّى يكُونَ حَلِيما\r\n؛ انسان بندهء واقعى خدا نخواهد بود مگر آن زمانى كه صاحب حلم و بردبارى شود » . « 2 »\r\nدر حكمت 211 نيز خوانديم كه امام عليه السلام مىفرمايد : «\r\nوَالْحِلْمُ فِدَامُ السَّفِيه\r\n؛ حلم و بردبارى ، دهان‌بند سفيهان است » .\r\nدر حديث پرمعناى ديگرى از امام صادق عليه السلام مىخوانيم : «\r\nإِذَا وَقَعَ بَينَ رَجُلَينِ مُنَازَعَةٌ نَزَلَ مَلَكَانِ فَيقُولَانِ لِلسَّفِيهِ مِنْهُمَا قُلْتَ وَ قُلْتَ وَ أَنْتَ أَهْلٌ لِمَا قُلْتَ سَتُجْزَى بِمَا قُلْتَ وَ يقُولَانِ لِلْحَلِيمِ مِنْهُمَا صَبَرْتَ وَ حَلُمْتَ سَيغْفِرُ اللَّهُ لَكَ إِنْ أَتْمَمْتَ ذَلِكَ قَالَ فَإِنْ رَدَّ الْحَلِيمُ عَلَيهِ ارْتَفَعَ الْمَلَكَانِ\r\n؛ هنگامى كه ميان دو نفر نزاعى رخ دهد دو فرشتهء الهى در آن‌جا نازل مىشوند . به سفيه مىگويند : آنچه مىخواستى گفتى و همهء آن سزاوار خود توست و به زودى كيفر سخنانت را خواهى ديد و به حليم مىگويند : صبر كردى و بردبارى نشان دادى خداوند به زودى تو را مىآمرزد اگر\r\n\r\n\r\n","description":"","footnote":"\r\n( 1 ) . آل عمران ، آيهء 134 .\r\n( 2 ) . كافى ، ج 2 ، ص 111 ، ح 1 .\r\n","page_name":" 415 ","page_number":415},
  {"content":"\r\n\r\nبه همين حال نزاع را به پايان رسانى . اما اگر شخص حليم مقابله كرد هر دو ملك آن‌جا را ترك مىگويند . ( نه وعدهء غفرانى به حليم مىدهند و نه سفيه را تهديد مىكنند ) » . « 1 »\r\nالبته حلم و بردبارى در مقابل افراد سفيه و نادان فايدهء بسيار مهم ديگرى نيز دارد كه در چند مورد از كلمات امام عليه السلام به آن اشاره شد و آن اين‌كه وقتى انسان باشخصيتى در مقابل سفيه سكوت آميخته با حلم مىكند مردم به يارى او برمىخيزند حتى در تعبيرى امام عليه السلام مىفرمايد : حلم به‌منزلهء عشيره و قبيله‌اى است كه انسان را در مقابل نادان حمايت مىكند . « 2 »\r\nو براى دفع خطرات هواى نفس دستور مىدهد كه با شمشير عقل با آن مبارزه كن . به يقين خطرناك‌ترين دشمن انسان - همان‌گونه كه در روايت نبوى صلى الله عليه و آله وارد شده است - هواى نفس اوست : (\r\nأَعْدَى عَدُوِّكَ نَفْسُكَ الَّتِى بَينَ جَنْبَيكَ\r\n) . « 3 »\r\nو تنها چيزى كه مىتواند در مقابل اين دشمن بسيار خطرناك بايستد همان عقل است ؛ عقلى كه زيان‌هاى هوىپرستى را براى انسان تشريح مىكند و عاقبت كار هوس‌بازان را به او نشان مىدهد . هرقدر اين عقل قوىتر باشد بازدارندگى آن بيشتر است و اگر ضعيف و ناتوان گردد هواى نفس بر آن غلبه مىكند و او را به گوشه‌اى مىراند و محصور مىسازد و خودش يكه‌تاز ميدان وجود انسان مىشود .\r\nدر حديثى از امام اميرمؤمنان عليه السلام مىخوانيم : «\r\nمَن أحَبَّ نَيْلَ الدَّرَجاتِ العُلى فَلْيَغْلِبِ الْهَوى\r\n؛ كسى كه دوست دارد به درجات بالاى فضيلت انسانى برسد بايد بر هواى نفس خود غالب گردد » . « 4 »\r\n\r\n\r\n","description":"","footnote":"\r\n( 1 ) . كافى ، ج 2 ، ص 112 ، ح 9 .\r\n( 2 ) . نهج‌البلاغه ، حكمت 418 .\r\n( 3 ) . بحارالانوار ، ج 67 ، ص 64 ، ح 1 .\r\n( 4 ) . غررالحكم ، ح 4893 .\r\n","page_name":" 416 ","page_number":416},
  {"content":"\r\n\r\nدر حديث ديگرى امام باقر عليه السلام مىفرمايد : «\r\nوَ تَوَقَّ مُجَازَفَةَ الْهَوَى بِدَلَالَةِ الْعَقْل وَ قِفْ عِنْدَ غَلَبَةِ الْهَوَى بِاسْتِرْشَاءِ الْعِلْم\r\n؛ از بيهوده‌كارى هواى نفس با راهنمايى عقل پرهيز كن و اگر هواى نفس خواست بر تو غالب شود با راهنمايى علم و انديشه در برابر آن بايست » . « 1 »\r\n* * *\r\n\r\n\r\n","description":"","footnote":"\r\n( 1 ) . بحارالانوار ، ج 75 ، ص 163 ، ح 1 .\r\n","page_name":" 417 ","page_number":417},
  {"content":"\r\n . \r\n","description":"","footnote":"","page_name":" 418 ","page_number":418},
  {"content":"\r\n\r\n\r\n425 إِنَّ لِلَّهِ عِبَاداً يَخْتَصُّهُمُ اللَّهُ بِالنِّعَمِ لِمَنَافِعِ الْعِبَادِ ، فَيُقِرُّهَا فِي أَيْدِيهِمْ مَا بَذَلُوهَا ؛ فَإِذَا مَنَعُوهَا نَزَعَهَا مِنْهُمْ ، ثُمَّ حَوَّلَها إِلَى غَيْرِهِمْ .\r\nامام عليه السلام فرمود :\r\nخداوند بندگانى دارد كه نعمت‌هاى خاصى را به آنان بخشيده تا بندگان ديگر از آن بهره گيرند ، به همين دليل مادامى كه از اين نعمت‌ها به ديگران مىبخشند خدا آن را در دستشان نگه مىدارد اما هنگامى كه آن نعمت‌ها را از ديگران دريغ داشتند از آن‌ها مىگيرد و آن را به گروهى ديگر مىدهد ( كه اين شكرانه را انجام مىدهند ) . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nاين كلام نورانى را مرحوم آمدى در غررالحكم با تفاوت‌هايى آورده كه به احتمال قوى منبع ديگرى غير از نهج‌البلاغه نزد او بوده است . ( مصادر نهج‌البلاغه ، ج 4 ، ص 300 ) .\r\nاضافه مىكنيم : همين سخن با تفاوت مختصرى در تاريخ بغداد نوشتهء خطيب بغدادى از پيامبر اكرم صلى الله عليه و آله نقل شده است . ( تاريخ بغداد ، ج 9 ، ص 466 ) .\r\n","page_name":" 419 ","page_number":419},
  {"content":"\r\n\r\n\r\nشرح و تفسير واسطه‌هاى فيض\r\nامام عليه السلام در اين گفتار حكيمانه به نكتهء مهمى اشاره مىكند و مىفرمايد :\r\n« خداوند بندگانى دارد كه نعمت‌هاى خاصى را به آنان بخشيده تا بندگان ديگر از آن بهره گيرند » ؛ (\r\nإِنَّ لِلَّهِ عِبَاداً يَخْتَصُّهُمُ اللَّهُ بِالنِّعَمِ لِمَنَافِعِ الْعِبَادِ\r\n) . زيرا بندگان ضعيفى پيدا مىشوند كه توانايى مديريت اموال خود را ندارند خداوند اين مديريت را به افرادى مىسپارد كه توان آن را دارند و در واقع سهم بندگان ضعيف را در اختيار بندگان قوى قرار مىدهد تا آن را مديريت كنند و به‌هنگام نياز به آن‌ها بپردازند .\r\nدر واقع آن‌ها وكيلان خداوند درآن اموال هستند همان‌گونه كه درحديث قدسى وارد شده است : «\r\nالمالُ مالى وَالفُقراءُ عِيالى و الأغنياءُ وُكَلائى فَمَن بَخِلَ بِمالى على عِيالى أُدخِلُه النّارَ وَلاأُبالِى\r\n؛ اموال ، متعلق به من است و فقرا تحت كفالت من قرار دارند و اغنيا وكيلان من هستند و اگر از دادن اموال من به آن‌ها كه تحت تكفل من‌اند خوددارى كنند آن‌ها را وارد دوزخ مىكنم و اهميتى ( به آنان ) نمىدهم » . « 1 »\r\nسپس امام عليه السلام در ذيل اين گفتار حكيمانه نتيجه‌گيرى كرده ، مىفرمايد : « اكنون كه چنين است مادامى كه از اين نعمت‌ها به ديگران مىبخشند خدا آن را در دستشان نگه مىدارد اما هنگامى كه آن نعمت‌ها را از ديگران دريغ دارند از آن‌ها\r\n\r\n\r\n","description":"","footnote":"\r\n( 1 ) . جامع الاخبار ، 80 .\r\n","page_name":" 420 ","page_number":420},
  {"content":"\r\n\r\nمىگيرد سپس آن را به گروهى ديگر مىدهد ( كه اين وظيفه را انجام مىدهند ) » ؛ (\r\nفَيُقِرُّهَا فِي أَيْدِيهِمْ مَا بَذَلُوهَا ؛ فَإِذَا مَنَعُوهَا نَزَعَهَا مِنْهُمْ ، ثُمَّ حَوَّلَها إِلَى غَيْرِهِمْ\r\n) . اين كلام در واقع اخطار شديدى به افراد متمكن و ثروتمند است كه گمان نكنند همهء آنچه را خداوند به آن‌ها ارزانى داشته متعلق به خود آن‌هاست بلكه خداوند سرپرستى اموال مورد نياز نيازمندان را نيز به آن‌ها سپرده است . اگر به وظيفهء خود در اين سرپرستى و مديريت عمل نكنند از آن‌ها مىگيرد و به افرادى كه وظيفه‌شناس‌اند مىدهد .\r\nحديث قدسى بالا نيز كه فرمود : فقرا تحت تكفل من‌اند و اغنيا وكلاى من مىباشند اشاره به اين است كه وكيل مادامى مىتواند وكيل باشد كه خيانت در امر وكالت نكند ، آن روز كه خيانت كند او را عزل مىكنند و به ديگرى مىسپارند .\r\nگفتار حكيمانهء 13 نيز كه امام عليه السلام مىفرمايد : «\r\nإِذَا وَصَلَتْ إِلَيكُمْ أَطْرَافُ النِّعَمِ فَلَا تُنَفِّرُوا أَقْصَاهَا بِقِلَّةِ الشُّكْرِ\r\n؛ هنگامى كه مقدمات نعمت به شما روى آورد دنبالهء آن را به واسطهء قلت شكرگزارى از خود دور نسازيد » . مىتواند اشاره‌اى به همين نكته باشد زيرا يكى از شئوون شكرگزارى نعمت اين است كه ديگران را هم در آن سهيم و بهره‌مند سازند .\r\nدر حديثى كه معاذ بن جبل از رسول خدا صلى الله عليه و آله نقل مىكند مىخوانيم : «\r\nمَا عَظُمَتْ نِعْمَةُ اللَّهِ عَلَى عَبْدٍ إِلَّا عَظُمَتْ مَئُونَةُ النَّاسِ عَلَيهِ فَمَنْ لَمْ يحْتَمِلْ تِلْكَ الْمَئُونَةَ فَقَدْ عَرَّضَ تِلْكَ النِّعْمَةَ لِلزَّوَالِ\r\n؛ نعمت خداوند بر هيچ بنده‌اى فزونى نمىيابد مگر اين‌كه هزينه‌هاى مردم بر او زياد مىشود كسى كه آن هزينه‌ها را نپردازد آن نعمت را در معرض زوال قرار داده است » . « 1 »\r\nدر حديث ديگرى از امام صادق عليه السلام مىخوانيم : «\r\nإِنَّ مِنْ بَقَاءِ الْمُسْلِمِينَ وَ بَقَاءِ الْإِسْلَامِ أَنْ تَصِيرَ الْأَمْوَالُ عِنْدَ مَنْ يعْرِفُ فِيهَا الْحَقَّ وَ يصْنَعُ فِيهَا الْمَعْرُوفَ فَإِنَّ مِنْ\r\n\r\n\r\n","description":"","footnote":"\r\n( 1 ) . وسائل‌الشيعه ، ج 11 ، ابواب فعل المعروف ، باب 14 ، ح 12 .\r\n","page_name":" 421 ","page_number":421},
  {"content":"\r\n\r\nفَنَاءِ الْإِسْلَامِ وَ فَنَاءِ الْمُسْلِمِينَ أَنْ تَصِيرَ الْأَمْوَالُ فِى أَيدِى مَنْ لَايعْرِفُ فِيهَا الْحَقَّ وَ لَايصْنَعُ فِيهَا الْمَعْرُوفَ\r\n؛ يكى از عوامل بقاء مسلمانان و بقاء اسلام اين است كه ثروت‌ها نزد كسانى باشد كه حق را در آن بشناسند و كارهاى نيك انجام دهند ( و به نيازمندان كمك كنند ) و يكى از عوامل فناء اسلام و فناء مسلمين اين است كه ثروت‌ها در دست كسانى باشد كه حق را در آن نشناسند و نيكى نكنند » . « 1 » مضمون اين گفتار حكيمانه با عبارات مختلف در روايات معصومين عليهم السلام بيان شده است .\r\nدر حديث ديگرى در كتاب شريف كافى از امام باقر عليه السلام آمده است كه فرمود :\r\n« إِنَّ اللَّهَ عَزَّ وَ جَلَّ جَعَلَ لِلْمَعْرُوفِ أَهْلًا مِنْ خَلْقِهِ حَبَّبَ إِلَيهِمْ فَعَالَهُ وَ وَجَّهَ لِطُلَّابِ الْمَعْرُوفِ الطَّلَبَ إِلَيهِمْ وَيسَّرَ لَهُمْ قَضَاءَهُ كَمَا يسَّرَ الْغَيثَ لِلْأَرْضِ الْمُجْدِبَةِ لِيحْييهَا وَيحْيى بِهِ أَهْلَهَا وَإِنَّ اللَّهَ جَعَلَ لِلْمَعْرُوفِ أَعْدَاءً مِنْ خَلْقِهِ بَغَّضَ إِلَيهِمُ الْمَعْرُوفَ وَبَغَّضَ إِلَيهِمْ فَعَالَهُ وَحَظَرَ عَلَى طُلَّابِ الْمَعْرُوفِ الطَّلَبَ إِلَيهِمْ وَحَظَرَ عَلَيهِمْ قَضَاءَهُ كَمَا يحَرِّمُ الْغَيثَ عَلَى الْأَرْضِ الْمُجْدِبَةِ لِيهْلِكَهَا وَيهْلِكَ أَهْلَهَا وَ مَا يعْفُو اللَّهُ أَكْثَرُ\r\n؛ خداوند متعال براى كارهاى نيك ( و خدمت به مردم ) افرادى از خلق خود را قرار داده و انجام آن را محبوب آن‌ها ساخته و طالبان كمك را به‌سوى آن‌ها فرستاده و برآوردن حاجت آنان را براى آن‌ها آسان نموده همان‌گونه كه باران در سرزمين خشك تأثير مىگذارد و آن را زنده مىكند و صاحبان زمين به‌وسيلهء آن زنده مىشوند و نيز خداوند دشمنانى براى كار نيك از خلقش قرار داده ( كه براثر اعمال و نيات سوئشان گرفتار اين دشمنى شده‌اند ) و انجام آن را در نظر آن‌ها مبغوض ساخته و طلب كردن از آن‌ها را بر طالبان نيكى ممنوع كرده همان‌گونه كه باريدن بر ( پاره‌اى از ) زمين‌هاى خشك را بر باران ممنوع كرده تا آن زمين و اهلش هلاك شوند و آنچه خداوند عفو مىكند بيشتر است » . « 2 »\r\n\r\n\r\n","description":"","footnote":"\r\n( 1 ) . كافى ، ج 4 ، ص 25 ، ح 1 .\r\n( 2 ) . همان ، ح 2 .\r\n","page_name":" 422 ","page_number":422},
  {"content":"\r\n\r\n\r\n426 لَا يَنْبَغِي لِلْعَبْدِ أَنْ يَثِقَ بِخَصْلَتَيْنِ : الْعَافِيَةِ ، وَالْغِنَى . بَيْنَا تَرَاهُ مُعَافىً ، إِذْ سَقِمَ ؛ وَ بَيْنَا تَرَاهُ غَنِيّاً ، إِذِ افْتَقَرَ .\r\nامام عليه السلام فرمود :\r\nسزاوار نيست انسان به دو چيز اطمينان پيدا كند : سلامتى و ثروت . چراكه در همان حال كه انسانى را تندرست مىبينى ناگهان بيمار مىشود و در همان حال كه او را ثروتمند مشاهده مىكنى ناگهان فقير و مستمند مىگردد . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در ذيل اين گفتار حكيمانه مىگويد : منابع ديگر آن را در پايان بحث‌هاى نهج‌البلاغه خواهيم آورد . گويا در آن موقع دسترسى به منابع مختلف نداشته و يا وقت او اجازه نداده و موكول به بعد كرده است و متأسفانه بعداً هم موفق نشده به وعدهء خود در اين مورد و امثال آن وفا كند . خدايش غريق رحمت گرداند .\r\nاضافه مىكنيم : در كتاب التذكرة الحمدونية ابن حمدون از علماى قرن ششم ( كه تمايل به تشيع داشته ) اين گفتار حكيمانه با مختصر تفاوتى آمده است . ( التذكرة الحمدونية ، ج 1 ، ص 379 ، ح 983 ) .\r\n","page_name":" 423 ","page_number":423},
  {"content":"\r\n\r\n\r\nشرح و تفسير بىاعتبارى اين دو نعمت\r\nامام عليه السلام در اين گفتار حكيمانه به نكته‌اى دربارهء ناپايدارى نعمت‌هاى دنيا اشاره كرده و مخصوصاً دو نعمت بزرگ سلامتى و بىنيازى را مورد توجه قرار داده ، مىفرمايد : « سزاوار نيست انسان به دو چيز اطمينان پيدا كند : سلامتى و ثروت . چراكه در همان حال كه انسانى را تندرست مىبينى ناگهان بيمار مىشود و در همان حال كه او را ثروتمند مىبينى ناگهان فقير و مستمند مىگردد » ؛ (\r\nلَا يَنْبَغِي لِلْعَبْدِ أَنْ يَثِقَ بِخَصْلَتَيْنِ : الْعَافِيَةِ ، وَالْغِنَى . بَيْنَا تَرَاهُ مُعَافىً ، إِذْ سَقِمَ ؛ وَ بَيْنَا تَرَاهُ غَنِيّاً ، إِذِ افْتَقَرَ\r\n) . آنچه را امام عليه السلام در اين گفتار حكيمانه بيان فرموده همه يا غالب ما در طول عمر خود نمونه‌هاى متعددى از آن را ديده‌ايم ؛ افرادى سالم ، قوىپيكر و قهرمان را مشاهده كرده‌ايم كه ناگهان به ما اطلاع دادند بيمار شده و در بستر بيمارى افتاده و قادر به حركت نيست .\r\nآرى ! انسان بسيار آسيب‌پذير است ، يك ميكروب بسيار كوچك و از آن كوچكتر يك ويروس كه با چشم مسلّح نيز به‌زحمت ديده مىشود ممكن است انسانى را از پاى درآورد .\r\nبيمارى بسيار خطرناك سرطان ، از طغيان يك سلول در بدن شروع مىشود كه رشد و نمو پىدرپى مىكند و تبديل به غده‌اى سرطانى مىشود و انسان\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nقدرتمندى را از پاى درمىآورد .\r\nيك رگ كوچك از رگ‌هايى كه قلب را تغذيه مىكند به‌وسيلهء ذرهء كوچك خون لخته‌شده‌اى بسته مىشود و ممكن است منجر به ايست قلبى گردد .\r\nرگ‌هاى بسيار ظريفى كه از لابه‌لاى مغز مىگذرند و آن را تغذيه مىكنند اگر براثر فشار خون يا عامل ديگرى پاره شوند و خون ، بخشى از مغز را فراگيرد ممكن است قسمت مهمى از بدن را فلج كند يا انسان را به ديار باقى بفرستد .\r\nبا اين حال چگونه انسان مغرور مىشود و چنين مىپندارد كه سلامتى او دائماً باقى و برقرار است و هر كارى از دستش برمىآيد بايد انجام دهد و به هركس مىخواهد ظلم و ستم روا دارد ؟\r\nاموال و ثروت‌هاى كلان انسان نيز وضع بهترى از اين ندارد ؛ يك آتش‌سوزى مهيب ، يك زلزله ، يك خشكسالى ، يك تلاطم در امور اقتصادى جهان ، يك جنگ محلى يا جهانى ممكن است آن‌ها را بر باد دهد ، شب بخوابد در حالى كه ثروتمندترين مردم جامعهء خويش است ، فردا به‌صورت فقيرترين افراد درآيد و به گفتهء شاعر :\r\n بر مال و جمال خويشتن غره مشو * كان را به شبى برند و اين را به تبى \r\nآيا با اين حال سزاوار است كه انسان به اموال خويش مغرور گردد ؟\r\nشاعر عرب مىگويد :\r\n وَبَينَما المَرءُ فِى الأحياءِ مُغتَبِطٌ * إذ صارَ فى اللّحدِ تَسفيهُ الأعاصِير \r\nدر همان حال كه انسان در ميان زندگان مورد غبطهء اين و آن است ناگهان چشم از دنيا فرو مىبندد و به قبر سپرده مىشود و بادها بر قبر او مىوزند .\r\nو شاعر ديگرى مىگويد :\r\n لا يَغُرّنَّكَ عِشاءٌ ساكِنٌ * قَد يُوافى بالمَنِيّاتِ السَّحَر \r\nشب آرام ، تو را مغرور نسازد گاه ممكن است سحرگاهان مرگ در انتظارت باشد .\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nشاعر ديگرى مىگويد :\r\n وَكَم باتَ مِن مُترَفٍ فى القُصور * فَعوَّض فى الصُّبحِ عنها القُبورا \r\nچه بسيار ثروتمندانى كه شبانه در قصرها زندگى مىكردند و صبحگاهان به‌جاى آن در قبرها قرار گرفتند . « 1 »\r\nدر حكمت 302 نيز همين معنا با عبارت جالب ديگرى آمده بود . امام عليه السلام فرمود : «\r\nمَا الْمُبْتَلَى الَّذِى قَدِ اشْتَدَّ بِهِ الْبَلَاءُ بِأَحْوَجَ إِلَى الدُّعَاءِ الَّذِى لَايأْمَنُ الْبَلَاءَ\r\n؛ آن‌كس كه به‌شدّت به بلايى مبتلاست نيازمندتر به دعا نيست از كسى كه مبتلا نمىباشد ولى هر لحظه انتظار آن را مىكشد » .\r\nمقصود امام عليه السلام از اين گفتارهاى حكيمانه هشدارى است به همهء انسان‌ها كه در زندگى دنيا گرفتار غفلت و غرور نشوند . هيچ‌چيز از دنيا براى هيچ‌كس در هيچ زمانى پايدار نيست و همه چيز در معرض زوال است آنچه باقى و پايدار مىماند ذات پاك خداست و تمام كارهايى كه براى او انجام مىشود .\r\nدر حالات شاعر معروف ، اعشى مىخوانيم كه تصميم گرفت به مكه بيايد و اسلام را بپذيرد . هنگامى كه به مكه يا نزديكى آن رسيد بعضى از مشركان قريش او را ملاقات كرده و از مقصدش جويا شدند . او گفت : تصميم گرفته‌ام كه خدمت رسول خدا صلى الله عليه و آله برسم و اسلام بياورم . يكى از مشركان گفت : مىدانى كه او زنا را حرام كرده است ؟ اعشى گفت : واللَّه من علاقه‌اى به اين كار ندارم . سپس آن مرد مشرك گفت : مىدانى كه شراب را تحريم نموده است ؟ اعشى گفت : اما اين يكى هنوز مورد علاقهء من است بنابراين من برمىگردم و امسال از آن بهره مىگيرم سپس مىآيم و اسلام را مىپذيرم . او بازگشت و در همان سال از دنيا رفت و هرگز خدمت پيامبر اكرم صلى الله عليه و آله نرسيد و اسلام را نپذيرفت . « 2 »\r\nبنابراين تا فرصت در دست است بايد كارى كرد .\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابىالحديد ، ج 20 ، ص 71 .\r\n( 2 ) . سيرهء ابن هشام ، ج 1 ، ص 388 .\r\n","page_name":" 426 ","page_number":426},
  {"content":"\r\n\r\n\r\n427 مَنْ شَكَا الْحَاجَةَ إِلَى مُؤْمِنٍ ، فَكَأَنَّهُ شَكَاهَا إِلَى اللَّهِ ؛ وَ مَنْ شَكَاهَا إِلَى كَافِرٍ ، فَكَأَنَّمَا شَكَااللَّهَ .\r\nامام عليه السلام فرمود :\r\nكسى كه مشكل و نياز خود را نزد مؤمنى بازگو كند گويا نزد خدا بازگو كرده و كسى كه آن را نزد كافرى بازگو كند گويى از خدا شكايت كرده است . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nتنها موردى كه مرحوم خطيب در مصادر اضافه بر كلام سيد رضى آورده اين است كه مىگويد : مرحوم آمدى در غررالحكم ، آن را به اين صورت نقل كرده است : « مَن شكا ضُرَّه إلى غير مؤمنٍ فكأنّما شَكا إلى اللَّهِ سُبحانَه » ( غررالحكم ، ح 5636 ) و « مَن شكا ضُرَّه إلى مؤمنٍ فكأنّما شَكا إلى اللَّهِ سبحانه » ( غررالحكم ، ح 11115 ) ( مصادر نهج‌البلاغه ، ج 4 ، ص 300 ) و اين تفاوت نشانهء تعدد منابع است .\r\nاضافه مىكنيم : زمخشرى در كتاب ربيع الابرار عين اين كلام نورانى را از امام عليه السلام نقل كرده است . ( ربيع الابرار ، ج 3 ، ص 195 ) .\r\n","page_name":" 427 ","page_number":427},
  {"content":"\r\n\r\n\r\nشرح و تفسير مشكل خود را با خدا بگو\r\nامام عليه السلام در اين گفتار حكيمانه در واقع به مؤمنان توصيه مىكند كه مشكلات و گرفتارىهاى خود را تنها با برادران مؤمن خود در ميان نهند نه با دشمنان و كافران . مىفرمايد : « كسى كه مشكل و نياز خود را نزد مؤمنى بازگو كند گويا نزد خدا بازگو كرده و كسى كه آن را نزد كافرى بازگو كند گويى از خدا شكايت كرده است » ؛ (\r\nمَنْ شَكَا الْحَاجَةَ إِلَى مُؤْمِنٍ ، فَكَأَنَّهُ شَكَاهَا إِلَى اللَّهِ ؛ وَ مَنْ شَكَاهَا إِلَى كَافِرٍ ، فَكَأَنَّمَا شَكَااللَّهَ\r\n) . تفاوت «\r\nشَكَاهَا إِلَى اللَّهِ\r\n» و «\r\nشَكَاهَا اللَّهِ\r\n» در اين است كه در اولى انسان ، گرفتارى خود را در پيشگاه خدا شرح مىدهد و از او تقاضاى حل مشكل مىكند كه امرى است بسيار پسنديده ولى در دومى از خداوند شكايت و گله مىكند كه چرا چنين نكرد و چنان نكرد ، و اين امرى است بسيار زشت و ناپسند كه انسان از پروردگارى كه اين همه نعمت براى او آفريده است شكايت كند .\r\nروشن است كسى كه نزد برادر ايمانى خود مىرود و از گرفتارىها و مشكلات خويش سخن مىگويد هرگز تعبيراتى را كه دليل بر ناشكرى و ناسپاسى باشد به‌كار نمىبرد بلكه هدفش اين است كه با طرح مشكل خود از آن برادر كمك بطلبد و پناه بردن برادران ايمانى به يكديگر در مشكلات ، كار خلافى نيست بلكه مفهوم تعاون و همكارى همين است كه هر كس در\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nمشكلات به يارى ديگرى برخيزد . امروز اين برادر از آن برادر كمك مىطلبد ، فردا به عكس .\r\nالبته بازگو كردن گرفتارىها و مشكلات ممكن است براى كمك طلبيدن نباشد بلكه به عنوان درددل براى كسب آرامش باشد اما تعبير به « حاجة » نشان مىدهد كه منظور امام عليه السلام بازگو كردن براى حل مشكل است .\r\nدر داستان يعقوب و يوسف عليهما السلام مىخوانيم كه يعقوب عليه السلام به فرزندانش گفت : « « قَالَ إِنَّمَا أَشْكُو بَثِّى وَحُزْنِى إِلَى اللَّهِ » ؛ گفت : « من غم و اندوهم را تنها به خدا مىگويم ( و شكايت نزد او مىبرم ) ! » . « 1 »\r\nاين آيهء شريفه نشان مىدهد كه واژهء « شكايت » در ادبيات عرب به معناى ابراز ناراحتى و گله نيست و هرگز يعقوب عليه السلام در برابر خداوند گله نكرد بلكه مشكلات و گرفتارىهاى خود را بازگو نمود و لذا به‌دنبال آن مىگويد : من از خدا چيزهايى مىدانم كه شما نمىدانيد « وَأَعْلَمُ مِنَ اللَّهِ مَا لَاتَعْلَمُونَ » .\r\nبه همين دليل خداوند دعاى او را مستجاب كرد و طولى نكشيد كه حاجت او را برآورد و دوران فراق او پايان يافت .\r\nولى اگر انسان مؤمنى نزد دشمنان اسلام حاجت خود را بازگو كند و يا درددل نمايد قطعاً كلمات ديگرى را به‌كار مىبرد كه خوشايند نيست و از اين گذشته دشمن را خوشحال مىكند و اى بسا دشمن سنگدل لب به ملامت او بگشايد و مشكلات را ناشى از مسلمان بودن او بداند . به همين دليل امام عليه السلام مىفرمايد :\r\nچنين كسى گويا شكايت خدا را نزد آن فرد بىايمان كرده است .\r\nدر تأييد اين گفتار حكيمانه در حكمت 66 آمده است : «\r\nفَوْتُ الْحَاجَةِ أَهْوَنُ مِنْ طَلَبِهَا إِلَى غَيرِ أَهْلِهَا\r\n؛ از دست رفتن حاجت ، بهتر از طلب كردن آن از نامردان است » .\r\n\r\n\r\n","description":"","footnote":"\r\n( 1 ) . يوسف ، آيهء 86 .\r\n","page_name":" 429 ","page_number":429},
  {"content":"\r\n\r\nمرحوم كلينى در روضهء كافى در حديثى از امام صادق عليه السلام چنين نقل مىكند كه به بعضى از شيعيانش فرمود : «\r\nإِذَا نَزَلَتْ بِكَ نَازِلَةٌ فَلَا تَشْكُهَا إِلَى أَحَدٍ مِنْ أَهْلِ الْخِلَافِ وَ لَكِنِ اذْكُرْهَا لِبَعْضِ إِخْوَانِكَ فَإِنَّكَ لَنْ تُعْدَمَ خَصْلَةً مِنْ أَرْبَعِ خِصَالٍ إِمَّا كِفَايةً بِمَالٍ وَ إِمَّا مَعُونَةً بِجَاهٍ أَوْ دَعْوَةً فَتُسْتَجَابُ أَوْ مَشُورَةً بِرَأْى\r\n؛ هنگامى كه مشكلى براى تو پيش مىآيد نزد هيچ‌يك از مخالفان بازگو مكن بلكه نزد بعضى از برادران دينىات بازگو كن زيرا يكى از چهار چيز عايد تو مىشود : يا با مال خويش تو را كمك مىكند يا از موقعيت خويش به نفع تو استفاده مىنمايد يا دعايى در حق تو كرده و مستجاب مىشود و يا مشورت مفيدى در اختيار تو مىگذارد » . « 1 »\r\n* * *\r\n\r\n\r\n","description":"","footnote":"\r\n( 1 ) . كافى ، ج 8 ، ص 170 ، ح 192 .\r\n","page_name":" 430 ","page_number":430},
  {"content":"\r\n\r\n\r\n428 فِي بَعْضِ الْأَعْيَادِ : إِنَّمَا هُوَ عِيدٌ لِمَنْ قَبِلَ اللَّهُ صِيَامَهُ وَ شَكَرَ قِيَامَهُ ، وَ كُلُّ يَوْمٍ لَايُعْصَى اللَّهُ فِيهِ فَهُوَ عِيدٌ .\r\nامام عليه السلام در يكى از اعياد ( عيد فطر ) فرمود :\r\nامروز تنها براى كسانى روز عيد است كه روزهء آن‌ها مقبول درگاه پروردگار و عبادت‌هاى شبانهء آنان مورد پذيرش او قرار گرفته است و ( بنابراين ) هر روزى كه در آن عصيان خداوند نشود آن روز ، عيد است . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در ذيل اين كلام نورانى هيچ مدرك ديگرى اضافه نمىكند و وعده مىدهد كه در پايان كتاب پس از بررسى ، مدارك آن را بياورد و همان‌گونه كه قبلًا نيز اشاره كرديم متأسفانه توفيق اين كار براى او حاصل نشد .\r\nاضافه مىكنيم : در شرح احقاق الحق همين مضمون با تفاوت‌هايى از جمعى از دانشمندان اهل سنت از اميرمؤمنان عليه السلام نقل شده است ازجمله شيخ ابو الفتح ديرينى در طهارة القلوب .\r\n","page_name":" 431 ","page_number":431},
  {"content":"\r\n\r\n\r\nشرح و تفسير عيد واقعى\r\nامام عليه السلام در اين گفتار حكيمانه كه در يكى از اعياد ( عيد فطر ) فرموده ، اشاره به نكتهء مهمى دربارهء عيد كرده ، نخست مىفرمايد : « امروز تنها براى كسانى روز عيد است كه روزهء آن‌ها مقبول درگاه پروردگار و عبادت‌هاى شبانهء آنان مورد پذيرش او قرار گرفته باشد » ؛ (\r\nفِي بَعْضِ الْأَعْيَادِ : إِنَّمَا هُوَ عِيدٌ لِمَنْ قَبِلَ اللَّهُ صِيَامَهُ وَشَكَرَ قِيَامَهُ\r\n) . سپس نتيجهء گسترده و مهمى از آن گرفته ، مىافزايد : « ( بنابراين ) هر روزى كه در آن عصيان خداوند نشود آن روز ، عيد است » ؛ (\r\nوَكُلُّ يَوْمٍ لَايُعْصَى اللَّهُ فِيهِ فَهُوَ عِيدٌ\r\n) . حقيقت اين است كه همهء مردم جهان براى خود روزهاى شادى خاصى دارند كه آن را عيد مىنامند . اين روزها يا مانند عيد نوروز است كه تحول جالبى در جهان طبيعت رخ مىدهد ؛ گياهان مىخندند ، درختان شكوفه مىكنند و حيات و زندگى در طبيعت تجديد مىشود . يا اين‌كه در آن روز ، فتح مهمى در تاريخ مردم يك منطقه واقع شده و يا تحول اجتماعى و علمى صورت گرفته كه ياد و خاطرهء آن را زنده مىدارند و عيد مىشمرند .\r\nجالب اين‌كه در اسلام ، اعياد به‌دنبال اطاعت اوامر مهم الهى قرار دارد .\r\nدر عيد فطر ، ملت مسلمان بعد از يك ماه روزه داشتن به فرمان خدا و عبادات\r\n\r\n","description":"","footnote":"","page_name":" 432 ","page_number":432},
  {"content":"\r\n\r\nروزانه و شبانه و بر شيطان پيروز شدن ، اين پيروزى را جشن مىگيرند ؛ جشن اطاعت فرمان حق .\r\nدر عيد قربان كه دومين عيد اسلامى است بعد از انجام فريضهء حج توسط زوار خانهء خدا و به پايان رساندن قسمت عمدهء اين فريضه ، حاجيانى كه در مِنا هستند عيد مىگيرند و ساير مسلمانان نيز با آن‌ها هم‌صدا مىشوند و آن را روز عيد اعلام مىكنند كه آن هم عيد اطاعت است .\r\nاز اين‌جا روشن مىشود ، اين‌كه امام عليه السلام مىفرمايد : روز عيد فطر عيد براى كسانى است كه روزه و طاعات آن‌ها قبول شده ، يك واقعيت است . كسانى كه خداىنكرده اصلًا روزه نگرفته‌اند و يا روزه‌هاى آن‌ها آلوده به گناهان و نافرمانىها بوده و به همين دليل مقبول درگاه حق واقع نشده نمىتوانند شاد و خوشحال باشند ؛ شادى از آن كسانى است كه طاعاتشان مقبول درگاه حق شده است .\r\nبر اساس اين منطق هر روزى كه انسان در آن گناه نكند و از صبحگاهان تا آخر شب از معصيت پروردگار بپرهيزد آن روز ، روز عيد او محسوب مىشود و به اين بيان ، ما مىتوانيم تمام ايام سال را ايام عيد خود قرار دهيم .\r\nالبته در اسلام اعياد ديگرى وجود دارد كه مربوط به حوادث بسيار مهم است ازجمله عيد غدير كه همان عيد ولايت و منصوب شدن اميرمؤمنان عليه السلام به خلافت و جانشينى پيامبر اكرم صلى الله عليه و آله است و عيداللَّه الاكبر ناميده شده است .\r\nميلادهاى پيامبر اكرم صلى الله عليه و آله و امامان معصوم عليهم السلام نيز هركدام عيد محسوب مىشود چون يادآور واقعهء مهمى است و آن بهره‌مند شدن از يك پيشواى بزرگ الهى است .\r\nشاعر عرب مىگويد :\r\n قالوا أتى العِيدُ و الأيّامُ مُشرِقَةٌ * وأنتَ تَبكى وكُلُّ النّاسِ مَسرورُ\r\nفَقلتُ إنّ وَصْلَ الأحبابِ كانَ لنا * عِيداً وإلّا فهذا اليومُ عاشورُ \r\n\r\n","description":"","footnote":"","page_name":" 433 ","page_number":433},
  {"content":"\r\n\r\nگفتند : روز عيد آمده و ايام نورانى و توأم با شادمانى است پس چرا تو گريه مىكنى در حالى كه همهء مردم مسرورند ؟\r\nگفتم : اگر وصال محبوب رخ دهد عيد ما خواهد بود والاروزعاشوراى ماست . « 1 »\r\nدر قرآن مجيد نيز اشاره به يكى از اعياد مسيحيان شده و آن روزى است كه براى حواريين مائدهء آسمانى فرارسيد . آن‌ها قبلًا به حضرت مسيح عليه السلام چنين گفته بودند كه آيا پروردگار تو مىتواند مائده‌اى از آسمان براى ما فرو فرستد كه از آن بخوريم و اطمينان كامل به نبوت تو پيدا كنيم ؟\r\nدر اين‌جا حضرت مسيح عليه السلام به پيشگاه خداوند چنين عرضه داشت :\r\nخداوندا ! پروردگارا ! از آسمان مائده‌اى بر ما بفرست تا براى اول و آخر ما ، عيدى باشد و نشانه‌اى از تو ؛ و به ما روزى ده ! تو بهترين روزى دهندگانى ؛ « اللَّهُمَّ رَبَّنَا أَنزِلْ عَلَيْنَا مَائِدَةً مِنَ السَّمَاءِ تَكُونُ لَنَا عِيداً لِاوَّلِنَا وَآخِرِنَا وَآيَةً مِنْكَ وَارْزُقْنَا وَأَنْتَ خَيرُ الرَّازِقِينَ » « 2 » يكى از علماى اهل سنت به نام ابوالفتح ديرينى در كتاب طهارة القلوب چنين نقل مىكند كه مردى در يكى از روزهاى عيد خدمت على عليه السلام رسيد . مشاهده كرد آن حضرت نان خشكى مىخورد عرض كرد : اى اميرمؤمنان ! روز عيد ، شما نان خشك و خشن مىخوريد ؟\r\nامام عليه السلام فرمود : «\r\nاليَومَ عِيدُ مَن قُبِل صَومُه و شُكِرَ سَعيُه و غُفِر ذَنبُه ثم قال : اليَومَ لَنا عِيدٌ و كُلُّ يومٍ لا نَعصِى اللَّهَ تَعالى فيهِ فَهُوَ عِيدٌ\r\n؛ امروز عيد است براى كسانى كه روزهء آن‌ها قبول شده و به سعى آن‌ها پاداش داده شده و گناهانشان بخشوده شده است » .\r\nسپس فرمود : « امروز براى ما عيد است و هر روزى كه در آن معصيت خداوند را نكنيم آن روز هم براى ما عيد است » . « 3 »\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابىالحديد ، ج 20 ، ص 73 .\r\n( 2 ) . مائده ، آيهء 114\r\n( 3 ) . شرح احقاق الحق ، ج 17 ، ص 594 .\r\n","page_name":" 434 ","page_number":434},
  {"content":"\r\n\r\nو در كتاب من لا يحضره الفقيه چنين آمده كه در يك روز عيد فطر امام حسن عليه السلام گروهى را ديد كه بازى مىكنند و ( بيهوده ) مىخندند امام عليه السلام به يارانش فرمود : خداوند ماه رمضان را وسيلهء آزمايش خلق خود قرار داده كه از طريق اطاعتش براى رسيدن به بهشت و رضايت او از يكديگر پيشى گيرند . جمعى به‌سرعت در آن شتافتند و به مقصد رسيدند و گروهى تخلف كردند و گرفتار خسران شدند . بسيار مايهء تعجب است از كسى كه در اين روز بيهوده مىخندد و به بازى مشغول است ؛ روزى كه نيكوكاران پاداش داده مىشوند و مقصران نااميد مىگردند . به خدا سوگند اگر پرده‌ها كنار رود نيكوكاران به اعمال نيكشان سرگرم خواهند بود و بدكاران به بدىهايشان . « 1 »\r\n* * *\r\n\r\n\r\n","description":"","footnote":"\r\n( 1 ) . من لا يحضره الفقيه ، ج 1 ، ص 511 ، ح 1479 .\r\n","page_name":" 435 ","page_number":435},
  {"content":"\r\n . \r\n","description":"","footnote":"","page_name":" 436 ","page_number":436},
  {"content":"\r\n\r\n\r\n429 إِنَّ أَعْظَمَ الْحَسَرَاتِ يَوْمَ الْقِيَامَةِ حَسْرَةُ رَجُلٍ كَسَبَ مَالًا فِي غَيْرِ طَاعَةِ اللَّهِ ، فَوَرِثَهُ رَجُلٌ فَأَنْفَقَهُ فِى طَاعَةِ اللَّهِ سُبْحَانَهُ ، فَدَخَلَ بِهِ الْجَنَّةَ ، وَ دَخَلَ الْأَوَّلُ بِهِ النَّارَ .\r\nامام عليه السلام فرمود :\r\nبزرگترين حسرت‌ها در قيامت حسرت كسى است كه ثروتى را از راه حرام به‌دست آورده و كسى آن را از او به ارث برده كه در راه خداوند سبحان انفاق نموده است و خداوند به‌سبب اين مال او را داخل بهشت مىكند و شخص اول را به سبب همان مال ، وارد جهنم مىگرداند . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در اين‌جا نيز هيچ مدرك ديگرى اضافه‌نمىكند و وعده مىدهد كه در پايان كتاب پس از بررسى ، مدارك آن را بياورد ولى همان‌گونه كه قبلًا نيز اشاره كرديم متأسفانه توفيق اين كار را پيدا نكرد .\r\n","page_name":" 437 ","page_number":437},
  {"content":"\r\n\r\n\r\nشرح و تفسير بزرگترين حسرت\r\nامام عليه السلام در اين گفتار حكيمانه اشاره به نكتهء دقيقى مىكند كه بسيارى ، در زندگى گرفتار آن‌اند . مىفرمايد : « بزرگترين حسرت‌ها در قيامت حسرت كسى است كه ثروتى را از راه حرام به‌دست آورده و كسى آن را از او به ارث برده كه در راه خداوند سبحان انفاق نموده است و خداوند به‌سبب اين مال او را داخل بهشت مىكند و شخص اوّل را به سبب همان مال ، وارد جهنم مىگرداند » ؛ (\r\nإِنَّ أَعْظَمَ الْحَسَرَاتِ يَوْمَ الْقِيَامَةِ حَسْرَةُ رَجُلٍ كَسَبَ مَالًا فِي غَيْرِ طَاعَةِ اللَّهِ ، فَوَرِثَهُ رَجُلٌ فَأَنْفَقَهُ فِى طَاعَةِ اللَّهِ سُبْحَانَهُ ، فَدَخَلَ بِهِ الْجَنَّةَ ، وَ دَخَلَ الْأَوَّلُ بِهِ النَّارَ\r\n) . گاه مىشود كه انسان مالى به‌دست مىآورد ولى نمىتواند از آن استفاده كند و از دست مىرود . چنين كسى واقعاً گرفتار حسرت مىشود كه چرا از اين مال براى دنيا و آخرتم استفاده نكردم ولى از آن فراتر حسرت كسى است كه مال حلالى را به‌دست آورده ولى خودش از آن به نفع آخرتش بهره نگرفته و وارثان از آن بهره گرفته‌اند و در قيامت مىبيند آن‌ها با اموالى كه او با تلاش و زحمت به‌دست آورده بود به جايى رسيده‌اند و خودش محروم مانده است .\r\nولى از همهء اين‌ها بدتر حسرت كسى است كه مال حرامى را با تلاش و زحمت به‌چنگ آورده و براى وارثانش گذاشته و وارثان بىآن‌كه از حرام بودن آن باخبر باشند آن را در راه خدا انفاق كرده‌اند و ذخيرهء يوم المعاد آن‌ها شده\r\n\r\n","description":"","footnote":"","page_name":" 438 ","page_number":438},
  {"content":"\r\n\r\nاست . در حالى كه آن‌كس كه مال را به‌دست آورده در آن روز گرفتار مجازات الهى مىشود . چنين حسرتى اعظم حسرت‌هاست .\r\nاين احتمال نيز وجود دارد كه وارثان از حرام بودن آن آگاه مىشوند ولى از آن‌جا كه صاحبانش رانمىشناسند به عنوان اموال مجهول المالك كه روش مصرف آن ، صدقه به نيازمندان است به فقرا مىدهند و از اين راه حسناتى به‌دست مىآورند در حالى كه پديدآورندهء مال گرفتار سيئات خويش است .\r\nگاه ممكن است مالى به دست انسان از طريق حرام بيفتد كه حرمت آن تنها جنبهء تكليفى دارد مثلًا مرتكب احتكار شده كه كار حرامى است ولى با توجه به اين‌كه معامله باطل نيست مالى كه به‌دست آورده حرام نمىباشد در عين حال از آن بهره‌اى نمىگيرد و مال به دست وارثى مىرسد كه از آن در طريق اطاعت فرمان خدا بهره مىگيرد . روز قيامت حسرت عظيم نصيب شخص اوّل است و فوز عظيم نصيب شخص دوم .\r\nالبته مانعى ندارد كه هر سه معنا در كلام امام عليه السلام جمع باشد . زيرا به عقيدهء ما « استعمال لفظ در اكثر از معنا » هيچ اشكالى ندارد .\r\nهمين مضمون با تعبير گوياى ديگرى در حديثى از همان حضرت نقل شده است : كسى از محضر مبارك آن حضرت پرسيد : چه كسى از همه حسرتش در قيامت بيشتر است ؟ امام عليه السلام فرمود : «\r\nمَنْ رَأَى مَالَهُ فِى مِيزَانِ غَيرِهِ وَ أَدْخَلَهُ اللَّهُ بِهِ النَّارَ وَ أَدْخَلَ وَارِثَهُ بِهِ الْجَنَّةَ\r\n؛ كسى كه روز قيامت مال خود را در ميزان عمل ديگرى ببيند خداوند صاحب مال را به دوزخ بفرستد و وارثش را به بهشت » .\r\nكسى پرسيد : چگونه چنين چيزى ممكن است ؟ امام عليه السلام فرمود : همان‌گونه كه يكى از برادران دينى براى من نقل كرده كه نزد كسى رفت كه در حال احتضار بود به او گفت كه اين صد هزار درهمى كه در اين صندوق است چه وضعى دارد ؟ گفت : هرگز نه زكات آن را پرداخته‌ام و نه با آن صلهء رحم كرده‌ام ؟ گفت :\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nپس براى چه آن را اندوخته‌اى ؟ گفت : براى ماليات حكومت و تقاضاهاى قبيله و ترس از فقر بر عيال و دگرگونى زمان . آن برادر دينى گفت كه هنوز از نزد او خارج نشده بودم كه جان به جان‌آفرين تسليم كرد . ( و فرزندانش از آن مال براى كارهاى خير و اداى حقوق بهره گرفتند ) . « 1 »\r\nهمين معنا دربارهء امور معنوى مانند علم نيز جارى است كه عالمى از علوم خود استفاده نكند و بيچاره شود ولى ديگران با فراگرفتن علم از او اهل نجات گردند . همان‌گونه كه در حديثى از اميرمؤمنان عليه السلام از پيامبر اكرم صلى الله عليه و آله نقل شده است كه فرمود : «\r\nوَ إِنَّ أَشَدَّ أَهْلِ النَّارِ نَدَامَةً وَ حَسْرَةً رَجُلٌ دَعَا عَبْداً إِلَى اللَّهِ فَاسْتَجَابَ لَهُ وَ قَبِلَ مِنْهُ فَأَطَاعَ اللَّهَ فَأَدْخَلَهُ اللَّهُ الْجَنَّةَ وَ أَدْخَلَ الدَّاعِى النَّارَ بِتَرْكِهِ عِلْمَهُ وَ اتِّبَاعِهِ الْهَوَى وَ طُولِ الْأَمَلِ\r\n؛ شديدترين پشيمانى دوزخيان و برترين حسرت آن‌ها براى كسى است كه ديگرى را به‌سوى خداوند دعوت نمود و او اجابت كرد و پذيرفت و بدين سبب اطاعت خدا را مىكند و خداوند او را وارد بهشت مىسازد ولى دعوت كننده را به دوزخ مىفرستد به دليل ترك علم خويش و پيروى از هواى نفس و آرزوهاى دور و دراز » . « 2 »\r\nابن ابىالحديد داستان جالبى را از عمر بن عبدالعزيز نقل مىكند كه مردم دربارهء او مىگفتند : « سعيد بن شقى » ( سعادتمند ، فرزند شقاوتمند ) و علتش آن بود كه پدرش عبدالعزيز اموال زيادى را از مصر و شام و مدينه از طريق نفوذ برادرش عبدالملك در حكومت و حكومتى كه عبدالعزيز خودش در مصر داشت و غير آن به ظلم جمع‌آورى كرده بود . سپس تمام آن را براى فرزندش عمر گذاشت . او اموال مزبور را در راه اطاعت خداوند سبحان و كارهاى خير مصرف مىكرد تا زمانى كه خلافت به او رسيد در آن زمان تمام اسناد مالكيتى را\r\n\r\n\r\n","description":"","footnote":"\r\n( 1 ) . بحارالانوار ، ج 100 ، ص 14 ، ح 68 . در حكمت 416 نيز همين معنا باز با تعبير ديگرى آمده است .\r\n( 2 ) . كافى ، ج 1 ، ص 44 ، ح 1 .\r\n","page_name":" 440 ","page_number":440},
  {"content":"\r\n\r\nكه عبدالملك براى پدر او عبدالعزيز نوشته بود بيرون آورد و در حضور مردم همهء آن‌ها را پاره كرد و گفت : اين‌ها اسنادى است كه به‌صورت نامشروع نوشته شده و من همهء آن‌ها را به بيت‌المال بازگرداندم ( تا همهء مسلمين به‌خصوص نيازمندان از آن استفاده كنند ) . « 1 »\r\n* * *\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابىالحديد ، ج 20 ، ص 74 .\r\n","page_name":" 441 ","page_number":441},
  {"content":"\r\n . \r\n","description":"","footnote":"","page_name":" 442 ","page_number":442},
  {"content":"\r\n\r\n\r\n430 إِنَّ أَخْسَرَ النَّاسِ صَفْقَةً وَ أَخْيَبَهُمْ سَعْياً رَجُلٌ أَخْلَقَ بَدَنَهُ فِي طَلَبِ مَالِهِ ، وَ لَمْ تُسَاعِدْهُ الْمَقَادِيرُ عَلَى إِرَادَتِهِ ، فَخَرَجَ مِنَ الدُّنْيَا بِحَسْرَتِهِ ، وَقَدِمَ عَلَى الْآخِرَةِ بِتَبِعَتِهِ .\r\nامام عليه السلام فرمود :\r\nزيانكارترين مردم در دادوستد و نااميدترين آن‌ها در تلاش و سعى ، كسى است كه بدن خود را براى رسيدن به آرزوهاى درازش فرسوده كرده ولى مقدرات ، او را براى رسيدن به خواسته‌هايش يارى ننموده است ؛ با حسرت از دنيا بيرون رفته و با گناهانش در سراى آخرت گام نهاده است . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در اين‌جا تنها مدرك ديگرى كه به آن اشاره كرده غررالحكم است كه با تفاوت نسبتاً مختصرى اين گفتار حكيمانه را آورده است . ( مصادر نهج‌البلاغه ، ج 4 ، ص 310 ) .\r\nاضافه مىكنيم : ابن دمشقى ( متوفاى 871 ) در كتاب جواهر المطالب همين مضمون را با تفاوت قابل توجهى به اين صورت ذكر كرده است : « إنّ أخْيَبَ النّاسِ سَعْياً وأخْسَرَهم صَفقةً مَن أخْلَق بدَنَه فى آمالِهِ وشُغِل بها عن مَعادِه ومآلِه ، و لم تُوافِقْه الأقدارُ على مُرادِه و قَدِم على آخرَتِه بغيرِ زادِه » ( جواهر المطالب ، ج 2 ، ص 144 ) كتاب مزبور گرچه بعد از نهج‌البلاغه گردآورى شده ولى تفاوت آن نشان مىدهد كه از منبع ديگرى آن را اخذ كرده است .\r\nدر كتاب تمام نهج‌البلاغه نيز اين كلام حكيمانه با تفاوت‌هايى ضمن وصاياى على عليه السلام به فرزندش امام مجتبى عليه السلام ذكر شده است ( تمام نهج‌البلاغه ، ص 978 ) .\r\n","page_name":" 443 ","page_number":443},
  {"content":"\r\n\r\n\r\nشرح و تفسير زيانكارترين انسانها\r\nامام عليه السلام در اين گفتار حكيمانه كسى را كه از همه بيشتر در معاملهء زندگى دنيا گرفتار خسران مىشود و سعى و تلاش او به جايى نمىرسد معرفى كرده ، مىفرمايد : « زيانكارترين مردم در دادوستد و نااميدترين آن‌ها در تلاش و سعى ، كسى است كه بدن خود را براى رسيدن به آرزوهاى درازش فرسوده كرده ولى مقدرات ، او را براى رسيدن به خواسته‌هايش يارى ننموده است ؛ با حسرت از دنيا بيرون رفته و با گناهانش در سراى آخرت گام نهاده است » ؛ (\r\nإِنَّ أَخْسَرَ النَّاسِ صَفْقَةً وَ أَخْيَبَهُمْ سَعْياً رَجُلٌ أَخْلَقَ بَدَنَهُ فِي طَلَبِ مَالِهِ « 1 » ، وَ لَمْ تُسَاعِدْهُ الْمَقَادِيرُ عَلَى\r\nإِرَادَتِهِ ، فَخَرَجَ مِنَ الدُّنْيَا بِحَسْرَتِهِ ، وَ قَدِمَ عَلَى الْآخِرَةِ بِتَبِعَتِهِ\r\n) . « صفقة » در اصل به معناى زدن دست به دست به‌هنگام معامله است ( خريدار و فروشنده به عنوان انجام معامله دستشان را به دست يكديگر مىزنند ) و تصفيق به معناى كف زدن نيز آمده است و سپس اين واژه به معناى معامله و دادوستد استعمال مىشود .\r\n« اخلق » از مادهء « خلوق » به معناى كهنگى است .\r\n« تبعة » به معناى پيامدهاى نامطلوب است .\r\n\r\n\r\n","description":"","footnote":"\r\n( 1 ) . در بسيارى از نسخ به‌جاى « ماله » ، « آماله » آمده است كه تعبير صحيح‌ترى به نظر مىرسد زيرا دنياپرستان تمام تلاش خود را تنها براى رسيدن به مال نمىكنند بلكه براى رسيدن به مقام يا بهره‌مند شدن از عيش‌ونوش و شهوترانى نيز تلاش فراوان دارند .\r\n","page_name":" 444 ","page_number":444},
  {"content":"\r\n\r\nحاصل كلام امام عليه السلام اين است كه گروهى از انسان‌ها را به معامله‌گرانى تشبيه مىكند كه در اين دنيا تمام نيروهاى خود را براى رسيدن به آمال و آرزوها به‌كار مىگيرند و در عين حال ، مقدرات به آن‌ها اجازهء رسيدن به مقصود را نمىدهد و هنگامى كه از دنيا خارج مىشوند چيزى نيندوخته‌اند در حالى كه تمام نيروهاى خود را از دست داده‌اند و با دست خالى و كوشش‌هاى بيهوده وارد عرصهء محشر مىشوند ؛ كفهء حسنات آن‌ها بسيار سبك و كفهء سيئاتشان سنگين است . چراكه براى رسيدن به آمال و آرزوها علاوه بر هدر دادن نيروهاى خدادادى ، سيئاتى در نامهء اعمال خود ثبت كرده و بار سنگينى بر دوش خود نهاده‌اند .\r\nاگر تنها نيروهاى خود را از دست داده بودند و گناهى مرتكب نمىشدند حسرت آن‌ها كمتر بود اما شديدترين حسرت‌ها به فرمودهء امام عليه السلام حسرت گروهى است كه زبان حالشان اين است :\r\n سرمايه ز كف رفت و تجارت ننموديم * جز حسرت و اندوه متاعى نخريديم \r\nقرآن مجيد نيز به اين حقيقت اشارات گويايى دارد ازجمله در آيهء 167 سورهء بقره مىخوانيم : « « كَذَلِكَ يُرِيهِمُ اللَّهُ أَعْمَالَهُمْ حَسَرَاتٍ عَلَيْهِمْ وَمَا هُمْ بِخَارِجِينَ مِنَ النَّارِ » ؛ خداوند اين‌گونه است كه اعمال آن‌ها را به‌صورت مايهء حسرت به آنان نشان مىدهد ؛ و هرگز از آتش ( دوزخ ) خارج نخواهند شد ! » .\r\nدر سورهء والعصر نيز تصريح شده كه همهء انسان‌ها در خسران و زيان‌اند جز گروهى كه برنامهء مشتمل بر چهار ماده دارند : ايمان ، عمل صالح ، دعوت به‌سوى حق و دعوت به استقامت ( در برابر عوامل گناه ، مشكلات اطاعت و مصائب ) :\r\n« وَالْعَصْرِ * إِنَّ الْإِنسَانَ لَفِى خُسْرٍ * إِلَّا الَّذِينَ آمَنُوا وَعَمِلُوا الصَّالِحَاتِ وَتَوَاصَوْا بِالْحَقِّ وَتَوَاصَوْا بِالصَّبْرِ » .\r\nدر غررالحكم نيز همين معنا به‌صورت فشرده‌ترى از امام اميرمؤمنان عليه السلام نقل\r\n\r\n","description":"","footnote":"","page_name":" 445 ","page_number":445},
  {"content":"\r\n\r\nشده است : «\r\nأخْسَرُ النّاسِ مَن رَضِى بالدُّنْيا عِوَضاً عن الآخِرَةِ\r\n؛ زيان‌كارترين مردم كسى است كه دنيا را به‌جاى آخرت بپذيرد . ( و براى رسيدن به آن هيچ قيد و شرطى قائل نباشد ) » . « 1 »\r\nدر آيهء 14 سورهء حديد آمده است : « « وَلَكِنَّكُمْ فَتَنْتُمْ أَنْفُسَكُمْ وَتَرَبَّصْتُمْ وَارْتَبْتُمْ وَغَرَّتْكُمُ الْأَمَانِىُّ حَتَّى جَاءَ أَمْرُ اللَّهِ وَغَرَّكُمْ بِاللَّهِ الْغَرُورُ » ؛ ولى شما خود را به هلاكت افكنديد و انتظار ( هاى بيهوده ) كشيديد ، و ( در همه چيز ) شكّ و ترديد داشتيد ، و آرزوهاى دور و دراز ، شما را فريب داد تا فرمان ( مرگ از سوى ) خدا فرارسيد ، و شيطان فريب‌كار شما را در برابر ( اوامر ) خداوند فريب داد ! » .\r\nجملهء «\r\nلَمْ تُسَاعِدْهُ الْمَقَادِيرُ\r\n» اشاره به اين است كه تقديرات با گروهى همراه مىشود و آن‌ها به خواستهء دل و هوس‌هاى خود مىرسند و دست خالى از دنيا مىروند . گرچه اين‌ها نيز زيان‌كارند ولى از آن‌ها زيان‌كارتر كسانى هستند كه به آن خواسته‌ها نيز نمىرسند .\r\nاين سخن را با كلامى عبرت‌انگيز از مرحوم شيخ مفيد در كتاب جَمَل پايان مىدهيم . او از حسن بصرى « 2 » چنين نقل مىكند كه طلحه از يكى از مزارع بسيار وسيع و مهم كه عثمان به او بخشيده بود خارج مىشد مزرعه‌اى كه گاه هنگام رفتن به آن‌جا هزار سوار او را همراهى مىكردند سپس همراه او از مزرعه بازمىگشتند و اين وضع همچنان ادامه يافت تا او در قتل عثمان شركت كرد .\r\nهنگامى كه جنگ جمل فرارسيد براى جنگيدن به وسط ميدان آمد در حالى كه زره محكمى پوشيده بود تا او را از تيرهاى دشمن حفظ كند . ناگهان تيرى آمد\r\n\r\n\r\n","description":"","footnote":"\r\n( 1 ) . غررالحكم ، ح 2472 .\r\n( 2 ) . معروف اين است كه حسن بصرى در جنگ جمل حضور نداشت و حتى در بعضى از روايات آمده است كه اوبعداً سخت از اين مسأله پشيمان شد ( بحارالانوار ، ج 1 ، ص 78 ) و آنچه در روايت مورد بحث از حسن نقل شده ظاهراً با واسطه بوده است همان‌گونه كه روايات ديگرى از او دربارهء جنگ جمل با تصريح به واسطه نقل شده است . ( بحارالانوار ، ج 32 ، ص 327 ، ح 313 ) .\r\n","page_name":" 446 ","page_number":446},
  {"content":"\r\n\r\nو بر بدن او نشست و مقدرات الهى واقع شد . در آن حال مىگفت : تاكنون به خاك افتادن كسى را نديدم كه از من بدبخت‌تر باشد . و اين در حالى بود كه سال‌ها همراه پيامبر اكرم صلى الله عليه و آله جهاد كرده و از پيامبر اكرم صلى الله عليه و آله حمايت نموده بود .\r\nسرانجام اين افتخارات را از دست داد . حسن بصرى مىافزايد : من قبر او را ديدم كه عابران آن را آلوده كرده بودند . اما زبير ؛ او نيز هنگامى كه پشيمان شد و از جنگ جمل كناره‌گيرى كرد به‌سراغ يكى از قبايل عرب آمد و گفت : مرا پناه بدهيد . به او گفتند : اى زبير ! تو قبلًا به ديگران پناه دادى و نياز به پناه نداشتى . از چه چيز مىترسى ؟ به خدا سوگند پسرت باعث اين ترس تو شده است . در اين هنگام ابن جرموز به‌سراغ او رفت و او را به قتل رساند . و به خدا سوگند هرگز كسى را ضايع‌تر از او نديدم . قبر او در سرزمين وادى السباع ، محلى است كه شغالان آن را آلوده مىكنند .\r\nسپس مىافزايد : «\r\nوَلَمّا خَرَجا لَم يُدْرِكا ما طَلَبا ولَم يَرجِعا إلى ما تَرَكا\r\n؛ آرى ، اين دو نفر از دنيا رفتند و به آنچه مىخواستند ، نرسيدند ( و آنچه را از دست دادند نيز دوباره به‌دست نياوردند ) » . « 1 »\r\n* * *\r\n\r\n\r\n","description":"","footnote":"\r\n( 1 ) . جمل ، ص 384 و 385 .\r\n","page_name":" 447 ","page_number":447},
  {"content":"\r\n . \r\n","description":"","footnote":"","page_name":" 448 ","page_number":448},
  {"content":"\r\n\r\n\r\n431 الرِّزْقُ رِزْقَانِ : طَالِبٌ ، وَ مَطْلُوبٌ . فَمَنْ طَلَبَ الدُّنْيَا طَلَبَهُ الْمَوْتُ ، حَتَّى يُخْرِجَهُ عَنْهَا ؛ وَ مَنْ طَلَبَ الْآخِرَةَ طَلَبَتْهُ الدُّنْيَا ، حَتَّى يَسْتَوْفِيَ رِزْقَهُ مِنْهَا .\r\nامام عليه السلام فرمود :\r\nروزى بر دو گونه است : يكى آن‌كه به‌دنبال انسان مىآيد و ديگر آن‌كه انسان به‌دنبال آن مىرود . كسى كه دنيا را بطلبد ، مرگ ، او را مىطلبد تا او را از دنيا خارج كند ( و به تمام خواسته‌هايش نخواهد رسيد ) و كسى كه طالب آخرت باشد دنيا در طلب او برمىآيد تا وى روزىاش را به‌طور كامل از دنيا برگيرد . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nتنها منبع ديگرى كه خطيب در مصادر براى اين گفتار حكيمانه نقل كرده غررالحكم است كه با تفاوتى آن را ذكر كرده و شبيه صدر اين كلام در نامهء 31 ( وصيت امام عليه السلام به فرزند دلبندش امام مجتبى عليه السلام ) و در حكمت 379 آمده است . ( مصادر نهج‌البلاغه ، ج 4 ، ص 301 ) .\r\n","page_name":" 449 ","page_number":449},
  {"content":"\r\n\r\n\r\nشرح و تفسير طالبان دنيا و طالبان آخرت\r\nامام عليه السلام در اين گفتار حكيمانه براى اين‌كه دنياپرستان را از راهى كه مىروند بازدارد و طالبان آخرت را در مسيرى كه دارند تشويق كند مىفرمايد : « روزى بر دوگونه است : يكى آن‌كه به‌دنبال انسان مىآيد و ديگر آن‌كه انسان به‌دنبال آن مىرود » ؛ (\r\nالرِّزْقُ رِزْقَانِ : طَالِبٌ ، وَ مَطْلُوبٌ\r\n) . تجربه‌هاى ما نيز در زندگى به ما نشان داده است كه گاه روزىهاى فراوانى بىآن‌كه انسان به‌دنبال آن برود و يا تلاش زيادى داشته باشد به او مىرسد و گاه به عكس ، تمام تلاش خود را براى رسيدن به اموال و ثروت‌هايى به‌كار مىگيرد و گاه بخش مهمى از عمر خودش را در اين راه صرف مىكند ولى هرگز به آن نمىرسد و ناكام از دنيا مىرود .\r\nلذا امام عليه السلام به‌دنبال اين تقسيم دوگانه مىفرمايد : « كسى كه دنيا را بطلبد ، مرگ ، او را مىطلبد تا او را از دنيا خارج كند ( و به تمام خواسته‌هايش نخواهد رسيد ) و كسى كه طالب آخرت باشد دنيا در طلب او برمىآيد تا وى روزىاش را به‌طور كامل از دنيا برگيرد » ؛ (\r\nفَمَنْ طَلَبَ الدُّنْيَا طَلَبَهُ الْمَوْتُ ، حَتَّى يُخْرِجَهُ عَنْهَا ؛ وَ مَنْ طَلَبَ الْآخِرَةَ طَلَبَتْهُ الدُّنْيَا ، حَتَّى يَسْتَوْفِيَ رِزْقَهُ مِنْهَا\r\n) . اشاره به اين‌كه دنياپرستان غالباً به اهداف خود نمىرسند به خصوص اين‌كه هرقدر از دنيا را به‌دست آورند عطش آن‌ها فزون‌تر مىشود تا زمانى كه مرگ\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nگلوى آن‌ها را مىفشارد و با حسرت آنچه به‌دست نياورده‌اند و حسرت عدم استفاده از آنچه به‌دست آورده‌اند با زندگى وداع مىگويند .\r\nبه عكس ، طالبان آخرت به‌وسيلهء تلاش آميخته با تقوايى كه دارند به زندگى سادهء مطلوبى مىرسند و خداوند منان روزى آن‌ها را تأمين مىكند و زمانى كه از دنيا مىروند نه حسرت و آه دارند و نه نگرانى .\r\nدر روايت هشاميهء معروف كه مرحوم كلينى در آغاز كتاب كافى آن را آورده است از قول امام باقر عليه السلام مىخوانيم : «\r\nإِنَّ الْعُقَلَاءَ زَهِدُوا فِى الدُّنْيا وَ رَغِبُوا فِى الْآخِرَةِ لِأَنَّهُمْ عَلِمُوا أَنَّ الدُّنْيا طَالِبَةٌ مَطْلُوبَةٌ وَ الْآخِرَةَ طَالِبَةٌ وَ مَطْلُوبَةٌ فَمَنْ طَلَبَ الْآخِرَةَ طَلَبَتْهُ الدُّنْيا حَتَّى يسْتَوْفِى مِنْهَا رِزْقَهُ وَ مَنْ طَلَبَ الدُّنْيا طَلَبَتْهُ الْآخِرَةُ فَيأْتِيهِ الْمَوْتُ فَيفْسِدُ عَلَيهِ دُنْياهُ وَآخِرَتَه\r\n؛ عاقلان ، زهد در دنيا و رغبت در آخرت را پيشه كردند زيرا آن‌ها مىدانند كه دنيا طالب و مطلوب و آخرت نيز طالب و مطلوب است ( يعنى ) آن‌كس كه آخرت را طلب كند دنيا به‌سراغ او مىآيد تا رزق او را به‌طور كامل به او برساند اما كسى كه دنيا را طلب كند آخرت ، او را مىطلبد يعنى مرگ به‌سراغش مىآيد ؛ هم دنيايش را فاسد مىكند و هم آخرتش را » . « 1 »\r\nالبته مفهوم اين سخن اين نيست كه طالبان آخرت براى تأمين زندگى سادهء خود تلاش نكنند چراكه در روايات زيادى دستور به تلاش براى معاش داده شده است ، بلكه منظور اين است كه دنياطلبان كه پيوسته براى رسيدن به اموال و ثروت‌هاى بيشتر تلاش مىكنند حرص را كنار بگذارند و عمر خود را براى چيزى كه هرگز به‌دست نمىآيد و يا اگر به‌دست آيد نمىتوان آن را مصرف كرد تباه نكنند .\r\nدر حكمت 379 نيز تعبير ديگرى از اين گفتار حكيمانه آمده است آن‌جا كه امام عليه السلام روزى را به دوگونه تقسيم مىكند : گونه‌اى از آن به‌سراغ انسان مىآيد\r\n\r\n\r\n","description":"","footnote":"\r\n( 1 ) . كافى ، ج 1 ، ص 18 ، ح 12 .\r\n","page_name":" 451 ","page_number":451},
  {"content":"\r\n\r\nهرچند او به سراغش نرود و گونه‌اى از آن كه انسان به‌سراغ آن مىرود ؛ گاه به آن مىرسد و گاه به آن نمىرسد و به‌دنبال آن ، امام عليه السلام توصيه به خويشتن‌دارى از زيادت‌طلبى و حرص مىكند ، همان چيزى كه جهان را پر از شور و شر مىكند و سرچشمهء بسيارى از بدبختىهاست .\r\nشبيه همين مضمون در وصيت‌نامهء امام عليه السلام به فرزندش حسن به على عليه السلام ديده مىشود و تمام اين عبارات پرمعنا براى نجات انسان‌ها از چنگال حرص در دنياست .\r\n* * *\r\n\r\n","description":"","footnote":"","page_name":" 452 ","page_number":452},
  {"content":"\r\n\r\n\r\n432 إِنَّ أَوْلِيَاءَ اللَّهِ هُمُ الَّذِينَ نَظَرُوا إِلَى بَاطِنِ الدُّنْيَا إِذَا نَظَرَ النَّاسُ إِلَى ظَاهِرِهَا ،\r\nوَ اشْتَغَلُوا بِآجِلِهَا إِذَا اشْتَغَلَ النَّاسُ بِعَاجِلِهَا ، فَأَمَاتُوا مِنْهَا مَا خَشُوا أَنْ يُمِيتَهُمْ ، وَ تَرَكُوا مِنْهَا مَا عَلِمُوا أَنَّهُ سَيَتْرُكُهُمْ ، وَ رَأَوُا اسْتِكْثَارَ غَيْرِهِمْ مِنْهَا اسْتِقْلَالًا ، وَ دَرَكَهُمْ لَهَا فَوْتاً ، أَعْدَاءُ مَا سَالَمَ النَّاسُ ، وَ سَلْمُ مَا عَادَى النَّاسُ ! بِهِمْ عُلِمَ الْكِتَابُ وَ بِهِ عَلِمُوا ، وَ بِهِمْ قَامَ الْكِتَابُ وَ بِهِ قَامُوا ، لَايَرَوْنَ مَرْجُوّاً فَوْقَ مَا يَرْجُونَ ، وَ لَامَخُوفاً فَوْقَ مَا يَخَافُونَ .\r\nامام عليه السلام فرمود :\r\nاولياء اللَّه ( دوستان واقعى خدا ) كسانى هستند كه به باطن دنيا مىنگرند آنگاه كه مردم ( دنياپرست ) به ظاهر آن نگاه مىكنند ، آن‌ها به آيندهء آن مشغول‌اند در حالى كه دنياپرستان به امروز آن سرگرم‌اند ، و امورى را كه بيم دارند سرانجام قاتلشان خواهد شد از ميان مى برند ، آنچه را كه مىدانند سرانجام آن‌ها را ترك مىگويد ، رها مىسازند ، و آنچه را ديگران از دنيا بسيار مىشمارند اولياء اللَّه كم مىشمرند و رسيدن به آن را از دست دادن آن محسوب مىكنند ، آنان با آنچه دنياپرستان با آن در صلح‌اند دشمن‌اند و با آنچه دنياپرستان با آن دشمن‌اند در صلح‌اند ،\r\n\r\n","description":"","footnote":"","page_name":" 453 ","page_number":453},
  {"content":"\r\n\r\nكتاب خدا ( قرآن مجيد ) به‌وسيلهء آن‌ها فهميده مىشود و آن‌ها نيز به‌وسيلهء قرآن حقايق را درك مىكنند ، قرآن به‌وسيلهء آن‌ها برپاست همان‌گونه كه آن‌ها به‌وسيلهء قرآن برپا هستند ، برتر از آنچه به آن اميد دارند و دل بسته‌اند اميدوار كننده‌اى نمىبينند و برتر از آنچه از آن مىترسند مايهء ترس سراغ ندارند . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در مصادر مىگويد : اين گفتار حكيمانه را ابو نعيم اصفهانى ( از علماى اهل سنت ) در كتاب حلية الاولياء از حضرت مسيح عليه السلام نقل كرده و اگر اين نسبت صحيح باشد مفهومش اين است كه ابو نعيم آن را به عربى ترجمه نموده زيرا زبان عيسى عليه السلام عربى نبود . سپس اضافه مىكند كه مرحوم مفيد ( قبل از سيد رضى ) آن را در كتاب مجالس از اميرمؤمنان على عليه السلام نقل كرده است . ( مصادر نهج‌البلاغه ، ج 4 ، ص 302 ) .\r\n","page_name":" 454 ","page_number":454},
  {"content":"\r\n\r\n\r\nشرح و تفسير دوازده صفت اولياءاللَّه\r\nامام عليه السلام در اين گفتار بسيار پرمعنا و حكيمانه ، دوستان خاص خدا را با اوصاف دوازده‌گانه‌اى معرفى مىكند .\r\nنخست مىفرمايد : « اولياءاللَّه كسانى هستند كه به باطن دنيا مىنگرند آنگاه كه مردم ( دنياپرست ) به ظاهر آن نگاه مىكنند » ؛ (\r\nإِنَّ أَوْلِيَاءَ اللَّهِ هُمُ الَّذِينَ نَظَرُوا إِلَى بَاطِنِ الدُّنْيَا إِذَا نَظَرَ النَّاسُ إِلَى ظَاهِرِهَا\r\n) . همان‌گونه كه قرآن مجيد در سورهء روم آيهء 7 مىفرمايد : « « يَعْلَمُونَ ظَاهِراً مِّنَ الْحَيَاةِ الدُّنْيَا وَهُمْ عَنِ الْآخِرَةِ هُمْ غَافِلُونَ » ؛ آن‌ها فقط ظاهرى از زندگى دنيا را مىدانند و از آخرت ( و پايان كار ) غافل‌اند ! » .\r\nآرى ظاهر دنيا آن‌ها را چنان به خود مشغول مىسازد كه گمان مىكنند هدف نهايى و كمال مطلق در رسيدن به آن است ولى اولياءاللَّه مىدانند دنيا سرايى است ناپايدار ، مزرعه‌اى است براى آخرت و منزلگاهى است بر سر راه كه بايد از آن زاد و توشه براى سفر طولانى آخرت برگيرند .\r\nدر دومين صفت مىفرمايد : « آن‌ها به آيندهء دنيا ( سراى آخرت ) مشغول‌اند در حالى كه دنياپرستان به امروز و حاضر آن سرگرم‌اند » ؛ (\r\nوَاشْتَغَلُوا بِآجِلِهَا إِذَا اشْتَغَلَ النَّاسُ بِعَاجِلِهَا\r\n) . اولياء اللَّه دنيا را گذرگاهى در مسير آخرت مىبينند در حالى كه دنياپرستان\r\n\r\n","description":"","footnote":"","page_name":" 455 ","page_number":455},
  {"content":"\r\n\r\nگمان مىكنند سراى هميشگى آن‌هاست و هركدام مطابق تفكر خود عمل مىكنند .\r\nقرآن مجيد در سورهء كهف ، آيهء 28 به پيامبر اكرم صلى الله عليه و آله دستور مىدهد : « « وَاصْبِرْ نَفْسَكَ مَعَ الَّذِينَ يَدْعُونَ رَبَّهُمْ بِالْغَدَاةِ وَالْعَشِىِّ يُرِيدُونَ وَجْهَهُ وَلَا تَعْدُ عَيْنَاكَ عَنْهُمْ تُرِيدُ زِينَةَ الْحَيَاةِ الدُّنْيَا وَلَا تُطِعْ مَنْ أَغْفَلْنَا قَلْبَهُ عَنْ ذِكْرِنَا وَاتَّبَعَ هَوَاهُ وَكَانَ أَمْرُهُ فُرُطاً » ؛ با كسانى باش كه پروردگار خود را صبح و عصر مىخوانند ، و تنها رضاى او را مىطلبند ! و هرگز به‌سبب زيورهاى دنيا ، چشمان خود را از آن‌ها برمگير ! و از كسانى كه قلبشان را از ياد خود غافل ساختيم اطاعت مكن ! همان‌ها كه از هواى نفس پيروى كردند ، و كارهايشان افراطى است » .\r\nدر سومين وصف مىفرمايد : « آن‌ها امورى را كه خوف دارند سرانجام قاتلشان باشد از ميان مىبرند » ؛ (\r\nفَأَمَاتُوا مِنْهَا مَا خَشُوا أَنْ يُمِيتَهُمْ\r\n) . اولياءاللَّه از چه امورى مىترسند كه مايهء مرگشان شود ؟ ( منظور مرگ دل‌هاست ) .\r\nپاسخ روشن است : آن‌ها از هوى و هوس‌هاى سركش ، و حرص و طمع ، و از وسوسه‌ها و نقشه‌هاى پيچيدهء شيطان و شيطان‌صفتان بيمناك‌اند ، مبادا بر آنان چيره شود و قلب آن‌ها را بميراند .\r\nقرآن مجيد دنياپرستانى را كه هوى و هوس‌ها بر آن‌ها غلبه كرده مردگانى مىشمرد كه حتى صداى پيامبر صلى الله عليه و آله به گوش آنها نمىرسد : « « إِنَّكَ لَاتُسْمِعُ الْمَوْتَى وَلَا تُسْمِعُ الصُّمَّ الدُّعَاءَ إِذَا وَلَّوْا مُدْبِرِينَ » ؛ مسلّماً تو نمىتوانى سخنت را به گوش مردگان برسانى ، و نمىتوانى كران را هنگامى كه روى برمىگردانند و پشت مىكنند فراخوانى ! » . « 1 »\r\nدر چهارمين وصف مىفرمايد : « آنچه را كه مىدانند سرانجام آن‌ها را ترك مىگويد ، رها مىسازند » ؛ (\r\nوَتَرَكُوا مِنْهَا مَا عَلِمُوا أَنَّهُ سَيَتْرُكُهُمْ\r\n) . آرى آن‌ها مىدانند مقام‌ها و زينت‌ها و ثروت‌ها سرانجام ، آن‌ها را ترك مىكند\r\n\r\n\r\n","description":"","footnote":"\r\n( 1 ) . نمل ، آيهء 80 .\r\n","page_name":" 456 ","page_number":456},
  {"content":"\r\n\r\nو تنها با كفنى ساده به‌سوى ديار آخرت رهسپار مىشوند پس چه بهتر كه دل به اين امور عاريتى نبندند ، در نتيجه پيش از آن‌كه اين امور آن‌ها را ترك كند ، آن‌ها اين امور را به فراموشى مىسپارند .\r\nتعبير به « منها » كه از « من » تبعيضية در آن استفاده شده اشاره به اين است كه امورى در دنيا وجود دارد كه هرگز انسان را ترك نمىگويد و در همهء موارد با اوست همان‌گونه كه قرآن مىفرمايد : « « مَا عِنْدَكُمْ يَنفَدُ وَمَا عِنْدَ اللَّهِ بَاقٍ » ؛ آنچه نزد شما ذخيره شده نابود مىشود و آنچه در نزد خداست باقى مىماند » . « 1 »\r\nنيز قبلًا ( در خطبهء 203 ) خوانديم كه امام عليه السلام مىفرمايد : «\r\nأَخْرِجُوا مِنَ الدُّنْيا قُلُوبَكُمْ مِنْ قَبْلِ أَنْ تَخْرُجَ مِنْهَا أَبْدَانُكُم\r\n؛ دل‌هاى خود را از دنيا خارج كنيد پيش از آن‌كه بدن‌هاى شما خارج شود » .\r\nآنگاه در پنجمين وصف مىفرمايد : « آنچه را ديگران از دنيا بسيار مىبينند اولياء اللَّه كم مىشمرند و رسيدن به آن را از دست دادن آن محسوب مىكنند » ؛ (\r\nوَرَأَوُا اسْتِكْثَارَ غَيْرِهِمْ مِنْهَا اسْتِقْلَالًا ، وَ دَرَكَهُمْ لَهَا فَوْتاً\r\n) . اين يك واقعيت است كه دنياپرستان هنگامى كه به مال يا ثروت زياد يا مقام مهمى مىرسند در نظرشان بسيار زياد است در حالى كه دوستان خدا آن را متاع بىارزشى مىدانند ، تا آن‌جا كه اميرمؤمنان على عليه السلام تمام دنيا و آنچه در زير افلاك واقع شده را كمتر از برگ درختى مىداند كه در دهان ملخى جويده شده است و سپس مىافزايد : على را با نعمت‌هايى كه به زودى فانى مىشود چه‌كار ؟ : «\r\nإِنَّ دُنْياكُمْ عِنْدِى لَأَهْوَنُ مِنْ وَرَقَةٍ فِى فَمِ جَرَادَةٍ تَقْضَمُهَا مَا لِعَلِى وَ لِنَعِيمٍ يفْنَى وَ لَذَّةٍ لَا تَبْقَى\r\n» . « 2 »\r\nجملهء «\r\nوَ دَرَكَهُمْ لَهَا فَوْتاً\r\n» اشاره به اين است كه اولياءاللَّه رسيدن به زرق و برق\r\n\r\n\r\n","description":"","footnote":"\r\n( 1 ) . نحل ، آيهء 96 .\r\n( 2 ) . نهج‌البلاغه ، خطبهء 224 .\r\n","page_name":" 457 ","page_number":457},
  {"content":"\r\n\r\nو اموال و مقامات دنيوى را نه تنها براى خود افتخارى نمىدانند بلكه آن را سبب از دست دادن توفيقات بيشتر و مهمترى محسوب مىدارند ؛ درست به عكس دنياپرستان كه آن را افتخار مىشمرند هرچند توفيقات بيشترى را براى رسيدن به معنويات از دست بدهند .\r\nو در ششمين و هفتمين وصف مىفرمايد : « با آنچه دنياپرستان با آن در صلح‌اند دشمن‌اند و با آنچه دنياپرستان با آن دشمن‌اند در صلح‌اند » ؛ (\r\nأَعْدَاءُ مَا سَالَمَ النَّاسُ ، وَ سَلْمُ مَا عَادَى النَّاسُ !\r\n) . روشن است كه دنياپرستان با شهوات دنيا ولذات نامشروع آن وافتخار ومباهات به فزونى مال و ثروت پيوند دوستى بسته‌اند چيزى كه اولياءاللَّه با آن مخالف‌اند و از سويى ديگر ، دنياپرستان ، با تقوا و پرهيزكارى و زهد و ايثار و فداكارى دشمن‌اند همان چيزهايى كه اولياءاللَّه با آن پيمان صلح و دوستى بسته‌اند .\r\nاولياءاللَّه طرفدار حق‌اند و دنياپرستان مخالف آن ، چون اجراى حق منافع كثيف آن‌ها را بر باد مىدهد و به عكس ، اولياءاللَّه دشمن ظلم و ستم هستند چيزى كه دنياپرستان پيوسته از آن طرفدارى مىكنند زيرا اهداف شوم آن‌ها را تحقق مىبخشد .\r\nدر هشتمين و نهمين توصيف آن‌ها مىفرمايد : « كتاب خدا ( قرآن مجيد ) به‌وسيلهء آن‌ها فهميده مىشود و آن‌ها نيز به‌وسيلهء قرآن حقايق را درك مىكنند » ؛ (\r\nبِهِمْ عُلِمَ الْكِتَابُ وَبِهِ عَلِمُوا\r\n) . آرى از يك‌سو حق‌جويان و حق‌طلبان به‌سراغ آن‌ها مىروند و حقايق قرآن را از آن‌ها دريافت مىدارند و از سويى ديگر خود آن‌ها نيز به‌سراغ قرآن مىروند و حقايق را از آن درمىيابند و به تعبير ديگر سرچشمهء فهم مردم از قرآن ، آن‌ها هستند و سرچشمهء علوم آن‌ها قرآن است .\r\nقرآن مجيد در سورهء عنكبوت آيهء 49 مىفرمايد : « « بَلْ هُوَ آياتٌ بَيناتٌ فى\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nصُدُورِ الَّذينَ أُوتُوا الْعِلْمَ » ؛ ولى اين آيات روشنى است كه در سينهء دانشوران جاى دارد » .\r\nو در جاى ديگر مىفرمايد : « فَاسْأَلُوا أَهْلَ الذِّكْرِ إِنْ كُنْتُمْ لَاتَعْلَمُونَ » . « 1 »\r\nجمعى از مفسران نهج‌البلاغه جملهء «\r\nو به علموا\r\n» را چنين تفسير كرده‌اند كه مقام و منزلت آن‌ها در نزد مردم به‌وسيلهء قرآن دانسته مىشود ؛ آياتى همچون آيات مباهله و تطهير و ولايت و امثال آن بيانگر مقامات آن‌هاست . البته اين تفسير در صورتى صحيح است كه « عَلموا » به‌صورت فعل مجهول ( عُلموا ) خوانده شود ولى هرگاه - آن‌گونه كه در نسخه‌هاى مختلف آمده است - به‌صورت فعل معلوم ( عَلموا ) خوانده شود تفسير آن همان است كه در بالا گفتيم .\r\nسپس در دهمين و يازدهمين وصف اولياء اللَّه مىافزايد : « قرآن به‌وسيلهء آن‌ها برپاست همان‌گونه كه آن‌ها به‌وسيلهء قرآن برپا هستند » ؛ (\r\nوَ بِهِمْ قَامَ الْكِتَابُ وَ بِهِ قَامُوا\r\n) . دليل قيام قرآن به‌وسيلهء آن‌ها روشن است زيرا تبليغ قرآن و تبيين مفاهيم آن براى عموم مردم و اجراى دستورات آن ، به‌وسيلهء آن‌ها صورت مىگيرد .\r\nاما قيام آن‌ها به‌وسيلهء قرآن به‌سبب آن است كه قرآن سرچشمهء اصلى تمام علوم و دانش‌هاى آن‌هاست .\r\nآرى آن‌ها همچون چشمه‌هايى هستند كه از منابع زيرزمين مدد مىگيرند و سپس به‌سوى باغ‌ها و گلزارها و كشتزارها سرازير مىشوند .\r\nاين دو وصف در واقع تأييدى است بر دو وصف سابق ، با اين تفاوت كه در دو وصف سابق ، سخن از علم و آگاهى آن‌ها و علم و آگاهى مردم به‌وسيلهء آن‌ها بود و در اين‌جا سخن از عمل به دستورات و اجراى اوامر و نواهى الهى است .\r\nدر جملهء « به قاموا » اين احتمال نيز وجود دارد كه برجستگى آن‌ها در ميان\r\n\r\n\r\n","description":"","footnote":"\r\n( 1 ) . نحل ، آيهء 43 .\r\n","page_name":" 459 ","page_number":459},
  {"content":"\r\n\r\nمردم و موقعيت آنان در افكار عمومى به‌سبب قرآن مجيد است كه آن‌ها را ستوده و منزلت آن‌ها را روشن ساخته است .\r\nدر واقع مضمون اين دو جمله همان است كه به‌صورت ديگر در حديث ثقلين آمده است آن‌جا كه پيامبر اكرم صلى الله عليه و آله فرمود : «\r\nإِنِّى تَارِكٌ فِيكُمُ الثَّقَلَينِ مَا إِنْ تَمَسَّكْتُمْ بِهِمَا لَنْ تَضِلُّوا كِتَابَ اللَّهِ وَ عِتْرَتِى أَهْلَ بَيتِى وَ إِنَّهُمَا لَنْ يفْتَرِقَا حَتَّى يرِدَا عَلَى الْحَوْضَ\r\n» . « 1 »\r\nسپس امام عليه السلام در دوازدهمين و آخرين وصف اولياءاللَّه مىفرمايد : « بالاتر از آنچه به آن اميد دارند و دل بسته‌اند اميدوار كننده‌اى نمىبينند و برتر از آنچه از آن مىترسند مايهء ترس سراغ ندارند » ؛ (\r\nلَا يَرَوْنَ مَرْجُوّاً فَوْقَ مَا يَرْجُونَ ، وَ لَامَخُوفاً فَوْقَ مَا يَخَافُونَ\r\n) . آرى آن‌ها به لطف عميم و بىپايان خداوند اميدوارند كه بالاتر از آن چيزى نيست و از خشم و سخط او مىترسند كه مخوف‌تر از آن چيزى نمىباشد و در حقيقت ، خوف و رجاء ، وجود آن‌ها را پر كرده و به همين دليل نه دلبستگى به غير او دارند ، نه غير او را در سرنوشت خود مؤثر مىدانند و نه از غير او بيمناك‌اند و همين امر مايهء صبر و استقامت و ثبات آن‌ها در تمام حوادث زندگى است .\r\nدر حكمت 82 نيز تعبيرى شبيه همين تعبير آمده بود آن‌جا كه فرمود : شما را به پنج چيز سفارش مىكنم كه براى به‌دست آوردن آن هرقدر تلاش و كوشش كنيد به‌جاست . سپس فرمود : «\r\nلَا يرْجُوَنَّ أَحَدٌ مِنْكُمْ إِلَّا رَبَّهُ وَ لَايخَافَنَّ إِلَّا ذَنْبَه\r\n؛ هيچ‌كس از شما اميدش جز به پروردگارش نباشد و از هيچ‌چيز جز گناهش نهراسد » .\r\n\r\n\r\n","description":"","footnote":"\r\n( 1 ) . براى اطلاع از مدارك اين حديث معتبر به جلد نهم پيام قرآن تحت عنوان « حديث ثقلين » مراجعه شود در آن‌جا بيست و دو مدرك از صحاح معروف اهل سنت و سنن و غير آن‌ها ذكر شده است .\r\n","page_name":" 460 ","page_number":460},
  {"content":"\r\n\r\n\r\nنكته اولياء اللَّه در اين كلام امام عليه السلام چه كسانى هستند ؟\r\nبسيارى از شارحان نهج‌البلاغه كه پيرو مكتب اهل‌بيت عليهم السلام هستند تصريح كرده‌اند كه اين اوصاف مربوط به ائمهء معصومين عليهم السلام است ، آن‌ها بودند كه اين صفات دوازده‌گانه را در سرحد اعلا داشتند ، آن‌ها بودند كه مفسران حقيقى قرآن و برپا دارندهء احكام آن محسوب مىشدند و قرآن نيز فضايل آن‌ها را بيان كرده است . « 1 »\r\nابن ابىالحديد به اين‌جا كه مىرسد مىگويد : مطابق عقيدهء شيعه اين صفات قابل تطبيق بر امامان معصوم آن‌هاست ولى ما آن را ناظر به جمعى از علماى عارفين مىدانيم . « 2 »\r\nاين احتمال نيز وجود دارد كه صورت كامل و جامع اين صفات در امامان معصوم عليهم السلام يافت مىشود و كلام مزبور در درجهء اوّل ناظر به آن‌هاست ولى مرتبه و مرحله‌اى از آن نيز در بزرگان علما وجود دارد كه علاوه بر صفاتى مانند توجه به آخرت و كم‌ارزش دانستن دنيا و زهد در زندگى مادى ، داراى بخش مهمى از علوم قرآن و تفسير هستند و در ميان مردم آن‌ها را گسترش مىدهند و مردم نيز به اعتبار تأكيدهايى كه قرآن دربارهء رجوع به علما و دانشمندان دارد به آن‌ها رجوع كرده و مىكنند .\r\nمرحوم علّامهء مجلسى در بحارالانوار نيز همين احتمال را پذيرفته ، آن‌جا كه مىگويد : «\r\nوهذهِ مِن أوصافِ أئمّتِنا المُقَدَّسِينَ صلواتُ اللَّهِ عليهِم أجمَعين ويُحتَمل أن تَشمَل الحَفَظةَ لأخبارِهم المُقتَبسِين من أنوارِهم\r\n» . « 3 »\r\n* * *\r\n\r\n\r\n","description":"","footnote":"\r\n( 1 ) . به شرح نهج‌البلاغهء ابن ميثم و مرحوم مغنيه و علامهء شوشترى و مرحوم كمره‌اى رجوع شود .\r\n( 2 ) . شرح نهج‌البلاغهء ابن ابىالحديد ، ج 20 ، ص 77 .\r\n( 3 ) . بحارالانوار ، ج 66 ، ص 320 .\r\n","page_name":" 461 ","page_number":461},
  {"content":"\r\n . \r\n","description":"","footnote":"","page_name":" 462 ","page_number":462},
  {"content":"\r\n\r\n\r\n433 اذْكُرُوا انْقِطَاعَ اللَّذَّاتِ ، وَ بَقَاءَ التَّبِعَاتِ .\r\nامام عليه السلام فرمود :\r\nبه ياد داشته باشيد كه لذات ( معاصى به‌سرعت ) پايان مىگيرد\r\nو تبعات و آثار سوء آن ( مدتها ) باقى مىماند . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم آمدى در غررالحكم اين جمله را با دو تفاوت نقل كرده است : « اذكروا عند المعاصى ذهاب اللذات و بقاء التبعات » و اين تفاوت نشان مىدهد كه از منبع ديگرى آن را دريافت داشته است . ( مصادر نهج‌البلاغه ، ج 4 ، ص 302 ) .\r\n","page_name":" 463 ","page_number":463},
  {"content":"\r\n\r\n\r\nشرح و تفسير لذات زودگذر و تبعات بسيار\r\nامام عليه السلام در اين گفتار حكيمانه به نكتهء قابل توجهى دربارهء گناهان اشاره كرده ، مىفرمايد : « به ياد داشته باشيد كه لذات ( معاصى به‌سرعت ) پايان مىگيرد و تبعات و آثار سوء آن باقى مىماند » ؛ (\r\nاذْكُرُوا انْقِطَاعَ اللَّذَّاتِ ، وَ بَقَاءَ التَّبِعَاتِ\r\n) . اين يك واقعيت است كه معاصى و گناهان لذت‌بخش ، لذاتى ناپايدار و زودگذر دارند ؛ يك فرد شراب‌خوار چقدر از آنچه مىنوشد لذت مىبرد و يا زناكار لذتش از اين گناه چقدر زمان مىبرد ؟ و اين در حالى است كه آثار گناه و تبعات آن بسيار طولانى و پايدار است .\r\nاما تبعات اخروى آن تا دامنهء قيامت و در عرصهء قيامت باقى و برقرار است و حتى تبعات و آثار سوء دنيوى آن نيز غالباً طولانى است ؛ شراب‌خوار ، به‌خصوص با تكرار اين گناه ، انواع بيمارىها را براى خود خريدارى مىكند .\r\nافرادى را مىبينيم كه چند صباحى با استعمال مواد مخدر چنان خود را اسير و ذليل مىكنند كه اين ذلت و اسارت تا آخر عمر بىثمرشان از آن‌ها دست‌بردار نيست .\r\nشخص ظالمى ممكن است در يك لحظه مرتكب قتلى شود و لذت انتقام از مخالف خود را بچشد اما ناراحتى وجدان ، يك عمر باقى است اضافه بر اين گاه زندان طويل المدتى به‌سبب آن دامنگيرش مىشود و عذاب الهى كشتن مؤمنان\r\n\r\n","description":"","footnote":"","page_name":" 464 ","page_number":464},
  {"content":"\r\n\r\nبىگناه طبق صريح قرآن مجيد ، خلود در جهنم و عذاب جاويدان است . « 1 »\r\nبنابراين هركس در لحظهء فراهم شدن اسباب گناه بايد مراقب اين نكته باشد كه لذاتش بسيار زودگذر و آثار سوئش بسيار درازمدت است .\r\nاضافه بر همهء اين‌ها آن‌گونه كه از آيات و روايات اسلامى برمىآيد يكى از آثار گناهان ، سلب نعمت‌ها و مواهب الهى است كه گاه زمان‌هاى بسيار طولانى اين محروميت ادامه مىيابد . همان‌گونه كه در خطبهء 178 مىخوانيم : «\r\nايمُ اللَّهِ مَا كَانَ قَوْمٌ قَطُّ فِى غَضِّ نِعْمَةٍ مِنْ عَيشٍ فَزَالَ عَنْهُمْ إِلَّا بِذُنُوبٍ اجْتَرَحُوهَا\r\n؛ به خدا سوگند هرگز ملتى كه در ناز و نعمت مىزيستند نعمتشان زوال نيافت مگر براثر گناهانى كه مرتكب شدند . اضافه بر اين‌ها بسيار مىشود كه براثر يك گناه لذت‌بخش زودگذر ، ننگ و عارى بر دامان انسان مىنشيند كه بعد از مرگ نيز مردم او را به زشتى ياد مىكنند » .\r\nدر اشعارى كه در ديوان منسوب به اميرمؤمنان على عليه السلام آمده است چنين مىخوانيم :\r\n تَفْنَى اللَّذَاذَةُ مِمَّنْ نَالَ شَهْوَتَها * مِنَ الْحَرَامِ وَ يبْقَى الْإِثْمُ وَ الْعَارُ\r\nتَبْقَى عَوَاقِبُ سُوءٍ فِى مَغَبَّتِهَا * لا خَيرَ فِى لَذَّةٍ مِنْ بَعْدِهَا النَّار \r\nكسانى كه به شهوت‌هاى نفسانى مىرسند لذاتش به زودى پايان مىگيرد لذاتى كه از حرام حاصل شده ولى گناه و ننگ آن باقى مىماند .\r\nآرى عواقب سوء آن در پايان ، مىماند و هيچ خيرى در لذتى كه بعد از آن آتش دوزخ باشد نيست . « 2 »\r\nدر دعاى 31 صحيفهء سجاديه ( فى ذكر التوبة وطلبها ) امام عليه السلام به پيشگاه خدا عرضه مىدارد : ( من توبه مىكنم ) از گناهانى كه لذاتش پايان يافته و تبعاتش\r\n\r\n\r\n","description":"","footnote":"\r\n( 1 ) . نساء ، آيهء 93 .\r\n( 2 ) . ديوان امام على عليه السلام ، ص 204 .\r\n","page_name":" 465 ","page_number":465},
  {"content":"\r\n\r\nپيوسته دامنگير من است ؛ «\r\nمِنْ ذُنُوبٍ أَدْبَرَتْ لَذَّاتُهَا فَذَهَبَتْ ، وَ أَقَامَتْ تَبِعَاتُهَا فَلَزِمَتْ\r\n» . شاعر عرب نيز در اين زمينه مىگويد :\r\n ما كان ذاك العَيشُ إلّاسَكْرَةً * رَحَلَت لَذائذُها و حَلّ خُمارُها \r\nآن زندگى ( دنيوى آلوده به گناه ) چيزى جز همچون مستى از شراب نبود كه لذتش پايان گرفت و خمارى آن باقى ماند . « 1 »\r\nدر ضمن بايد توجه داشت كه منظور امام عليه السلام لذات معقول و مشروع نيست چراكه در بعضى از روايات تصريح شده كه بخشى از ساعات شبانه‌روز را براى لذت مشروع و معقول بگذاريد تا به شما براى انجام وظايف اصلى كمك كند ، بلكه منظور ، لذات نامشروع و نامعقول است به قرينهء «\r\nوبَقاء التَّبعات\r\n» يعنى باقى ماندن آثار سوء و عقوبت‌هاى آنها .\r\nروايتى كه در غرر آمده است نيز اين معنا را تأييد مىكند ؛ فرمود : «\r\nاذكُروا عِندَ المَعاصِى ذَهابَ اللذّاتِ وبَقاءَ التَّبَعاتِ\r\n» . « 2 »\r\nشاهد ديگر باز هم حديثى است كه از امام عليه السلام در غررالحكم نقل شده است ، فرمود : «\r\nإنّ مَن فارَق التّقوى أغرى باللّذّاتِ والشّهَوات ووقَع فى تَيهِ السَّيّئاتِ وَلَزِمَه كبيرُ التَّبَعاتِ\r\n؛ كسى كه از تقوا دورى گزيند تشويق به لذات و شهوات سركش مىشود و در بيابان گناهان سرگردان خواهد شد و آثار شوم بزرگ آن دامانش را خواهد گرفت » . « 3 »\r\n* * *\r\n\r\n\r\n","description":"","footnote":"\r\n( 1 ) . شرح نهج‌البلاغهء علامهء شوشترى ، ج 14 ، ص 540 .\r\n( 2 ) . غررالحكم ، ح 3517 .\r\n( 3 ) . همان ، ح 6014 .\r\n","page_name":" 466 ","page_number":466},
  {"content":"\r\n\r\n\r\n434 أُخْبُرْ تَقْلهِ .\r\nامام عليه السلام فرمود :\r\nآزمايش كن تا دشمنش دارى . « 1 »\r\nسيد رضى مىگويد : « بعضى اين سخن را از پيامبر اكرم صلى الله عليه و آله نقل كرده‌اند ولى آنچه تأييد مىكند اين كلام از اميرمؤمنان عليه السلام باشد چيزى است كه ثعلب از ابن الاعرابى نقل كرده كه مأمون گفته است : اگر نبود كه على عليه السلام فرمود :\r\nاخبر تقله\r\n. من مىگفتم :\r\nاقله تخبر\r\n؛ دشمنش بدار تا او را بيازمايى » ؛ (\r\nقال الرضيّ : ومِنَ النّاسِ مَن يَروي هذا للرَّسولِ صلى الله عليه و آله ومِمّا يُقَوّي أنَّهُ من كلام أميرالمؤمنين عليه السلام ما حكاه ثَعلَبُ عنِ ابْنِ الأعرابيّ : قال المأمونُ : لولا أنّ عليّاً قال : « أخبُر تقلِه » لقُلتُ : اقْلِهِ تَخْبُرْ\r\n) .\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب مىگويد : در كتاب غرر الخصائص الواضحة ( تأليف وطواط ، از علماى قرن ششم ) اين گفتار حكيمانه از اميرمؤمنان على عليه السلام آمده است . اين مضمون ، هم از اميرمؤمنان على عليه السلام نقل شده و هم از پيامبر اكرم صلى الله عليه و آله و شبيه آن نيز از امام صادق عليه السلام روايت شده است . ( مصادر نهج‌البلاغه ، ج 4 ، ص 303 ) .\r\n","page_name":" 467 ","page_number":467},
  {"content":"\r\n\r\n\r\nشرح و تفسير نخست او را بيازماى\r\nامام عليه السلام در اين گفتار حكيمانهء بسيار كوتاه و پرمعنا به يك اصل مهم اجتماعى اشاره كرده ، مىفرمايد : به ظاهر اشخاص قناعت نكنيد ، آن‌ها را بيازماييد و اى بسا با آزمودن ، آن‌ها را دشمن بداريد و در يك عبارت كوتاه : « آزمايش كن تا دشمنش دارى » ؛ (\r\nأُخْبُرْ تَقْلهِ\r\n) . « اخْبُرْ » از مادهء « خُبر » ( بر وزن قفل ) به معناى آزمايش كردن است .\r\n« تقله » از مادهء « قِلى » ( بر وزن صدا ) به معناى بغض است . اين ماده ، هم به‌صورت ناقص يايى آمده و هم ناقص واوى . در صورت اول به معناى بغض و عداوت و در صورت دوم به معناى طرد كردن است و در واقع هر دو به يك معنا بازمىگردد زيرا لازمهء عداوت طرد كردن مىباشد .\r\nاين درمورد جوامع آلوده يا گروه‌هاى خاص اجتماعى كه افراد منحرف در آن كم نيستند صادق است و الا نتيجهء آزمايش ، هميشه دشمن داشتن افراد مورد آزمون نخواهد بود . ممكن است اشاره به عصر خود حضرت نيز بوده باشد كه افراد منافق و چند چهره در آن عصر فراوان بودند ؛ گروهى خودفروخته به معاويه و گروهى در بند مال و منال ، از هيچ كارى ابا نداشتند هر چند براى فريفتن مردم ظاهر خود را مىآراستند ولى به هنگامى كه در كورهء امتحان قرار مىگرفتند بسان سياه سيم زراندود ، خلاف آن به درمىآمدند كه خلق مىپنداشتند .\r\n\r\n","description":"","footnote":"","page_name":" 468 ","page_number":468},
  {"content":"\r\n\r\n سياه سيم زراندود چون به كوره برند * خلاف آن به درآيد كه خلق پندارند \r\nبسيارى از شارحان نهج‌البلاغه گفته‌اند كه هاء در « تَقْلِه » هاء سكت است و در واقع بيان‌كنندهء كسرهء لام است كه قبل از آن قرار گرفته ولى دليلى بر اين ادعا اقامه نكرده‌اند . در حالى كه بعضى ديگر آن را ضمير دانسته و اعراب براى هاء گذاشته‌اند ( در حالى كه هاء سكت ، ساكن است ) و در واقع اشاره به ضمير محذوفى است كه در كلمهء « اخبُر » وجود دارد و مفهوم كلام اين مىشود : او را آزمايش كن تا دشمنش دارى .\r\nهمان‌گونه كه در ذكر مصادر اين گفتار حكيمانه اشاره كرديم همين معنا از پيامبر اكرم صلى الله عليه و آله با تفاوتى نقل شده است : «\r\nوجَدتُ النّاسَ اخبُر تقلِهِ\r\n» . « 1 »\r\nو از امام صادق عليه السلام نيز به‌صورت ديگرى نقل شده است : فرمود : «\r\nخَالِطِ النَّاسَ تَخْبُرْهُمْ وَمَتَى تَخْبُرْهُمْ تَقْلِهِمْ\r\n؛ با مردم معاشرت كن و آن‌ها را بيازما و هنگامى كه بيازمايى ( اى بسا گروهى را ) دشمن مىدارى » . « 2 »\r\nقابل توجه اين‌كه مرحوم سيد رضى براى تأييد صدور اين گفتار حكيمانه از على عليه السلام بعد از آنى كه اشاره مىكند بعضى از مردم آن را از پيامبر اكرم صلى الله عليه و آله نقل كرده‌اند مىگويد : « آنچه تأييد مىكند اين كلام از اميرمؤمنان عليه السلام باشد چيزى است كه ثعلب از ابن الاعرابى نقل كرده كه مأمون گفته است : اگر نبود كه على عليه السلام فرمود :\r\nاخبر تقله .\r\nمن مىگفتم :\r\nاقله تخبر\r\n؛ دشمنش بدار تا او را بيازمايى » ؛ (\r\nقال الرضيّ : ومِنَ النّاسِ مَن يَروي هذا للرَّسولِ صلى الله عليه و آله ومِمّا يُقَوّي أنَّهُ من كلام أميرالمؤمنين عليه السلام ما حكاه ثَعلَبُ عنِ ابْنِ الأعرابيّ : قال المأمونُ : لولا أنّ عليّاً قال :\r\n« أخبُر تقلِه » لقُلتُ : اقْلِهِ تَخْبُرْ\r\n) . همين معنا ( سخن مأمون ) از ابوحيان توحيدى در البصائر و الذخائر و ابونعيم\r\n\r\n\r\n","description":"","footnote":"\r\n( 1 ) . ابوحيان توحيدى در البصائر و الذخائر و ابونعيم در حلية الاولياء ( طبق نقل مرحوم خطيب در مصادر ، ج 4 ، ص 303 ) .\r\n( 2 ) . كافى ، ج 8 ، ص 176 ، ح 196 .\r\n","page_name":" 469 ","page_number":469},
  {"content":"\r\n\r\nدر حلية الاولياء نقل شده است .\r\nمنظور مأمون اين بوده كه براى آزمودن مردم بايد از آن‌ها فاصله گرفت و حتى اظهار تنفر و بيزارى كرد اگر عكس العمل شديدى نشان دادند معلوم مىشود لايق دوستى نيستند و اگر مدارا كردند افرادى صبور و شايستهء دوستى مىباشند .\r\nالبته جاى ترديد نيست كه كلام امام عليه السلام بر كلام مأمون برترى دارد . كلام امام عليه السلام ناظر به يك مسألهء اجتماعى است و كلام مأمون در واقع يك مسألهء سياسى است و منظورش اين است : بايد به همه‌كس با بدبينى نگاه كرد تا عيوبشان آشكار شود زيرا با خوش‌بينى ، عيوب افراد آشكار نمىگردد و سياست‌مداران غالباً اصل را دربارهء اشخاص و حوادث بر سوءظن و بدبينى مىگذارند .\r\n\r\nنكته آزمودن قبل از دوستى\r\nبىشك يكى از نيازهاى انسان در زندگى ، داشتن دوستان موافق و همراه است كه در برابر انبوه مشكلات به او كمك كنند ، در مصائب مايهء تسلى خاطر او گردند و در حضور و غياب مدافع او باشند زيرا انسانِ تنها در برابر اين حوادث زانو مىزند .\r\nولى در انتخاب دوست هرگز نبايد عجله كرد بلكه بايد نخست او را آزمود ، اگر از آزمايش‌ها پيروز درآمد او را به دوستى برگزيد . اميرمؤمنان على عليه السلام طبق حديثى كه در غررالحكم آمده ، مىفرمايد : «\r\nلا تَثِق بالصَّديقِ قَبلَ الخِبْرةِ\r\n؛ به دوستت پيش از آزمودنش اعتماد نكن » . « 1 »\r\nبه‌خصوص اگر زمان ، زمان پرفسادى باشد ، كه در آن هنگام بايد دقت بيشترى در انتخاب دوستان كرد . امام صادق عليه السلام مىفرمايد : «\r\nإِذَا كَانَ الزَّمَانُ زَمَانَ\r\n\r\n\r\n","description":"","footnote":"\r\n( 1 ) . غررالحكم ، ح 9498 .\r\n","page_name":" 470 ","page_number":470},
  {"content":"\r\n\r\nجَوْرٍ وَ أَهْلُهُ أَهْلَ غَدَرٍ فَالطُّمَأْنِينَةُ إِلَى كُلِّ أَحَدٍ عَجْزٌ\r\n؛ هرگاه زمان ، زمان ظلم ( و فساد ) باشد و اهل آن زمان پيمان‌شكن باشند اطمينان به هر كسى كردن نشانهء عجز و ناتوانى است » . « 1 »\r\nدر احاديث اسلامى مواد اين آزمون نيز تعيين شده است . ازجمله اين‌كه امام صادق عليه السلام مىفرمايد : «\r\nيمْتَحَنُ الصَّدِيقُ بِثَلَاثِ خِصَالٍ فَإِنْ كَانَ مُؤَاتِياً فَهُوَ الصَّدِيقُ الْمُصَافِى وَإِلَّا كَانَ صَدِيقَ رَخَاءٍ لَاصَدِيقَ شِدَّةٍ تَبْتَغِى مِنْهُ مَالًا أَوْ تَأْمَنُهُ عَلَى مَالٍ أَوْ تُشَارِكُهُ فِى مَكْرُوه\r\n؛ دوست را با سه چيز مىتوان امتحان كرد هرگاه حق اين سه چيز را ادا كند او دوست خالص است و الا دوست حال آرامش است نه دوست حال شدت : از او مالى بطلب يا مالى در اختيار او قرار بده يا در كارى كه مورد ميل او نيست با او شريك شو » . « 2 »\r\nدر حديث ديگرى از امام صادق عليه السلام مىخوانيم : «\r\nلَا تَسُمِ الرَّجُلَ صَدِيقاً سِمَةً مَعْرُوفَةً حَتَّى تَخْتَبِرَهُ بِثَلَاثٍ تُغْضِبُهُ فَتَنْظُرُ غَضَبَهُ يخْرِجُهُ مِنَ الْحَقِّ إِلَى الْبَاطِلِ وَ عِنْدَ الدِّينَارِ وَ الدِّرْهَمِ وَ حَتَّى تُسَافِرَ مَعَهُ\r\n؛ نام دوست به‌صورت كامل بر كسى نگذار مگر اين‌كه او را به سه چيز بيازمايى : به‌هنگام غضب ببينى آيا او از مسير حق به‌سوى باطل خارج مىشود ؟ و در برابر درهم و دينار ( آيا امتحان خوبى مىدهد ؟ ) و ديگر اين‌كه با او مسافرت كنى ( چراكه در سفر باطن افراد بهتر آشكار مىشود ) » . « 3 »\r\n* * *\r\n\r\n\r\n","description":"","footnote":"\r\n( 1 ) . بحارالانوار ، ج 75 ، ص 239 ، ح 108 .\r\n( 2 ) . همان ، ص 235 ، ح 107 .\r\n( 3 ) . همان ، ج 71 ، ص 180 ، ح 28 .\r\n","page_name":" 471 ","page_number":471},
  {"content":"\r\n . \r\n","description":"","footnote":"","page_name":" 472 ","page_number":472},
  {"content":"\r\n\r\n\r\n435 مَا كَانَ اللَّهُ لِيَفْتَحَ عَلَى عَبْدٍ بَابَ الشُّكْرِ وَ يُغْلِقَ عَنْهُ بَابَ الزِّيَادَةِ ، وَ لَالِيَفْتَحَ عَلَى عَبْدٍ بَابَ الدُّعَاءِ وَ يُغْلِقَ عَنْهُ بَابَ الْإِجَابَةِ ، وَ لَالِيَفْتَحَ لِعَبْدٍ بَابَ التَّوْبَةِ وَ يُغْلِقَ عَنْهُ بَابَ الْمَغْفِرَةِ .\r\nامام عليه السلام فرمود :\r\nچنين نيست كه خداوند درِ شكر را به‌روى بنده‌اى بگشايد و درِ فزونى نعمت را به‌رويش ببندد ، و چنين نيست كه خداوند باب دعا را به‌روى كسى بگشايد و باب اجابت را به‌رويش ببندد ، و نيز چنين نيست كه خداوند در توبه را به روى كسى باز كند و در آمرزش را به‌رويش ببندد . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nتنها مدرك ديگرى كه مرحوم خطيب براى اين گفتار حكيمانه ذكر مىكند غررالحكم است كه آن را با تفاوت‌هايى آورده است . ( مصادر نهج‌البلاغه ، ج 4 ، ص 304 ) .\r\nاضافه مىكنيم كه اين گفتار نورانى به‌صورت كاملًا مشروح‌ترى در ارشاد القلوب ديلمى آمده است . ( ارشاد القلوب ، ج 1 ، ص 148 ) .\r\n","page_name":" 473 ","page_number":473},
  {"content":"\r\n\r\n\r\nشرح و تفسير گشايش درهاى اميد\r\nامام عليه السلام در اين گفتار حكيمانه كه برگرفته از آيات قرآن مجيد است سه بشارت به سه گروه مىدهد . نخست مىفرمايد : « چنين نيست كه خداوند درِ شكر را به‌روى بنده‌اى بگشايد و درِ فزونى را به‌رويش ببندد » ؛ (\r\nمَا كَانَ اللَّهُ لِيَفْتَحَ عَلَى عَبْدٍ بَابَ الشُّكْرِ وَ يُغْلِقَ عَنْهُ بَابَ الزِّيَادَةِ\r\n) . اين سخن برگرفته از آيهء شريفهء هفتم از سورهء ابراهيم است : « وَإِذْ تَأَذَّنَ رَبُّكُمْ لَئِنْ شَكَرْتُمْ لَأَزِيدَنَّكُمْ » .\r\nآرى اين وعدهء الهى است كه خداوند شاكران را فزونى نعمت مىبخشد . دليل آن هم روشن است : شخصى كه از نعمت الهى در مسير اطاعت او استفاده مىكند و حق نعمت را ادا مىنمايد ، با زبان حال مىگويد : من لايق اين نعمتم ، و خداوند نيز نعمت را بر او مىافزايد . درست مثل اين‌كه باغبانى هنگامى كه باغ را آبيارى مىكند درختان را بارور و پرثمر مىبيند و اين امر سبب مىشود كه باغبان بيشتر از آن باغ مراقبت كند زيرا درختانش به زبان حال ، لياقت خود را بيان كرده‌اند .\r\nدر دومين بشارت مىفرمايد : « چنين نيست كه خداوند باب دعا را به‌روى كسى بگشايد و باب اجابت را به‌رويش ببندد » ؛ (\r\nوَ لَالِيَفْتَحَ عَلَى عَبْدٍ بَابَ الدُّعَاءِ وَيُغْلِقَ عَنْهُ بَابَ الْإِجَابَةِ\r\n) . اين ، اشاره به آيهء شريفهء 60 سورهء غافر است : « وَقَالَ رَبُّكُمْ ادْعُونِى أَسْتَجِبْ\r\n\r\n","description":"","footnote":"","page_name":" 474 ","page_number":474},
  {"content":"\r\n\r\nلَكُمْ » و آيهء شريفهء 186 سورهء بقره : « « وَإِذَا سَأَلَكَ عِبَادِى عَنِّى فَإِنِّي قَرِيبٌ أُجِيبُ دَعْوَةَ الدَّاعِ إِذَا دَعَانِ فَلْيَسْتَجِيبُوا لِى » ؛ هرگاه بندگان من دربارهء من از تو سؤال كنند ( بگو : ) من به آن‌ها نزديكم و دعاى دعا كننده را هنگامى كه مرا ( از صميم دل ) بخواند اجابت مىكنم » .\r\nدليل آن هم روشن است زيرا نه خداوند بخيل است و نه اجابت دعا چيزى از او مىكاهد بلكه رحمانيت و رحيميت او ايجاب مىكند كه تمام تقاضاهاى بندگان را اجابت فرمايد و اگر گاهى اجابت دعا تأخير مىافتد و يا بعضى از دعاها به اجابت نمىرسد حتماً به دليل مصالحى است يا به‌واسطهء وجود موانع .\r\nبسيار مىشود كه انسان از خدا چيزى مىخواهد كه دشمنِ جان اوست اما توجه ندارد . خداوند چنين دعايى را مستجاب‌نمىكند و گاه چيزهايى مىخواهد اما موانعى مانند گناهان بزرگ جلوى اجابت آن را مىگيرد .\r\nدر سومين بشارت مىفرمايد : « چنين نيست كه خداوند درِ توبه را به‌روى كسى باز كند و درِ آمرزش را به‌رويش ببندد » ؛ (\r\nوَلَا لِيَفْتَحَ لِعَبْدٍ بَابَ التَّوْبَةِ وَيُغْلِقَ عَنْهُ بَابَ الْمَغْفِرَةِ\r\n) . اين سخن برگرفته از آيهء شريفهء 25 سورهء شورى است : « « وَهُوَ الَّذِى يَقْبَلُ التَّوْبَةَ عَنْ عِبَادِهِ وَيَعْفُوا عَنِ السَّيِّئَاتِ وَيَعْلَمُ مَا تَفْعَلُونَ » ؛ او كسى است كه توبه را از بندگانش مىپذيرد و بدىها را مىبخشد ، و آنچه را انجام مىدهيد مىداند » .\r\nاصولًا امكان ندارد خداوند دستور به چيزى بدهد و نتيجهء آن را پذيرا نشود ؛ از يك‌سو به بندگانش بگويد توبه كنيد يا بفرمايد درى به‌سوى رحمتم براى شما گشوده‌ام و آن ، باب توبه است از اين در وارد شويد ولى خودش حاضر نباشد توبهء توبه‌كاران را بپذيرد .\r\nشبيه همين معانى در حكمت 135 آمد كه امام عليه السلام فرمود : كسى كه توفيق چهار چيز را پيدا كند از چهار چيز محروم نخواهد شد : كسى كه موفق به دعا\r\n\r\n","description":"","footnote":"","page_name":" 475 ","page_number":475},
  {"content":"\r\n\r\nشود از اجابت محروم نمىگردد و كسى كه موفق به توبه شود از قبول توبه محروم نخواهد شد و كسى كه موفق به استغفار گردد از آمرزش محروم نمىشود و كسى كه توفيق شكرگزارى پيدا كند محروم از فزونى نعمت نخواهد شد .\r\nقابل توجه اين‌كه جملهء «\r\nمَا كَانَ اللَّهُ\r\n» و جمله‌هاى معطوف بر آن اشاره به توفيقات الهى است يعنى هنگامى كه خداوند كسى را به يكى از اين سه چيز ( شكر و دعا و توبه ) موفق دارد درهاى نتايج آن‌ها را نيز به روى او مىگشايد :\r\nفزونى نعمت در برابر شكر ، اجابت در برابر دعا و آمرزش در برابر توبه .\r\nدر واقع شكر و دعا و توبه ، سه موضوع سرنوشت‌ساز در زندگى انسان است و سعادتمند و خوشبخت كسانى هستند كه بتوانند از هر سه استفاده كنند ؛ در برابر نعمت‌ها شاكر باشند ، در مشكلات دست به دعا بردارند و به‌هنگام لغزش‌ها و گناهان از درِ توبه وارد شوند .\r\nدر روايت ارشاد القلوب ديلمى كه اين گفتار حكيمانه به‌صورت مشروح‌ترى در آن آمده جملهء چهارمى نيز اضافه شده است و آن اينكه «\r\nو ما كان اللَّه ليفتح باب التوكل و لم يجعل للمتوكل مخرجا فإنه سبحانه يقول وَمَنْ يتَّقِ اللَّهَ يجْعَلْ لَهُ مَخْرَجاً وَيرْزُقْهُ مِنْ حَيثُ لا يحْتَسِبُ وَمَنْ يتَوَكَّلْ عَلَى اللَّهِ فَهُوَ حَسْبُهُ\r\n؛ چنين نيست كه خداوند باب توكل را به روى كسى بگشايد و براى خروج از مشكلاتش راهى براى او قرار ندهد زيرا خداوند مىفرمايد : كسى كه تقوا را پيشه كند خداوند راه خروج از مشكلات را براى او قرار مىدهد و از جايى كه گمان نمىكند به او روزى مىدهد و كسى كه بر خدا توكل كند خداوند براى او كافى است » . « 1 »\r\nدر روايات اسلامى نيز بر اين سه موضوع تأكيدات فراوانى شده است كه به سه نمونهء آن در اين‌جا قناعت مىكنيم .\r\nامام صادق عليه السلام درمورد شكر مىفرمايد : «\r\nمَكْتُوبٌ فِى التَّوْرَاةِ اشْكُرْ مَنْ أَنْعَمَ\r\n\r\n\r\n","description":"","footnote":"\r\n( 1 ) . ارشاد القلوب ، ج 1 ، ص 148 .\r\n","page_name":" 476 ","page_number":476},
  {"content":"\r\n\r\nعَلَيكَ وَ أَنْعِمْ عَلَى مَنْ شَكَرَكَ فَإِنَّهُ لَازَوَالَ لِلنَّعْمَاءِ إِذَا شُكِرَتْ وَ لَابَقَاءَ لَهَا إِذَا كُفِرَتْ الشُّكْرُ زِيادَةٌ فِى النِّعَمِ وَ أَمَانٌ مِنَ الْغِيرِ\r\n؛ در تورات نوشته شده است : كسى كه به تو نعمت بخشيده شكر او را به‌جاى آور و كسى كه از تو تشكر مىكند نعمت را بر او افزون كن زيرا هنگامى كه شكر نعمت به‌جاى آورده شود نعمت زوال نمىپذيرد و هنگامى كه كفران شود بقايى نخواهد داشت و شكر ، سبب زيادىِ نعمت‌ها و امان از دگرگونىهاست » . « 1 »\r\nامام صادق عليه السلام در روايت ديگرى درمورد دعا مىفرمايد : «\r\nفَأَكْثِرْ مِنَ الدُّعَاءِ فَإِنَّهُ مِفْتَاحُ كُلِّ رَحْمَةٍ وَ نَجَاحُ كُلِّ حَاجَةٍ وَ لَاينَالُ مَا عِنْدَ اللَّهِ إِلَّا بِالدُّعَاءِ فَإِنَّهُ لَيسَ مِنْ بَابٍ يكْثُرُ قَرْعُهُ إِلَّا أَوْشَكَ أَنْ يفْتَحَ لِصَاحِبِهِ\r\n؛ بسيار دعا كن چراكه دعا كليد هر رحمت و سبب رسيدن به هر حاجت است و به آنچه نزد خداست جز با دعا نمىتوان رسيد ( و دعا سرانجام به اجابت مىرسد ) زيرا هر درى را بسيار بكوبند اميد آن مىرود كه باز شود » . « 2 »\r\nدر حديثى از رسول خدا صلى الله عليه و آله درمورد توبه مىخوانيم : «\r\nلَيسَ شَىءٌ أَحَبَّ إِلَى اللَّهِ مِنْ مُؤْمِنٍ تَائِبٍ أَوْ مُؤْمِنَةٍ تَائِبَةٍ\r\n؛ هيچ كسى نزد خداوند محبوب‌تر از مرد و زن توبه‌كار نيست » . « 3 »\r\n* * *\r\n\r\n\r\n","description":"","footnote":"\r\n( 1 ) . كافى ، ج 2 ، ص 94 ، ح 3 .\r\n( 2 ) . بحارالانوار ، ج 90 ، ص 299 ، ح 33 .\r\n( 3 ) . همان ، ج 6 ، ص 21 ، ح 15 .\r\n","page_name":" 477 ","page_number":477},
  {"content":"\r\n . \r\n","description":"","footnote":"","page_name":" 478 ","page_number":478},
  {"content":"\r\n\r\n\r\n436 أَوْلَى الَّناسِ بِالْكَرَمِ مَنْ عُرِفَتْ بِهِ الْكِرَامُ .\r\nامام عليه السلام فرمود :\r\nشايسته‌ترين مردم به كَرَم ، آن كسى است كه افراد كريم به واسطهء او شناخته شوند . ( معرف كريمان ، از همه كريم‌تر است ) . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب مدرك ديگرى براى اين گفتار حكيمانه در اين‌جا نياورده و حواله به آخر كتاب داده است ؛ حواله‌اى كه توفيق انجام آن را نيافت خدايش غريق رحمت كند . و ما هم در جست‌وجوهايى كه كرديم چيز تازه‌اى دراين‌باره نيافتيم هر چند سيد رضى در گفتار خود صادق است و حتماً آن را از منبع معتبرى گرفته است .\r\n","page_name":" 479 ","page_number":479},
  {"content":"\r\n\r\n\r\nشرح و تفسير معرف كريمان\r\nاين گفتار حكيمانه در منابع مختلف نهج‌البلاغه به دو صورت نقل شده است :\r\nاول به همان صورتى كه در عبارت بالا آمده و « عُرِفَتْ » از مادهء « معرفت » ذكر شده و مفهوم كلام امام عليه السلام اين است : « شايسته‌ترين مردم به كَرَم كسى است كه معرف كريمان باشد » ؛ (\r\nأَوْلَى الَّناسِ بِالْكَرَمِ مَنْ عُرِفَتْ بِهِ الْكِرَامُ\r\n) . « كَرَم » در اصل به معناى شرافت است و به شخصى كه داراى صفات برجسته باشد كريم گفته مىشود و به گفتهء راغب در مفردات ، هرگاه كَرَم به عنوان صفت خداوند به‌كار رود و گفته شود : خداوند كريم است ، يعنى داراى انواع بخشش‌ها دربرابر بندگان خويش است و هنگامى كه آن را به عنوان وصفى براى انسان ذكر كنند به معناى دارا بودن صفات برجستهء انسانى و شرافت و شخصيت است .\r\nو در گفتار حكيمانهء مورد بحث به همين معنا آمده و اشاره به افراد صاحب فضيلت و باشخصيت است . به اشياء نفيس نيز كريم گفته مىشود و سنگ‌هاى قيمتى را « حجر كريم » مىگويند .\r\nاشاره به اين‌كه وقتى كسى اشخاص كريم و باشخصيت و بزرگوار را معرفى مىكند مفهومش اين است كه او اين اشخاص را دوست مىدارد و كَرَم و كرامت را ارزش مىشمرد اگر چنين است خودش از همه بيشتر بايد به اين موضوع اهميت بدهد .\r\n\r\n","description":"","footnote":"","page_name":" 480 ","page_number":480},
  {"content":"\r\n\r\nكسى كه حاتم طايى را مدح و ستايش مىكند بايد خودش سهمى از سخاوت و كرم داشته باشد .\r\nاز آن فراتر كسى كه امام بزرگوارى را به صفات برجسته‌اى مىستايد ؛ اميرمؤمنان عليه السلام را به جود و سخاوت و شجاعت و علم و درايت و امام حسين عليه السلام را به ايثار و شهادت در راه خدا مىستايد و همچنين هر يك از ائمه عليهم السلام را به صفات برجسته‌اى توصيف مىكند چگونه مىتواند خودش از تمام اين اوصاف بيگانه و تهى باشد . آرى آن‌كس كه كرامت كريمان را مىستايد از همه شايسته‌تر است كه راه آن‌ها را بپويد .\r\nو در نقطهء مقابل ، بيچاره‌ترين مردم كسانى هستند كه خوبىهاى خوبان را توصيف مىكنند اما خودشان هرگز در عمل در مسير آن‌ها نيستند .\r\nدر حديثى كه مرحوم كلينى در كتاب كافى از امام صادق عليه السلام نقل كرده مىخوانيم : «\r\nإِنَّ مِنْ أَشَدِّ النَّاسِ حَسْرَةً يوْمَ الْقِيامَةِ مَنْ وَصَفَ عَدْلًا ثُمَّ عَمِلَ بِغَيرِهِ\r\n؛ شديدترين حسرت‌ها در روز قيامت حسرت و افسوس كسى است كه از عدالتى تعريف و تمجيد كرده ولى خودش به غير آن عمل نموده است » . « 1 »\r\nمرحوم علامهء مجلسى در جلد 69 بحارالانوار بابى به عنوان « من وصف عدلا ثم خالفه الى غيره » آورده و احاديث متعددى در ذيل آن نقل كرده است .\r\nو اما بنابر صورت دوم كه در بسيارى از نسخ آمده مفهوم كلام امام عليه السلام اين است : شايسته‌ترين مردم به كَرَم كسى است كه از دودمان كريمان باشد ( و كَرَم در اعماق وجودش ريشه دوانده باشد ) «\r\nأَوْلَى النَّاسِ بِالْكَرَمِ مَنْ عَرَّقَتْ فِيهِ الْكِرَامُ\r\n» . « عَرَّقَتْ » از مادهء « عِرق » ( بر وزن فكر ) به معناى ريشه ، گرفته شده است .\r\nشاعر عرب نيز دراين‌باره مىگويد :\r\n إنّا سَألنا قَومَنا فَخِيارُهُم * مَن كانَ أفضَلَهُم أبوه الأفضَل \r\n\r\n\r\n","description":"","footnote":"\r\n( 1 ) . كافى ، ج 2 ، ص 299 ، ح 1 .\r\n","page_name":" 481 ","page_number":481},
  {"content":"\r\n\r\n أعطى الّذى أعطى أبوهُ قبلَه * و تَبخّلت أبناءُ مَن يَتبخّل \r\nما دربارهء قوم و قبيلهء خود تحقيق كرديم ديديم بهترين آن‌ها كسى بود كه پدرش فضل و شرافتى داشت .\r\nكسى عطا و بخشش مىكند كه پدرش پيش از او بخشش داشته و به عكس ، فرزندان بخيلان بخل را پيشه مىكنند .\r\nشاعر ديگرى مىگويد :\r\n إنّ العروقَ إذا استَسَرّ بها الثَّرى * أثْرى النّباتُ بها و طابَ المَزْرَع \r\nهنگامى كه خاك ريشه‌ها را خوب تغذيه مىكند گياه و مزرعه‌اى كه از طريق آن ريشه‌ها مىرويد خوب و پاكيزه است .\r\nاين كلام را با سخنى از از سالار شهيدان امام حسين عليه السلام پايان مىدهيم آن‌جا كه فرمود : «\r\nإِنَّ الدَّعِىَّ ابْنَ الدَّعيّ قَدْ رَكَزَ بَيْنَ اثْنَتَيْنِ بَيْنَ السّلَّةِ وَ الذِّلَّةِ وَ هَيْهاتَ مِنَّا الذّلّة يأبى اللَّهِ ذلِكَ وَ رَسُولُهُ وَالمؤمنونَ وَ حُجُورٌ طابَتْ وطَهُرَتْ ، وَ أُنُوفٌ حَمِيَّةٌ ، وَ نُفُوسٌ أَبِيَّةٌ ، مِنْ أن نُؤثِرَ طاعَةَ اللِّئامِ عَلى مَصارِعِ الْكِرامِ\r\n؛ آگاه باشيد ! مرد آلوده ، فرزند آلوده ، مرا در ميان شمشير و ذلّت مخير ساخته است . هيهات كه من ذلّت را بپذيرم و او به مقصد خويش برسد ! خداوند و رسولش و مؤمنان و نياكان پاك‌دامن و مادران پاكيزهء من ، از اين ابا دارند كه اطاعت لئيمان را بر قربانگاه بزرگواران ترجيح دهيم » . « 1 »\r\n* * *\r\n\r\n\r\n","description":"","footnote":"\r\n( 1 ) . لهوف ، ص 97 .\r\n","page_name":" 482 ","page_number":482},
  {"content":"\r\n\r\n\r\n437 وَسُئِلَ عليه السلام أَيُّهُمَا أَفْضَلُ الْعَدْلُ أَوِ الْجُودُ ، العَدْلُ يَضَعُ الْأُمُورَ مَوَاضِعَهَا ، وَالْجُودُ يُخْرِجُهَا مِنْ جِهَتِهَا ، و الْعَدْلُ سَائِسٌ عَامٌّ ، وَالْجُودُ عَارِضٌ خَاصٌّ ، فَالْعَدْلُ أَشْرَفُهُمَا وَ أَفْضَلُهُمَا .\r\nاز امام عليه السلام سؤال شد كه كدام يك از اين دو برترند : « عدالت » يا جود وبخشش ؟\r\nامام عليه السلام در جواب فرمود :\r\nعدل ، هرچيزى را در جاى خود قرار مىدهد ولى سخاوت و بخشش آن را از مسيرش فراتر مىبرد . ( اضافه بر اين ) عدالت ، قانونى است همگانى ولى جود و بخشش جنبهء خصوصى دارد بنابراين ، عدل ، شريف‌تر و برتر است . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در مصادر ذيل اين كلام حكيمانه منبع ديگرى را نقل‌نمىكند ولى ابن حمدون ( متوفاى 562 قمرى ) در كتاب خود به نام التذكرة الحمدونية اين گفتار حكيمانه را با تفاوت قابل ملاحظه‌اى كه در ادامه مشاهده مىكنيد آورده است : و سئل أيّهما أفضَل : العَدلُ أمِ الجُود ؟ فقال : العَدلُ سائِسٌ عامّ ، و الجودُ عارِضٌ خاصٌّ ، فالعَدلُ أشرَفُهما و أفضَلُهما . ( التذكرة الحمدونية ، ج 1 ، ص 254 ، ح 631 ) .\r\nو فتال نيشابورى ( متوفاى 508 ) در كتاب روضة الواعظين عين اين كلام را با اضافاتى بعد از آن ذكر كرده است و هر دو نفر ظاهراً اين كلام را از منبعى غير از نهج‌البلاغه گرفته‌اند . ( روضة الواعظين ، ج 2 ، ص 466 ) .\r\n","page_name":" 483 ","page_number":483},
  {"content":"\r\n\r\n\r\nشرح و تفسير عدالت برتر است يا جود و بخشش ؟\r\nاين گفتار حكيمانه و بسيار پرمعنا در پاسخ به سؤالى كه از امام عليه السلام پرسيده شد مطرح گرديد . سؤال كردند : « از اين دو كدام برترند : عدالت يا جود ؟ » ؛ (\r\nوَسُئِلَ عليه السلام أَيُّهُمَا أَفْضَلُ الْعَدْلُ أَوِ الْجُودُ\r\n) . شايد اين سؤال به‌دنبال گفتگويى بوده كه در ميان بعضى از اصحاب آن حضرت واقع شده است . بعضى جود را مهمتر مىدانستند و بعضى عدل را ؛ قضاوت و داورى را خدمت امام عليه السلام آوردند و امام عليه السلام جواب بسيار جامع و حساب‌شده‌اى داد ، فرمود : « عدل ، هرچيزى را در جاى خود قرار مىدهد ولى جود و بخشش آن را از مسيرش فراتر مىبرد ، ( اضافه بر اين ) عدالت ، قانونى است همگانى ولى جود و بخشش جنبهء خصوصى دارد بنابراين ، عدل ، شريف‌تر و برتر است » ؛ (\r\nفَقال عليه السلام : العَدْلُ يَضَعُ الْأُمُورَ مَوَاضِعَهَا ، وَالْجُودُ يُخْرِجُهَا مِنْ جِهَتِهَا ، و الْعَدْلُ سَائِسٌ عَامٌّ ، وَالْجُودُ عَارِضٌ خَاصٌّ ، فَالْعَدْلُ أَشْرَفُهُمَا وَأَفْضَلُهُمَا\r\n) . در واقع امام عليه السلام به دو نكتهء اساسى اشاره فرموده است : نخست اين‌كه نتيجهء عدالت اين است كه هر كسى در جامعه به حق خويش برسد و هرچيز در جاى خود باشد . اصولًا بعضى عدالت را چنين معنا كرده‌اند : «\r\nوضع الشىء فى موضعه\r\n؛ هرچيز را در جاى خود قرار دادن » .\r\n\r\n","description":"","footnote":"","page_name":" 484 ","page_number":484},
  {"content":"\r\n\r\nروشن است كه در اين صورت تمام افراد اجتماع به تلاش و كوشش برمىخيزند تا بتوانند حق عادلانهء خود را بگيرند در نتيجه جامعه در سايهء عدالت ، شكوفا و فعال و مترقى مىشود .\r\nاما جود و بخشش چنين نيست زيرا چيزى اضافه بر استحقاق افراد است كه البته در جاى خود بسيار خوب و شايسته است ولى اى بسا همين صفت خوب و شايسته سبب شود كه عده‌اى به تنبلى روى آورند و تلاش و كوشش را كم كنند و به انتظار جود و بخشش سخاوتمندان بنشينند .\r\nسپس امام عليه السلام به نكتهء مهم ديگرى اشاره مىكند ، مىفرمايد : عدالت امرى است فراگير كه تمام جامعهء انسانى مىتوانند از آن بهره‌مند گردند و در سايهء آن به زندگى آبرومندى ادامه دهند در حالى كه جود و بخشش فراگير نيست و هميشه موضعى و محدود است و روشن است چيزى كه آثار مثبت آن همهء افراد جامعه را فرامىگيرد از چيزى كه جنبهء محدود دارد بهتر و اشرف و افضل است .\r\nمرحوم علامه آيت اللَّه مطهرى دراين‌باره سخنى دارد كه عيناً در ذيل مىآوريم : جود و ايثار را نمىتوان مبناى اصلى زندگى عمومى قرار داد و بر اساس آن‌ها مقررات و قانون ، وضع و آن را اجرا كرد . اگر جود و احسان و ايثار تحت قانون و مقررات لازم الاجراء درآيد ديگر جود و احسان و ايثار نام ندارد ، به اصطلاح از وجودش عدمش لازم مىآيد . جود و ايثار وقتى جود و ايثار است كه هيچ قانون و مقررات حتمى و لازم الاجراء نداشته باشد و آدمى صرفاً به خاطر كرم و بزرگوارى و گذشت و نوع‌دوستى و بلكه حيات دوستى جود كند .\r\nبنابراين ، عدل از جود افضل است . . . به‌علاوه همين جودها و احسان‌ها و ايثارهايى كه در مواقعى خوب و مفيد است و ازنظر جودكننده فضيلتى بسيار عالى است ، ازنظر گيرنده فضيلت نيست ، حساب او را هم بايد كرد ، حساب اجتماع را هم بايد كرد ؛ اگر رعايت موازنهء اجتماعى نشود و حساب‌نكرده\r\n\r\n","description":"","footnote":"","page_name":" 485 ","page_number":485},
  {"content":"\r\n\r\nصورت بگيرد ، همين فضيلت اخلاقى موجب بدبختى عمومى و خرابى اجتماع مىگردد . صدقات زياد و اوقاف زياد و حساب‌نكرده ، نذورات زياد و حساب‌نكرده در هرجا كه وارد شده مانند سيل ، جامعه را خراب كرده ، روحيه‌ها را تنبل و كلّاش و فاسد الاخلاق بار آورده ، لطمه‌ها و خساراتى وارد آورده است . « 1 »\r\nقرآن مجيد نيز در آيهء 90 سورهء نحل اشارهء پرمعنايى به اين موضوع دارد ، مىفرمايد : « « إِنَّ اللَّهَ يَأْمُرُ بِالْعَدْلِ وَالإِحْسَانِ وَإِيتَاءِ ذِى الْقُرْبَى وَيَنْهَى عَنِ الْفَحْشَاءِ وَالْمُنكَرِ وَالْبَغْىِ يَعِظُكُمْ لَعَلَّكُمْ تَذَكَّرُونَ » ؛ خداوند به عدل و احسان و بخشش به نزديكان فرمان مىدهد ، و از فحشا و منكر و ستم نهى مىكند ؛ خداوند به شما اندرز مىدهد ، شايد متذكّر شويد ! » .\r\nنخست به اصل عدالت به عنوان يك اصل فراگير اشاره مىكند و مسألهء احسان را در درجهء بعد قرار مىدهد ، و از تعبير به « إِيتَاءِ ذِى الْقُرْبَى » فراگير نبودن آن روشن مىشود .\r\nالبته نمىتوان انكار كرد كه در بعضى از مواقع مشكلاتى در جامعه پيدا مىشود كه اصل عدالت با تمام اهميتى كه در ادارهء جامعهء بشرى بلكه در نظم تمام جهان آفرينش دارد به تنهايى كارساز نيست بلكه نياز به احسان و ايثار و جود دارد . مانند موارد بحرانى كه بيت‌المال جوابگوى نيازهاى مستمندان و دردمندان و آسيب‌ديدگان نيست و بايد افراد متمكن دست سخاوت را از آستين فتوت بيرون آورند و مشكلات را حل كنند .\r\nالبته جود و بخشش و احسان و انفاق به‌طور اصولى جزء واجبات نيست بلكه از مسائل مهم اخلاقى محسوب مىشود ولى ممكن است جامعه در شرايطى قرار گيرد كه جان عده‌اى با خطر جدى مواجه شود در اين زمان آن جود\r\n\r\n\r\n","description":"","footnote":"\r\n( 1 ) . مجموعهء آثار ، عدالت ازنظر على عليه السلام ، ج 25 ، ص 225 .\r\n","page_name":" 486 ","page_number":486},
  {"content":"\r\n\r\nو احسان اخلاقى تبديل به يك واجب شرعى و انسانى مىشود و حتى حكومت اسلامى مىتواند مردم را به انجام آن مجبور سازد .\r\nاين نكته نيز قابل توجه است كه ممكن است جود و احسان در موارد خاص از عدالت برتر باشد همان‌گونه كه قرآن درمورد قصاص مىگويد : « فَمَنْ عُفِىَ لَهُ مِنْ أَخِيهِ شَىْءٌ فَاتِّبَاعٌ بِالْمَعْرُوفِ وَأَدَاءٌ إِلَيْهِ بِإِحْسَانٍ » . « 1 »\r\nدر اين آيه به‌روشنى ، عفو و احسان ، برتر از اجراى عدالت به‌وسيلهء قصاص شمرده شده است و درمورد بعضى از اختلافات خانوادگى و مهريه مىفرمايد :\r\n« وَأَنْ تَعْفُوا أَقْرَبُ لِلتَّقْوَى » . « 2 »\r\nنيز مىفرمايد : « وَجَزَاؤُا سَيِّئَةٍ سَيِّئَةٌ مِّثْلُهَا فَمَنْ عَفَا وَأَصْلَحَ فَأَجْرُهُ عَلَى اللَّهِ » . « 3 »\r\nدر تمام اين آيات عفو و احسان ، برتر از عدالت شمرده شده ولى اين‌ها در محدوده‌هاى خاصى صورت مىگيرد در حالى كه عدالت محدوده‌اى ندارد و تمام امور فردى و اجتماعى جامعهء انسانى را دربر مىگيرد .\r\nاين بحث را با روايتى از امام صادق عليه السلام دربارهء اهميت عدل پايان مىدهيم .\r\n« الْعَدْلُ أَحْلَى مِنَ الشَّهْدِ وَأَلْينُ مِنَ الزُّبْدِ وَ أَطْيبُ رِيحاً مِنَ الْمِسْكِ\r\n؛ عدل شيرين‌تر از عسل ، نرم‌تر از كره و خوشبوتر از مشك است » . « 4 »\r\n* * *\r\n\r\n\r\n","description":"","footnote":"\r\n( 1 ) . بقره ، آيهء 178 .\r\n( 2 ) . بقره ، آيهء 237 .\r\n( 3 ) . شورى ، آيهء 40 .\r\n( 4 ) . كافى ، ج 2 ، ص 147 ، ح 15 .\r\n","page_name":" 487 ","page_number":487},
  {"content":"\r\n . \r\n","description":"","footnote":"","page_name":" 488 ","page_number":488},
  {"content":"\r\n\r\n\r\n438 النَّاسُ أَعْدَاءُ مَا جَهِلُوا .\r\nامام عليه السلام فرمود :\r\nمردم دشمن چيزى هستند كه نمىدانند ! « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nاين گفتار حكيمانه را مرحوم سيد رضى عيناً و بدون كم و زياد در حكمت 172 آورده و گويا براثر طولانى شدن فاصلهء زمانى بين اين دو نوشته فراموش كرده است كه آن را قبلًا آورده و به هر حال در كتاب مصادر منابع زيادى براى آن در ذيل همان حكمت 172 آمده كه عيناً در اين‌جا نقل مىكنيم : ( منابعى كه قبل يا بعد از سيد رضى بوده‌اند ) ازجمله جاحظ در كتاب المأة المختارة من كلامه عليه السلام و مفيد در كتاب اختصاص و ميلانى در مجمع الامثال وزمخشرى در ربيع الابرار وحصرى در زهر الآداب وثعالبى در خاص الخاص ( مصادر نهج‌البلاغه ، ج 4 ، ص 304 ) .\r\nدر كتاب مطالب السؤول نيز اين جمله با كمى تفاوت در ضمن جمله‌هاى ديگرى نقل شده است و مرحوم علامهء مجلسى آن را در جلد 75 بحارالانوار ، صفحهء 14 آورده است .\r\n","page_name":" 489 ","page_number":489},
  {"content":"\r\n\r\n\r\nشرح و تفسير مردم دشمن چه چيزند ؟\r\nامام عليه السلام در اين گفتار حكيمانهء بسيار كوتاه و پرمعنا مىفرمايد : « مردم دشمن چيزى هستند كه نمىدانند » ؛ (\r\nالنَّاسُ أَعْدَاءُ مَا جَهِلُوا\r\n) . همان‌گونه كه در سند اين گفتار حكيمانه ذكر شد اين جمله عيناً در حكمت 172 بدون هيچ تغييرى آمده و در آن‌جا تفسيرهاى سه‌گانه‌اى براى آن ذكر كرديم و در اين‌جا اضافه مىكنيم كه ممكن است بسيارى از امور داراى فوايد زيادى باشد اما شخصى كه از آن بىخبر است با آن به مخالفت برمىخيزد همان‌گونه كه قرآن مجيد مىفرمايد : « « كُتِبَ عَلَيْكُمْ الْقِتَالُ وَهُوَ كُرْهٌ لَكُمْ وَعَسى أَنْ تَكْرَهُوا شَيْئاً وَهُوَ خَيْرٌ لَكُمْ وَعَسَى أَنْ تُحِبُّوا شَيْئاً وَهُوَ شَرٌّ لَكُمْ وَاللَّهُ يَعْلَمُ وَأَنْتُمْ لَاتَعْلَمُونَ » ؛ جهاد در راه خدا بر شما مقرّر شد ؛ در حالى كه برايتان ناخوشايند است . چه بسا چيزى را خوش نداشته باشيد ، حال آن كه خيرِ شما در آن است و يا چيزى را دوست داشته باشيد ، حال آن‌كه شرِّ شما در آن است و خدا مىداند ، و شما نمىدانيد » . « 1 »\r\nافراد ناآگاه كه به اهميت جهاد و تأثير آن در عظمت و عزت مسلمين واقف نيستند آن را امرى خشونت‌آميز و زيانبار مىپندارند و طبيعى است كه با آن به عداوت برخيزند يا براى آن‌ها ناخوشايند باشد . اما مؤمنان آگاه كه به اسرار جهاد\r\n\r\n\r\n","description":"","footnote":"\r\n( 1 ) . بقره ، آيهء 216 .\r\n","page_name":" 490 ","page_number":490},
  {"content":"\r\n\r\nو حتى شهادت فى سبيل اللَّه آشنا هستند به آن عشق مىورزند .\r\nداروهاى تلخ و شفابخش براى كودكى كه از آن اطلاعى ندارد تنفرآميز است و به اين آسانى حاضر به نوشيدن آن نيست و با آن دشمنى مىكند در حالى كه افرادى كه از آثار آن دارو باخبرند براى به‌دست آوردن آن هرگونه بهايى را مىپردازند و با عشق و علاقه آن را مىخورند .\r\nمؤيد اين سخن گفتارى است كه به عنوان يك اصل كلى ، بعضى از روانشناسان اظهار كرده و مثال روشنى نيز براى آن ذكر نموده‌اند و آن اين‌كه جهل انسان به شرايط محيط ، محيط را براى او غير قابل تحمل مىكند اما هنگامى كه از آن شرايط باخبر مىشود ناگهان همه چيز براى او قابل تحمل مىگردد .\r\nآن‌ها در مثالشان چنين مىگويند : شخصى در حال مسافرت با قطار با مسافر ديگرى همنشين شد كه چند فرزند خردسال شلوغ داشت ولى آن‌ها را از كارهاى نادرستشان باز نمىداشت . اين مرد مسافر بسيار عصبانى شد و رو به پدر آن بچه‌ها كرد و گفت : چرا مراقب آن‌ها نيستى ؟ آن مرد با چشم‌هاى اشكبار گفت : ببخشيد همسرم در بيمارستان در حال سختى است و من در فكر او بودم و از كودكان غافل شدم . اين مرد با شنيدن اين سخن و آگاه شدن از دليل عدم مراقبت پدر ، وضعش دگرگون شد ، عذرخواهى كرد و بچه‌ها را نوازش نمود و روحش آرام گرفت .\r\nآرى ، هنگامى كه آن مرد از شرايط موجود آگاه شد عداوت او به دوستى مبدل گشت .\r\nدر مسائل اعتقادى در طول تاريخ بسيار ديده شده است كه دو گروه به جان هم افتاده‌اند و علت اصلى آن بىخبر بودن از اعتقاد ديگرى بوده است و اگر آگاه بودند نه تنها به عداوت برنمىخاستند بلكه با هم دوستى داشتند .\r\nدر داستان معروفى كه يكى از شعرا آن را به شعر درآورده مىخوانيم كه\r\n\r\n","description":"","footnote":"","page_name":" 491 ","page_number":491},
  {"content":"\r\n\r\nشخصى يك درهم به جماعتى داد كه يكى از آن‌ها فارس بود و ديگرى عرب و ديگرى ترك و ديگرى رومى و گفت كه هرچه مىخواهيد با آن بخريد .\r\nشخصى كه فارس بود گفت : انگور مىخواهم ، عرب گفت : عنب دوست دارم ، آن‌كه ترك بود گفت : نمىشود بايد اوزوم بخريم ، چهارمى گفت : امكان ندارد بايد استافيل تهيه كرد . همه يك چيز مىگفتند اما براثر ناآگاهى به جان هم افتادند و قيل و قال كردند :\r\n در تنازع آن نفر جنگى شدند * كه ز سرّ نام‌ها غافل بدند \r\n مشت برهم مىزدند از ابلهى * پر بدند از جهل و از دانش تهى\r\nصاحب سرّى عزيزى صد زبان * گر بدى آن‌جا بدادى صلحشان \r\nكلام حكيمانهء مولا عليه السلام پيام روشنى به همهء مصلحان جهان مىدهد كه اگر مىخواهيد جوامع بشرى اصلاح شود بايد كار فرهنگى كنيد و جهل‌ها را به علم مبدل سازيد چراكه تا افراد ، جاهل‌اند دشمنى آن‌ها با هرگونه اصلاح ، طبيعى است و اگر آگاه شوند با پاى خود شتابان به‌سوى آن خواهند رفت .\r\n* * *\r\n\r\n","description":"","footnote":"","page_name":" 492 ","page_number":492},
  {"content":"\r\n\r\n\r\n439 الزُّهْدُ كُلُّهُ بَيْنَ كَلِمَتَيْنِ مِنَ الْقُرْآنِ : قَالَ اللَّهُ سُبْحَانَهُ : « لِكَيْلَا تَأْسَوْا عَلَى مَا فَاتَكُمْ ، وَ لَاتَفْرَحُوا بِمَا آتَاكُمْ » وَ مَنْ لَمْ يَأْسَ عَلَى الْمَاضِي ، وَ لَمْ يَفْرَحْ بِالْآتِي فَقَدْ أَخَذَ الزُّهْدَ بِطَرَفَيْهِ .\r\nامام عليه السلام فرمود :\r\nتمام زهد در دو جمله از قرآن مجيد آمده است . خداوند سبحان مىفرمايد : « تا بر گذشته تأسف مخوريد و به آنچه در دست داريد دلبسته و شادمان نباشيد » .\r\nبنابراين آن‌كس كه بر گذشته تأسف نمىخورد و به آينده ( و آنچه در دست دارد ) دلبستگى ندارد هر دو طرف زهد ( از آغاز تا پايان آن ) را در اختيار گرفته است . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در ذيل اين كلام شريف مىگويد : زمخشرى ( متوفاى 538 ) آن را در كتاب خود به نام ربيع‌الابرار در باب الخير و الصلاح آورده و همين كلام نورانى از امام سجاد و امام صادق عليهما السلام نيز نقل شده است . ( مصادر نهج‌البلاغه ، ج 4 ، ص 305 ) .\r\nاضافه مىكنيم : مرحوم طبرسى در مشكاة الانوار اين گفتار حكيمانه را با اضافاتى در قبل و بعد از آن نقل كرده كه نشان مىدهد منبع ديگرى غير از نهج‌البلاغه در دست داشته است . ( مشكاة الانوار ، ص 207 ) و سبط بن جوزى در تذكرة الخواص تنها بخشى از اين كلام حكيمانه را آورده كه نشان مىدهد او نيز منبع ديگرى در اختيار داشته است . ( تذكرة الخواص ، ص 127 ) .\r\n","page_name":" 493 ","page_number":493},
  {"content":"\r\n\r\n\r\nشرح و تفسير عصاره مفهوم زهد\r\nمىدانيم زهد از امورى است كه در آيات و روايات دربارهء اهميت و فضيلت آن سخن بسيار آمده است ولى ماهيت و حقيقت آن براى گروهى ناشناخته است تا آن‌جا كه گاه كارهاى رياكارانه و گاهى ابلهانه را به حساب زهد مىگذارند .\r\nامام عليه السلام در اين كلام حكيمانه زهد را به عالىترين صورت توصيف كرده و از آيه‌اى از قرآن براى اين تفسير كمك گرفته است ، مىفرمايد : « تمام زهد در دو جمله از قرآن مجيد آمده است . خداوند سبحان مىفرمايد : « تا بر گذشته تأسف مخوريد و به آنچه در دست داريد دلبسته و شادمان نباشيد » ؛ (\r\nالزُّهْدُ كُلُّهُ بَيْنَ كَلِمَتَيْنِ مِنَ الْقُرْآنِ : قَالَ اللَّهُ سُبْحَانَهُ :\r\n« لِكَيْلَا تَأْسَوْا عَلَى مَا فَاتَكُمْ ، وَ لَاتَفْرَحُوا بِمَا آتَاكُمْ » ) .\r\nسپس امام عليه السلام چنين نتيجه مىگيرد : « بنابراين آن‌كس كه بر گذشته تأسف نمىخورد و به آينده ( و آنچه در دست دارد ) دلبستگى ندارد هر دو طرف زهد ( از آغاز تا پايان آن ) را در اختيار گرفته است » ؛ (\r\nوَ مَنْ لَمْ يَأْسَ عَلَى الْمَاضِي ، وَ لَمْ يَفْرَحْ بِالْآتِي فَقَدْ أَخَذَ الزُّهْدَ بِطَرَفَيْهِ\r\n) . اين گفتار حكيمانه كه برگرفته از قرآن مجيد است حقيقت زهد را ازنظر اسلام تبيين مىكند زيرا حقيقت زهد ، وارستگى و آزادگى از زرق و برق دنيا و بىاعتنايى به آن است و نشانهء اين وارستگى و بىاعتنايى در دو چيز آشكار\r\n\r\n","description":"","footnote":"","page_name":" 494 ","page_number":494},
  {"content":"\r\n\r\nمىشود : نخست اين‌كه اگر انسان مواهبى از دنيا را در اختيار دارد و از دستش رفت ناراحت نشود و ناله سر ندهد و پيوسته اظهار تأسف نكند و نشانهء ديگر اين‌كه به آنچه دارد دلبسته نباشد . به اين معنا كه پيوسته به دليل اين‌كه مبادا از دست برود نگران و دلمشغول نباشد .\r\nو يا به تعبير ديگر به دليل داشتن امكانات مادى و مال و ثروت و مقام ، اظهار خوشحالى و افتخار و بزرگى نكند و آن‌ها را امانتى الهى بداند كه روزى بر اساس حكمتش ارزانى مىدارد و روز ديگرى به حكم عدالتش بازمىستاند .\r\nمناسب است در اين‌جا به قسمتى از اشعار شيخ بهايى كه در اين زمينه سروده است اشاره كنيم ، او مىگويد :\r\n زهد چه ؟ تجريد قلب از حب غير * تا تعلق نايدت مانع ز سير\r\nگر رسد مالى نگردى شادمان * ور رود آن نبودت باكى از آن\r\nلطف دانى آنچه آيد از خدا * خواه ذل و فقر خواه عز و غنا\r\nهركه او را اين صفت حالى نشد * دل ز حب ماسوا خالى نشد\r\nنفى لا تأسوا على ما فاتكم * يأس آوردش شده از راه گم \r\nولى اشتباه نشود مفهوم اين گفتار آن نيست كه انسان دست از تلاش براى تأمين معاش و پيشرفت جامعهء اسلامى بردارد بلكه هدف ، نفى وابستگىها و اسارت‌هاى مادى است كه سرچشمهء انواع حسادت‌ها و جنگ و نزاع‌ها مىباشد .\r\nدر صدر اسلام افرادى بودند كه زهد را به معناى غلط آن تفسير كرده و عملًا خود را به انزوا كشانده و تن به تنبلى و بىكارى داده بودند . هنگامى كه پيامبر اكرم صلى الله عليه و آله از وضع آن‌ها باخبر شد آن‌ها را سخت نكوهش كرد و كار آن‌ها را بيگانه از تعليمات اسلام دانست .\r\nازاين‌رو در روايات اسلامى زهد در نقطهء مقابل حرص قرار داده شده است .\r\nاين سخن را با حديث ديگرى از اميرمؤمنان على عليه السلام كه مرحوم كلينى در جلد\r\n\r\n","description":"","footnote":"","page_name":" 495 ","page_number":495},
  {"content":"\r\n\r\nدوم كتاب شريف كافى آورده است پايان مىدهيم : «\r\nإِنَّ عَلَامَةَ الرَّاغِبِ فِى ثَوَابِ الْآخِرَةِ زُهْدُهُ فِى عَاجِلِ زَهْرَةِ الدُّنْيا أَمَا إِنَّ زُهْدَ الزَّاهِدِ فِى هَذِهِ الدُّنْيا لَاينْقُصُهُ مِمَّا قَسَمَ اللَّهُ عَزَّ وَ جَلَّ لَهُ فِيهَا وَ إِنْ زَهِدَ وَ إِنَّ حِرْصَ الْحَرِيصِ عَلَى عَاجِلِ زَهْرَةِ الْحَياةِ الدُّنْيا لَايزِيدُهُ فِيهَا وَ إِنْ حَرَصَ فَالْمَغْبُونُ مَنْ حُرِمَ حَظَّهُ مِنَ الْآخِرَةِ\r\n؛ نشانهء علاقه‌مندان به ثواب آخرت زهد در زندگى زيبا و زودگذر دنياست . بدانيد زهد زاهدان در دنيا چيزى از قسمت الهى دربارهء آنها نمىكاهد هر چند راه زهد را پيش گيرند همان‌گونه كه حرص حريصان به دنياى زيباى زودگذر چيزى بر آنها نمىافزايد هر چند حرص داشته باشند پس مغبون كسى است كه از بهره‌اش در آخرت محروم گردد » . « 1 »\r\n* * *\r\n\r\n\r\n","description":"","footnote":"\r\n( 1 ) . كافى ، ج 2 ، ص 129 ، ح 6 .\r\nدربارهء حقيقت زهد از نظر اسلام و مقامات زاهدان و آثار مثبت آن ، در كتاب پيدايش مذاهب و همچنين در جلد دوم دائرة المعارف فقه مقارن و نيز در جلد سوم و چهارم پيام امام اميرالمؤمنين عليه السلام بحث هاى زيادى داشته‌ايم و علاقه‌مندان مىتوانند به آن‌ها مراجعه كنند .\r\n","page_name":" 496 ","page_number":496},
  {"content":"\r\n\r\n\r\n440 مَا أَنْقَضَ النَّوْمَ لِعَزَائِمِ الْيَوْمِ .\r\nامام عليه السلام فرمود :\r\nچه شكننده است خواب براى تصميم‌هايى كه ( انسان ) در روز مىگيرد . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nبا توجه به اين‌كه اين جملهء حكيمانه جزئى از خطبه 241 بود مرحوم خطيب مدرك آن را ارجاع به آن خطبه مىدهد و ذيل آن خطبه مىنويسد كه آمدى در غررالحكم بعضى ازجمله‌هاى اين خطبه را به‌صورت كلمات قصار ذكر كرده است .\r\n","page_name":" 497 ","page_number":497},
  {"content":"\r\n\r\n\r\nشرح و تفسير به وعده‌هاى اشخاص زياد خوشبين نباشيد\r\nامام عليه السلام در اين جملهء كوتاه و پرمعنا مىفرمايد : « چه شكننده است خواب براى تصميم‌هايى كه ( انسان ) در روز مىگيرد » ؛ (\r\nمَا أَنْقَضَ النَّوْمَ لِعَزَائِمِ الْيَوْمِ\r\n) . هدف امام عليه السلام از بيان اين سخن اين است كه نمىتوان به تصميم‌ها و وعده‌هاى افراد زياد خوش‌بين بود زيرا بسيار مىشود كه تصميم‌هاى محكمى امروز مىگيرند ولى شب مىخوابند و صبح بيدار مىشوند و به‌كلى آن را رها مىسازند گويى نه تصميمى گرفته بودند نه وعده‌اى داده بودند .\r\nاين سخن ، هم مىتواند اشاره به اين باشد كه زياد نبايد به قول و قرارهاى افراد اعتماد كرد و روى آن برنامه‌ريزى نمود و نتيجهء آن را سريع الوصول پنداشت و هم اين كه اگر كسانى براثر عصبانيت يا عدم مطالعهء كافى تصميم سوئى گرفتند نبايد زياد از آن وحشت كرد اى بسا خواب شبانه آن را برهم زند و فردا از آن خبرى نباشد .\r\nجمله‌اى كه بعد از آن در خطبهء 241 آمده معنى اول را تقويت مىكند زيرا مىفرمايد : «\r\nوأمحى الظُّلَم بتَذاكيرِ الهِمَم\r\n؛ چه بسيار تاريكىهاى شبانه‌اى كه ياد همت‌هاى بلند را از خاطره‌ها محو كرده است » .\r\nاين در واقع شبيه ضرب المثل معروفى است كه مىگويند : «\r\nكلامُ اللّيلِ يَمحوه\r\n\r\n","description":"","footnote":"","page_name":" 498 ","page_number":498},
  {"content":"\r\n\r\nالنّهارُ\r\n؛ سخن شب را صبحگاهان محو مىكند » . « 1 »\r\nبه هرحال اين موضوع هم يكى از نشانه‌هاى ناپايدارى دنياست . نه مالش پايدار است نه مقامش نه جوانى نه سلامت و نه وعده و وعيدهايش . با فاسد شدن يك خواب شبانه ممكن است همه چيز به‌هم بخورد و به همين دليل هيچ عاقلى به مظاهر دنيا اعتماد و اطمينان نمىكند هرچند نبايد دست از تلاش‌وكوشش برداشت .\r\nاين احتمال نيز در تفسير جملهء بالا داده شده كه منظور امام عليه السلام اين است كه خواب زياد تصميم‌ها را سست مىكند و پرخوابى عامل عقب‌ماندگى و شكست است . ازاين‌رو مرحوم محدث نورى در كتاب مستدرك الوسائل اين كلام شريف را در بابى ذكر كرده كه عنوانش چنين است : بَابُ كَرَاهَةِ كَثْرَةِ النَّوْمِ وَالْفَرَاغِ . و در همان باب به همين مناسبت احاديث ديگرى آورده ازجمله اين‌كه امام عليه السلام فرمود :\r\n« بِئْسَ الْغَرِيمُ النَّوْمُ يفْنِى قَصِيرَ الْعُمُرِ وَيفَوِّتُ كَثِيرَ الْأَجْرِ\r\n؛ خواب ، طلبكار بدى است عمر كوتاه را بر باد مىدهد و اجر فراوان را از ميان مىبرد » . « 2 »\r\nديگر اين‌كه ابن ابىحمزة نقل مىكند كه به ابوالحسن ( موسى بن جعفر عليه السلام ) عرض كردم : پدرت جانشين خود را معين كرد شما هم جانشين خود را معرفى كنيد . امام عليه السلام دست مرا گرفت و تكان داد و اين آيه را تلاوت فرمود : « « وَمَا كَانَ اللَّهُ لِيُضِلَّ قَوْماً بَعْدَ إِذْ هَدَاهُمْ حَتَّى يُبَيِّنَ لَهُمْ مَّا يَتَّقُونَ » ؛ چنان نبود كه خداوند قومى را ، پس از آن كه آن‌ها را هدايت كرد ( و ايمان آوردند ) گمراه ( و مجازات ) كند ؛ مگر امورى را كه بايد از آن بپرهيزند ، براى آنان بيان نمايد ( و آن‌ها مخالفت كنند ) » . « 3 »\r\n\r\n\r\n","description":"","footnote":"\r\n( 1 ) . اين جمله ضرب المثلى است كه از كلام كنيز محمّد امين ( خليفهء عباسى ) گرفته شده ، كنيز ، شبانه وعده‌اى به او مىدهد و فردا تخلف مىكند وقتى از او مىخواهد كه به وعده‌اش عمل كند در جوابش مىگويد : « كلام الليل يمحوه النهار » و عده‌اى از شعرا اين مصرع را با مصرع‌هاى ديگرى تكميل كرده‌اند كه شرح آن را مىتوانيد در الفتوح ابن اعثم ، ج 8 ، ص 404 بيابيد .\r\n( 2 ) . مستدرك الوسائل ، ج 13 ، ص 44 ، ح 2 .\r\n( 3 ) . توبه ، آيهء 115 .\r\n","page_name":" 499 ","page_number":499},
  {"content":"\r\n\r\nدر اين هنگام ( براثر خستگى ) كمى چشمم به خواب رفت . امام عليه السلام فرمود :\r\n« مَهْ لَاتُعَوِّدْ عَينَيكَ كَثْرَةَ النَّوْمِ فَإِنَّهَا أَقَلُّ شَىءٍ فِى الْجَسَدِ شُكْراً\r\n؛ خوددارى كن چشمت را به خواب عادت نده زيرا چشم در ميان اعضاى بدن از همه كمتر شكرگزارى مىكند » . « 1 »\r\nلكن تفسير اوّل صريح‌تر و مناسب‌تر به نظر مىرسد .\r\nبه همين دليل مرحوم علامهء مجلسى آن را در جلد 68 بحارالانوار ، در باب « التدبير و الحزم و الحذر و التثبت فى الأمور و ترك اللجاجة » آورده است .\r\n* * *\r\n\r\n\r\n","description":"","footnote":"\r\n( 1 ) . مستدرك الوسائل ، ج 13 ، ص 44 ، ح 3 .\r\n","page_name":" 500 ","page_number":500},
  {"content":"\r\n\r\n\r\n441 الْوِلَايَاتُ مَضَامِيرُ الرِّجَالِ .\r\nامام عليه السلام فرمود :\r\nمقامات حكومتى ، ميدان آزمون و مسابقهء مردان است . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nبه گفتهء مرحوم خطيب در مصادر ، ميدانى در مجمع الامثال ( ضمن مطالب طولانىترى ) اين گفتار حكيمانه و گفتار بعد را نقل كرده است . ( مصادر نهج‌البلاغه ، ج 4 ، ص 305 ) .\r\nاضافه مىكنيم : ابن طلحهء شافعى در مطالب السؤول نيز ضمن مطالب طولانىترى اين گفتار حكيمانه را آورده است . ( مطالب السؤول ، ص 202 ) .\r\n","page_name":" 501 ","page_number":501},
  {"content":"\r\n\r\n\r\nشرح و تفسير ميدان آزمون بزرگ\r\nامام عليه السلام در اين كلام كوتاه حكيمانه اشاره به يكى از مهمترين روش‌هاى آزمودن شخصيت‌ها كرده ، مىفرمايد : « منصب‌هاى حكومتى ، ميدان آزمون و مسابقهء مردان است » ؛ (\r\nالْوِلَايَاتُ مَضَامِيرُ الرِّجَالِ\r\n) . هم شخصيت و ظرفيت آن‌ها در اين‌گونه حالات آشكار مىشود و هم استعداد و توان و لياقت آنان .\r\n« مضامير » جمع « مضمار » از مادهء « ضُمور » ( بر وزن ظهور ) به معناى لاغر شدن گرفته شده و مضمار به ميدانى گفته مىشد كه اسب‌ها را بعد از پرورش و تقويت كامل جهت مسابقهء اسب سوارى به آن‌جا مىآوردند و با تمرين‌هاى مكرر آن‌ها را لاغر و چابك مىساختند بنابراين مضمار به معناى ميدان تمرين است و گاه به محل مسابقه نيز اطلاق مىشود و در كلام حكيمانهء مورد بحث در همين معنا استعمال شده است .\r\nانسان‌ها را در ميدان‌هاى مختلفى مىتوان آزمود ؛ گروهى به‌وسيلهء مال و ثروت ، گروه ديگرى به‌وسيلهء فقر و ناتوانى ، گروهى ديگر به‌وسيلهء مصائب و حوادث سخت و دردناك .\r\nولى در ميان ميدان‌هاى آزمون و مسابقه به‌خصوص براى شخصيت‌هاى برجسته حساس‌ترين ميدان ، ميدان حكمرانى است . آن‌جاست كه معلوم مىشود\r\n\r\n","description":"","footnote":"","page_name":" 502 ","page_number":502},
  {"content":"\r\n\r\nچه كسانى را غرور فرامىگيرد و پا از گليم خود فراتر مىنهند و چه كسانى به واسطهء داشتن ظرفيت كامل تغييرى در وضع آن‌ها رخ نمىدهد . چه كسانى براى اندوختن مال و ثروت از طريق حكومت ، به ظلم و ستم به ديگران مىپردازند و چه كسانى تقوا را از دست نمىدهند . چه افرادى به نفع طرفداران خود حكم ظالمانه مىكنند و چه اشخاصى همگان در برابر آن‌ها يكسان‌اند .\r\nبه‌راستى بسيار مشكل است كسانى را پيدا كنيم كه بعد از رسيدن به مقام‌هاى بالا تغيير و دگرگونى در حال آن‌ها پيدا نشود جز معصومين عليهم السلام كه كمترين تغييرى پيدا نمىكردند . اميرمؤمنان على عليه السلام آن روز كه در گوشهء خانه نشسته بود و ديگران به‌ناحق حكومت مىكردند زندگى زاهدانه‌اى داشت و آن روز نيز كه به حكومت رسيد همان زندگى زاهدانه را - و شايد به‌طور كامل‌ترى - ادامه داد .\r\nدر حكومتش فرقى ميان برادر خود و افراد عادى نگذاشت و طرفداران خود را به‌هنگام انحراف از طريق حق همان‌گونه مؤاخذه و ملامت مىكرد كه مخالفان خود را .\r\nدر زندگى روزانهء خود نيز كسانى را سراغ داريم كه وقتى مقام مختصرى پيدا كردند همه چيز آن‌ها دگرگون شد و حتى دوستان سابق خود را به‌كلى فراموش كردند و از عهدهء امتحان مقام كوچكى برنيامدند و به عكس ، افراد عالم و باتقوايى را مىبينيم كه رسيدن به مقامات بالا آن‌ها را دگرگون نساخت و گام جاى گام‌هاى مولايشان على عليه السلام گذاشتند .\r\nبه‌راستى اين سخن حق است كه مقامات حكومتى ، در حكم ميدان مسابقهء مردان است .\r\nمرحوم علامه آيت اللَّه مطهرى در مجموعهء آثارش سخنى از يك نويسندهء عربى به نام على الوردى كه اصالتاً عراقى ، و شيعه و استاد دانشگاه بود ولى تمايلات ماركسيستى نيز داشت نقل مىكند كه جالب است . او مىگويد : انصاف\r\n\r\n","description":"","footnote":"","page_name":" 503 ","page_number":503},
  {"content":"\r\n\r\nاين است كه على عليه السلام در زندگى خود اين اصل ماركس را نقض كرد كه يك انسان‌نمىتواند در كاخ و كوخ يك‌رقم فكر كند و خواه‌ناخواه فكر او عوض مىشود . تاريخ على عليه السلام نشان داد كه مطلب اين‌گونه نيست زيرا ما على عليه السلام را در وضع طبقاتى اجتماعى مختلف مىبينيم در آن حد نزديك به صفر و در آن نقطهء اوج كه از آن بالاتر نبود . يك روز او را به‌صورت كارگر و سرباز ساده‌اى مىبينيم كه صبح از خانه‌اش حركت مىكند تا درخت و زراعتش را آبيارى كند و گاه ممكن است براى ديگرى زحمت بكشد و مانند يك كارگر اجرت بگيرد . همين على عليه السلام بعدها و در زمان خلافتش همان‌گونه فكر مىكرد كه قبلًا داشت و راه و رسم زندگىاش هرگز عوض نشد . « 1 »\r\nبايد گفت : ماركس چون تفكر مادى داشته و در چنين محيطى مىزيسته حق داشته چنين فكرى كند در حالى كه على عليه السلام در محيطى مملو از معنويت و روحانيت مىزيسته است .\r\nاميرمؤمنان على عليه السلام كه جاى خود دارد ؛ شاگردان آن حضرت همچون سلمان‌ها و ابوذرها و مالك اشترها نيز هيچ‌گونه تغييرى در دوران زندگانىشان در فراز و نشيب‌ها پيدا نشد .\r\nشاعر عرب پنج نوع مستى براى افراد شمرده است كه آخرين آن را مستى حكومت مىشمرد ، مىگويد :\r\n سَكَراتٌ خَمسٌ إذا مُنِىَ المَرءُ * بِها صارَ عُرضَةً للزَّمانِ\r\nسَكرَةُ المالِ والحَداثةِ و العِشقِ * و سُكرُ الشَّرابِ و السُّلطانِ \r\nپنج نوع مستى هست كه وقتى انسان به آن مبتلا شود در معرض آزمون قرار مىگيرد .\r\nمستى مال و مستى جوانى و مستى عشق و مستى شراب و مستى حاكميت . « 2 »\r\n\r\n\r\n","description":"","footnote":"\r\n( 1 ) . مجموعهء آثار ، ج 16 ، ص 63 .\r\n( 2 ) . شرح نهج‌البلاغهء ابن ابىالحديد ، ج 20 ، ص 88 .\r\n","page_name":" 504 ","page_number":504},
  {"content":"\r\n\r\nاين بحث را با حديثى از امام صادق عليه السلام پايان مىدهيم . فرمود : «\r\nذَا كَانَ لَكَ صَدِيقٌ فَوُلِّى وِلَايةً فَأَصَبْتَهُ عَلَى الْعُشْرِ مِمَّا كَانَ لَكَ عَلَيهِ قَبْلَ وِلَايتِهِ فَلَيسَ بِصَدِيقِ سَوْءٍ\r\n؛ هرگاه دوستى داشته باشى كه به مقامى از مقامات حكومت برسد و حداقل يك دهم مناسبات قبل از دوران حكومتش با تو را حفظ كند دوست بدى نيست » . « 1 »\r\n* * *\r\n\r\n\r\n","description":"","footnote":"\r\n( 1 ) . بحارالانوار ، ج 71 ، ص 176 ، ح 10 .\r\n","page_name":" 505 ","page_number":505},
  {"content":"\r\n . \r\n","description":"","footnote":"","page_name":" 506 ","page_number":506},
  {"content":"\r\n\r\n\r\n442 لَيْسَ بَلَدٌ بِأَحَقَّ بِكَ مِنْ بَلَدٍ . خَيْرُ الْبِلَادِ مَا حَمَلَكَ .\r\nامام عليه السلام فرمود :\r\nهيچ شهرى براى تو سزاوارتر از شهر ديگر نيست ؛ بهترين شهرها شهرى است كه تو را پذيرا شود ( و وسيلهء آرامش و پيشرفت تو را فراهم كند ) . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب منبع ديگرى كه براى اين گفتار حكيمانه نقل مىكند همان است كه در گفتار سابق آمد و آن اين‌كه ميدانى آن را در مجمع الامثال ( ضمن مطالب طولانىترى ) آورده است . ( مصادر نهج‌البلاغه ، ج 4 ، ص 305 ) .\r\nاضافه مىكنيم : ابن طلحهء شافعى در مطالب السؤول نيز ضمن مطالب طولانىترى اين گفتار حكيمانه را آورده است . ( مطالب السؤول ، ص 202 ) زمخشرى نيز در ربيع الابرار عين همين حكمت را ذكر كرده است : ( ربيع الابرار ، ج 1 ، ص 300 ، ح 218 ) .\r\n","page_name":" 507 ","page_number":507},
  {"content":"\r\n\r\n\r\nشرح و تفسير بهترين شهرها\r\nامام عليه السلام در اين گفتار حكيمانه به نكتهء مهمى براى پيشرفت انسان اشاره مىكند و مىفرمايد : « هيچ شهرى براى تو سزاوارتر از شهر ديگر نيست ؛ بهترين شهرها شهرى است كه تو را پذيرا شود ( و وسيلهء آرامش و پيشرفت تو را فراهم كند ) » ؛ (\r\nلَيْسَ بَلَدٌ بِأَحَقَّ بِكَ مِنْ بَلَدٍ . خَيْرُ الْبِلَادِ مَا حَمَلَكَ\r\n) . اشاره به اين‌كه گرچه حب وطن يك ميل باطنى عميق است و در احاديث اسلامى بر آن تأكيد شده ولى بسيار مىشود كه ماندن در وطن باعث عقب‌ماندگى و ذلت است در اين‌گونه موارد انسان بايد شجاعت به خرج دهد و از وطن خويش به‌جاى ديگر مهاجرت كند ؛ جايى كه در آن اسباب پيشرفت و ترقى و آرامش خاطر او فراهم است و تعصب كور و كر به وطن در اين گونه موارد نه منطقى است و نه كمكى به زندگى انسان مىكند .\r\nبعضى از شارحان نهج‌البلاغه چنين پنداشته‌اند كه در اين‌جا دو مكتب در مقابل هم قرار دارند ؛ مكتبى كه مىگويد در وطن خويش زندگى كن . همان‌گونه كه مادر و قابلهء تو كه تو را متولد مىكنند بر تو حق دارند ، شهرى كه در آن‌جا متولد شدى نيز به‌منزلهء مادر توست بايد همواره در كنار آن بمانى .\r\nو مكتب ديگرى كه مىگويد : عشق به وطن يك عشق كاذب و بيهوده است ؛ هرجا بهتر مىتوانى زندگى كنى به آن‌جا برو .\r\n\r\n","description":"","footnote":"","page_name":" 508 ","page_number":508},
  {"content":"\r\n\r\nولى حق اين است كه تضادى در ميان اين دو نيست . بدون شك اگر انسان بتواند در وطن خويش با دوستان و خويشاوندان و آشنايان زندگى كند و از آزادى و عزت و شرف و آبرو و آرامش برخوردار باشد آن‌جا از همه‌جا بهتر است و حديث «\r\nحب الوطن من الايمان\r\n» نيز كه حديث مشهورى است اين معنا را تأييد مىكند و در حديثى از امام سجاد عليه السلام در كتاب شريف كافى آمده است :\r\n« إِنَّ مِنْ سَعَادَةِ الْمَرْءِ أَنْ يكُونَ مَتْجَرُهُ فِى بَلَدِهِ وَ يكُونَ خُلَطَاؤُهُ صَالِحِينَ وَ يكُونَ لَهُ وُلْدٌ يسْتَعِينُ بِهِمْ\r\n؛ از سعادت انسان اين است كه محل كسب و كار او در شهر خودش باشد و دوستانى صالح و درستكار و فرزندانى كه از آن‌ها كمك بگيرد داشته باشد » . « 1 »\r\nولى با اين حال نبايد عشق و علاقهء به زيستن در وطن را به عنوان يك اصل غير قابل استثناء دانست بسيار مىشود كه انسان در وطنش جز ذلت و عقب‌ماندگى نصيبى ندارد در حالى كه اگر به‌جاى ديگرى مهاجرت كند درهاى پيشرفت و موفقيت به رويش گشوده مىشود . در اين صورت آيا سزاوار است تعصب حب وطن او را از مهاجرت بازدارد ؟\r\nو به گفتهء سعدى :\r\n سعديا حب وطن گرچه حديثى است صحيح * نتوان مُرد به سختى كه من اين‌جا زادم \r\nبعضى معتقدند كه حديث «\r\nحُبُّ الوَطنِ مِن الإيمانِ\r\n» مجعول است و ما هم در منابع معتبر به‌صورت مسند آن را نيافتيم و در جوامع روايى قديم ذكر نشده ولى بعضى از متأخرين آن را به‌صورت روايت مرسله آورده‌اند « 2 » اما اولًا علاقهء به\r\n\r\n\r\n","description":"","footnote":"\r\n( 1 ) . كافى ، ج 5 ، ص 257 ، ح 1 .\r\n( 2 ) . مرحوم شيخ حر عاملى در مقدمهء كتاب امل الآمل فى ترجمة علماء جبل العامل آن را ذكر كرده همچنين مرحوم سيد محسن امين در اعيان الشيعه ( ج 1 ، ص 302 ) و مرحوم محدث قمى در سفينةالبحار ( مادهء وطن ) .\r\n","page_name":" 509 ","page_number":509},
  {"content":"\r\n\r\nزادگاه يك علاقهء طبيعى است همانند علاقهء به پدر و مادر و اقوام و بستگان و در واقع از روح حق‌شناسى سرچشمه مىگيرد و مىدانيم حق‌شناسى يكى از نشانه‌هاى ايمان است .\r\nثانياً در روايات اسلامى تعبيراتى مشابه اين حديث آمده است كه مضمون آن را تأييد مىكند . ازجمله در حديثى از امام على بن ابىطالب عليه السلام مىخوانيم :\r\n« عمرت البلدان بحبّ الأوطان\r\n؛ شهرها با حبّ وطن آباد مىشود » . « 1 »\r\nدر حديث ديگرى از همان حضرت مىخوانيم : «\r\nمِنْ كَرَمِ الْمَرْءِ بُكَاؤُهُ عَلَى مَا مَضَى مِنْ زَمَانِهِ وَحَنِينُهُ إِلَى أَوْطَانِه\r\n؛ از نشانه‌هاى شخصيت انسان آن است كه براى عمر از دست رفتهء خويش ( كه در آن كوتاهى كرده ) اشك بريزد و به وطنش علاقه‌مند باشد » . « 2 »\r\nفتال نيشابورى در روضة الواعظين چنين نقل مىكند : هنگامى كه پيامبر اكرم صلى الله عليه و آله از مكه به‌سوى مدينه هجرت كرد وقتى به جحفه كه منزلگاهى ميان مكه و مدينه است رسيد شوق به مكه و زادگاه خودش و پدرانش در دل او شعله‌ور شد . جبرئيل آمد عرض كرد : آيا به شهر و زادگاهت علاقه‌مندى ؟ پيامبر اكرم صلى الله عليه و آله فرمود : آرى . جبرئيل عرض كرد : خداوند عزوجل مىفرمايد : « « إِنَّ الَّذِى فَرَضَ عَلَيكَ الْقُرْآنَ لَرادُّكَ إِلى مَعادٍ » ؛ آن‌كس كه قرآن را بر تو فرض كرد تو را به زادگاهت بازمىگرداند » . « 3 »\r\nو روايات متعدد ديگرى نيز در اين زمينه مورد بحث وارد شده كه همگى نشان مىدهد عشق و علاقهء به وطن و زادگاه ازنظر اسلام پسنديده است . ولى امام اميرمؤمنان عليه السلام در گفتار حكيمانهء مورد بحث مىفرمايد : اين عشق و علاقه نبايد چنان افراطى باشد كه انسان را در وطنش نگه دارد هرچند به فقر و ذلت\r\n\r\n\r\n","description":"","footnote":"\r\n( 1 ) . بحارالانوار ، ج 75 ، ص 45 ، ح 50 .\r\n( 2 ) . همان ، ج 71 ، ص 264 ، ح 3 .\r\n( 3 ) . قصص ، آيهء 85 ؛ روضة الواعظين ، ج 2 ، ص 406 .\r\n","page_name":" 510 ","page_number":510},
  {"content":"\r\n\r\nكشيده شود و يا دينش بر باد برود . در چنين مواقع هجرت كار بسيار پسنديده‌اى است . همان‌گونه كه پيامبر اكرم صلى الله عليه و آله نيز با همهء علاقه‌اى كه به مكه به عنوان زادگاه و به عنوان كانون خانهء خدا داشت آن را در شرايط خاصى رها كرد و به مدينه آمد و اسباب پيشرفت اسلام در آن‌جا به‌سرعت فراهم شد .\r\nبسيارى از بزرگان نيز بعد از هجرت از وطن خود به مقامات عالى رسيدند و اين هرگز با حب وطن منافات ندارد .\r\nقرآن مجيد نيز مىفرمايد : « « يَا عِبَادِىَ الَّذِينَ آمَنُوا إِنَّ أَرْضِى وَاسِعَةٌ فَإِيَّاىَ فَاعْبُدُونِ » ؛ اى بندگان من كه ايمان آورده‌ايد ! زمين من وسيع است ، پس تنها مرا بپرستيد ( و در برابر فشارهاى دشمنان تسليم نشويد و در چنين شرايطى هجرت كنيد ) » . « 1 »\r\n* * *\r\n\r\n\r\n","description":"","footnote":"\r\n( 1 ) . عنكبوت ، آيهء 56 .\r\n","page_name":" 511 ","page_number":511},
  {"content":"\r\n . \r\n","description":"","footnote":"","page_name":" 512 ","page_number":512},
  {"content":"\r\n\r\n\r\n443 وقد جاءه نعي الأشتر رحمه اللَّه : مَالِكٌ وَ مَا مَالِكٌ ! وَ اللَّهِ لَوْ كَانَ جَبَلًا لَكَانَ فِنْداً ، وَ لَوْ كَانَ حَجَراً لَكَانَ صَلْداً ، لَايَرْتَقِيهِ الْحَافِرُ ، وَ لَايُوفِي عَلَيْهِ الطَّائِرُ .\r\nهنگامى كه خبر شهادت مالك اشتر رحمه الله به امام عليه السلام رسيد ،\r\nامام عليه السلام دربارهء او چنين فرمود :\r\nمالك ، اما چه مالكى ! به خدا سوگند اگر كوه بود يكتا بود و اگر سنگ بود سرسخت و محكم بود . هيچ مركبى نمىتوانست از كوهسار وجودش بالا رود و هيچ پرنده‌اى به قلهء آن راه نمىيافت . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در مصادر منابع بسيار ديگرى غير از نهج‌البلاغه براى اين گفتار پرمعنا كه امام عليه السلام دربارهء مالك اشتر فرموده بيان مىكند . ازجمله در كتاب الولاة و القضاة محمّد بن يوسف كندى كه به گفتهء او پنجاه سال قبل از صدور نهج‌البلاغه وفات كرده آمده است كه علقمه ابن قيس مىگويد : با جمعيتى از طايفهء نخع بعد از شهادت مالك اشتر خدمت على عليه السلام رسيدم هنگامى كه مرا ديد همين جمله را ( با تفاوت‌هايى ) بيان فرمود . سپس بعضى از آن را از دانشمند رجالى معروف ، كشّى ( متوفاى نيمهء قرن چهارم ) نقل مىكند و نيز از كتاب غارات ابراهيم بن هلال ثقفى و از مرحوم مفيد در كتاب‌هاى اختصاص و مجالس و همچنين از نهايهء ابن اثير ( يك جملهء آن ) و از ربيع الابرار زمخشرى و غررالحكم آمدى نقل مىكند . ( مصادر نهج‌البلاغه ، ج 4 ، ص 305 ) .\r\n","page_name":" 513 ","page_number":513},
  {"content":"\r\n\r\nمرحوم سيد رضى مىافزايد : « واژهء فِند ( بر وزن هند ) به معناى كوه يكه و تنهاست » ؛ (\r\nقال الرضىُّ : و الفِندُ : المُنفَرِد من الجِبال\r\n) .\r\n\r\n","description":"","footnote":"","page_name":" 514 ","page_number":514},
  {"content":"\r\n\r\n\r\nشرح و تفسير مالك ، بزرگمرد نستوه\r\nهنگامى كه خبر شهادت مالك اشتر رحمه الله به امام عليه السلام رسيد دربارهء او چنين فرمود :\r\n« مالك اما چه مالكى ! به خدا سوگند اگر كوه بود يكتا بود و اگر سنگ بود سرسخت و محكم بود . هيچ مركبى نمىتوانست از كوهسار وجودش بالا رود و هيچ پرنده‌اى به قلهء آن راه نمىيافت » ؛ (\r\nوَقد جاءه نَعيُ الأشتَرِ رحِمهُ اللَّه : مَالِكٌ وَمَا مَالِكٌ ! وَ اللَّهِ لَوْ كَانَ جَبَلًا لَكَانَ فِنْداً ، وَ لَوْ كَانَ حَجَراً لَكَانَ صَلْداً ، لَايَرْتَقِيهِ الْحَافِرُ ، وَ لَايُوفِي عَلَيْهِ الطَّائِرُ\r\n) . امام عليه السلام در اين توصيف فشرده و پرمعنا دربارهء شخصيت مالك سنگ تمام گذاشته است . از يك طرف او را به كوه بىنظيرى تشبيه مىكند كه هيچ انسان و پرنده‌اى نمىتواند به قلهء آن برسد و از سوى ديگر او را به سنگ محكمى تشبيه مىنمايد كه در برابر حوادث بسيار مقاوم است .\r\nدر واقع دو وصف مهم در اين عبارت دربارهء مالك بيان شده است : يكى اوج افكار بلند و همت عالى او و ديگر استقامت و پايدارىاش در برابر دشمنان و مالك در طول عمر خود كه در صحنه‌هاى مختلفى ظاهر شد هر دو معنا را به اثبات رساند .\r\n« نَعْى » ( بر وزن سعى ) به معناى خبر فوت انسانى است و ناعى به كسى گفته مىشود كه خبر مرگ شخصى را به ديگران برساند .\r\n\r\n","description":"","footnote":"","page_name":" 515 ","page_number":515},
  {"content":"\r\n\r\n« فِند » ( بر وزن هند ) همان‌گونه كه در تفسير مرحوم سيد رضى آمده بود به معناى كوه يكه و تنهاست و به‌كار بردن اين تعبير دربارهء مالك اشتر به اين معناست كه او در ميان اصحاب و ياران بزرگ على عليه السلام ازنظر عظمت ، يكتا و تنها بود .\r\n« صَلد » ( بر وزن فرد ) به معناى سنگ صاف و محكم است و مُصَلّد به آنچه آب در آن نفوذ نكند و آن را متلاشى نسازد اطلاق شده است .\r\n« حافر » در اصل به معناى سُم است و به حيواناتى كه تك‌سم هستند مانند اسب و قاطر ، حافر نيز اطلاق مىشود . به اين مناسبت كه پاى آن‌ها زمين را حفر مىكند و لذا اسم فاعل از مادهء حفر بر آن اطلاق شده است و در عبارت حكيمانهء امام عليه السلام به معناى مركب است به قرينهء جملهء « لا يرتقيه » و همچنين تقابل با طائر .\r\n« يرتقيه » از مادهء « رقى » ( بر وزن نهى ) به معناى بالا رفتن است .\r\n« يوفِى » از مادهء « وفا » گرفته شده و در اين‌جا به معناى بالا رفتن در حد اعلى است .\r\nزندگى پرافتخار مالك اشتر نيز شاهد بر اين گفتار امام عليه السلام است . فكر او به اندازه‌اى بلند بود كه غير از امام و پيشواى خود و مصالح مسلمين كسى يا چيزى را به رسميت نمىشناخت و استقامت او در حدى بود كه در برابر هيچ دشمنى سر تسليم فرود نياورد و به‌خصوص امتحان خود را در جنگ صفين پس داد كه اگر فتنه‌گران مانع نشده بودند كار لشكر شام و معاويه را يكسره كرده بود .\r\nامام عليه السلام در موارد ديگرى از نهج‌البلاغه ازجمله در نامهء سيزدهم نيز به مدح و بيان منزلت او پرداخته به هنگامى كه به او مأموريتى در لشكر صفين مىدهد ، دربارهء او مىگويد : او كسى است كه سستى در عزمش راه ندارد و بيم لغزش در او نمىرود . در جايى كه سرعت لازم است كندى نخواهد كرد و در آن‌جا كه ملايمت لازم است سرعت و شتاب به خرج نمىدهد ؛ «\r\nفَإِنَّهُ مِمَّنْ لَايخَافُ وَهْنُهُ\r\n\r\n","description":"","footnote":"","page_name":" 516 ","page_number":516},
  {"content":"\r\n\r\nوَ لَاسَقْطَتُهُ وَ لَابُطْؤُهُ عَمَّا الْإِسْرَاعُ إِلَيهِ أَحْزَمُ وَ لَاإِسْرَاعُهُ إِلَى مَا الْبُطْءُ عَنْهُ أَمْثَلُ\r\n» . « 1 »\r\nو هنگامى كه ولايت كشور مصر را به دست مالك سپرد در نامه‌اى به مردم آن كشور مرقوم داشت : بعد از حمد و ثناى الهى ، من يكى از بندگان خاص خدا را به‌سوى شما فرستادم ؛ كسى كه به‌هنگام خوف و خطر خواب به چشم او راه نمىيابد و در ساعات ترس و وحشت از دشمن نمىهراسد و فرار نمىكند . در برابر بدكاران از شعلهء آتش سوزنده‌تر است و او مالك بن حارث از طايفهء مذحج است ؛ «\r\nأَمَّا بَعْدُ فَقَدْ بَعَثْتُ إِلَيكُمْ عَبْداً مِنْ عِبَادِ اللَّهِ لَاينَامُ أَيامَ الْخَوْفِ وَ لَاينْكُلُ عَنِ الْأَعْدَاءِ سَاعَاتِ الرَّوْعِ أَشَدَّ عَلَى الْفُجَّارِ مِنْ حَرِيقِ النَّارِ وَ هُوَ مَالِكُ بْنُ الْحَارِثِ أَخُو مَذْحِجٍ\r\n» . \r\nنكته مالك اشتر ، مرد بسيار شجاع و پرافتخار\r\nدربارهء شخصيت مالك اشتر و فضايل او بحث‌هاى فراوانى در كتب تاريخ و حديث آمده كه نقل همهء آن‌ها در اين‌جا به طول مىانجامد . تنها به چند نكته قناعت مىكنيم :\r\nنخست اين‌كه آنچه امام عليه السلام در مدح و بيان اوصاف او فرموده دربارهء هيچ‌يك از اصحاب و يارانش بيان نكرده است ازجمله هنگامى كه خبر شهادت او به امام عليه السلام رسيد فوق‌العاده ناراحت شد و كلماتى در مدح اشتر بيان كرد ازجمله فرمود : «\r\nلقد كانَ لى كما كنتُ لرسولِ اللَّه صلى الله عليه و آله\r\n؛ مالك براى من همچون من براى رسول خدا صلى الله عليه و آله بود » . « 2 »\r\nپيامبر اكرم صلى الله عليه و آله نيز در كلام معروفش دربارهء ابوذر اشارهء سربسته‌اى به فضيلت\r\n\r\n\r\n","description":"","footnote":"\r\n( 1 ) . براى توضيح بيشتر به شرحى كه دربارهء نامهء مذكور در جلد نهم از همين كتاب صفحهء 173 داده‌ايم مراجعه كنيد .\r\n( 2 ) . رجال ابن داود ، مدخل مالك بن اشتر .\r\n","page_name":" 517 ","page_number":517},
  {"content":"\r\n\r\nمالك اشتر كرد . ابوذر به‌هنگام وفاتش در ربذه در حالى كه دخترش گريه مىكرد گفت : گريه نكن بشارت باد بر تو . روزى من و سه نفر ديگر از ياران پيامبر صلى الله عليه و آله در خدمتش بوديم فرمود : «\r\nلَيمُوتَنَّ أَحَدُكُمْ بِفَلَاةٍ مِنَ الْأَرْضِ يشْهَدُهُ عِصَابَةٌ مِنَ الْمُؤْمِنِينَ\r\n؛ يكى از شما در بيابانى از دنيا مىرود كه گروهى از مؤمنان ( راستين ) به‌سراغ او مىآيند ( و او را با احترام دفن مىكنند ) . افراد ديگرى كه با من بودند هيچ‌كدام در بيابان از دنيا نرفتند و اين منم كه در اين بيابان از دنيا مىروم . نه من دروغ مىگويم نه پيامبر صلى الله عليه و آله خلافى به من گفته است . تو در همين‌جا بنشين و به جاده نگاه كن خواهى ديد كه به‌سراغ من مىآيند . مرحوم علامه مجلسى پس از نقل اين داستان ، از ابن عبدالبرّ نقل مىكند : از كسانى كه آمدند و او را با احترام دفن كردند حجر بن عدى و مالك اشتر بودند . « 1 »\r\nابن ابىالحديد در شرح نامهء سيزدهم نهج‌البلاغه به هنگامى كه مالك اشتر را معرفى مىكند مىگويد : او تك‌سوار شجاعى بود ، و رئيسى از بزرگان شيعه و شخصيت‌هاى برجسته محسوب مىشد . بسيار به اميرمؤمنان على عليه السلام و يارى آن حضرت علاقه‌مند بود . ( و به او عشق مىورزيد ) .\r\nسپس اشاره به جمله‌اى كه ذكر نموديم مىكند كه امام عليه السلام فرمود : او نسبت به من مانند من نسبت به رسول خدا صلى الله عليه و آله بود . سپس به ذكر فضايل مالك پرداخته و در اين زمينه داد سخن مىدهد و در ادامه مىگويد : مدح و تمجيدى كه اميرمؤمنان عليه السلام در اين نامه ( نامهء سيزده ) از مالك اشتر كرده در عين اختصار به‌قدرى مهم است كه در يك كلام طولانى نمىتوان آن را بيان كرد و به جانم سوگند كه مالك اشتر شايستهء اين مدح و تمجيد بود . او مردى جنگجو ، باسخاوت ، بردبار ، فصيح و شاعر بود و ميان نرمش و شدتِ عمل جمع كرده بود . به‌هنگام لزوم شدت ، شديد و به‌هنگام لزوم مدارا ، نرم و ملايم بود . « 2 »\r\n\r\n\r\n","description":"","footnote":"\r\n( 1 ) . بحارالانوار ، ج 22 ، ص 419 .\r\n( 2 ) . شرح نهج‌البلاغهء ابن ابىالحديد ، ج 15 ، ص 98 .\r\n","page_name":" 518 ","page_number":518},
  {"content":"\r\n\r\nاين سخن را با روايتى دربارهء او كه مرحوم علامهء مجلسى در بحارالانوار آورده پايان مىدهيم هر چند سخن در اين زمينه بسيار است . در جلد 33 بحارالانوار چنين مىخوانيم كه جمعى از بزرگان طايفهء نخع هنگامى كه خبر شهادت مالك اشتر به آن‌ها مىرسد مىگويند : خدمت اميرمؤمنان عليه السلام رسيديم ديديم او بسيار اندوهگنين است و تأسف مىخورد ؛ فرمود : «\r\nلِلَّهِ دَرُّ مَالِكٍ وَمَا مَالِكٌ لَوْ كَانَ مِنْ جَبَلٍ لَكَانَ فِنْداً وَ لَوْ كَانَ مِنْ حَجَرٍ لَكَانَ صَلْداً أَمَا وَ اللَّهِ لَيهُدَّنَّ مَوْتُكَ عَالَماً وَ لَيفْرِحَنَّ عَالَماً عَلَى مِثْلِ مَالِكٍ فَلْتَبْكِ الْبَوَاكِى وَ هَلْ مَرْجُوٌّ كَمَالِكٍ وَهَلْ مَوْجُودٌ كَمَالِكٍ\r\n؛ آفرين بر مالك ، چه مالكى ! اگر كوه بود كوه تنهاى بزرگى بود و اگر از سنگ بود سنگى بسيار محكم . به خدا سوگند مرگ تو عالَمى را تكان مىدهد و عالَم ديگرى را خوشحال مىكند . ( مردم عراق بر مرگ او اشك مىريزند و مردم شام و ياران معاويه شادى مىكنند ) گريه‌كنندگان براى مثل مالك بايد گريه كنند . آيا شخص اميدوار كننده‌اى مثل مالك پيدا مىشود ؟ آيا موجودى مثل مالك يافت مىشود ؟ » .\r\nيكى از طائفهء نخع ( قبيلهء مالك ) مىگويد : على عليه السلام پيوسته اندوهگين بود و بر مرگ مالك تأسف مىخورد به اندازه‌اى كه ما فكر كرديم او مصيبت‌زدهء اصلى است نه ما كه قبيلهء مالك هستيم و روزهاى متوالى آثار آن در چهرهء اميرمؤمنان عليه السلام نمايان بود . « 1 »\r\nفضايل مالك اشتر در بسيارى از كتاب‌هايى كه قبل از نهج‌البلاغه تأليف شده بيان گرديده است .\r\n* * *\r\n\r\n\r\n","description":"","footnote":"\r\n( 1 ) . بحارالانوار ، ج 33 ، ص 556 .\r\n","page_name":" 519 ","page_number":519},
  {"content":"\r\n . \r\n","description":"","footnote":"","page_name":" 520 ","page_number":520},
  {"content":"\r\n\r\n\r\n444 قَلِيلٌ مَدُومٌ عَلَيْهِ خَيْرٌ مِنْ كَثِيرٍ مَملُولٍ مِنْهُ .\r\nامام عليه السلام فرمود :\r\nكار كم اما مستمر ( و پرنشاط ) از كار بسيار امّا ملالت‌آور ( و زودگذر ) بهتر است . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب مىگويد : اين جمله با اضافه‌اى در امالى ابوطالب يحيى بن الحسين الحسنى ( متوفاى 425 ) آمده است و از عبارت او استفاده مىشود كه امام عليه السلام اين جمله را در لابه‌لاى خطبه‌اى بيان فرموده است . سپس مىافزايد : نويسندهء روض الاخيار نيز آن را در كتاب خود آورده است . ( مصادر نهج‌البلاغه ، ج 4 ، ص 306 ) .\r\n","page_name":" 521 ","page_number":521},
  {"content":"\r\n\r\n\r\nشرح و تفسير بهترين روش براى كار كردن\r\nامام عليه السلام در اين گفتار حكيمانهء خود به يك اصل اساسى در همهء فعاليت‌هاى فردى و اجتماعى اشاره كرده ، مىفرمايد : « كار كم اما مستمر ( و پرنشاط ) از كار بسيار امّا ملالت‌آور ( و زودگذر ) بهتر است » ؛ (\r\nقَلِيلٌ مَدُومٌ عَلَيْهِ خَيْرٌ مِنْ كَثِيرٍ مَملُولٍ مِنْهُ\r\n) . اين جملهء حكيمانه در حكمت 278 با تفاوت مختصرى گذشت و به نظر مىرسد همان‌گونه كه مرحوم سيد رضى در مقدمهء نهج‌البلاغه اشاره كرده گاه براثر فاصلهء زمانى فراموش مىكرده كه فلان جمله را قبلًا آورده لذا آن را تكرار مىكرده است . ولى به هر حال به گفتهء شاعر : «\r\nهو المِسْكُ ما كرَّرتَهُ يتضوَّع\r\n؛ كلمات امام عليه السلام همچون مشك است هرقدر تكرار شود بوى عطر بيشترى مىدهد » .\r\nهدف امام عليه السلام از اين گفتار حكيمانه اين است كه نبايد همچون كسانى بود كه وقتى مدح و فضيلت كارى را مىشنوند با شتاب به آن روى مىآورند و به صورتى خسته‌كننده آن را انجام مىدهند ولى چيزى نمىگذرد كه از آن ملول شده رهايش مىسازند . چه بهتر كه انسان كار سبك‌ترى را انتخاب كند و همواره پرنشاط آن را انجام دهد .\r\nاين سخن ، هم درمورد عبادات صادق است و هم درمورد مسائل اخلاقى و كمك‌هاى اجتماعى و فراگيرى علم و دانش و مانند آن .\r\nبعضى هستند هنگامى كه فضيلت عملى مانند تلاوت قرآن را مىشنوند شب\r\n\r\n","description":"","footnote":"","page_name":" 522 ","page_number":522},
  {"content":"\r\n\r\nو روز و وقت و بىوقت به تلاوت مىپردازند و خود را خسته و ملول مىكنند و آن را به زودى رها مىسازند . يا در مسير علم و دانش شروع به فراگيرى از اين استاد و آن استاد و بحث با دوستان مختلف و مطالعهء كتب تا نيمه‌شب و فراتر از آن مىكنند اما به زودى خسته مىشوند و گاه متنفر و بيزار ، و براى هميشه آن را رها مىسازند و اين خطرى است بزرگ براى پويندگان راه حق .\r\nولى عاقلان و هشياران كار سبك‌تر و مستمر را بر چنين كارهاى پرفشار و ملالت‌خيزى ترجيح مىدهند .\r\nاولى مانند رگبارى است كه در زمين خشك و تشنه‌اى بريزد ؛ موقتاً آن را سيراب مىكند ولى بعد از آن ، آفتاب سوزان ، گياهانى را كه با آن رگبار سر از زمين بيرون آورده‌اند مىخشكاند .\r\nدومى مانند باران‌هاى ملايم و يا آبيارى قطره‌اى در عصر ماست كه دست‌پروردهء خود را رهانمىكند و پيوسته آن درخت و گياه را سيراب و سرسبز و خرم و باطراوت نگه مىدارد .\r\nاضافه بر اين ، كار پرفشار و كوتاه‌مدت هرگز براى انسان به‌صورت ملكه درنمىآيد در حالى كه كار كم‌فشار و مستمر تبديل به ملكه‌اى مىشود كه انسان همواره به‌راحتى آن را انجام مىدهد و از آن لذت مىبرد .\r\nشاعر عرب مىگويد :\r\n إنّى كثّرتُ عليهِ فى زيارتِه * فَمَلّ و الشَّىءُ مَملولٌ إذا كَثُرا\r\nوَ رابَنى أنّى لا أزالُ أرى * فى طَرْفِه قصراً عنّى إذا نَظَرا \r\nهنگامى كه من زياد به زيارت او ( دوستم ) مىروم خسته مىشود و هرچيزى كه زياد گردد خسته‌كننده است .\r\nو اين امر مرا نگران ساخته كه پيوسته هنگامى كه مرا نگاه مىكند نگاهش كوتاه و بىرمق است . ( گويى نمىخواهد مرا ببيند ) . « 1 »\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابىالحديد ، ج 20 ، ص 94 .\r\n","page_name":" 523 ","page_number":523},
  {"content":"\r\n\r\nشاعر پارسىزبان نيز مىگويد :\r\n رهرو آن نيست گهى تند و گهى خسته رود * رهرو آن است كه آهسته و پيوسته رود \r\nمرحوم سيد رضى در كتاب المجازات النبوية حديثى در اين زمينه از پيامبر اكرم صلى الله عليه و آله نقل مىكند : «\r\nإِنَّ هَذَا الدِّينَ مَتِينٌ فَأَوْغِلْ فِيهِ بِرِفْقٍ وَ لَاتُبَغِّضْ إِلَى نَفْسِكَ عِبَادَةَ اللَّهِ فَإِنَّ الْمُنْبَتَّ لَاأَرْضاً قَطَعَ وَ لَاظَهْراً أَبْقَى\r\n؛ اين دين متين و استوار است .\r\nبا رفق و مدارا در آن رفتار كن و عبادت خداوند را ( براثر افراط و زياده‌روى ) منفور و مبغوض خود نساز زيرا كسى كه افراط در سِير مىكند نه به مقصد مىرسد و نه مركب خود را سالم باقى مىگذارد » . « 1 »\r\nدر حديث ديگرى كه در كتاب شريف كافى آمده است مىخوانيم كه امام سجاد عليه السلام مىفرمايد : «\r\nإِنِّى لَأُحِبُّ أَنْ أُدَاوِمَ عَلَى الْعَمَلِ وَ إِنْ قَلَّ\r\n؛ من دوست دارم كارهاى نيك را ادامه دهم هر چند كم باشد » . « 2 »\r\nاهميت اين موضوع به اندازه‌اى است كه مرحوم كلينى در جلد دوم اصول كافى بابى تحت عنوان « استواء العمل و المداوة عليه » آورده و با سند معتبر اين حديث را از امام صادق عليه السلام نقل كرده است : «\r\nإِذَا كَانَ الرَّجُلُ عَلَى عَمَلٍ فَلْيدُمْ عَلَيهِ سَنَةً ثُمَّ يتَحَوَّلُ عَنْهُ إِنْ شَاءَ إِلَى غَيرِهِ وَ ذَلِكَ أَنَّ لَيلَةَ الْقَدْرِ يكُونُ فِيهَا فِى عَامِهِ ذَلِكَ مَا شَاءَ اللَّهُ أَنْ يكُونَ\r\n؛ هنگامى كه كسى كار نيكى انجام مىدهد حداقل يك سال آن را ادامه دهد سپس اگر مايل بود كار نيك ديگرى به‌جاى آن انتخاب كند و اين به دليل آن است كه شب قدر در آن يك سال خواهد بود و اين چيزى است كه خداوند مىخواهد انجام شود . ( اشاره به اين‌كه خداوند مىخواهد اعمال نيك مصادف با شب قدر شود تا ارزش آن بسيار فزونى يابد ) » . « 3 »\r\n\r\n\r\n","description":"","footnote":"\r\n( 1 ) . المجازات النبويه ، ص 244 ؛ بحارالانوار ، ج 68 ، ص 218 ، ح 23 .\r\n( 2 ) . كافى ، ج 2 ، ص 83 ، ح 4 .\r\n( 3 ) . همان ، ص 82 ، ح 1 .\r\n","page_name":" 524 ","page_number":524},
  {"content":"\r\n\r\n\r\n445 إِذَا كَانَ فِي رَجُلٍ خَلَّةٌ رَائِقَةٌ ، فَانْتَظِرُوا أَخَوَاتِهَا .\r\nامام عليه السلام فرمود :\r\nهرگاه در انسانى خوى و خصلت خوشايندى باشد انتظار همانندهايش را نيز\r\n( در او ) داشته باشيد . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nدر مصادر نهج‌البلاغه تنها منبع ديگرى كه براى اين كلام شريف ذكر شده مجمع الامثال ميدانى است كه از علماى قرن پنجم محسوب مىشود كه آن را با تفاوت مختصرى نقل كرده است ( مصادر نهج‌البلاغه ، ج 4 ، ص 307 ) .\r\n","page_name":" 525 ","page_number":525},
  {"content":"\r\n\r\n\r\nشرح و تفسير پيوند اخلاق نيك با يكديگر\r\nامام عليه السلام در اين گفتار حكيمانه اشاره به نكته‌اى مىكند كه براى شناخت باطن اشخاص غالباً مفيد و مؤثر است ، مىفرمايد : « هرگاه در انسانى خوى و خصلت خوب و خوشايندى باشد انتظار همانندهايش را نيز ( در او ) داشته باشيد » ؛ (\r\nإِذَا كَانَ فِي رَجُلٍ خَلَّةٌ رَائِقَةٌ ، فَانْتَظِرُوا أَخَوَاتِهَا\r\n) . « خَلَّةٌ » ( به فتح خاء و تشديد لام ) به معناى خصلت و خوى و صفات اخلاقى است .\r\n« رَائِقَةٌ » از مادهء « روق » ( بر وزن ذوق ) به معناى زيبا بودن و جلب توجه كردن است و در بعضى از نسخ « رائعة » آمده است كه همان معنا را مىرساند .\r\nطبيعى است كه وقتى بر شاخهء درختى ميوهء خوب و جالبى ببينيم دور از انتظار نيست كه همانند آن در شاخه‌هاى ديگر نيز يافت شود . همچنين هرگاه انسان در جايى به قطعه سنگ قيمتىاى برخورد كند چه بسا كه نشانهء وجود معدنى از آن در آن‌جا باشد .\r\nاين سخن در وجود انسان دليل روشنى دارد و آن اين‌كه كارهايى كه انسان به‌طور مكرر انجام مىدهد يك ريشهء باطنى دارد كه در نهاد اوست و اين ريشهء باطنى سبب مىشود كه مشابهات آن نيز در وى ظاهر گردد .\r\nهمان‌گونه كه عكس آن نيز چنين است ؛ هرگاه ببينيم انسانى بدزبان و فحاش\r\n\r\n","description":"","footnote":"","page_name":" 526 ","page_number":526},
  {"content":"\r\n\r\nاست غالباً پى مىبريم كه در كارهاى ديگر نيز در مسير غلط و ناپسند قرار دارد از چنين انسانى نمىتوان انتظار امانت‌دارى و صداقت داشت .\r\nبه تعبير ديگر ، نيكىها و بدىها غالباً به‌هم پيوسته‌اند گويى يكديگر را صدا مىزنند و دعوت مىكنند .\r\nالبته ممكن است استثنائاتى وجود داشته باشد كه شخصى تنها يك صفت خوب يا يك صفت بد داشته باشد و بقيهء صفاتش با آن هماهنگ نباشد ولى همان‌گونه كه اشاره شد اين‌ها جنبهء استثنايى دارد نه قاعدهء كلى .\r\nبه هر حال اين گفتار حكيمانه دو پيام براى ما دارد : پيام اول درمورد انسان‌شناسى است كه براى شناخت افراد ، غالباً مىتوان روى يكى از صفات خوب يا بد آن‌ها تكيه كرد و آن را نشانه‌اى براى بقيهء صفات دانست .\r\nدوم اين‌كه در تهذيب نفس بايد مراقب باشيم كه اگر صفت زشتى در ما پيدا شد انتظار نفوذ بقيهء زشتىها را هم داشته باشيم و اگر توانستيم صفت خوبى را در خود ريشه‌دار كنيم بايد به آيندهء خويش اميدوار باشيم كه در پرتو آن ، صفات ديگر نيز ممكن است رويش پيدا كند .\r\n\r\nنكته صفات اخلاقى كليدى\r\nاز يك نظر تقريباً تمام صفات اخلاقى در جهت اخلاق حسنه يا رذيله با هم پيوند دارند و هركدام همجنس خود را صدا مىزنند . همان‌گونه كه در گفتار حكيمانهء بالا امام عليه السلام به آن اشاره فرموده است .\r\nولى در ميان ويژگىهاى اخلاقى ، بعضى جنبهء كليدى داشته و با صفات ديگر كه همجنس آن‌ها هستند پيوند محكمى دارند و در روايات اسلامى نيز به آن اشاره شده است .\r\n\r\n","description":"","footnote":"","page_name":" 527 ","page_number":527},
  {"content":"\r\n\r\nاز جملهء آن‌ها دروغ است كه سرچشمهء گناهان بسيارى است . رشوه‌خوارى ، ظلم ، غش در معامله ، پايمال كردن حقوق مردم ، اهانت به اشخاص و كمك به ظالمان در بسيارى از موارد با دروغ پيوند نزديك دارند . به همين دليل در روايت معروفى كه از امام حسن عسكرى عليه السلام نقل شده است مىخوانيم : «\r\nجُعِلَتِ الْخَبَائِثُ فِى بَيتٍ وَ جُعِلَ مِفْتَاحُهُ الْكَذِبُ\r\n؛ تمام زشتىها در اتاقى گذاشته شده و درِ آن قفل است و كليد آن دروغ مىباشد » . « 1 »\r\nدر روايات اسلامى شراب و مسكرات نيز از گناهان كليدى ذكر شده چراكه وقتى انسان مست شد هر كار خلاف اخلاق و هر جنايتى ممكن است از او سر بزند و لذا در ذيل روايتى مشابه روايت بالا كه از امام باقر عليه السلام نقل شده مىخوانيم : «\r\nإِنَّ اللَّهَ عَزَّ وَ جَلَّ جَعَلَ لِلشَّرِّ أَقْفَالًا وَ جَعَلَ مَفَاتِيحَ تِلْكَ الْأَقْفَالِ الشَّرَابَ وَ الْكَذِبُ شَرٌّ مِنَ الشَّرَابِ\r\n؛ خداوند متعال براى شر و زشتىها قفل‌هايى گذاشته و كليدهاى آن قفل‌ها را شراب قرار داده و دروغ از شراب هم بدتر است » . « 2 »\r\nروشن است كه يك عامل مهم بازدارنده در برابر زشتىها عقل است و شراب عقل انسانى را از كار مىاندازد و او را آمادهء هر زشتىاى مىكند .\r\nدرمورد صفت رذيلهء بخل نيز حديثى از امام عليه السلام در حكمت 378 آمده بود :\r\n« الْبُخْلُ جَامِعٌ لِمَسَاوِى الْعُيوبِ وَ هُوَ زِمَامٌ يقَادُ بِهِ إِلَى كُلِّ سُوءٍ\r\n؛ بخل ، جامع تمام عيب‌هاست و در حقيقت افسارى است كه انسان را به‌سوى هر بدىاى مىكشاند » .\r\nدر حديث ديگرى از امام صادق عليه السلام آمده است : «\r\nالْغَضَبُ مِفْتَاحُ كُلِّ شَرٍّ\r\n؛ خشم ، كليد همهء بدىهاست » . « 3 »\r\nزيرا روشن است كه در چنين حالتى كنترل عقل از تمام وجود انسان زايل\r\n\r\n\r\n","description":"","footnote":"\r\n( 1 ) . بحارالانوار ، ج 69 ، ص 263 ، ح 46 .\r\n( 2 ) . كافى ، ج 2 ، ص 338 ، ح 3 .\r\n( 3 ) . همان ، ص 303 ، ح 3 .\r\n","page_name":" 528 ","page_number":528},
  {"content":"\r\n\r\nمىشود و گاه انسان به‌صورت ديوانه‌اى درمىآيد كه هر كار خلافى را ممكن است انجام دهد .\r\nو از همه فراتر حب افراطى به دنياست كه انسان را وادار به هر كار زشتى مىكند تا به هدف و مقصود خود كه مال و مقام و جاه و جلال مادى است برسد .\r\nبه همين دليل در روايت معروف نبوى آمده است : «\r\nحُبُّ الدُّنْيا رَأْسُ كُلِّ خَطِيئَة\r\n» . « 1 »\r\nدر حديث مشروح‌ترى از امام على بن الحسين عليه السلام كه در ذيل حكمت 371 آورديم مىخوانيم كه امام عليه السلام بعد از آنى كه تكبر و حرص و حسد را سرچشمهء گناهان ديگر مىشمرد در پايان مىفرمايد : «\r\nفَاجْتَمَعْنَ كُلُّهُنَّ فِى حُبِّ الدُّنْيا فَقَالَ الْأَنْبِياءُ وَ الْعُلَمَاءُ بَعْدَ مَعْرِفَةِ ذَلِكَ حُبُّ الدُّنْيا رَأْسُ كُلِّ خَطِيئَة\r\n؛ همهء اين‌ها در حب دنيا جمع است و لذا پيغمبران و ( بعد از آنها ) دانشمندان با مشاهدهء اين معنا گفته‌اند : حب دنيا سرچشمهء همهء گناهان است » . « 2 »\r\nاين درمورد صفات زشت است كه جنبهء كليدى دارد . درمورد اخلاق فضيله و صفات برجسته نيز همان معنا صادق است . حب آخرت و عشق به پروردگار و خوف از نافرمانى خداوند سرچشمهء همهء نيكىهاست همان‌گونه كه در حديثى از معصومين عليهم السلام آمده است : «\r\nأَنَّ أَصْلَ كُلِّ خَيرٍ فِى الدُّنْيا وَ الْآخِرَةِ شَىءٌ وَاحِدٌ وَ هُوَ الْخَوْفُ مِنَ اللَّهِ تَعَالَى\r\n؛ ريشهء هر نيكى در دنيا و آخرت يك چيز است و آن ترس از نافرمانى خداوند است » . « 3 »\r\nهمچنين در برابر احاديث سابق كه از امام حسن عسكرى و امام باقر و امام سجاد عليهم السلام دربارهء حب دنيا نقل كرديم در حديثى از امام صادق عليه السلام مىخوانيم :\r\n« جُعِلَ الْخَيرُ كُلُّهُ فِى بَيتٍ وَ جُعِلَ مِفْتَاحُهُ الزُّهْدَ فِى الدُّنْيا\r\n؛ تمام نيكىها و خيرات در اتاقى نهاده شده و كليد آن زهد در دنياست » . « 4 »\r\n\r\n\r\n","description":"","footnote":"\r\n( 1 ) . بحارالانوار ، ج 51 ، ص 258 .\r\n( 2 ) . كافى ، ج 2 ، ص 131 ، ح 11 .\r\n( 3 ) . مستدرك الوسائل ، ج 11 ، ص 235 ، ح 26 .\r\n( 4 ) . كافى ، ج 2 ، ص 128 ، ح 2 .\r\n","page_name":" 529 ","page_number":529},
  {"content":"\r\n . \r\n","description":"","footnote":"","page_name":" 530 ","page_number":530},
  {"content":"\r\n\r\n\r\n446 لغالب بن صعصعة أبي الفرزدق ، في كلام دار بينهما : مَا فَعَلَتْ إِبِلُكَ الْكَثِيرَةُ ؟ قَالَ : دَغْذَغَتْهَا الْحُقُوقُ يَا أَمِيرَ الْمُؤْمِنِينَ . فقال عليه السلام : ذلِكَ أَحْمَدُ سُبُلِهَا .\r\nامام عليه السلام در سخنى كه بين او و مردى به نام غالب بن صعصعه ، پدر فرزدق ، رد و بدل شد چنين فرمود : شتران فراوانت چه شدند ؟ غالب عرض كرد : اى اميرمؤمنان ! حقوق واجب ( اداى زكات ) ، آن‌ها را پراكنده ساخت ( و چيز چندانى براى من باقى نمانده است ) . امام عليه السلام فرمود : اين بهترين راه مصرف آن‌ها بود . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nدر مصادر علاوه بر اشاره به روايت مشروحى كه از ابن ابى الحديد نقل كرده و اين كلام حكيمانه بخشى از آن است مىگويد : از تعبيرات اين روايت استفاده مىشود كه اين كلام در ميان راويان روايات مشهور بوده است . و نيز از ابن اثير در كتاب نهايه بخشى از آن را نقل مىكند . ( مصادر نهج‌البلاغه ، ج 4 ، ص 307 ) .\r\nاضافه مىكنيم كه اين ماجرا و اين گفتار حكيمانه در كتاب‌هاى زياد ديگرى نقل شده است ازجمله ابن‌عساكر آن را در كتاب تاريخ دمشق ( ج 74 ، ص 50 ) آورده همچنين در ربيع‌الابرار زمخشرى ( ج 2 ، ص 256 ) و در التذكرة الحمدونية ( ج 2 ، ص 264 ) آمده است .\r\n","page_name":" 531 ","page_number":531},
  {"content":"\r\n\r\n\r\nشرح و تفسير بهترين مصرف مال\r\nامام عليه السلام در اين گفتار نورانى كه در ميان او و پدر فرزدق ، غالب بن صعصعه ، رد و بدل شد چنين فرمود : « شتران فراوانت چه شدند ؟ غالب عرض كرد : اى اميرمؤمنان ! حقوق واجب ( اداى زكات ) ، آن‌ها را پراكنده ساخت ( و چيز چندانى براى من باقى نمانده است ) . امام عليه السلام فرمود : اين بهترين راه مصرف آن‌ها بود » ؛ (\r\nوقال عليه السلام لغالب بن صعصعة أبي الفرزدق ، في كلام دار بينهما : مَا فَعَلَتْ إِبِلُكَ الْكَثِيرَةُ ؟ قَالَ : دَغْذَغَتْهَا الْحُقُوقُ يَا أَمِيرَ الْمُؤْمِنِينَ . فقال عليه السلام : ذلِكَ أَحْمَدُ سُبُلِهَا\r\n) . در بسيارى از كتب و ازجمله تاريخ مدينهء دمشق ( نوشتهء ابن عساكر ، متوفاى 571 ) اين ماجرا به‌صورت گسترده‌ترى نقل شده است . او مىنويسد : فرزدق ( شاعر معروف ) در طفوليت همراه پدرش خدمت اميرمؤمنان على بن ابىطالب عليه السلام رسيد . فرزدق مىگويد : هنگامى كه با پدرم خدمت امام عليه السلام رسيديم در برابر او شمشيرهايى بود كه آن‌ها را آزمايش مىكرد . رو به پدرم كرد و فرمود :\r\nتو كيستى ؟ پدرم گفت : غالب بن صعصعه . فرمود : تو همان كسى هستى كه شتران فراوان داشتى ؟ عرض كرد : آرى . فرمود : با آن‌ها چه كردى ؟ عرض كرد :\r\nمشكلات و حقوق ( زكات ) ، آن‌ها را پراكنده ساخت . فرمود : اين بهترين راه مصرف آن‌ها بود . سپس فرمود : اين كودك كه با توست كيست ؟ عرض كرد :\r\nفرزندم همام ( فرزدق ) است . او در اين سن و سال شعر مىگويد . فرمود : قرآن به\r\n\r\n","description":"","footnote":"","page_name":" 532 ","page_number":532},
  {"content":"\r\n\r\nاو تعليم كن كه قرآن براى او بهتر است . « 1 »\r\nابن ابىالحديد اضافه‌اى بر اين سخن دارد و آن اين است كه فرزدق مىگويد :\r\nپيوسته سفارش على عليه السلام در ذهن من بود تا زمانى كه خود را مقيد كردم و سوگند ياد كردم كه تا قرآن را حفظ نكنم دست برندارم . « 2 »\r\nدر بسيارى از نسخ نهج‌البلاغه و كتب ديگرى كه اين جمله در آن‌ها نقل شده است به‌جاى « دغذغة » ، « ذعذعة » آمده كه ازنظر معنا تناسب بيشترى دارد زيرا « دغدغة » به معناى تحريك كردن و قلقلك دادن است كه در اين‌جا تناسبى ندارد در حالى كه « ذعذعة » به معناى پراكنده كردن و متفرق ساختن است كه مناسب محل كلام مىباشد و به نظر مىرسد نسخهء صبحى صالح در اين‌جا نادرست باشد .\r\n\r\nنكته‌ها\r\n\r\n1 . اهميت زكات\r\nمىدانيم كه زكات به آن نُه چيزى كه تعلق مىگيرد هر سال تكرار مىشود تا زمانى كه مورد زكات از حد نصاب بيفتد . به خلاف خمس كه هر مالى را يك بار خمس مىدهند .\r\nمثلًا كسى كه داراى يكصد رأس گاو يا گوسفند است بايد زكات مال خود را كه در حدود دو و نيم درصد است ( با رعايت نصاب‌هاى مختلفى كه در آن است ) بپردازد و سال بعد هم اگر همان گاو يا گوسفندان را داشته باشد مجدداً زكات به آن تعلق مىگيرد تا زمانى كه از حد نصاب پايين بيايد . ( آخرين حد نصاب در گاو 30 رأس و در گوسفند 40 رأس و در شتر 5 نفر است ) .\r\nشايد منظور غالب بن صعصعه اين بوده كه من پيوسته زكات شترانم را\r\n\r\n\r\n","description":"","footnote":"\r\n( 1 ) . تاريخ مدينهء دمشق ، ج 74 ، ص 50 .\r\n( 2 ) . شرح نهج‌البلاغهء ابن ابىالحديد ، ج 20 ، ص 95 .\r\n","page_name":" 533 ","page_number":533},
  {"content":"\r\n\r\nپرداختم و چيزى بر آن نيفزودم تا از آخرين نصاب گذشت .\r\nامام عليه السلام مىفرمايد : چه مصرفى بهتر از اين‌كه آن‌ها را ذخيرهء يوم‌المعاد خود ساخته‌اى و به نيازمندان كمك كرده‌اى و سلامت و عافيت را براى خود خريدارى نموده‌اى .\r\nاين احتمال نيز وجود دارد كه منظور از حقوق در جملهء «\r\nذَعذَعَتْهَا الْحُقُوقُ\r\n» تنها زكات نباشد بلكه حقوق واجب يا مستحب ديگر را نيز شامل شود ازجمله استفاده كردن از آن در راه جهاد و كارهاى خير ديگر ، همان‌گونه كه مرحوم علامهء مجلسى در بحارالانوار در توضيح همين عبارت فرموده است . « 1 »\r\nقرآن مجيد نيز مىفرمايد : « « مَا عِنْدَكُمْ يَنفَدُ وَمَا عِنْدَاللَّهِ بَاقٍ » ؛ آنچه نزد شماست سرانجام از بين مىرود ولى آنچه نزد خدا ذخيره شده باقى و برقرار است » . « 2 »\r\nولى بعضى از افراد ناآگاه يا ضعيف الايمان چنين مىپندارند كه اگر چيزى از اموال خود را در راه خدا هزينه كنند از اموال آن‌ها كاسته شده و گرفتار نوعى غرامت شده‌اند . همان‌گونه كه قرآن مجيد دربارهء اين گونه اشخاص مىفرمايد :\r\n« « وَمِنَ الْأَعْرَابِ مَنْ يَتَّخِذُ مَا يُنفِقُ مَغْرَماً وَيَتَرَبَّصُ بِكُمُ الدَّوَائِرَ عَلَيْهِمْ دَائِرَةُ السَّوْءِ وَاللَّهُ سَمِيعٌ عَلِيمٌ » ؛ گروهى از ( اين ) اعراب باديه‌نشين ، چيزى را كه ( در راه خدا ) انفاق مىكنند ، غرامت محسوب مىدارند ؛ و انتظار حوادث دردناكى براى شما مىكشند ؛ حوادث دردناك براى خود آنهاست ؛ و خداوند شنوا و داناست ! » . « 3 »\r\nاين سخن را با حديثى از امام على بن موسىالرضا عليه السلام پايان مىدهيم : «\r\nإِنَّ صَاحِبَ النِّعْمَةِ عَلَى خَطَرٍ إِنَّهُ يجِبُ عَلَيهِ حُقُوقُ اللَّهِ فِيهَا وَ اللَّهِ إِنَّهُ لَتَكُونُ عَلَى النِّعَمُ مِنَ اللَّهِ عَزَّ وَ جَلَّ فَمَا أَزَالُ مِنْهَا عَلَى وَجَلٍ وَ حَرَّكَ يدَهُ حَتَّى أَخْرُجَ مِنَ الْحُقُوقِ الَّتِى تَجِبُ لِلَّهِ عَلَى فِيهَا فَقُلْتُ جُعِلْتُ فِدَاكَ أَنْتَ فِى قَدْرِكَ تَخَافُ هَذَا قَالَ نَعَمْ فَأَحْمَدُ رَبِّى\r\n\r\n\r\n","description":"","footnote":"\r\n( 1 ) . بحارالانوار ، ج 34 ، ص 322 .\r\n( 2 ) . نحل ، آيهء 96 .\r\n( 3 ) . توبه ، آيهء 98 .\r\n","page_name":" 534 ","page_number":534},
  {"content":"\r\n\r\nعَلَى مَا مَنَّ بِهِ عَلَى\r\n؛ كسانى كه صاحب نعمتى هستند در خطرند تا حقوق واجب آن را بپردازند . به خدا سوگند هنگامى كه نعمت‌هايى از سوى خداوند متعال به من مىرسد من ترسانم - در اين‌جا امام عليه السلام دست خود را به نشانهء وحشت و اضطراب تكان داد - تا زمانى كه حقوقى را كه براى خداوند در آن بر من واجب است بپردازم . راوى عرض مىكند : فدايت شوم شما هم با آن مقام و منزلتى كه داريد باز بيمناكيد ؟ فرمود : آرى من خدا را براى نعمت‌هايى كه به من بخشيده است حمد و ستايش مىكنم » . « 1 »\r\n\r\n2 . صعصعه و غالب و فرزدق كيستند ؟\r\nفرزدق همان شاعر معروفى است كه نام اصلىاش همام و لقبش فرزدق بود و اشعار او دربارهء امام زين العابدين عليه السلام در برابر هشام بن عبدالملك در كنار خانهء خدا او را مشهور ساخته است كه در آن اشعار بسيار بلند و زيبا و پرمعنايش مقام امام عليه السلام را به بهترين وجه در مقابل دشمنش بيان كرد و از عواقب آن نيز نترسيد .\r\nو در جريان كربلا هنگامى كه خبر از آن حادثهء خونين شد جملهء تكان دهنده‌اى بيان كرد . گفت : اگر عرب به دليل شهادت فرزند بهترين فرد عرب خشم گيرد و يكپارچه بر ضد آن قاتلان قيام كند سبب دوام عزت و كرامت آن‌ها خواهد شد و اگر كوتاهى كند و حركتى انجام ندهد براى هميشه از سوى خداوند به ذلت گرفتار خواهد شد . و اين بيت را دراين‌باره گفت :\r\n وانتم لا تثار لابنِ خَيرِكم * فالقُوا السّلاحَ و اغزِلوا بالمَغازِل \r\nاگر براى خونخواهى فرزند بهترين فردتان قيام نمىكنيد سلاح‌ها را كنار بگذاريد و همانند پيرزنان مشغول پشم‌ريسى شويد .\r\nفرزدق از همان كودكى شعر مىگفت . مردى غيور و بسيار شجاع\r\n\r\n\r\n","description":"","footnote":"\r\n( 1 ) . كافى ، ج 3 ، ص 503 ، ح 19 .\r\n","page_name":" 535 ","page_number":535},
  {"content":"\r\n\r\nو باشخصيت بود . در كتاب الاعلام زركلى آمده است كه اگر اشعار فرزدق نبود يك‌سوم لغت عرب و نيمى از اخبار تاريخى آن‌ها از ميان مىرفت . او در سال 110 هجرى چشم از جهان فرو بست . « 1 »\r\nاما غالب ، پدر فرزدق طبق گفتهء زركلى در الاعلام ، مردى بسيار باسخاوت و از قبيلهء بنى تميم بود به‌قدرى در سخاوت مشهور بود كه حتى بعد از مردنش افرادى كه گرفتار فقر مىشدند به قبر او پناه مىبردند كه در يكى از اين حادثه‌ها فرزدق زنى را ديد كه به قبر پدرش ، غالب ، پناه آورده است ، سؤال كرد : مشكلت چيست ؟ او مشكل خود را فقر بيان كرد و فرزدق مشكل او را به نحو كامل حل نمود . غالب در حدود سال چهل قمرى چشم از جهان فرو بست .\r\nپدر غالب نيز كه جد فرزدق بوده و صعصعة بن ناجية نام داشت مرد بسيار سخاوتمندى بود كه سخاوت خود را براى فرزندانش نيز به يادگار گذاشت .\r\nدر حالات او نوشته‌اند كه اين انسان آزادهء شريف در عصر جاهليت با بسيارى از عادات زشت آن‌ها مبارزه مىكرد تا آن‌جا كه سيصد و شصت دختر را كه پدرانشان مىخواستند آن‌ها را زنده به گور كنند از پدرانشان خريد و از مرگ نجات داد . حتى در يك مورد براى نجات نوزاد دخترى كه پدرش تصميم بر قتل او گرفته بود مركب سوارى خود را به اضافهء دو شتر به پدر آن دختر داد . هنگامى كه اين خبر به پيامبر اكرم صلى الله عليه و آله رسيد فرمود : كار بسيار بزرگى انجام دادى و پاداش تو نزد خدا محفوظ است و حتى فرمود : همين پاداش براى تو بس كه خداوند به‌سبب آن ، نعمت اسلام را بر تو ارزانى داشت .\r\nوفات او را بعد از سال 9 هجرى نوشته‌اند . « 2 »\r\n* * *\r\n\r\n\r\n","description":"","footnote":"\r\n( 1 ) . الاعلام زركلى ، مدخل همّام بن غالب .\r\n( 2 ) . براى توضيح بيشتر به شرح نهج‌البلاغهء مرحوم شوشترى ، ج 13 ، ص 226 و الاعلام زركلى مراجعه شود .\r\n","page_name":" 536 ","page_number":536},
  {"content":"\r\n\r\n\r\n447 مَنِ اتَّجَرَ بِغَيْرِ فِقْهٍ فَقَدِ ارْتَطَمَ فِي الرِّبَا .\r\nامام عليه السلام فرمود :\r\nكسى كه بدون آگاهى ( از احكام الهى ) به تجارت پردازد\r\nدر رباخوارى غوطه‌ور مىشود . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم كلينى پيش از سيد رضى اين گفتار حكيمانه را در فروع كافى ، كتاب المعيشه ، فروع كافى مسنداً از امام صادق عليه السلام از اميرمؤمنان على عليه السلام نقل مىكند همچنين صدوق با اضافه‌اى در من لا يحضره الفقيه . ( مصادر نهج‌البلاغه ، ج 4 ، ص 307 ) .\r\n","page_name":" 537 ","page_number":537},
  {"content":"\r\n\r\n\r\nشرح و تفسير هشدار به بازرگانان\r\nامام عليه السلام در اين‌جا به تجار هشدار مىدهد كه احكام فقه اسلامى را مخصوصاً در مسائل مربوط به ربا فرا گيرند تا گرفتار رباخوارى نشوند . مىفرمايد : « كسى كه بدون آگاهى ( از احكام اسلام ) به تجارت بپردازد در رباخوارى غوطه‌ور مىشود » ؛ (\r\nمَنِ اتَّجَرَ بِغَيْرِ فِقْهٍ فَقَدِ ارْتَطَمَ فِي الرِّبَا\r\n) . « اتجر » و « تَجَرَ » هر دو به معناى تجارت كردن و خريد و فروش نمودن است .\r\n« ارتطم » از مادهء « رطم » ( بر وزن ختم ) به معناى فرو رفتن در چيزى است كه امكان بيرون آمدن از آن نيست و معمولًا تشبيه به گل‌ولاى عميق و باتلاق مىكنند كه وقتى كسى در آن بيفتد قادر به خروج‌نمىباشد . در لسان‌العرب ، ارتطام را به معناى فرو رفتن در چيزى دانسته است كه اگر هم كسى بتواند از آن بيرون بيايد با اندوه و غم سنگينى خواهد بود .\r\nروشن است كه ورود در هر كارى بدون آگاهى از مسائل مربوط به آن ، مشكل‌آفرين است به‌خصوص ورود در تجارت با عدم آگاهى از فقه اسلامى انسان را گرفتار معاملات حرام و اعمال نامشروع مىكند و دليل آن اين است كه فقه اسلامى در امر تجارت و خريد و فروش دستورات دقيقى دارد كه بخشى از مهمترين آن دستورات مربوط به رباست .\r\nدر فقه اسلامى دو نوع ربا داريم : يكى رباى معاملى و آن خريد و فروش\r\n\r\n","description":"","footnote":"","page_name":" 538 ","page_number":538},
  {"content":"\r\n\r\nجنسى در مقابل جنس مشابه آن با تفاضل است . مثلًا خريدن يك تن گندم نامرغوب در مقابل نيم تن گندم مرغوب . اين كار ، ربا و حرام است . همچنين درمورد اشياء ديگر .\r\nدر اين‌كه چه چيزهايى با يكديگر همجنس مىباشند در ميان فقها گفتگوهاى زيادى است تا آن‌جا كه حتى گروهى كره و روغن را با شير يك جنس مىدانند و خريد و فروش آن‌ها را با تفاضل ، ربا مىشمارند و شرح اين اجناس و بحث‌هاى مربوط به آن‌ها در كتب فقهى به‌صورت گسترده آمده است .\r\nنوع دوم ، رباى قرضى است و آن اين‌كه انسان چيزى به ديگرى وام بدهد و در مقابل آن اضافه‌اى بگيرد و جالب اين كه اين اضافه ممكن است ازقبيل همان جنس باشد مانند دادن يك ميليون پول نقد به كسى در برابر گرفتن يك ميليون و نيم ، بعد از گذشتن يك سال ، و يا از غير آن جنس باشد و حتى اگر كسى چيزى را به ديگرى وام بدهد و بگويد براى پدرم فلان سورهء قرآن را نيز بخوان ، اين را هم نوعى ربا مىدانند و يا خدمات ديگر كه ارزشى دارد . همان‌گونه كه در حديث معروفى از پيامبر اكرم صلى الله عليه و آله آمده است كه فرمود : «\r\nكُلُّ قَرضٍ جَرّ منفعةً فهو وَجهٌ مِن وجوهِ الرّبا\r\n؛ هر وامى كه جذب منفعتى كند نوعى رباست » . « 1 »\r\nيعنى هر شرطى كه سودى را براى دهندهء قرض به بار آورد ربا محسوب مىشود خواه مبلغ اضافى باشد يا انجام كارى و يا حتى شرط معاملهء به مثل كه در برابر اين وام بعداً وامى به او بپردازد . تمام اين‌ها از اشكال رباست .\r\nبا توجه به پيچيدگىهايى كه در مسألهء ربا وجود دارد كسى كه وارد ميدان تجارت بشود و آگاهى از اين مسائل نداشته باشد احتمال بسيار مىرود كه گرفتار رباخوارى شود .\r\nعده‌اى از شارحان نهج‌البلاغه پيچيدگىهاى حكمى مسألهء ربا را نيز در\r\n\r\n\r\n","description":"","footnote":"\r\n( 1 ) . السنن الكبرى للبيهقى ، ج 5 ، ص 350 .\r\n","page_name":" 539 ","page_number":539},
  {"content":"\r\n\r\nاين‌جا مطرح كرده‌اند كه در رباى معاملى چه چيزهايى همجنس است و چه چيزهايى همجنس نيست كه شبيه آن را در رباى قرضى و اين‌كه چه چيزهايى شرط اضافى محسوب مىشود و چه چيزهايى محسوب نمىشود مىتوان تصور كرد .\r\nولى بايد توجه داشت كه اختلافات حكمى مشكلى ايجادنمىكند زيرا مجتهد بعد از تلاش و كوشش اگر گرفتار خطا بشود معذور است و امام عليه السلام در اين زمينه هشدار نداده است بلكه نظر مبارك امام عليه السلام اشتباهى است كه در تشخيص موضوع براى ناآگاهان پيدا مىشود و اگر در فراگرفتن مسائل مربوط به ربا و كسب‌هاى حلال و حرام كوتاهى كرده باشند مشكل بيشتر مىشود .\r\nدر تأييد اين سخن در روايتى كه ذيل گفتار حكيمانهء مورد بحث در كتاب شريف كافى آمده است مىخوانيم كه اميرمؤمنان عليه السلام مىفرمود : «\r\nلَا يقْعُدَنَّ فِى السُّوقِ إِلَّا مَنْ يعْقِلُ الشِّرَاءَ وَ الْبَيعَ\r\n؛ كسى در بازار ننشيند مگر اين‌كه احكام خريد و فروش را به خوبى بداند » . « 1 »\r\nو در حديث ديگرى كه اصبغ بن نباته از آن حضرت نقل مىكند مىخوانيم كه اميرمؤمنان عليه السلام بر منبر مىفرمود : «\r\nيا مَعْشَرَ التُّجَّارِ الْفِقْهَ ثُمَّ الْمَتْجَرَ الْفِقْهَ ثُمَّ الْمَتْجَرَ الْفِقْهَ ثُمَّ الْمَتْجَرَ وَ اللَّهِ لَلرِّبَا فِى هَذِهِ الْأُمَّةِ أَخْفَى مِنْ دَبِيبِ النَّمْلِ عَلَى الصَّفَا شُوبُوا أَيمَانَكُمْ بِالصِّدْقِ التَّاجِرُ فَاجِرٌ وَ الْفَاجِرُ فِى النَّارِ إِلَّا مَنْ أَخَذَ الْحَقَّ وَ أَعْطَى الْحَقَّ\r\n؛ اى جمعيت تجار ! اول آگاهى بر مسائل سپس تجارت ، و اين سخن را سه بار تكرار نمود آنگاه فرمود : به خدا سوگند ربا در ميان اين امت پنهان‌تر است از جنبش مورچه بر سنگ سخت . ايمان خود را با حق بياميزيد . تاجر ، فاجر است و فاجر در دوزخ است مگر كسى كه حق بدهد و حق بستاند » . « 2 »\r\n\r\n\r\n","description":"","footnote":"\r\n( 1 ) . كافى ، ج 5 ، ص 154 ، ح 23 .\r\n( 2 ) . همان ، ص 150 ، ح 1 .\r\n","page_name":" 540 ","page_number":540},
  {"content":"\r\n\r\n\r\nنكته خطرات ربا\r\nمىدانيم در اسلام دربارهء تحريم ربا تأكيد بسيار فراوانى شده تا آن‌جا كه به رباخواران از سوى خدا اعلام جنگ شده است : « « فَإِنْ لَّمْ تَفْعَلُوا فَأْذَنُوا بِحَرْبٍ مِّنَ اللَّهِ وَرَسُولِهِ » ؛ اگر دست از رباخوارى برنداريد خدا و پيامبرش به شما اعلام جنگ مىكنند » . « 1 »\r\nآيات ديگرى در قرآن مجيد از سرنوشت شوم رباخواران در روز قيامت و شامل آن‌ها شدن عذاب الهى در اين دنيا نيز خبر مىدهد .\r\nاين حكم اسلامى بسيار حساب‌شده و حكيمانه است زيرا جامعه‌اى كه رباخوارى در آن رايج گردد به زودى به دو گروه فقير و ثروتمند تقسيم مىشود .\r\nثروتمندانى كه بدون كار كردن ، هر روز آلاف و الوفى درآمد دارند و زحمت‌كشانى كه هرچه زحمت مىكشند بايد در جيب رباخواران بريزند .\r\nمفاسد شديد رباخوارى را در دنياى امروز با چشم مىبينيم تا آن‌جا كه در عصر ما بحران‌هاى شديدى در امور اقتصادى كشورهاى بزرگ دنيا پيدا شده كه يكى از علل مهم آن همين مسألهء رباخوارى است كه حتى امروز كه اين بحث را مىنويسيم هنوز از تنگناى آن بحران‌ها خارج نشده‌اند و آيندهء روشنى در پيش ندارند .\r\nاز اين گذشته ، رباخوارى مسائل اخلاقى را درهم مىكوبد و سبب كينهء شديد قشرهاى ضعيف جامعه از ثروتمندان رباخوار مىشود كه گاه براثر تراكم كينه‌ها شورش‌هاى عظيمى جامعه را فرامىگيرد .\r\nيكى از مشكلات دنياى امروز بانك‌هاى رباخوار است كه رباخوارى در تار و پود آن‌ها تنيده و هرچه مصلحان خيرانديش اسلامى مىكوشند كه رباخوارى\r\n\r\n\r\n","description":"","footnote":"\r\n( 1 ) . بقره ، آيهء 279 .\r\n","page_name":" 541 ","page_number":541},
  {"content":"\r\n\r\nرا از آن حذف كنند باز به‌صورت ديگرى ورود پيدا مىكند و كار به جايى مىرسد كه همهء جامعه را آلوده مىسازد . آن‌گونه كه در حديث نبوى آمده است :\r\n« يأْتِى عَلَى النَّاسِ زَمَانٌ لَايبْقَى أَحَدٌ إِلَّا أَكَلَ الرِّبَا فَإِنْ لَمْ يأْكُلْهُ أَصَابَهُ مِنْ غُبَارِهِ\r\n؛ زمانى براى مردم فرا مىرسد كه همه رباخوار مىشوند و اگر كسى رباخوار نباشد گرد و غبار ربا بر دامن او مىنشيند » . « 1 »\r\nالبته اگر قراردادى بين وام‌دهنده و وام‌گيرنده نباشد ولى وام‌گيرنده به عنوان يك كار اخلاقى و تشكر از دهندهء وام به‌هنگام پس دادن وام ، هديه‌اى بر آن بيفزايد شرعاً اشكالى ندارد . مهم آن است كه وام‌دهنده خود را طلبكار چيزى نداند و مطالبهء سودى نكند ؛ خواه كم باشد يا زياد . « 2 »\r\n* * *\r\n\r\n\r\n","description":"","footnote":"\r\n( 1 ) . مستدرك الوسائل ، ج 13 ، ص 333 ، ح 18 .\r\n( 2 ) . براى توضيح بيشتر دربارهء ربا ، خطرات ربا و مضرات آن مىتوانيد به كتاب بانكدارى اسلامى مراجعه كنيد .\r\n","page_name":" 542 ","page_number":542},
  {"content":"\r\n\r\n\r\n448 مَنْ عَظَّمَ صِغَارَ الْمَصَائِبِ ابْتَلَاهُ اللَّهُ بِكِبَارِهَا .\r\nامام عليه السلام فرمود :\r\nكسى كه مصيبت‌هاى كوچك را بزرگ شمارد خداوند او را به مصائب بزرگ\r\nمبتلا مىسازد . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nميدانى اين كلام شريف را در كتاب خود ، مجمع الامثال آورده و قرائنى در كتاب اوست كه نشان مىدهد روايات خود از على عليه السلام را از منبع ديگرى نقل كرده است . ابن طلحهء شافعى نيز در مطالب السؤول اين گفتار حكيمانه را در ضمن سخنان ديگرى از اميرمؤمنان على عليه السلام آورده است . ( مصادر نهج‌البلاغه ، ج 4 ، ص 308 ) .\r\nاضافه مىكنيم كه مرحوم راوندى ( متوفاى 573 ) اين كلام شريف را همراه كلام ديگرى از على عليه السلام نقل مىكند . ( دعوات راوندى ، ص 169 ، ح 473 ) .\r\n","page_name":" 543 ","page_number":543},
  {"content":"\r\n\r\n\r\nشرح و تفسير مصائب كوچك را بزرگ نشمريد\r\nامام عليه السلام در اين گفتار كوتاه حكيمانه به تمام كسانى كه گرفتار پاره‌اى از مسائل مىشوند هشدار مىدهد كه ناشكرى نكنند مبادا گرفتار مصيبت‌هاى فزون‌ترى شوند . مىفرمايد : « كسى كه مصيبت‌هاى كوچك را بزرگ شمارد خداوند او را به مصائب بزرگ مبتلا مىكند » ؛ (\r\nمَنْ عَظَّمَ صِغَارَ الْمَصَائِبِ ابْتَلَاهُ اللَّهُ بِكِبَارِهَا\r\n) . زندگى اين جهان خالى از مصائب نيست منتها هر كسى به يك شكل گرفتار مصيبت مىشود . آيا مىتوان كسى را پيدا كرد كه در تمام عمر مصيبتى نديده باشد ؟ آيا طول عمر كه يكى از مواهب الهى است همواره توأم با تلخى مصائب دوستان و بستگان و آشنايان نيست ؟ آيا افرادى كه از عمر طولانى برخوردارند در پايان كار كه مصداق ارذل العمر است گرفتار انواع بيمارىها نمىشوند ؟\r\nشكست در ازدواج ، بيمارى فرزندان ، مشكلات كسب و كار ، از دست دادن عزيزان ، عوارض ناشى از خشكسالىها و مانند آن ، مصائبى است كه هركس به يك يا چند مورد از آن گرفتار است .\r\nو همان‌گونه كه در مباحث توحيدى آورده‌ايم بروز اين حوادث فلسفه‌هاى زيادى دارد . گاه آزمايش و امتحان است ، گاه كفارهء گناهان ، گاه زنگ بيدارباش و گاه در ظاهر مصيبت است و در باطن موهبت و رحمت و به‌طور دقيق نمىتوان تعيين كرد كه هر مصيبتى از كجا سرچشمه گرفته هرچند در بعضى از موارد قرائنى براى شناخت سرچشمه وجود دارد .\r\n\r\n","description":"","footnote":"","page_name":" 544 ","page_number":544},
  {"content":"\r\n\r\nبا اين حال چرا و چگونه ممكن است انسان به مجرد مشاهدهء مصيبتى زبان به شكايت و ناشكرى بگشايد و بىتابى كند و آه و ناله سر دهد ؟\r\nاى بسا خداوند رحيم مصيبت كوچك‌ترى را براى جلوگيرى از مصيبت بزرگ‌ترى براى بنده‌اش فرستاده است .\r\nدر هر حال آن‌ها كه در برابر مصيبت‌هاى كوچك جزع و فزع و بىتابى مىكنند و زبان به شكايت مىگشايند با اين كار خود ، مستحق مصيبت‌هاى بزرگترى مىشوند و به عكس اگر شكر الهى را به‌جا آورند و حتى آن را به عنوان موهبتى از ناحيهء او پذيرا شوند چه بسا خداوند مواهب مهمى نصيب آن‌ها كند كه آن مصيبت در برابر آن كوچك و ناچيز است .\r\nدر تفسير عياشى آمده است كه خداوند به يكى از شيعيان دخترى داده بود و او خدمت امام صادق عليه السلام رسيد . حضرت او را به‌سبب تولد آن دختر خشمگين ديد ، فرمود : بگو ببينم اگر خداوند به تو وحى مىفرستاد كه من جنس فرزند را براى تو انتخاب كنم يا تو براى خويش انتخاب مىكنى ؟ در پاسخ چه مىگفتى ؟\r\nعرض كرد : مىگفتم خداوندا تو انتخاب كن . امام عليه السلام فرمود : اكنون نيز خداوند براى تو انتخاب كرده است . سپس امام عليه السلام فرمود : آيا داستان آن پسرى را شنيده‌اى كه در داستان خضر و موسى عليهما السلام به دست خضر عليه السلام به قتل رسيد و سرانجام خضر عليه السلام گفت : خداوند مىخواست بهتر و بامحبت‌تر از آن پسر ( كافر فاسد ) را به پدرومادرش بدهد ؟ آرى آن پدر و مادر ، آن پسر فاسد را از دست دادند و خداوند به‌جاى آن ، دخترى به آن‌ها داد كه هفتاد پيغمبر از دودمان او به عرصهء وجود آمدند . « 1 »\r\nتاريخ ، افرادى را نشان مىدهد كه براثر روح بزرگ و فكر بلند ، عظيم‌ترين مصائب را در خود هضم مىكردند و با آن كنار مىآمدند تا چه رسد به مصائب كوچك .\r\n\r\n\r\n","description":"","footnote":"\r\n( 1 ) . بحارالانوار ، ج 5 ، ص 298 .\r\n","page_name":" 545 ","page_number":545},
  {"content":"\r\n\r\nمرحوم مغنيه در شرح نهج‌البلاغهء خود در ذيل همين كلام نورانى اميرمؤمنان عليه السلام مىگويد : فرض كنيد پادشاه قدرتمندى براثر حادثه‌اى ناگهان همه چيز را از دست مىدهد و براثر بعضى از حوادث به‌كلى او را از حكومت كنار مىگذارند . ناگهان او خود را مانند يك نفر از افراد عادى كوچه و خيابان مىبيند كه مالك هيچ‌چيز حتى به‌اندازهء جاى پايش نيست در اين حال چه كند ؟ آيا گريه كند ؟ ناله سر دهد ؟ فرض كنيم گريه كند و زبان به شكوه بگشايد آيا آنچه را كه از دست رفته بازمىيابد ؟ در چه زمانى گريه حلال مشكلات بوده در حالى كه غم و اندوه ، عقل و جسم را ضعيف مىكند و مصيبت را سنگين‌تر مىسازد و آن را به مشكلات مهلكى مبدل مىكند .\r\nسپس مرحوم مغنيه مىگويد : آخرين پادشاه چين ، بزرگترين پادشاه روى زمين بود ولى هنگامى كه حكومتش از دست رفت همهء آن قدرت‌ها و امكانات را به فراموشى سپرد و در يكى از باغستان‌ها با مزد كمى مشغول كار شد و گل‌ها را آبيارى مىكرد و علف هرزه‌ها را با دست خود مىكند و در همين حال كتاب‌هاى متعددى از شرح زندگانى خود به رشتهء تحرير درآورد ، كه درس عبرتى براى كسانى است كه عبرت‌گير هستند .\r\nسپس مىگويد : هر شخص عاقلى بايد اين‌گونه باشد و با واقعيت‌هاى موجود بسازد و الا هويت خود را از دست مىدهد و در جهانى مملو از خرافات و اوهام و خيالات زندگى مىكند . « 1 »\r\nوقتى بزرگترين مصيبت‌ها را مىتوان به فراموشى سپرد و به‌جاى ناله و فرياد و بىتابى ، زندگانى جديد مناسب و آرام‌بخشى ساخت چگونه نمىتوان با مصائب كوچك كنار آمد تا مبدل به مصائب بزرگ‌تر نشود ؟\r\n* * *\r\n\r\n\r\n","description":"","footnote":"\r\n( 1 ) . شرح نهج‌البلاغهء مغنيه ، ج 4 ، ص 483 .\r\n","page_name":" 546 ","page_number":546},
  {"content":"\r\n\r\n\r\n449 مَنْ كَرُمَتْ عَلَيْهِ نَفْسُهُ هَانَتْ عَلَيْهِ شَهَواتُهُ .\r\nامام عليه السلام فرمود :\r\nكسى كه براى خود شخصيت قائل است شهواتش در برابرش خوار خواهند بود . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nاين گفتار حكمت‌آميز در مجمع الامثال ميدانى با تفاوتى آمده كه نشان مىدهد آن را از منبعى غير از نهج‌البلاغه گرفته است و ابن عبد ربه در عقد الفريد نيز آن را با تفاوتى آورده است . ( مصادر نهج‌البلاغه ، ج 4 ، ص 308 ) .\r\n","page_name":" 547 ","page_number":547},
  {"content":"\r\n\r\n\r\nشرح و تفسير تضاد شخصيت با شهوات سركش\r\nامام عليه السلام در اين گفتار حكمت‌آميز اشاره به تضادى مىكند كه در ميان شخصيت و شهوت‌پرستى وجود دارد ، مىفرمايد : « كسى كه براى خود شخصيت قائل باشد شهواتش در برابرش خوار خواهند بود » ؛ (\r\nمَنْ كَرُمَتْ عَلَيْهِ نَفْسُهُ هَانَتْ عَلَيْهِ شَهَواتُهُ\r\n) . « شهوات » جمع « شهوت » به معناى خواستهء دل است و معمولًا به مواردى گفته مىشود كه معقول و پسنديده نيست و يا به تعبير ديگر جنبهء افراطى و ناپسند دارد .\r\nبديهى است كسى كه مىخواهد شخصيتش در ميان مردم و يا حتى براى خودش محفوظ بماند بايد از بسيارى از خواسته‌هاى نفس صرف‌نظر كند و به تعبير امام عليه السلام آن خواسته‌ها در نظرش خوار و بىارزش باشد زيرا در ميان اين دو تضاد روشنى است .\r\nافراد هوىپرست كه جز شكم و شهوت چيزى نمىفهمند در نظر عموم مردم افرادى پست و بىارزش‌اند و به همين دليل مطرود هستند .\r\nبنابراين ، عواقب سوء شهوت‌پرستى تنها مربوط به زندگى آخرت نيست در دنيا هم شهوت‌پرستان زندگى بدى دارند .\r\nتعبير به «\r\nهانت عليه شهواته\r\n» مفهومش اين نيست كه خواسته‌هاى شهوانى\r\n\r\n","description":"","footnote":"","page_name":" 548 ","page_number":548},
  {"content":"\r\n\r\nنفس او از بين مىرود بلكه در نظرش بىاهميت مىشود تا آن‌جا كه گويى وجود ندارد .\r\nامام عليه السلام در تعبير ديگرى كه در غررالحكم آمده است مىفرمايد : «\r\nمَنْ كَرُمَتْ عَلَيهِ نَفْسُهُ لَمْ يهِنْهَا بِالْمَعْصِيةِ\r\n؛ كسى كه براى خود شخصيت قائل است آن را با معصيت موهون نمىكند » . « 1 »\r\nقرآن مجيد در جاىجاى خود اشارهء مستقيم يا غير مستقيم به اين حقيقت دارد . در داستان آدم عليه السلام مىخوانيم كه توجه به يك خواستهء نفس لباس بهشتى را از اندامش فرو ريخت او را از بهشت بيرون كرد .\r\nولى يوسف عليه السلام با پا گذاشتن بر هواى نفس از بردگى به پادشاهى رسيد .\r\n\r\nنكته عواقب شوم هواپرستى\r\nهوىپرستى و شهوت‌رانى نه تنها از شخصيت انسان در جامعه و حتى نزد خودش مىكاهد بلكه پيامدهاى سوء خطرناك‌ترى نيز دارد . ازجمله اين‌كه قرآن مجيد كراراً هوىپرستى را مايهء ضلالت مىشمرد . در سورهء صاد آيهء 26 خطاب به داود پيامبر عليه السلام مىفرمايد : « « وَلَا تَتَّبِعِ الْهَوَى فَيُضِلَّكَ عَنْ سَبِيلِ اللَّهِ » ؛ و از هواى نفس پيروى مكن كه تو را از راه خدا منحرف مىسازد » .\r\nدر سورهء قصص آيهء 50 اين‌گونه اشخاص را گمراه‌ترين مردم مىشمرد :\r\n« « وَمَنْ أَضَلُّ مِمَّنِ اتَّبَعَ هَوَاهُ بِغَيْرِ هُدًى مِّنَ اللَّهِ » ؛ و آيا گمراه‌تر از آن‌كس كه پيروى هواى نفس خويش كرده و هيچ هدايت الهى را نپذيرفته ، كسى پيدا مىشود ؟ ! » .\r\nدر حديث معروفى كه هم از پيامبر اكرم صلى الله عليه و آله نقل شده و هم از اميرمؤمنان على عليه السلام ، يكى از دو چيزى كه پيامبر صلى الله عليه و آله براى امتش از آن مىترسد پيروى از\r\n\r\n\r\n","description":"","footnote":"\r\n( 1 ) . غررالحكم ، ح 4610 .\r\n","page_name":" 549 ","page_number":549},
  {"content":"\r\n\r\nهواى نفس است چراكه انسان را از حق بازمىدارد : «\r\nأَمَّا اتِّبَاعُ الْهَوَى فَإِنَّهُ يصُدُّ عَنِ الْحَقِّ\r\n» . « 1 »\r\nدر حديثى از امام جواد عليه السلام مىخوانيم : «\r\nرَاكِبُ الشَّهَوَاتِ لَاتُسْتَقَالَ لَهُ عَثْرَةٌ\r\n؛ آن‌كس كه بر مركب شهوات سوار شود لغزش‌هايش قابل جبران نيست » . « 2 »\r\nاصولًا هنگامى كه پاى شهوت‌پرستى به ميان آيد حجابى بر عقل افتاده و حاكميت عقل كنار مىرود و هنگامى كه زمام امور انسان از عقل سلب شود و به دست شهوات بيفتد هرگونه بدبختى يا خطرى براى او فراهم شود جاى تعجب نيست .\r\nدر اين زمينه آيات و روايات ، فراوان است و اين سخن را با سخنى از اميرمؤمنان على عليه السلام كه در غررالحكم آمده است پايان مىدهيم : «\r\nالْعَقْلُ صَاحِبُ جَيشِ الرَّحْمَنِ وَ الْهَوَى قَائِدُ جَيشِ الشَّيطَانِ وَ النَّفْسُ مُتَجَاذِبَةٌ بَينَهُمَا فَأَيهُمَا غَلَبَ كَانَتْ فِى حَيزِهِ\r\n؛ عقل داراى لشكر الهى است و هواى نفس فرماندهء لشكر شيطان است و انسان در ميان اين دو قرار دارد هركدام غالب شود انسان در اختيار او قرار مىگيرد » . « 3 »\r\nهمين معنا با عبارت شيواى ديگرى از آن حضرت نقل شده است ، فرمود :\r\n« الْعَقْلُ وَ الشَّهْوَةُ ضِدَّانِ وَ مُؤَيدُ الْعَقْلِ الْعِلْمُ وَ مُزَينُ الشَّهْوَةِ الْهَوَى وَ النَّفْسُ مُتَنَازَعَةٌ بَينَهُمَا فَأَيهُمَا قَهَرَ كَانَتْ فِى جَانِبِهِ\r\n؛ عقل و شهوت ضد يكديگرند . عقل را علم يارى مىكند و شهوت را هواى نفس زينت مىدهد و روح انسانى در ميان اين دو در كشمكش است هركدام از اين دو پيروز شود انسان در كنار آن قرار مىگيرد » . « 4 »\r\n\r\n\r\n","description":"","footnote":"\r\n( 1 ) . بحارالانوار ، ج 67 ، ص 75 ، ح 3 .\r\n( 2 ) . همان ، ص 78 ، ح 11 .\r\n( 3 ) . غررالحكم ، ح 304 .\r\n( 4 ) . همان ، ح 448 . در ذيل حكمت شمارهء 2 نيز مطالبى در اين زمينه داشتيم .\r\n","page_name":" 550 ","page_number":550},
  {"content":"\r\n\r\n\r\n450 مَا مَزَحَ امْرُؤٌ مَزْحَةً إِلَّا مَجَّ مِنْ عَقْلِهِ مَجَّةً .\r\nامام عليه السلام فرمود :\r\nهيچ‌كس شوخى ( نامناسبى ) نكرد مگر اين‌كه مقدارى از عقل خود را فرو ريخت . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم آمدى در غررالحكم نيز عين اين عبارت را از على عليه السلام آورده سپس اضافاتى براى آن ذكر كرده است ( ولى اين اضافات در غرر چاپ فعلى ، ذيل اين گفتار حكمت‌آميز نيامده ، بلكه در جاى ديگرى از غرر ذكر شده است ) . ابن قتيبهء دينورى نيز همين مضمون را با عبارت ديگرى آورده است : « اذا ضَحِكَ العالِمُ ضِحكةً مُجّ من عَقلِه مَجّةً » . ( مصادر نهج‌البلاغه ، ج 4 ، ص 308 ) .\r\nاضافه مىكنيم كه ابشيهى ، دانشمند معروف شافعى مذهب كه از علماى قرن نهم هجرى است همين مضمون را با تفاوتى در كتاب المستطرف آورده كه نشان مىدهد از جاى ديگرى گرفته است . ( المستطرف ، ص 469 ) .\r\n","page_name":" 551 ","page_number":551},
  {"content":"\r\n\r\n\r\nشرح و تفسير شوخى نامناسب\r\nامام عليه السلام در اين گفتار حكيمانه به كسانى كه مزاح نامناسب مىكنند يا در مزاح افراط مىورزند ، هشدار مىدهد كه مزاح مايهء فروريختن قسمتى از عقل انسان است ، مىفرمايد : « هيچ‌كس شوخى ( نامناسبى ) نكرد مگر اين‌كه مقدارى از عقل خود را فرو ريخت » ؛ (\r\nمَا مَزَحَ امْرُؤٌ مَزْحَةً إِلَّا مَجَّ مِنْ عَقْلِهِ مَجَّةً\r\n) . حقيقت مزاح آن است كه انسان سخنى غير واقعى بگويد - البته با قرائن حالى يا مقالى - كه مايهء انبساط خاطر و تفريح شود ولى اين كار با اين‌كه در بسيارى از موارد پسنديده است و در اخبار به آن توصيه شده گاه مشكلات عظيمى به‌بار مىآورد كه بعداً به آن اشاره خواهيم كرد .\r\n« مَزَحَ » از مادهء « مزاح » ( بر وزن كتاب ) و معادل آن در فارسى ، شوخى كردن است و شامل سخنان غير جدّى است كه براى انبساط خاطر گفته مىشود و در مدح آن همين بس كه پيغمبر اكرم صلى الله عليه و آله در روايتى فرمود : «\r\nإنّى أمزَحُ ولا أقولُ إلّا حقّاً\r\n؛ من مزاح مىكنم ولى جز حق نمىگويم » . « 1 »\r\n« مجَّ » از مادهء « مجّ » ( بر وزن حج ) در اصل به معناى بيرون ريختن مايعى از دهان است . سپس به هرگونه ريزشى اطلاق شده است . و « مجَّة » به معناى يك بار فرو ريختن است . همچنين « مزحة » به معناى يك بار مزاح كردن مىباشد .\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابىالحديد ، ج 6 ، ص 330 .\r\n","page_name":" 552 ","page_number":552},
  {"content":"\r\n\r\nو در روايات متعددى نمونه‌هايى از شوخىهاى پيغمبر اكرم صلى الله عليه و آله نقل شده كه معروف است ازجمله روزى پيرزنى خدمت آن حضرت رسيد ، ايشان رو به او كرد و فرمود : پيرزن هرگز وارد بهشت نمىشود . پيرزن گريه كرد ، پيغمبر صلى الله عليه و آله فرمود : ( غصه مخور ) آن روز تو پيرزن نيستى ( بلكه جوان هستى ) ، خداوند مىفرمايد : « « إِنَّا أَنشَأْنَاهُنَّ إِنشَاءً * فَجَعَلْنَاهُنَّ أَبْكَاراً » ؛ ما آن زنان بهشتى را به‌وجود آورديم و همه را باكره قرار داديم » . « 1 » در حديث ديگرى آمده است كه فردى اعرابى گاه خدمت پيغمبر اكرم صلى الله عليه و آله مىآمد و هديه‌اى مىآورد سپس عرض مىكرد : پول هديه را لطف بفرماييد رسول خدا صلى الله عليه و آله ( به‌سبب اين شوخى ) مىخنديد و گاه هنگامى كه آن حضرت غمگين مىشد مىفرمود : اعرابى كجاست ؟ اى كاش باز هم مىآمد .\r\nواژهء « مداعبه » و « دعابه » در لغت عرب به معنى مزاح است و در روايات از آن مدح شده است . در حديثى از امام صادق عليه السلام مىخوانيم : «\r\nإنَّ المُداعَبةَ مِن حُسنِ الخُلُقِ وإنّك لَتُدخِلُ به السّرورَ على أخيك ولَقَد كان رسولُ اللَّهِ صلى الله عليه و آله يُداعِبُ الرَّجُلَ يُريدُ أن يَسُرَّهُ\r\n؛ مزاح كردن از حُسن خلق است و تو به‌وسيلهء آن ، سرور در دل برادر مؤمنت وارد مىكنى و پيغمبر اكرم صلى الله عليه و آله گاهى با افراد شوخى مىكرد تا آن‌ها را شاد كند » . « 2 »\r\nمخصوصاً در سفرها كه مشكلات بيشتر است و گاه پيشامدهاى نگران‌كننده‌اى رخ مىدهد دستور به مزاح داده شده است .\r\nدر بحارالانوار ، جلد 73 بابى تحت عنوان « حسن الخلق و حُسن الصحابة و سائر آداب السفر » ذكر گرديده و در آن روايات متعددى درمورد حُسن مزاح در سفر آورده شده ازجمله حديثى از پيغمبر اكرم صلى الله عليه و آله كه مىفرمايد : «\r\nوَ أَمَّا الَّتِى فِى\r\n\r\n\r\n","description":"","footnote":"\r\n( 1 ) . واقعه ، آيات 35 و 36 ؛ ميزان الحكمة ، ح 18858 .\r\n( 2 ) . كافى ، ج 2 ، ص 633 ، ح 3 .\r\n","page_name":" 553 ","page_number":553},
  {"content":"\r\n\r\nالسَّفَرِ فَبَذْلُ الزَّادِ وَ حُسْنُ الْخُلُقِ وَ الْمِزَاحُ فِى غَيرِ الْمَعَاصِى\r\n؛ اما آنچه در سفر نشانهء شخصيت و جوانمردى است بخشيدن زاد و توشه به ديگران و حسن خلق و مزاح بدون آلودگى به معصيت است » . « 1 »\r\n\r\nنكته خطرات مزاح و شوخى\r\nبا اين‌كه مزاح - همان‌گونه كه گفته شد - باعث آرامش روح و رفع هموم و غموم و است و به‌خصوص در مشكلاتى همچون مشكلات سفر ، كار را بر انسان آسان مىكند ولى در عين حال اگر خارج از حساب و كتاب باشد ممكن است عظيم‌ترين مشكلات را به‌بار آورد .\r\nبسيارى از مزاح‌ها ممكن است موجب دشمنى و عداوت گردد و كينه‌ها را در سينه‌ها انباشته كند چراكه شخص مزاح‌كننده نمىتواند كار خود را سالم انجام دهد ، در لباس مزاح بر زخم مخالفان خود نمك مىپاشد و دشنه در پهلوى آن‌ها فرو مىكند .\r\nگاهى مزاح جنبهء انتقام‌جويى و ايذاء و آزار ديگران را ندارد اما مسائل مبتذل و ركيكى در آن مطرح مىشود همان‌گونه كه بسيارى از مزاح‌هاى عوام به اين صورت است . اين‌گونه مزاح‌ها شخصيت انسان را پايين مىآورد و همان‌گونه كه امام عليه السلام در كلام حكيمانهء فوق فرمود : هر مزاحى كه اين‌گونه باشد مقدارى از عقل و درايت انسان را فرو مىريزد .\r\nگاهى مزاح ، توأم با غيبت و تهمت است كه آن نيز از گناهان كبيره مىباشد .\r\nگاه بعضى از مزاح‌ها موجب وحشت و شوك‌هاى سخت روحى مىشود و افرادى در اين‌گونه مزاح‌ها جان خود را از دست مىدهند مثل اين‌كه تلفن را\r\n\r\n\r\n","description":"","footnote":"\r\n( 1 ) . بحارالانوار ، ج 73 ، ص 266 ، ح 2 .\r\n","page_name":" 554 ","page_number":554},
  {"content":"\r\n\r\nبردارد و از روى مزاح به دوست خود بگويد : مغازه‌ات آتش گرفت يا اتومبيل تو را دزديدند و يا فرزندت تصادف نمود و اين‌گونه خبرهاى دروغ و وحشتناك كه در ميان بعضى از افراد بىبندوبار معمول است .\r\nگاه بعضى از مزاح‌ها كه از فردى باشخصيت دربارهء افراد عادى صادر مىشود زبان آن‌ها را مىگشايد و او را هتك احترام و به او توهين مىكنند . آن‌گونه كه در حديثى از امام صادق عليه السلام مىخوانيم : «\r\nلَا تُمَارِ فَيذْهَبَ بَهَاؤُكَ وَ لَاتُمَازِحْ فَيجْتَرَأَ عَلَيكَ\r\n؛ مِراء و جدال با افراد مكن كه ابهت تو را از بين مىبرد و مزاح ( با افراد ناآگاه ) مكن كه آن‌ها را دربرابر تو جسور مىسازد » . « 1 »\r\nهمين مضمون در تحف العقول از امام حسن عسكرى عليه السلام نقل شده است . « 2 »\r\n* * *\r\n\r\n\r\n","description":"","footnote":"\r\n( 1 ) . كافى ، ج 2 ، ص 665 ، ح 17 .\r\n( 2 ) . تحف العقول ، ص 486 ؛ بحارالانوار ، ج 75 ، ص 370 ، ح 1 . دربارهء مزاح و موارد خوب و بد آن در جلد سوم ، ذيل خطبهء 84 نيز بحث ديگرى داشتيم .\r\n","page_name":" 555 ","page_number":555},
  {"content":"\r\n . \r\n","description":"","footnote":"","page_name":" 556 ","page_number":556},
  {"content":"\r\n\r\n\r\n451 زُهْدُكَ فِي رَاغِبٍ فِيكَ نُقْصَانُ حَظٍّ ، وَرَغْبَتُكَ فِي زَاهِدٍ فِيكَ ذُلُّ نَفْسٍ .\r\nامام عليه السلام فرمود :\r\nاظهار بىميلى به كسى كه به تو علاقه‌مند است سبب كاستى بهرهء تو در دوستى اوست و اظهار ميل به كسى كه به تو بىاعتناست سبب خوارى تو خواهد بود . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در مصادر اين گفتار حكيمانه را به‌صورت كوتاه‌ترى از غررالحكم آمدى نقل مىكند كه نشان مىدهد از منبع ديگرى غير از نهج‌البلاغه گرفته شده است . ( مصادر نهج‌البلاغه ، ج 4 ، ص 309 ) .\r\n","page_name":" 557 ","page_number":557},
  {"content":"\r\n\r\n\r\nشرح و تفسير چه بهتر محبت از دو سر باشد\r\nامام عليه السلام در اين گفتار حكيمانه دربارهء دو موضوع هشدار مىدهد ، مىفرمايد :\r\n« اظهار بىميلى به كسى كه به تو علاقه‌مند است سبب كاستى بهرهء تو در دوستى او است و اظهار ميل تو به كسى كه به تو بىاعتناست سبب خوارى تو خواهد شد » ؛ (\r\nزُهْدُكَ فِي رَاغِبٍ فِيكَ نُقْصَانُ حَظٍّ ، وَرَغْبَتُكَ فِي زَاهِدٍ فِيكَ ذُلُّ نَفْسٍ\r\n) . اين يك واقعيت مسلم است كه اگر انسانى به ما اظهار محبت كند و ما به او بىاعتنايى كنيم خود را از دوستى و محبت و كمك‌هاى احتمالى او در مشكلات محروم ساخته‌ايم و به اين ترتيب بهرهء كمى برده‌ايم . انسان عاقل و هشيار كسى است كه دست‌هاى افراد لايقى را كه به عنوان دوستى به‌سوى او دراز مىشود بفشارد و روزبه‌روز بر دوستان خود بيفزايد چراكه مشكلات زندگى به‌قدرى زياد است كه انسان به تنهايى از عهدهء حل آن‌ها برنمىآيد ولى اگر دوستان فراوانى داشته باشد آن‌ها مىتوانند به حل مشكلات او كمك كنند و اين‌جاست كه در ضرب المثل گفته‌اند : هزار دوست كم است و يك دشمن بسيار .\r\nبه‌عكس ، هرگاه كسى به انسان بىاعتنا باشد و انسان به او اظهار تمايل كند خود را خوار و بىمقدار كرده است . ضرب‌المثلى در فارسى هست كه مىگويند :\r\nبراى كسى بمير كه براى تو تب كند . ولى آن‌كس كه محبتى ندارد و دست دوستى دراز نمىكند و احساسى در او وجود ندارد ، به‌سراغ او رفتن اشتباه و خطاست .\r\n\r\n","description":"","footnote":"","page_name":" 558 ","page_number":558},
  {"content":"\r\n\r\nدر حكمت دوازدهم نيز نكته‌اى شبيه همين نكتهء حكيمانه وجود داشت آن‌جا كه مىفرمود : «\r\nأَعْجَزُ النَّاسِ مَنْ عَجَزَ عَنِ اكْتِسَابِ الْإِخْوَانِ وَ أَعْجَزُ مِنْهُ مَنْ ضَيعَ مَنْ ظَفِرَ بِهِ مِنْهُمْ\r\n؛ عاجزترين مردم كسى است كه نتواند براى خود دوستى انتخاب كند و از او عاجزتر كسى است كه دوستانى را كه به‌دست آورده است از دست بدهد » .\r\nامام صادق عليه السلام در حديثى مىفرمايد : «\r\nمَنْ أَكْرَمَكَ فَأَكْرِمْهُ وَ مَنِ اسْتَخَفَّ بِكَ فَأَكْرِمْ نَفْسَكَ عَنْهُ\r\n؛ كسى كه تو را گرامى مىدارد گرامىاش بدار و كسى كه تو را سبك مىسازد خود را از او دور ساز » . « 1 »\r\n\r\nنكته نقش دوستان در زندگى انسان\r\nزندگى انسان - همان‌گونه كه بارها اشاره كرده‌ايم - زندگى پيچيده و مملو از مشكلاتى است كه انسان به تنهايى از عهدهء حل آن‌ها برنمىآيد و به همين دليل انسان رو به زندگى اجتماعى كرده و همه‌جا گروه‌هايى از انسان‌ها با هم زندگى مىكنند و مشكلات را به كمك يكديگر حل نمايند .\r\nولى اين مقدار نيز كافى نيست . هركسى نياز به دوستانى دارد كه در مشكلات به يارى او بشتابند و اين كمك متقابل سبب غلبهء بر مشكلات خواهد شد . به همين دليل در اسلام برداشتن دوست تأكيد شده است .\r\nدر آغاز اسلام نيز مسلمانان علاوه بر آن‌كه همه خود را برادر يكديگر مىدانستند هركدام با فرد يا افرادى عقد اخوت و پيمان برادرى بستند . اين پيمان احترام فوق‌العاده‌اى دارد و احكامى در فقه بر آن مترتب مىشود .\r\nاين‌گونه دوستان نه تنها در دنيا بلكه در آخرت نيز مىتوانند سبب نجات\r\n\r\n\r\n","description":"","footnote":"\r\n( 1 ) . بحارالانوار ، ج 71 ، ص 167 .\r\n","page_name":" 559 ","page_number":559},
  {"content":"\r\n\r\nانسان شوند و در صورتى كه مؤمن صالحى باشند شفاعت كنند .\r\nرسول خدا صلى الله عليه و آله در حديثى مىفرمايد : «\r\nاستَكْثِروا مِنَ الإخوانِ فَإنَّ لِكُلّ مؤمنٍ شَفاعةً يومَ القيامةِ\r\n؛ تا مىتوانيد دوست براى خود انتخاب كنيد زيرا هر مؤمنى روز قيامت شفاعتى دارد » . « 1 »\r\nاضافه بر اين ، انسان هنگامى كه در كنار دوستش مىنشيند يا با او درد دل مىكند احساس آرامش مىنمايد همان‌گونه كه در حديثى از رسول خدا صلى الله عليه و آله مىخوانيم : «\r\nوَ إِنَّ الْمُؤْمِنَ لَيسْكُنُ إِلَى الْمُؤْمِنِ كَمَا يسْكُنُ الظَّم‌ْآنُ إِلَى الْمَاءِ الْبَارِدِ\r\n؛ شخص باايمان در كنار برادر مؤمنش آرامش پيدا مىكند آن‌گونه كه تشنه در كنار آب خنك » . « 2 » به علاوه دوستان آگاه ، مشاور خوبى براى انسان جهت حل مشكلات خواهند بود همان‌گونه كه در حديث معروفى امام صادق عليه السلام مىفرمايند : «\r\nالمُؤمنُ أخُ المؤمنِ وهُو عَينُه و مِرآتُه ودَليلُه لا يَخونُه و لا يَخدَعُه ولا يَظلِمُه و لا يَكذِبُه و لا يَغتابُه\r\n؛ فرد باايمان ، برادر فرد باايمان است به‌منزلهء چشم او و آينهء او و راهنماى اوست هرگز به او خيانت نمىكند و نيرنگ نمىزند و ظلم و ستم روا نمىدارد و به او دروغ نمىگويد و غيبت او را نمىكند » . « 3 »\r\nدر حديث ديگرى از اميرمؤمنان عليه السلام كه مرحوم صدوق در كتاب امالى نقل كرده است مىخوانيم : «\r\nعَلَيكَ بِإِخْوَانِ الصِّدْقِ فَأَكْثِرْ مِنِ اكْتِسَابِهِمْ فَإِنَّهُمْ عُدَّةٌ عِنْدَ الرَّخَاءِ وَ جُنَّةٌ عِنْدَ الْبَلَاءِ\r\n؛ تا مىتوانى دوستان صادق و صميمى انتخاب كن زيرا آن‌ها در حال آرامش كمك‌كار تواند و در مشكلات سپرى براى تو هستند » . « 4 »\r\nدرمورد جملهء دوم حكمت مورد بحث نيز اميرمؤمنان على عليه السلام مىفرمايد :\r\n« لِيجْتَمِعْ فِى قَلْبِكَ الافْتِقَارُ إِلَى النَّاسِ وَ الاسْتِغْنَاءُ عَنْهُمْ فَيكُونَ افْتِقَارُكَ إِلَيهِمْ فِى\r\n\r\n\r\n","description":"","footnote":"\r\n( 1 ) . ميزان الحكمة ، مادهء « الَاخ » ، ح 161 به نقل از كنزالعمال .\r\n( 2 ) . كافى ، ج 2 ، ص 247 ، ح 1 .\r\n( 3 ) . عدة الداعى ، ص 187 .\r\n( 4 ) . امالى صدوق ، ص 304 .\r\n","page_name":" 560 ","page_number":560},
  {"content":"\r\n\r\nلِينِ كَلَامِكَ وَ حُسْنِ بِشْرِكَ وَ يكُونَ اسْتِغْنَاؤُكَ عَنْهُمْ فِى نَزَاهَةِ عِرْضِكَ وَ بَقَاءِ عِزِّكَ\r\n؛ بايد در قلب تو ، هم نياز به مردم باشد و هم بىنيازى از آن‌ها اما نياز به آن‌ها در سخنان نرم و روى گشاده باشد و بىنيازى از آن‌ها در اين‌كه آبرو و عزت خود را در برابر آن‌ها حفظ كنى ( و هرگز دست نيازى كه تو را خوار مىكند به‌سوى آن‌ها دراز نكنى ) » . « 1 »\r\n* * *\r\n\r\n\r\n","description":"","footnote":"\r\n( 1 ) . كافى ، ج 2 ، ص 149 ، ح 7 .\r\n","page_name":" 561 ","page_number":561},
  {"content":"\r\n . \r\n","description":"","footnote":"","page_name":" 562 ","page_number":562},
  {"content":"\r\n\r\n\r\n452 الْغِنَى وَالْفَقْرُ بَعْدَ الْعَرْضِ عَلَى اللَّهِ .\r\nامام عليه السلام فرمود :\r\nغنا وفقر آن‌گاه آشكار مىشود كه اعمال ( انسان‌ها ) به پيشگاه خدا عرضه شود . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nدر غررالحكم ، اين جملهء حكيمانه با تفاوتى آمده است كه نشان مىدهد منبع ديگرى غير از نهج‌البلاغه در اختيار داشته است . ( مصادر نهج‌البلاغه ، ج 4 ، ص 309 ) .\r\n","page_name":" 563 ","page_number":563},
  {"content":"\r\n\r\n\r\nشرح و تفسير غنا و فقر حقيقى\r\nامام عليه السلام در اين گفتار كوتاه و حكيمانه اشاره به نكتهء مهمى دربارهء حقيقت فقر و غنا كرده ، مىفرمايد : « غنا و فقر آن‌گاه آشكار مىشود كه اعمال ( انسان‌ها ) بر خدا عرضه شود » ؛ (\r\nالْغِنَى وَالْفَقْرُ بَعْدَ الْعَرْضِ عَلَى اللَّهِ\r\n) . حقيقت غنا بىنيازى و حقيقت فقر نيازمندى است ولى مىدانيم كه اين دو عنوان گاه جنبهء مادى دارد و گاه جنبهء معنوى . جنبهء مادى آن نيز شاخه‌هايى دارد :\r\nغنا ازنظر مال و ثروت ، غنا ازنظر مقام و جاه و جلال و غنا ازنظر علوم و دانش‌هاى مادى .\r\nتمام اين انواع غناى مادى ، زودگذر و زوال‌پذير و ناپايدار است . گاه يك شب انسان مىخوابد در حالى كه صاحب مال و مقام و علم و دانش و سلامت جسم است اى بسا صبح بيدار شود در حالى كه تمام آن‌ها را از دست داده است و به فرض كه در زمان حيات انسان اين سرمايه‌هاى مادى موجود باشد در پايان عمر از همهء آن‌ها جدا مىشود و همچون ساير افراد به خاك سپرده خواهد شد بىآن‌كه تفاوتى ميان او و فقرا باشد . همگى يك كفن را با خود از اين دنيا به گور مىبرند .\r\nولى غناى معنوى كه آن هم شاخه‌هاى متعدد دارد امرى است پايدار كه در دنيا و برزخ و آخرت با اوست . غنا ازنظر علم و عرفان ، غنا ازنظر صفات\r\n\r\n","description":"","footnote":"","page_name":" 564 ","page_number":564},
  {"content":"\r\n\r\nبرجستهء انسانى و غنا ازنظر كارهاى خير و خدمات بشرى كه آثار همهء اين‌ها در قيامت آشكار مىگردد .\r\nامام عليه السلام در واقع اشاره به همين نكته مىكند كه به‌هنگام حضور همگان در عرصهء محشر و در پيشگاه عدل خداوند ، آن‌جا معلوم مىشود چه كسى غنى است و چه كسى فقير . آن‌ها كه ميزان اعمالشان سنگين و نامهء اعمالشان پر از حسنات و خالى از سيئات است اغنياى حقيقى هستند . اما آن‌ها كه كفهء ترازوى حسناتشان سبك و نامهء اعمالشان سياه است فقراى واقعى مىباشند .\r\nچنين اغنيايى به بهشت برين هدايت مىشوند كه در آن‌جا هركدام مالك عرصه‌هايى هستند كه گاه از تمام اين دنيا وسيع‌تر و گسترده‌تر است با آن همه نعمت‌هاى بىنظير . آيا اين غنا نيست ؟\r\nاما تهىدستان معنوى به‌قدرى فقيرند كه گاه دست به‌سوى بهشتيان درازكرده و مىگويند : آيا امكان دارد شربت آبى يا ميوه‌اى بهشتى از آنچه در اختيار داريد به ما ارزانى داريد كه با جواب منفى روبرو مىشوند : « « وَنَادَى أَصْحَابُ النَّارِ أَصْحَابَ الْجَنَّةِ أَنْ أَفِيضُوا عَلَيْنَا مِنَ الْمَاءِ أَوْ مِمَّا رَزَقَكُمُ اللَّهُ قَالُوا إِنَّ اللَّهَ حَرَّمَهُمَا عَلَى الْكَافِرِينَ » ؛ و دوزخيان ، بهشتيان را صدا مىزنند كه « ( محبّت كنيد و ) مقدارى آب ، يا از آنچه خدا به شما روزى داده ، به ما ببخشيد ! » آن‌ها ( در پاسخ ) مىگويند :\r\n« خداوند اين‌ها را بر كافران حرام كرده است ! » . « 1 »\r\nيا به هنگامى كه در عرصهء محشرند و به دوزخ نرفته‌اند اهل ايمان را صدا مىزنند : نگاهى به ما كنيد ( و گوشهء چشمى به ما بيفكنيد ) : « « يَوْمَ يَقُولُ الْمُنَافِقُونَ وَالْمُنَافِقَاتُ لِلَّذِينَ آمَنُوا انْظُرُونَا نَقْتَبِسْ مِنْ نُّورِكُمْ قِيلَ ارْجِعُوا وَرَاءَكُمْ فَالْتَمِسُوا نُوراً » ؛ روزى كه مردان و زنان منافق به مؤمنان مىگويند : « نظرى به ما بيفكنيد تا از نور شما پرتوى برگيريم ! » به آن‌ها گفته مىشود : « به پشت سر خود بازگرديد\r\n\r\n\r\n","description":"","footnote":"\r\n( 1 ) . اعراف ، آيهء 50 .\r\n","page_name":" 565 ","page_number":565},
  {"content":"\r\n\r\nو كسب نور كنيد ! » . « 1 »\r\nآرى فقر و غنا در آن‌جا آشكار مىشود . حتى گاهى در پايان عمر انسان در اين دنيا نيز پرتوى از اين فقر و غنا آشكار مىگردد ؛ افرادى كه فقط سرمايهء مادى داشتند هنگامى كه در خاك پنهان شدند فراموش مىشوند امّا صالحان باايمان نام نيك و آثار پسنديده‌شان سال‌ها و گاهى ابدالدهر در ميان انسان‌ها باقى مىماند .\r\nاين‌جاست كه فقرا و اغنيا شناخته مىشوند .\r\nدر اين‌جا از بعضى جهات ، مناسب است داستانى را كه شاعر معروف ، انورى دربارهء گفتگوى بوتهء كدو و چنار به شعر درآورده است يادآور شويم :\r\n نشنيده‌اى كه زير چنارى كدوبُنى * برجست و بر دويد برو بر به روز بيست\r\nپرسيد از چنار كه تو چند روزه اى * گفتا چنار عمر من افزون تر از دويست\r\nگفتا به بيست روز ، من از او فزون شدم * اين كاهلى بگوى كه آخر ز بهر چيست ؟\r\nگفتا چنار : نيست مرا با تو هيچ جنگ * كاكنون نه روز جنگ و نه هنگام داورى است\r\nفردا كه بر من و تو وزد باد مهرگان * آنگه شود پديد كه نامرد و مرد كيست ! \r\nاين سخن را با حديثى از امام صادق عليه السلام كه تناسب با بحث ما دارد پايان مىدهيم . امام عليه السلام فرمود : عثمان دو نفر از خادمين خود را سراغ ابوذر فرستاد و دويست دينار به آن‌ها داد و گفت : به‌سراغ ابوذر برويد و بگوييد كه عثمان به تو سلام رسانده و مىگويد كه اين دويست دينار را بگير و مشكلات خود را به\r\n\r\n\r\n","description":"","footnote":"\r\n( 1 ) . حديد ، آيهء 13 .\r\n","page_name":" 566 ","page_number":566},
  {"content":"\r\n\r\nكمك آن حل كن . هنگامى كه فرستادگان عثمان نزد ابوذر آمدند ابوذر پرسيد : آيا به هيچ‌يك از مسلمانان آنچه را به من عطا كرده ، داده است ؟ آن‌ها گفتند : نه .\r\nگفت : من يكى از مسلمانان هستم براى من آنقدر سزاوار است كه براى ساير مسلمانان سزاوار مىباشد . گفتند : عثمان مىگويد كه اين از مال شخصى خود من است و به خداوندى كه معبودى جز او نيست ذره‌اى حرام به آن مخلوط نشده و آنچه براى تو فرستاده مال حلال است .\r\nابوذر گفت : من نيازى به آن ندارم ، من امروز را صبح كردم در حالى كه از غنىترين مردمم . فرستادگان عثمان گفتند : خداوند تو را به سلامت بدارد ما در خانهء تو چيز زياد و يا حتى كمى كه قابل استفاده باشد نمىبينيم . گفت : آرى زير اين پارچه كه مىبينيد يكى دو گِرده نان جو است كه چند روزى از پختن آن گذشته ، من اين دينارها را براى چه مىخواهم ؟ نه به خدا سوگند نمىپذيرم ، تا خداوند بداند گرچه من قادر به چيز كم يا زيادى نيستم ولى غنى به ولايت على بن ابىطالب عليه السلام و عترت هاديان و مهديين و راضيين و مرضيين او هستم همان كسانى كه هدايت به حق مىكنند و به حق و عدالت حكم مىنمايند . من اين گونه از رسول خدا صلى الله عليه و آله شنيدم كه مىفرمود : براى پيران بسيار زشت است كه دروغ بگويند ( آنچه گفتم عين حقيقت بود ) . بنابراين اين دينارها را به عثمان بازگردانيد و به او بگوييد : من نيازى به اين دينارها و آنچه نزد اوست ندارم تا خداوندى كه پروردگار من است را ملاقات كنم و او حاكم ميان من و عثمان خواهد بود . « 1 »\r\nاين است معناى غناى معنوى يك انسان آگاه و وارسته .\r\n* * *\r\n\r\n\r\n","description":"","footnote":"\r\n( 1 ) . بحارالانوار ، ج 22 ، ص 398 ، ح 5 .\r\n","page_name":" 567 ","page_number":567},
  {"content":"\r\n . \r\n","description":"","footnote":"","page_name":" 568 ","page_number":568},
  {"content":"\r\n\r\n\r\n453 مَا زَالَ الزُّبَيْرُ رَجُلًا مِنَّا أَهْلَ الْبَيْتِ حَتَّى نَشَأَ ابْنُهُ الْمَشْؤُومُ عَبْدُاللَّهِ .\r\nامام عليه السلام فرمود :\r\nزبير همواره از ما اهل‌بيت ( و از ياران خاص ما ) بود تا آن‌كه فرزند شومش عبداللَّه نشو و نما كرد ( و پدر را گمراه ساخت ) . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nصاحب مصادر نهج‌البلاغه مىگويد : اين گفتار حكيمانه و پرمعنا قبل از آن‌كه نهج‌البلاغه به‌وسيلهء سيد رضى گردآورى شود در روايات ديگران آمده است ازجمله ابن عبد ربه در عقد الفريد آن را با تفاوتى آورده و از كسانى كه بعد از سيد رضى آن را نقل كرده‌اند ابن عبدالبر در استيعاب در شرح حال عبداللَّه بن زبير ، و ابن اثير در اسد الغابة است . ( مصادر نهج‌البلاغه ، ج 4 ، ص 309 ) .\r\nاضافه مىكنيم : مرحوم شيخ مفيد نيز در كتاب الجمل ، قبل از سيد رضى همين مضمون را با كمى تفاوت به ضميمهء مطالب ديگرى آورده است . ( الجمل ، ص 389 ) .\r\n","page_name":" 569 ","page_number":569},
  {"content":"\r\n\r\n\r\nشرح و تفسير پسر شوم زبير !\r\nمطابق آنچه در تاريخ طبرى آمده اين گفتار پرمعنا را امام عليه السلام زمانى فرمود كه در جنگ جمل دو لشكر در مقابل هم قرار گرفتند . على عليه السلام بر اسب سوار شد و زبير را صدا زد و او در مقابل امام عليه السلام ايستاد . حضرت فرمود : چه چيز تو را به اين‌جا آورده ؟ گفت : تو سبب شدى زيرا من براى تو اهليت خلافت قائل نيستم و تو اولى از مانمىباشى . على عليه السلام فرمود : آيا من بعد از عثمان شايستهء خلافت نيستم ؟ ما تو را از طائفهء بنى عبد المطلب ( از طائفهء خودمان ) مىدانستيم تا اين‌كه فرزند بد تو به وجود آمد و بين ما و تو جدايى افكند . « 1 »\r\nسپس امام عليه السلام سخنانى از پيامبر اكرم صلى الله عليه و آله دربارهء خودش و زبير نقل كرد و زبير از خواب غفلت بيدار شد و از جنگ كناره‌گيرى كرد . وى بعداً به‌وسيلهء ابن جرموز كشته شد و امام عليه السلام از قتل او ناراحت گشت .\r\nولى بنا بر گفتهء شيخ مفيد اين سخن را امام عليه السلام بعد از قتل زبير بيان فرمود و مانعى ندارد امام عليه السلام آن را در دو حالت بيان فرموده باشد . « 2 »\r\nبه هر حال امام عليه السلام در اين گفتار پرمعناى خود مىفرمايد : « زبير همواره از ما اهل‌بيت ( و از ياران خاص ما ) بود تا آن‌كه فرزند شومش عبداللَّه نشو و نمو كرد\r\n\r\n\r\n","description":"","footnote":"\r\n( 1 ) . تاريخ طبرى ، ج 3 ، ص 519 .\r\n( 2 ) . جمل ، ص 389 .\r\n","page_name":" 570 ","page_number":570},
  {"content":"\r\n\r\n( و پدر را گمراه ساخت ) » ؛ (\r\nمَا زَالَ الزُّبَيْرُ رَجُلًا مِنَّا أَهْلَ الْبَيْتِ حَتَّى نَشَأَ ابْنُهُ الْمَشْؤُومُ عَبْدُاللَّهِ\r\n) . \r\nنكته زبير و عبداللَّه بن زبير\r\nزبير ، فرزند عوام و مادرش صفيه ، عمهء رسول خدا صلى الله عليه و آله بود . در نوجوانى ، اسلام را پذيرفت و از افرادى بود كه زود اسلام را پذيرفتند . او مرد شجاعى بود و در جنگ‌هاى اسلامى شجاعت خود را نشان داد . در جنگ‌هاى متعدد مهمى ازجمله بدر ، احد ، خندق و حنين شركت داشت و طرفداران او فضائلى براى او برشمرده‌اند . او در زمان خليفهء دوم جزء شوراى شش نفرى او بود و جالب اين‌كه در آن شورا به على عليه السلام رأى داد و در جريان سقيفه نيز از مدافعان على عليه السلام بود ولى مع‌الأسف زندگى او پايان خوبى نداشت چراكه بعد از خلافت ظاهرى اميرمؤمنان على عليه السلام براثر حسادت و جاه‌طلبى و تحريك معاويه و وسوسه‌هاى طلحه و همچنين فرزندش عبداللَّه ، بيعت خود را با على عليه السلام شكست و در جنگ جمل حاضر شد . اما پيش از آغاز جنگ با نصايح على عليه السلام به اشتباه خود پى برد و از جنگ كناره‌گيرى كرد و مردى به نام ابن جرموز او را در يكى از بيابان‌هاى اطراف بصره به قتل رسانيد و هنگامى كه اين خبر به على عليه السلام رسيد به‌شدّت ناراحت شد و بر عاقبت سوء او تأسف خورد . « 1 »\r\nاما فرزندش عبداللَّه بن زبير از اولين كسانى بود كه بعد از هجرت به مدينه در ميان مسلمانان متولد شد علاقه‌مندان به او فضايل زيادى براى وى ذكر كرده ، شجاعت او را ستوده و او را از خطباى انگشت‌شمار قريش محسوب داشته‌اند .\r\nاو در سال شصت و چهار هجرى بعد از مرگ يزيد ، حاكم مصر و حجاز و يمن\r\n\r\n\r\n","description":"","footnote":"\r\n( 1 ) . دربارهء زبير توضيح بيشترى در جلد دوم ، صفحهء 254 ذيل خطبهء 31 داده‌ايم .\r\n","page_name":" 571 ","page_number":571},
  {"content":"\r\n\r\nو خراسان و اكثر شام شد و پايتخت خود را مدينه قرار داد ولى در زمان عبدالملك به دست حجاج بن يوسف ثقفى در حالى كه از مدينه به مكه آمده بود كشته شد و اين ، بعد از آن بود كه همهء يارانش او را رها كرده بودند و بدنش را مدت‌ها به دار آويزان كردند و اين در سال 73 هجرى بود .\r\nابن عبدالبَر در كتاب استيعاب مىنويسد : نامگذارى او به‌وسيلهء پيامبر اكرم صلى الله عليه و آله بود و حتى گفته‌اند : پيامبر صلى الله عليه و آله پس از تولد براى او دعا كرد .\r\nدر عين حال ، همين عبدالبَر مىنويسد كه او صفاتى داشت كه با خلافت سازگار نبود . ازجمله بخيل و خسيس و بدخلق و حسود بود . او محمّد بن حنفيه را از مكه و مدينه بيرون فرستاد و عبداللَّه بن عباس را به طائف تبعيد كرد . « 1 »\r\nبعضى از مورخان نوشته‌اند كه او چهل روز جمعه در نماز جمعه نامى از پيامبر اكرم صلى الله عليه و آله نبرد و درودى بر آن حضرت نفرستاد . هنگامى كه مردم به او اعتراض كردند گفت : پيامبر اكرم صلى الله عليه و آله خانوادهء بدى دارد كه اگر من درود بر آن حضرت بفرستم مردم به خانوادهء او علاقه‌مند مىشوند و سبب خوشحالى آن‌ها مىگردد . « 2 »\r\nو اين نشانهء نهايت عداوت او با اهل بيت پيغمبر عليهم السلام بود .\r\nابن ابىالحديد در ادامهء اين سخن مىنويسد : هنگامى كه عبداللَّه بن زبير بغض و عداوت خود را دربارهء بنىهاشم آشكار ساخت و نام رسول اللَّه صلى الله عليه و آله را در هيچ خطبه‌اى ، نه در روز جمعه و نه در غير جمعه ، نبرد جمعى از نزديكانش او را سرزنش كردند و اين كار را به فال بد گرفتند و او را از عاقبت خطرناك اين كار برحذر داشتند . ابن زبير گفت : واللَّه من آشكارا نمىگويم ولى در پنهان نام آن حضرت را مىبرم ( و درود مىفرستم ) ولى من ديدم بنىهاشم وقتى نام آن\r\n\r\n\r\n","description":"","footnote":"\r\n( 1 ) . ابن عبدالبر ، استيعاب ، شرح حال عبداللَّه بن زبير ؛ شرح نهج‌البلاغهء ابن ابىالحديد ، ج 20 ، ص 102 به بعد .\r\n( 2 ) . الكنى و الالقاب ، ج 1 ، ص 293 .\r\n","page_name":" 572 ","page_number":572},
  {"content":"\r\n\r\nحضرت برده مىشود صورت‌هايشان گلگون مىگردد و گردن‌ها را مىكشند ، كه نشانهء خوشحالى آن‌هاست . به خدا سوگند من تا مىتوانم نمىخواهم سرور در قلب آن‌ها وارد شود . به خدا سوگند تصميم گرفته‌ام گودالى براى آن‌ها حفر كنم و آتش در آن بيفكنم و آن‌ها را در آتش بسوزانم . « 1 »\r\nممكن است بعضى چنين تصور كنند كه قتل پدر عبداللَّه در واقعهء جمل سبب عداوت او شد در حالى كه چنين نيست . او قبل از اين واقعه نيز دربرابر خاندان پيامبر صلى الله عليه و آله و على عليه السلام عداوت مىورزيد و همان‌طور كه امام عليه السلام در گفتار حكيمانهء بالا فرموده او يكى از عوامل اصلى انحراف پدرش بود .\r\nحتى از تواريخ استفاده مىشود كه او از آتش‌بياران اصلى جنگ جمل بود ازجمله در داستان معروف سگ‌هاى حوئب . « 2 » روشن مىشود كه عبداللَّه بن زبير چه نقش شيطنت‌آميز خطرناكى در برافروختن آتش جنگ داشت . زيرا هنگامى كه عائشه صداى سگ‌ها را شنيد و سؤال كرد كه آن محل چه نام دارد ؟ و به او گفتند : نام آن حوئب است ؛ تصميم بر بازگشت گرفت .\r\nدر اين‌جا عبداللَّه بن زبير آمد ، قسم ياد كرد كه اين‌جا حوئب نيست و ما مدت‌هاست از آن‌جا گذشته‌ايم و شاهدانى آورد كه گواهى دروغ بدهند كه آن‌جا حوئب نيست . « 3 »\r\nحتى از بعضى از روايات استفاده مىشود كه وقتى زبير از جنگ با على عليه السلام در ميدان جنگ جمل منصرف شد فرزندش عبداللَّه به‌شدّت او را نهى كرد و سرزنش نمود ولى در او اثر نگذاشت . « 4 »\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابىالحديد ، ج 20 ، ص 127 و 128 .\r\n( 2 ) . حوئب منطقه‌اى بود در مسير مدينه به بصره و پيامبر اكرم صلى الله عليه و آله روزى به عايشه فرموده بود : گويى من يكىاز شما را مىبينم كه سگ‌هاى منطقهء حوئب در برابر او پارس مىكنند و بترس اى عايشه از اين‌كه تو آن زن باشى ( زيرا آن مسير ، مسير گناه و خطر است ) .\r\n( 3 ) . ابن قتيبة در الامامة و السياسة ، مطابق نقل بهج الصباغة ، ج 12 ، ص 74 .\r\n( 4 ) . بهج الصباغة ، ج 5 ، ص 233 .\r\n","page_name":" 573 ","page_number":573},
  {"content":"\r\n\r\nبه هر حال رسوايىهاى عبداللَّه بن زبير بيش از آن است كه در اين مختصر بگنجد و چه تعبير زيبايى اميرمؤمنان على عليه السلام در كلام فوق دربارهء او كرده است :\r\n« ابنه المشئوم\r\n؛ فرزند شوم زبير » .\r\nدر ضمن ، اين گفتار حكيمانه پيام مهمى براى همهء پدران دارد كه مراقب باشند گاه پيوند عاطفى آن‌ها با فرزندشان سبب گمراهى و بدبختى آن‌ها در دنيا و آخرت مىشود . سخنان گمراه‌كنندهء آن‌ها را بدون تحقيق مىپذيرند و مسير حق را رها مىسازند و در بيراهه‌هاى زندگى سرگردان و بدبخت مىشوند .\r\nقرآن مجيد نيز در اين زمينه هشدار داده است آن‌جا كه مىفرمايد : « « يَا أَيُّهَا الَّذِينَ آمَنُوا لَاتُلْهِكُمْ أَمْوَالُكُمْ وَلَا أَوْلَادُكُمْ عَنْ ذِكْرِ اللَّهِ وَمَنْ يَفْعَلْ ذَلِكَ فَأُوْلَئِكَ هُمُ الْخَاسِرُونَ » ؛ اى كسانى كه ايمان آورده‌ايد ! اموال و فرزندانتان شما را از ياد خدا غافل نكند ! و كسانى كه چنين كنند ، زيان‌كاران‌اند ! » . « 1 »\r\n* * *\r\n\r\n\r\n","description":"","footnote":"\r\n( 1 ) . منافقون ، آيهء 9 .\r\n","page_name":" 574 ","page_number":574},
  {"content":"\r\n\r\n\r\n454 مَا لِابْنِ آدَمَ وَالْفَخْرِ : أَوَّلُهُ نُطْفَةٌ ، وَآخِرُهُ جِيفَةٌ ، وَلَا يَرْزُقُ نَفْسَهُ ، وَلَا يَدْفَعُ حَتْفَهُ .\r\nامام عليه السلام فرمود :\r\nانسان را با تكبر چه كار ؟ در آغاز ، نطفهء بىارزشى بود و سرانجام مردارى ( گنديده ) است . نمىتواند خود را روزى دهد و نه مرگ را از خود دور سازد . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nتنها كسى كه مرحوم خطيب در مصادر اضافه بر مرحوم سيد رضى آورده است ميدانى در مجمع الامثال مىباشد كه آن را با همين عبارت از اميرمؤمنان على عليه السلام نقل كرده سپس اشاره مىكند كه بعضى از شعرا مانند ابوالعطائية و ابن بسّام اين مضمون را در اشعار خود آورده‌اند . ( مصادر نهج‌البلاغه ، ج 4 ، ص 309 ) .\r\n","page_name":" 575 ","page_number":575},
  {"content":"\r\n\r\n\r\nشرح و تفسير با اين حال تكبّر چرا ؟\r\nامام عليه السلام در اين گفتار حكيمانه‌اش به متكبران فخرفروش هشدار مىدهد كه به گذشته و آيندهء خود بنگرند و اين صفت رذيله را از خود دور سازند ، مىفرمايد :\r\n« انسان را با تكبر چه كار ؟ در آغاز ، نطفهء بىارزشى است و سرانجام مردارى ( گنديده ) . نمىتواند خود را روزى دهد و نه مرگ را از خود دور سازد » ؛ (\r\nمَا لِابْنِ آدَمَ وَالْفَخْرِ : أَوَّلُهُ نُطْفَةٌ ، وَ آخِرُهُ جِيفَةٌ ، وَ لَايَرْزُقُ نَفْسَهُ ، وَ لَايَدْفَعُ حَتْفَهُ\r\n) . شك نيست كه انسان امتيازات فراوانى دارد و نسبت به مخلوقات ديگر برتر است و بسيارى از انسان‌ها امتيازات ويژه‌اى ازنظر مال و ثروت و جاه و مقام و شرافت خانوادگى و قدرت جسمانى بر ديگران دارند ولى اين امتيازات دليل بر آن نمىشود كه انسان موقعيت خود را فراموش كند و به اين و آن فخر بفروشد و به خويشتن ببالد و گرفتار صفت رذيله‌اى شود كه مردم را از او و او را از خدا دور سازد .\r\nامام عليه السلام روى چهار نكته براى اثبات كوچكى و حقارت متكبران فخرفروش تأكيد مىكند ، نخست روى آغاز آفرينش انسان تكيه مىنمايد كه نطفه‌اى است كوچك و ناچيز كه بسيارى از افراد از آن اظهار تنفر مىكنند و در پايانش هنگامى كه از دنيا مىرود چند ساعت بعد تبديل به جيفهء گنديده‌اى مىشود .\r\nآيا اين امور باعث افتخار و تكبر است ؟\r\n\r\n","description":"","footnote":"","page_name":" 576 ","page_number":576},
  {"content":"\r\n\r\nسپس به بيرون وجود او نظر افكنده ، مىفرمايد : توان اين را ندارد كه خود را روزى دهد و نيز مرگ را از خود دور سازد .\r\nالبته ممكن است انسان براى تحصيل روزى ، زراعت و دامدارى و تجارت داشته باشد ولى اگر خشكسالى شود يا آفتى در زراعت و دام‌ها بيفتد همهء سرمايهء او بر باد مىرود . يك طوفان يا آتش‌سوزى ممكن است مال التجارهء او را نابود سازد و به تعبير ديگر تمام اين موارد از سوى خداوند روزىبخش است . انسان آن را جابه‌جا مىكند و از آن بهره مىگيرد . پس هرگز روزىدهندهء خويش نيست .\r\nمرگ را هم از طريق درمان بيمارىها و رعايت بهداشت ممكن است بتوان چند صباحى به تأخير انداخت ولى چنين نيست كه مرگ انسان در اختيار خودش باشد . به‌خصوص مرگ‌هاى پيش‌بينى نشده كه ناگهان دامان انسان را از دورن يا برون وجودش مىگيرد و به جهان ديگر مىفرستد .\r\nگويا اين كلام امام عليه السلام برگرفته از آيات قرآن مجيد در اواخر سورهء واقعه است هر چند قرآن آن را به عنوان دليلى بر خداشناسى و معاد ذكر كرده ولى امام عليه السلام آن را به‌صورت ديگرى بيان نموده است .\r\nقرآن مجيد دربارهء آغاز وجود انسان مىفرمايد : « « أَفَرَأَيْتُمْ مَّا تُمْنُونَ * أَأَنْتُمْ تَخْلُقُونَهُ أَمْ نَحْنُ الْخَالِقُونَ » ؛ آيا از نطفه‌اى كه در رحم مىريزيد آگاهيد ؟ آيا شما آن را مىآفرينيد يا ما آفريدگاريم » .\r\nبعد مىفرمايد : « « نَحْنُ قَدَّرْنَا بَيْنَكُمُ الْمَوْتَ وَمَا نَحْنُ بِمَسْبُوقِينَ » ؛ ما در ميان شما مرگ را مقّدر ساختيم ؛ و هرگز كسى بر ما پيشى نمىگيرد ! . . . » .\r\nبعد مىافزايد : « « أَفَرَأَيْتُمْ مَّا تَحْرُثُونَ . . . » ؛ آيا هيچ دربارهء آنچه كشت مىكنيد انديشيده‌ايد ؟ ! آيا شما آن را مىرويانيد يا ما مىرويانيم ؟ ! هرگاه بخواهيم آن را مبدّل به كاه درهم كوبيده مىكنيم كه در شگفتى فرو رويد !\r\n\r\n","description":"","footnote":"","page_name":" 577 ","page_number":577},
  {"content":"\r\n\r\nبعد مىافزايد : « « أَفَرَأَيْتُمُ الْمَاءَ الَّذِي تَشْرَبُونَ . . . » ؛ آيا دربارهء آبى كه مىنوشيد انديشيده‌ايد ؟ ! آيا شما آن را از ابر نازل كرده‌ايد يا ما نازل مىكنيم ؟ ! هرگاه بخواهيم ، اين آب گوارا را تلخ و شور قرار مىدهيم ؛ پس چرا شكر نمىكنيد ؟ ! » . « 1 »\r\nدر حكمت‌هاى 126 و 419 نيز تعبيرات ديگرى آمده است كه به فخرفروشان و متكبران به‌شدّت هشدار مىدهد و به آن‌ها مىگويد : آغاز و انجام زندگى خود را بنگريد و از ناتوانىهاى خود در برابر حوادث كوچك زندگى باخبر شويد تا از بادهء غرور و تكبر سرمست نگرديد و راه زندگى را گم نكنيد .\r\nشاعر عرب نيز مىگويد :\r\n ما بالُ مَن أوّلُه نُطفَةٌ * وَجيفَةٌ آخِرُه يَفْخَرُ \r\n يُصبِحُ ما يَملِكُ تَقدِيمَ ما * يَرجو ولا تأخِيرَ ما يَحذَرُ \r\nچرا كسى كه آغاز كارش نطفهء بىارزش و آخرش مردار گنديده‌اى است اينقدر فخرفروشى مىكند ؟\r\nصبح مىكند در حالى كه توانايى ندارد آنچه را مىخواهد به‌سرعت به‌دست آورد و آنچه را از آن بيم دارد به عقب اندازد . « 2 »\r\n\r\nنكته بلاى تكبر\r\nاز قرآن مجيد از داستان ابليس و آدم عليه السلام گرفته تا قارون عصر موسى عليه السلام و تا سران بت‌پرست قريش ، به‌خوبى استفاده مىشود كه تكبر و غرور سرچشمهء بزرگترين بدبختىهاست .\r\nاوّلين گناهى كه در جهان انجام شد همان نافرمانى ابليس در برابر خداوند\r\n\r\n\r\n","description":"","footnote":"\r\n( 1 ) . واقعه ، آيات 58 - / 70 .\r\n( 2 ) . شرح نهج‌البلاغهء ابن ابىالحديد ، ج 20 ، ص 150 .\r\n","page_name":" 578 ","page_number":578},
  {"content":"\r\n\r\nو حتى اعتراض به حكمت پروردگار بود كه سرچشمه‌اى جز تكبر نداشت .\r\nسركشان قريش و بت‌پرستان مكه نيز به‌سبب همين رذيلهء خطرناك در برابر اسلام صف‌آرايى كردند و سرانجام به شكست و ذلت گرفتار شدند .\r\nقرآن مجيد دربارهء گمراهان قوم نوح عليه السلام از زبان آن پيغمبر بزرگ مىگويد :\r\n« « وَإِنِّى كُلَّمَا دَعَوْتُهُمْ لِتَغْفِرَ لَهُمْ جَعَلُوا أَصَابِعَهُمْ فِى آذَانِهِمْ وَاسْتَغْشَوْا ثِيَابَهُمْ وَأَصَرُّوا وَاسْتَكْبَرُوا اسْتِكْبَاراً » ؛ و من هر زمان آن‌ها را دعوت كردم كه ( ايمان بياورند و ) تو آن‌ها را بيامرزى ، انگشتان خويش را در گوش‌هايشان قرار داده و لباس‌هايشان را بر خود پيچيدند ، و در مخالفت اصرار ورزيدند و به شدّت استكبار كردند ! » . « 1 »\r\nو دربارهء وليد بن مغيرهء مخزومى كه راه مبارزهء با قرآن را به مشركان نشان داد مىفرمايد : « « ثُمَّ عَبَسَ وَبَسَرَ * ثُمَّ أَدْبَرَ وَاسْتَكْبَرَ * فَقَالَ إِنْ هَذَا إِلَّا سِحْرٌ يُؤْثَرُ » ؛ بعد چهره در هم كشيد و عجولانه دست به كار شد سپس پشت ( به حق ) كرد و تكبّر ورزيد و سرانجام گفت : ( اين قرآن ) چيزى جز افسون و سحرى همچون سحرهاى پيشينيان نيست ! » . « 2 »\r\nسرانجام دربارهء همهء متكبران جهان مىفرمايد : « « فَادْخُلُوا أَبْوَابَ جَهَنَّمَ خَالِدِينَ فِيهَا فَلَبِئْسَ مَثْوَى الْمُتَكَبِّرِينَ » ؛ به آنان گفته مىشود : از درهاى جهنّم وارد شويد ، جاودانه در آن بمانيد ؛ چه بد جايگاهى است جايگاه متكبّران ! » . « 3 »\r\nاز اين آيهء شريفه به‌خوبى استفاده مىشود كه يكى از عوامل مهم دوزخى شدن همان استكبار است .\r\nدر احاديث نيز نكوهش شديد و گسترده‌اى درمورد كبر و غرور شده ازجمله\r\n\r\n\r\n","description":"","footnote":"\r\n( 1 ) . نوح ، آيهء 7 .\r\n( 2 ) . مدثر ، آيات 22 - / 24 .\r\n( 3 ) . زمر ، آيهء 72 .\r\n","page_name":" 579 ","page_number":579},
  {"content":"\r\n\r\nدر حديثى كه در غررالحكم از اميرمؤمنان على عليه السلام نقل شده مىخوانيم : «\r\nاحْذَرِ الْكِبْرَ فَانّهُ رَأْسُ الطُّغْيانِ وَمَعْصِيةِ الرَّحْمَنِ\r\n؛ از تكبّر بپرهيزيد كه سرآغاز طغيان‌ها و معصيت و نافرمانى خداوند رحمان است » . « 1 »\r\nدر حديث ديگرى از امام باقر عليه السلام مىخوانيم : «\r\nمَا دَخَلَ قَلْبَ امْرِءٍ شَىءٌ مِنَ الْكِبْرِ الّا نَقَصَ مِنْ عَقْلِهِ مِثْلُ مَا دَخَلَهُ مِنْ ذَلِكَ ! قَلَّ ذَلِكَ اوْ كَثُرَ\r\n؛ در قلب هيچ انسانى چيزى از كبر وارد نمىشود مگر اين‌كه به همان اندازه از عقلش كاسته خواهد شد ، كم باشد يا زياد » . « 2 »\r\nو از اين‌جا روشن مىشود كه چرا اميرمؤمنان على عليه السلام در كلام مورد بحث و در كلمات ديگرش اشاره به ضعف‌هاى انسان و نقاط آسيب‌پذيرش مىكند چون او را از مركب غرور پايين بياورد و در مسير صحيح انسانى قرار دهد .\r\n* * *\r\n\r\n\r\n","description":"","footnote":"\r\n( 1 ) . غررالحكم ، ح 2609 .\r\n( 2 ) . بحارالانوار ، ج 75 ، ص 186 .\r\n","page_name":" 580 ","page_number":580},
  {"content":"\r\n\r\n\r\n455 وَسُئِلَ مَنْ أَشْعَرُ الشُّعَرَاءِ ، إِنَّ الْقَوْمَ لَمْ يَجْرُوا فِي حَلْبَةٍ تُعْرَفُ الْغَايَةُ عِنْدَ قَصَبَتِهَا ، فَإِنْ كَانَ وَ لَابُدَّ فَالْمَلِكُ الضِّلِّيلُ\r\n( يريد امرؤ القيس ) .\r\nاز امام عليه السلام پرسيدند : برترينِ شعراى عرب كيست ؟\r\nامام عليه السلام فرمود :\r\nشاعران همه يك روش نداشتند و در يك ميدان به مسابقه نپرداختند تا پيشگام آن‌ها مشخص شود و اگر ناگزير بايد به اين سؤال پاسخ داد بايد گفت : برترين آنها همان سلطان گمراه بود . « 1 »\r\nمنظور امام عليه السلام امرؤ القيس ، شاعر معروف عرب است ( كه امام عليه السلام او را بر همه ازنظر قدرت شعرى مقدم شمرد هرچند اشعار او محتواى جالبى ندارد ) .\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در مصادر ، روايت مفصلى از امالى ابن دريد ( صاحب كتاب معروف جمهرة در لغت و متوفاى 321 قمرى ) نقل مىكند كه گفتار حكيمانهء بالا بخشى از آن را تشكيل مىدهد ( كه نشان مىدهد قطعاً منبع ديگرى در اختيار داشته به خصوص اين‌كه پيش از سيد رضى و گردآورى نهج‌البلاغه مىزيسته است ) . ( مصادر نهج‌البلاغه ، ج 4 ، ص 311 ) .\r\nاضافه مىكنيم كه ابن اثير نيز در كتاب لغت خود موسوم به النهاية در واژهء ضلّ ، بخشى از آن را آورده است .\r\n","page_name":" 581 ","page_number":581},
  {"content":"\r\n\r\n\r\nشرح و تفسير برترين شعراى عرب\r\nهمان‌گونه كه بعداً اشاره خواهيم كرد در يكى از شب‌هاى ماه مبارك رمضان كه امام عليه السلام مجلس اطعامى براى مؤمنان فراهم كرده بود سخن از شعر و شاعران به ميان آمد . بعضى از حاضران از امام عليه السلام پرسيدند : برترينِ شعراى عرب كيست ؟ امام عليه السلام در يك جواب كوتاه حكيمانه فرمود : « شاعران همه يك روش نداشتند و در يك ميدان به مسابقه نپرداختند تا پيشگام آن‌ها مشخص شود و اگر ناگزير بايد به اين سؤال پاسخ داد بايد گفت : او همان سلطان گمراه بود » .\r\nمنظور امام عليه السلام امرؤ القيس ، شاعر معروف عرب است ( كه امام عليه السلام او را بر همه ازنظر قدرت شعرى مقدم شمرد هرچند اشعار او محتواى جالبى ندارد ) » ؛ (\r\nوَسُئِلَ مَنْ أَشْعَرُ الشُّعَرَاءِ فَقَالَ عليه السلام : إِنَّ الْقَوْمَ لَمْ يَجْرُوا فِي حَلْبَةٍ تُعْرَفُ الْغَايَةُ عِنْدَ قَصَبَتِهَا ، فَإِنْ كَانَ وَ لَابُدَّ فَالْمَلِكُ الضِّلِّيلُ ( يريد امرأ القيس )\r\n) . « حَلْبَةٍ » ( بر وزن دفعة ) به معناى يك مرحله مسابقهء اسب‌سوارى است و گاه به معناى ميدان مسابقه تفسير شده است .\r\n« قَصَبَة » ( بر وزن شجرة ) در اصل به معناى چوبهء نِى است و در اين‌جا منظور آن چوبهء نىاى است كه در آن زمان در آخر مسير مسابقه بر زمين نصب مىكردند و هركس از همه پيشتازتر بود خم مىشد و آن را برمىگرفت و برنده از بازنده به اين وسيله شناخته مىشد .\r\n\r\n","description":"","footnote":"","page_name":" 582 ","page_number":582},
  {"content":"\r\n\r\n« الضِّلِّيلُ » صيغهء مبالغه به معناى شخص بسيار گمراه و بدكار است و اين لقب را عرب براى امرؤ القيس انتخاب كرد زيرا او علىرغم استعداد فوق‌العاده‌اش در شعر ، آلودگىهاى فراوان داشت . حتى بعضى گفته‌اند كه او اباحى مسلك بود . « 1 »\r\nبه هر حال گفتار امام عليه السلام به‌خوبى نشان مىدهد كه نه تنها آن حضرت در فن خطابه سرآمد بود بلكه در شناسايى اشعار شاعران نيز آگاهى فراوان داشت و ديوانى از آن حضرت امروز در دست ماست كه البته اصالت آن ثابت نيست و يا حداقل بخشى از اشعار آن مشكوك است .\r\nمرحوم آيت اللَّه استاد مطهرى در كتابش به نام سيرى در نهج‌البلاغه تحت عنوان « شاهكارها » به شرح اين كلام حكيمانهء امام عليه السلام پرداخته و در ابتدا سخنى دربارهء شعراى فارسىزبان دارد ، مىگويد : در زبان فارسى شاهكارهايى وجود دارد : در غزل عرفانى ، غزل عادى ، پند و اندرز ، تمثيلات روحى و عرفانى ، حماسه ، قصيده و غيره ، ولى چنان كه مىدانيم هيچ‌يك از شعراى ما كه شهرت جهانى دارند در همهء اين رشته‌ها نتوانسته‌اند شاهكار به‌وجود آورند .\r\nشهرت و هنر حافظ در غزل عرفانى ، سعدى در پند و اندرز و غزل معمولى ، فردوسى در حماسه ، مولوى در تمثيلات و نازك‌انديشىهاى روحى و معنوى ، خيام در بدبينى فلسفى و نظامى در چيز ديگر است ، و به همين جهت نمىتوان آن‌ها را با هم مقايسه كرد و ميانشان ترجيح قائل شد . حداكثر اين است كه گفته شود هركدام از اين‌ها در رشتهء خود مقام اول را واجد است . هريك از اين نوابغ اگر احياناً از رشته‌اى كه در آن استعداد داشته‌اند خارج شده‌اند ، تفاوت فاحشى ميان دو نوع سخن آن‌ها ملاحظه شده است .\r\nشعراى عرب نيز ، چه در دورهء جاهليت و چه در دورهء اسلام ، چنين‌اند .\r\nدر نهج‌البلاغه آمده است كه از على عليه السلام سؤال شد : شاعرترين شاعران عرب\r\n\r\n\r\n","description":"","footnote":"\r\n( 1 ) . شرح نهج‌البلاغهء مغنيه ، ج 4 ، ص 475 .\r\n","page_name":" 583 ","page_number":583},
  {"content":"\r\n\r\nكيست ؟ ايشان جواب دادند :\r\n« انَّ الْقَوْمَ لَمْ يجْروا فى حَلْبَةٍ تُعْرَفُ الْغايةُ عِنْدَ قَصَبَتِها\r\n. . . » .\r\nاين شاعران در يك ميدان اسب نتاخته‌اند تا معلوم شود كداميك گوى سبقت را ربوده است .\r\nآنگاه فرمود : «\r\nفَانْ كانَ وَ لابُدَّ فَالْمَلِكُ الضِّلّيلُ\r\n؛ اگر ناچار بايد اظهار نظرى كرد ، بايد گفت كه آن پادشاه تبهكار ( يعنى امرؤالقيس ) بر ديگران مقدم است » .\r\nسپس در ادامهء سخن مىافزايد : اما از امتيازات برجستهء اميرمؤمنان على عليه السلام در نهج‌البلاغه اين است كه آن حضرت در هر موضوعى وارد مىشود شاهكار مىآفريند . در موعظه ، حماسه و . . . . « 1 »\r\nنكتهء اصلى همان است كه امام عليه السلام به آن اشاره كرده است . مقايسه كردن دو شخص يا دو چيز با هم در صورتى ميسر است كه وجه اشتراك زيادى داشته باشند . هرگز نمىتوان گفت كه فلان طبيب داناتر است يا فلان مهندس راه و ساختمان ، فلان عالم نحوى برجسته‌تر است يا فلان فقيه و فيلسوف .\r\nشاعران نيز گرچه همه شاعر بودند ولى مسيرهاى بسيار مختلفى را مىپيمودند . بعضى مهارت در غزل‌هاى عاشقانه داشتند ، بعضى در اشعار حماسى ، بعضى به‌دنبال مسائل اخلاقى مىرفتند و بعضى ديگر قهرمان داستان‌سرايى بودند . بنابراين مقايسهء آن‌ها با هم چندان صحيح نيست .\r\nولى امام عليه السلام بعد از ذكر اين نكته براى اين‌كه سؤال‌كنندگان را بىپاسخ نگذارد اشاره به امرؤ القيس فرمود كه در مجموع ، شاعرى بسيار قوى و صاحب قريحهء فوق‌العادهء شعرى بود . هرچند زندگانىاش آلوده به انواع فجايع بود و از آن‌جا كه شاهزاده بود و بعد از پدرش جاى او را گرفت امام عليه السلام به عنوان « الملك الضليل ؛ پادشاه گمراه » همان لقبى كه در عرب بعد از اسلام مشهور بود از او ياد فرمود .\r\n\r\n\r\n","description":"","footnote":"\r\n( 1 ) . سيرى در نهج‌البلاغه ، ص 23 .\r\n","page_name":" 584 ","page_number":584},
  {"content":"\r\n\r\n\r\nنكته‌ها\r\n\r\n1 . شأن ورود اين گفتار حكيمانه\r\nدر بعضى از كتب ، شأن ورودى براى اين سخن حكيمانه ذكر شده است و آن اين‌كه اميرمؤمنان على عليه السلام شب‌هاى ماه رمضان گروهى از مؤمنان را دعوت مىكرد و با افطار از آن‌ها پذيرايى مىنمود ولى با آن‌ها غذا نمىخورد ( ظاهراً علتش اين بود كه غذاى امام عليه السلام غذاى ساده‌ترى بود ) هنگامى كه مراسم افطار پايان مىگرفت براى آن‌ها خطبه مىخواند و موعظه مىكرد .\r\nشبى از شب‌ها هنگامى كه غذا مىخوردند سخن از شعرا به ميان آمد .\r\nهنگامى كه از غذا خوردن فارغ شدند امام عليه السلام براى آن‌ها خطبه‌اى خواند و در ضمن خطبه‌اش چنين فرمود : «\r\nاعْلَمُوا أَنَّ مِلَاكَ أَمْرِكُمُ الدِّينُ وَ عِصْمَتَكُمُ التَّقْوَى وَزِينَتَكُمُ الْأَدَبُ وَ حُصُونَ أَعْرَاضِكُمُ الْحِلْم\r\n؛ بدانيد ملاك كار شما دين است و مايهء نگهدارى شما تقواست ، زينت شما ادب و حافظ آبروى شما علم است » .\r\nسپس امام عليه السلام رو به ابوالاسود كرد و فرمود : دربارهء چه موضوعى بحث مىكرديد ؟ ( گفتگويشان دربارهء مقايسهء شاعران با يكديگر بود ) آنگاه فرمود : بگو ببينم كدام‌يك از شاعران تواناتر است ؟ عرض كرد : اى اميرمؤمنان ! ابوداود ايادى . ( و بعضى از اشعار آن را به عنوان گواه ذكر كرد ) .\r\nامام عليه السلام فرمود : چنين نيست . عرض كردند : چه كسى در نظر شما از ديگران برتر است ؟ امام عليه السلام فرمود : «\r\nلَوْ رُفِعَتْ لِلْقَوْمِ غَايةٌ فَجَرُوا إِلَيهَا مَعاً عَلِمْنَا مِنَ السَّابِقِ مِنْهُم\r\n؛ اگر براى آن‌ها ميدان مسابقه‌اى تهيه مىشد و همگى در آن مسابقهء واحد شركت مىكردند تا به هدف برسند مىدانستيم كدام‌يك از آن‌ها تواناترند » .\r\nسپس افزود : «\r\nوَ لَكِنْ إِنْ يكُنْ فَالَّذِى لَمْ يقُلْ عَنْ رَغْبَةٍ وَ لَارَهْبَة\r\n؛ ولى اگر بنا شود انتخابى صورت گيرد برترين آن‌ها كسى است كه نه به‌دليل علاقه ( به مالى ) شعر سروده و نه از ترس كسى » .\r\n\r\n","description":"","footnote":"","page_name":" 585 ","page_number":585},
  {"content":"\r\n\r\nعرض كردند : اى اميرمؤمنان ! او چه كسى بود ؟ فرمود : پادشاه گمراه و مجروح . عرض كردند : اى اميرمؤمنان ! منظور امرؤ القيس است ؟ فرمود : آرى منظورم هموست .\r\nسپس سخن حاضران و امام عليه السلام پيرامون شب قدر بود . « 1 »\r\nاين‌كه امام عليه السلام امرؤ القيس را به عنوان ذو القروح ( صاحب جراحت‌ها ) معرفى مىكند بعضى گفته‌اند كه به‌دليل زخم‌هايى است كه در جنگ‌ها بر بدن او نشست و بعضى گفته‌اند : به‌دليل اين است كه در پايان عمرش گرفتار آبله شد و با همان بيمارى از دنيا رفت و بعضى گفته‌اند : به‌دليل لباس زهرآگينى بود كه براى او فرستادند ، هنگامى كه پوشيد بدن او مجروح شد و از دنيا رفت . « 2 »\r\n\r\n2 . امرؤ القيس كيست ؟\r\nدر نام اصلى او اختلاف كرده‌اند ولى معروف به حُندُج و پدرش حِجر كندى بود . او از شعراى معروف زمان جاهليت بود . تولد او را سال پانصد ميلادى و مرگ او را سال پانصد و چهل نوشته‌اند ( هفتاد سال قبل از بعثت ) . پدرش بر قبيلهء بنىاسد و قطفان حكومت مىكرد و هنگامى كه كشته شد او براى گرفتن انتقام خون پدر و به‌دست آوردن مقامش قيام كرد . از مخالفانش شكست خورد و از قيصر روم مدد خواست . قيصر او را گرامى داشت و حكومت فلسطين را به او سپرد و در پايان عمرش همان‌گونه كه در بالا اشاره كرديم به عقيدهء بعضى با مرض آبله از دنيا رفت .\r\nاو در كودكى به لهو و لعب مشغول بود و با ولگردان و دزدان عرب معاشرت داشت . هنگامى كه پدرش باخبر شد او را از اين كار بازداشت ولى او نپذيرفت .\r\nازاين‌رو او را به منطقه‌اى در حضرموت تبعيد كرد كه وطن پدران و عشيرهء او بود\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابىالحديد ، ج 20 ، ص 153 ذيل حكمت مورد بحث .\r\n( 2 ) . الاعلام زركلى ، ج 2 ، ص 12 ؛ شرح معلقات سبع ، تأليف عبدالمحمد آيتى .\r\n","page_name":" 586 ","page_number":586},
  {"content":"\r\n\r\nدر حالى كه بيست سال داشت . پنج سال در آن‌جا اقامت كرد سپس با ياران خود به‌سوى قبيله‌هاى عرب رفت و پيوسته به شرب خمر و لهو و لعب مشغول بود تا زمانى كه بنىاسد بر پدرش شوريدند و او را كشتند . اين خبر هنگامى كه امرؤالقيس مشغول نوشيدن شراب بود به او رسيد . گفت : خدا رحمت كند پدرم را ، در كوچكى مرا رها كرد و در بزرگى انتقام خونش را به گردن من انداخت .\r\nامروز مستم ولى فردا مستى وجود ندارد . امروز شراب است و فردا امر و فرمان .\r\nبعد قيام كرد تا انتقام خون پدرش را از بنىاسد بگيرد . اما چيزى نگذشت كه يارانش از اطراف او پراكنده شدند و ناچار به پادشاه روم پناه برد . او هم حكومت فلسطين را به وى واگذار كرد . امرؤالقيس هنگامى كه به‌سوى فلسطين مىرفت به انقُره ( آنكارا ) رسيد . در جسمش زخم‌هايى پديدار شد . ناچار در آن‌جا متوقف گشت و چيزى نگذشت كه از دنيا رفت .\r\nدر اين‌كه او چه دينى داشت در ميان دانشمندان گفتگوست ولى شايد صحيح اين باشد كه او عقيدهء مَزدَك را داشت .\r\nديوان كوچكى منسوب به او باقى مانده است كه در آن شعر معروف او كه جزء معلقات سبع است درج شده و شعرا بهترين شعر او را همين شعر مىدانند .\r\nمعلقات سبع ، هفت قصيده بود كه عرب جاهلى به عنوان بهترين اشعار عرب ، انتخاب و به ديوار كعبه آويزان كرده بودند كه بعد از ظهور اسلام برداشته شد .\r\nاشعار مزبور مخصوصاً قصيدهء امرؤ القيس كه به اصطلاح ، برترين آن‌هاست مجموعه‌اى از ابراز عشق و علاقه به دخترانى است كه مورد علاقهء او بودند و پر از كلمات پيچيده و نام مكان‌هاى نامأنوس است .\r\nبه هر حال تعبير امام عليه السلام به « ملك ضليل ؛ پادشاه گمراه و بىبندوبار » به‌دليل همان چيزى است كه در شرح حال او آورديم . « 1 »\r\n\r\n\r\n","description":"","footnote":"\r\n( 1 ) . الاعلام زركلى ، ج 2 ، ص 11 ؛ شرح معلقات سبع ، تأليف عبدالمحمد آيتى . براى توضيح بيشتر ر . ك : دانشنامهء بزرگ اسلامى ، مادهء امرؤ القيس .\r\n","page_name":" 587 ","page_number":587},
  {"content":"\r\n\r\n\r\n3 . تمسك امام عليه السلام به اشعار پرمعناى عرب\r\nدر نامه‌ها و خطبه‌هاى نهج‌البلاغه گاه امام عليه السلام به اشعارى از شعراى نامدار تمسك مىجويد كه در نوع خود كم‌نظير است .\r\nازجملهء آن‌ها شعر معروف اعشى است كه در خطبهء شقشقيه آمده است :\r\n شَتَّانَ مَا يوْمِى عَلَى كُورِهَا * وَ يوْمُ حَيانَ أَخِى جَابِر \r\n بسى فرق است تا ديروزم امروز * بسى مغموم و دى شادان و پيروز \r\nو شعر ديگرى در خطبهء 25 :\r\n لَعَمْرُ أَبِيكَ الْخَيرِ يا عَمْرُو إِنَّنِى * عَلَى وَضَرٍ مِنْ ذَا الْإِنَاءِ قَلِيل \r\nبه جان پدر نيكوكارت - اى عمرو ! - سوگند ! كه من ، تنها ، سهم اندكى از آن پيمانه دارم .\r\nاشاره به اين‌كه براثر بىوفايى و سستى اصحابم سلطهء من بر قلمرو حكومتم كم شده است .\r\nو در جاى ديگرى از همين خطبه مىفرمايد :\r\n هُنَالِكَ لَوْ دَعَوْتَ أَتَاكَ مِنْهُمْ * فَوَارِسُ مِثْلُ أَرْمِيةِ الْحَمِيم \r\nاگر آن‌ها را بخوانى ، سوارانى مانند ابرهاى تابستانى ، ( سريع و تند ) ، به‌سوى تو مىآيند !\r\nاشاره به سواران بنىفراس مىكند كه مردانى شجاع بودند و مىفرمايد : اى كاش به‌جاى اين كوفيان سست ، هزار نفر از سواران بنىفراس در اختيار من بودند .\r\nهمچنين در خطبهء 33 مىخوانيم :\r\n أَدَمْتَ لَعَمْرِى شُرْبَكَ الْمَحْضَ صَابِحاً * وَأَكْلَكَ بِالزُّبْدِ الْمُقَشَّرَةَ الْبُجْرَا\r\nوَنَحْنُ وَهَبْنَاكَ الْعَلاءَ وَ لَمْ تَكُنْ * عَلِياً وَ حُطْنَا حَوْلَكَ الْجُرْدَ وَ السُّمْرَا \r\n\r\n","description":"","footnote":"","page_name":" 588 ","page_number":588},
  {"content":"\r\n\r\nبه جان خودم سوگند ، هر صبح از شير خالص صاف نوشيدى و به‌قدر كافى از سرشير و كره و خرماى بدون هسته خوردى و از غذاهاى لذيذ به‌طور كامل بهره گرفتى .\r\nو ما به تو عظمت بخشيديم ، در حالى كه بزرگ نبودى ! و در اطراف تو با اسب و نيزه پاسدارى داديم ( و نگهدارىات كرديم ، ولى تو قدر اين نعمت را نشناختى ) .\r\nاشاره به بىوفايى و حسادت قريش مىكند و خدمت‌هايى كه بنىهاشم به قريش كردند .\r\nو در خطبهء 35 مىفرمايد :\r\n أَمَرْتُكُمْ أَمْرِى بِمُنْعَرَجِ اللِّوَى * فَلَمْ تَسْتَبِينُوا النُّصْحَ إِلَّا ضُحَى الْغَد \r\nمن در سرزمين منعرج اللوى ، دستور خود را دادم ( ولى شما گوش نداديد ) و اثر آن را صبح فرداى آن روز درك كرديد .\r\nاشاره به نافرمانى درمورد حكميت و پيامدهاى شوم آن كرده و مىفرمايد : من دستورات لازم را به شما دادم ولى گوش نداديد و گرفتار پيامدهاى آن شديد .\r\nدر خطبهء 162 نيز آمده است :\r\n وَدَعْ عَنْكَ نَهْباً صِيحَ فِى حَجَرَاتِهِ * وَلَكِنْ حَدِيثاً مَا حَدِيثُ الرَّوَاحِل \r\nسخن از غارت‌هايى كه در گذشته واقع شد را رها كن و از غارت امروز سخن بگو ( اشاره به خلافت اسلامى به وسيله معاويه و دار و دستهء منافقانِ مورد تهديد قرار گرفته ) .\r\nدر نامهء 36 نيز مىفرمايد :\r\n فَإِنْ تَسْأَلِينِى كَيفَ أَنْتَ فَإِنَّنِى * صَبُورٌ عَلَى رَيبِ الزَّمَانِ صَلِيبُ\r\nيعِزُّ عَلَى أَنْ تُرَى بِى كَآبَةٌ * فَيشْمَتَ عَادٍ أَوْ يسَاءَ حَبِيب \r\nامام عليه السلام در اين اشعار كه ضمن پاسخ به برادرش عقيل بن ابىطالب آورده است اشاره به اين نكته مىكند كه بعضى از فرماندهان لشكرم خيانت كردند\r\n\r\n","description":"","footnote":"","page_name":" 589 ","page_number":589},
  {"content":"\r\n\r\nو فرار را بر قرار ترجيح دادند و من جز صبر در برابر اين حوادث ناگوار چاره‌اى ندارم و سعى مىكنم دشمن از ناراحتى من باخبر نشود كه موجب خوشحالى او مىگردد .\r\nدر نامهء 45 نيز آمده است :\r\n وَ حَسْبُكَ دَاءً أَنْ تَبِيتَ بِبِطْنَةٍ * وَحَوْلَكَ أَكْبَادٌ تَحِنُّ إِلَى الْقِد \r\nاين درد ، تو را بس كه شب با شكم سير بخوابى در حالى كه در اطراف تو شكم‌هايى گرسنه و به پشت چسبيده باشد .\r\nامام عليه السلام اين شعر را در نامهء عثمان بن حنيف كه در ميهمانى پرزرق‌وبرق يكى از ثروتمندان بصره شركت كرده بود آورده است .\r\nدر نامهء 64 نيز از آن حضرت مىخوانيم :\r\n مُسْتَقْبِلِينَ رِياحَ الصَّيفِ تَضْرِبُهُمْ * بِحَاصِبٍ بَينَ أَغْوَارٍ وَ جُلْمُود \r\nلشكريانى دارم كه به استقبال تندباد تابستانى مىشتابند كه آن‌ها را ( دشمنان خود را ) با سنگ‌ريزه‌ها و در ميان غبار و تخته‌سنگ‌ها درهم مىكوبند .\r\nاين سخن را امام عليه السلام در پاسخ نامهء معاويه نوشت كه حضرت را تهديد به جنگ كرده بود .\r\n* * *\r\n\r\n","description":"","footnote":"","page_name":" 590 ","page_number":590},
  {"content":"\r\n\r\n\r\n456 أَلَا حُرٌّ يَدَعُ هذِهِ اللُّمَاظَةَ لِأَهْلِهَا ؟ إِنَّهُ لَيْسَ لِأَنْفُسِكُمْ ثَمَنٌ إِلَّا الْجَنَّةَ ، فَلَا تَبِيعُوهَا إِلَّا بِهَا .\r\nامام عليه السلام فرمود :\r\nآيا آزادمردى پيدا نمىشود كه اين ته‌ماندهء غذا را به اهلش واگذارد ؟ بدانيد وجود شما بهايى جز بهشت ندارد آن را به چيزى جز بهشت نفروشيد . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب تنها منابع ديگرى كه براى اين كلام حكيمانه ذكر مىكند مجمع الامثال ميدانى و غررالحكم آمدى است . ( مصادر نهج‌البلاغه ، ج 4 ، ص 313 ) .\r\n","page_name":" 591 ","page_number":591},
  {"content":"\r\n\r\n\r\nشرح و تفسير تنها بهاى وجود انسان\r\nامام عليه السلام با تعبير گويايى اشاره به بىارزش بودن مواهب مادى و دنيوى و پرارزش بودن وجود انسان مىفرمايد : « آيا آزادمردى پيدا نمىشود كه اين ته‌ماندهء غذا را به اهلش واگذارد ؟ بدانيد وجود شما بهايى جز بهشت ندارد آن را به چيزى جز بهشت نفروشيد » ؛ (\r\nأَلَا حُرٌّ يَدَعُ هذِهِ اللُّمَاظَةَ لِأَهْلِهَا ؟ إِنَّهُ لَيْسَ لِأَنْفُسِكُمْ ثَمَنٌ إِلَّا الْجَنَّةَ ، فَلَا تَبِيعُوهَا إِلَّا بِهَا\r\n) . « لماظه » كه غالب شارحان نهج‌البلاغه به ضم لام ذكر كرده‌اند و تنها بعضى به فتح لام نوشته‌اند به معنى باقى ماندهء غذا در دهان است كه انسان پس از فروبردن لقمه با زبان خود آن را از اطراف دهان جمع مىكند و فرو مىبرد و گاه زبانش را بر لب‌ها مىكشد كه اگر چيزى از غذا مانده آن را نيز جمع كند ، و اين تشبيه بسيار گويايى است كه امام عليه السلام درمورد بىارزش بودن مواهب مادى دنيا فرموده است .\r\nاشاره به اين‌كه اقوام زيادى به اين دنيا آمده‌اند و از مواهب آن بهره برده‌اند و غذاهاى آن را خورده‌اند گويا ته‌ماندهء آن به شما رسيده است ، اصل آن ارزشى نداشته تا چه رسد به ته‌ماندهء آن .\r\nتعبير به « حر » اشاره به اين دارد كه تنها آزادگان مىتوانند خود را از قيد و بند دنياى مادى رها سازند ولى آن‌ها كه اسير شهوات و زرق و برق‌ها هستند هرگز نمىتوانند به‌آسانى خود را از عشق به دنيا رها سازند و براى رسيدن به آن دست به هر كارى مىزنند .\r\n\r\n","description":"","footnote":"","page_name":" 592 ","page_number":592},
  {"content":"\r\n\r\nتعبير « لاهلها » ( براى اهل دنيا ) اشاره به اين است كه افراد كوته‌فكر و بىهمتى هستند كه گوهر گران‌بهاى روح و جان انسانى را به متاعى قليل و مال و مقام بىارزش مىفروشند ؛ دنيا را براى آن‌ها واگذارند .\r\nشك نيست كه هرگز منظور امام عليه السلام ترك سعى و تلاش براى زندگانى آبرومندانه و كفاف و عفاف نيست چراكه بدون چنين زندگىاى انسان حريت و آزادى ندارد و ناچار مىشود تن به ذلت وابستگى به ديگران بدهد و همچنين جوامع فقير و نيازمند كه همواره وابسته و ذليل در چنگال ديگران‌اند بلكه منظور غرق شدن در مواهب مادى و فروختن شرافت انسانى خود براى به‌دست آوردن مال و مقام دنياست .\r\nآن‌گاه امام عليه السلام در ادامهء اين سخن و براى تكميل آن مىفرمايد : به يقين براى وجود و جان شما بهايى جز بهشت وجود ندارد آن را به غير بهشت نفروشيد .\r\nبهشت يعنى كانون رحمت الهى ، آن‌جا كه همهء مواهب مادى و معنوى جمع است و زشتىهاى دنيا و آسيب‌هايش به آن‌جا راه ندارد بهشت يعنى كانون رضا و خشنودى پروردگار ، مركز پاكان و نيكان و عالمان و مجاهدان و شهيدان گران‌قدر . بهشت يعنى محلى كه پذيرايى كنندگانش فرشتگان والامقام الهى هستند و همنشينانش انبيا و اولياى الهى . بهشت يعنى پيوستن به ابديت قرب خداوند و بهره‌گيرى از انواع جمال و جلال پروردگار . بهشت يعنى جايى كه حتى يك كلام ركيك بر زبان كسى جارى نمىشود « لَايَسْمَعُونَ فِيهَا لَغْواً وَلَا تَأْثِيماً * إِلَّا قِيلًا سَلَاماً سَلَاماً » . آرى وجود انسان آن‌چنان پرارزش است كه اگر تمام دنياى مادى را بخواهيم با آن موازنه كنيم برابرى ندارد .\r\nدر روايت معروف هشاميهء امام كاظم عليه السلام همين نكته به‌شكل ديگرى بيان شده است آن‌جا كه مىفرمايد : «\r\nإِنَّ أَعْظَمَ النَّاسِ قَدْراً الَّذِى لَايرَى الدُّنْيا لِنَفْسِهِ خَطَراً أَمَا إِنَّ أَبْدَانَكُمْ لَيسَ لَهَا ثَمَنٌ إِلَّا الْجَنَّةُ فَلَا تَبِيعُوهَا بِغَيرِهَا\r\n؛ گران‌قدرترين مردم كسى\r\n\r\n","description":"","footnote":"","page_name":" 593 ","page_number":593},
  {"content":"\r\n\r\nاست كه دنيا را ارزشى براى وجود خودنمىشمرد . آگاه باشيد ! كه وجود شما بهايى جز بهشت ندارد پس آن را به غير بهشت نفروشيد » . « 1 »\r\n\r\nنكته‌ها\r\n\r\n1 . هدف امام عليه السلام از نكوهش دنيا\r\nبارها گفته‌ايم كه اگر در آيات و روايات اسلامى نكوهش دنيا مىشود و سخن از بىارزش بودن آن به ميان مىآيد هدف اين نيست كه مسلمين را به ترك دنيا و زندگى آميخته با رهبانيت سوق دهند بلكه به‌سبب اين است كه غالب انسان‌ها به‌طور طبيعى تمايل فوق‌العاده‌اى به مظاهر مادى دنيا دارند و شبيه وسيلهء نقليه‌اى هستند كه در سراشيبى قرار گرفته كه اگر بخواهند نيروى محرك آن را تشديد كنند خطر سقوط ، حتمى است . در اين‌جا بايد رانندهء ماهر از عامل بازدارنده‌اى استفاده كند تا وسيلهء نقليه از كنترل او خارج نشود .\r\nاضافه بر اين ، در عصر اميرمؤمنان عليه السلام و همچنين ائمهء هدى عليهم السلام فتوحات اسلامى سبب انتقال غنائم فراوانى به داخل سرزمين‌هاى اصلى يعنى حجاز و عراق و شام شده بود و به همين دليل گروهى به عيش و نوش و مسابقه در تجمل‌پرستى روى آورده بودند ؛ در اين‌جا لازم بود به آن‌ها پىدرپى هشدار داده شود تا خود را به زخارف دنيا نفروشند و غرق در ماديات نشوند و خدا و دين را فراموش نكنند .\r\nدر حديثى كه مرحوم كلينى در كتاب شريف كافى از اميرمؤمنان عليه السلام نقل كرده است مىخوانيم : «\r\nفَارْفُضِ الدُّنْيا فَإِنَّ حُبَّ الدُّنْيا يعْمِى وَ يصِمُّ وَ يبْكِمُ وَ يذِلُّ الرِّقَابَ\r\n؛ دنيا را رها كن چراكه عشق به دنيا انسان را كور و كر و گنگ مىكند و او را ذليل مىسازد » . « 2 »\r\n\r\n\r\n","description":"","footnote":"\r\n( 1 ) . كافى ، ج 1 ، ص 19 ، ح 12 .\r\n( 2 ) . همان ، ج 2 ، ص 136 ، ح 23 .\r\n","page_name":" 594 ","page_number":594},
  {"content":"\r\n\r\nدر كتاب غررالحكم از همان حضرت نقل شده كه فرمود : «\r\nحُبُّ الدُّنْيا يفْسِدُ الْعَقْلَ وَ يصِمُّ الْقَلْبَ عَنْ سَمَاعِ الْحِكْمَةِ وَ يوجِبُ أَلِيمَ الْعِقَابِ\r\n؛ حب دنيا عقل و خرد را فاسد و قلب را دربرابر شنيدن گفتار حكمت‌آميز كر مىكند و موجب كيفرهاى دردناك مىشود » . « 1 »\r\n\r\n2 . ارزش وجود انسان\r\nانسان سرمايه‌اى در اختيار دارد كه بسيار پرارزش است و اين سرمايه همان روح الهى و نفس شريف انسانى و عمرى است كه خدا در دنيا به او ارزانى داشته است .\r\nهمان گوهر شريفى كه فرشتگان در برابر آن سجده كردند و به‌سبب آن ، خداوند مقام خليفة اللهى به بشر داد .\r\nاين سرمايه را با هيچ ارزش مادى و دنيوىنمىتوان برابر ساخت . حتى اگر تمام دنياى مادى را با آن همه ثروت و مقام و وسيلهء رفاهى و زرق و برق به انسان بدهند و روح الهىاش را از او بگيرند گرفتار خسران شديدى شده است .\r\nو همان‌گونه كه امام عليه السلام در گفتار حكيمانهء بالا فرمود ، هيچ ثمن و بهايى جز بهشت برين و قرب پروردگار نمىتواند در برابر آن قرار گيرد .\r\nقرآن مجيد نيز به اين معنا اشاره كرده آن‌جا كه مىفرمايد : « « إِنَّ اللَّهَ اشْتَرَى مِنَ الْمُؤْمِنِينَ أَنفُسَهُمْ وَأَمْوَالَهُمْ بِأَنَّ لَهُمُ الْجَنَّةَ يُقَاتِلُونَ فِى سَبِيلِ اللَّهِ فَيَقْتُلُونَ وَيُقْتَلُونَ وَعْداً عَلَيْهِ حَقّاً فِى التَّوْرَاةِ وَالْإِنجِيلِ وَالْقُرْآنِ وَمَنْ أَوْفَى بِعَهْدِهِ مِنَ اللَّهِ فَاسْتَبْشِرُوا بِبَيْعِكُمُ الَّذِى بَايَعْتُمْ بِهِ وَذَلِكَ هُوَ الْفَوْزُ الْعَظِيمُ » ؛ خداوند از مؤمنان ، جان‌ها و اموالشان را خريدارى كرده ، كه ( در برابرش ) بهشت براى آنان باشد ؛ ( به اين‌صورت كه ) در راه خدا پيكار مىكنند ، مىكشند و كشته مىشوند ؛ اين وعدهء\r\n\r\n\r\n","description":"","footnote":"\r\n( 1 ) . غررالحكم ، ح 857 .\r\n","page_name":" 595 ","page_number":595},
  {"content":"\r\n\r\nحقّى است بر او ، كه در تورات و انجيل و قرآن ذكر فرموده ؛ و چه كسى از خدا به عهدش وفادارتر است ؟ ! اكنون بشارت باد بر شما ، به داد و ستدى كه با خدا كرده‌ايد ؛ و اين است آن پيروزى بزرگ ! » . « 1 »\r\nولى افسوس كه بسيارى قدر اين سرمايهء بزرگ را نمىشناسند و آن را به بهاى ناچيزى به مصداق « وَيشْتَرُونَ بِهِ ثَمَناً قَلِيلًا » مىفروشند .\r\nمىگويند : يكى از گران‌بهاترين گوهرهاى دنيا گوهرى بود كه يكى از گردشگران آفريقا آن را در دست كودكانى ديد كه در كوچه و بازار با آن بازى مىكردند . چيز كمى به آن‌ها داد و آن را گرفت . كودكان خوشحال بودند ولى نمىدانستند چه گوهر عظيمى را از دست داده‌اند . حال دنياپرستانى كه خود را به ارزش‌هاى قليل جهان مىفروشند حال همان كودكان است .\r\n* * *\r\n\r\n\r\n","description":"","footnote":"\r\n( 1 ) . توبه ، آيهء 111 .\r\n","page_name":" 596 ","page_number":596},
  {"content":"\r\n\r\n\r\n457 مَنْهُومَانِ لَايَشْبَعَانِ : طَالِبُ عِلْمٍ وَ طَالِبُ دُنْيَا .\r\nامام عليه السلام فرمود :\r\nدو گرسنه‌اند كه هرگز سير نمىشوند : طالب علم و طالب دنيا . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در كتاب مصادر بعد از آن‌كه اين كلام نورانى را از شرح نهج‌البلاغهء ابن ابىالحديد از پيامبر اكرم صلى الله عليه و آله نيز نقل مىكند مىافزايد : كلينى نيز آن را در كتاب كافى از سليم بن قيس هلالى نقل مىكند كه امير مؤمنان عليه السلام فرمود : از پيامبر اكرم صلى الله عليه و آله شنيدم كه مىفرمود : « مَنْهُومَانِ لا يشْبَعَانِ طَالِبُ دُنْيا وَطَالِبُ عِلْمٍ » و سپس آن را از صدوق به سندش از امام صادق عليه السلام نقل مىكند و ابن عبد ربه نيز آن را در عقد الفريد از ابن عباس ذكر كرده و روشن است كه همهء آن‌ها به ريشهء وحى الهى باز مىگردد . ( مصادر نهج‌البلاغه ، ج 4 ، ص 313 ) .\r\n","page_name":" 597 ","page_number":597},
  {"content":"\r\n\r\n\r\nشرح و تفسير دو كس هرگز سير نمىشوند\r\nامام عليه السلام در اين گفتار حكيمانه به دو گروه اشاره مىكند كه هرگز سير نمىشوند ، مىفرمايد : « دو شخصِ گرسنه‌اند كه هرگز سير نمىشوند : طالب علم و طالب دنيا » ؛ (\r\nمَنْهُومَانِ لَايَشْبَعَانِ : طَالِبُ عِلْمٍ وَ طَالِبُ دُنْيَا\r\n) . واژهء « منهوم » از مادهء « نَهَم » ( بر وزن دهن ) به معناى سيرى ناپذير بودن و اشتهاى شديد به چيزى داشتن است . منهوم به معناى كسى است كه اين‌گونه شده است .\r\nاما اين‌كه طالبان علم هرگز از طلب علم سير نمىشوند به اين دليل است كه اولًا علم ، حد و مرزى ندارد و به فرمودهء قرآن : « وَ فَوْقَ كُلِّ ذى عِلْمٍ عَليمٌ » . « 1 »\r\nو در جاى ديگر تمام معلومات انسان را در مقابل مجهولات ، ناچيز مىشمارد و مىفرمايد : « وَ ما أُوتيتُمْ مِنَ الْعِلْمِ إِلَّا قَليلًا » . « 2 »\r\nو در مورد علم خداوند و حقايق جهان هستى مىفرمايد : « « وَ لَوْ أَنَّ ما فِى الْأَرْضِ مِنْ شَجَرَةٍ أَقْلامٌ وَالْبَحْرُ يمُدُّهُ مِنْ بَعْدِهِ سَبْعَةُ أَبْحُرٍ ما نَفِدَتْ كَلِماتُ اللَّهِ إِنَّ اللَّهَ عَزيزٌ حَكيمٌ » ؛ و اگر همهء درختان روى زمين قلم شود ، و دريا براى آن مركّب گردد ، و هفت درياچه به آن افزوده شود ، اين‌ها همه تمام مىشود ولى كلمات\r\n\r\n\r\n","description":"","footnote":"\r\n( 1 ) . يوسف ، آيهء 76 .\r\n( 2 ) . اسراء آيهء 85 .\r\n","page_name":" 598 ","page_number":598},
  {"content":"\r\n\r\nخدا پايان نمىگيرد ؛ خداوند عزيز و حكيم است » . « 1 »\r\nثانياً علم ، نشاطآور است ، روح را صيقل مىدهد و در واقع غذاى اصلى روح آدمى است و به همين دليل طالبان علم هرگز از علم سير نمىشوند بلكه هر مرحله‌اى را كه طى كنند خواهان مرحلهء بالاترى هستند .\r\nاين سخن معروف است كه بعضى از بزرگان در عين محروميت مادى هنگامى كه بعضى از مسائل پيچيدهء علمى را مىگشودند به قدرى لذت مىبردند كه مىگفتند : « أينَ المُلوك وأبناءُ المُلوكِ من هذه اللذّة ؛ كجا هستند پادشاهان و شاهزادگان كه ببينند چنين لذتى از كه ما مىبريم » .\r\nنيز در زمان‌هاى گذشته بسيارى از دانشمندان تن به مسافرت‌هاى طولانى مىدادند كه بسيار مشكل‌آفرين بود تا محضر بعضى از اساتيد را درك كنند و حتى گاه به يك روايت از روايات معصومين عليهم السلام برسند .\r\nو اما طالبان دنيا نيز در عشق به دنيا و زرق‌وبرق و مواهب مادى آن آنقدر حرص و ولع دارند كه با هيچ‌چيز سير نمىشوند و به گفتهء شاعر :\r\n هفت اقليم ار بگيرد پادشاه * همچنان در بند اقليمى دگر \r\nمىدانيم كه جغرافىدانان در گذشته تمام كرهء زمين را به هفت اقليم تقسيم مىكردند و شاعر به اين نكته اشاره مىكند كه اگر همهء زمين را به دنياپرست بدهند باز هم سير نمىشود و مايل است دست به كرات آسمانى ديگر بيندازد .\r\nبه همين دليل در حديث معروفى از امام كاظم عليه السلام آمده است : «\r\nمَثَلُ الدُّنْيا مَثَلُ ماءِ الْبَحْرِ ، كُلَّما شَرِبَ مِنْهُ الْعَطْشانُ ازْدادَ عَطَشاً حتَّى يقْتُلَهُ\r\n؛ مَثَل دنيا ، مَثَل آب درياست كه هرچه انسانِ تشنه از آن بنوشد ، عطش او بيشتر مىشود ، به حدّى كه او را مىكشد » . « 2 »\r\n\r\n\r\n","description":"","footnote":"\r\n( 1 ) . لقمان ، آيهء 27 .\r\n( 2 ) . تحف‌العقول ، ص 396 .\r\n","page_name":" 599 ","page_number":599},
  {"content":"\r\n\r\nاين‌گونه افراد كه هرگز از دنيا سير نمىشوند گرفتار بلاهاى متعددى خواهند شد .\r\nازجمله گرفتار طول امل و آرزوهاى دور و دراز مىشوند و آخرت را به‌كلى فراموش مىكنند همان‌گونه كه در حديث معروف نبوى و علوى آمده است : «\r\nأَمَّا طُولُ الْأَمَلِ فَينْسِى الْآخِرَةَ\r\n» . « 1 »\r\nاضافه بر اين ، آرامش روح و جسم را به‌كلى از دست مىدهند و اگر روزى بخشى از دنيايشان به خطر بيفتد به زمين و زمان بد مىگويند و گاه دست به خودكشى مىزنند .\r\nعلاوه بر همهء اين‌ها چون دنيا ، دار مزاحمت است و هر كسى به بيش از حد نياز خود برسد با خواسته‌هاى ديگران مزاحمت دارد ، دشمنى و عداوت بسيارى را براى خود مىخرد . حسودان نيز اين‌گونه افراد را راحت نمىگذارند و پيوسته در انتظار زوال نعمت آن‌ها هستند .\r\nولى آن‌ها كه قانع‌اند و اهل كفاف و عفاف‌اند از همهء اين آثار سوء و مرگبار در امان‌اند .\r\n* * *\r\n\r\n\r\n","description":"","footnote":"\r\n( 1 ) . كافى ، ج 2 ، ص 335 ، ح 3 .\r\n","page_name":" 600 ","page_number":600},
  {"content":"\r\n\r\n\r\n458 الإِيمَانُ أَنْ تُؤْثِرَ الصِّدْقَ حَيْثُ يَضُرُّكَ ، عَلَى الْكَذِبِ حَيْثُ يَنْفَعُكَ ، وَ أَلَّا يَكُونَ فِي حَدِيثِكَ فَضْلٌ عَنْ عَمَلِكَ ، وَ أَنْ تَتَّقِي ، اللَّهَ فِي حَدِيثِ غَيْرِكَ .\r\nامام عليه السلام فرمود :\r\nايمان آن است كه راست‌گويى را در آن‌جا كه به زيان توست بر دروغ‌گويى در آن‌جا كه به سود توست مقدم دارى و اين‌كه گفتارت بيش از عملت نباشد و به‌هنگام سخن گفتن دربارهء ديگران تقواى الهى را پيشه كنى . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nاز كسانى كه اين گفتار حكيمانه را در كتاب خود آورده‌اند ابن شمس الخلافة ( متوفاى 622 ) در كتاب الآداب ( الآداب النافعة بالالفاظ المختارة الجامعة ) است كه آن را با تفاوت مختصرى ذكر كرده است . ( مصادر نهج‌البلاغه ، ج 4 ، ص 314 ) .\r\n","page_name":" 601 ","page_number":601},
  {"content":"\r\n\r\n\r\nشرح و تفسير حقيقت ايمان\r\nامام عليه السلام در اين گفتار حكيمانه حقيقت ايمان را در ضمن سه چيز كه از مظاهر ايمان به خدا هستند بيان كرده است :\r\nنخست مىفرمايد : « ايمان آن است كه راست‌گويى را در آن‌جا كه به زيان توست بر دروغ‌گويى در آن‌جا كه به سود توست مقدم دارى » ؛ (\r\nالإِيمَانُ أَنْ تُؤْثِرَ الصِّدْقَ حَيْثُ يَضُرُّكَ ، عَلَى الْكَذِبِ حَيْثُ يَنْفَعُكَ\r\n) . بسيار مىشود كه انسان اگر در بيان حقيقتى ، راستى را برگزيند زيان‌هايى دامن او را مىگيرد . مثل اين‌كه سؤال كنند : تو چيزى به فلان شخص كه از دنيا رفته است بدهكارى ؟ و او حقيقتش را بگويد كه آرى فلان مبلغ را بدهكارم . اين اعتراف گرچه ظاهراً به زيان گوينده است و دروغ گفتن به سود اوست ولى قطعاً اين صدق و راستى از نشانه‌هاى ايمان به خدا و روز قيامت مىباشد .\r\nيا اين‌كه تصادفى موجب خسارت شده و شخص مىداند مقصر بوده است اگر تقصير خود را بپوشاند و دروغ بگويد نفع مادى مىبرد ولى اگر حق را آشكار سازد گرفتار زيان مىشود ولى اين زيان در حقيقت منفعت است و از نشانه‌هاى ايمان مىباشد .\r\nقرآن مجيد نيز دروغ گفتن را نشانهء بىايمانى شمرده آن‌جا كه مىفرمايد :\r\n« « إِنَّما يفْتَرِى الْكَذِبَ الَّذينَ لا يؤْمِنُونَ بِآياتِ اللَّهِ وَأُولئِكَ هُمُ الْكاذِبُونَ » ؛ تنها كسانى\r\n\r\n","description":"","footnote":"","page_name":" 602 ","page_number":602},
  {"content":"\r\n\r\nدروغ مىبندند كه به آيات خدا ايمان ندارند ؛ ( آرى ، ) دروغ‌گويان واقعى آن‌ها هستند ! » . « 1 »\r\nنيز در حديثى از رسول خدا صلى الله عليه و آله مىخوانيم كه كسى از آن حضرت پرسيد : آيا شخص باايمان ممكن است ( لغزش پيدا كند و ) آلودهء زنا شود ؟ فرمود : امكان دارد . عرض كرد : ممكن است آلودهء سرقت گردد ؟ فرمود : گاه ممكن است چنين شود . عرض كرد : ممكن است دروغ بگويد ؟ فرمود : نه . ( مگر نمىدانى ؟ ) خداوند متعال مىفرمايد : « إِنَّما يفْتَرِى الْكَذِبَ الَّذِينَ لا يُؤْمِنُونَ » . « 2 »\r\nدر واقع راست‌گويى گاه همچون داروى تلخ شفابخش است و دروغ همچون غذاى مطبوع زيان‌بار . انسان عاقل آن داروى شفابخش را رها نمىكند و به سراغ آن غذاى زيانبار نمىرود .\r\nالبته شكى نيست كه در مواردى ، امر ، داير بين اهم و مهم است يعنى راست‌گويى سبب به خطر افتادن جان يا منافع مهم مسلمانى مىشود . مثل اين‌كه يك ناصبى متعصب و مسلح از انسان سؤال كند : آيا تابع مكتب اهل‌بيت عليهم السلام هستى ؟ كه اگر راستش را بگويد سلاح به روى او مىكِشد . به‌يقين اين‌گونه موارد از كلام امام عليه السلام مستثنى است همان‌گونه كه در باب تقيّه به آن اشاره شد .\r\nيا اين‌كه براى اصلاح ذات‌البين اگر مجبور به دروغ شويم مجاز است زيرا اصلاح ذات‌البين مهم‌تر از راست‌گويى است . البته تفاوتى نمىكند كه نفع و زيان ، مربوط به خود انسان باشد يا مربوط به انسان ديگرى . اگر مصلحت اهمى ايجاب كند از قاعدهء كلى مورد بحث كه امام عليه السلام به آن اشاره فرمود مستثنى است .\r\nبه هر حال اصل اساسى اين است كه انسان هميشه صدق و راستى را پيشه\r\n\r\n\r\n","description":"","footnote":"\r\n( 1 ) . نحل ، آيهء 105 .\r\n( 2 ) . بحارالانوار ، ج 19 ، ص 263 ، ح 47 .\r\n","page_name":" 603 ","page_number":603},
  {"content":"\r\n\r\nكند هر چند به زيان او تمام شود ولى اين قاعده موارد استثنايى هم دارد و آن در جايى است كه مصلحت مهم‌تر از مصلحت صدق به خطر مىافتد . مرحوم علامهء مجلسى در جلد دوم بحارالانوار ، صفحهء 122 ذيل همين روايت به‌عنوان شرح و بيان مىفرمايد : ممكن است منظور امام عليه السلام از ضرر ، در اين گفتار حكيمانه ضررى باشد كه تقيه در آن روا نيست .\r\nآنگاه امام عليه السلام به سراغ دومين نشانهء ايمان مىرود و مىفرمايد : « اين‌كه گفتارت بيش از عملت نباشد » ؛ (\r\nوَ أَلَّا يَكُونَ فِي حَدِيثِكَ فَضْلٌ عَنْ عَمَلِكَ\r\n) . بسيارند كسانى كه سخن از نيكىها و خوبىها و صفات برجستهء انسانى ، بسيار مىگويند اما عملشان هماهنگ با آن نيست و اين نشانهء ضعف ايمان آن‌هاست . مؤمنان حقيقى آنچه را مىگويند انجام مىدهند و اى بسا اعمالشان فراتر از گفتارشان است .\r\nبه تعبير ديگر اگر انسان به چيزى كه مىگويد اعتقاد راسخ داشته باشد حتماً عمل او با آن هماهنگ خواهد بود و اگر نبود ، نشانهء عدم اعتقاد راسخ به آن گفتار است .\r\nقرآن مجيد مىفرمايد : « يَا أَيُّهَا الَّذِينَ آمَنُوا لِمَ تَقُولُونَ مَا لَاتَفْعَلُونَ * كَبُرَ مَقْتاً عِنْدَ اللَّهِ أَنْ تَقُولُوا مَا لَاتَفْعَلُونَ » . « 1 »\r\nدر بعضى از نسخه‌هاى نهج‌البلاغه به‌جاى « عَمَلِك » ، « عِلمِك » آمده است كه در اين صورت مفهوم كلام امام عليه السلام چنين مىشود : نبايد انسان بيش از آنچه مىداند سخن بگويد . همان‌گونه كه قرآن مجيد مىفرمايد : « وَ لا تَقْفُ ما لَيسَ لَكَ بِهِ عِلْم » . « 2 »\r\nدر آيات و روايات اسلامى نكوهش شديدى از « قول به غير علم » شده چراكه\r\n\r\n\r\n","description":"","footnote":"\r\n( 1 ) . صف ، آيات 2 و 3 .\r\n( 2 ) . اسراء ، آيهء 36 .\r\n","page_name":" 604 ","page_number":604},
  {"content":"\r\n\r\nاين كار سرچشمهء اختلافات و مشكلات فراوان و گمراهى افراد و نزاع‌ها مىشود .\r\nبنابراين هركدام از اين دو نسخه واقعيت داشته باشد مفهوم صحيحى دارد هر چند بعضى از شارحان نهج‌البلاغه نسخهء « عَمَلِك » را نادرست پنداشته‌اند .\r\nآنگاه نشانهء سوم و آخر را بيان مىكند و آن اين‌كه « به‌هنگام سخن گفتن دربارهء ديگران تقواى الهى را پيشه كنى » ؛ (\r\nوَ أَنْ تَتَّقِي اللَّهَ فِي حَدِيثِ غَيْرِكَ\r\n) . اشاره به اين‌كه غيبت نكنيد ، تهمت نزنيد ، حق كسى را با سخنانتان باطل نسازيد ، عيب بر مسلمانى ننهيد و او را با سخن نيش‌دار نيازاريد . خلاصه ، تقواى الهى را در نظر داشته باشيد و تمام اين جهات را رعايت كنيد .\r\nدر تفسير كلام مذكور دو احتمال ديگر نيز داده شده است : نخست اين‌كه هنگامى كه مىخواهى سخنى از ديگرى نقل كنى رعايت تقواى الهى كن و سخن او را بىكم و كاست و بدون اضافه نقل كن .\r\nديگر اين‌كه در برخورد با سخنان ديگران تقوا پيشه كن و فوراً گفتار آن‌ها را نفى نكن ؛ درست بينديش ، اگر گفتار صحيحى است بپذير و جدال و مِراء نكن و از روى حسادت به نفى سخنان صحيح ديگران اقدام مكن .\r\nولى معناى نخست مناسب‌تر به نظر مىرسد هر چند جمع ميان هر سه معنا نيز امكان‌پذير است .\r\n* * *\r\n\r\n","description":"","footnote":"","page_name":" 605 ","page_number":605},
  {"content":"\r\n . \r\n","description":"","footnote":"","page_name":" 606 ","page_number":606},
  {"content":"\r\n\r\n\r\n459 يَغْلِبُ الْمِقْدَارُ عَلَى التَّقْدِيرِ ، حَتَّى تَكُونَ الْآفَةُ فِي التَّدْبِيرِ .\r\nامام عليه السلام فرمود :\r\nمقدرات بر تقدير و تدبير ( ما ) غلبه مىكند تا آن‌جا كه ( گاه )\r\nآفت انسان در تدبير اوست . « 1 »\r\nمرحوم سيد رضى مىگويد : « همين مضمون پيش از اين ( در حكمت 16 ) با عبارت ديگرى و با تفاوت ( مختصرى ) گذشت » ؛ (\r\nقال الرضي : وَقَد مضى هذا المعنى فيما تقدم برواية تخالف هذه الأَلفاظ\r\n) .\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در ذيل اين گفتار حكيمانه مىگويد : همين معنا با عبارت ديگرى در حكمت 15 ( طبق متنى كه ما انتخاب كرده ايم حكمت شانزدهم است . ) گذشت : « تَذِلُّ الْأُمُورُ لِلْمَقَادِيرِ حَتَّى يكُونَ الْحَتْفُ فِى التَّدْبِيرِ » و در ذيل آن حكمت منابع متعددى براى آن ذكر كرده ازجمله مرحوم ابن شعبه در تحف العقول و جاحظ در المائة المختارة و همچنين شيخ مفيد در ارشاد . ( مصادر نهج‌البلاغه ، ج 4 ، ص 314 ) .\r\n","page_name":" 607 ","page_number":607},
  {"content":"\r\n\r\n\r\nشرح و تفسير مقدرات بر تدبير ما پيشى مىگيرد\r\nامام عليه السلام در اين گفتار حكيمانه اشاره به تأثير نافذ مقدرات كرده ، مىفرمايد :\r\n« مقدرات بر تقدير و تدبير ( ما ) غلبه مىكند تا آن‌جا كه ( گاه ) آفت به‌سبب تدبير ( انسان ) به‌وجود مىآيد » ؛ (\r\nيَغْلِب‌ُالْمِقْدَارُ عَلَىالتَّقْدِيرِ ، حَتَّى تَكُون‌َالْآفَةُ فِيالتَّدْبِيرِ\r\n) . مرحوم سيد رضى بعد از ذكر اين گفتار حكيمانه مىگويد : « همين مضمون پيش از اين ( در حكمت 16 ) با عبارت ديگرى و با تفاوت ( مختصرى ) گذشت » ؛ (\r\nقال الرضي : وَقَد مضى هذا المعنى فيما تقدم برواية تخالف هذه الأَلفاظ\r\n) . « مقدار » در اين‌جا به معناى مقدرات و اندازه‌گيرىهاى الهى است .\r\nواژهء « حتى » در واقع براى بيان غايت و سرانجام چيزى است .\r\nاين گفتار حكيمانه در واقع سه پيام دارد :\r\nپيام اول اين‌كه : ما را با مسألهء خداشناسى و توحيد افعالى پروردگار آشناتر مىسازد . هنگامى كه مىبينيم براى انجام كارى نقشه‌هاى فراوان مىكشيم ، مشورت بسيار و مديريت كافى مىكنيم ولى به آن نمىرسيم آگاه مىشويم كه پشت اين دستگاه خلقت ، دست باعظمتى است كه چرخهء جهان را مىچرخاند و درواقع اين كلام شبيه چيزى است كه در گفتار حكيمانهء ديگرى از آن حضرت عليه السلام آمده بود : «\r\nعَرَفْتُ اللَّهَ سُبْحَانَهُ بِفَسْخِ الْعَزَائِمِ وَ حَلِّ الْعُقُودِ وَ نَقْضِ الْهِمَمِ\r\n» . « 1 »\r\n\r\n\r\n","description":"","footnote":"\r\n( 1 ) . نهج‌البلاغه ، حكمت 250 .\r\n","page_name":" 608 ","page_number":608},
  {"content":"\r\n\r\nپيام دوم پيام توكل بر خداست و آن اين‌كه تنها به تقدير و تدبير و قوت فكر خود اعتماد نكنيم بلكه در همه چيز و در هر كار توجه به مسبب الاسباب داشته باشيم و از او مدد بخواهيم و كمك بگيريم .\r\nپيام سوم اين‌كه : غرور بر ما غلبه پيدا نكند . هنگامى كه مىبينيم صاحب قدرت ظاهرى شده‌ايم و گروه عظيمى سر بر فرمان ما هستند و مشاوران تيزهوشى داريم كه در همه كار به ما كمك مىكنند مبادا غرور ، ما را بگيرد و از خدا غافل شويم . چراكه گاه مىبينيم همهء اسباب فراهم است ولى كارى از پيش نمىرود . يعنى مقدرات طرح ديگرى براى ما ريخته و تلاش‌هاى ما دربرابر تقدير الهى همچون نقش بر آب است .\r\nمرحوم مفيد در كتاب ارشاد اين كلام حكمت‌آميز را با مقدمه‌اى به اين شرح نقل مىكند : هنگامى كه « شاه‌زنان » دختر كسرى اسير شد و او را خدمت امام اميرمؤمنان عليه السلام آوردند آن حضرت از او پرسيد : بعد از داستان ابرهه و لشكر فيل و نابودى آن در كنار كعبه ( هنگامى كه جريان به گوش پدرت رسيد ) چه شنيدى ؟\r\nاو گفت : اين سخن را از او شنيدم كه مىگفت : هنگامى كه خداوند بر كارى غالب شود تمام طمع‌ها دربرابر آن ذليل مىشوند و هنگامى كه مدت حيات كسى سر آمده باشد مرگ او در چاره‌انديشىهاى اوست .\r\nامام عليه السلام فرمود : چه سخن زيبايى پدرت گفته است . آرى . سپس فرمود : «\r\nتَذِلُّ الْأُمُورُ لِلْمَقَادِيرِ حَتَّى يكُونَ الْحَتْفُ فِى التَّدْبِيرِ\r\n» . « 1 »\r\nاين جمله همان چيزى است كه در حكمت 16 گذشت و هماهنگ با گفتار حكيمانهء مورد بحث است .\r\nشعراى عرب در اين زمينه اشعار متعددى گفته‌اند . ابوتمّام مىگويد :\r\n ورَكبٌ كأطرافِ الأسِنَّةِ عَرَّسوا * على مِثْلِها واللَّيلُ تَسْطو غَياهِبُه\r\nلأمرٍ عليهِم أن تَتُمّ صُدورُه * ولَيس عليهِم أن تَتُمّ عَواقِبُه \r\n\r\n\r\n","description":"","footnote":"\r\n( 1 ) . ارشاد مفيد ، ص 159 ( مطابق نقل علامهء شوشترى در بهج‌الصباغة ) .\r\n","page_name":" 609 ","page_number":609},
  {"content":"\r\n\r\nسوارانى بودند كه همچون سرنيزه‌ها دربرابر مخالفينشان صف كشيدند در حالى كه تاريكى شب غلبه داشت .\r\nآن‌ها به‌دنبال مقصدى بودند كه آغازش به دست آن‌ها بود ولى پايانش از دست آن‌ها خارج . « 1 »\r\nشاعر فارسىزبان نيز مىگويد :\r\n ديده‌اى بايد سبب سوراخ كن * تا حجب را بركند از بيخ و بن\r\nتا مسبب بيند اندر لا مكان * هرزه داند جهد و اكساب و دكان\r\nاز مسبّب مىرسد هر خير و شر * نيست اسباب و وسائط اى پدر\r\nجز خيالى منعقد بر شاهراه * تا بماند دور غفلت چند گاه \r\nبابا افضل كاشانى نيز در اين زمينه مىگويد :\r\n سعى تو كليد قفل مشكل نشود * تقدير به تدبير تو باطل نشود\r\nگر هر دو جهان خواسته باشند چه سود * چيزى كه خدا نخواست حاصل نشود \r\nقابل توجه اين‌كه در غررالحكم ، كلام حكيمانهء ديگرى در كنار اين كلام نقل شده كه مفسر و مؤيد آن است ، مىفرمايد : « يجرى القضاء بالمقادير على خلاف الاختيار و التدبير ؛ قضاى الهى همراه مقدرات ، بر خلاف اختيار و تدبير ما جريان مىيابد » . « 2 »\r\nشك نيست كه منظور امام عليه السلام از بيان اين‌گونه كلمات اين نيست كه انسان دست از تدبير و تلاش و كوشش براى رسيدن به مقاصد مشروع و مطلوب بردارد و همه چيز را به مقدرات بسپارد بلكه منظور اين است كه ضمن هرگونه تلاش و كوشش مراقب باشد كه ماوراء نقشه و تدبير او نقشه و تدبير كس ديگرى است ، از او غافل نگردد ، دل به او بندد و پيروزىها را از او بطلبد .\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابىالحديد ، ج 20 ، ص 176 .\r\n( 2 ) . غرر الحكم ، ح 1791 .\r\n","page_name":" 610 ","page_number":610},
  {"content":"\r\n\r\n\r\n460 الْحِلْمُ وَالْأَنَاةُ تَوْأَمَانِ يُنْتِجُهُمَا عُلُوُّ الْهِمَّةِ .\r\nامام عليه السلام فرمود :\r\nبردبارى و ترك شتاب ، فرزندان دوقلويى هستند كه از همّت بلند متولد مىشوند . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nبه گفتهء مرحوم خطيب در مصادر ازجمله كسانى كه اين گفتار حكيمانه را از اميرمؤمنان عليه السلام نقل كرده‌اند ، ابن معتز ( متوفاى 296 ) در كتاب البديع است . ( مصادر نهج‌البلاغه ، ج 4 ، ص 314 ) .\r\nاضافه مىكنيم كه ابن عبد ربه ( متوفاى 328 ) در عقد الفريد ( ج 2 ، ص 143 ) و راغب اصفهانى ( متوفاى 502 ) در محاضرات الادباء ( ج 1 ، ص 276 ) نيز آن را آورده‌اند .\r\n","page_name":" 611 ","page_number":611},
  {"content":"\r\n\r\n\r\nشرح و تفسير بردبارى و ترك شتاب\r\nامام عليه السلام در اين گفتار حكيمانهء خود به اهميت حلم و بردبارى و ترك شتاب در كارها و سرچشمهء اين دو صفت برجسته اشاره كرده ، مىفرمايد : « بردبارى و ترك شتاب ، فرزندان دوقلويى هستند كه از همت بلند متولد مىشوند » ؛ (\r\nالْحِلْمُ وَالْأَنَاةُ تَوْأَمَانِ يُنْتِجُهُمَا عُلُوُّ الْهِمَّةِ\r\n) . جالب اين‌كه ابن عبد ربه در كتاب عقد الفريد شأن ورودى براى اين گفتار حكيمانه ذكر كرده و آن اين‌كه يكى از بزرگان ايران خدمت امام عليه السلام رسيد . آن حضرت پرسيد : بهترين پادشاهان شما نزد شما چه كسى بود ؟ او در پاسخ عرض كرد : اردشير در كشوردارى پيشگام بود ولى بهترين روش را انوشيروان داشت . امام عليه السلام سؤال كرد : كدام‌يك از فضايل اخلاقى در وى برجسته‌تر بود ؟\r\nعرض كرد : بردبارى و عدم شتاب در كارها . امام عليه السلام فرمود : اين دو ، همچون فرزندان دوقلويى هستند كه از علو همت متولد مىشوند . « 1 »\r\n« حلم » همان بردبارى در مقابل سفيهان و افراد بىمنطق و همچنين در برابر متخلفان و گنهكارانى كه گناه سنگينى ندارند و ترك مجازات آن‌ها مىباشد .\r\n« اناة » به معناى شتاب نكردن در انجام كارها پيش از دقت كافى در اطراف و جوانب آن و به تعبير ديگر صبر و حوصله تا روشن شدن تمام جوانب كار\r\n\r\n\r\n","description":"","footnote":"\r\n( 1 ) . عقد الفريد ، ج 2 ، ص 143 .\r\n","page_name":" 612 ","page_number":612},
  {"content":"\r\n\r\nو همچنين شتاب نكردن در مجازات بدكاران .\r\nالبته اين دو ، قرابت و نزديكى با هم دارند و به همين دليل امام عليه السلام اين‌ها را به‌منزلهء فرزندان دو قلو ذكر كرده است كه در عين دوگانگى ، داراى شباهت زيادى هستند .\r\nاما علو همت به معناى شخصيت و الا و برجسته ، و بلندنظرى و سعهء صدر است . بديهى است كسى كه داراى چنين صفتى است هرگز دربرابر سفيهان واكنش نشان نمىدهد بلكه با تحمل و بردبارى ، مىگذرد همان‌گونه كه قرآن دربارهء صفات مؤمنان فرموده است : « وَإِذَا خَاطَبَهُمُ الْجَاهِلُونَ قَالُوا سَلَاماً » . « 1 »\r\nنيز افرادى كه داراى علو همت و سعهء صدرند در كارها شتاب نمىكنند بلكه تمام جوانب را در نظر مىگيرند تا اقدام نسنجيده‌اى كه موجب پشيمانى است صورت نگيرد .\r\nهمان‌گونه كه قرآن مجيد دربارهء حضرت سليمان عليه السلام مىگويد : هنگامى كه سليمان پيام هدهد را دربارهء مردم سرزمين سبا شنيد ، گفت : « « سَنَنظُرُ أَصَدَقْتَ أَمْ كُنتَ مِنَ الْكَاذِبِينَ » ؛ ما تحقيق مىكنيم ببينيم راست گفتى يا از دروغ‌گويان هستى ؟ » . « 2 »\r\nسپس نامه‌اى براى آن‌ها فرستاد و با آن‌ها اتمام حجت كرد و اين نشان مىدهد كه او در كارها هرگز شتاب نمىكرد .\r\nو دربارهء خبرى كه وليد بن مغيره از طائفهء بنى المصطلق داد كه آن‌ها اسلام را رها كرده و مرتد شده و به مقابله با فرستادگان پيامبر صلى الله عليه و آله برخاسته‌اند قرآن مىفرمايد : « « إِنْ جَاءَكُمْ فَاسِقٌ بِنَبَإٍ فَتَبَيَّنُوا أَنْ تُصِيبُوا قَوْماً بِجَهَالَةٍ فَتُصْبِحُوا عَلَى مَا فَعَلْتُمْ نَادِمِينَ » ؛ اگر شخص فاسقى خبرى براى شما بياورد ، دربارهء آن تحقيق\r\n\r\n\r\n","description":"","footnote":"\r\n( 1 ) . فرقان ، آيهء 63 .\r\n( 2 ) . نمل ، آيهء 27 .\r\n","page_name":" 613 ","page_number":613},
  {"content":"\r\n\r\nكنيد ، مبادا به گروهى ، از روى نادانى آسيب برسانيد و از كردهء خود پشيمان شويد ! » . « 1 »\r\nدر اين آيه ضمناً اشاره به نتيجهء منفى شتاب بدون تحقيق نيز شده است و آن ، آسيب رساندن به بىگناهان و ندامت و پشيمانى است .\r\nدر حديثى از رسول خدا صلى الله عليه و آله مىخوانيم : «\r\nالْأَنَاةُ مِنَ اللَّهِ وَ الْعَجَلَةُ مِنَ الشَّيْطَانِ\r\n؛ ترك شتاب از سوى خداست و عجله از شيطان است » . « 2 »\r\nالبته اين دستور مربوط به مواردى است كه مسائل روشن نيست و نياز به تأمل و دقت و تدبير دارد . اما هنگامى كه راه ، روشن و برنامه معين باشد و ترديدى در صحت آن نباشد بايد عجله كرد و فرصت را غنيمت شمرده و به بهانه‌هاى واهى از دست نداد .\r\nهمانگونه كه در حديثى از امام صادق عليه السلام مىخوانيم : «\r\nإِذَا هَمَّ أَحَدُكُمْ بِخَيْرٍ أَوْ صِلَةٍ فَإِنَّ عَنْ يَمِينِهِ وَ شِمَالِهِ شَيْطَانَيْنِ فَلْيُبَادِرْ لَايَكُفَّاهُ عَنْ ذَلِكَ\r\n؛ هنگامى كه كسى از شما تصميم بر كار خير يا كمك به خويشاوند ( يا غير خويشاوند ) گرفت بايد عجله كند و آن را انجام دهد زيرا از طرف راست و چپ او دو شيطان حاضر مىشوند و او را وسوسه مىكنند » . « 3 »\r\nدر حكمت 363 نيز آمده بود : «\r\nمِنَ الْخُرْقِ الْمُعَاجَلَةُ قَبْلَ الْإِمْكَانِ وَالْأَنَاةُ بَعْدَ الْفُرْصَةِ\r\n؛ عجله كردن پيش از فراهم شدن امكانات و از دست دادن امكانات ، بعد از فرصت ، از نادانى است » .\r\n* * *\r\n\r\n\r\n","description":"","footnote":"\r\n( 1 ) . حجرات ، آيهء 6 .\r\n( 2 ) . بحارالانوار ، ج 68 ، ص 340 ، ح 12 .\r\n( 3 ) . كافى ، ج 2 ، ص 143 ، ح 12 .\r\n","page_name":" 614 ","page_number":614},
  {"content":"\r\n\r\n\r\n461 الْغِيبَةُ جُهْدُ الْعَاجِزِ .\r\nامام عليه السلام فرمود :\r\nغيبت كردن ، آخرين تلاش شخص ناتوان است . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در مصادر منبع ديگرى براى اين گفتار حكيمانه نقل نمىكند جز اين‌كه مىگويد : در مجمع الامثال ميدانى چنين آمده است : « للعبد جهد العاجز » . سپس مىافزايد : به‌يقين « للعبد » غلط و « لغيبة » به‌جاى آن صحيح است . ( به‌خصوص اين‌كه واژهء للعبد در اين جمله هيچ مفهوم صحيحى ندارد ) . ( مصادر نهج‌البلاغه ، ج 4 ، ص 314 ) .\r\nاضافه مىكنيم : زمخشرى آن را در ربيع الابرار ( ج 2 ، ص 332 ) ضمن جمله‌هاى حكيمانه ديگرى از امام عليه السلام نقل كرده و نيز ابن طلحهء شافعى آن را در مطالب السؤول ( ص 203 ) آورده است .\r\n","page_name":" 615 ","page_number":615},
  {"content":"\r\n\r\n\r\nشرح و تفسير غيبت نشانهء ناتوانى است\r\nامام عليه السلام در اين گفتار كوتاه و پرمعنا به يكى از عيوب مهم غيبت اشاره كرده مىفرمايد : « غيبت كردن ، آخرين تلاش شخص ناتوان است » ؛ (\r\nالْغِيبَةُ جُهْدُ الْعَاجِزِ\r\n) . اشاره به اين‌كه تنها فرومايگان و افراد پست و ناتوان به سراغ غيبت مىروند چراكه اگر انسان در خود ، توانايى و استعداد پيشرفت ببيند به‌جاى اين‌كه با غيبت مقام كسى را خدشه‌دار كند خودش مىكوشد و به آن مقام و برتر از آن مىرسد ولى چون عاجز و ناتوان و فرومايه است سعى مىكند به وسيلهء غيبت آبروى ديگرى را در انظار عموم بريزد . ازاين‌رو امام عليه السلام مىفرمايد : غيبت ، آخرين تلاش افراد ناتوان است .\r\nدر ميان گناهان كبيره كمتر گناهى است كه همانند غيبت ، نشانهء پستى و ضعف و زبونى و ناجوانمردى باشد .\r\nبه تعبير ديگر ، آن‌ها كه پشت سر مردم به مذمت و عيب‌جويى مىپردازند و آبرو و حيثيت افراد را با افشاى عيوب پنهانى ، كه غالب مردم به يكى از اين عيوب گرفتارند ، مىبرند ، و آتش حسد و كينهء خود را به اين وسيله فرو مىنشانند ، افرادى ناتوان و فاقد شخصيت‌اند كه حتى در مبارزهء بىدليل وظالمانهء خود شهامت ندارند و تمام قدرتشان اين است كه از پشت خنجر بزنند .\r\n\r\n","description":"","footnote":"","page_name":" 616 ","page_number":616},
  {"content":"\r\n\r\n\r\nنكته غيبت و آثار شوم آن\r\nدر تعريف غيبت ، در ميان ارباب لغت و همچنين در كتب فقهيه و كلمات علماى اخلاق ، تفسيرهاى گوناگونى ديده مىشود كه در واقع همهء آن‌ها به يك چيز برمىگردد .\r\nمرحوم شيخ انصارى از بعضى از بزرگان علما نقل كرده است كه اخبار معصومين عليهم السلام و اجماع فقها دلالت بر اين دارد : حقيقت غيبت اين است كه از ديگرى در غياب او چيزى بگويد كه اگر بشنود ناراحت شود . « 1 »\r\nگاه گفته مىشود كه غيبت ، افشاى عيوب و گناهان پنهانى افراد در غياب آن‌ها نزد كسانى است كه از آن آگاهى ندارند و اين‌كه بعضى از عوام مىگويند : آنچه گفتيم ، صفت اوست غيبت نيست ؛ اشتباه روشنى است . زيرا غيبت همان بيان صفت زشت پنهانى در غياب افراد است و اگر صفت آن‌ها نباشد مصداق تهمت و بهتان مىباشد و نيز آنچه بعضى از عوام مىگويند : حاضريم همين مطلب را نزد خود شخص بگوييم ؛ اين هم اشتباه ديگرى است كه خيال مىكنند اگر چيزى واقعيت داشته باشد غيبت نيست .\r\nبه هر حال ، شديدترين تعبير دربارهء غيبت در قرآن مجيد آمده و دربارهء هيچ گناهى چنين تعبيرى ديده نمىشود و آن اين‌كه غيبت‌كننده همچون كسى است كه گوشت برادر مردهء خود را بخورد : « أَيُحِبُّ أَحَدُكُمْ أَنْ يَأْكُلَ لَحْمَ أَخِيهِ مَيْتاً فَكَرِهْتُمُوهُ » . « 2 »\r\nاشاره به اين‌كه آبروى انسان مانند گوشت تن اوست و غيبت كننده گويى گوشت تن برادر مسلمانش را مىخورد و غايب و بىدفاع بودن او به‌منزلهء مردن اوست .\r\n\r\n\r\n","description":"","footnote":"\r\n( 1 ) . مكاسب محرمه ، شيخ انصارى ، بحث غيبت .\r\n( 2 ) . حجرات ، آيهء 12 .\r\n","page_name":" 617 ","page_number":617},
  {"content":"\r\n\r\nدر روايات اسلامى نيز شديدترين تعبير دربارهء غيبت ديده مىشود و از ميان روايات فراوانى كه دربارهء غيبت در منابع مختلف آمده همين دو روايت كه در ذيل مىآوريم كافى است :\r\nدر حديث قدسى آمده است كه خداوند به موسى بن عمران عليه السلام خطاب كرد و فرمود : «\r\nمَنْ مَاتَ تَائِباً مِنَ الْغِيْبَةِ فَهُوَ آخِرُ مَنْ يَدْخُلُ الْجَنَّةَ وَمَنْ مَاتَ مُصِرّاً عَلَيْهَا فَهُوَ أَوّلَ مَنْ يَدْخُلُ النّارَ\r\n؛ كسى كه بميرد در حالى كه از غيبت توبه كرده باشد ، آخرين كسى است كه وارد بهشت مىشود ، و كسى كه بميرد و از غيبت توبه نكرده و بر آن اصرار ورزيده باشد ، نخستين كسى است كه وارد دوزخ مىشود » . « 1 »\r\nو در حديثى از امام صادق عليه السلام مىخوانيم : «\r\nوَالْغِيبَةُ تَأْكُلُ الْحَسَنَاتِ كَمَا تَأْكُلُ النَّارُ الْحَطَب\r\n؛ غيبت ، حسنات را مىخورد همان‌گونه كه آتش هيزم را مىخورد و نابود مىكند » . « 2 »\r\nمشكل مهم غيبت چند چيز است :\r\nنخست اين‌كه انگيزه‌هاى بسيار متنوعى دارد ازقبيل خودخواهى و حسد و كينه‌توزى و جاه‌طلبى و رياكارى و انتقام‌جويى و سخريه و استهزاء و مانند آن .\r\nدر ذيل روايت قبل چنين آمده است : «\r\nوَأَصْلُ الْغِيبَةِ تَتَنَوَّعُ بِعَشَرَةِ أَنْوَاعٍ شِفَاءِ غَيْظٍ وَمَسَاعَدَةِ قَوْمٍ وَ تُهَمَةٍ وَ تَصْدِيقِ خَبَرٍ بِلا كَشْفِهِ وَ سُوءِ ظَنٍّ وَ حَسَدٍ وَ سُخْرِيَّةٍ وَتَعَجُّبٍ وَ تَبَرُّمٍ وَ تَزَيُّنٍ\r\n؛ اصل غيبت از ده چيز ريشه مىگيرد : فرو نشاندن خشم ، كمك كردن ( نامشروع ) به گروهى ، متهم ساختن افراد ، تصديق كردن خبرى بدون اطلاع ، داشتن سوء ظن ، حسد ، استهزاء و سخريه ، اظهار تعجب ، ناراحتى و خودستايى » .\r\nمشكل ديگر غيبت اين است كه به قدرى رواج يافته كه قبح آن در نظرها از\r\n\r\n\r\n","description":"","footnote":"\r\n( 1 ) . بحارالانوار ، ج 72 ، ص 275 .\r\n( 2 ) . همان ، ص 257 ، ح 48 .\r\n","page_name":" 618 ","page_number":618},
  {"content":"\r\n\r\nبين رفته است و گاه نُقل بسيارى از مجالس مىشود و حتى افراد ظاهراً باتقوا آلودهء آن مىشوند و همين امر ، خطر آن را بيشتر مىكند .\r\nمشكل ديگر اين‌كه كسى كه به غيبت گوش فرا مىدهد در گناه غيبت‌كننده شريك است و اى بسا يك نفر غيبت كند و ده‌ها نفر در مجلس باشند و سخن او را بشنوند و اعتراض به او نكنند و همه در اين گناه شريك شوند .\r\nمشكل چهارم اين‌كه غيبت از گناهانى است كه جنبهء حق الناس دارد و چنان نيست كه تنها با آب توبه بتوان آن را شست بلكه بايد از غيبت‌شونده حليت طلبيد و واى به حال كسى كه غيبت افرادى را كرده و آن افراد از دنيا رفته‌اند كه حليت طلبيدن غير ممكن شده است . در اين‌گونه موارد دستور داده شده كه براى آن افراد تا مىتواند استغفار كند و كار خير انجام دهد شايد از او راضى شوند .\r\nمشكل ديگر اين‌كه غيبت آثار اجتماعى شومى دارد و تنها يك رذيلهء اخلاقى شخصى نيست . غيبت سبب مىشود حس اعتماد در جامعه ضعيف گردد و همكارى افراد با يكديگر كم شود . افراد جامعه به يكديگر بدبين گردند و پيوندهاى اخوت و محبت و دوستى و همكارى سست شود .\r\n\r\nحق الناس يا حق اللَّه ؟\r\nدر اين‌كه آيا غيبت يك حق الهى است يا مردمى در ميان فقها گفت‌وگوست آن‌ها كه آن را حق اللَّه مىدانند به رواياتى استدلال مىكنند كه مىگويد : براى رهايى از عواقب غيبت استغفار براى صاحبش كافى است . ازجمله در حديثى از امام صادق عليه السلام مىخوانيم : «\r\nسُئِلَ النَّبِيُّ صلى الله عليه و آله مَا كَفَّارَةُ الاغْتِيَابِ ؟ قَالَ : تَسْتَغْفِرُ اللَّهَ لِمَنِ اغْتَبْتَهُ كُلَّمَا ذَكَرْتَهُ\r\n؛ از پيامبر اكرم صلى الله عليه و آله سؤال كردند : كفارهء غيبت چيست ؟\r\nفرمود : كفاره‌اش اين است كه هر زمان به ياد غيبت شونده افتادى براى او استغفار كنى » . « 1 »\r\n\r\n\r\n","description":"","footnote":"\r\n( 1 ) . كافى ، ج 2 ، ص 357 ، ح 4 .\r\n","page_name":" 619 ","page_number":619},
  {"content":"\r\n\r\nآن‌ها كه آن را حق الناس مىدانند به رواياتى استدلال مىكنند كه مىگويد : تا غيبت‌شونده راضى نشود خداوند غيبت كننده را نمىآمرزد . ازجمله در حديثى از پيامبر اكرم صلى الله عليه و آله مىخوانيم كه فرمود : «\r\nإنّ صاحِبَ الغَيبَةِ لا يُغفَرُ لَهُ حتّى يَغفِرَ لَه صاحِبُه\r\n؛ غيبت‌كننده بخشوده نخواهد شد تا غيبت شونده او را عفو كند » . « 1 »\r\nولى با توجه به اين‌كه قرآن مجيد غيبت را تشبيه به خوردن گوشت برادر بعد از مرگ او كرده و مىدانيم كه هر جنايتى بر ميت حق الناس است و ديه دارد بنابراين ، تشبيه مذكور ، حق الناس بودن غيبت را تأييد مىكند .\r\nبه‌علاوه ، هم در روايات آمده و هم عقل حاكم است كه آبروى انسان مانند مال و جان اوست و هرگاه كسى صدمه‌اى بر مال و جان كسى وارد كند ، تا جبران نكند يا حليت نطلبد در امان نخواهد بود . همين‌طور است دربارهء آبروى او ، كه گاه ارزش آن از مال و جان هم بيشتر است .\r\nالبته اگر غيبت به گوش غيبت شونده نرسد و شخص غيبت كننده آن را نزد اشخاصى كه در حضور آنان غيبت كرده ، جبران نمايد مثلًا بگويد : اشتباه كردم ، معلوم نيست او داراى چنين صفاتى باشد و به‌علاوه اگر همچنين باشد اى بسا ما از او بدتريم ؛ خلاصه آبروى از دست رفتهء او را جبران نمايد ، درست مثل كسى كه خسارتى در غياب كسى به مال او زده و در همان‌جا آن را جبران مىكند ؛ در چنين صورتى نيازى به طلبيدن حليت نيست .\r\nدعاى معروف روز دوشنبهء امام سجاد عليه السلام نيز به خوبى نشان مىدهد كه غيبت حق الناس است .\r\nالبته جاى ترديد نيست كه اگر حليت طلبيدن سبب فتنه و فساد يا اذيت و آزار بيشترى شود بايد از آن صرف‌نظر كرد و به دعا و استغفار و كار خير قناعت نمود و شايد همان‌گونه كه مرحوم علامهء مجلسى در بحارالانوار گفته ، ممكن است به\r\n\r\n\r\n","description":"","footnote":"\r\n( 1 ) . المحجة البيضاء ، ج 5 ، ص 251 .\r\n","page_name":" 620 ","page_number":620},
  {"content":"\r\n\r\nاين وسيله جمع ميان اخبار شود يعنى اخبارى كه مىگويد : بايد حليت طلبيد ، مربوط به جايى است كه منشأ فتنه و فساد و اهانتى نشود و اخبارى كه مىگويد :\r\nاستغفار كافى است ، ناظر به جايى است كه منشأ چنين امورى گردد . « 1 »\r\nالبته در هر حال غيبت كننده بايد در پيشگاه خدا از گناه خود توبه و استغفار كند .\r\nاين نكته نيز حائز اهميت است كه اگر غيبت به غيبت شونده برسد گناه مضاعفى خواهد بود يك گناه اين‌كه آبروى او را در ميان جمعى برده و گناه ديگر اين‌كه او را آزار داده و غمگين ساخته است .\r\nالبته سزاوار است هنگامى كه غيبت‌كننده براى عذرخواهى ، توأم با تواضع و ندامت نزد غيبت‌شونده مىآيد ، او هم محبت كند و از خطاى او درگذرد تا مسأله به‌طور كامل پايان يابد .\r\n* * *\r\n\r\n\r\n","description":"","footnote":"\r\n( 1 ) . بحارالانوار ، ج 72 ، ص 242 .\r\n","page_name":" 621 ","page_number":621},
  {"content":"\r\n . \r\n","description":"","footnote":"","page_name":" 622 ","page_number":622},
  {"content":"\r\n\r\n\r\n462 رُبَّ مَفْتُونٍ بِحُسْنِ الْقَوْلِ فِيهِ .\r\nامام عليه السلام فرمود :\r\nبسيارند كسانى كه به‌سبب تعريف و تمجيد ديگران فريب مىخورند . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nدر كتاب مصادر آمده است كه مثل همين مضمون در حكمت 260 آمده و سپس مىافزايد : قبل از سيد رضى ، ابن شعبهء حرانى آن را در تحف‌العقول نقل كرده و ميدانى نيز آن را در مجمع الامثال آورده است . ( مصادر نهج‌البلاغه ، ج 4 ، ص 315 ) .\r\nاضافه مىكنيم كه همين مضمون در حكمت 116 نيز ضمن بيان مطالب ديگر ( مانند حكمت 260 ) آمده است .\r\n","page_name":" 623 ","page_number":623},
  {"content":"\r\n\r\n\r\nشرح و تفسير بىاعتنايى به تعريف و تمجيد\r\nامام عليه السلام در اين گفتار كوتاه حكيمانه به كسانى كه مورد مدح و تمجيد از سوى اين و آن قرار مىگيرند هشدار مىدهد و مىفرمايد : « بسيارند كسانى كه به‌سبب تعريف و تمجيد ديگران فريب مىخورند » ؛ (\r\nرُبَّ مَفْتُونٍ بِحُسْنِ الْقَوْلِ فِيهِ\r\n) . درست است كه بايد افراد نيكوكار را تشويق كرد و عالمانى را كه علم آن‌ها سبب پيشرفت جامعهء انسانى اسلامى شده مورد تمجيد قرار داد ولى گاه اين تعريف و تمجيدها آفاتى را نيز به‌دنبال دارد كه بايد از آن پرهيز كرد .\r\nنخست اين‌كه در بسيارى از اوقات سبب كبر و غرور مىشود و شخصِ تمجيد و تعريف شده پيش خود فكر مىكند كه سرآمد افراد جامعه است همه بايد به او احترام بگذارند و دربرابر او سكوت كنند و گوش به فرمانش باشند ، و مىدانيم كه غرور و خودبرتربينى يكى از مهلكات است .\r\nديگر اين‌كه گاه اين تعريف و تمجيدها سبب مىشود كه انسان در مسير تكامل متوقف گردد . شخصِ تعريف و تمجيدشده به خود مىگويد : حال كه همه پذيرفته‌اند من داراى صفات برجسته و فوق‌العاده‌اى هستم چه دليلى دارد كه بيش از اين به خود زحمت دهم ؟\r\nمشكل ديگرى كه گاه از اين تعريف و تمجيدها ناشى مىشود اين است كه حسادت مخالفان را برمىانگيزد و به عداوت و دشمنى آن‌ها دامن مىزند\r\n\r\n","description":"","footnote":"","page_name":" 624 ","page_number":624},
  {"content":"\r\n\r\nو سبب مىشود كه آن شخص را به هر وسيله‌اى كه ممكن است ضعيف و ناتوان سازند و از اعتبار و حيثيتش بكاهند .\r\nبه همين دليل بايد در هرچيز ازجمله مدح و ثناى ديگران اعتدال را رعايت كرد و افراد كم‌ظرفيت و پرظرفيت را به تناسب حالشان مورد مدح و تشويق قرار داد .\r\nواژهء « مفتون » از مادهء « فَتْن » ( بر وزن متن ) به گفتهء بسيارى از ارباب لغت در اصل به معناى قراردادن طلا در كوره است تا خالص و ناخالص شناخته شود سپس اين واژه به معناى آزمايش و امتحان به‌طور عام به كار رفته است . ولى در قرآن مجيد در معانى متعددى استفاده شده است : آزمايش ( عنكبوت ، آيهء 2 ) ، فريب دادن ( اعراف ، آيهء 27 ) ، بلا و عذاب ( انفال ، آيهء 25 ) ، شرك و بت‌پرستى و مانع ايمان‌آوردن افراد شدن ( انفال ، آيهء 39 ) ، اضلال و گمراه ساختن ( مائده ، آيهء 41 ) و شكنجه‌كردن ( ذاريات ، آيهء 13 ) .\r\nولى ظاهراً تمام اين معانى به همان ريشه‌اى باز مىگردد كه به آن اشاره شد .\r\nواژهء « فتنه » نيز در معانى مذكور به‌كار رفته و اما در مورد كلام امام عليه السلام منظور از « مفتون » شخص فريب‌خورده است يعنى بسيارند كسانى كه فريب تعريف و تمجيدها را مىخورند و از راه راست منحرف مىشوند .\r\nدر اين‌جا به دو نكته بايد توجه كرد :\r\nنخست اين‌كه همان‌گونه كه در شرح سند اين گفتار حكيمانه اشاره شد مرحوم سيد رضى آن را در سه مورد از كلمات قصار آورده است : يكى در اين‌جا و دو مورد ديگر در حكمت‌هاى 116 و 260 . ممكن است اين تكرار به‌دليل مشغله‌هاى زياد آن بزرگوار و طول زمان تأليف اين كتاب نورانى بوده كه گاه فراموش مىكرده جمله‌اى را قبلًا آورده است ، و باز تكرار مىنموده و ممكن است به‌سبب اهميتى كه به اين سخن داده تكرار آن را مناسب دانسته است .\r\n\r\n","description":"","footnote":"","page_name":" 625 ","page_number":625},
  {"content":"\r\n\r\nنكتهء ديگر اين‌كه در بعضى از نسخ نهج‌البلاغه اين گفتار حكيمانه آخرين كلمهء قصار است و هجده كلمهء قصار بعدى ذكر نشده است در حالى كه در نسخه‌هاى ديگر چنين نيست شايد به اين دليل كه مرحوم سيد رضى بعداً آن‌ها را ملحق ساخته و در همهء نسخه‌ها نبوده است .\r\n\r\nنكته مدح و تمجيد در حد اعتدال\r\nشك نيست كه بايد نيكوكاران را به‌سبب نيكىهايشان مورد تشويق و تقدير قرار داد همان‌گونه كه بدكاران مورد نكوهش قرار مىگيرند .\r\nخداوند متعال در قرآن مجيد ياران پيشگام پيامبر اكرم صلى الله عليه و آله و كسانى را كه بعداً به آن‌ها ملحق مىشوند و مسير صحيح آن‌ها را در پيش مىگيرند مورد تقدير قرار داده ، مىفرمايد : « « وَالسَّابِقُونَ الْأَوَّلُونَ مِنَ الْمُهَاجِرِينَ وَالْأَنصَارِ وَالَّذِينَ اتَّبَعُوهُمْ بِإِحْسَانٍ رَّضِىَ اللَّهُ عَنْهُمْ وَرَضُوا عَنْهُ وَأَعَدَّ لَهُمْ جَنَّاتٍ تَجْرِى تَحْتَهَا الْأَنْهَارُ خَالِدِينَ فِيهَا أَبَداً ذَلِكَ الْفَوْزُ الْعَظِيمُ » ؛ پيشگامان نخستين از مهاجرين و انصار ، و كسانى كه به نيكى از آن‌ها پيروى كردند ، خداوند از آن‌ها خشنود شد و آن‌ها ( نيز ) از او خشنود شدند ؛ و باغ‌هايى از بهشت براى آنان فراهم ساخته كه نهرها از زير درختانش جارى است ؛ جاودانه در آن خواهند ماند و اين است پيروزى بزرگ ! » . « 1 »\r\nاميرمؤمنان على عليه السلام نيز در عهدنامهء معروف مالك اشتر به مالك چنين توصيه مىكند : «\r\nوَلا يَكُونَنَّ الْمُحْسِنُ وَالْمُسِىءُ عِنْدَكَ بِمَنْزِلَةٍ سَوَاءٍ فَإِنَّ فِى ذَلِكَ تَزْهِيداً لِأَهْلِ الْإِحْسَانِ فِى الْإِحْسَانِ وَتَدْرِيباً لِأَهْلِ الْإِسَاءَةِ عَلَى الْإِسَاءَةِ\r\n؛ هرگز نبايد افراد نيكوكار و بدكار نزد تو يكسان باشند ، زيرا اين كار سبب مىشود كه نيكوكاران\r\n\r\n\r\n","description":"","footnote":"\r\n( 1 ) . توبه ، آيهء 100 .\r\n","page_name":" 626 ","page_number":626},
  {"content":"\r\n\r\nدر نيكىهايشان بىرغبت شوند و بدكاران در اعمال بدشان تشويق گردند » .\r\nو اين امر دليل روشنى دارد : زيرا هنگامى كه نيكوكاران به‌سبب نيكىهايشان مدح و ثنا شوند و يا - آنگونه كه در دنياى امروز معمول است - جوايزى به آن‌ها داده شود ، هم آن‌ها تشويق به ادامهء راه مىشوند و هم ديگران به راه نيك دعوت خواهند شد . همين‌گونه است در مورد نكوهش بدكاران يا مجازات آن‌ها ، كه هم سبب خوددارى آن‌ها از تكرار آن اعمال در آينده مىشود و هم ديگران عبرت مىگيرند .\r\nولى اين كار - همانند هر كار ديگر - اگر از حد اعتدال بيرون رود آثار سوئى خواهد داشت . مدح و ثناى زياد ، اسباب غرور و غفلت و عُجب و خودبرتربينى و عوارض فاسد اين صفات رذيله مىگردد .\r\nامير مؤمنان على عليه السلام در همان عهدنامهء مالك اشتر ، قبل از ذكر جمله‌هايى كه پيش‌تر آمد به مالك خطاب كرده ، مىفرمايد : «\r\nثُمَّ رُضْهُمْ عَلَى أَلَّا يُطْرُوكَ وَلَا يَبْجَحُوكَ بِبَاطِلٍ لَمْ تَفْعَلْهُ فَإِنَّ كَثْرَةَ الْإِطْرَاءِ تُحْدِثُ الزَّهْوَ وَتُدْنِى مِنَ الْعِزَّةِ\r\n؛ آنان را طورى تربيت كن كه ستايش بيهوده از تو نكنند و تو را براى اعمالى كه انجام نداده‌اى ، تمجيد ننمايند ! زيرا كثرت مدح و ثنا ، خودپسندى و عُجب به‌بار مىآورد و انسان را به تكبّر و غرور نزديك مىسازد » .\r\nدر حديثى از رسول خدا صلى الله عليه و آله مىخوانيم كه فرمود : «\r\nلَو مَشى رَجُلٌ إلى رَجُلٍ بِسَيفٍ مُرْهَفٍ كانَ خَيْراً لَهُ مِن أن يُثْنِى عليهِ فى وَجهِه\r\n؛ هرگاه كسى به ديگرى با شمشير تيز حمله كند بهتر از آن است كه او را در پيش رو مدح و ثنا گويد » . « 1 »\r\nروايات در اين زمينه بسيار است و حتى دستور داده شده كه هرگاه انسان با چنين صحنه‌اى مواجه شد به خدا پناه برد .\r\nامير مؤمنان عليه السلام دربارهء صفات پرهيزكاران در خطبهء همام مىفرمايد : «\r\nإِذَا زُكِّيَ\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابىالحديد ، ج 18 ، ص 256 .\r\n","page_name":" 627 ","page_number":627},
  {"content":"\r\n\r\nأَحَدٌ مِنْهُمْ خَافَ مِمَّا يُقَالُ لَهُ فَيَقُولُ أَنَا أَعْلَمُ بِنَفْسِى مِنْ غَيْرِى وَرَبِّى أَعْلَمُ بِى مِنِّى بِنَفْسِى اللَّهُمَّ لَاتُؤَاخِذْنِى بِما يَقُولُونَ ، وَاجْعَلْنِى أَفْضَلَ مِمَّا يَظُنُّونَ ، وَاغْفِرْ لى مَا لَايَعْلَمُونَ\r\n! ؛ هرگاه يكى از آن‌ها را مدح و ستايش كنند از آنچه دربارهء او گفته شده به هراس مىافتد و مىگويد : من از ديگران به خود آگاه‌ترم و پروردگارم به اعمال من از من آگاه‌تر است . بارالها ! مرا به‌سبب نيكىهايى كه به من نسبت مىدهند مؤاخذه مفرما ! و مرا برتر از آنچه آن‌ها گمان مىكنند قرار ده و گناهانى را كه من دارم و نمىدانند ببخش » .\r\n* * *\r\n\r\n","description":"","footnote":"","page_name":" 628 ","page_number":628},
  {"content":"\r\n\r\n\r\n463 الدُّنْيَا خُلِقَتْ لِغَيْرِهَا ، وَ لَمْ تُخْلَقْ لِنَفْسِهَا .\r\nامام عليه السلام فرمود :\r\nدنيا براى غيرش آفريده شده نه براى خودش . ( هدف از آفرينش اين جهان ، تكامل و آمادگى براى زيستن در جهان آخرت است ) . « 1 »\r\nمرحوم سيد رضى در اينجا سخن مبسوطى دارد كه متن و شرح آن ذيلًا خواهد آمد .\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nتنها منبع ديگرى كه مرحوم خطيب در كتاب مصادر براى اين گفتار حكمت‌آميز ذكر كرده غررالحكم آمدى است كه آن را با تفاوتى آورده است . سپس مىافزايد : در كلمات و خطبه‌هاى امام عليه السلام در اين زمينه مطالب زيادى ذكر شده است . ( مصادر نهج‌البلاغه ، ج 4 ، ص 315 ) .\r\n","page_name":" 629 ","page_number":629},
  {"content":"\r\n\r\n\r\nشرح و تفسير دنيا وسيله است نه هدف\r\nامام عليه السلام در اين گفتار حكيمانه موقعيت واقعى دنيا را در عبارت كوتاهى بيان كرده ، مىفرمايد : « دنيا براى غيرش آفريده شده نه براى خودش . ( هدف از آفرينش اين جهان ، تكامل و آمادگى براى زيستن در جهان آخرت است ) » ؛ (\r\nالدُّنْيَا خُلِقَتْ لِغَيْرِهَا ، وَلَمْ تُخْلَقْ لِنَفْسِهَا\r\n) . نكتهء مهمى كه امام عليه السلام در اين‌جا يادآورى مىكند نگاه‌هاى مختلفى است كه به دنيا مىشود .\r\nتوضيح اين‌كه : گاه در نظر بعضى افراد ، رواياتى كه در مدح دنيا آمده و آن را مزرعهء آخرت يا دار عافيت و يا به‌منزلهء دانشگاه شمرده ، با رواياتى كه در ذم آن آمده متناقض است . در حالى كه هرگز چنين نيست . اگر دنيا را براى دنيا بخواهيم ، دنياى مذموم و نكوهيده است و اگر دنيا را ابزارى براى رسيدن به آخرت و مزرعه‌اى براى كِشت بذر نيكىها ومعارف بدانيم ممدوح است و سراى نمونه .\r\nامام عليه السلام در كلام گران‌بهاى ديگرى در نهج‌البلاغه همين معنا را با تعبير ديگرى بيان كرده است ؛ در خطبهء 82 مىفرمايد : «\r\nوَمَنْ أَبْصَرَ بِهَا بَصَّرَتْهُ وَمَنْ أَبْصَرَ إِلَيْهَا أَعْمَتْهُ\r\n؛ كسى كه دنيا را وسيلهء بصيرت قرار دهد او را بينا مىسازد و كسى كه به آن به‌عنوان هدف نگاه كند نابينايش مىكند » .\r\nمرحوم سيد رضى در شرح اين كلام در خطبهء هشتاد و دو تعبير جالبى دارد\r\n\r\n","description":"","footnote":"","page_name":" 630 ","page_number":630},
  {"content":"\r\n\r\nمىگويد : «\r\nوَإذَا تَأَمَّلَ الْمُتَأَمِّلُ قَوْلَهُ عليه السلام : « وَمَنْ أَبْصَرَ بِهَا بَصَّرَتْهُ » وَجَدَ تَحْتَهُ مِنَ الْمَعْنَى الْعَجِيبِ وَالْغَرَضِ الْبَعِيدِ ، مَا لا تُبْلَغُ غَايَتُهُ وَلايُدْرَكُ غَوْرُهُ ، لا سِيَّمَا إِذَا قَرَنَ إِلَيْهِ قَوْلُهُ : « وَمَنْ أَبْصَرَ إِلَيْهَا أَعْمَتْهُ » فَإِنَّهُ يَجِدُ الْفَرْقَ بَيْنَ « أَبْصَرَ بِهَا » وَ « أَبْصَرَ إِلَيْهَا » وَاضِحاً نَيِّراً ، وَ عَجِيباً بَاهِراً ! صَلَوَاتُ اللَّهِ وَ سَلامُهُ عَلَيْهِ\r\n؛ اگر به درستى انسان در اين سخن امام عليه السلام كه مىفرمايد : كسى كه با آن بنگرد بينايش مىكند ، دقّت كند ، در آن ، معناى شگفت‌آور و مفهوم ژرفى خواهد يافت كه هرگز به عمق آن نتوان رسيد ، به ويژه اگر جمله « مَنْ أَبْصَرَ إِلَيْهَا أَعْمَتْهُ » ( كسى كه به دنيا بنگرد و منتهاى آرزويش را دنيا قرار دهد كورش خواهد كرد ) در كنار جملهء قبل گذاشته شود ؛ در اين صورت فرق واضحى ميان آن دو خواهد يافت ، فرقى روشن و شگفت‌انگيز و آشكار . درود و سلام خدا بر او باد » .\r\nبه تعبير ديگر اگر به دنيا ازنظر جنبه‌هاى مادى آن نگاه شود مركز تزاحم و تعارض و انواع زشتىهاست و اگر به جنبه‌هاى معنوى كه به وسيلهء دنيا مىتوان به آن‌ها دست يافت نگاه شود هيچ‌گونه تعارض و تزاحمى نيست و همهء انسان‌ها با هم در مسير روشنى مىتوانند به‌سوى زندگى جاويدان و پرافتخار سراى ديگر از آن كوچ كنند .\r\nو در خطبهء 203 آمده است كه امام عليه السلام مىفرمايد : «\r\nفَفِيهَا اخْتُبِرْتُمْ وَلِغَيْرِهَا خُلِقْتُم\r\n؛ شما در دنيا آزمايش مىشويد و براى غير آن ، آفريده شده‌ايد » .\r\nقرآن مجيد همين مطلب را با بيان شفاف ديگرى ذكر كرده است آن‌جا كه مىفرمايد : « « أَفَحَسِبْتُمْ أَنَّما خَلَقْناكُمْ عَبَثاً وَ أَنَّكُمْ إِلَيْنا لا تُرْجَعُون » ؛ آيا گمان كرديد كه شما را بيهوده آفريده‌ايم ، و به‌سوى ما بازگشت نخواهيد كرد ؟ ! » . « 1 »\r\nاشاره به اين‌كه اگر سراى آخرتى بعد از دنيا نبود اين زندگى عبث و بيهوده بود و همان‌گونه كه در تفسير نمونه در ذيل اين آيه آمده است اين جملهء كوتاه\r\n\r\n\r\n","description":"","footnote":"\r\n( 1 ) . مؤمنون ، آيهء 115 .\r\n","page_name":" 631 ","page_number":631},
  {"content":"\r\n\r\nو پرمعنى يكى از زنده‌ترين دلايل رستاخيز و حساب و جزاى اعمال را بيان مىكند ، و آن اين كه : اگر به‌راستى قيامت و معادى در كار نباشد زندگى دنيا عبث و بيهوده خواهد بود ؛ زيرا زندگى اين جهان ، با تمام مشكلاتى كه دارد و با اين همه تشكيلات ، مقدمات و برنامه‌هايى كه خدا براى آن چيده است اگر صرفاً براى همين چند روز باشد بسيار پوچ و بىمعنى مىباشد .\r\nاين موضوع ، درست به آن مىماند كه طفلى در شكم مادر صاحب عقل و هوش كامل گردد ، از خود سؤال مىكند : چرا آفريدگار ، مرا در اين‌جا زندانى كرده است ؟ اين دست و پا اين چشم و گوش براى چيست و به چه منظورى آفريده شده است ؟ در اين ظلمات ثلاث و در ميان مشتى خون و آب ، وجود من چه فايده‌اى دارد ؟\r\nولى هنگامى كه به او بگويند : در اين‌جا پرورش مىيابى و به زودى وارد دنياى وسيعى مىشوى كه فضايى باز و آفتابى درخشان ، نهرهايى جارى و باغ‌هايى پرگل و پرطراوت دارد و در آن‌جا مىتوانى به تحصيل علم و دانش و انواع تفريحات سالم بپردازى ، باور مىكند كه زندگى دوران جنينى بيهوده و عبث نيست . « 1 »\r\n* * *\r\n\r\n\r\n","description":"","footnote":"\r\n( 1 ) . براى توضيح بيشتر به جلد 14 تفسير نمونه ذيل آيهء 115 سورهء مؤمنون تحت عنوان « مرگ ، نقطهء پايان زندگى نيست » مراجعه كنيد .\r\n","page_name":" 632 ","page_number":632},
  {"content":"\r\n\r\n\r\n464 إِنَّ لِبَنِي أُمَيَّةَ مِرْوَداً يَجْرُونَ فِيهِ ، وَ لَوْ قَدِ اخْتَلَفُوا فِيَما بَيْنَهُمْ ثُمَّ كَادَتْهُمُ الضِّبَاعُ لَغَلَبَتْهُمْ .\r\nامام عليه السلام فرمود :\r\nبنىاميه تا زمان معينى مهلت دارند كه به تاخت و تاز مشغول باشند و همين كه بين آن‌ها اختلاف افتاد دشمنانِ ضعيفِ كفتارصفتشان آن‌ها را فريب مىدهند\r\nو بر آنان پيروز مىشوند . « 1 »\r\nمرحوم سيد رضى در ذيل اين گفتار حكيمانه مىگويد : « مَرود » در اين‌جا مَفعل ( بر وزن مكتب ) است كه از مادهء « إرواد » گرفته شده و به معناى مهلت دادن و اظهار كردن است و اين تعبير از فصيح‌ترين و جالب‌ترين تعبيرات است گويا\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در اين‌جا منبع ديگرى براى اين گفتار حكيمانه ذكر نكرده ولى صدر آن در نهايهء ابن اثير و همچنين در لسان العرب آمده است . ذكر آن در اين دو كتاب لغت معروف ، دليل بر شهرت آن است .\r\nدر مصنف ابن ابىشيبه ( ج 8 ، ص 612 ) نيز اين كلام بدون ذكرى از بنىاميه آمده است . همچنين در كنزالعمال متقى هندى ( ج 5 ، ص 799 ) .\r\n","page_name":" 633 ","page_number":633},
  {"content":"\r\n\r\nامام عليه السلام مهلتى را كه آن‌ها براى حكومت دارند تشبيه به ميدان مسابقه كرده كه مسابقه دهندگان با نظم و ترتيب در يك مسير به‌سوى هدفى پيش مىروند اما هنگامى كه به آن هدف رسيدند نظم آن‌ها به هم مىخورد ؛ (\r\nقال الرضيُّ : والمِروَدُ هنا مِفعَلٌ من الإروادِ وهو الإمهالُ والإظهارُ وهذا من أفصحِ الكلام وأغرَبِهِ فكأنَّه عليه السلام شِبّه المُهلة التى هم فيها بالمِضمارِ الذى يجرون فيه إلى الغايةِ فإذا بلغوا مُنقطَعها انتقَض نِظامُهم بعدَها\r\n) .\r\n\r\n","description":"","footnote":"","page_name":" 634 ","page_number":634},
  {"content":"\r\n\r\n\r\nشرح و تفسير پايان عمر بنىاميّه\r\nامام عليه السلام در اين گفتار حساب‌شدهء خود پيش‌بينى روشنى دربارهء آيندهء بنىاميه كرده ، مىفرمايد : « بنىاميه تا زمان معينى مهلت دارند كه به تاخت و تاز مشغول باشند و همين كه بين آن‌ها اختلاف افتاد دشمنانِ ضعيفِ كفتارصفتشان آن‌ها را فريب مىدهند و بر آنان پيروز مىشوند » ؛ (\r\nإِنَّ لِبَنِي أُمَيَّةَ مِرْوَداً يَجْرُونَ فِيهِ ، وَ لَوْ قَدِ اخْتَلَفُوا فِيَما بَيْنَهُمْ ثُمَّ كَادَتْهُمُ الضِّبَاعُ لَغَلَبَتْهُمْ\r\n) . همان‌گونه كه مرحوم سيد رضى گفته : « مَرْوَد » ( بر وزن مكتب ) « 1 » به معناى مهلت است و « يَجْرُونَ » به معناى حركت به‌سوى مقصد مىباشد . « كَادَتْهُمُ » از مادهء « كيد » به معناى فريب دادن است و « الضِّبَاعُ » جمع « ضَبُع » به معناى كَفتار است .\r\nامام عليه السلام پيش‌بينى روشنى دربارهء آيندهء تاريك بنىاميه كرده است و همان‌گونه كه پيش‌بينى كرده بود رخ داد .\r\nابن ابىالحديد مىگويد : اين يك خبر غيبى صريح است زيرا بنىاميه مادامى كه در ميانشان اختلاف نبود و جنگشان تنها با غير خودشان بود مانند جنگ معاويه در صفين و جنگ يزيد با اهل مدينه و ابن زبير در مكه و جنگ مروان\r\n\r\n\r\n","description":"","footnote":"\r\n( 1 ) . در نسخهء صبحى صالح « مِود » با كسرهء ميم ( بر وزن منبر ) ذكر شده در حالى كه ارباب لغت اين واژه را به‌معناى ميله‌اى كه در سرمه‌دان مىگذارند ذكر كرده‌اند كه هيچ تناسبى با محل بحث ما ندارد . بنابراين ، صحيح همان « مَرود » ( بر وزن مكتب ) به معناى مهلت است .\r\n","page_name":" 635 ","page_number":635},
  {"content":"\r\n\r\nضحاك و عبد الملك با ابن اشعث و ابن زبير و جنگ يزيد بن عبد الملك با بنىالمهلب و جنگ هشام با زيد بن على ، در اين ايام حكومت مستقرى داشتند اما هنگامى كه وليد بن يزيد به حكومت رسيد و پسر عمويش يزيد بن وليد به جنگ او برخاست و او را به قتل رسانيد بنواميه با هم اختلاف كردند و وعدهء الهى فرارسيد و در اين زمان بود كه دعوت كنندگان به‌سوى بنى العباس در خراسان برخاستند و مروان بن محمّد از جزيره آمد و طالب خلافت بود . ابراهيم بن وليد را از خلافت خلع كرد و گروهى از بنىاميه را به قتل رسانيد و حكومتشان سست شد و دولت هاشمى روى كار آمد و نمو كرد و حكومت بنىاميه به‌كلى زايل شد و زوال نهايى آن به دست ابومسلم خراسانى بود ( و عجب اين‌كه ) او در ابتداى كار فردى بسيار ضعيف ، فقير و مسكين بود و اين شاهد خوبى براى گفتار امام عليه السلام است كه لشكر او را تشبيه به كفتار كرده است . « 1 »\r\nاين احتمال نيز وجود دارد كه تشبيه ابومسلم و يارانش به كفتار نه به‌دليل ضعف و ناتوانى آن‌ها بود ؛ آن‌ها مردانى شجاع و نيرومند بودند ولى همچون كفتار تدبير كافى نداشتند و لذا به آسانى بنىعباس قدرت را از دست آن‌ها گرفتند در حالى كه پايه‌گذار قدرت آن‌ها بودند ولى بنىعباسِ شيطان‌صفت و فرصت‌طلب حكومت را ربودند و ابومسلم را به آسانى كشتند .\r\nدر واقع زوال حكومت بنىاميه به‌دليل قدرت زياد لشكر ابومسلم نبود بلكه بخش مهمى از آن به‌سبب همان اختلافات و جنگ درونى آن‌ها بود كه امام عليه السلام در كلام مورد بحث به آن اشاره فرموده است .\r\nمرحوم شهيد مطهرى در كتاب خدمات متقابل اسلام و ايران در اين زمينه چنين مىگويد : برخى تاريخ‌نويسان ايرانى اخيراً كوشش دارند كه همهء موفقيت‌هاى قيام سياه‌جامگان را مرهون شخصيت ابومسلم معرفى كنند . شك\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابىالحديد ، ج 20 ، ص 182 .\r\n","page_name":" 636 ","page_number":636},
  {"content":"\r\n\r\nنيست كه ابومسلم سردار لايقى بوده است ، ولى آن چيزى كه زمينه را فراهم كرد چيز ديگر بود . گويند كه ابومسلم در مجلس منصور آنگاه كه مورد عتاب قرار گرفت ، از خدمات خويش در راه استقرار خلافت عباسى سخن راند و كوشش كرد با يادآورى خدمات خود منصور را رام كند . منصور پاسخ داد كه اگر حتى كنيزى را براى اين امر دعوت مىكرد موفق مىشد ، و اگر تو به نيروى خودت مىخواستى قيام كنى از عهدهء يك نفر هم برنمىآمدى .\r\nهر چند در بيان منصور اندكى مبالغه است ، اما حقيقت است و به همين دليل منصور توانست ابومسلم را در اوج عزت و قدرتش بكُشد و آب هم از آب تكان نخورد . « 1 »\r\nبنابراين ، مفهوم تشبيه امام عليه السلام ممكن است اين باشد كه به قدرى بنىاميه بر اثر اختلاف درونى ضعيف مىشوند كه حتى فرد ضعيفى نيز مىتواند آن‌ها را از پاى درآورد تا چه رسد به سردار نيرومندى همچون ابومسلم .\r\nالبته در مورد قساوت و خون‌ريزى ابومسلم مطالب زيادى در تواريخ آمده كه آن هم در جاى خود قابل قبول است .\r\nبه هر حال مرحوم سيد رضى در ذيل كلام امام عليه السلام چند جمله دارد كه با ذكر آن اين بحث را پايان مىدهيم . او مىگويد : « مَرود » در اين‌جا مَفعل ( بر وزن مكتب ) است كه از مادهء « إرواد » گرفته شده و به معناى مهلت دادن و اظهار كردن است و اين تعبير از فصيح‌ترين و جالب‌ترين تعبيرات است گويا امام عليه السلام مهلتى را كه آن‌ها براى حكومت دارند تشبيه به ميدان مسابقه كرده كه مسابقه‌دهندگان با نظم و ترتيب در يك مسير به‌سوى هدفى پيش مىروند اما هنگامى كه به آن هدف رسيدند نظم آن‌ها به‌هم مىخورد » ؛ (\r\nقال الرضيُّ : والمِروَدُ هنا مِفعَلٌ من الإروادِ وهو الإمهالُ والإظهارُ وهذا من أفصحِ الكلام وأغرَبِهِ فكأنَّه عليه السلام شِبّه\r\n\r\n\r\n","description":"","footnote":"\r\n( 1 ) . مجموعه آثار شهيد مطهرى ، ج 14 ، ص 358 .\r\n","page_name":" 637 ","page_number":637},
  {"content":"\r\n\r\nالمُهلة التى هم فيها بالمِضمارِ الذى يجرون فيه إلى الغايةِ فإذا بلغوا مُنقطَعها انتقَض نِظامُهم بعدَها\r\n) . « 1 »\r\n* * *\r\n\r\n\r\n","description":"","footnote":"\r\n( 1 ) . در جلد سوم از همين كتاب ، ذيل خطبهء 87 بحث مفصلى در مورد ناكامى بنىاميه در حكومت و زوال حكومت آن‌ها مطرح كرده‌ايم .\r\n","page_name":" 638 ","page_number":638},
  {"content":"\r\n\r\n\r\n465 فِى مَدْحِ الْأَنْصَارِ هُمْ وَاللَّهِ رَبَّوُا الإِسْلَامَ كَمَا يُرَبَّى الْفِلْوُ ، مَعَ غَنَائِهِمْ ، بِأَيْدِيهِمُ السِّبَاطِ ، وَأَلْسِنَتِهِمُ السِّلَاطِ .\r\nامام عليه السلام در مدح و ستايش انصار چنين فرمود :\r\nبه‌خدا سوگند آن‌ها اسلام را همچون فرزندى در دامانشان پرورش دادند با دست‌هاى گشاده و پرسخاوت و زبان‌هاى گويا و فصيح ، با اين‌كه نياز مادى به آن نداشتند . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nتنها موردى كه مرحوم خطيب در مصادر اضافه بر نهج‌البلاغه ذكر مىكند اين است كه زمخشرى در ربيع‌الابرار آن را با تفاوتى ذكر كرده است . ( مصادر نهج‌البلاغه ، ج 4 ، ص 315 ) .\r\nولى در نسخهء ربيع‌الابرارى كه ما در دست داريم هيچ تفاوتى با آنچه در نهج‌البلاغه آمده است ديده نمىشود .\r\n","page_name":" 639 ","page_number":639},
  {"content":"\r\n\r\n\r\nشرح و تفسير طايفهء پرافتخار انصار\r\nامام عليه السلام در اين گفتار فصيحانه مدح بليغى دربارهء انصار ( يارانى كه اهل مدينه بودند و به پيغمبر صلى الله عليه و آله پيوستند ) بيان كرده ، مىفرمايد : « به خدا سوگند آن‌ها اسلام را همچون فرزندى در دامانشان پرورش دادند با دست‌هاى گشاده و پرسخاوت و زبان‌هاى گويا و فصيح ، با اين‌كه نياز مادى به آن نداشتند » ؛ (\r\nهُمْ وَاللَّهِ رَبَّوُا الإِسْلَامَ كَمَا يُرَبَّى الْفِلْوُ ، مَعَ غَنَائِهِمْ ، بِأَيْدِيهِمُ السِّبَاطِ ، وَأَلْسِنَتِهِمُ السِّلَاطِ\r\n) . « فِلْوْ » ( بر وزن حلم ) به معناى بچهء اسب است . در بعضى از شروح نهج‌البلاغه اين واژه را تفسير به مُهر كرده‌اند كه آن هم به معناى بچهء اسب است .\r\n« سِبَاطِ » ( بر وزن صفات ) جمع « سَبَط » ( بر وزن سبد ) به معناى شخص سخاوتمند است .\r\n« سِلاطِ » ( بر وزن صفات ) جمع « سليط » به معناى شخص فصيحى است كه منطق كوبنده‌اى دارد .\r\nدر اين گفتار حكيمانه ، امام عليه السلام ، هم اشاره به نقش انصار در پيشرفت اسلام كرده و هم دو صفت برجستهء آن‌ها را بيان نموده است .\r\nدر قسمت اول ، كار آن‌ها را تشبيه به پرورش فرزند مىكند و مىدانيم كه اسلام هنگامى كه پيامبر اكرم صلى الله عليه و آله از مكه به مدينه هجرت كرد در واقع همچون نهال يا كودكى بود كه هنوز پرورش نيافته بود . انصار و ياران مدينه به‌سرعت به\r\n\r\n","description":"","footnote":"","page_name":" 640 ","page_number":640},
  {"content":"\r\n\r\nآن پيوستند و از آن حمايت كردند و در جنگ‌هاى مختلف دفاع جانانه نمودند تا اسلام پرورش و گسترش يافت و اين نهال الهى به ثمر رسيد .\r\nبه‌راستى اگر اسلام در مكه مىماند بر حسب ظاهر نور آن خاموش مىگشت چراكه بت‌پرستان مكه تعصب عجيبى به بت‌هاى خود داشتند ، اضافه بر اين ، سلطهء آن‌ها بر كعبه و حرم مكه منافع مادى زيادى برايشان داشت و اسلام اين منافع را تهديد مىكرد . به همين دليل با تمام قوا مقابل پيغمبر صلى الله عليه و آله ايستادند و حتى تصميم بر قتل آن حضرت گرفتند و اگر هجرت پيامبر صلى الله عليه و آله به آن صورت پيچيده رخ نمىداد اى بسا به دست آن‌ها به شهادت مىرسيد .\r\nولى انصار از همان آغاز كار جان خود را در طبق اخلاص گذاشتند و به پيغمبر صلى الله عليه و آله تقديم نمودند ، و پشتيبانى آن‌ها حملات پىدرپى بت‌پرستان مكه را خنثى كرد و سرانجام ، اسلام ، تمام جزيرةالعرب را در زير بال‌وپر خود قرار داد و اين افتخار براى انصار در تاريخ اسلام ثبت شد .\r\n\r\nنكته فضايل انصار در قرآن و روايات اسلامى\r\nقرآن مجيد كراراً انصار را ستوده است . در آيهء 100 سورهء توبه مىخوانيم :\r\n« « وَالسَّابِقُونَ الْأَوَّلُونَ مِنَ الْمُهَاجِرِينَ وَالْأَنصَارِ وَالَّذِينَ اتَّبَعُوهُمْ بِإِحْسَانٍ رَّضِىَ اللَّهُ عَنْهُمْ وَرَضُوا عَنْهُ وَأَعَدَّ لَهُمْ جَنَّاتٍ تَجْرِى تَحْتَهَا الْأَنْهَارُ خَالِدِينَ فِيهَا أَبَداً ذَلِكَ الْفَوْزُ الْعَظِيمُ » ؛ پيشگامان نخستين از مهاجرين و انصار ، و كسانى كه به نيكى از آن‌ها پيروى كردند ، خداوند از آن‌ها خشنود گشت ، و آن‌ها ( نيز ) از او خشنود شدند ؛ و باغ‌هايى از بهشت براى آنان فراهم ساخته ، كه نهرها از زير درختانش جارى است ؛ جاودانه در آن خواهند ماند ؛ و اين است پيروزى بزرگ ! » .\r\nهمچنين در آيهء 117 همين سوره مىخوانيم : « « لَّقَدْ تَّابَ اللَّهُ عَلَى النَّبِىِّ\r\n\r\n","description":"","footnote":"","page_name":" 641 ","page_number":641},
  {"content":"\r\n\r\nوَالْمُهَاجِرِينَ وَالْأَنصَارِ الَّذِينَ اتَّبَعُوهُ فِى سَاعَةِ الْعُسْرَةِ مِنْ بَعْدِ مَا كَادَ يَزِيغُ قُلُوبُ فَرِيقٍ مِّنْهُمْ ثُمَّ تَابَ عَلَيْهِمْ إِنَّهُ بِهِمْ رَءُوفٌ رَّحِيمٌ » ؛ مسلّماً خداوند رحمت خود را شامل حال پيامبر و مهاجران و انصار ، كه در زمان عسرت و شدّت ( در جنگ تبوك ) از او پيروى كردند ، نمود ؛ بعد از آن‌كه نزديك بود دل‌هاى گروهى از آن‌ها ، از حقّ منحرف شود ( و از ميدان جنگ بازگردند ) ؛ سپس خدا توبهء آن‌ها را پذيرفت ، كه او نسبت به آنان مهربان و رحيم است ! » .\r\nهمچنين در آيهء 74 سورهء انفال آمده است : « « وَالَّذِينَ آمَنُوا وَهَاجَرُوا وَجَاهَدُوا فِى سَبِيلِ اللَّهِ وَالَّذِينَ آوَوا وَّنَصَرُوا أُوْلَئِكَ هُمُ الْمُؤْمِنُونَ حَقّاً لَهُمْ مَغْفِرَةٌ وَرِزْقٌ كَرِيمٌ » ؛ و آن‌ها كه ايمان آوردند و هجرت نمودند و در راه خدا جهاد كردند ، و آن‌ها كه پناه دادند و يارى نمودند ، آنان مؤمنان حقيقىاند ؛ براى آن‌ها ، آمرزش ( و رحمت خدا ) و روزى شايسته‌اى است » .\r\nدر احاديث اسلامى كه از پيامبر اكرم صلى الله عليه و آله و امامان معصوم عليهم السلام رسيده نيز فضايل فراوانى براى طائفهء انصار ذكر شده است . ازجمله در حديثى از رسول خدا صلى الله عليه و آله مىخوانيم كه فرمود : «\r\nإِنِّى تَارِكٌ فِيكُمُ الثَّقَلَيْن\r\n» تا آن‌جا كه فرمود : «\r\nأَلا إِنَّ أَهْلَ بَيْتِى عَيْنِيَ الَّتِي آوِى إِلَيْهَا أَلا وَإِنَّ الْأَنْصَارَ تُرْسِي فَاعْفُوا عَنْ مُسِيئِهِمْ وَأَعِينُوا مُحْسِنَهُمْ\r\n؛ من از ميان شما مىروم و دو چيز گران‌مايه در ميان شما مىگذارم . . .\r\nآگاه باشيد كه اهل بيت من به‌منزلهء چشمان من‌اند كه به آن‌ها اعتماد مىكنم و انصار ، سپر من ( دربرابر دشمنان ) هستند . خطاكار آن‌ها را ببخشيد و نيكوكار ايشان را يارى كنيد » . « 1 »\r\nدر حديث ديگرى از امام باقر عليه السلام مىخوانيم : «\r\nوَ مَا سُلَّتِ السُّيُوفُ وَلا أُقِيمَتِ الصُّفُوفُ فِى صَلاةٍ وَلا زُحُوفٍ وَلا جُهِرَ بِأَذَانٍ وَلا أَنْزَلَ اللَّهُ يا أَيُّهَا الَّذِينَ آمَنُوا حَتَّى أَسْلَمَ أَبْنَاءُ الْقَيْلَةِ الْأَوْسُ وَالْخَزْرَجُ\r\n؛ شمشيرها كشيده نشد و صفوف ( پرجمعيت )\r\n\r\n\r\n","description":"","footnote":"\r\n( 1 ) . بحارالانوار ، ج 22 ، ص 311 ، ح 14 .\r\n","page_name":" 642 ","page_number":642},
  {"content":"\r\n\r\nدر نماز و ميدان جنگ برپا نگشت و اذان آشكارا گفته نشد و خطاب به « يا ايها الذين آمنوا » از سوى خداوند نازل نگرديد تا زمانى كه فرزندان قيله « 1 » يعنى اوس و خزرج ( طائفهء انصار ) اسلام را پذيرفتند ( و آن را يارى كردند ) » . « 2 »\r\nدر كامل ابن اثير حديث مشروحى كه حاكى از فضيلت بزرگ انصار است از ابو سعيد خدرى نقل شده كه خلاصه‌اش چنين است : هنگامى كه پيامبر اكرم صلى الله عليه و آله غنائم جنگ حنين را به قريش و قبايل عرب داد و به انصار چيزى عطا نفرمود انصار ناراحت شدند و گفتند : گويا پيامبر اكرم صلى الله عليه و آله به قوم و قبيلهء خود رسيده و ما را فراموش كرده است . سعد بن عباده كه بزرگ انصار بود اين مطلب را به پيامبر اكرم صلى الله عليه و آله رسانيد . پيامبر صلى الله عليه و آله فرمود : جمعيت انصار را نزد من حاضر كن . آن‌ها نزد حضرت حاضر شدند . پيامبر صلى الله عليه و آله آن‌ها را مؤاخذه كرد و فرمود : اين چه حرفى است كه پشت سر من زديد ؟ مگر هنگامى كه به‌سوى شما آمدم گمراه نبوديد ؟\r\nخداوند شما را به وسيلهء من هدايت كرد ، فقير بوديد بىنياز كرد ، با هم دشمن بوديد شما را با هم متحد نمود . آيا چنين نيست ؟ همه عرض كردند : آرى ، به خدا سوگند همين‌گونه است . فرمود : چرا به من پاسخ نمىگوييد ؟ عرض كردند : چه پاسخى بدهيم ؟ فرمود : شما هم مىتوانيد بگوييد : ديگران تو را تكذيب كردند ما تصديق كرديم ، دست از يارىات برداشتند ما يارىات كرديم تو را ترك كردند ما به تو پناه داديم . با اين حال آيا راضى نيستيد مردم ( اشاره به قريش و قبايل عرب است ) گوسفند و شتر ببرند اما شما همراه رسول خدا صلى الله عليه و آله به خانه‌هايتان بازگرديد ؟ سپس اين جمله را فرمود : قسم به كسى كه جان من به دست اوست اگر من از مهاجرين نبودم دوست داشتم از انصار باشم ، اگر همهء مردم مسيرى را انتخاب كنند و انصار مسير ديگرى را ، من به مسير انصار خواهم رفت : « اللهمّ\r\n\r\n\r\n","description":"","footnote":"\r\n( 1 ) . « قيله » اسم مادر طائفهء اوس و خزرج مىباشد . ( بحارالانوار ، ج 19 ، ص 125 ) .\r\n( 2 ) . بحارالانوار ، ج 22 ، ص 312 ، ح 17 .\r\n","page_name":" 643 ","page_number":643},
  {"content":"\r\n\r\nارحَمِ الأنصارَ وأبناءَ الأنصارِ و أبناء أبناء الأنصارِ ؛ خداوندا ! انصار و فرزندان و فرزندان فرزندان آن‌ها را مشمول رحمت قرار ده . اين‌جا بود كه انصار به گريه افتادند و آنقدر اشك ريختند كه محاسنشان از اشك چشمشان تر شد و عرضه داشتند : همهء ما راضى شديم كه پيامبر صلى الله عليه و آله در سهم ما باشد » . « 1 »\r\nامام سجاد عليه السلام در دعاى چهارم صحيفهء سجاديه توصيف بسيار بليغ و جالبى دربارهء انصار و فضايل آن‌ها فرموده است .\r\nولى روشن است كه منظور از انصار در اين آيات و روايات ، افراد ثابت الايمان و خالص و مخلص هستند نه گروهى از منافقين كه خود را در صف آن‌ها جاى داده بودند و يا آن‌ها كه بعد از پيامبر اكرم صلى الله عليه و آله بر عهد خود با خدا و رسولش باقى نماندند .\r\n* * *\r\n\r\n\r\n","description":"","footnote":"\r\n( 1 ) . كامل ابن اثير ، ج 2 ، ص 271 ؛ تاريخ طبرى ، حوادث سال هشتم .\r\n","page_name":" 644 ","page_number":644},
  {"content":"\r\n\r\n\r\n466 الْعَيْنُ وِكَاءُ السَّه .\r\nامام عليه السلام فرمود :\r\nچشم ، نگهدارندهء نشيمنگاه است . « 1 »\r\nمرحوم سيد رضى در توضيح اين گفتار مىگويد : « اين كلام امام عليه السلام از تشبيهات عجيب است . امام عليه السلام نشيمنگاه را به مَشك تشبيه كرده و چشم را به بندى كه بر دهانهء مشك مىبندند كه هرگاه بند را رها كنند مَشك نمىتواند آنچه در آن است نگهدارى كند ، مشهور است كه اين سخن نخست از پيامبر صلى الله عليه و آله شنيده شده ولى جمعى آن از اميرمؤمنان عليه السلام نقل كرده‌اند ، اين را مبرد در كتاب المقتضب در باب اللفظ بالحروف آورده و ما در كتاب مجازات آثار النبوية دربارهء اين\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در مصادر به آنچه مرحوم سيد رضى در ذيل اين كلام شريف آورده قناعت كرده و مىگويد : آن مرحوم در ذيل اين كلام ذكر كرده است كه مبرد آن را در كتاب مقتضب آورده و ما به همين قناعت مىكنيم . ( مصادر نهج‌البلاغه ، ج 4 ، ص 316 ) .\r\nاضافه مىكنيم اين كلام در بسيارى از كتب اهل سنت گاه از پيامبر اكرم صلى الله عليه و آله و گاه از اميرمؤمنان عليه السلام نقل شده ازجمله : مسند احمد ، ج 4 ، ص 97 ؛ تاريخ مدينه دمشق ، ج 14 ، ص 25 ؛ تاريخ بغداد ، ج 7 ، ص 95 .\r\n","page_name":" 645 ","page_number":645},
  {"content":"\r\n\r\nاستعاره و تشبيه سخن گفته‌ايم » ؛ (\r\nقال الرضيّ : وهذه من الاستِعارات العجيبة ، كأنّه يشبّه السّه بالوعاءِ ، والعينَ بالوِكاء ، فإذا أُطلِق الوِكاءُ لم ينضَبطِ الوِعاءُ وهذا القولُ في الأشهَرِ الأظهَرِ من كلام النبيّ صلى الله عليه و آله وقد رواه قومٌ لأميرالمؤمنين عليه السلام و ذكر ذلك المبرّد في كتاب « المقتضب » في باب « اللفظ بالحروف » . وقد تكلّمنا على هذه الاستِعارة في كتابنا الموسوم : « بمَجازاتِ الآثار النبويّة »\r\n) .\r\n\r\n","description":"","footnote":"","page_name":" 646 ","page_number":646},
  {"content":"\r\n\r\n\r\nشرح و تفسير يك تشبيه عجيب\r\nامام عليه السلام در اين جملهء كوتاه و پرمعنا اشاره به نكته‌اى مىكند كه متن آن در واقع يك مسألهء فقهى است و پيام آن يك مسألهء اجتماعى و سياسى و اخلاقى .\r\nمىفرمايد : « چشم ، نگهدارندهء نشيمنگاه است » ؛ (\r\nالْعَيْنُ وِكَاءُ السَّه\r\n) . اشاره به اين‌كه هنگامى كه انسان به خواب مىرود بسيار مىشود كه وضوى او بر اثر خروج ريح باطل گردد .\r\n« وِكاء » به معناى نخى است كه دهانهء مشك را با آن مىبندند و « السَّه » به معناى نشيمنگاه است . هنگامى كه اين نخ محكم باشد چيزى از مشك خارج نمىشود ولى زمانى كه آن نخ ، باز يا شل شود آنچه در مشك است بيرون مىريزد و اين تعبير به گفتهء مرحوم سيد رضى از كنايات و تشبيهات عجيب است و منظور امام عليه السلام اين است كه انسان تا خواب نرفته مىتواند خود را حفظ كند تا وضوى او باطل نشود اما زمانى كه به خواب رفت اعضاى او سست مىشود و نمىتواند خود را حفظ كند و اى بسا چيزى از او خارج شود و وضو باطل گردد و در واقع فلسفهء بطلان وضو به‌سبب خواب ، ممكن است همين باشد .\r\nدر احاديث اهل سنت جمله‌اى در ذيل اين حكمت از پيامبر اكرم صلى الله عليه و آله نقل شده كه اين معنا را روشن‌تر مىسازد . در كتاب مغنى ابن قدامة از پيامبر اكرم صلى الله عليه و آله چنين نقل شده است كه فرمود : «\r\nالعَينُ وِكاءُ السَّهِ فَمَن نامَ فليتَوضّأ\r\n» . « 1 »\r\n\r\n\r\n","description":"","footnote":"\r\n( 1 ) . مغنى ابن قدامه ، ج 1 ، ص 165 .\r\n","page_name":" 647 ","page_number":647},
  {"content":"\r\n\r\nاين گفتار پرمعنى پيام مهمى در زمينهء مسائل اجتماعى و اخلاقى و سياسى دارد و به ما مىگويد . اگر چشمانتان بسته باشد خطاهاى زيادى از شما سرمىزند .\r\nكسى كه چشم‌بسته بر سر سفرهء غذا بنشيند نمىتواند خوب و بد و آنچه را براى او نافع يا زيان‌بار است تشخيص دهد .\r\nكسى كه چشم‌بسته در مسائل سياسى وارد مىشود ممكن است سرنوشت جامعه‌اى را به خطر بيفكند .\r\nكسى كه چشم‌بسته دوست انتخاب مىكند اى بسا دوستانى را برگزيند كه بلاى جان او شوند .\r\nخلاصه هركس چشم‌بسته به راهى برود آيندهء مبهم و يا خطرناكى دارد . چشم در واقع طنابى است كه بر دهانهء زشتىها و بدىها و ناهنجارىها گره مىزند .\r\nنويسندهء معروف مصرى ، محمّد عبده در شرح نهج‌البلاغهء خود در شرح اين كلام مىگويد : اين سخن در واقع مثالى است براى فايدهء چشم در حفظ انسان از آنچه از پشت سرش ( ناآگاهانه ) ممكن است به او برسد و اين‌كه فايدهء چشم تنها اين نيست كه صاحبش را از آنچه دربرابر اوست حفظ كند بلكه بايد از آنچه پشت سر اوست نيز آگاه گردد و وى را حفظ كند و اين در واقع ارشادى است به وجوب بينا بودن در مواردى كه غفلت‌زاست .\r\nو در پايان مىگويد : آنچه سزاوار سخنى است كه از پيغمبر اكرم صلى الله عليه و آله يا از اميرمؤمنان عليه السلام در اين زمينه نقل شده ، همين است . « 1 »\r\nالبته اين سخن نبايد بدان معنا باشد كه مفهوم اصلى كلام امام عليه السلام يا كلام رسول اللَّه صلى الله عليه و آله در مورد مبطلات وضو ناديده گرفته شود در واقع ، كلام ، يك مفهوم مطابقى دارد و يك سلسله معانى التزامى .\r\n\r\n\r\n","description":"","footnote":"\r\n( 1 ) . شرح نهج‌البلاغهء عبده ، ص 578 .\r\n","page_name":" 648 ","page_number":648},
  {"content":"\r\n\r\n\r\n467 فِي كَلَامٍ لَهُ : وَ وَلِيَهُمْ وَالٍ فَأَقَامَ وَ اسْتَقَامَ ، حَتَّى ضَرَبَ الدِّينُ بِجِرَانِهِ .\r\nامام عليه السلام در كلام خويش فرمود :\r\nيك والى ( الهى ) بر مسلمانان حكومت كرد و حق را برپا داشت و خود در جادهء حق گام برداشت تا آن‌جا كه شتر دين گلوگاه خود را بر زمين نهاد و اسلام استقرار يافت ( اين سخن اشارهء زيبايى است به وضع شتران هنگامى كه به مقصد مىرسند\r\nو از پيمودن راه راحت مىشوند ، استراحت مىكنند آن‌گونه كه\r\nگلوگاه خود را بر زمين مىنهند ) . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در كتاب مصادر تنها چيزى كه در اين‌جا نقل مىكند كلام ابن ابىالحديد است كه مىگويد : اين گفتار حكيمانه بخشى از خطبه‌اى طولانى است كه امام عليه السلام هنگام خلافتش آن را ايراد فرمود و موقعيت خود را نسبت به پيغمبر اكرم صلى الله عليه و آله و وضع مسلمانان را بعد از آن حضرت بيان كرد . سپس نتيجه‌گيرى مىكند : از كلام ابن ابىالحديد استفاده مىشود كه او دسترسى به خطبه‌اى در غير نهج‌البلاغه پيدا كرده كه در آن روز در ميان انديشمندان رواج داشته و اين جمله بخشى از آن بوده است . ( مصادر نهج‌البلاغه ، ج 4 ، ص 316 ) .\r\n","page_name":" 649 ","page_number":649},
  {"content":"\r\n\r\n\r\nشرح و تفسير پيامبر اكرم صلى الله عليه و آله آيين الهى را سامان بخشيد\r\nامام عليه السلام در اين گفتار پرمعنى خويش اشاره به شخصى كرده كه نام او را نبرده و از خدمات او تعريف مىكند مىفرمايد : « يك والى ( الهى ) بر مسلمانان حكومت كرد و حق را برپا داشت و خود در جادهء حق گام برداشت تا آن‌جا كه شتر دين گلوگاه خود را بر زمين نهاد و اسلام استقرار يافت ( اين سخن اشارهء زيبايى است به وضع شتران هنگامى كه به مقصد مىرسند و از پيمودن راه راحت مىشوند ، استراحت مىكنند آن‌گونه كه گلوگاه خود را بر زمين مىنهند ) » ؛ (\r\nفِي كَلَامٍ لَهُ : وَ وَلِيَهُمْ وَالٍ فَأَقَامَ وَ اسْتَقَامَ ، حَتَّى ضَرَبَ الدِّينُ بِجِرَانِهِ\r\n) . در تفسير اين سخن و اين‌كه امام عليه السلام اشاره به چه كسى نموده نظرات مختلفى در ميان شارحان نهج‌البلاغه وجود دارد كه مىتوان آن را در سه نظر خلاصه كرد :\r\nنخست اين‌كه منظور ، پيغمبر گرامى اسلام صلى الله عليه و آله است كه بر مردم حكومت كرد و امور را سامان داد و خود در مسير صحيح الهى گام برداشت تا زمانى كه اسلام سراسر جزيرة العرب را فراگرفت و آرامشى پيدا شد آن‌گونه كه شتر هنگامى كه به مقصد مىرسد مىخوابد و گلوگاه خود را بر زمين مىنهد .\r\nمحمّد عبده ، دانشمند معروف مصرى در شرح نهج‌البلاغهء خود مىگويد :\r\nمنظور از والى در اين‌جا پيغمبر اكرم صلى الله عليه و آله است كه مردم را سرپرستى كرد و سياست شريعت را در ميان آن‌ها گسترش داد . آنگاه اضافه مىكند : بعضى\r\n\r\n","description":"","footnote":"","page_name":" 650 ","page_number":650},
  {"content":"\r\n\r\nگفته‌اند كه منظور از اين شخص ، عمر بن خطاب است . « 1 »\r\nولى روشن است كه خود او نظريهء دوم را نپذيرفته است .\r\nمرحوم مغنيه در شرح نهج‌البلاغهء خود موسوم به فى ظلال نهج‌البلاغه همين نظريه را تأييد مىكند و مىگويد : منظور از والى در اين‌جا رسول خدا صلى الله عليه و آله است همانگونه كه در شرح شيخ محمّد عبده آمده و معنى كلام امام عليه السلام اين است كه اسلام در زمين مستقر شد و خداوند به بركت پيغمبر اكرم صلى الله عليه و آله آن را بر اديان ديگر برترى داد . « 2 »\r\nنظريهء ديگر اين است كه منظور از اين شخص ، خليفهء دوم مىباشد كه در زمان او اسلام گسترش فراوانى يافت و فتوحات زيادى براى مسلمين رخ داد به‌گونه‌اى كه اسلام قسمت عمدهء جهان متمدن آن روز را زير بال‌وپر خود قرار داد .\r\nابن ابى الحديد از طرفداران سرسخت اين نظريه است .\r\nآن‌ها براى اثبات اين نظريه معتقدند كه اين جمله بخشى از خطبه‌اى بوده كه امام عليه السلام ايراد فرموده و بخشى از آن خطبه طبق آنچه ابن ابىالحديد در شرح نهج‌البلاغهء خود آورده چنين است :\r\n« فاختارَ المُسلمون بعده بآرائهم رجلًا منهم ، فقارَبَ وَسدّدَ حَسَبِ استِطاعَتِه على ضَعفٍ وعَجزٍ كانا فيه ثمّ وَلِيهم بعده والٍ فأقام واستَقام حتّى ضرب الدّين بِجِرانه على عَسفٍ وعَجزٍ كانا فيه ثم استخلَفوا ثالثاً لم يكن يملِك أمرَ نَفسِه شيئاً غَلَبَ عليه أهلُهُ فَقادوه إلى أهوائهم كما يقودُ الوَليدةَ البَعيرُ المَخطومُ فلم يَزلُ الأمرُ بينه وبينِ النّاس يَبعُد تارةً ويَقرُب أخرى حتّى نَزَوا عليه فَقَتَلوه ، ثمّ جاءوا بى مَدَبَّ الدَّبا يريدونَ بَيعَتى ؛ مسلمانان ، بعد از او ( بعد از رسول خدا صلى الله عليه و آله ) به آراى خود مردى را انتخاب كردند كه به افكار آن‌ها نزديك شد و به‌اندازهء توان خود\r\n\r\n\r\n","description":"","footnote":"\r\n( 1 ) . شرح نهج‌البلاغهء عبده ، ص 578 .\r\n( 2 ) . فى ظلال نهج‌البلاغه ، ج 4 ، ص 480 .\r\n","page_name":" 651 ","page_number":651},
  {"content":"\r\n\r\nكارها را محكم نمود با اين‌كه ضعف و ناتوانىهايى نيز داشت سپس بعد از آن‌ها مردى بر آن‌ها حكومت كرد كه حق را برپا داشت و در مسير حق گام برمىداشت تا زمانى كه دين گسترش يافت و همچون شترى كه به مقصد مىرسد و آرام مىگيرد و گلوى خود را بر زمين مىنهد آرامش در جهان اسلام پيدا شد هر چند او نيز داراى خشونت فراوان و عدم اعتدال در پيمودن راه بود سپس شخص سومى را به خلافت برگزيدند كه مالك چيزى از امور خود نبود خاندان او بر او چيره شدند و او را به‌سوى خواسته‌هاى نادرست خود سوق دادند همانگونه كه بچه‌شتر مهارزده را به هر طرف مىبرند و اين وضع همچنان بين او و بين مردم ادامه يافت . گاه از مردم دور مىشد و گاه به آن‌ها نزديك مىگرديد تا ( مردم به جان آمدند و ) او را به قتل رساندند سپس به سراغ من آمدند و همچون سيل خروشانى اطراف مرا گرفتند تا با من بيعت كنند » . « 1 »\r\nالبته اگر صحت اين خطبه را بپذيريم - هر چند مرحوم علامه امينى آن را شديدا انكار كرده و از مجعولات مىشمرد « 2 » - مشكل مهمى طبق عقايد شيعه ظاهر نمىشود چراكه امام عليه السلام گرچه كارهايى از خليفهء دوم را ستوده اما اعمال ديگرى از او را نكوهش كرده و او را به خشونت و عدم اعتدال در پيمودن راه توصيف كرده است .\r\nنويسندهء كتاب تمام نهج‌البلاغه اين جمله را ضمن نامه‌اى بيان كرده كه امام على عليه السلام در پاسخ سؤالات مردم دربارهء خلفاى پيشين نگاشت و دستور داد هر روز جمعه آن را در نقاط مختلف براى مردم بخوانند و آن نامه بسيار طولانى و مفصل است و جملهء مذكور در ضمن آن آمده است .\r\nنويسندهء اين كتاب در پايان اين نامه منابع متعددى براى آن ذكر كرده است\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابىالحديد ، ج 20 ، ص 218 .\r\n( 2 ) . الغدير ، ج 8 ، ص 40 .\r\n","page_name":" 652 ","page_number":652},
  {"content":"\r\n\r\nولى چنان نيست كه تمام آنچه او آورده در يك منبع باشد بلكه ظاهراً قسمت‌هاى مختلفى از آن در منابع گوناگونى بوده و او آن‌ها را به هم پيوند داده است . « 1 »\r\nنظريهء سوم اين‌كه آنچه امام عليه السلام در تمجيد از خليفهء اول و دوم ذكر كرده از باب تقيه و ملاحظهء حال مردم بوده چراكه گروه زيادى تحت تأثير تبليغات پرشور طرفداران خلفاى نخستين بودند و مقاومت در مقابل اعتقادات آن‌ها موجب تنش فراوانى مىشد . امام عليه السلام در اين بخش از سخنان خود مصلحت را در آن ديده كه نخست خدمات آن‌ها را بستايد سپس به نقاط ضعف آن‌ها اشاره كند ولى در مورد خليفهء سوم كه حتى مردم آن زمان اعتقاد چندانى به او نداشتند و از محبوبيت عامه برخوردار نبود تقيه را كنار گذاشته و با صراحت به اشتباهات او اشاره فرموده است .\r\nولى با توجه به اين‌كه اصالت اين خطبه و نامه ثابت نيست تفسير اول مناسب‌تر به نظر مىرسد .\r\nدر بعضى از كتب معروف ، مانند كشف المحجه سيد بن طاووس و المسترشد محمّد بن جرير طبرى نامهء فوق از مرحوم كلينى در كتاب الرسائل نقل شده است ( متأسفانه الرسائل ، امروز در دست ما نيست و به همين دليل از دو كتاب فوق نقل كرديم ) ولى جمله‌اى كه مرحوم سيد رضى آورده در آن نامه نيست . بنابراين احتمال ديگرى وجود دارد و آن اين‌كه نامهء مزبور خالى از اين جمله بوده و بعداً اين جمله را كه اميرمؤمنان على عليه السلام در جاى ديگر بيان كرده به آن افزوده‌اند و محتواى نامه دگرگون شده است .\r\n* * *\r\n\r\n\r\n","description":"","footnote":"\r\n( 1 ) . تمام نهج‌البلاغه ، ج 7 ، ص 260 - / 331 .\r\n","page_name":" 653 ","page_number":653},
  {"content":"\r\n . \r\n","description":"","footnote":"","page_name":" 654 ","page_number":654},
  {"content":"\r\n\r\n\r\n468 يَأْتِي عَلَى النَّاسِ زَمَانٌ عَضُوضٌ ، يَعَضُّ الْمُوسِرُ فِيهِ عَلَى مَا فِي يَدَيْهِ وَ لَمْ يُؤْمَرْ بِذلِكَ ، قَالَ اللَّهُ سُبْحَانَهُ : « وَ لَاتَنْسَوا الْفَضْلَ بَيْنَكُمْ » . تَنْهَدُ فِيْهِ الْأَشْرَارُ ، وَ تُسْتَذَلُّ الْأَخْيَارُ ، وَ يُبَايِعُ الْمُضْطَرُّونَ ، وَ قَدْ نَهَى رَسُولُ اللَّهِ صلى الله عليه و آله عَن بِيَعِ الْمُضْطَرِّينَ .\r\nامام عليه السلام فرمود :\r\nزمانى بر مردم فرا مىرسد كه ثروتمندان بر آنچه در دست دارند دندان مىفشارند در حالى كه چنين دستورى به آن‌ها داده نشده است ( بلكه به عكس ) خداوند سبحان مىفرمايد : « احسان و بخشش را در ميان خود فراموش نكنيد » ( و در آن زمان ) اشرار و بدان بر مردم مسلط مىشوند و نيكان و پاكان را خوار مىكنند و مردم بينوا هستى خود را از روى اضطرار ( به قيمت كم ) مىفروشند در حالى كه پيامبر صلى الله عليه و آله از چنين معامله‌اى نهى فرموده است . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nبه گفتهء مرحوم خطيب در مصادر ، جماعتى از علماى برجسته اين كلام شريف را قبل از سيد رضى در كتاب‌هاى خود آورده‌اند ، ازجمله مرحوم كلينى در كتاب كافى و صدوق در عيون اخبار الرضا . ( مصادر نهج‌البلاغه ، ج 4 ، ص 317 ) .\r\nاضافه مىكنيم كه اين كلام شريف در كتاب صحيفة الامام الرضا عليه السلام كه منسوب به آن حضرت است و از اصول اربع‌مائة به‌شمار آمده از جدّش امام على بن ابىطالب عليه السلام نقل شده است . ( با تفاوت‌هايى ) .\r\n","page_name":" 655 ","page_number":655},
  {"content":"\r\n\r\n\r\nشرح و تفسير يك پيشگويى مهم\r\nامام در اين گفتار پرمعنا كه جنبهء پيشگويى زمان آينده را دارد اشاره به زمانى مىكند كه مردم در فشار شديد قرار مىگيرند و ارزش‌هاى اسلامى به فراموشى سپرده مىشود مىفرمايد : « زمانى بر مردم فرا مىرسد كه ثروتمندان بر آنچه در دست دارند دندان مىفشارند در حالى كه چنين دستورى به آن‌ها داده نشده است ( بلكه به عكس ) خداوند سبحان مىفرمايد : « احسان و بخشش را در ميان خود فراموش نكنيد » ( و در آن زمان ) اشرار و بدان بر مردم مسلط مىشوند و نيكان و پاكان را خوار مىكنند و مردم بينوا هستى خود را از روى اضطرار ( به قيمت كم ) مىفروشند در حالى كه پيامبر صلى الله عليه و آله از چنين معامله‌اى نهى فرموده است » ؛ (\r\nيَأْتِي عَلَى النَّاسِ زَمَانٌ عَضُوضٌ ، يَعَضُّ الْمُوسِرُ فِيهِ عَلَى مَا فِي يَدَيْهِ وَ لَمْ يُؤْمَرْ بِذلِكَ ، قَالَ اللَّهُ سُبْحَانَهُ : « وَ لَاتَنْسَوا الْفَضْلَ بَيْنَكُمْ » . تَنْهَدُ فِيْهِ الْأَشْرَارُ ، وَتُسْتَذَلُّ الْأَخْيَارُ ، وَ يُبَايِعُ الْمُضْطَرُّونَ ، وَ قَدْ نَهَى رَسُولُ اللَّهِ صلى الله عليه و آله عَن بِيَعِ الْمُضْطَرِّينَ\r\n) . « عضوض » از مادهء « عضّ » ( بر وزن خزّ ) در اصل به معنى گازگرفتن با دندان\r\n\r\n","description":"","footnote":"","page_name":" 656 ","page_number":656},
  {"content":"\r\n\r\nاست ، سپس اين واژه در مورد مشكلات طاقت‌فرسا كه انسان را شديداً تحت فشار قرار مىدهد اطلاق شده است و « عضوض » صيغهء مبالغه از اين ماده است و معنى آن در كلام امام عليه السلام زمانى است كه بسيار مردم را تحت فشار قرار مىدهند .\r\n« تنهد » از مادهء « نهد » ( بر وزن مهد ) به معنى برآمدن چيزى است و در كلام امام عليه السلام به معنى حاكميت اشرار است .\r\nامام عليه السلام دربارهء مشكلات و مصائب آن زمان به چهار نكتهء اساسى اشاره مىكند : نخست بخل و امساك ثروتمندان را مطرح مىكند . آن‌ها چنان دربارهء اموالشان سختگير مىشوند كه گويا با دندان گرفته و فشار مىدهند .\r\nآنگاه مىفرمايد : اين بر خلاف دستور اسلام است . خداوند در آيات متعددى از قرآن با صراحت دستور به احسان و نيكى داده ، ازجمله در سورهء بقره ، آيهء 237 به اين معنى اشاره فرموده كه هرگز مسلمانان نبايد احسان و بخشش را فراموش كنند گرچه گاهى در مورد مهريهء زنان مطلقه مىباشد ولى حكمى كه در پايان آن آمده عام است و مخاطب آن ، همهء مسلمانان هستند .\r\nآنگاه به فساد اوضاع سياسى آن زمان اشاره كرده و سلطهء اشرار را بر حكومت اسلامى بيان مىدارد سلطه‌اى كه عامل مهمى براى فساد تمام مسائل اجتماعى است .\r\nو به‌دنبال آن ، انزواى نيكان و به خوارى كشيدن آن‌ها را مطرح مىفرمايد .\r\nبديهى است هنگامى كه اشرار زمام حكومت را به دست گيرند اخيار به اجبار منزوى مىشوند و از صحنهء جامعه كنار مىروند .\r\nو دربارهء چهارمين مفسدهء آن زمان باز به مسائل اقتصادى برمىگردد و مىفرمايد : كار به جايى مىرسد كه افراد از روى اضطرار ، اموال خود را به ثمن بخس مىفروشند در حالى كه پيغمبر اكرم صلى الله عليه و آله از اين كار نهى فرموده و در واقع دستور داده است كه به اين‌گونه افراد كمك كنيد تا مجبور نشوند اموال خود را\r\n\r\n","description":"","footnote":"","page_name":" 657 ","page_number":657},
  {"content":"\r\n\r\nاين گونه بفروشند . درست است كه معاملهء مضطر مانند معاملهء مكره نيست ، معاملهء مكره باطل است اما معاملهء مضطر صحيح است اما اگر متمكنان جامعه وظيفه‌شناس باشند كار به جايى نمىرسد كه افراد از روى اضطرار داروندار خود را بفروشند و ضروريات اوليهء زندگانى خود را از دست بدهند .\r\nدر واقع امام عليه السلام در اين پيش‌بينى ، از دو فساد اجتماعى آينده خبر مىدهد :\r\nنخست فساد اقتصادى و فاصلهء شديد طبقاتى كه گروهى ثروتمند مىشوند و براى ثروت‌اندوزى تلاش مىكنند و اصرار دارند كه هيچ‌گونه كمكى به نيازمندان نكنند هر چند همهء آن ثروت‌ها را نمىتوانند مورد استفاده قرار دهند .\r\nو فساد ديگر فساد سياسى جامعه است كه گروهى از اشرار زمام امور را به دست گرفته و نيكان و پاكان و صالحان را به حاشيه مىرانند .\r\nو آنچه امام عليه السلام در اين پيشگويى بيان فرموده به زودى در حكومت بنىاميه بعد از آن حضرت ظاهر شد . معاويه با يارانش بر بيت‌المال مسلط شدند كاخ‌ها ساختند مجالس عيش و نوش درست كردند و گروه عظيمى از جامعه را به صورت بردگان خود درآوردند .\r\nتفاله‌هاى زمان جاهليت و فرزندان آن‌ها را در پست‌هاى مهم قرار دادند و صحابى راستين پيغمبر صلى الله عليه و آله و فرزندان آن‌ها را خانه‌نشين ساخته و يا اگر اعتراضى مىكردند يا بيم اعتراضى بود به زندان مىانداختند و مىكشتند و خاموش مىكردند .\r\nاين‌ها همان چيزى است كه اميرمؤمنان على عليه السلام در حديثى از پيغمبر اكرم صلى الله عليه و آله نقل كرده كه فرمود : « زمانى بر مردم فرا مىرسد كه از قرآن چيزى جز خطش و از اسلام چيزى جز نامش باقى نمىماند نامشان مسلمان است ولى از همه دورترند مساجد آن‌ها ظاهراً آباد و پرشكوه اما خالى از نور هدايت است فقهاى آن زمان ( كه وابسته به حاكمان جورند ) بدترين فقيهانى هستند كه در زير آسمان وجود\r\n\r\n","description":"","footnote":"","page_name":" 658 ","page_number":658},
  {"content":"\r\n\r\nدارد فتنه‌ها از آن‌ها برمىخيزد و به‌سوى آن‌ها بازمىگردد » ؛ (\r\nقَالَ أَمِيرُالْمُؤْمِنِينَ عليه السلام قَالَ رَسُولُ اللَّهِ صلى الله عليه و آله سَيَأْتِى عَلَى النَّاسِ زَمَانٌ لا يَبْقَى مِنَ الْقُرْآنِ إِلَّا رَسْمُهُ وَمِنَ الْإِسْلامِ إِلَّا اسْمُهُ يُسَمَّوْنَ بِهِ وَهُمْ أَبْعَدُ النَّاسِ مِنْهُ مَسَاجِدُهُمْ عَامِرَةٌ وَهِيَ خَرَابٌ مِنَ الْهُدَى فُقَهَاءُ ذَلِكَ الزَّمَانِ شَرُّ فُقَهَاءَ تَحْتَ ظِلِّ السَّمَاءِ مِنْهُمْ خَرَجَتِ الْفِتْنَةُ وَإِلَيْهِمْ تَعُودُ\r\n) . « 1 »\r\n\r\nنكته‌ها\r\n\r\n1 . نكوهش شديد از بخل\r\nكمتر چيزى در اسلام به‌اندازهء بخل نكوهش شده است .\r\nدر روايتى از امام باقر عليه السلام آمده است : « هر روز كه خورشيد طلوع مىكند چهار فرشته همراه آن هستند فرشته‌اى ( خطاب به انسان‌ها ) ندا مىدهد : اى صاحب نيكى وظيفهء خود را انجام ده و بشارت بر تو باد ، و فرشته‌اى صدا مىزند : اى صاحب بدى خوددارى كن و دست نگه دار ، و فرشته‌اى ( به ثروتمندان ) ندا مىدهد : انفاق كنيد تا اموال شما برقرار بماند و به سراغ امساك برويد تا اموالتان تلف شود ، و فرشته‌اى آب بر خورشيد مىپاشد و اگر چنين نبود زمين شعله‌ور مىشد » ؛ (\r\nإِنَّ الشَّمْسَ لَتَطْلُعُ وَمَعَهَا أَرْبَعَةُ أَمْلاكٍ مَلَكٌ يُنَادِى يَا صَاحِبَ الْخَيْرِ أَتِمَّ وَأَبْشِرْ وَمَلَكٌ يُنَادِى يَا صَاحِبَ الشَّرِّ انْزِعْ وَأَقْصِرْ وَمَلَكٌ يُنَادِى أَعْطِ مُنْفِقاً خَلَفاً وَآتِ مُمْسِكاً تَلَفاً وَمَلَكٌ يَنْضَحُهَا بِالْمَاءِ وَلَوْ لا ذَلِكَ اشْتَعَلَتِ الْأَرْضُ\r\n) » . « 2 »\r\nممكن است منظور از پاشيدن آب بر خورشيد اين باشد كه بادها و بخارهايى از دريا برمىخيزد و حرارت خورشيد را بر زمين تعديل مىكند .\r\nاشاره به اين است كه هر لحظه خداوند مىتواند بلايى بر سر مردم بفرستد\r\n\r\n\r\n","description":"","footnote":"\r\n( 1 ) . كافى ، ج 8 ، ص 308 .\r\n( 2 ) . همان ، ج 4 ، ص 42 .\r\n","page_name":" 659 ","page_number":659},
  {"content":"\r\n\r\nو به خورشيدى كه مايهء حيات و زندگى انسان‌هاست دستور دهد تمام زمين را شعله‌ور سازد .\r\nاصولًا مواهب و نعمت‌هايى كه خداوند در اختيار انسان‌ها گذاشته در بسيارى از موارد بيش از نياز آن‌هاست به‌گونه‌اى كه مىتوانند ديگران را نيز در آن سهيم كنند بىآن‌كه زيانى به زندگى آن‌ها يا فرزندانشان برسد بلكه به عكس ، مايهء محبت و آرامش در جامعه مىگردد .\r\nولى با نهايت تأسف گروهى به‌دليل كوتاه‌بينى و تنگ‌نظرى و داشتن بخل ، از اين كار امتناع مىورزند و هيچ‌كس را در اين مواهب خدادادى سهيم نمىكنند .\r\nنه تنها سهيم نمىكنند بلكه گاه با نمايش ثروت و قدرت ، نمك بر جراحات قلب محرومان مىپاشند و گويا از اين عمل بسيار زشت ، لذت هم مىبرند آن چنان‌كه در حالات قارون ثروتمند قوم بنىاسرائيل در قرآن مجيد در سورهء قصص آمده است .\r\nاحاديث فراوانى نيز در مذمت بخل وارد شده تا آن‌جا كه در حديثى از پيغمبر اكرم صلى الله عليه و آله مىخوانيم : «\r\nالشّحُّ والإيمانُ لايجتَمِعان فى قلبٍ واحدٍ\r\n؛ بخل و ايمان در يك قلب جمع نمىشود ( آن‌جا كه پاى بخل به ميان آيد ايمان رخت برمىبندد ) » . « 1 »\r\nو در حديث ديگرى مىخوانيم كه امام اميرمؤمنان عليه السلام شنيد كه كسى مىگويد :\r\n« إِنَّ الشَّحِيحَ أَعذرُ مِنَ الظَّالِمِ\r\n؛ بخيل از ظالم معذورتر است و گناه او كمتر » .\r\nامام عليه السلام فرمود : « دروغ گفتى ، ظالم گاهى توبه مىكند و استغفار مىنمايد و حق الناس را به صاحبانش مىپردازد ولى بخيل هنگامى كه بر سر بخل آيد نه زكات مىپردازد نه صدقه نه صلهء رحم مىكند نه پذيرايى از ميهمان نه انفاق در راه خدا و نه كارهاى نيك ( و بر همان حال مىماند ) . و بر بهشت حرام است كه بخيل وارد آن شود » ؛ (\r\nفَقَالَ لَهُ كَذَبْتَ إِنَّ الظَّالِمَ قَدْ يَتُوبُ وَيَسْتَغْفِرُ وَيَرُدُّ الظُّلَامَةَ عَلَى\r\n\r\n\r\n","description":"","footnote":"\r\n( 1 ) . جامع السعادات ، ج 2 ، ص 111 .\r\n","page_name":" 660 ","page_number":660},
  {"content":"\r\n\r\nأَهْلِهَا وَالشَّحِيحُ إِذَا شَحَّ مَنَعَ الزَّكَاةَ وَالصَّدَقَةَ وَصِلَةَ الرَّحِمِ وَقِرَى الضَّيْفِ وَالنَّفَقَةَ فِى سَبِيلِ اللَّهِ وَأَبْوَابَ الْبِرِّ وَحَرَامٌ عَلَى الْجَنَّةِ أَنْ يَدْخُلَهَا شَحِيحٌ\r\n) . « 1 »\r\n\r\n2 . فرق ميان بيع مكره و مضطر\r\nهمهء فقها اتفاق نظر دارند كه بيع مكره باطل است و مكره به كسى مىگويند كه او را به اجبار وادار به فروش چيزى از اموالش كنند يا با تهديد جانى يا مالى يا عرض و آبرو ، و قرآن مجيد با صراحت مىگويد : تجارت بايد با رضايت طرفين باشد و غير آن را مصداق اكل مال به باطل شمرده است : « لَاتَأْكُلُوا أَمْوَالَكُمْ بَيْنَكُمْ بِالْبَاطِلِ إِلَّا أَنْ تَكُونَ تِجَارَةً عَنْ تَرَاضٍ مِّنْكُمْ » . « 2 »\r\nو اما بيع مضطر باطل نيست چراكه منظور از مضطر كسى است كه به ميل خود اموالش را مىفروشد ولى ضرورتى در زندگى او پيش آمده كه اقدام به فروش اموالش مىكند مثل اين‌كه فرزندى دارد كه به بيمارى سختى مبتلا شده و يا در تجارت ورشكست گرديده و براى حفظ آبروى خود ناچار است خانه‌اش را بفروشد و به طلبكاران دهد . اين‌گونه معاملات قطعاً باطل نيست و اگر باطل باشد شخص مضطر از حال اضطرار بيرون نخواهد آمد .\r\nولى از آن‌جا كه مسلمانان بايد در مشكلات به يارى هم برخيزند چنين معاملاتى مكروه است به ويژه اين‌كه در بسيارى از موارد متاع خود را به زير قيمت مىفروشند . بايد به حكم اخوت اسلامى به چنين افرادى وام دهند يا كمك بلاعوض كنند تا آن‌ها مجبور نشوند ضروريات زندگى خود را بفروشند .\r\nبه همين دليل معامله با مضطر ، مكروه شمرده شده است .\r\nمرحوم شيخ طوسى در استبصار بعد از نقل اين روايت ( كلام حكيمانهء\r\n\r\n\r\n","description":"","footnote":"\r\n( 1 ) . الفقيه ، ج 2 ، ص 63 .\r\n( 2 ) . نساء ، آيهء 29 .\r\n","page_name":" 661 ","page_number":661},
  {"content":"\r\n\r\nامام عليه السلام البته با تفاوتى ) ، از امام صادق عليه السلام اين جمله را در ذيل اين حديث آورده است : «\r\nاولئك هم شِرارُ النّاس\r\n؛ كسانى كه با مضطرين معامله مىكنند ( و رحم ندارند ) بدترين مردم‌اند » .\r\nسپس روايت ديگرى از امام صادق عليه السلام نقل مىكند كه كسى به آن حضرت عرض كرد : «\r\nإنّ النّاس يَزعُمون أنّ الرّبح على المُضطَرّ حَرامٌ وهو مِن الرّبا فقال وهل رأيتَ أحداً اشترى غنِيّاً أو فقيراً إلّامن ضَرورةٍ قد أحلّ اللَّهُ البيعَ وحرّم الرّبا\r\n؛ مردم گمان مىكنند سودبردن از معاملهء مضطر حرام است و آن نوعى رباخوارى است . امام عليه السلام فرمود : آيا احدى را سراغ دارى چه غنى باشد يا فقير كه معاملاتش به‌دليل ضرورت‌ها نبوده باشد ؟ خداوند بيع را حلال شمرده و ربا را حرام » . « 1 »\r\nمرحوم شيخ طوسى روايت نهى را حمل بر اكراه كرده و روايت دوم را حمل بر مضطر .\r\nولى ظاهراً چنين نيست ؛ منظور از مضطر در روايت اول كسى است كه به اصطلاح ، كارد به استخوانش رسيده و اموال خود را به قيمت نازل مىفروشد ، معامله با چنين كسى مكروه است و بايد به‌جاى خريدن اموال آن‌ها به قيمت كم ، به آن‌ها كمك كرد .\r\nولى منظور از مضطر در روايت دوم ضرورت‌هاى روزانهء زندگى است كه همهء مردم دارند . طبيعى است كه هر كسى كه چيزى را خريد و فروش مىكند لابد نياز به آن دارد و در اين‌گونه نيازهاى عادى ، گرفتن سود عادلانه اشكالى ندارد .\r\n* * *\r\n\r\n\r\n","description":"","footnote":"\r\n( 1 ) . استبصار ، ج 3 ، ص 71 و 72 . بعضى از شارحان نهج‌البلاغه نيز همين معنا را انتخاب كرده‌اند .\r\n","page_name":" 662 ","page_number":662},
  {"content":"\r\n\r\n\r\n469 يَهْلِكُ فِيَّ رَجُلَانِ : مُحِبٌّ مُفْرِطٌ ، وَ بَاهِتٌ مُفْتَرٍ .\r\nامام عليه السلام فرمود :\r\nدو كس در مورد من هلاك خواهند شد : دوستى كه در حق من افراط و غلو مىكند و دشمنى كه بهتان مىزند و افترا مىبندد . « 1 »\r\nسيد رضى در ذيل اين كلام مىگويد : « اين سخن مانند سخن ديگرى است كه از امام عليه السلام نقل شده است : دو كس دربارهء من هلاك شده‌اند : دوست غلوكننده و دشمن كينه‌توز » ؛ (\r\nقال الرضيّ : وهذا مِثلُ قَولهِ عليه السلام : هَلَكَ فِيَّ رَجُلانِ : مُحِبٌّ غالٍ ومُبْغِضٌ قالٍ\r\n) .\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در مصادر مىگويد : مانند همين كلام در خطبهء 125 و در حكمت 117 گذشت و منابع آن را در آن‌جا بيان كرديم و به نظر مىرسد امام عليه السلام اين سخن را در چند مورد بيان فرموده است . ( مصادر نهج‌البلاغه ، ج 4 ، ص 317 ) نامبرده در ذيل حكمت 117 مىافزايد كه اين سخن به‌صورت متواتر از اميرمؤمنان على عليه السلام با الفاظ مختلف نقل شده است و ازجمله كسانى كه قبل از سيد رضى آن را نقل كرده‌اند ابوعثمان جاحظ در كتاب الحيوان و بيهقى در المحاسن و مرحوم صدوق در امالى است .\r\n","page_name":" 663 ","page_number":663},
  {"content":"\r\n\r\n\r\nشرح و تفسير هر دو گروه هلاك مىشوند\r\nامام عليه السلام در اين گفتار حكيمانه به دو گروه از منحرفان اشاره كرده و همهء آن‌ها را اهل هلاكت مىشمرد مىفرمايد : « دو كس در مورد من هلاك خواهند شد :\r\nدوستى كه در حق من افراط و غلو مىكند و دشمنى كه بهتان مىزند و افترا مىبندد » ؛ (\r\nيَهْلِكُ فِيَّ رَجُلَانِ : مُحِبٌّ مُفْرِطٌ ، وَ بَاهِتٌ مُفْتَرٍ\r\n) . و همان‌گونه كه سيد رضى گفته ، شبيه اين سخن در حكمت 117 گذشت .\r\nهنگامى كه به تاريخ زندگى پرفرازونشيب اين امام بزرگوار مراجعه مىكنيم مىبينيم كه دربارهء كمتر كسى اين گونه افراط و تفريط شده است .\r\nگروهى آن حضرت را خدا دانسته‌اند كه به غُلات معروف شده‌اند .\r\nشيخ مفيد ( متوفاى 413 ) در كتاب تصحيح الاعتقاد مىگويد : غلات كه از متظاهرين به اسلام بوده‌اند كسانى بوده‌اند كه اميرمؤمنان على عليه السلام و ائمهء هدى عليهم السلام از فرزندان آن حضرت را به خدايى يا نبوت نسبت مىدادند و در بيان فضايل آن‌ها از حد گذشته و طريق افراط را پيموده‌اند . اين گروه در شمار گمراهان و كافران‌اند حتى اميرمؤمنان على عليه السلام فرمان كشتن و سوزاندن آنان را صادر كرد و ائمهء طاهرين عليهم السلام نيز در حق آن‌ها به كفر و خروج از اسلام حكم كرده‌اند . « 1 »\r\n\r\n\r\n","description":"","footnote":"\r\n( 1 ) . تصحيح الاعتقاد ، ص 131 .\r\n","page_name":" 664 ","page_number":664},
  {"content":"\r\n\r\nغاليان ، خود به گروه‌هاى مختلفى تقسيم شده‌اند كه مشاهير آن‌ها عبارت‌اند از : آل مشعشع ، اباحيه ، احمديه ، اخيه ، ازدريه ، اسحاقيه ، بكتاشيه ، تناسخيه ، شلمغانيه و گروه‌هاى زياد ديگر . « 1 »\r\nشرح بيشتر را دراين‌باره در پايان همين بحث در بخش نكته‌ها خواهيم آورد ان‌شاءاللَّه .\r\nنقطهء مقابل غاليان ، گروهى هستند كه به نواصب يا ناصبىها معروف شدند و آن‌ها كسانى بودند كه با آن حضرت عداوت و دشمنى مىكردند و نمونهء آن در زمان آن حضرت ، خوارج و گروهى از اهل شام بودند .\r\nو قابل توجه اين‌كه آن حضرت و امامان بعد از آن حضرت از هر دو گروه تبرى جستند و حكم به كفر هر دو كردند .\r\nابن ابىالحديد شرحى در ذيل اين گفتار حكيمانه دارد كه از جهاتى قابل توجه است . او چنين مىگويد : كسانى كه دربارهء امام عليه السلام ( ازنظر معنوى و عقيدتى ) هلاك مىشوند افراطگران و تفريط كنندگان‌اند . اما افراطگران همان غُلات‌اند و كسانى كه قائل به تكفير بزرگان صحابه و نفاق يا فسق آن‌ها مىشوند و اما تفريط كننده كسى است كه آن حضرت را از مقامش پايين مىآورد يا كينهء او را به دل گرفته يا با او به جنگ برخاسته يا عداوتى در درون با او دارد و لذا اصحاب ما ( اشاره به كسانى است كه با او هم‌عقيده‌اند ) اصحاب نجات و خلاص و رستگارى در اين مسأله هستند زيرا آن‌ها طريق اعتدال را پيموده‌اند ، دربارهء امام عليه السلام مىگويند كه او برترين خلايق در آخرت است و والاترين منزلت را در بهشت دارد و برترين خلق ( بعد از پيغمبر اكرم صلى الله عليه و آله ) در دنياست و بيش از همه خصايص برجسته و مزايا و مناقب دارد و هركس با او دشمنى كند و يا به جنگ با او برخيزد يا كينهء او را به دل بگيرد دشمن خداست و هميشه در آتش\r\n\r\n\r\n","description":"","footnote":"\r\n( 1 ) . لغت‌نامهء دهخدا ، مادهء غلات ( با تلخيص ) .\r\n","page_name":" 665 ","page_number":665},
  {"content":"\r\n\r\nدوزخ با كفار و منافقين خواهد ماند مگر اين‌كه از كسانى باشد كه توبه‌اش ثابت شده باشد و با محبت و علاقه به او ، از دنيا رفته باشد .\r\nاما بزرگان و مهاجرين و انصار ، آن كسانى كه امامت و خلافت را قبل از او بر عهده گرفتند اگر على عليه السلام را انكار كرده باشند و آن حضرت بر آن‌ها خشمگين شده باشد تا چه رسد به اين‌كه شمشير بر آن‌ها بكشد و آن‌ها را به‌سوى خويشتن دعوت كند ، ما آن‌ها را از هالكين مىدانيم آنگونه كه اگر پيغمبر اكرم صلى الله عليه و آله بر آن‌ها غضب مىكرد ؛ زيرا ثابت شده است كه رسول اللَّه صلى الله عليه و آله به على عليه السلام فرمود : «\r\nحَرْبُك حَربى وسِلمُك سِلْمى\r\n؛ جنگ با تو جنگ با من است و صلح با تو صلح با من » و نيز ثابت است كه پيغمبر صلى الله عليه و آله در حق او فرمود : «\r\nاللهمّ والِ مَن والاهُ و عادِ مَن عاداه\r\n» و نيز فرمود : «\r\nلا يُحِبّك إلّامؤمِنٌ ولا يَبغُضُك إلّامُنافِق\r\n» . سپس ابن ابىالحديد براى اين‌كه اعتقادش را به خلفاى پيشين توجيه كند چنين مىگويد : ولى ما ديده‌ايم كه على عليه السلام به خلافت آن‌ها رضايت داد و با آن‌ها بيعت كرد و پشت سر آن‌ها نماز خواند و با آن‌ها پيوند ازدواج برقرار كرد و از بيت‌المال كه در دست آن‌ها بود استفاده مىكرد . ما هم نبايد از آنچه آن حضرت انجام داد تجاوز كنيم آيا نمىبينى هنگامى كه آن حضرت از معاويه برائت جست ما هم برائت جستيم و هنگامى كه او را لعن كرد ما هم لعن كرديم و هنگامى كه به گمراهى كسانى از اهل شام كه در ميان آن‌ها از بقاياى صحابه مانند عمربن عاص و فرزندش عبداللَّه و غير آن‌ها بودند حكم كرد ، ما هم حكم به گمراهى آن‌ها كرديم ؟\r\nو در پايان مىافزايد : خلاصه اين‌كه ما ميان او و پيغمبر اكرم صلى الله عليه و آله تفاوتى جز رتبهء نبوت قائل نيستيم و غير از آن تمام فضائلى را كه آن حضرت داشت براى على عليه السلام نيز قائليم . در عين حال ، بزرگان صحابه را كه براى ما ثابت نيست على عليه السلام آن‌ها را نكوهش كرده باشد ، نكوهش نمىكنيم . « 1 »\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابىالحديد ، ج 20 ص 220 .\r\n","page_name":" 666 ","page_number":666},
  {"content":"\r\n\r\nالبته توجيهاتى كه ابن ابىالحديد براى پذيرش خلافت خلفاى پيشين ذكر كرده و معتقد است امام عليه السلام درباره آن‌ها هيچ‌گونه طعن و مذمتى نداشته ، صحيح نيست زيرا آن حضرت در روايات مختلف ازجمله خود نهج‌البلاغه كراراًبه‌صورت صريح يا كنايه از غصب حقش به‌وسيلهء آن‌ها نكوهش شديد كرده است .\r\n\r\nنكته‌ها\r\n\r\n1 . غلات و مفرطين چه كسانى هستند ؟\r\nغلات كسانى هستند كه دربارهء پيشوايان دين ، غلو كرده و آن‌ها را برتر از يك انسان بافضيلت دانسته و صفات خدايى براى آن‌ها قائل شده‌اند .\r\nتاريخ نشان مىدهد كه قبل از اسلام نيز غلو دربارهء پيشوايان دينى وجود داشته و بعضى معتقدند كه در طول تاريخ همواره در ميان افراد نادان بوده است .\r\nازجمله مصاديق روشن آن ، غلو مسيحيان دربارهء حضرت عيسى عليه السلام و مريم عليها السلام است كه آن‌ها را از خدايان سه‌گانه شمرده‌اند . قرآن مجيد شديداً آن‌ها را از اين كار نهى كرده ، مىفرمايد : « « يَا أَهْلَ الْكِتَابِ لَاتَغْلُوا فِى دِينِكُمْ وَلَا تَقُولُوا عَلَى اللَّهِ إِلَّا الْحَقَّ إِنَّمَا الْمَسِيحُ عِيسَى ابْنُ مَرْيَمَ رَسُولُ اللَّهِ وَكَلِمَتُهُ أَلْقَاهَا إِلَى مَرْيَمَ وَرُوحٌ مِّنْهُ فَآمِنُوا بِاللَّهِ وَرُسُلِهِ وَلَا تَقُولُوا ثَلَاثَةٌ انتَهُوا خَيْراً لَّكُمْ إِنَّمَا اللَّهُ إِلَهٌ وَاحِدٌ سُبْحَانَهُ أَنْ يَكُونَ لَهُ وَلَدٌ لَّهُ مَا فِى السَّماوَاتِ وَمَا فِى الْأَرْضِ وَكَفَى بِاللَّهِ وَكِيلًا » ؛ اى اهل كتاب ! در دين خود ، غلوّ ( و زياده روى ) نكنيد ؛ و دربارهء خدا ؛ غير از حق نگوييد . مسيح - عيسى بن مريم - فقط فرستادهء خدا ، ( و مخلوق ) و كلمه اوست ؛ كه او را به مريم القا نمود ؛ و روحى ( شايسته ) از طرف او بود . پس به خدا و پيامبران او ايمان بياوريد و نگوييد : « ( خداوند ) سه‌گانه است . » ( از اين سخن ) خوددارى كنيد كه براى شما بهتر است . خدا ، تنها معبود يگانه است ؛ او منزه است كه فرزندى داشته باشد ؛ ( بلكه ) از آن اوست آنچه در آسمان‌ها و زمين\r\n\r\n","description":"","footnote":"","page_name":" 667 ","page_number":667},
  {"content":"\r\n\r\nاست ؛ و براى تدبير و سرپرستى آن‌ها ، خداوند كافى است » . « 1 »\r\nدر آيهء 116 سورهء مائده و بعضى ديگر از آيات نيز به اين معنى اشاره شده است .\r\nدر اسلام نيز به نظر مىرسد كه نخستين بار جمعى تصميم داشتند راه غلو را دربارهء پيغمبر اكرم صلى الله عليه و آله بپيمايند كه حضرت آن‌ها را نهى كرد و به آن‌ها فرمود :\r\n« لا تَرْفَعُونِى فَوْقَ حَقِّى فَإِنَّ اللَّهَ تَعَالَى اتَّخَذَنِى عَبْداً قَبْلَ أَنْ يَتَّخِذَنِى نَبِيّاً\r\n؛ مرا بالاتر از حقم قرار ندهيد زيرا خداوند مرا به‌عنوان بندهء خود پذيرفته پيش از آنى كه مقام نبوت بدهد » . « 2 »\r\nدر حديث ديگرى از آن حضرت مىخوانيم كه فرمود : «\r\nرَجُلانِ لَاتَنَالُهُمَا شَفَاعَتِى صَاحِبُ سُلْطَانٍ عَسُوفٍ غَشُومٍ وَ غَالٍ فِى الدِّينِ مَارِقٌ\r\n؛ دو گروه از امت من هستند كه هرگز شفاعت من به آن‌ها نمىرسد : كسى كه با حاكم سختگير ظالمى همراهى كند و كسى كه در دين غلو نمايد و از آن فراتر برود » . « 3 »\r\nسپس در عصر امام اميرمؤمنان على عليه السلام غلو به اوج خود رسيد و گروهى رسماً قائل به الوهيت آن حضرت شدند كه حكمت مورد بحث و مشابهات آن در نهج‌البلاغه شاهد گوياى آن است .\r\nدر حديثى از رسول خدا صلى الله عليه و آله مىخوانيم كه خطاب به اميرمؤمنان عليه السلام فرمود :\r\n« أَنْتَ فِى الْجَنَّةِ يَا عَلِيُّ وَشِيعَتُكَ وَمُحِبُّ شِيعَتِكَ وَعَدُوُّكَ وَالْغَالِى فِى النَّارِ\r\n؛ اى على ! تو و شيعيان و دوستان شيعيانت در بهشت خواهيد بود اما دشمنت و همچنين كسى كه دربارهء تو غلو كند در آتش دوزخ است » . « 4 »\r\nاين مسأله همچنان ادامه يافت تا زمان امام صادق عليه السلام كه غلات به فريب\r\n\r\n\r\n","description":"","footnote":"\r\n( 1 ) . نساء ، آيهء 171 .\r\n( 2 ) . قرب الاسناد ، ص 64 .\r\n( 3 ) . بحارالانوار ، ج 25 ، ص 269 .\r\n( 4 ) . همان ، ص 265 .\r\n","page_name":" 668 ","page_number":668},
  {"content":"\r\n\r\nجوانان پرداختند و آن حضرت در حديثى فرمود : «\r\nاحْذَرُوا عَلَى شَبَابِكُمُ الْغُلَاةَ لايُفْسِدُوهُمْ فَإِنَّ الْغُلاةَ شَرُّ خَلْق اللَّه يُصَغِّرُونَ عَظَمَةَ اللَّهِ وَ يَدَّعُونَ الرُّبُوبِيَّةَ لِعِبَادِ اللَّه\r\n؛ مراقب باشيد غلات ، جوانان شما را نفريبند و فاسد نكنند زيرا غلات بدترين خلق خدا هستند عظمت خدا را كوچك مىشمرند و ربوبيت را براى بندگان خدا قائل‌اند » . « 1 »\r\nبه نظر مىرسد اين صفت زشت از يكى از اين دو چيز سرچشمه مىگيرد :\r\nنخست ، نشناختن خداوند و عدم آگاهى از حقيقت آفرينش بشر . كسى كه بداند خداوند وجودى است از هر نظر نامحدود ، علمش ، قدرتش ، وجودش و ديگر صفاتش هرگز حد و پايانى ندارد ولى انسان‌ها هرقدر والامقام باشند ازنظر عمر و قدرت و علم و ساير صفات ، داراى محدوديت‌هايى هستند چگونه ممكن است صفات دريا را براى قطرهء آبى قرار دهد ؟ يا نور آفتاب را با نور يك چراغ يكسان بشمرد ؟ ولى آن‌ها كه از اين مسائل غافل‌اند دست به دامن غلو مىزنند و تمام صفات خدا يا بعضى از صفات او را براى بعضى از بندگانش قائل مىشوند .\r\nديگر اين‌كه انسان بر اثر حب ذات افراطى علاقه دارد هرچه متعلق به اوست بسيار مهم باشد تا او نيز بر اثر انتساب به آن كسب اهميت كند . گاه پدرش را تجليل مىكند و صفاتى كه هرگز در او وجود نداشته براى او مىشمرد تا خودش كه فرزند اوست در سايهء اين دروغ‌پردازىها بزرگ جلوه كند .\r\nاين امر در مورد پيشوايان نيز صادق است ، سعى مىكند پيشوايش را در حد خدايى توصيف كند تا خود نيز كه پيرو چنين پيشوايى است از اين طريق عظمتى كسب نمايد .\r\nگاه مشاهدهء معجزات و كرامات از اولياى دين نيز سبب مىشود كه افراد نادان به آن‌ها نسبت خدايى بدهند در حالى كه آن‌ها تصريح مىكردند كه آنچه ما انجام\r\n\r\n\r\n","description":"","footnote":"\r\n( 1 ) . بحارالانوار ، ج 25 ، ص 265 .\r\n","page_name":" 669 ","page_number":669},
  {"content":"\r\n\r\nمىدهيم به اذن و ارادهء خداوند است و در واقع از اوست نه از ما .\r\nدر فقه اسلامى ازجمله گروه‌هايى كه محكوم به نجاست شده‌اند غلات مىباشند و به عكسِ آنچه دشمنان شيعه به شيعه نسبت مىدهند بزرگان شيعه همه دشمن غلات بوده‌اند و آن‌ها را شديداً محكوم كرده‌اند .\r\nالبته نمىتوان انكار كرد كه بعضى از گويندگان كم‌سواد يا بىسواد براى اظهار فضل يا ابراز علاقهء شديد به پيغمبر اكرم و امامان معصوم عليهم السلام مطالبى را مىگويند كه مصداق آشكار غلو است و ما همواره آن‌ها را از اين كار برحذر داشته‌ايم تا روشن شود كه آنچه آن‌ها مىگويند تعليمات مذهب شيعه نيست . و بر همهء بزرگان دين و علماى راستين فرض است كه اين افراد را نصيحت كنند و اگر نصيحت‌پذير نيستند از خود برانند تا كسى تصور نكند شيعيان طرفدار غلوند .\r\nدر بعضى از روايات آمده است كه امام اميرمؤمنان على عليه السلام گروهى را كه در حق او غلو كردند و هرچه آن‌ها را نصيحت كرد گوش ندادند اعدام فرمود .\r\nالبته فضايل امامان عليهم السلام فوق‌العاده زياد است همان‌گونه كه در احاديث متعدد ازجمله در حديثى از اميرمؤمنان عليه السلام مىخوانيم : «\r\nإِيَّاكُمْ وَالْغُلُوَّ فِينَا قُولُوا إِنَّا عَبِيدٌ مَرْبُوبُونَ وَقُولُوا فِى فَضْلِنَا مَا شِئْتُمْ\r\n؛ از غلو دربارهء ما بپرهيزيد و بگوييد كه ما بندگانى هستيم تحت ربوبيت پروردگار ولى در فضل ما هرچه مىخواهيد بگوييد » . « 1 »\r\nتصور نشود كه غلات فقط در ميان بعضى از فرق شيعه كه از تعليمات اهل‌بيت عليهم السلام دور بودند پيدا شدند در ميان اهل سنت نيز غلات كم نبودند ازجمله اين‌كه به موازات رواياتى كه از پيغمبر اكرم صلى الله عليه و آله درباره فضايل على عليه السلام نقل شده رواياتى دربارهء خلفاى نخستين جعل كرده و آن‌ها را به مقامات فوق‌العاده ارتقا دادند و جالب اين‌كه بعضى از بزرگان اهل سنت حداقل به\r\n\r\n\r\n","description":"","footnote":"\r\n( 1 ) . خصال شيخ صدوق ( بنابر نقل ميزان الحكمة در مادهء غلو ) .\r\n","page_name":" 670 ","page_number":670},
  {"content":"\r\n\r\nمجعول بودن بخشى از روايات مذكور تصريح كرده‌اند .\r\nاز آن مهم‌تر غلو عجيبى است كه دربارهء صحابه از سوى علماى آن‌ها عنوان شده و آن اين‌كه همهء آن‌ها بدون استثنا عادل بوده‌اند ؛ در حالى كه قرآن با صراحت مىگويد : گروهى در ميان مسلمانان بودند كه ظاهراً جزء صحابه محسوب مىشدند اما در باطن منافق بودند ؛ « 1 » كه در سوره‌هاى مختلفى از قرآن دربارهء آن‌ها بحث شده است . با توجه به اين آيات چگونه ممكن است آن‌ها عادل باشند ؟ اضافه بر اين ، قرآن دربارهء بعضى از آن‌ها با صراحت حكم به فسق كرده ، آيا فسق با عدالت سازگار است ؟\r\nاز طرفى مىدانيم كه بعد از پيغمبر اكرم صلى الله عليه و آله بعضى از صحابه در اثر فساد اخلاقى محكوم به‌حدّ شدند و حد نيز بر آن‌ها جارى شد و از همه مهم‌تر اين‌كه جمعى دربرابر اميرمؤمنان على عليه السلام در آن زمانى كه همهء مردم با او بيعت كرده بودند به مبارزه برخاستند و به روى او شمشير كشيدند و گروهى از مسلمانان را در ميدان جمل به كشتن دادند . آيا همهء آن‌ها عادل بودند ؟\r\nنمونهء ديگر از غلو در ميان اهل سنت اعتقادى است كه گروه كثيرى از آن‌ها كه در زمرهء صوفيه هستند دربارهء مشايخ خود دارند كه مصداق اتمّ غلو است .\r\nدر اين زمينه بحث بسيار است كه اگر بيش از اين ادامه بدهيم از شيوهء بحث‌هاى شرح نهج‌البلاغه خارج خواهيم شد .\r\n\r\n2 . ناصبىها\r\n« ناصبى » از ماده « نصب » در اصل به معنى برپا داشتن چيزى است و از آن‌جا كه شخص عداوت خويش را آشكار مىسازد به او ناصبى گفته‌اند ولى در عرف فقهاى اسلام ، ناصبى به كسى گفته مىشود كه عداوت و بغض على عليه السلام را در دل\r\n\r\n\r\n","description":"","footnote":"\r\n( 1 ) . ر . ك : توبه ، آيهء 101 .\r\n","page_name":" 671 ","page_number":671},
  {"content":"\r\n\r\nدارد و آن را آشكار مىسازد .\r\nدر كتاب قاموس آمده است : نواصب و اهل نصب كسانى بودند كه بغض و عداوت على عليه السلام را دين خود مىشمردند ، و به آن‌ها ناصبى مىگفتند چون با آن حضرت عداوت و دشمنى داشتند ( و يكى از معانى نصب ، عداوت و دشمنى است ) .\r\nهمين معنى در كتاب لسان العرب نيز آمده است .\r\nدر واقع ناصبىها در طرف تفريط در مقابل غاليان بوده‌اند گرچه ظهور و بروز شديد آن‌ها در عصر اميرمؤمنان على عليه السلام بود ولى در زمان پيغمبر اكرم صلى الله عليه و آله نيز ناصبىهايى بودند كه با پيغمبر صلى الله عليه و آله دشمنى مىورزيدند و ظاهراً در ميان مسلمين و صحابه بودند . غالباً عداوت خود را مخفى مىداشتند ولى گاه آشكار مىساختند . همانگونه كه در سورهء منافقين آيات 7 و 8 درباره آن‌ها آمده است :\r\n« « هُمُ الَّذِينَ يَقُولُونَ لَاتُنْفِقُوا عَلَى مَنْ عِنْدَ رَسُولِ اللَّهِ حَتَّى يَنْفَضُّوا وَللَّهِ خَزَائِنُ السَّماوَاتِ وَالْأَرْضِ وَلَكِنَّ الْمُنَافِقِينَ لَايَفْقَهُونَ * يَقُولُونَ لَئِنْ رَّجَعْنَا إِلَى الْمَدِينَةِ لَيُخْرِجَنَّ الْأَعَزُّ مِنْهَا الْأَذَلَّ وَللَّهِ الْعِزَّةُ وَلِرَسُولِهِ وَلِلْمُؤْمِنِينَ » ؛ آن‌ها كسانى هستند كه مىگويند : « به افرادى كه نزد پيامبر خدا هستند انفاق نكنيد تا پراكنده شوند » ( غافل از اين كه ) خزاين آسمان‌ها و زمين از آنِ خداست ، ولى منافقان نمىفهمند . * آن‌ها مىگويند : « اگر به مدينه بازگرديم ، عزيزان ، ذليلان را بيرون مىكنند ! » در حالى كه عزّت مخصوص خدا و پيامبر او و مؤمنان است ؛ ولى منافقان نمىدانند » .\r\nبه يك معنا مىتوان گفت كه ظهور ناصبىها به صورت آشكار از جنگ جمل شروع شد و سپس در داستان حكمين تشديد گرديد و در جنگ نهروان به اوج خود رسيد بعداً نيز به‌وسيلهء دارودستهء معاويه در شام قوت گرفت و تا آن‌جا كه در تواريخ آمده است هفتاد سال بر منابر - نعوذبالله - سبّ و لعن على عليه السلام مىكردند .\r\n\r\n","description":"","footnote":"","page_name":" 672 ","page_number":672},
  {"content":"\r\n\r\nولى در حال حاضر در ميان مسلمين كمتر كسى پيدا مىشود كه دربارهء على عليه السلام يا امامان اهل‌بيت عليهم السلام اظهار عداوت كند و يا زبان خود را - نعوذبالله - به سبّ و لعن آنان آلوده نمايد .\r\nاين نكته نيز قابل توجه است كه در روايات اهل‌بيت عليهم السلام ناصبىها در زمرهء كفار شمرده شده‌اند بلكه مصداق بدترين كافران محسوب مىشوند .\r\nمرحوم كلينى در كتاب كافى در احكام آب حمام اين حديث را از امام صادق عليه السلام نقل مىكند كه فرمود : « از غسالهء آب حمام استفاده نكنيد زيرا فرزندان نامشروع از آن استفاده كرده‌اند و نيز ناصبىها - دشمنان ما اهل بيت - كه بدترين آن‌ها هستند از آن استفاده نموده‌اند » . « 1 »\r\n* * *\r\n\r\n\r\n","description":"","footnote":"\r\n( 1 ) . كافى ، ج 6 ، ص 498 ، باب الحمام .\r\n","page_name":" 673 ","page_number":673},
  {"content":"\r\n . \r\n","description":"","footnote":"","page_name":" 674 ","page_number":674},
  {"content":"\r\n\r\n\r\n470 وَسُئِلَ عَنِ التَّوْحِيدِ وَ الْعَدْلِ ، التَّوْحِيدُ أَلَّا تَتَوَهَّمَهُ ، وَالْعَدْلُ أَلَّا تَتَّهِمَهُ .\r\nاز آن حضرت دربارهء توحيد و عدل سؤال شد ،\r\nامام عليه السلام فرمود :\r\nتوحيد آن است كه خدا را در وهم و انديشه نياورى و عدل آن است كه او را متهم نسازى ( اشاره به اين‌كه ذات خداوند در انديشهء هيچ‌كس نمىگنجد و بدانيم در تقسيم نعمت‌هايش عدالت و حكمت را رعايت مىفرمايد ) . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nصاحب مصادر بعد از تمجيد و ستايش بليغى از اين كلام مولا عليه السلام كه بعداً به آن اشاره خواهيم كرد مىگويد : اين گفتار حكيمانه در غررالحكم با تفاوت روشنى ذكر شده ( كه نشان مىدهد آن را از منبع ديگرى دريافت داشته است ) و همچنين راغب اصفهانى در كتاب مفردات ( در مادهء بصر ، با تفاوتى ) آن را ذكر كرده است . ( مصادر نهج‌البلاغه ، ج 4 ، ص 317 ) .\r\n","page_name":" 675 ","page_number":675},
  {"content":"\r\n\r\n\r\nشرح و تفسير حقيقت توحيد و عدل\r\nامام عليه السلام در اين كلام كوتاه و بسيار پرمعنا دو اصل مهم دين را به عالىترين وجهى بيان مىكند : « از آن حضرت دربارهء توحيد و عدل سؤال شد ، فرمود :\r\nتوحيد آن است كه خدا را در وهم و انديشه نياورى و عدل آن است كه او را متهم نسازى ( اشاره به اين‌كه ذات خداوند در انديشهء هيچ‌كس نمىآيد و در تقسيم نعمت‌هايش عدالت و حكمت را رعايت مىفرمايد ) » ؛ (\r\nوَسُئِلَ عَنِ التَّوْحِيدِ وَالْعَدْلِ فَقَالَ التَّوْحِيدُ أَلَّا تَتَوَهَّمَهُ ، وَالْعَدْلُ أَلَّا تَتَّهِمَهُ\r\n) . توحيد در اين‌جا به معنى خداشناسى است و خداشناسى در صورتى كامل مىشود كه او را برتر از خيال و قياس و گمان و وهم بدانيم و از هرچه ديده‌ايم و شنيده‌ايم و گفته‌ايم فراتر بشماريم .\r\nزيرا آنچه در وهم انسان و خيال و قياس و عقل او مىگنجد محدود است و خداوند وجودى است نامحدود از هر جهت و به همين دليل همواره بزرگان علم عقايد گفته‌اند كه كنه ذات خدا بر هيچ‌كس حتى بر انبيا و اوليا روشن نيست .\r\nآنچه از خداوند مىدانيم صفات جلال و جمال اوست و افعال و آثارى كه صحنهء جهان را پر كرده است .\r\nبه همين دليل در روايات دستور داده شده كه در ذات خدا انديشه نكنيد كه به جايى نمىرسيد .\r\n\r\n","description":"","footnote":"","page_name":" 676 ","page_number":676},
  {"content":"\r\n\r\nدر حديثى از امام باقر عليه السلام مىخوانيم كه فرمود : «\r\nتَكَلَّمُوا فِى خَلْقِ اللَّهِ وَلا تَتَكَلَّمُوا فِى اللَّهِ فَإِنَّ الْكَلَامَ فِى اللَّهِ لَايَزْدَادُ صَاحِبَهُ إِلَّا تَحَيُّراً\r\n؛ دربارهء آفرينش خداوند سخن بگوييد ولى دربارهء كنه ذات او نه ، زيرا سخن دربارهء ذات خدا جز بر حيرت صاحبش نمىافزايد » . « 1 »\r\nو در حديث ديگرى از امام صادق عليه السلام مىخوانيم : «\r\nمَنْ نَظَرَ فِى اللَّهِ كَيْفَ هُوَ هَلَكَ\r\n؛ كسى كه دربارهء ذات خدا انديشه كند كه چگونه است ؟ گمراه مىشود » . « 2 »\r\nو در حديث ديگرى امام باقر عليه السلام مىفرمايد : «\r\nقل إِيَّاكُمْ وَالتَّفَكُّرَ فِى اللَّهِ وَلَكِنْ إِذَا أَرَدْتُمْ أَنْ تَنْظُرُوا إِلَى عَظَمَتِهِ فَانْظُرُوا إِلَى عَظِيمِ خَلْقِهِ\r\n؛ از تفكر دربارهء ذات خداوند بپرهيزيد و اگر خواستيد به عظمت او نگاه كنيد به آفرينش عظيم او بنگريد » . « 3 »\r\nحتى در موضوع يگانگى خداوند ، در روايات و همچنين در كلمات بزرگان آمده است كه توحيد به معنى يگانگى او ، به معنى توحيد عددى نيست كه بگوييم خداوند يكى است و دو تا نيست بلكه به اين معنى است كه هيچ‌چيز مثل او نمىباشد ( ليس كمثله شىء ) و در سورهء توحيد نيز مىخوانيم : « وَ لَمْ يَكُنْ لَهُ كُفُواً أَحَد » .\r\nابن ابى الحديد در اين زمينه اشعار جالبى دارد مىگويد :\r\n فِيكَ يا أُعجوبةَ الكَوْنِ * غَدا الفِكْرُ كَلِيلا\r\nأنتَ حَيَّرتَ ذَوِى اللُّبِّ * وَبَلْبَلْتَ العُقولا\r\nكُلّما أقْدَمَ فِكْرى * فِيكَ شِبْراً فِرَّ مِيلا\r\nناكِصاً يَخبِطُ فى عَمياءَ * لا يهدى السَّبيلا \r\n\r\n\r\n","description":"","footnote":"\r\n( 1 ) . كافى ، ج 1 ، ص 92 .\r\n( 2 ) . همان ، ص 93 .\r\n( 3 ) . همان .\r\n","page_name":" 677 ","page_number":677},
  {"content":"\r\n\r\nدر تو اى اعجوبهء جهان هستى ! ( اى خداى بزرگ ! ) فكر ، خسته و وامانده شد .\r\nتو صاحبان عقل و انديشه را حيران ساخته‌اى و خردها را به‌هم ريخته‌اى .\r\nهر زمان فكر من يك وجب به تو نزديك مىشود يك ميل فرار مىكند ( و از عظمت ذاتت در وحشتى شديد فرو مىرود ) .\r\nآرى ، به عقب برمىگردد و در تاريكى غرق مىشود و راهى به‌سوى جلو پيدا نمىكند . « 1 »\r\nو به گفتهء شاعر تواناى فارسىزبان ( سنايى غزنوى ) :\r\n نتوان وصف تو گفتن كه تو در وصف نگنجى * نتوان شبه تو جستن كه تو در وهم نيايى\r\nهمه درگاه تو جويم همه از فضل تو پويم * همه توحيد تو گويم كه به توحيد سزايى\r\nهمه عزّى و جلالى همه علمى و يقينى * همه نورىّ و سرورى همه جودى و جزايى « 2 » \r\nاين كلام حكيمانه انسان را به ياد حديث معروفى مىاندازد كه مرحوم علامه مجلسى در بحارالانوار از امام باقر عليه السلام نقل كرده است كه فرمود : «\r\nكُلَّ ما مَيّزتُمُوه بأوهامِكُم فى أدقّ مَعانِيه مَخلوقٌ مَصنوعٌ مِثلُكُم مَردودٌ إليكُم\r\n؛ آنچه با وهم و گمان خود در دقيق‌ترين معانى ( دربارهء خدا ) فكر مىكنيد همانند خودتان مخلوق و ساخته شده است و به‌سوى شما بازمىگردد ( و ذات واجب الوجود ، برتر از آن است كه مخلوق كسى باشد ) » . « 3 »\r\nاين نكته نيز قابل توجه است كه در تفسير آيهء « « وَأَنَّ إِلى رَبِّكَ الْمُنْتَهى » ؛ همه\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابىالحديد ، ج 13 ، ص 51 .\r\n( 2 ) . در شرح خطبهء 1 و 91 نهج‌البلاغه بحث مشروحى در اين زمينه آمده است .\r\n( 3 ) . بحارالانوار ، ج 66 ، ص 292 .\r\n","page_name":" 678 ","page_number":678},
  {"content":"\r\n\r\nچيز به‌سوى پروردگارت پايان مىگيرد » . « 1 » از امام صادق عليه السلام نقل شده است كه فرمود : «\r\nإِنَّ اللَّهَ عَزَّوَجَلَّ يَقُولُ وَأَنَّ إِلى رَبِّكَ الْمُنْتَهى فَإِذَا انْتَهَى الْكَلامُ إِلَى اللَّهِ فَأَمْسِكُوا\r\n؛ خداوند متعال مىفرمايد : ان الى ربك المنتهى يعنى هنگامى كه سخن به خداوند ( وكنه ذات او ) رسيد توقف كنيد و چيزى نگوييد » . « 2 »\r\nو اما جملهء دوم كه امام عليه السلام مىفرمايد : « حقيقت عدل ( عدالت خداوند ) آن است كه او را متهم نسازى » اشاره به اين است كه كسى عقيدهء كامل به عدالت خداوند دارد كه همهء كارهاى او را بر وفق حكمت و عدالت بداند . تقسيم نعمت‌ها در ميان بندگان ، وجود حوادث دردناك در زندگى ، هجوم آفات و بلاها در مواقع خاص به فرد يا گروهى ؛ آرى ، او همهء اين‌ها را از سوى خداوند مىداند و او را متهم به ظلم و بىعدالتى نمىكند و مشكل را در نقصان علم و آگاهى خود از مصالح و مفاسد امروز و آينده مىشمرد . مىگويد : دليلى ندارد كه اين‌ها ظالمانه باشد چراكه خداوند نه نياز به كسى دارد و نه كارى بر خلاف حكمت انجام مىدهد .\r\n* * * اين مطلب در علم كلام و عقايد در بحث عدل الهى تحت عنوان « فلسفهء آفات و بلاها » به‌طور مشروح آمده است و ما آن را در كتاب پيام قرآن در بحث عدل الهى به‌صورت مشروح آورده‌ايم .\r\nو به‌طور خلاصه امور بسيارى وجود دارد كه ما آن را شرّ و آفت مىناميم در حالى كه در پشت آن مصلحتى نهفته است و در واقع خير و بركت است و بسيار مىشود كه شرور و آفات نتيجهء اعمال خود ماست و گاه كيفر الهى براى پاك كردن ما ، و گاه هشدارى است براى زدودن آثار غفلت و گاه سوء تفاهم‌هايى است كه با دقت زايل مىشود و . . . .\r\n\r\n\r\n","description":"","footnote":"\r\n( 1 ) . نجم ، آيهء 42 .\r\n( 2 ) . كافى ، ج 1 ، ص 92 .\r\n","page_name":" 679 ","page_number":679},
  {"content":"\r\n\r\nمرحوم خطيب در كتاب مصادر در ذيل اين گفتار حكيمانه سخنى دارد كه با ذكر آن اين بحث را كه بسيار عميق و گسترده است پايان مىدهيم .\r\nاو مىگويد : اين سخن از كلمات جامع و مانع آن حضرت ( صلوات اللَّه عليه و سلامه ) مىباشد كه در عين اختصار و فشردگى ، اساس تمام بحث‌هايى است كه طرفداران عدل و توحيد از مسلمين ، آن را گفته‌اند و نوشته‌اند .\r\nسپس مىافزايد : صاحب طراز ( اميريحيى علوى زيدى ) مىگويد : اين دو جمله تمام آنچه را علوم توحيد با همهء وسعتش و علوم حكيمانه با تمام گستردگىاش با لطيف‌ترين و فشرده‌ترين عبارات بيان كرد و اگر در كلام اميرمؤمنان در باب توحيد و عدل جز اين دو جمله نبود در فضل و مقام آن حضرت و دارا بودن دقيق‌ترين نكات بلاغت كافى بود تا چه رسد به ساير حكمت‌هاى دينى آن حضرت و آداب درخشان علميه ؛ و ما به لطايف كلام آن حضرت اشاراتى داشتيم و آنچه را خداوند از اسرار علوم آن حضرت به ما روزى داده بود در شرح كتاب نهج‌البلاغه آورديم و آن كتابى است جامع تمام صفات پسنديده و خصال نيكو دربارهء دين و دنيا . « 1 »\r\nو چه غافل‌اند كسانى كه در باب خداشناسى ، او را داراى جسم و اعضا مىدانند يا مىگويند كه در آخرت با همين چشم ، به صورت حسى ديده مىشود و همچنين كسانى كه منكر عدالت او هستند اجبار بندگان و سپس مجازات آن‌ها را براى اعمالشان دربارهء خدا جايز مىشمرند و انحرافات فراوانى به‌دنبال دورافتادن از چشمهء فيض اهل‌بيت عليهم السلام دامنگير آن‌ها شده است . و ما افتخار مىكنيم كه به‌عنوان پيروان آن مكتب ، اصل عدل را يكى از اصول پنج‌گانهء دين خود مىشمريم .\r\n* * *\r\n\r\n\r\n","description":"","footnote":"\r\n( 1 ) . مصادر نهج‌البلاغه ، ج 4 ، ص 317 .\r\n","page_name":" 680 ","page_number":680},
  {"content":"\r\n\r\n\r\n471 لَا خَيْرَ فِي الصَّمْتِ عَنِ الحُكمِ ، كَمَا انَّه لا خَيْرَ في القَوْلِ بِالجَهْلِ .\r\nامام عليه السلام فرمود :\r\nخاموش ماندن از گفتار حكمت‌آميز خيرى ندارد\r\nهمان‌گونه كه سخن گفتن نابخردانه . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nبا توجه به اين گفتار حكيمانه عين چيزى است كه در حكمت 182 آمده و مرحوم خطيب در ذيل آن ، مدارك آن را بيان كرده در اين‌جا مىگويد : اضافه مىكنيم كه زمخشرى نيز آن را در باب سكوت كتاب ربيع‌الابرار آورده است . ( مصادر نهج‌البلاغه ، ج 4 ، ص 318 ) .\r\n","page_name":" 681 ","page_number":681},
  {"content":"\r\n\r\n\r\nشرح و تفسير حق گفتار صحيح\r\nامام عليه السلام در اين گفتار نورانى موارد سكوت و سخن گفتن را به صورت جالب و موجزى بيان كرده ، مىفرمايد : « خاموش ماندن از گفتار حكمت‌آميز خيرى ندارد همان‌گونه كه سخن گفتن نابخردانه » ؛ (\r\nلَا خَيْرَ فِي الصَّمْتِ عَنِ الحُكمِ ، كَمَا انَّه لا خَيْرَ في القَوْلِ بِالجَهْلِ\r\n) . همان‌گونه كه در مصادر ذكر شد اين كلام شريف يك‌بار ديگر در نهج‌البلاغه در حكمت 182 بدون كمترين تغييرى آمده است و اين نشان مىدهد كه مرحوم سيد رضى گاه بر اثر فاصلهء زمانى در گردآورى خطبه‌ها و نامه‌ها و كلمات قصار حكمت‌آميز فراموش مىكرده كه آن را قبلًا ذكر نموده لذا آن را بار ديگر در ضمن كلمات آن حضرت آورده است .\r\nبه هر حال منظور امام عليه السلام از واژهء « حكم » در اين‌جا قضاوت و داورى در ميان مردم نيست آنگونه كه بعضى از شارحان تصور كرده‌اند زيرا امام عليه السلام آن را در نقطهء مقابل جهل قرار داده و مىدانيم كه نقطهء مقابل جهل ، علم و دانش و حكمت است .\r\nو اگر به موارد استعمال « حكم » در قرآن مجيد و روايات مراجعه كنيم خواهيم ديد كه « حكم » گاهى به معناى فرمان نبوت و رسالت ، گاه به معناى قضاوت ، گاه به معنى عقل و خرد و گاه به معنى علم و دانش آمده است .\r\n\r\n","description":"","footnote":"","page_name":" 682 ","page_number":682},
  {"content":"\r\n\r\nو معنى اصلى « حكم » به‌گونه‌اى كه ارباب لغت گفته‌اند همان منع كردن به منظور اصلاح است به همين دليل به لگام حيوان « حَكَمَ » ( بر وزن صدف ) گفته مىشود . سپس اين واژه به هرچيزى كه بازدارنده است اطلاق شده ، مانند علم و دانش و عقل و خرد و حتى قضاوت كه جلوى اختلافات را مىگيرد .\r\nدر ذيل حكمت 182 بيان كرديم كه در مورد برترى سكوت و سخن گفتن در ميان دانشمندان گفت‌وگوست : بعضى سكوت را ترجيح مىدهند زيرا خطرات و آفات زبان را بسيار مىدانند و در واقع نيز همين‌طور است چراكه گناهان كبيرهء فراوانى ( حدود سى گناه كبيره ) با زبان انجام مىشود .\r\nاز سوى ديگر ، بدون سخن ، تعليم و تربيت ، امر به معروف و نهى از منكر ، اجراى عدالت و فصل خصومت امكان‌پذير نيست .\r\nازاين‌رو امام عليه السلام بيان ديگرى مىفرمايد كه موارد برترى سكوت و برترى سخن گفتن را در آن مشخص كرده است ؛ آن‌جا كه گفتار حكيمانهء مفيد و سودمند ، راهنما و هدايت كننده است بايد سخن گفت و آن‌جا كه گفتار از سر جهل است ، غيبت است ، تهمت ، افترا ، دروغ ، سخن‌چينى ، مطالب بيهوده و لغو است سكوت ترجيح دارد و البته گاه پيدا كردن مصاديق اين دو كمى مشكل است ، هواى نفس مىگويد : اين گفتار حكيمانه است ، بگو ؛ و ليكن شرع و عقل مىگويند : سخنى است بيهوده يا فسادانگيز ، مگو ؛ و در اين‌گونه موارد اگر انسان بر هواى نفس چيره نشود چه‌بسا سخنان ناپسند را خوب و پسنديده پندارد و به سراغ آن برود و اين همان چيزى است كه به‌عنوان تسويلات نفس و تزئينات شيطان معروف است .\r\nبه همين دليل هنگامى كه از امام سجاد عليه السلام سؤال كردند كه سكوت بهتر است يا كلام ؟ فرمود : « هركدام آفتى دارد . اگر كلام ، خالى از آفت باشد از سكوت بهتر است » .\r\n\r\n","description":"","footnote":"","page_name":" 683 ","page_number":683},
  {"content":"\r\n\r\nو هنگامى كه پرسيدند : به چه دليل ؟ امام عليه السلام دو دليل جالب بيان كرد : نخست فرمود : «\r\nلِأَنَّ اللَّهَ عَزَّوَجَلَّ مَا بَعَثَ الْأَنْبِيَاءَ وَالْأَوْصِيَاءَ بِالسُّكُوتِ إِنَّمَا بَعَثَهُمْ بِالْكَلامِ\r\n؛ خداوند متعال انبيا و اوليا را به سكوت كردن مبعوث نكرد بلكه آن‌ها را به سخن گفتن مبعوث نمود » .\r\nديگر اين‌كه : « شما هنگامى كه مىخواهيد فضيلت سكوت را بيان كنيد از كلام استفاده مىكنيد ولى هرگز براى بيان فضيلت كلام از سكوت نمىتوان استفاده كرد » ؛ (\r\nإِنَّكَ تَصِفُ فَضْلَ السُّكُوتِ بِالْكَلامِ وَلَسْتَ تَصِفُ فَضْلَ الْكَلامِ بِالسُّكُوتِ\r\n) . « 1 »\r\nكوتاه سخن اين‌كه چگونه ممكن است خداوند نعمت بيان را به‌عنوان يكى از بزرگ‌ترين نعمت‌هايش بعد از نعمت آفرينش انسان در قرآن بيان كند ، « الرَّحْمَنُ * عَلَّمَ الْقُرْآنَ * خَلَقَ الْإِنسَانَ » و با اين حال او را دعوت به سكوت نمايد ؟ چرا از اين نعمت بزرگ الهى كه امتياز انسان نسبت به تمام جانداران است براى گفتن ذكر خدا و تسبيح و تقديس او ، براى شكر نعمت‌هايش ، براى تعليم و تربيت خلق ، براى امر به معروف و نهى از منكر ، براى حمايت از مظلوم و مبارزه با ظالم استفاده نشود ؟\r\nو نيز چگونه ممكن است خداوند و اوليايش اجازه دهند كه از اين موهبت بىنظير در راه دروغ و تهمت و سخنان ركيك و اعانت ظالم و ظلم به بىگناهان بهره‌گيرى شود ؟\r\nبنابراين همان‌گونه كه امام عليه السلام در گفتار بسيار حكيمانهء مورد بحث فرموده ، نه سكوت از بيان حق ، خوب است و نه سخن گفتن با جهل .\r\n* * *\r\n\r\n\r\n","description":"","footnote":"\r\n( 1 ) . بحارالانوار ، ج 68 ، ص 274 .\r\n","page_name":" 684 ","page_number":684},
  {"content":"\r\n\r\n\r\n472 فِى دُعَاءٍ اسْتَسْقَى بِهِ اللَّهُمَّ اسْقِنَا ذُلُلَ السَّحَابِ دُونَ صِعَابِهَا .\r\nامام عليه السلام در دعايى كه براى درخواست باران كرده ، عرضه مىدارد :\r\nخداوندا ! به‌وسيلهء ابرهاى رام به ما باران عنايت كن\r\nنه به‌وسيلهء ابرهاى سركش ( و خطر آفرين ) . « 1 »\r\nمرحوم سيد رضى بعد از ذكر اين دعاى پرمعنا مىگويد : « اين از كلمات فصيح و شگفت‌انگيز است زيرا امام عليه السلام ابرهاى پرسروصدا را كه توأم با رعد و برق و طوفان و صاعقه است تشبيه به شتران سركشى كرده كه بار خود را فرو مىافكنند و سوار خود را به زمين مىكوبند ولى ابرهاى خالى از اين هياهو را به شتران رام تشبيه فرموده كه به راحتى مىتوان از آن‌ها شير دوشيد و بر آن‌ها سوار شد » ؛ (\r\nقال الرضيّ : وهذا من الكلامِ العَجيبِ الفَصاحةِ ، وذلك أنّه عليه السلام شبّه السّحابَ\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب تنها منبع ديگرى كه براى اين دعاى پرمعنا و زيبا ذكر كرده نهايهء ابن اثير در مادهء « زلل » مىباشد . ( مصادر نهج‌البلاغه ، ج 4 ، ص 319 ) .\r\n","page_name":" 685 ","page_number":685},
  {"content":"\r\n\r\nذواتِ الرُّعودِ وَالبَوارِق والرّياح وَالصّواعقِ بالإبلِ الصّعابِ التي تَقمِصُ بِرحالِها وتَقصُّ برُكبانِها وشبّه السَّحابَ خاليةً من تلك الروائعِ بالإبلِ الذُّلَلِ التي تُحْتَلَبُ طَيّعَةً وتُقْتَعَدُ مُسْمِحَةً\r\n) .\r\n\r\n","description":"","footnote":"","page_name":" 686 ","page_number":686},
  {"content":"\r\n\r\n\r\nشرح و تفسير باران‌هاى مفيد\r\nباران يكى از نعمت‌هاى بزرگ الهى است كه در قرآن مجيد بارها به‌عنوان نعمت و همچنين به‌عنوان آيتى از آيات حق به آن اشاره شده است اين نعمت الهى گاهى خالى از ضايعات است ، ابرها نرم‌نرم مىبارند بىآن‌كه طوفان و صاعقه و گردبادى همراه داشته باشد . امام عليه السلام در كلام خود آن‌ها را ابرهاى رام و تسليم شمرده ، و گاه با طوفان‌ها و صواعق و گردبادها همراه است كه در عين باريدن ، ضايعات فراوانى همراه دارد . آتش صاعقه انسان‌ها و خانه‌هايى را مىسوزاند و خاكستر مىكند و گردباد و طوفان سبب ويرانى خانه‌ها و امارت‌ها و ريشه‌كن شدن درختان مىشود .\r\nبه همين دليل امام عليه السلام در دعاى باران خود عرضه مىدارد : « خداوندا ! به‌وسيلهء ابرهاى رام به ما باران عنايت كن نه به‌وسيلهء ابرهاى سركش » ؛ (\r\nفِى دُعَاءٍ اسْتَسْقَى بِهِ اللَّهُمَّ اسْقِنَا ذُلُلَ السَّحَابِ دُونَ صِعَابِهَا\r\n) . جمعى از شارحان نهج‌البلاغه اين كلام امام عليه السلام را طور ديگرى تفسير كرده‌اند گفته‌اند : منظور از ابرهاى رام و تسليم ، ابرهاى باران‌زا و منظور از ابرهاى سركش ، ابرهاى بدون باران و پرسر و صداست .\r\nو ظاهراً مرحوم سيد رضى نيز در شرح زيبايى كه براى اين كلام نوشته و بعداً آن را تفسير خواهيم كرد كلام امام عليه السلام را همين‌گونه تفسير كرده است .\r\n\r\n","description":"","footnote":"","page_name":" 687 ","page_number":687},
  {"content":"\r\n\r\nدر حالى كه جملهء « اسقنا » ( ما را سيراب كن ) به هر دو گروه از ابرها اشاره مىكند . امام عليه السلام عرضه مىدارد : « ما را با ابرهاى رام سيراب كن نه با ابرهاى سركش » . يعنى آن‌ها هم سيراب مىكنند ولى توأم با آسيب‌هاى مختلفى هستند .\r\nشبيه اين سخن چيزى است كه در دعاى باران از امام اميرمؤمنان عليه السلام نقل شده است ؛ در اين دعا حضرت بارانى را تقاضا مىكند كه مايهء بركت نهرها ، رويش درختان ، ارزان شدن ارزاق ، پرنشاط شدن انسان‌ها و حيوان‌ها و پرورش زراعت‌ها و پرشير شدن پستان حيوانات گردد نه بارانى كه ضرر و زيان رساند و مشكلات گوناگون و پىدرپى بيافريند . « 1 »\r\n\r\nنكته‌ها\r\n\r\n1 . صلاة الاستسقاء ( نماز باران )\r\nدر دستورات اسلامى وارد شده است كه هرگاه باران تأخير بيفتد و مردم در زحمت قرار گيرند رو به درگاه خدا آورند و بعد از سه روز روزهء پىدرپى به‌طور گروهى به خارج شهر بروند و در زير آسمان نماز باران را كه آداب خاصى دارد به‌جا آورند . از گناهان خود توبه كنند و خدا را به اسماء حسنايش بخوانند و دعا كنند تا باران رحمت الهى نازل گردد .\r\nبارها و بارها تجربه شده است - و ما خود نيز تجربه كرديم كه خود داستان مفصلى دارد - كه باران رحمت الهى به فاصلهء كمى بعد از نماز استسقاء باريده است .\r\nبسيارى از آداب آن مانند نماز عيد است و در روايات آمده كه اگر روز دوشنبه انجام شود بهتر است . مؤذنان پيشاپيش امام به‌سوى خارج شهر حركت مىكنند و نماز بدون اذان و اقامه خوانده مىشود يكصد بار رو به قبله تكبير\r\n\r\n\r\n","description":"","footnote":"\r\n( 1 ) . رجوع شود به مستدرك الوسائل ، ج 6 ، ابواب صلاة الاستسقاء ، باب 1 ، ص 179 ، ح 2 .\r\n","page_name":" 688 ","page_number":688},
  {"content":"\r\n\r\nمىگويند و يكصد بار رو به طرف راست ، تسبيح و يكصد بار رو به طرف چپ ذكر « لا إله الا اللَّه » و يكصد بار رو به مردم « الحمدلله » مىگويند و امام بعد از نماز خطبه مىخواند و مردم را در آن خطبه به دورى از گناهان و قيام به واجبات دعوت مىكند . « 1 »\r\nدر خطبهء 115 و همچنين در خطبهء 143 كه پيش‌تر ذكر كرديم تعبيرات بسيار زيبا و پرمعنا و گويايى دربارهء نماز باران و چگونگى تقاضاى اين رحمت الهى از خداوند آمده است كه به خوبى نشان مىدهد امام عليه السلام در هر صحنه‌اى وارد بشود حق آن را به عالىترين وجهى ادا مىكند .\r\nدر اين‌جا مناسب است از نماز باران باشكوهى ياد كنيم كه امام على بن موسىالرضا عليه السلام در عصر مأمون به‌جا آورد و مايهء حيرت مأمون و اطرافيانش شد .\r\nجريان از اين قرار است : هنگامى كه مأمون امام على بن موسىالرضا عليه السلام را وليعهد خود ساخت در آن سال باران نباريد ، اطرافيان مأمون و آن‌ها كه با امام عليه السلام دشمنى داشتند گفتند : ببينيد ، هنگامى كه على بن موسىالرضا آمد و وليعهد ما شد باران از ما قطع گرديد . اين سخن به گوش مأمون رسيد و بر او سخت آمد به امام عليه السلام عرضه داشت : آيا مىشود دعايى كنى تا مردم از باران بهره‌مند شوند ؟\r\nامام عليه السلام فرمود : آرى . مأمون عرض كرد : كى انجام مىدهى ( آن روز ، جمعه بود ) فرمود : روز دوشنبه اين كار را انجام مىدهم زيرا شب گذشته پيغمبر گرامى صلى الله عليه و آله را در خواب ديدم در حالى كه اميرمؤمنان على عليه السلام با او بود به من فرمود : فرزندم ! منتظر روز دوشنبه باش و در آن روز نماز باران را در بيابان بخوان و بدان كه خداوند باران را بر اين مردم خواهد فرستاد و آن‌ها را از فضيلت و كرامتى كه نزد پروردگارت دارى باخبر خواهد ساخت ( البته اين احتمال نيز بعيد نيست كه يكى از مقدمات نماز باران گرفتن سه روز روزه است و امام عليه السلام مىخواستند روز\r\n\r\n\r\n","description":"","footnote":"\r\n( 1 ) . آداب نماز استسقاء را مىتوانيد در جلد پنجم وسائل الشيعه ، صفحهء 162 تا 169 مطالعه نماييد .\r\n","page_name":" 689 ","page_number":689},
  {"content":"\r\n\r\nشنبه و يكشنبه و دوشنبه را روزه بگيرند ) .\r\nروز دوشنبه فرا رسيد ، آن حضرت به بيابان رفتند و جمعيت زيادى همراه ايشان از شهر خارج شدند ، سپس امام بالاى منبر رفت و حمد و ثناى الهى به‌جا آورد و عرضه داشت : « خدايا ، پروردگارا ! تو حقّ ما اهل بيت را عظيم داشتى و بر همين اساس مردم به ما توسل جسته‌اند ، همان‌گونه كه تو امر كردى آنان اميد به فضل تو دارند و منتظر احسان تواند ، تو نيز بارانى نافع و فراگير ، بارانى بدون تأخير و خالى از ضرر بر آنان فرو فرست ، بارانى كه پس از رسيدن آنان به خانه‌هايشان آغاز گردد » . « 1 »\r\nراوى اين خبر مىگويد : به آن خدايى كه محمّد صلى الله عليه و آله را به حق مبعوث ساخت سوگند كه پس از دعاى آن حضرت مشاهده كرديم ابرهاى متراكم در آسمان ظاهر شدند و رعد و برق شديدى پديد آمد و مردم با سرعت به‌سوى خانه‌هايشان به راه افتادند گويى از باران شديدى فاصله مىگرفتند .\r\nامام عليه السلام خطاب به آنان فرمود : اين ابر مربوط به شما نيست مربوط به فلان منطقه است . ابرها عبور كردند و گذشتند ، ابر ديگرى ظاهر شد فرمود : اين ابر نيز مربوط به شما نيست و مربوط به فلان منطقه است ؛ ده بار ابرها آمدند و رفتند .\r\nهنگامى كه ابر يازدهم ظاهر شد امام عليه السلام فرمود : اين مال شماست ، شكر خدا را به‌جا آوريد و بدانيد كه اين ابر نمىبارد تا وارد خانه‌هايتان شويد هنگامى كه به خانه‌ها رسيدند باران دانه‌درشتى شروع به باريدن كرد به‌گونه‌اى كه تمام ظرف‌ها و استخرها و بيابان‌ها پر از آب شد و مردم همگى زمزمه مىكردند : «\r\nهنيئاً لولد رسول اللَّه كراماته\r\n؛ اين كرامات بر فرزند پيغمبر گوارا باد » . « 2 »\r\n\r\n\r\n","description":"","footnote":"\r\n( 1 ) . احتمال دارد كه امام عليه السلام اين دعا را بعد از نماز استسقاء به‌جا آورده و نيز محتمل است كه حتى بدون نماز استسقاء اين دعاى پرمعنى را خوانده و به‌سبب آن ، بارانى پربركت باريده است .\r\n( 2 ) . بحارالانوار ، ج 49 ، ص 180 .\r\n","page_name":" 690 ","page_number":690},
  {"content":"\r\n\r\n\r\n2 . قطع بركات آسمانى بر اثر گناهان\r\nاز آيات قرآن و روايات اسلامى استفاده مىشود كه يكى از عوامل خشكسالى و كمى باران ، گناهانى است كه مردم مرتكب مىشوند و به‌سبب آن از اين رحمت واسعهء الهى محروم مىگردند .\r\nدر سورهء نوح در ماجراى گفت‌وگوى اين پيغمبر بزرگ الهى با مردم آن زمان مىخوانيم كه آن حضرت مىفرمايد : از گناهان خود استغفار كنيد تا باران‌هاى پربركت نازل گردد : « اسْتَغْفِرُوا رَبَّكُمْ إِنَّهُ كَانَ غَفَّاراً * يُرْسِلِ السَّمَاءَ عَلَيْكُمْ مِّدْرَاراً » .\r\nو در آيهء 130 سورهء اعراف مىخوانيم : « « وَلَقَدْ أَخَذْنَا آلَ فِرْعَوْنَ بِالسِّنِينَ وَنَقْصٍ مِّنَ الثَّمَرَاتِ لَعَلَّهُمْ يَذَّكَّرُونَ » ؛ ما آل فرعون را به خشكسالى و زيان‌هاى مالى گرفتار ساختيم شايد از راه نادرست خود بازگردند » .\r\nدر ذيل خطبهء 115 اين حديث را از امام صادق عليه السلام آورديم كه مىفرمايد : «\r\nإِذَا فَشَتْ أَرْبَعَةٌ ظَهَرَتْ أَرْبَعَةٌ إِذَا فَشَا الزِّنَا ظَهَرَتِ الزَّلازِلُ وَإِذَا أُمْسِكَتِ الزَّكَاةُ هَلَكَتِ الْمَاشِيَةُ وَإِذَا جَارَ الْحُكَّامُ فِى الْقَضَاءِ أُمْسِكَ الْقَطْرُ مِنَ السَّمَاءِ وَ إِذَا خُفِرَتِ الذِّمَّةُ نُصِرَ الْمُشْرِكُونَ عَلَى الْمُسْلِمِين\r\n؛ هنگامى كه چهار گناه شايع بشود چهار بلا دامنگير مردم مىشود : هنگامى كه « زنا » شايع شود زلزله‌ها آشكار مىگردد و هنگامى كه مردم از دادن زكات امساك كنند مرگ‌ومير در چهارپايان مىافتد و هنگامى كه حاكمان در قضا ستم كنند آسمان از باريدن باران بازمىايستد و هنگامى كه پيمان‌ها شكسته شود مشركان بر مسلمين پيروز مىشوند » . « 1 »\r\nهنگامى كه امام صادق عليه السلام فتواى نادرست ابوحنيفه را در بعضى از مسائل مىشنود مىفرمايد : «\r\nفِى مِثْلِ هَذَا الْقَضَاءِ وَشِبْهِهِ تَحْبِسُ السَّمَاءُ مَاءَهَا وَتَمْنَعُ الْأَرْضُ بَرَكَتَهَا\r\n؛ به‌دليل اين‌گونه قضاوت‌ها و مانند آن ، آسمان آب خود را حبس\r\n\r\n\r\n","description":"","footnote":"\r\n( 1 ) . بحارالانوار ، ج 76 ، ص 21 ، ح 13 .\r\n","page_name":" 691 ","page_number":691},
  {"content":"\r\n\r\nمىكند و زمين بركت خود را منع مىنمايد » . « 1 »\r\n* * * سخن در اين زمينه بسيار است و در اين‌جا با ذكر كلام سيد رضى كه در ذيل اين گفتار حكيمانه آمده و شرح لغات آن ، اين بحث را به پايان مىبريم .\r\nاو چنين مىگويد : « اين از كلمات فصيح و شگفت‌انگيز است زيرا امام عليه السلام ابرهاى پرسروصدا را كه توأم با رعد و برق و طوفان و صاعقه است تشبيه به شتران سركشى كرده كه بار خود را فرو مىافكنند و سوار خود را به زمين مىكوبند ولى ابرهاى خالى از اين هياهو را به شتران رام تشبيه فرموده كه به راحتى مىتوان از آن‌ها شير دوشيد و بر آن‌ها سوار شد » . (\r\nقال الرضيّ : وهذا من الكلامِ العَجيبِ الفَصاحةِ ، وذلك أنّه عليه السلام شبّه السّحابَ ذواتِ الرُّعودِ وَالبَوارِق والرّياح وَالصّواعقِ بالإبلِ الصّعابِ التي تَقمِصُ بِرحالِها وتَقصُّ برُكبانِها وشبّه السَّحابَ خاليةً من تلك الروائعِ بالإبلِ الذُّلَلِ التي تُحْتَلَبُ طَيّعَةً وتُقْتَعَدُ مُسْمِحَةً\r\n) . « رعود » جمع « رعد » و « بوارق » جمع « برق » و « صواعق » جمع « صاعقه » مىباشد .\r\n« تقمص » از مادهء « قَمص » ( بر وزن شمس ) به معنى سركش شدن شتر است به‌گونه‌اى كه پاهاى جلو را بلند كند و پاهاى عقب را بر زمين بكوبد و سوار خود را بر زمين بيفكند .\r\n« تقص » از مادهء « وقص » ( بر وزن نقص ) به معنى پرتاب كردن شخص سوار بر زمين آمده است .\r\n« روائع » جمع « روعه » به معنى چيز وحشت‌انگيز است و در بعضى از نسخ « زوابع » آمده كه جمع « زوبعه » به معنى گردباد است .\r\n« طيّعة » به معنى مطيع و فرمانبردار است .\r\n\r\n\r\n","description":"","footnote":"\r\n( 1 ) . وسائل الشيعه ، ج 13 ، ص 256 .\r\n","page_name":" 692 ","page_number":692},
  {"content":"\r\n\r\n« تقتعد » از مادهء « قعود » به معنى نشستن و « مسمحة » از مادهء « سماح » به معنى رام است و در مجموع اشاره به شترانى است كه به‌هنگام دوشيدن شير هيچ‌گونه ناآرامى و نافرمانىاى نمىكنند .\r\n* * *\r\n\r\n","description":"","footnote":"","page_name":" 693 ","page_number":693},
  {"content":"\r\n . \r\n","description":"","footnote":"","page_name":" 694 ","page_number":694},
  {"content":"\r\n\r\n\r\n473 وَقِيلَ لَهُ عليه السلام لَوْ غَيَّرْتَ شَيْبَكَ ، يَا أَمِيرَ الْمُؤْمِنِينَ ، الْخِضَابُ زِينَةٌ وَ نَحْنُ قَوْمٌ فِي مُصِيبَةٍ !\r\nيُرِيدُ وَفَاةَ رَسُولِ اللَّهِ صلى الله عليه و آله\r\nبه حضرت عرض كردند : چه خوب بود محاسن خود را رنگ و خضاب مىكرديد .\r\nامام عليه السلام در پاسخ فرمود :\r\nخضاب و رنگ‌بستن زينت است ولى ما عزاداريم .\r\n( منظور امام عليه السلام رحلت پيغمبر اكرم صلى الله عليه و آله بود ) .\r\n« 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب براى اين گفتار پرمعنى مدركى غير از نهج‌البلاغه ذكر نكرده است .\r\nاضافه مىكنيم كه مرحوم سيد رضى آن را در كتاب خصائص الائمه ( ص 125 ) نيز آورده است .\r\n","page_name":" 695 ","page_number":695},
  {"content":"\r\n\r\n\r\nشرح و تفسير ما به سوگ پيامبر نشسته‌ايم\r\nشك نيست كه خضاب كردن و زدن رنگ مناسب به موهاى سفيد در هنگام كهنسالى يا ميانسالى ، هم ازنظر عرف عقلا كار مطلوبى است و هم در شريعت اسلام بر آن تأكيد شده است همان‌گونه كه بعداً به صورت مشروح‌تر بيان خواهيم كرد .\r\nبه همين دليل سؤال كننده هنگامى كه امام عليه السلام را با محاسن سفيد شده و بدون خضاب ديد سؤال براى او پيش آمد و عرض كرد : « اى اميرمؤمنان ! چه خوب بود محاسن خود را رنگ و خضاب مىكرديد » ؛ (\r\nوَ قِيلَ لَهُ عليه السلام لَوْ غَيَّرْتَ شَيْبَكَ يَا أَمِيرَالْمُؤْمِنِينَ\r\n) . امام عليه السلام در پاسخ فرمود : « خضاب و رنگ‌بستن زينت است ولى ما عزاداريم ( منظور امام عليه السلام رحلت پيغمبر اكرم صلى الله عليه و آله است ) » ؛ (\r\nفَقَالَ عليه السلام : الْخِضَابُ زِينَةٌ وَ نَحْنُ قَوْمٌ فِى مُصِيبَةٍ\r\nيُرِيدُ وَفَاةَ رَسُولِ اللَّهِ صلى الله عليه و آله ) .\r\nظاهر نسخهء صبحى صالح كه ما آن را متن كلام خود قرار داده‌ايم اين است كه جملهء «\r\nيُرِيدُ وَفَاةَ رَسُولِ اللَّهِ صلى الله عليه و آله\r\n» جزء كلام سيد رضى است نه كلام امام عليه السلام در حالى كه ظاهر نسخهء ابن ابىالحديد كه بعضى آن را ترجيح داده‌اند اين است كه آن جمله جزء كلام خود امام عليه السلام است (\r\nنَحْنُ قَوْمٌ فِى مُصِيبَةٍ بِرَسُولِ اللَّهِ صلى الله عليه و آله\r\n) . در اين صورت تفسيرهاى ديگرى نمىتوان براى اين مصيبت ذكر كرد زيرا\r\n\r\n","description":"","footnote":"","page_name":" 696 ","page_number":696},
  {"content":"\r\n\r\nخود امام عليه السلام آن را تفسير فرموده است كه منظور ، مصيبت رحلت پيغمبر اكرم صلى الله عليه و آله مىباشد .\r\nولى بنابر اين‌كه اين تفسير جزء كلام سيد رضى باشد بعضى آن را نپذيرفته‌اند و گفته‌اند كه منظور ، مصيبت سقيفه و پيامدهاى آن در عصر عثمان و سپس در دوران حكومت امام عليه السلام نظير جنگ‌هاى جمل و صفين و مانند آن است كه دائماً امام عليه السلام با نهايت تأسف درگير آثار مصيبت‌بار آن بود . « 1 »\r\nالبته اگر منظور ، مصيبت رحلت پيغمبر اكرم صلى الله عليه و آله باشد آن نيز بعيد به نظر نمىرسد زيرا مصيبت به اندازه‌اى سنگين بود كه آثارش تا پايان عمر بر قلب امام عليه السلام سنگينى مىكرد همان‌گونه كه در حالات امام حسين عليه السلام هنگام دفن برادر ارجمندش امام مجتبى عليه السلام مىخوانيم كه بر سر قبر او چنين بيان كرد :\r\n « أأدهَنُ رَأْسِى أم اطِيبُ مَحاسِنى * وَرَأْسُكَ مَعفورٌ وأنْتَ سَلِيبُ \r\nآيا موهاى سرم را روغن بزنم يا محاسنم را خوشبو سازم در حالى كه سر تو در زير خاك پنهان شده و تو غارت زده‌اى ( تمام حقوقت را دشمنان غارت كردند ) ؟ » . « 2 »\r\nو در حالات امام سجاد عليه السلام نيز مىخوانيم كه بعد از شهادت پدرش حضرت امام حسين عليه السلام تا پايان عمر همواره عزادار بود با اين‌كه حدود 40 سال طول كشيد .\r\nعلاوه بر آنچه گفته شد اين احتمال نيز وجود دارد كه طبق آنچه در احاديث معروف آمده كه پيغمبر اكرم صلى الله عليه و آله به على عليه السلام فرمود : « زمانى فرامىرسد كه محاسن تو را با خون سرت خضاب مىكنند » ؛ امام عليه السلام پيوسته آن زمان را انتظار مىكشيد تا شربت شهادت بنوشد و از شرّ اشرار آسوده شود . « 3 »\r\n\r\n\r\n","description":"","footnote":"\r\n( 1 ) . منهاج‌البراعه ، ج 21 ، ص 539 ( اين بخش از منهاج به‌وسيلهء مرحوم آيت اللَّه كمره‌اى نگاشته شده است ) .\r\n( 2 ) . منتهى الآمال ، حالات امام حسن مجتبى عليه السلام و بحارالانوار ، ج 4 ، ص 160 ( با كمى تفاوت ) .\r\n( 3 ) . سفينة البحار ، ج 2 ، ص 604 مادهء « خضب » .\r\n","page_name":" 697 ","page_number":697},
  {"content":"\r\n\r\nبه‌خصوص اين‌كه در حديثى از امام صادق عليه السلام مىخوانيم : «\r\nخَضَبَ النَّبِيُّ صلى الله عليه و آله وَلَمْ يَمْنَعْ عَلِيّاً عليه السلام إِلَّا قَوْلُ النَّبِيِّ صلى الله عليه و آله تُخْضَبُ هَذِهِ مِنْ هَذِهِ\r\n؛ پيغمبر اكرم صلى الله عليه و آله خضاب كرد ولى آنچه على عليه السلام را از اين كار بازداشت كلام پيامبر صلى الله عليه و آله بود كه فرمود : روى محاسنت از خون فرقت خضاب خواهد شد » . « 1 »\r\n\r\nنكته‌ها\r\n\r\n1 . خضاب و رنگ كردن موها در اسلام\r\nدر آموزه‌هاى اسلامى تأكيد شده است كه مسلمانان ، پاكيزه و مرتب باشند و از زينت‌هاى معقول و دور از اسراف و تبذير بهره بگيرند و به تعبير ديگر ، اسلام پيروانش را زيبا مىپسندد .\r\nدر قرآن مجيد به مسلمانان دستور داده شده هنگامى كه به مسجد كه كانون مهم عبادت است مىروند لباس مزين بپوشند و زينت داشته باشند « « يَا بَنِى آدَمَ خُذُوا زِينَتَكُمْ عِنْدَ كُلِّ مَسْجِدٍ » ؛ اى فرزندان آدم ! زينت خود را هنگام رفتن به مسجد با خود برداريد » . « 2 »\r\nو از آن‌جا كه ممكن است بعضى از افراد نادان و سطحىنگر از اين دستور تعجب كنند در آيهء بعد از آن مىفرمايد : « « قُلْ مَنْ حَرَّمَ زِينَةَ اللَّهِ الَّتِى أَخْرَجَ لِعِبَادِهِ وَالطَّيِّبَاتِ مِنَ الرِّزْقِ » ؛ بگو چه كسى زينت‌هاى الهى را كه براى بندگان خود آفريده ، و روزىهاى پاكيزه را ، تحريم كرده است ؟ » .\r\nاين زينت ممكن است معنى وسيعى داشته باشد كه هم زينت‌هاى جسمانى را شامل شود و هم زينت‌هاى معنوى را .\r\nدر همين باره روايات متعددى دربارهء خضاب و رنگ كردن مو براى مردان\r\n\r\n\r\n","description":"","footnote":"\r\n( 1 ) . بحارالانوار ، ج 41 ، ص 165 .\r\n( 2 ) . اعراف ، آيهء 31 .\r\n","page_name":" 698 ","page_number":698},
  {"content":"\r\n\r\nو زنان وارد شده است و مرحوم علامه مجلسى در بحارالانوار يك باب تحت عنوان « الخِضابُ للرّجال والنّساء » آورده و در آن 16 روايت از پيغمبر اكرم صلى الله عليه و آله و ائمهء هدى عليهم السلام ذكر نموده است .\r\nازجمله در حديثى از امام صادق عليه السلام از پدرانش از رسول خدا صلى الله عليه و آله چنين آمده است : «\r\nأَرْبَعٌ مِنْ سُنَنِ الْمُرْسَلِينَ الْعِطْرُ وَالنِّسَاءُ وَالسِّوَاكُ وَ الْحِنَّاء\r\n؛ چهار چيز است كه از سنت پيامبران است : عطر و داشتن همسر و مسواك و رنگ كردن موهاى سفيد با حنا » . « 1 »\r\nدر حديث ديگرى از آن حضرت آمده است كه فرمود : «\r\nاخْتَضِبُوا بِالْحِنَّاءِ فَإِنَّهُ يُجَلِّى الْبَصَرَ وَيُنْبِتُ الشَّعْرَ وَيُطَيِّبُ الرِّيحَ وَيُسَكِّنُ الزَّوْجَةَ\r\n؛ با حنا موهاى سفيد خود را رنگ كنيد كه بر نورانيت چشم مىافزايد و موها را تقويت مىكند و بوى انسان را خوش مىسازد و به همسران آرامش مىدهد » . « 2 »\r\nدر حديث ديگرى مىخوانيم : «\r\nأَمَرَ رَسُولُ اللَّهِ صلى الله عليه و آله بِالْخِضَابِ ذَاتَ بَعْلٍ وَغَيْرَ ذَاتِ بَعْلٍ\r\n؛ پيغمبر اكرم زنان را به خضاب كردن دستور داد هم زنان شوهردار را و هم زنان بدون شوهر » . « 3 »\r\nبه همين دليل هنگامى كه سؤال كننده موهاى مبارك حضرت اميرمؤمنان عليه السلام را بدون خضاب ديد پرسيد كه چرا خضاب نكرده‌ايد ؟ امام عليه السلام پاسخ معنادارى به او داد و فرمود : ما عزاداريم .\r\n\r\n2 . خضاب در اشعار شعرا\r\nشعراى عرب و عجم در اشعار خود از زواياى مختلف به اين امر نگاه كرده و اشعار نابى سروده‌اند .\r\n\r\n\r\n","description":"","footnote":"\r\n( 1 ) . بحارالانوار ، ج 73 ، ص 97 .\r\n( 2 ) . همان ، ص 99 .\r\n( 3 ) . همان ، ص 102 .\r\n","page_name":" 699 ","page_number":699},
  {"content":"\r\n\r\nيكى از شعراى عرب ( به نام ابن الرومى ) مىگويد :\r\n لَم أخضِبِ الشَّيْبَ لِلغَوانى * أبْغِى بهِ عِنْدَهم وِدادا\r\nلكِن خِضابى على شَبابي * لَبِستُ مِن بَعدِهِ حِدادا \r\nمن محاسن سفيد خود را براى جلب توجه زيبارويان و محبت آن‌ها خضاب نكردم بلكه خضاب من براى مرگ جوانى است .\r\nشاعر معروف ديگرى به نام ابوتمّام مىگويد :\r\n فإن يَكُنِ المَشيبُ طَغَى علينا * وأودَى بالبَشاشةِ والشَّبابِ\r\nفإنّى لستُ أدفَعُه بشىءٍ * يكونُ عليه أثقَلَ مِن خِضابِ\r\nأرَدتُ بأنّ ذاك وذا عَذابٌ * فسَلَّطتُ العذابَ على العَذابِ \r\nاگر پيرى بر ما طغيان كرد و شادى و جوانى را از ما گرفت\r\nمن هم او را به چيزى كه سنگين‌تر از خضاب باشد از خود دور نمىكنم\r\nدرست است كه هم پيرى و هم خضاب كردن مشكلاتى دارد ولى من تصميم گرفتم مشكل خضاب را بر مشكل پيرى مسلط كنم .\r\nشاعر فارسىزبان ( كسائى مروزى ) از زاويه‌اى ديگر به اين موضوع نگاه كرده و چنين مىسرايد :\r\n از خضاب من و از موى سيه كردن من * گر همى رنج خورى بيش مخور رنج مبر\r\nغرضم زان نه جوانى است ، بترسم كه ز من * خرد پيران جويند و نيابند اثر \r\n* * *\r\n\r\n","description":"","footnote":"","page_name":" 700 ","page_number":700},
  {"content":"\r\n\r\n\r\n474 مَا الُمجَاهِدُ الشَّهِيدُ فِي سَبِيلِ اللَّهِ بِأَعْظَمَ أَجْراً مِمَّنْ قَدَرَ فَعَفَّ : لَكَادَ الْعَفِيفُ أَنْ يَكُونَ مَلَكاً مِنَ الْمَلَائِكَةِ .\r\nامام عليه السلام فرمود :\r\nمجاهد شهيد راه خدا اجر و پاداشش بيشتر از كسى نيست كه قدرت بر گناه دارد اما خويشتن‌دارى مىكند ، اين فرد عفيف و خويشتن‌دار نزديك است كه فرشته‌اى از فرشتگان خدا شود . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در مصادر مىگويد : اكثر نسخه‌هاى نهج‌البلاغه اين گفتار حكمت‌آميز را ذكر نكرده‌اند ولى در شرح نهج‌البلاغهء ابن ابىالحديد آمده و شايد بتوانم در آينده به آن بازگردم ( و مداركى را براى آن گردآورى كنم ) ( مصادر نهج‌البلاغه ، ج 4 ، ص 320 ) هر چند ظاهراً موفق به اين كار نشد .\r\n","page_name":" 701 ","page_number":701},
  {"content":"\r\n\r\n\r\nشرح و تفسير همسان شهيدان\r\nامام عليه السلام در كلام كوتاهى مقايسه‌اى ميان مجاهد شهيد و فرد عفيف و پاكدامن كرده و عفيف را كمتر از مجاهد شهيد نمىشمرد ، مىفرمايد : « مجاهد شهيد راه خدا اجر و پاداشش بيشتر از كسى نيست كه قدرت بر گناه دارد اما خويشتن‌دارى مىكند . اين فرد عفيف و خويشتن‌دار نزديك است كه فرشته‌اى از فرشتگان خدا شود » ؛ (\r\nمَا الُمجَاهِدُ الشَّهِيدُ فِي سَبِيلِ اللَّهِ بِأَعْظَمَ أَجْراً مِمَّنْ قَدَرَ فَعَفَّ : لَكَادَ الْعَفِيفُ أَنْ يَكُونَ مَلَكاً مِنَ الْمَلَائِكَةِ\r\n) . مىدانيم كه مقام شهيدان در اسلام بسيار والاست و مطابق حديث معروف نبوى كه در كتاب شريف كافى آمده است : «\r\nفَوْقَ كُلِّ ذِى بِرٍّ بِرٌّ حَتَّى يُقْتَلَ الرَّجُلُ فِى سَبِيلِ اللَّهِ فَإِذَا قُتِلَ فِى سَبِيلِ اللَّهِ فَلَيْسَ فَوْقَهُ بِر\r\n؛ والاتر از هر كار نيكى كار نيك ديگرى وجود دارد تا به شهادت در راه خدا مىرسد كه بالاتر از آن ، نيكى ديگرى نيست » .\r\nقرآن مجيد و روايات ، دربارهء شهيدان راه خدا و مقام والاى آن‌ها سخن بسيار گفته‌اند .\r\nبا اين حال ، امام عليه السلام مسألهء عفت و پاكدامنى و چشم‌پوشى از گناه را به هنگامى كه انگيزه‌هاى شديد آن در وجود انسان زنده مىشود كمتر از شهادت در راه خدا ندانسته است و اين نشان مىدهد كه اسلام براى مسائل اخلاقى مخصوصاً عفت\r\n\r\n","description":"","footnote":"","page_name":" 702 ","page_number":702},
  {"content":"\r\n\r\nنفس به ويژه در مقابل انگيزه‌هاى شديد جنسى چه اندازه اهميت قائل است .\r\nامام عليه السلام در تأييد اين مطلب و تأكيد بر آن ، در پايان اين سخن ، عفيف و پاكدامن را همچون فرشته‌اى از فرشتگان خدا مىشمرد و مىفرمايد : چنين كسى نزديك است به مقام فرشتگان مقرب الهى برسد .\r\nبخشى از مقاماتى كه بسيارى از اوليا و انبيا پيدا كرده‌اند مرهون عفت نفس آن‌ها بوده است .\r\nحضرت يوسف عليه السلام گرچه به‌دليل عفت و پاكدامنى سال‌ها در زندان به سر برد و رنج‌هاى فراوانى تحمل كرد اما علاوه بر مقامات معنوى و اخروى ، در دنيا سربلند و سرافراز شد و عزيز مصر ، آن كشور پهناور و بزرگ گشت .\r\nدر حديثى از پيغمبر گرامى اسلام صلى الله عليه و آله مىخوانيم : «\r\nمَنْ سَلِمَ مِنْ أُمَّتِى مِنْ أَرْبَعِ خِصَالٍ فَلَهُ الْجَنَّةُ مِنَ الدُّخُولِ فِى الدُّنْيَا وَ اتِّبَاعِ الْهَوَى وَ شَهْوَةِ الْبَطْنِ وَ شَهْوَةِ الْفَرْج\r\n؛ كسى كه از چهارچيز خود را حفظ كند وارد بهشت مىشود ، دنياپرستى ، هواپرستى ، شهوت شكم و شهوت جنسى » . « 1 »\r\nدر حديثى از امام باقر عليه السلام مىخوانيم : «\r\nمَا عُبِدَ اللَّهُ بِشَيْءٍ أَفْضَلَ مِنْ عِفَّةِ بَطْنٍ وَفَرْجٍ\r\n؛ هيچ عبادت الهىاى برتر از اين نيست كه انسان در مقابل شكم‌پرستى و شهوت‌پرستى عفيف و پاك بماند » . « 2 »\r\nو در نقطهء مقابل عفت و پاكدامنى ، پيغمبر اكرم صلى الله عليه و آله مىفرمايد : «\r\nأَكْثَرُ مَا تَلِجُ بِهِ أُمَّتِى النَّارَ الْأَجْوَفَان\r\n؛ بيشترين چيزى كه امت مرا گرفتار آتش دوزخ مىكند دو چيز است : شكم و شهوت جنسى » .\r\nو اگر درست دقت كنيم مىبينيم كه سرچشمهء بسيارى از گناهان كبيره و ظلم‌ها و ستم‌ها و خونريزىها علاقه به اين دو چيز است .\r\n\r\n\r\n","description":"","footnote":"\r\n( 1 ) . بحارالانوار ، ج 68 ، ص 271 ، ح 14 .\r\n( 2 ) . همان ، ص 270 ، ح 7 .\r\n","page_name":" 703 ","page_number":703},
  {"content":"\r\n\r\nدر دنياى امروز به خوبى مىبينيم كه شهوت مال و شهوت جنسى انگيزهء بسيارى از حوادث دردناك مىباشد و پرونده‌هاى جنايات در سايهء آن‌ها رقم مىخورد و به همين دليل جهان‌خواران براى فريب و خريد وجدان‌ها از اين دو عامل استفاده مىكنند و بسيارند افراد ظاهراً سالمى كه در اين دو دام گرفتار مىشوند .\r\nهمان‌گونه كه در بحث سند اين كلام حكيمانه گفتيم ، كمتر كسى از شارحان نهج‌البلاغه اين جملهء بسيار پرمعنا را جزء كلمات قصار آن حضرت شمرده است و معلوم مىشود در بسيارى از نسخ نهج‌البلاغه وجود نداشته با اين كه كلامى است بسيار گران‌بها .\r\n* * *\r\n\r\n","description":"","footnote":"","page_name":" 704 ","page_number":704},
  {"content":"\r\n\r\n\r\n475 الْقَنَاعَةُ مَالٌ لَايَنْفَدُ .\r\nامام عليه السلام فرمود :\r\nقناعت ثروتى است پايان‌ناپذير . « 1 »\r\nمرحوم سيد رضى بعد از ذكر اين گفتار حكيمانه مىگويد : بعضى اين سخن را از رسول خدا صلى الله عليه و آله نقل كرده‌اند . (\r\nقال الرضيُّ : وقد روى بَعضُهُم هذا الكلامَ لِرسولِ اللَّه صلى الله عليه و آله\r\n) .\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در كتاب مصادر در ذيل اين كلام حكمت‌آميز مىگويد : عين اين جمله در حكمت 57 و 349 آمده است و قبلًا به مصادر ديگر اين كلام اشاره كرده‌ايم . ( منظورش چيزى است كه در ذيل حكمت 349 آورده است ) . ( مصادر نهج‌البلاغه ، ج 4 ، ص 320 ) .\r\n","page_name":" 705 ","page_number":705},
  {"content":"\r\n\r\n\r\nشرح و تفسير گنج پايان‌ناپذير !\r\nامام عليه السلام در اين جملهء كوتاه و حكيمانه به نكتهء مهمى دربارهء قناعت اشاره كرده ، مىفرمايد : « قناعت ثروتى است پايان‌ناپذير » ؛ (\r\nالْقَنَاعَةُ مَالٌ لَايَنْفَدُ\r\n) . مال و ثروت ، مهم‌ترين وسيله براى زندگى مادى است كه انسان به كمك آن به تمام خواسته‌هاى ضرورى و رفاهى خود مىرسد و حتى وسيله‌اى است براى رسيدن هوس‌بازان به هوس‌هايشان .\r\nاما اين مال و ثروت هرقدر زياد باشد باز هم پايان‌پذير است به همين دليل بسيار ديده شده جوانانى كه از پدرانشان مال و ثروت هنگفتى به ارث مىبرند ولى بعد از مدتى همهء آن را در راه شهوات و عيش و نوش و شراب و قمار و مانند آن تلف كرده و به روز فلاكت‌بارى گرفتار مىشوند و حتى اگر انسان ثروتش را در راه‌هاى غلط مصرف نكند اما زندگى را بسيار مرفه سازد اموال رو به فنا مىروند .\r\nدر اين‌جا امام عليه السلام ما را متوجه يك سرمايهء معنوى ، درونى و ذاتى مىكند كه هرگز پايان نمىگيرد و آن ، روح قناعت است .\r\nافراد قانع زندگى ساده و بىتكلف خود را به راحتى مىتوانند تأمين كنند و معمولًا تهىدست نخواهند شد زيرا اداره كردن يك زندگى ساده با يك كسب‌وكار ساده نيز امكان‌پذير است در حالى كه زندگىهاى پرزرق‌وبرق روز به\r\n\r\n","description":"","footnote":"","page_name":" 706 ","page_number":706},
  {"content":"\r\n\r\nروز گسترده‌تر و پرهزينه‌تر مىشود و حدّ توقفى ندارد و به همين دليل حريصانى كه به قناعت پشت كرده‌اند هرچه به‌دست آورند آن‌ها را راضى نمىكند اما قانعان هميشه از زندگى خود راضىاند .\r\nمرحوم كلينى در جلد دوم اصول كافى بابى تحت عنوان « قناعت » دارد كه احاديث زيادى در ذيل آن آورده ازجمله در حديثى از امام باقر عليه السلام آمده است :\r\n« إِيَّاكَ أَنْ تُطْمِحَ بَصَرَكَ إِلَى مَنْ فَوْقَكَ فَكَفَى بِمَا قَالَ اللَّهُ عَزَّوَجَلَّ لِنَبِيِّهِ صلى الله عليه و آله فَلا تُعْجِبْكَ أَمْوالُهُمْ وَلا أَوْلادُهُمْ وَقَالَ وَلا تَمُدَّنَّ عَيْنَيْكَ إِلى ما مَتَّعْنا بِهِ أَزْواجاً مِنْهُمْ زَهْرَةَ الْحَياةِ الدُّنْيا فَإِنْ دَخَلَكَ مِنْ ذَلِكَ شَيْءٌ فَاذْكُرْ عَيْشَ رَسُولِ اللَّهِ صلى الله عليه و آله فَإِنَّمَا كَانَ قُوتُهُ الشَّعِيرَ وَحَلْوَاهُ التَّمْرَ وَوَقُودُهُ السَّعَفَ إِذَا وَجَدَه\r\n؛ از اين‌كه چشم به كسانى كه ( ازنظر ثروت ) از تو برترند بدوزى بپرهيز ؛ ( براى اثبات حقانيت اين سخن ، ) آنچه خداوند به پيغمبرش خطاب كرده كافى است ، فرموده كه اموال و اولاد فراوان آن‌ها ( كافران ) تو را در شگفتى فرو نبرد و نيز فرموده كه چشمان خود را به نعمت‌هاى مادىاى كه به گروه‌هايى از آن‌ها داده‌ايم ميفكن ، اين‌ها شكوفه‌هاى زندگى دنياست ( هدف اين است كه آن‌ها را با آن بيازماييم ) . و اگر وسوسه‌اى در دل تو دربارهء اين امر واقع شد به ياد زندگى پيغمبر اكرم صلى الله عليه و آله باش ، غذاى آن حضرت از نان جو و حلواى آن حضرت خرما و وسيلهء آتش افروختنش شاخهء درختان نخل بود » . « 1 »\r\nاميرمؤمنان على عليه السلام تفسير زيبايى دربارهء حيات طيبه ( در آيهء شريفهء « فَلَنُحْيِيَنَّهُ حَياةً طَيِّبَةً » ) كرده ، مىفرمايد : « زندگى پاك و پاكيزه همان قناعت است » .\r\nچرا زندگى آن‌ها پاك و از هر نظر سالم است ؟ زيرا نه افكارشان مشغول مطالبات از مردم است ، نه رنج بدهكارى به اين و آن دارند ، نه تشويش حاصل از\r\n\r\n\r\n","description":"","footnote":"\r\n( 1 ) . كافى ، ج 2 ، ص 137 ، ح 1 .\r\n","page_name":" 707 ","page_number":707},
  {"content":"\r\n\r\nنوسان قيمت‌ها و نه مشكلات حفظ اموال و ثروت‌ها .\r\nو اين حيات طيبه بر اثر ايمان و عمل صالح پيدا مىشود همان‌گونه كه در آيهء شريفهء مذكور آمد « مَنْ عَمِلَ صالِحاً مِنْ ذَكَرٍ أَوْ أُنْثى وَ هُوَ مُؤْمِنٌ فَلَنُحْيِيَنَّهُ حَياةً طَيِّبَةً » . « 1 »\r\nايمان به خدا و اعتماد به وعده‌هاى او زرق و برق دنيا را در نظر انسان كوچك و بىارزش مىكند عمل صالح ، انسان را از تمام فعاليت‌هاى اقتصادى نامشروع بازمىدارد و نتيجهء اين‌ها همان قناعت است .\r\nحرص و ولع و سيرىناپذيرى بلاى بزرگى است كه بر سر كسانى كه قناعت را ترك گفته‌اند نازل مىشود .\r\nدر حديثى از اميرمؤمنان عليه السلام مىخوانيم : «\r\nمَنْ رَضِيَ مِنَ الدُّنْيَا بِمَا يُجْزِيهِ كَانَ أَيْسَرُ مَا فِيهَا يَكْفِيهِ وَ مَنْ لَمْ يَرْضَ مِنَ الدُّنْيَا بِمَا يُجْزِيهِ لَمْ يَكُنْ فِيهَا شَيْءٌ يَكْفِيهِ\r\n؛ كسى كه از دنيا به آنچه براى زندگى او ضرورت دارد راضى شود كمترين زندگى ، او را كفايت مىكند و كسى كه به آن راضى نشود هيچ‌چيز در دنيا براى او كافى نيست » . « 2 »\r\nو به گفتهء شاعر فارسىزبان :\r\n گفت چشم تنگ دنيا دوست را * يا قناعت پر كند يا خاك گور \r\nمرحوم سيد رضى بعد از ذكر اين كلام حكيمانه مىگويد : « بعضى اين سخن را از رسول خدا صلى الله عليه و آله نقل كرده‌اند » ؛ (\r\nقال الرضيُّ : وقد روى بَعضُهُم هذا الكلامَ لِرسولِ اللَّه صلى الله عليه و آله\r\n) . * * *\r\n\r\n\r\n","description":"","footnote":"\r\n( 1 ) . نحل ، آيهء 97 .\r\n( 2 ) . كافى ، ج 2 ، ص 140 ، ح 11 .\r\n","page_name":" 708 ","page_number":708},
  {"content":"\r\n\r\n\r\n476 لِزِيَادِ ابْنِ أَبِيهِ وَ قَدِ اسْتَخْلَفَهُ لِعَبْدِ اللَّهِ بْنِ الْعَبَّاسِ عَلَى فَارِسَ وَ أَعْمَالِهَا فِى كَلامٍ طَوِيلٍ كَانَ بَيْنَهُمَا نَهَاهُ فِيهِ عَنْ تَقَدُّمِ الْخَرَاجِ : اسْتَعْمِلِ الْعَدْلَ ، وَاحْذَرِ الْعَسْفَ وَ الْحَيْفَ ، فَإِنَّ الْعَسْفَ يَعُودُ بِالْجَلَاءِ ، وَالْحَيْفَ يَدْعُو إِلَى السَّيْفِ .\r\nامام عليه السلام اين سخن را به زياد بن ابيه هنگامى كه او را جانشين عبداللَّه بن عباس در منطقهء فارس كرد در ضمن يك سخن طولانى فرمود و او را از گرفتن خراج و ماليات قبل از زمان به‌دست آمدن محصول نهى فرمود .\r\nعدالت را پيشه‌كن و از خشونت وسختگيرى وستمگرى بپرهيز زيرا سختگيرىسبب فرارمردم از منطقه مىشود وظلم‌وستم ، مردم را به‌شورش مسلحانه دعوت مىكند . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب مىگويد : اين سخن را آمدى در غررالحكم در حرف الف با تفاوتى آورده و اين تفاوت نشان مىدهد كه از منبعى غير از نهج‌البلاغه گرفته است . ( مصادر نهج‌البلاغه ، ج 4 ، ص 320 ) .\r\nاضافه مىكنيم كه فتال نيشابورى ( از علماى قرن پنجم هجرى ) در كتاب روضة الواعظين اين كلام حكيمانه را در ضمن كلام مشروح‌ترى از اميرمؤمنان على عليه السلام آورده و كاملًا روشن است كه آن را منبع ديگرى غير از نهج‌البلاغه گرفته است .\r\n","page_name":" 709 ","page_number":709},
  {"content":"\r\n\r\n\r\nشرح و تفسير هرگز مردم را تحت فشار قرار مده\r\nاز سخن بعضى از شارحان نهج‌البلاغه استفاده مىشود كه واليانى كه از طرف خلفا به منطقهء فارس مىرفتند گاه اصرار داشتند كه خراج را قبل از موعد يعنى قبل از به‌دست آمدن محصول كشاورزى و باغدارى از مردم بگيرند و علت آن اين بود كه توجه نداشتند كه براى گرفتن خراج بايد سال شمسى را در نظر گرفت زيرا فرا رسيدن زمان محصول ، مطابق سال شمسى است نه سال قمرى .\r\nاما آن‌ها سال قمرى را معيار قرار مىدادند و مردم را در فشار شديد گرفتار مىساختند به‌گونه‌اى كه مردم مجبور بودند محصولات خود را به صورت پيش‌فروش به قيمت نازلى بفروشند و مال الخراج را بپردازند و همين ، سبب نارضايى شديد مردم مىشد .\r\nبه همين دليل هنگامى كه امام عليه السلام مىخواست زياد بن ابيه را به‌جاى عبداللَّه بن عباس به فارس و مناطق اطراف آن بفرستد توصيهء مفصلى به او فرمود و او را از مقدم داشتن خراج بر زمان به‌دست آمدن محصول نهى كرد و فرمود : « عدالت را پيشه كن و از خشونت و سختگيرى و ستمگرى بپرهيز زيرا سختگيرى سبب فرار مردم از منطقه مىشود و ظلم و ستم ، مردم را به شورش مسلحانه دعوت مىكند » ؛ (\r\nلِزِيَادِ ابْنِ أَبِيهِ وَ قَدِ اسْتَخْلَفَهُ لِعَبْدِ اللَّهِ بْنِ الْعَبَّاسِ عَلَى فَارِسَ وَ أَعْمَالِهَا فِى كَلامٍ طَوِيلٍ كَانَ بَيْنَهُمَا نَهَاهُ فِيهِ عَنْ تَقَدُّمِ الْخَرَاجِ : اسْتَعْمِلِ الْعَدْلَ ، وَاحْذَرِ\r\n\r\n","description":"","footnote":"","page_name":" 710 ","page_number":710},
  {"content":"\r\n\r\nالْعَسْفَ وَ الْحَيْفَ ، فَإِنَّ الْعَسْفَ يَعُودُ بِالْجَلَاءِ ، وَالْحَيْفَ يَدْعُو إِلَى السَّيْفِ\r\n) . امام عليه السلام در اين بخش از كلام خود نخست به زياد دستور عدالت مىدهد سپس آثار شوم تخلف آن را بيان مىفرمايد . نخست بر عدالت تأكيد مىورزد عدالتى كه زمين و آسمان به‌سبب آن برپاست ، عدالتى كه مايهء آرامش و آسايش و نظم امور است و آنگاه از خشونت و سختگيرى و ظلم و تعدى ( در گرفتن خراج و يا غير آن ) كه نقطهء مقابل عدالت است نهى مىكند و مىفرمايد : ترك عدالت سبب مىشود كه مردم مزارع و باغ‌هاى خود را رها كنند و از آن منطقه به‌جاى ديگرى بروند و در نتيجه منطقه به ويرانه‌اى تبديل گردد و سخت گيرى گاه سبب مىشود كه بمانند و بر حاكم و والى بشورند و دست به اسلحه ببرند كه آن هم سبب ويرانى كشور اسلام مىشود .\r\n\r\nنكته‌ها\r\n\r\n1 . چرا امام عليه السلام زياد را به اين منصب گماشت ؟\r\nهمان‌گونه كه در ذيل نامهء 44 نيز گفته‌ايم زياد در آغاز از ياران على عليه السلام بود و در جنگ‌هاى آن حضرت با معاويه شركت كرد و حتى قبل از صلح امام حسن عليه السلام با معاويه با آن حضرت بود ولى چيزى نگذشت كه معاويه او را فريب داد و به‌سوى خود برد و سرانجام به يكى از مدافعان سرسخت بنىاميه مبدل شد .\r\nبنابراين در زندگى او دو دوران مشخص وجود دارد : دوران اول ، دوران سلامت فكر و ايمان به مقام ولايت على عليه السلام و افتخارِ در خدمت بنىهاشم و اهل‌بيت عليهم السلام بودن است .\r\nدر همين دوران معاويه بارها براى او نامه نوشت يا پيكى فرستاد تا او را به‌سوى خود بَرَد ولى موفق نشد .\r\n\r\n","description":"","footnote":"","page_name":" 711 ","page_number":711},
  {"content":"\r\n\r\nدوران دوم : مدتى بعد از صلح امام حسن عليه السلام در حالى كه او همچنان والى فارس بود و اجازه نمىداد آن منطقه در سيطرهء معاويه قرار گيرد ، تا اين‌كه معاويه او را فريب داد و گفت : تو فرزند آن مرد چوپان نيستى ، تو فرزند پدر من ، ابوسفيانى بنابراين به تو زياد بن ابىسفيان مىگويم و هرچه بخواهى نزد من براى تو وجود دارد . زياد ، گرفتار هواى نفس شد و فرزندى ابوسفيان و برادرى معاويه و رسيدن به‌قدرت‌هاى عظيم اجتماعى را بر اعتقاد باطنى خود به اميرمؤمنان على عليه السلام ترجيح داد و به معاويه پيوست و به صورت عنصرى خطرناك براى اهل بيت عليهم السلام درآمد و مىدانيم كه فرزندش عبيداللَّه بن زياد در ماجراى شهادت شهيدان كربلا چه نقش خطرناكى داشت .\r\nاگر مىبينيم امام عليه السلام در اين‌جا او را جانشين ابن عباس در حكومت فارس و اطراف و نواحى آن مىكند مربوط به دوران نخست زندگى اوست .\r\nاو مردى بسيار هوشيار و شجاع و سخنور و بىباك بود و در هر دو دوران زندگىاش از اين استعداد خود بهره گرفت . دوران اول در خدمت على عليه السلام و دوران دوم در خدمت معاويه و در واقع در خدمت هواى نفس و شيطان . « 1 »\r\n\r\n2 . چرا زياد را زياد بن ابيه مىگفتند ؟\r\nبعضى معتقدند كه مجهول بودن پدرش سبب اين تعبير شد و بعضى مىگويند كه چون پدرش برده و چوپانى بود كه هيچ موقعيت اجتماعىاى نداشت مايل نبود او را به نام پدرش خطاب كنند .\r\nمادرش نيز كنيز حارث بن كلده ، طبيب معروف عرب بود ، كه به نام او نيز هرگز افتخار نمىكرد .\r\n\r\n\r\n","description":"","footnote":"\r\n( 1 ) . براى توضيح بيشتر به شرح نهج‌البلاغهء ابن ابىالحديد و تنقيح المقام علامه مامقانى و شرح نهج‌البلاغهء علامه تسترى ذيل خطبهء 44 مراجعه كنيد .\r\n","page_name":" 712 ","page_number":712},
  {"content":"\r\n\r\nگرچه معاويه سرانجام اصرار داشت كه او را فرزند نامشروع ابوسفيان بداند و برادر خويش بشمارد ولى همان‌گونه كه در نامهء 44 گذشت امير مؤمنان عليه السلام شديدا اين سخن را انكار مىكند و مىفرمايد : « در زمان عمر بن خطاب ، ابوسفيان سخنى بدون انديشه و فكر يا بر اثر تحريك شيطان گفت ( منظور اين است كه زياد را فرزند نامشروع خود خواند ولى اين سخن كاملًا بىپايه بود ) سخنى كه نه با آن ، نَسَب ثابت مىشود و نه استحقاق ميراث را همراه دارد » ؛ (\r\nوَقَدْ كَانَ مِنْ أَبِى سُفْيَانَ فِى زَمَنِ عُمَرَ بْنِ الْخَطَّابِ فَلْتَةٌ مِنْ حَدِيثِ النَّفْسِ وَ نَزْغَةٌ مِنْ نَزَغَاتِ الشَّيْطَانِ لَايَثْبُتُ بِهَا نَسَبٌ وَلَا يُسْتَحَقُّ بِهَا إِرْثٌ\r\n) . و به اين ترتيب او را فرزند مشروع پدرش دانست و از وسوسه‌هاى معاويه كه او را برادر خود مىخواند برحذر داشت . هرچند همان‌گونه كه گفتيم وسوسه‌ها بعد از دوران على عليه السلام و صلح امام حسن عليه السلام كار خود را كرد و زياد را براى هميشه گمراه و بدبخت نمود و عجب اين‌كه خود او نيز طبق بعضى از روايات به اين گمراهى اعتراف كرد و دربارهء گذشتهء خود تأسف خورد ولى چه سود ؟ چنان در دام معاويه و هواى نفس بود كه راهى براى بازگشت پيدا نمىكرد . « 1 »\r\n\r\n3 . عدالت و سختگيرى و خشونت\r\nواژهء عدالت از چيزهايى است كه همه عاشق آن‌اند و نخستين شرط نظام جامعهء اسلامى شمرده مىشود ولى كمتر كسى از حكمرانان و زمامداران تاريخ توانسته‌اند آن را اجرا كنند جز انبيا و اوصيا كه همواره در خط عدالت اجتماعى گام برمىداشتند هرچند هميشه با موانعى روبرو بودند .\r\nبا اين‌كه همه ، آثار شوم ظلم و بىعدالتى را مىدانند ولى از آن‌جا كه رسيدن به\r\n\r\n\r\n","description":"","footnote":"\r\n( 1 ) . در اين زمينه مرحوم علامه مجلسى روايت بسيار مشروحى در بحارالانوار نقل مىكند كه بسيار عبرت‌انگيز است . ( بحارالانوار ، ج 33 ، ص 261 ) .\r\n","page_name":" 713 ","page_number":713},
  {"content":"\r\n\r\nجاه و مقام و شهوات و ثروت‌ها از طريق عدالت كمتر ميسر مىشود رو به ظلم و جور آورده و مطامع خود را گاهى با صراحت و گاهى حتى به نام عدالت پيگيرى مىكنند .\r\nنكته‌اى كه امام عليه السلام دربارهء نتيجهء ترك عدالت بيان كرده بسيار قابل توجه است .\r\nمىفرمايد : عسف ( سختگيرى و خشونت ) سبب كوچ كردن مردم از منطقه و ويران شدن آبادىهاست و حيف ( ظلم و بىعدالتى ) سبب شورش مردم و قيام‌هاى مسلحانه است . گرچه اين دو واژه قريب الافق هستند ولى تفاوت روشنى دارند كه به آن اشاره شد .\r\nبعضى از ارباب لغت ( مانند راغب در مفردات ) كه اصرار به ريشه‌يابى لغات دارند مىگويند : اصل حيف به معناى انحراف در حكم و تمايل به يكى از دو جانب افراط و تفريط است كه مصداق ظلم و بىعدالتى است .\r\nو ابن منظور در لسان العرب در تفسير واژهء عسف چنين مىگويد : «\r\nوالعَسْف فى الأَصل : أَن يأْخذَ المُسافرُ على غيرِ طريقٍ ولا جادّةٍ ولا عَلَمٍ فنُقِل إلى الظُّلم والجَوْر\r\n؛ عسف در اصل اين است كه مسافر بدون در نظر گرفتن راه و جادهء روشن و نشانه‌ها در مسير خود اقدام به سفر كند ( كه مايهء گمراهى و بدبختى او خواهد شد ) سپس اين واژه در معناى ظلم و جور استعمال شده است » .\r\nبعضى نيز اشاره به يكى ديگر از مصاديق آن كرده‌اند و آن ، تمايل به فرد يا گروهى و تبعيض در مورد آن‌هاست و آن نيز از مصاديق ظلم است .\r\nتاريخ زندگى بشر در ادوار مختلف شاهد بسيار خوبى بر گفتهء امام عليه السلام است .\r\nبسيارى از انقلاب‌ها ازجمله انقلاب كمونيستى در شرق اروپا و شرق آسيا از ظلم حاكمان جور برخاست ؛ هنگامى كه توده‌هاى مردم كارد به استخوانشان رسيد دست به اسلحه بردند و خروشيدند و حكومت را ريشه‌كن ساختند .\r\nدر بسيارى از كشورها هنگامى كه جور سلاطين و زمامداران از حد گذشت\r\n\r\n","description":"","footnote":"","page_name":" 714 ","page_number":714},
  {"content":"\r\n\r\nمردم زمين‌ها را رها كرده و به نقطه‌هاى امن كوچ كردند ؛ كارى كه نتيجه‌اش ويرانى آن منطقه بود .\r\nاين سخن را با حديثى از امام صادق عليه السلام پايان مىدهيم كه بعد از توصيه‌هاى متعدد به رعايت اعتدال در دعوت مردم به‌سوى اسلام و عبادات مىفرمايد : «\r\nأَمَا عَلِمْتَ أَنَّ إِمَارَةَ بَنِى أُمَيَّةَ كَانَتْ بِالسَّيْفِ وَالْعَسْفِ وَالْجَوْرِ وَأَنَّ إِمَامَتَنَا بِالرِّفْقِ وَالتَّأَلُّفِ وَالْوَقَارِ وَالتَّقِيَّةِ وَحُسْنِ الْخُلْطَةِ وَالْوَرَعِ وَالْاجْتِهَادِ فَرَغِّبُوا النَّاسَ فِى دِينِكُمْ وَفِيمَا أَنْتُمْ فِيهِ\r\n؛ آيا نمىدانى كه حكومت بنىاميه با شمشير و سختگيرى و ظلم و ستم بود و امامت ما با مدارا و تأليف قلوب و وقار تقيه و خوش‌رفتارى و ورع و جهد و تلاش است . بنابراين مردم را به دين خود و آنچه به آن اعتقاد داريد از اين طريق دعوت كنيد » . « 1 »\r\n* * *\r\n\r\n\r\n","description":"","footnote":"\r\n( 1 ) . بحارالانوار ، ج 66 ، ص 170 ، ح 11 .\r\n","page_name":" 715 ","page_number":715},
  {"content":"\r\n . \r\n","description":"","footnote":"","page_name":" 716 ","page_number":716},
  {"content":"\r\n\r\n\r\n477 أَشَدُّ الذُّنُوبِ مَا اسْتَخَفَّ بِهِ صَاحِبُهُ .\r\nامام عليه السلام فرمود :\r\nبدترين و خطرناك‌ترين گناهان گناهى است كه مرتكب‌شوندهء آن ،\r\nآن را كوچك بشمرد . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nاين گفتار حكيمانه نيز از روايات تكرارى مرحوم سيد رضى است زيرا عين آن با تفاوت بسيار كمى در حكمت 348 گذشت . در آن‌جا بدين صورت بود : « أشَدُّ الذُّنُوبِ مَا اسْتَهانَ بِهِ صاحِبُهُ » . مرحوم خطيب در ذيل همان حكمت آن را از زمخشرى در كتاب ربيع‌الابرار و ابن قاسم در روضة الاخيار نقل كرده است و در اين‌جا چيزى بر آن نمىافزايد .\r\nاضافه مىكنيم : در غررالحكم نيز با تفاوتى به اين صورت آمده است : « أشَدُّ الذّنوبِ عِندَاللَّهِ سُبحانَه ذَنبٌ استَهانَ به راكِبُه » . ( غررالحكم ، ح 3570 ) .\r\n","page_name":" 717 ","page_number":717},
  {"content":"\r\n\r\n\r\nشرح و تفسير از گناهى كه كوچك مىشمرى بترس !\r\nامام عليه السلام در اين گفتار حكيمانه به نكتهء مهمى در باب سنجش گناهان اشاره كرده ، مىفرمايد : « بدترين و خطرناك‌ترين گناهان گناهى است كه مرتكب‌شوندهء آن ، آن را كوچك بشمرد » ؛ (\r\nأَشَدُّ الذُّنُوبِ مَا اسْتَخَفَّ بِهِ صَاحِبُهُ\r\n) . بعضى معتقدند كه گناهان را نبايد به صغيره و كبيره تقسيم كرد ؛ همهء گناهان نسبت به مقام شامخ الهى كبيره است زيرا هرقدر شخصى كه معصيتش مىشود بزرگ‌تر باشد معصيت ، بزرگ‌تر خواهد بود و چون خداوند از هرچيز برتر و بالاتر است هر معصيتى در پيشگاهش عظيم است .\r\nالبته اين سخن از يك نظر صحيح است ولى از يك نظر مىتوان ميان گناهان تفاوت گذاشت . گاهى ذات گناهان با هم متفاوت است ؛ تفاوتى كه مثلًا در ميان سيلى زدن به يك شخص بىگناه يا كشتن او مىباشد و تفاوتى كه ميان زناى با غير محارم و زناى با محارم است .\r\nو گاه تفاوت به‌سبب اصرار يا ندامت و استغفار است . ممكن است كسى گناه كبيره‌اى انجام دهد ولى فوراً پشيمان شود و به درگاه خدا توبه كند اين گناه نسبت به گناه كسى كه صغيره‌اى را انجام مىدهد و اصرار بر آن دارد كوچك‌تر محسوب مىشود و گاهى اين تفاوت به‌سبب نيت گناهكار است گاهى گناهكار گناه را با ترس و وحشت و اضطراب انجام مىدهد و گاه با بىاعتنايى و كوچك\r\n\r\n","description":"","footnote":"","page_name":" 718 ","page_number":718},
  {"content":"\r\n\r\nشمردن گناه . به‌يقين دومى از اولى بزرگ‌تر است هرچند خودِ گناه هيچ تفاوتى نكند .\r\nاين از يك نظر ، ازنظر ديگر گناهى كه انسان دربارهء آن بىاعتناست به آسانى دامن او را مىگيرد و به او ضربه مىزند ولى گناهى كه در نظر او عظيم و خطرناك است كمتر به آن گرفتار مىشود . درست مثل اين‌كه انسان ، دشمنى را كوچك بشمرد ، از چنين دشمنى ممكن است به آسانى غافل شود و ضربه بخورد ولى از دشمنى كه او را بزرگ و خطرناك مىشمرد در امان بماند .\r\nدر روايات اسلامى اين مسأله نيز به صورت گسترده آمده است . مرحوم شيخ حر عاملى در كتاب وسائل الشيعه در ابواب جهاد نفس ، بابى تحت عنوان « وجوب اجتناب المحقرات من الذنوب » ذكر كرده و در آن باب ، چهارده روايت از معصومين عليهم السلام در همين زمينه آورده است . ازجمله در حديثى از رسول خدا صلى الله عليه و آله مىخوانيم كه فرمود : «\r\nلَا تُحَقِّرُوا شَيْئاً مِنَ الشَّرِّ وَإِنْ صَغُرَ فِى أَعْيُنِكُمْ وَلَا تَسْتَكْثِرُوا شَيْئاً مِنَ الْخَيْرِ وَإِنْ كَثُرَ فِى أَعْيُنِكُمْ فَإِنَّهُ لَاكَبِيرَ مَعَ الاسْتِغْفَارِ وَلَا صَغِيرَ مَعَ الْإِصْرَارِ\r\n؛ چيزى از كار بد را كوچك نشمريد هرچند در نظر شما كوچك باشد و چيزى از كار نيك را بزرگ نشمريد هرچند در نظر شما بزرگ و فراوان باشد زيرا هيچ گناه كبيره‌اى با استغفار باقى نمىماند و هيچ گناه صغيره‌اى با اصرار بر آن بخشوده نخواهد شد » . « 1 »\r\nاز سويى ديگر هنگامى كه انسان دربارهء گناهى بىاعتنا باشد ، آن گناه تكرار مىشود و روى هم انباشته مىگردد و تبديل به گناهى بسيار عظيم مىشود .\r\nهمان‌گونه كه در حديثى از پيامبر اكرم صلى الله عليه و آله مىخوانيم : «\r\nإِيَّاكُمْ وَ مُحَقَّرَاتِ الذُّنُوبِ فَإِنَّ لَهَا مِنَ اللَّهِ طَالِباً وَ إِنَّهَا لَتَجْتَمِعُ عَلَى الْمَرْءِ حَتَّى تُهْلِكَهُ\r\n؛ از گناهان كوچك برحذر باشيد زيرا از سوى خدا دربارهء آن مطالبه مىشود و آن‌ها روى هم انباشته\r\n\r\n\r\n","description":"","footnote":"\r\n( 1 ) . وسائل الشيعه ، ج 11 ، ص 246 ، ح 8 .\r\n","page_name":" 719 ","page_number":719},
  {"content":"\r\n\r\nمىگردد تا انسان را هلاك كند » . « 1 »\r\nدر حديث ديگرى از امام باقر عليه السلام مىخوانيم : «\r\nوَمِنَ الذُّنُوبِ الَّتِى لا تُغْفَرُ قَوْلُ الرَّجُلِ لَيْتَنِى لا أُؤَاخَذُ إِلَّا بِهَذَا\r\n؛ ازجمله گناهانى كه هرگز بخشوده نمىشود گناهى است كه كسى كه آن را انجام مىدهد ( هنگامى كه به او بگويند : چرا چنين مىكنى ؟ ) بگويد : ( اين‌كه گناه مهمى نيست ) كاش من با همين يك گناه مؤاخذه مىشدم » . « 2 »\r\nدر روايتى از حضرت مسيح عليه السلام مىخوانيم : «\r\nبِحَقٍّ أَقُولُ لَكُمْ إِنَّ صِغَارَ الْخَطَايَا وَمُحَقَّرَاتِهَا لَمِنْ مَكَايِدِ إِبْلِيسَ يُحَقِّرُهَا لَكُمْ وَيُصَغِّرُهَا فِى أَعْيُنِكُمْ فَتَجْتَمِعُ فَتَكْثُرُ فَتُحِيطُ بِكُمْ\r\n؛ حق را به شما مىگويم كه گناهان كوچك و حقير از دام‌هاى شيطان است . آن را در نظر شما حقير مىشمرد و در چشم شما كوچك مىنمايد تا روى هم انباشته شود و وجود شما را احاطه كند ( بر حذر باشيد ) » . « 3 »\r\n* * *\r\n\r\n\r\n","description":"","footnote":"\r\n( 1 ) . وسائل الشيعه ، ج 11 ، ص 247 ، ح 11 .\r\n( 2 ) . همان ، ح 10 .\r\n( 3 ) . مستدرك الوسائل ، ج 11 ، ص 350 ، ح 11 .\r\n","page_name":" 720 ","page_number":720},
  {"content":"\r\n\r\n\r\n478 مَا أَخَذَ اللَّهُ عَلَى أَهْلِ الْجَهْلِ أَنْ يَتَعَلَّمُوا حَتَّى أَخَذَ عَلَى أَهْلِ الْعِلْمِ أَنْ يُعَلِّمُوا .\r\nامام عليه السلام فرمود :\r\nخداوند از افراد جاهل پيمان نگرفته كه دنبال علم و دانش بروند ، مگر اين كه قبل از آن از علما و دانشمندان پيمان گرفته كه به آن‌ها علم بياموزند . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم كلينى در كتاب كافى از امام صادق عليه السلام نقل مىكند كه آن حضرت مىفرمايد : در كتاب على عليه السلام ديدم : « إنَّ اللَّهَ لم يَأخُذ على الجُهّال عَهداً بطلَبِ العِلم حتّى أخذَ على العلماءِ عهداً بِبَذْلِ العِلمِ للجُهّال لأنّ العِلمَ كانَ قبل الجَهلِ » ( و همان‌گونه كه مىبينيم اين كلام به آنچه در نهج‌البلاغه آمده كاملًا شبيه است هر چند از جهاتى متفاوت مىباشد ) .\r\nدر اوايل جلد 88 بحارالانوار نيز روايات متعددى به اين مضمون ديده مىشود . ( مصادر نهج‌البلاغه ، ج 4 ، ص 321 ) .\r\nولى به نظر مىرسد كه جلد 88 صحيح نباشد بلكه صحيح ، جلد 2 ، صفحهء 64 است كه مرحوم علامه مجلسى در آن باب ، هشتاد و چهار حديث ذكر كرده كه قسمت مهمى از آن‌ها همين معنا را تعقيب مىكند .\r\n","page_name":" 721 ","page_number":721},
  {"content":"\r\n\r\n\r\nشرح و تفسير مسئوليت سنگين دانشمندان\r\nامام عليه السلام در اين گفتار حكيمانه به نكتهء بسيار مهمى در مورد فراگيرى علوم اشاره كرده ، مىفرمايد : « خداوند از افراد نادان پيمان نگرفته كه دنبال علم و دانش بروند ، مگر اين كه قبل از آن از علما و دانشمندان پيمان گرفته كه به آن‌ها علم بياموزند » ؛ (\r\nمَا أَخَذَ اللَّهُ عَلَى أَهْلِ الْجَهْلِ أَنْ يَتَعَلَّمُوا حَتَّى أَخَذَ عَلَى أَهْلِ الْعِلْمِ أَنْ يُعَلِّمُوا\r\n) . در بسيارى از كشورها در دنياى امروز تحصيل علم در حد قابل ملاحظه‌اى اجبارى است و چنانچه فرزندى متولد شود و مثلًا به سن شش سالگى برسد و نام او براى فراگرفتن علم در هيچ مدرسه‌اى نوشته نشده باشد پدر و مادر او مورد مؤاخذه قرار خواهند گرفت .\r\nاين كار در دنياى ما كه توجه خاصى به علوم در آن مىشود چيز عجيبى نيست . مهم آن است كه حدود چهارده قرن پيش ، اسلام نه تنها فراگيرى علم را فريضه شمرده بلكه بالاتر از آن ، تعليم دادن را بر دانشمندان واجب كرده است و منطق عقل نيز همين را ايجاب مىكند . چگونه ممكن است بر افراد نادان فراگرفتن علم واجب باشد اما بر دانشمندان تعليم دادن واجب نباشد ؟\r\nامام عليه السلام در اين گفتار حكيمانه اشاره به دو پيمان الهى مىكند : پيمانى كه در درجهء اول است پيمانى است كه از دانشمندان گرفته كه علم خود را كتمان نكنند\r\n\r\n","description":"","footnote":"","page_name":" 722 ","page_number":722},
  {"content":"\r\n\r\nو در اختيار مردم بگذارند ، و پيمانى كه از افراد جاهل گرفته كه به‌دنبال تحصيل علم بروند . و اگر اين دو پيمان در جامعهء انسانى لباس عمل به خود بپوشد ، جهل و نادانى ريشه‌كن خواهد شد .\r\nهمان‌گونه كه در سند اين كلام حكيمانه اشاره شد ، در احاديث اسلامى مطالب بسيارى در همين زمينه وارد شده است ، ازجمله همان حديث امام صادق عليه السلام كه از جدش على عليه السلام نقل كرده و اين مطلب را به‌طور مشروح‌ترى بيان مىكند . مىفرمايد : «\r\nإِنَّ اللَّهَ لَمْ يَأْخُذْ عَلَى الْجُهَّالِ عَهْداً بِطَلَبِ الْعِلْمِ حَتَّى أَخَذَ عَلَى الْعُلَمَاءِ عَهْداً بِبَذْلِ الْعِلْمِ لِلْجُهَّالِ لِأَنَّ الْعِلْمَ كَانَ قَبْلَ الْجَهْلِ\r\n؛ خداوند از جاهلان پيمانى براى طلب علم نگرفت تا اين‌كه از عالمان پيمان بذل علم گرفت زيرا علم ، قبل از جهل است ( و تا عالمى كه علمش را در اختيار بگذارد وجود نداشته باشد مكلف ساختن جاهلان به تحصيل علم مفهومى ندارد ) » . « 1 »\r\nدربارهء همين گفتار حكيمانه حديث جالبى از حسن بن عماره نقل شده كه مىگويد : روزى نزد « زهرى » رفتم - بعد از آن‌كه نقل حديث براى مردم را ترك گفته بود - و به او گفتم : احاديثى كه شنيده‌اى براى من بازگو ، به من گفت : مگر تو نمىدانى كه من ديگر براى كسى حديث نقل نمىكنم ؟ ! گفتم : به هر حال ، يا تو براى من حديث بگو يا من براى تو حديث نقل مىكنم ، گفت : تو حديث بگو !\r\nگفتم : از على عليه السلام نقل شده كه مىفرمود : «\r\nما أَخَذَ اللَّهُ عَلى أَهْلِ الْجَهْلِ أَنْ يَتَعَلَّمُوا حَتّى أَخَذَ عَلى أَهْلِ الْعِلْمِ أَنْ يُعَلِّمُوا\r\n؛ خداوند از افراد نادان پيمان نگرفته كه دنبال علم و دانش بروند ، مگر اين كه قبل از آن از علما و دانشمندان پيمان گرفته كه به آن‌ها علم بياموزند » ! هنگامى كه اين حديث تكان‌دهنده را براى او خواندم ، سكوت خود را شكست و گفت : اكنون بشنو تا براى تو بگويم . و در همان مجلس ، چهل حديث براى من روايت كرد ! « 2 »\r\n\r\n\r\n","description":"","footnote":"\r\n( 1 ) . بحارالانوار ، ج 2 ، ص 67 ، ح 14 .\r\n( 2 ) . تفسير مجمع‌البيان و تفسير ابوالفتوح رازى ، ذيل آيهء 187 سورهء آل‌عمران ؛ بحارالانوار ، ج 2 ، ص 80 ؛ تاريخ مدينهء دمشق ، ج 55 ، ص 367 .\r\n","page_name":" 723 ","page_number":723},
  {"content":"\r\n\r\nهمين مطلب را كه امام عليه السلام در اين گفتار حكيمانه بيان كرده در حكمت 372 با تعبير ديگرى فرموده است آن‌جا كه قوام دين و دنيا را بر چهار اصل ، استوار مىشمارد و اصل اول و دوم را اين قرار مىدهد : «\r\nعَالِمٍ مُسْتَعْمِلٍ عِلْمَهُ وَجَاهِلٍ لايَسْتَنْكِفُ أَنْ يَتَعَلَّمَ\r\n؛ عالم و دانشمندى كه علم خود را به‌كار گيرد و غير عالمى كه از فراگيرى علم سرباز نزند » .\r\nدر آيات و روايات متعددى شديداً از كتمان علم نهى شده است كه مفهومش اين است كه عالم بايد علم خود را در اختيار ديگران بگذارد و به افراد ناآگاه اطلاع دهد . ازجمله در حديثى از رسول خدا صلى الله عليه و آله مىخوانيم : «\r\nكاتِمُ العِلْمِ يَلْعَنُه كُلُّ شَىءٍ حتّى الحوتُ فِى البَحرِ وَالطَّيرُ فى السَّماءِ\r\n؛ عالمى كه علم خود را مكتوم دارد همه چيز ، او را لعنت مىكنند حتى ماهيان دريا و مرغان هوا » . « 1 »\r\n\r\nنكته آموزش كدام علم واجب است ؟\r\nاين سؤال در ذيل كلام امام عليه السلام مطرح مىشود كه خداوند براى تعليم كدام علم از علما پيمان گرفته پيش از آن‌كه از جاهلان فراگرفتن آن را پيمان گرفته باشد ؟\r\nشك نيست كه علوم اعتقادى و واجبات و محرمات و اخلاق اسلامى نخستين علومى است كه پيمان تعليم آن از عالمان و پيمان فراگيرى آن از جاهلان گرفته شده است .\r\nاما علوم ديگر كه قوام جامعه و نظام اجتماع بر آن استوار است مانند علم طب و علوم مربوط به صنايع و كشاورزى و دامدارى و سياست و تدبير مُدُن و علوم مربوط به جنگ و مبارزهء با دشمنان ، از علومى است كه فقها تصريح كرده‌اند كه\r\n\r\n\r\n","description":"","footnote":"\r\n( 1 ) . كنزالعمال ( طبق نقل ميزان الحكمة ، باب التحذير من كتمان العلم ) .\r\n","page_name":" 724 ","page_number":724},
  {"content":"\r\n\r\nفراگرفتن آن واجب كفايى است و اگر من به الكفاية ( به مقدار كافى ) نباشد واجب عينى مىگردد . بنابراين در هر دو صورت لازم است عالمانِ اين علوم به تعليم گروهى از ناآگاهان بپردازند تا جامعهء اسلامى از اين جهت فقير و ناتوان نگردد و نظام دين و دنيا به‌هم نريزد .\r\nدر عصر ما ، كشورهاى صنعتى بزرگ به‌سبب نياز ديگران به صنايع آن‌ها ، خواسته‌ها و افكار و فرهنگ خويش را به آن‌ها تحميل مىكنند و سعى در اسارت ديگران از طريق پيشرفت‌هاى علمى خود دارند ، به همين دليل بر مسلمانان لازم است كه در ميدان اين علوم سبقت جويند و لااقل خود را به ديگران برسانند تا از قيد اسارت آنان رهايى يابند .\r\n* * *\r\n\r\n","description":"","footnote":"","page_name":" 725 ","page_number":725},
  {"content":"\r\n . \r\n","description":"","footnote":"","page_name":" 726 ","page_number":726},
  {"content":"\r\n\r\n\r\n479 شَرُّ الْإِخْوَانِ مَنْ تُكُلِّفَ لَهُ .\r\nامام عليه السلام فرمود :\r\nبدترينِ برادران ( دوستان ) كسى است كه براى پذيرايى از او ( ناچار باشى )\r\nخود را به زحمت افكنى . « 1 »\r\nمرحوم سيد رضى بعد از ذكر اين گفتار حكيمانه مىگويد : « تكليف ( و تكلف ) هميشه با مشقت همراه است بنابراين دوست پرتوقعى كه انسان را به تكلف وامىدارد مايهء شر است . به همين دليل او بدترينِ برادران محسوب مىشود » ؛ (\r\nقال الرضيّ : لأن التّكليفَ مُستَلزِم للمَشقّةِ ، و هو شرٌّ لازِمٌ عن الأخِ المُتَكَلَّفِ لَهُ ، فهو شَرُّ الإخوانِ\r\n) .\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در مصادر مىگويد : اين گفتار حكيمانه را قبل از مرحوم سيد رضى ، ابن قتيبه در عيون الاخبار و ابوطالب مكى در قوت القلوب و ابوحيان توحيدى در الصديق والصداقة نقل كرده‌اند . ( مصادر نهج‌البلاغه ، ج 4 ، ص 321 ) .\r\n","page_name":" 727 ","page_number":727},
  {"content":"\r\n\r\n\r\nشرح و تفسير دوستان پرتكلّف\r\nامام عليه السلام در اين گفتار حكيمانه به نكتهء مهمى اشاره كرده كه دوستان خوب و بد را از هم جدا مىكند . مىفرمايد : « بدترينِ برادران ( دوستان ) كسى است كه براى پذيرايى از او ( ناچار باشى ) خود را به زحمت افكنى » ؛ (\r\nشَرُّ الْإِخْوَانِ مَنْ تُكُلِّفَ لَهُ\r\n) . مرحوم سيد رضى بعد از ذكر اين گفتار حكيمانه مىگويد : « تكليف ( و تكلف ) هميشه با مشقت همراه است بنابراين دوست پرتوقعى كه انسان را به تكلف وا مىدارد مايهء شر است . بنابراين او بدترينِ برادران محسوب مىشود » ؛ (\r\nقال الرضيّ : لأن التّكليفَ مُستَلزِم للمَشقّةِ ، و هو شرٌّ لازِمٌ عن الأخِ المُتَكَلَّفِ لَهُ ، فهو شَرُّ الإخوانِ\r\n) . اصولًا زندگى پرتكلف و پردردسر ، هميشه مايهء بدبختى و اضطراب و ناراحتى است بنابراين اگر دوستانى پيدا شوند كه توقع زيادى در پذيرايى يا كمك‌رسانى دارند و انسان مجبور شود به خاطر آن‌ها خود را به زحمت بيفكند ، دوستان بدى هستند .\r\nدوست باصفا كسى است كه پذيرايى ساده را به جان و دل مىپذيرد و سعى مىكند دوست خود را در آرامش و آسايش قرار دهد اما اگر توقعات زيادى داشت كه به‌سبب آن ، دوستش مجبور بود براى كمك به او يا پذيرايى از او خود\r\n\r\n","description":"","footnote":"","page_name":" 728 ","page_number":728},
  {"content":"\r\n\r\nرا به زحمت بيفكند و گاه حتى وسايل منزل خود را براى اين كار بفروشد چنين دوست خودخواهى لايق دوستى نيست .\r\nاولياء اللَّه و پيروان آن‌ها هميشه اين دستور را در نظر داشتند و دربرابر دوستان خود بىتكلف بودند ، به‌سادگى از آن‌ها پذيرايى مىكردند و با آن‌ها انس مىگرفتند .\r\nبه عكس ، كسانى در گذشته و به‌خصوص امروز بوده و هستند كه اگر دوستشان پذيرايى سنگين و پرخرجى از آن‌ها نكند آن را دليل بر اهانت مىدانند و از او فاصله مىگيرند ، در پشت سر گله مىكنند و در پيش او گاه اظهار مىدارند .\r\nدر مجموع ، تكلف در پذيرايى از دوستان ، عيوب زيادى دارد كه به چهار عيب آن به‌خصوص مىتوان اشاره كرد :\r\nنخست اين‌كه سبب مىشود دوستان ، كمتر يكديگر را ملاقات كنند زيرا تشريفات پردردسر به آسانى قابل تكرار نيست .\r\nدوم اين‌كه طرف مقابل ممكن است توانايى پذيرايى به آن شكل را نداشته باشد و سبب شرمندگى او در آينده شود .\r\nسوم اين‌كه از ساده‌زيستى كه مورد تأكيد اسلام است دور مىشوند .\r\nچهارم اين‌كه اين گونه پذيرايىها غالباً توأم با خودنمايى و رياكارى است كه با روح تعليمات اسلامى سازگار نيست .\r\nالبته تكلف گرچه غالباً در نحوهء پذيرايىهاست ولى ممكن است آداب ديگر را نيز شامل شود مانند چگونگى تعارف‌ها و جلوس در مقابل يكديگر و ساير امورى كه در ديدار دوستان انجام مىشود .\r\n* * * ابن ابىالحديد در اين‌جا به داستانى تاريخى اشاره مىكند كه از جهاتى قابل توجه است . مىگويد : از حسن بن سهل ( وزير مأمون ) نقل شده كه گفت : روزى\r\n\r\n","description":"","footnote":"","page_name":" 729 ","page_number":729},
  {"content":"\r\n\r\nنزد مأمون رفتم و با سؤالى كه قابل پيش‌بينى نبود مواجه شدم . به من گفت :\r\nمروّت ( شخصيت ) يعنى چه ؟ در پاسخ گفتم : منظور خليفه را نمىفهمم تا جواب مناسبى عرض كنم . گفت : نزد عمرو بن مسعده برو و از وى سؤال كن .\r\nمىگويد : من به سراغ عمرو رفتم ، اوضاع خانهء او به‌هم ريخته و مشغول بنايى بود . روى آجرى نشسته و مراقب كارگران بود . به او گفتم : مأمون دستور داده تا دربارهء معناى مروت از تو سؤال كنم . صدا زد آجرى آوردند و به من گفت : روى آن بنشين . در همان حال ، سخنانى گفت كه مقصود من در ميان آن‌ها وجود نداشت . من از اين‌كه مورد احترام واقع نشدم و مقدار زيادى حرف‌هاى نامناسب شنيدم عصبانى شدم و به خود مىپيچيدم . هنگام غذا خوردن كه شد خدمتكارى آمد و دو قرص نان و مقدارى خورش ساده و يك ظرف آب با خود آورد . كمى از آن تناول كردم و در حالى كه از چنين برخورد اهانت‌آميزى ناراحت بودم با وى خداحافظى كردم ، ولى به من گفت : هر روز دوست داشتى مىتوانى نزد من بيايى . من چيزى دراين‌باره به مأمون نگفتم . فكر كردم اكنون كه رسماً از طرف او دعوت شدم يك روز پيش او بروم و رفتار او را ببينم و بعد با مأمون ملاقات كنم . آن روز كه نزد او رفتم بر خلاف انتظار با استقبال بسيار خوب او روبرو شدم . مرا در آغوش كشيد و پيشانى مرا بوسيد و پشت سر من به راه افتاد و در محل پذيرايى مرا در جاى خوبى نشاند و دربرابر من نشست و با سخنان سنجيده‌اى با من گفت‌وگو كرد . هنگام پذيرايى ، ظرف‌هاى پر از ميوه و غذاهاى گوناگون آوردند و در سفره چيدند و پذيرايىاش از من بسيار جالب بود . هنگامى كه مىخواستم خداحافظى كنم دستور داد هداياى فراوانى به من دادند و مركبى را با هداياى فراوان آماده ساخت و غلامانى را همراه من فرستاد .\r\nبسيار تعجب كردم هنگامى كه شنيدم همهء آن‌ها را به من بخشيده است . در موقع خداحافظى گفت : اگر برادرت به ديدنت آمد به خاطر او خود را به زحمت نينداز\r\n\r\n","description":"","footnote":"","page_name":" 730 ","page_number":730},
  {"content":"\r\n\r\nو به آنچه در خانه وجود دارد كفايت كن اما اگر كسى را دعوت كردى از چيزى در خدمت به او فروگذار مكن همان‌گونه كه من در اين دو جلسه با تو رفتار كردم . سپس اين جمله را افزود : معناى مروت همين است . « 1 »\r\nالبته عمرو بن مسعده در جلسهء دوم مرتكب تكلف شده و مصداق كلام امام عليه السلام نيست ولى شايد هدف او اين بوده است كه كمبودها و اهانت‌هاى ظاهرى جلسهء اول را بدين وسيله جبران كند و از دل ميهمان خود بيرون سازد .\r\nمرحوم علامهء شوشترى در شرح اين عبارت ، حديثى از ابن قتيبهء دينورى در عيون الاخبار نقل مىكند كه اين بحث را با آن حديث پايان مىدهيم . مىگويد :\r\nمردى على عليه السلام را به مهمانى دعوت كرد . امام عليه السلام فرمود : «\r\nنَأتِيكَ على أن لا تَتَكلَّف ما لَيسَ عِندَك ولا تَدَّخِرَ عنّا ما عِندَك وكانَ يقولُ : شَرُّ الإخوانِ مَن تُكلّفَ لَهُ\r\n؛ ما دعوت تو را اجابت مىكنيم و نزد تو خواهيم آمد به شرط اين‌كه براى چيزى كه نزد تو نيست تكلف نكنى و از آنچه نزد توست دريغ نورزى » و مىفرمود :\r\n« بدترينِ دوستان ، دوستى است كه براى او خود را به تكلف و مشقت بيندازى » . « 2 »\r\n* * *\r\n\r\n\r\n","description":"","footnote":"\r\n( 1 ) . شرح نهج‌البلااغهء ابن ابىالحديد ، ج 20 ، ص 249 .\r\n( 2 ) . شرح نهج‌البلاغهء علامه شوشترى ، ج 13 ، ص 438 .\r\n","page_name":" 731 ","page_number":731},
  {"content":"\r\n\r\n\r\n480 إِذَا احْتَشَمَ الْمُؤْمِنُ أَخَاهُ فَقَدْ فَارَقَهُ .\r\nامام عليه السلام فرمود :\r\nهنگامى كه مؤمن ، برادر باايمانش را به خشم آورد و شرمگين سازد اسباب جدايى از او را فراهم كرده است . « 1 »\r\nمرحوم سيد رضى مىگويد : « حشمه و أحشمه » يعنى او را به غضب آورد و بعضى گفته‌اند : او را شرمنده ساخت و « احتشم » به معنى طلب شرمندگى است براى ديگرى و چنين كارى مقدمهء جدايى از اوست ؛ (\r\nقال الرضيُّ : يقال : حَشَمَهُ وأحْشَمَهُ إذا أغْضَبَه ، وقيل : أخْجَلَهُ « أو احْتَشَمَهُ » طَلَبَ ذلِكَ له و هوَ مَظَنَّةُ مُفارَقَتِه\r\n) .\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nتنها موردى كه مرحوم خطيب به‌عنوان منبع ديگرى براى كلام فوق ذكر مىكند چيزى است كه در كتاب محاضرات الادباء راغب اصفهانى ( از علماى قرن پنجم ) آمده است . مىگويد : على عليه السلام فرمود : « شر الاخوان من يحتشم منه ويتكلف له » ( و با توجه به تفاوتى كه بين نقل راغب اصفهانى و آنچه در نهج‌البلاغه آمده وجود دارد و روشن مىشود كه او منبع ديگرى در اختيار داشته است ) . ( مصادر نهج‌البلاغه ، ج 4 ، ص 322 ) .\r\n","page_name":" 732 ","page_number":732},
  {"content":"\r\n\r\n\r\nشرح و تفسير اسباب جدايى دوستان\r\nامام عليه السلام در اين گفتار حكيمانه به يكى از عوامل مهم جدايى از دوست اشاره كرده ، مىفرمايد : « هنگامى كه مؤمن ، برادر باايمانش را به خشم آورد و شرمگين سازد مقدّمه جدايى از او را فراهم كرده است » ؛ (\r\nإِذَا احْتَشَمَ الْمُؤْمِنُ أَخَاهُ فَقَدْ فَارَقَهُ\r\n) . مرحوم سيد رضى ذيل اين حكمت ، احشام و حشمت را چنين تفسير مىكند ، مىگويد : « حشمه و أحشمه » يعنى او را به غضب آورد و بعضى گفته‌اند :\r\nاو را شرمنده ساخت يا « احتشم » به معنى طلب شرمندگى است براى ديگرى و چنين كارى مقدمهء جدايى از اوست » ؛ (\r\nقال الرضيُّ : يقال : حَشَمَهُ وأحْشَمَهُ إذا أغْضَبَه ، وقيل : أخْجَلَهُ « أو احْتَشَمَهُ » طَلَبَ ذلِكَ له و هوَ مَظَنَّةُ مُفارَقَتِه\r\n) . آنچه سيد رضى گفته ، يكى از تفسيرهاى كلام حكيمانهء امام عليه السلام است ، بعضى از شارحان نهج‌البلاغه تفسير ديگرى ذكر كرده‌اند كه بر اساس مفهوم ديگرى است كه براى حشمت گفته‌اند و آن اين‌كه « حشمت » به معنى حفظ خودخواهى و تشخص دربرابر ديگران و برترىجويى در مقابل دوستان است و اين تعبير در مورد حشمت پادشاهان و امرا گفته شده كه در پشت پرده‌هاى كاخ‌ها خود را مستور مىدارند و دربان‌ها بر درهاى آن مىگمارند به‌گونه‌اى كه مراجعه‌كنندگان نه قدرت مراجعه به آن‌ها را دارند و نه گفت‌وگوى با آن‌ها ، مگر در موارد نادر آن\r\n\r\n","description":"","footnote":"","page_name":" 733 ","page_number":733},
  {"content":"\r\n\r\nهم با شرايط سنگين خاص . همين معنى ممكن است در مورد دوستان به صورت ساده‌ترى انجام گيرد . به هر حال حجابى ميان انسان و سايرين مىشود و يكى از اسباب جدايى از دوستان است . « 1 »\r\nبنابراين براى گفتار حكيمانهء مورد بحث سه تفسير به نظر مىرسد و ممكن است همهء آن‌ها در مفهوم كلام امام عليه السلام جمع باشد . نخست ، خشمگين ساختن دوستان ، دوم ، شرمنده نمودن آن‌ها و سوم ، برترىجويى و تكبر دربرابر آن‌ها .\r\nهركدام از اين امور سه‌گانه براى جدا شدن دوستان از انسان كافى است البته ممكن است انجام يك مرتبه و دو مرتبهء اين كارها تأثيرگذار نباشد ولى به‌يقين اگر تكرار شود سبب جدايى از دوستان خواهد شد .\r\nدر حديثى از امام صادق عليه السلام مىخوانيم : «\r\nمَنِ احْتَشَمَ أَخَاهُ حَرُمَتْ وُصْلَتُهُ وَ مَنِ اغْتَمَّهُ سَقَطَتْ حُرْمَتُه\r\n؛ كسى كه برادر مسلمانش را عصبانى يا شرمنده سازد دوستى با او حرام است و كسى كه برادر مسلمانش را اندوهگين نمايد احترامش از بين مىرود » . « 2 »\r\nو در كتاب دعائم الاسلام از پيغمبر اكرم صلى الله عليه و آله نقل شده است كه فرمود : «\r\nأكْرَمُ أخلاقِ النَّبِيّينَ وَالصّدّيقِينَ وَالشُّهداءِ وَالصّالِحينَ التَّزاوُرُ فِى اللَّهِ وَحَقٌّ على المَزورِ أن يُقَرّبَ إلى أخيهِ ما تيسَّرَ عِندَه ولو لم يَكُن إلّاجُرعَةٌ من ماءٍ ، فَمَنِ احْتَشَم أن يُقَرّب إلى أخيهِ ما تيسَّر عِندَه لَمْ يَزَلْ في مَقْتِ اللَّهِ يَوْمَهُ وَلَيْلَتَهُ\r\n؛ برجسته‌ترين اخلاق پيغمبران و صديقين و شهدا و صالحين ، زيارت دوستان براى خداست و بر كسى كه به زيارت او مىروند لازم است آنچه را نزد او ميسر است براى پذيرايى از دوستش بياورد هر چند يك جرعه آب باشد ، و كسى كه از اين كار خوددارى كند و آنچه را ميسر است براى پذيرايى دوستش نبرد پيوسته در خشم\r\n\r\n\r\n","description":"","footnote":"\r\n( 1 ) . شرح مرحوم كمره‌اى بر نهج‌البلاغه ( منهاج البراعه ) ، ج 21 ، ص 546 .\r\n( 2 ) . بحارالانوار ، ج 75 ، ص 254 .\r\n","page_name":" 734 ","page_number":734},
  {"content":"\r\n\r\nو غضب الهى در آن روز و شب خواهد بود » . « 1 »\r\nاز اين حديث شريف معنى چهارمى براى احتشام استفاده مىشود و آن خوددارى كردن و بىاعتنايى نمودن است .\r\n\r\nنكته شرايط دوستى\r\nمىدانيم كه اسلام همهء مسلمانان را برادر يكديگر شمرده كه اين بالاترين رابطه و پيوند عاطفى در ميان دو انسان است و به همهء مسلمين سفارش كرده كه با يكديگر همچون دو برادر صميمى رفتار كنند ، و براى آن‌ها حقوق متقابل فراوانى ذكر شده كه اگر جمع‌آورى شود خود يك كتاب خواهد شد .\r\nبه‌يقين به‌دست آوردن اين‌چنين دوستان گرچه زياد مشكل نيست ولى نگهدارى آن‌ها آسان نمىباشد .\r\nدوستان را به‌هنگام گرفتارىها و مشكلات و پشت كردن دنيا به انسان مىتوان شناخت .\r\nدر حديثى كه مرحوم كلينى در جلد دوم كافى نقل كرده است مىخوانيم :\r\nهنگامى كه امير مؤمنان عليه السلام در بصره بود كسى از ميان مجلس برخاست و عرض كرد : « اى اميرمؤمنان !\r\nأَخْبِرْنَا عَنِ الْإِخْوَانِ\r\n؛ برادران حقيقى را به ما معرفى كن » .\r\nامام عليه السلام فرمود : «\r\nالْإِخْوَانُ صِنْفَانِ إِخْوَانُ الثِّقَةِ وَإِخْوَانُ الْمُكَاشَرَةِ فَأَمَّا إِخْوَانُ الثِّقَةِ فَهُمُ الْكَفُّ وَالْجَنَاحُ وَالْأَهْلُ وَالْمَالُ فَإِذَا كُنْتَ مِنْ أَخِيكَ عَلَى حَدِّ الثِّقَةِ فَابْذُلْ لَهُ مَالَكَ وَبَدَنَكَ وَصَافِ مَنْ صَافَاهُ وَعَادِ مَنْ عَادَاهُ وَاكْتُمْ سِرَّهُ وَعَيْبَهُ وَأَظْهِرْ مِنْهُ الْحَسَنَ وَاعْلَمْ أَيُّهَا السَّائِلُ أَنَّهُمْ أَقَلُّ مِنَ الْكِبْرِيتِ الْأَحْمَرِ وَأَمَّا إِخْوَانُ الْمُكَاشَرَةِ فَإِنَّكَ تُصِيبُ لَذَّتَكَ مِنْهُمْ فَلا تَقْطَعَنَّ ذَلِكَ مِنْهُمْ وَلَا تَطْلُبَنَّ مَا وَرَاءَ ذَلِكَ مِنْ ضَمِيرِهِمْ\r\n\r\n\r\n","description":"","footnote":"\r\n( 1 ) . دعائم الاسلام ، ج 2 ، ص 106 ، ح 341 .\r\n","page_name":" 735 ","page_number":735},
  {"content":"\r\n\r\nوَابْذُلْ لَهُمْ مَا بَذَلُوا لَكَ مِنْ طَلاقَةِ الْوَجْهِ وَحَلاوَةِ اللِّسَانِ\r\n؛ برادران دينى دو دسته‌اند : برادران مورد اعتماد و برادران ظاهرى . اما برادران واقعى مورد اعتماد :\r\nآن‌ها به‌منزلهء دست و بال و اهل و مال انسان‌اند . بنابراين هرگاه به برادرت اطمينان پيدا كردى از بذل مال و تن خود دربارهء او دريغ مدار ، با دوستانش دوست باش و با دشمنانش دشمن ، اسرار و عيب او را پوشيده دار و صفات نيكش را آشكار كن و بدان اى سؤال‌كننده كه آن‌ها از گوگرد سرخ « 1 » كمترند . و اما برادران ظاهرى : مىتوانى لذت همنشينى با آن‌ها را داشته باشى . اين مقدار را از آن‌ها قطع مكن و بيش از اين از درون آن‌ها چيزى مخواه . تا زمانى كه با تو خوشرو و خوش‌زبان‌اند با آن‌ها خوشرو و خوش‌زبان باش » . « 2 »\r\nاين كلام را با حديث ديگرى از امام صادق عليه السلام ادامه مىدهيم ؛ مىفرمايد :\r\n« برادران ( دوستان دينى ) سه دسته‌اند ؛ گروهى همچون غذايى هستند كه انسان هميشه به آن‌ها نياز دارد و آن‌ها گروهى هستند كه داراى عقل و درايت‌اند . دوم گروهى هستند كه همانند درداند و آن‌ها گروه احمق و نادان‌اند و سومى گروهى هستند كه همچون دوا ( به‌هنگام بروز بيمارى ) مىباشند و آن‌ها اشخاص فهميدهء هوشيارند » . « 3 »\r\nشك نيست كه براى حفظ اخوت با دوستان واقعى بايد تلاش و كوشش فراوان كرد . ازجمله دوست را نه شرمنده بسازيم نه خشمگين و نه دربرابر او براى خود جاه و جلالى قائل باشيم كه امام عليه السلام در كلام مورد بحث به آن اشاره فرموده است .\r\nدر روايات اسلامى آسيب‌هاى متعددى براى صداقت و دوستى ذكر شده است كه بايد براى حفظ دوستى از آن پرهيز كرد ازجمله اميرمؤمنان على عليه السلام طبق\r\n\r\n\r\n","description":"","footnote":"\r\n( 1 ) . گوگرد سرخ ضرب‌المثلى است براى كمبود چيزى .\r\n( 2 ) . كافى ، ج 2 ، ص 248 ، ح 3 .\r\n( 3 ) . بحارالانوار ، ج 75 ، ص 238 ، ح 107 .\r\n","page_name":" 736 ","page_number":736},
  {"content":"\r\n\r\nروايتى كه مرحوم علامهء مجلسى در بحارالانوار آورده است به فرزند دلبندش امام حسن عليه السلام مىفرمايد : «\r\nلا يَغْلِبَنَّ عَلَيْكَ سُوءُ الظَّنِّ فَإِنَّهُ لَايَدَعُ بَيْنَكَ وَبَيْنَ صَدِيقٍ صَفْحا\r\n؛ مبادا سوء ظن بر تو غلبه كند كه هيچ دوستى را براى تو باقى نمىگذارد » . « 1 »\r\nو امام باقر عليه السلام مىفرمايد : «\r\nإِنْ أَرَدْتَ أَنْ يَصْفُوَ لَكَ وُدُّ أَخِيكَ فَلا تُمَازِحَنَّهُ وَلا تُمَارِيَنَّهُ وَلا تُبَاهِيَنَّهُ وَلا تُشَارَّنَّهُ\r\n؛ اگر مىخواهى محبت برادر مسلمانت براى تو صاف شود مزاح ( افراطى ) با او نداشته باش و ستيزه‌جويى و جر و بحث با او مكن و به او فخر مفروش و خصومت مورز » . « 2 »\r\nدر احاديث ديگرى دربارهء حسد و گوش دادن به سخنان سخن‌چينان هشدار داده شده كه اين‌ها نيز دوستان را از انسان جدا مىسازد . « 3 »\r\nسخن پايانى مرحوم سيد رضى : هنگامى كه سيد رضى رحمه الله به پايان كلمات قصار مىرسد چنين مىگويد : «\r\nوهذا حين انتِهاء الغايةِ بنا إلى قَطعِ المُختارِ من كلامِ أمير المؤمنين عليه السلام ، حامِدِين لِلّهِ سُبحانَهُ على ما مَنّ به مِن تَوفِيقِنا لضَمّ ما انتَشَر مِن أطرافِه ، وتَقريب ما بَعُدَ مِن أقطارِه . وتقرّر العزمُ كما شرطنا أوّلًا على تفضيلِ أوراقٍ مِن البَياضِ في آخِر كلّ بابٍ من الأبواب ، ليكون لاقتِناص الشاردِ ، واستِلحاقِ الوارِد ، و ما عسى أن يظهرَ لنا بعد الغُموضِ ، و يقَع إلينا بعدَ الشُّذُوذِ ، و ما تَوفيقُنا إلا باللّه عليه توكّلنا ، وهو حسبُنا ونِعم الوكيلِ . و ذلِك فى رجب سنة أربع مائة من الهجرة ، و صلّى اللّه على سيّدنا محمّدٍ خاتَمِ الرُّسل ، و الهادى إلى خَيرِ السُّبُلِ ، و آلِه الطاهرين ، و أصحابِهِ نُجومِ اليقين\r\n؛ اين زمان پايان چيزى است كه از كلمات امير مؤمنان على عليه السلام برگزيديم . در حالى كه خداوند سبحان را براى توفيق جمع‌آورى آن بعد از آن‌كه پراكنده بود و از منابع مختلف ، آن را به‌هم پيوستيم سپاس مىگوييم و همان‌گونه كه از آغاز شرط كرديم صفحات سفيدى\r\n\r\n\r\n","description":"","footnote":"\r\n( 1 ) . بحارالانوار ، ج 74 ، ص 209 .\r\n( 2 ) . همان ، ج 75 ، ص 291 ، ح 2 .\r\n( 3 ) . ميزان الحكمة ، فصل « ما يفسد الصداقة » مادهء صدق .\r\n","page_name":" 737 ","page_number":737},
  {"content":"\r\n\r\nرا در آخر هر باب از ابواب گذاشتيم تا اگر چيزى از دست رفته باشد بر آن بيفزاييم و سخنان جديدى از آن حضرت را به آن ملحق سازيم و اگر تفسيرى براى بعضى از كلمات پيچيدهء آن حضرت براى ما آشكار شد بر آن بيفزايم و توفيق ما تنها به ذات پاك پروردگار است ، بر او توكل كرديم و او براى يارى ما كافى است و بهترين وكيل ماست و پايان اين سخنان در ماه رجب سنهء چهارصد هجرى بود . درود خداوند بر سيد و مولاى ما محمّد ؛ خاتم پيغمبران وهادى به‌سوى بهترين راه‌ها و همچنين بر خاندان پاك و ياران باوفايش باد كه ستارگان ايمان و يقين‌اند » .\r\n* * * خداوندا ! پروردگارا ! با تمام وجود تو را شكر مىكنيم كه بعد از 20 سال تلاش و كوشش ، توفيق تكميل اين شرح بر كلمات بسيار مبارك امير مؤمنان على عليه السلام را به ما دادى . كارى كه از روز 13 رجب سال 1413 آغاز شد و درست در روز 13 ماه رجب ، ميلاد مبارك آن حضرت در سال 1433 ، پايان گرفت .\r\nدر اين لحظه دوستان از شادمانى در پوست خود نمىگنجند كه توانستند خدمت ناچيزى را به پيشگاه آن فخر عالم بشريت ارائه دهند و علاقه‌مندان و عاشقان مكتبش را شاد سازند . مژده‌اى كه اگر جان بر آن بيفشانيم رواست چراكه مايهء افتخار و آرامش روح ماست .\r\nحقيقت اين است كه نهج‌البلاغه كتابى است بىنظير ، آفتابى است بىغروب ، ستاره‌اى است درخشان بر تارك قرون و اعصار ، پيامى است روح‌پرور و ندايى است آسمانى كه از عمق جان بزرگ‌مَرد جهان بشريت برخاسته و به همين دليل بر عمق جان‌ها مىنشيند و تا انسان در گلستان اين كلمات روح‌پرور سير نكند و از گل‌هايش نچيند از بوى آن سرمست نمىشود .\r\nپروردگارا ! تو را شكر مىگوييم كه ما را قرين اين افتخار ساختى و علىرغم\r\n\r\n","description":"","footnote":"","page_name":" 738 ","page_number":738},
  {"content":"\r\n\r\nمشكلات فراوان زندگى كه هر كسى را دربر گرفته اين موفقيت را از ما دريغ نداشتى .\r\nبارالها ! تو را به عظمت اين معلم بزرگ جهان انسانيت و كلمات دلنشين و انسان‌پرور آسمانىاش سوگند مىدهيم كه توفيق عمل به آن را به همهء ما و تمام مسلمين جهان مرحمت كنى و ما را از آن بهره‌مند سازى . اميدواريم دسته‌جمعى در حضور آن حضرت در بهشت جاويدان از جمال پرنورش بهره‌مند شويم و اميدواريم كه حتى غير مسلمانان حق‌طلب از آن بهره‌مند شوند آن‌گونه كه توفيق را نصيب گروه بيدادگرى كردى كه عهدنامهء او به مالك اشتر را به‌عنوان سندى نورانى در آيين كشوردارى در سازمان ملل به زبان‌هاى مختلف منتشر ساختند و شعاع آن كلمات نورانى در آن فضاى ظلمانى درخشيد .\r\n* * * در اين‌جا از همهء دوستان دانشمند و پرتلاش و پراستقامت كه در اين بيست سال كمك كردند صميمانه تشكر مىكنم و اجر جزيل آن‌ها را از خداوند بزرگ مىطلبم .\r\nقم - ناصر مكارم شيرازى\r\n13 رجب 1433 هجرى قمرى\r\nسال 1433 هجرى قمرى\r\n\r\n","description":"","footnote":"","page_name":" 739 ","page_number":739},
  {"content":"\r\n . \r\n","description":"","footnote":"","page_name":" 740 ","page_number":740},
  {"content":"\r\n\r\n\r\nپيام امام اميرالمؤمنين عليه السلام ( شرح تازه و جامعى بر نهج‌البلاغه )\r\nاز ديگر آثار پربار حضرت آيت‌اللَّه العظمى مكارم شيرازى ( مدّظلّه العالى ) كه بعد از فراغت از « تفسير نمونه » و تفسير موضوعى « پيام قرآن » با همكارى جمعى از دانشمندان ومحقّقان حوزهء علميهء قم كه نامشان در آغاز كتاب آمده ، تدوين شده است ، شرح جامع و روانى بر نهج‌البلاغه است ؛ براى آگاهى بيشتر ، گزارشى فشرده دربارهء اين اثر در اختيار خوانندگان قرار مىگيرد .\r\n1 . اهداف اصلى\r\nانگيزه‌هاى تدوين اين كتاب در دو نكتهء مهم خلاصه مىشود : نخست ، جامعيت كتاب ارزشمند و گران‌سنگ نهج‌البلاغه براى هدايت جامعهء بشرى ، و ديگرى ، غربت و مظلوميت اين كتاب كه ميان مسلمانان ، حتى شيعيان آن حضرت كمتر مورد توجه قرار گرفته است .\r\nحضرت آيت اللَّه العظمى مكارم در صفحات نخستين جلد اوّل دربارهء انگيزهء اصلى تأليف اين كتاب چنين مىگويد :\r\nنهج‌البلاغه « گنجينهء بزرگ معارف اسلام » ، « عالىترين درس براى تعليم و تربيت انسان‌ها » ، « بهترين سرمايهء خودسازى و تهذيب نفس » و « مؤثرترين برنامه براى ساختن جامعه‌اى سالم ، پاك و سربلند » است .\r\n\r\n","description":"","footnote":"","page_name":" 741 ","page_number":741},
  {"content":"\r\n\r\nمعظم‌له در همين صفحات به آشنايى بيشتر خود با نهج‌البلاغه در « زندان ستم‌شاهى » در سال 42 اشاره مىكند و اينكه در آن مدتى كه زندانى بوده فرصت خوبى براى مطالعهء دقيق‌تر اين كتاب براى وى فراهم شده است ، آنگاه مىنويسد : « آن ايام متوجه شدم كه نهج‌البلاغه چيزى فراتر از آن است كه ما فكر مىكنيم ؛ خود را با دريايى از علم و دانش روبه‌رو ديدم كه با مهم‌ترين مسائل زندگى انسان در تمام ابعاد معنوى و مادّى سر و كار دارد ، دريايى مواج و خروشان ، كه گوهرهايش را همراه امواجش به ساحل مىپاشد و ساحل‌نشينان خود را غرق در انواع مواهب معنوى و مادّى مىكند ، ولى غواصان تلاشگر سهم بيشترى دارند .\r\nآن روز فهميدم چقدر محروم‌اند كسانى كه با داشتن چنين گنجينهء گرانبهايى از آن بىخبرند ، و دست به سوى ديگران دراز كرده و آنچه را خود دارند ، از بيگانه تمنّا مىكنند ! » .\r\nآنگاه به انگيزهء دوم اشاره مىكند كه نبودن شرح جامع و به‌روز براى نهج‌البلاغه است و مىنويسد : « در طول تاريخ اسلام ، شروح متعدّدى بر نهج‌البلاغه نوشته شده ، و علماى عالىقدرى چه در گذشته و چه در عصر ما براى تبيين و تفسير و كشف گنجينه‌هاى آن كوشيده‌اند و خدمات پرارزشى انجام داده‌اند ، ولى انصاف اين است كه نهج‌البلاغه هنوز دست نخورده است ، هنوز مظلوم است هنوز تلاش‌هاى بسيار فراوان ديگرى را مىطلبد .\r\nمخصوصاً در عصر و زمان ما كه عصر مشكلات پيچيدهء جوامع انسانى ، عصر ظهور مكتب‌هاى مختلف فكرى ، و عصر تهاجم بر اعتقادات و اخلاق و تقوا و فضيلت از سوى دنياپرستان و جهان‌خواران است ، تا راه را براى رسيدن به منافع آلوده و نامشروعشان هموار سازند . آرى ، در اين عصر ، نهج‌البلاغه مىتواند گره‌هاى سخت و دشوار زندگى انسان‌ها را به خوبى بگشايد و به همين دليل بايد امروز تلاش و كوشش بيشترى به صورت گروهى براى كاربردى ساختن حقايق و دقايق نهج‌البلاغه صورت پذيرد » .\r\n\r\n","description":"","footnote":"","page_name":" 742 ","page_number":742},
  {"content":"\r\n\r\nمعظم‌له در بخش ديگر از همين كتاب ، پس از گزارشى از شروح نهج‌البلاغه مىنويسد : « ولى با اين همه بايد اعتراف كرد كه گويى اين كتاب بزرگ هنوز دست نخورده است و نياز به شروح فراوان ديگرى دارد كه بايد گوهرهاى معانى آن را از درون صدف الفاظ بيرون كشند و در درياى بيكران نهج‌البلاغه به غوّاصى پرداخته ، لؤلؤهاى معانى را خارج سازند و نيازهاى اين عصر و زمان ، و اعصار و ازمنهء آينده را از آن بيرون كشند زيرا ابعاد نهج‌البلاغه همچون ابعاد وجود على عليه السلام آن چنان وسيع و گسترده است كه به اين آسانى نمىتوان به همهء آن دست يافت » .\r\n2 . ويژگىهاى اين شرح\r\nاين كتاب ارزشمند با آن انگيزه‌هايى كه بيان شد و اينكه درصدد ارائهء شرح جامع‌تر و تازه‌اى بر نهج‌البلاغه است ، امتيازات و ويژگىهايى دارد كه در 20 عنوان خلاصه مىشود :\r\n1 . اين شرح توسط نويسنده‌اى توانا با كوله‌بارى از دانش وتجربهء نويسندگى و پس از نوشتن ده‌ها جلد كتاب - با همكارى جمعى از دانشمندان حوزهء علميهء قم - به نگارش درآمده است . آيت اللَّه العظمى مكارم شيرازى پس از تدوين كتب مختلف مخصوصاً تدوين « تفسير نمونه » و « پيام قرآن » و تجربهء كار جمعى ، به نگارش اين كتاب روى آورده است و اين ، امتياز مهمى است . ايشان در مقدمهء پيام امام عليه السلام در همين باره مىنويسد : « . . . بعد از توفيقى كه در « تفسير نمونه » و « پيام قرآن » بحمداللَّه نصيب اين حقير و جمعى از ياران باوفا شد و سبب حركت جديدى در كارهاى قرآنى و نفوذ بيشتر قرآن و تفسير در مجامع علمى بلكه غالب خانه‌ها گرديد ، گروهى از اهل فضل گفتند كه اكنون « نوبت نهج‌البلاغه فرارسيده است » و بايد كارى مشابه تفسير نمونه روى آن انجام گردد ، بلكه با استفاده از تجربيات گذشته ، كارى پخته‌تر و جالب‌تر صورت گيرد » .\r\n\r\n","description":"","footnote":"","page_name":" 743 ","page_number":743},
  {"content":"\r\n\r\nشخصيتى به شرح و تفسير اين كتاب گران‌سنگ همّت گماشت كه خود در جهان اسلام شناخته‌شده و در مقام افتاء و مرجعيت شيعيان است . كسى كه هزاران تن ، از خرمن دانش او بهره گرفته‌اند و شاگردان فراوانى را در عرصهء عقايد ، فقه ، اصول ، تفسير و ديگر علوم اسلامى پرورش داده است . به‌ويژه آنكه پيش از اين ، دو تن از دانشمندان و فضلاى حوزهء علميهء قم يعنى مرحوم حجت الاسلام والمسلمين حاج شيخ محمدجعفر امامى و حجت الاسلام والمسلمين محمدرضا آشتيانى ترجمه و شرح فشرده‌اى بر نهج‌البلاغه زير نظر معظم‌له نوشته و آن را منتشر ساخته بودند . همهء اين دانش و تجربه و قلم در خدمت شرح گسترده‌اى بر نهج‌البلاغه قرار گرفت . روشن است كه ره‌آورد آن ، شرح خوبى بر نهج‌البلاغه خواهد بود .\r\n2 . از ديگر ويژگىهاى اين شرح ، تدوين آن به صورت گروهى است . اين استاد كه به كار گروهى و جمعى اعتقادى كامل دارد و معتقد است كه كار جمعى ، هم به اتقان كار مىافزايد ، هم از خستگىها مىكاهد ، چرا كه هر كسى گوشه‌اى از كار را به عهده مىگيرد و هم سبب رشد و پرورش نيروهاى مستعد مىگردد ، در تدوين اين كتاب نيز دو تن از ياران گذشته و همكاران تفسير نمونه و چند تن از ياران تازه‌نفس را به كمك گرفت . همهء اين اعضا از فضلا و دانشمندان بوده و در مراكز علمى به تحقيق و تدريس مشغول‌اند . حضور فعّال اين گروه ، نشاطى تازه و رونقى نو به جلسهء تدوين شرح نهج‌البلاغه بخشيد و در طول نگارش اين شرح ، بر تجربهء آنان نيز افزوده شد و هر چه پيش رفتند ، پختگى و اتقان كار نيز افزايش يافت .\r\n3 . نوشتن كتاب با قلمى روان و قابل استفاده براى عموم مردم ، از ديگر ويژگىهاى اين شرح است . اين شرح به گونه‌اى نوشته شده كه علاوه بر دانشمندان و فرهيختگان ، همهء علاقمندان به فهم نهج‌البلاغه بتوانند از آن استفاده نمايند . بحمداللَّه سادگى و روانى قلم هرگز از اتقان و دقّت كار نكاسته\r\n\r\n","description":"","footnote":"","page_name":" 744 ","page_number":744},
  {"content":"\r\n\r\nاست ؛ يعنى دقّت را در كنار روان بودن ، جامعيّت را در عين قابل فهم بودن و ژرفايى را همراه با سادگى گرد آورده است .\r\n4 . همهء فصول و فرازهاى نهج‌البلاغه مورد توجه بوده است . بر خلاف غالب شروح كه تنها بخش‌هاى مورد نظر خويش را مورد توجه قرار داده و از فرازهايى كه براى آنها جلب نظر نمىكرده ، به سرعت گذشته‌اند ، نويسندگان اين شرح ، در پى شرح جمله به جمله و تفسير همهء فرازها و فصول هر بخش بوده و هيچ قسمتى را از نظر دور نداشتند .\r\n5 . از ديگر ويژگىهاى اين شرح ، توجه خاص به پيوند جمله‌ها و بخش‌هاى يك خطبه و يا نامه و به طور كلّى كلمات امام اميرالمؤمنين عليه السلام است . همان‌گونه كه در قرآن كريم ، ميان آيات ، پيوند منطقى برقرار است ، نهج‌البلاغه نيز كه رشحاتى از كلمات الهى دارد و از امامى فصيح و بليغ صادر شده ، به يقين با پيوندى منطقى همراه است . كشف اين پيوندها در هر فراز و فصل و تعقيب اهداف مرتبط با يكديگر در اين كلمات زيبا از ديگر ويژگىهاى اين شرح است .\r\nچيزى كه در بسيارى از شروح ، مورد توجه قرار نگرفته و هر جمله جداگانه تفسير شده است .\r\n6 . در اين شرح به روح كلّى حاكم بر مجموع خطبه‌ها و نامه‌ها توجه خاص شده است . بر اين اساس ، همهء بحث‌ها در محدودهء آن روح كلّى قرار گرفته و از پرداختن به مطالب حاشيه‌اى و غير ضرورى پرهيز شده است . گاهى در برخى از شرح‌ها ديده شده كه مطلبى فرعى از امام عليه السلام مورد توجّه نويسندهء محترم قرار گرفته و در صفحات زيادى به شرح آن پرداخته به‌گونه‌اى كه از مطلب اصلى كه روح حاكم بر آن كلمات مىباشد ، دور شده است . اما سعى نويسندگان پيام امام اميرالمؤمنين عليه السلام بر اين بوده كه روح كلّى حاكم بر كلام حضرت را ناديده نگيرند و بيشتر به شرح و تفسير آن توجه كنند .\r\n\r\n","description":"","footnote":"","page_name":" 745 ","page_number":745},
  {"content":"\r\n\r\n7 . در فرازهاى كلام اميرمؤمنان على عليه السلام واژه‌هاى مشابه ، فراوان ديده مىشود ، برخى از شارحان محترم بدون حلّ اين واژه‌ها آنها را تأكيد يكديگر و تنوع در بيان مطالب مىدانند ؛ در حالى كه در اين شرح ، اصل در تفسير جمله‌ها بر تأسيسى بودن گذاشته شده ، به اين معنى كه هر واژه و هر جمله‌اى معناى خاصّ خود را دارد و تا آنجا كه مىتوانيم لازم است از هر جمله‌اى پيام تازه‌اى را دريافت كرده و به تأكيدى بودن بسنده نكنيم .\r\n8 . تلاش براى حلّ مشكلات كلمات ، جمله‌ها و فرازهاى پيچيده از ديگر امتيازات اين شرح است ؛ برخى از شارحان گاه بدون تفسير كلمات و جمله‌هاى آن حضرت ، فقط به مباحث استطرادى گاه تاريخى گاه ادبى پرداخته و عنايتى به حلّ نهايى جمله‌ها و عبارات نكرده‌اند ؛ اما در اين شرح ( پيام امام عليه السلام ) تلاش نويسندگان بر آن است كه پيچيدگى كلمات را حلّ كرده و براى فهم مقصود امام عليه السلام از بيان اين تعبيرات ، تلاش نمايند و آن را براى خوانندگان با بيان ساده بنويسند .\r\n9 . در هر خطبه ، نامه و يا كلمهء حكمت‌آميز ، به اسناد آن - در غير نهج‌البلاغه - توجه شده و از كتاب‌هايى كه دربارهء اسناد نهج‌البلاغه نگارش يافته بهره گرفته شده است . هر چند بلنداى محتوا و فصاحت و بلاغت نهج‌البلاغه آن را از ذكر سند بىنياز مىسازد زيرا معلوم است كه چنين كلماتى از غير امامى آگاه ، صادر نمىشود ؛ اما با اين حال ، براى رفع پاره‌اى از شبهات ، دانشمندانى - همچون سيد عبدالزهراء خطيب با نوشتن كتاب « مصادر نهج‌البلاغه و اسانيده » - در پى آن برآمده‌اند كه كلمات حضرت را به كتاب‌هاى قبل از دوران سيد رضى مستند سازند و روشن نمايند كه غالب اين سخنان نورانى ، غير از نهج‌البلاغه مصادر ديگرى نيز دارد . در پيام امام اميرالمومنين عليه السلام به اين نكته نيز توجه خاص گرديده و در پاورقى هر خطبه ، نامه و كلام قصار به آن پرداخته شده و از كتاب مذكور و ديگر كتب در اين باره استفاده شده است .\r\n10 . نكتهء مهم ديگر ، تفسير لغات مشكل نهج‌البلاغه به صورت روان و ساده\r\n\r\n","description":"","footnote":"","page_name":" 746 ","page_number":746},
  {"content":"\r\n\r\nو با ريشه‌يابى كامل است كه با استفاده از منابع مختلف لغت در پاورقى و گاه در متن آمده است .\r\n11 . مطالبى كه نياز به توضيح و شرح دارد ، در پايان هر فراز ، تحت عنوان « نكته‌ها » بيان مىشود ؛ مثلًا اگر يك‌جا اميرمؤمنان عليه السلام جمله‌اى دربارهء « طلحه » و يا « زبير » بيان فرموده ، در بحث نكته‌ها به شخصيّت و زندگىنامهء آنها پرداخته شده است و يا اگر حضرت ، خودش را نخستين كسى معرفى مىكند كه اسلام آورده ، در بخش نكته‌ها ادلّهء روشن ديگرى براى اين مطلب و دفع شبهات آمده است ، و همچنين هنگامى كه آن حضرت مطلبى دربارهء « امر به معروف و نهى از منكر » بيان داشته ، اهميّت و ابعاد ديگر اين دو فريضه ، در نكته‌ها مورد بحث قرار مىگيرد .\r\n12 . از امتيازات ديگر اين شرح ، توجه به ريشه‌هاى قرآنى كلمات آن حضرت است . كلمات اميرمؤمنان على عليه السلام منشأ وحيانى دارد و در بسيارى از موارد ، شرح و تفسير معارف و حقايق قرآنى است ؛ از اين‌رو ، تا جايى كه ممكن است ، فرازهاى سخنان آن حضرت با قرآن پيوند زده شده و آياتى از قرآن در همين باره مورد استناد قرار مىگيرد .\r\n13 . دورنماى خطبه‌ها و نامه‌ها در آغاز بحث ، تحت عنوان « خطبه ( يا نامه ) در يك نگاه » بيان مىشود تا خواننده از ابتدا به طور اجمال در جريان سخنان پربار آن حضرت قرار گيرد .\r\n14 . پيوند نكات اجتماعى ، تاريخى و تربيتى با مسائل روز ، از ديگر امتيازات اين شرح است . در اين كتاب سعى شده سخنان حضرت با آنچه امروز مورد نياز است تطبيق داده شود و به اصطلاح ، « به‌روز » و « كاربردى » عرضه گردد . چرا كه كلمات آن حضرت هر چند در واقعه‌اى خاص و ماجرايى ويژه صادر شده ، اما انتخاب كلمات و جمله‌ها توسط آن امام بزرگوار براى بيان آن واقعه و تحليل آن ، فرا زمانى ، فرا مكانى و فرا شخصى است . آن حضرت به گونه‌اى به تحليل آن\r\n\r\n","description":"","footnote":"","page_name":" 747 ","page_number":747},
  {"content":"\r\n\r\nقضايا مىپردازد و گاه قواعدى عام و جملاتى بنيادين بيان مىكند كه در تمام عصرها و براى همهء نسل‌ها قابل استفاده است . تحليل اين بيان‌ها و تطبيق آن بر مشكلات عصر حاضر و پندآموزى از آن براى حلّ مشكلات ، از ديگر امتيازات اين شرح است .\r\n15 . قلم منصفانه و به دور از تعصّب و توهين ، امتياز ديگر اين شرح است .\r\nاستاد بزرگوار و نويسندگان محترم اين كتاب ضمن پايبندى به اصول مذهب شيعه و دفاع منطقى از آن و همچنين نقد صحابه ، هرگز از خطّ اعتدال خارج نشده و از توهين و خشونت در كلام استفاده نكرده‌اند . به اعتقاد آيت اللَّه العظمى مكارم شيرازى بيان استدلال و منطق قوىّ پيروان مكتب اهل‌بيت عليهم السلام ، نيازى به تندى و توهين ندارد ؛ مىتوان از حقّانيت شيعه دفاع كرد ، در عين حال از دايرهء منطق خارج نشد و مؤدّبانه و متين نوشت .\r\n16 . شأن ورود كلمات آن حضرت - در مواضع حسّاس و تأثيرگذار - با نگاه به تاريخ و عصر بيان اين خطبه‌ها و نامه‌ها و كلمات ( تا جايى كه ممكن بوده ) مورد توجه بوده است . به يقين ، دانستن زمان و مكان و شأن ورود كلمات آن حضرت ، سرنوشت‌ساز است و نقش مهمى در تفسير سخنان ايشان دارد . مثلًا هنگامى كه آن حضرت مىفرمايد : «\r\nإنّما الشّورى للمهاجرين والأنصار\r\n» ( نامهء 6 ) هرگز نمىخواهد نقش نصّ را در امامت ناديده بگيرد ؛ بلكه در مقام استدلال در برابر معاويه از اين كلمات استفاده مىكند ؛ چرا كه مخاطب اين نامهء حضرت ، معاويه پس از امتناع از بيعت است ؛ توجه به زمان تدوين اين نامه و مخاطب آن ، رافع برخى از شبهات است .\r\n17 . توجه به شروح مهمى كه بر نهج‌البلاغه نوشته شده است و استفاده از آنها و يا نقد و ارزيابى سخنان شارحان محترم ، در نگارش اين شرح مورد عنايت خاص بوده است .\r\n\r\n","description":"","footnote":"","page_name":" 748 ","page_number":748},
  {"content":"\r\n\r\n18 . توجه به ساير كلمات حضرت در شرح يك خطبه ، نامه يا كلمهء قصار و نيز توجّه جدى به روايات ساير ائمهء هدى عليهم السلام ، روشنى و جذابيت خاصى بر آن افزوده است .\r\n19 . بر خلاف بعضى از شارحان عزيز كه هرقدر به آخر نهج‌البلاغه نزديك‌تر شده‌اند انگيزه‌شان در اداى حقّ مطلب ، كاهش يافته و به اختصار از آن گذشته‌اند ، اين شرح هر چه به آخر نزديك‌تر مىشود پربارتر مىگردد .\r\n20 . با وجود اين همه تلاش ، نويسندگان اين شرح ، پرونده‌ها را براى تجديد نظرها و تكميل‌هاى آيندگان باز نگه داشته و از هر پيشنهاد سازنده‌اى استقبال مىكنند .\r\n3 . شيوهء نگارش\r\nشيوهء نگارش اين شرح بدين صورت است كه قسمت‌هايى از كلمات حضرت ميان اعضاى نويسنده تقسيم مىشد و هر يك ، بخش مربوط به خود را با توجه به شروح مهم نهج‌البلاغه تدوين مىكرد و در جلسهء مشترك كه هر روز صبح ( غير از جمعه‌ها ) ساعت 7 - / 8 با حضور حضرت آيت اللَّه العظمى مكارم شيرازى تشكيل مىشد ، مىخواند ؛ اين نوشته‌ها پس از قرائت در جلسه ، در اختيار استاد قرار مىگرفت . معظم‌له نخست مواضع مبهم را مشخص مىكردند ، سپس با مطالعاتى كه از قبل داشتند ، شروع به املا نموده و جملات هر فراز را شرح مىدادند و يكى از اعضاى جلسه املاى ايشان را مىنوشت . « 1 » در اين ميان ، دوستان حاضر نيز اگر نكته‌اى به خاطرشان مىرسيد ، بيان مىكردند و معظم‌له آنها را نيز مورد توجه قرار مىداد .\r\n\r\n\r\n","description":"","footnote":"\r\n( 1 ) . سال‌ها برخى از دوستان ، املاى استاد را در ورقه‌هاى مخصوص مىنوشتند ولى از سال 1385 يكى ازدوستان جلسه ، فىالمجلس املاى استاد را با رايانهء همراه ، تايپ مىكرد و همين ، سبب سرعت كار گرديد .\r\n","page_name":" 749 ","page_number":749},
  {"content":"\r\n\r\nگاهى براى تعميق و تكميل بحث نياز به مطالعه و دقّت بيشترى بود بنابراين ، نويسندهء آن فراز ، آن را كامل‌تر كرده و در جلسهء بعد ارائه مىداد كه گاه در لابه‌لاى شرح و گاه تحت عنوان نكته‌ها نوشته مىشد .\r\nپس از آنكه يك جلد ، كامل مىگرديد ، نوشته‌ها به ويراستار سپرده مىشد و پس از ويرايش ، بار ديگر در اختيار استاد قرار مىگرفت و ايشان تيترهاى مناسب را براى شرح و تفسير و نكته‌ها انتخاب كرده و يك‌بار ديگر ترجمه‌هاى متن نهج‌البلاغه را نيز مورد بازبينى قرار مىدادند . جلدِ كامل‌شده پس از غلطگيرى نهايى ، براى چاپ به ناشر سپرده مىشود .\r\n4 . ره‌آوردها\r\nاين تلاش سترگ كه از سال 1371 آغاز شد و در سال 1391 به پايان رسيد ، مورد استقبال دانش‌پژوهان معارف علوى قرار گرفت . اكنون هر محقّق و مدرسى براى تحقيق و تدريس نهج‌البلاغه به اين شرح جامع نيازمند است .\r\nخطباى زبردست ؛ پژوهشگران معارف اسلامى وتاريخ اسلام واستادان حوزه و دانشگاه از اين كتاب بهره مىگيرند ، هرچند برخى ازپژوهشگران وانديشمندان هنوز از اين اثر قويم اطلاع كافى ندارند ، كه اميدواريم با آگاهىبخشى ، اين كتاب زندگىساز ، در سير مطالعاتى همهء حقيقت‌جويان قرار گيرد .\r\nجامعيت و اثربخشى اين شرح موجب شده است كه در سال 1382 به عنوان كتاب سال ولايت معرفى شود و از آن تجليل گردد . همچنين مجلداتى چند از اين شرح به زبان عربى چاپ و منتشر شده و در بعضى از مؤسسات آموزشى نيز به صورت كتاب درسى درآمده است .\r\n5 . معرفى همكاران\r\nاعضايى كه حضرت آيت اللَّه العظمى مكارم شيرازى آنان را براى همكارى\r\n\r\n","description":"","footnote":"","page_name":" 750 ","page_number":750},
  {"content":"\r\n\r\nدعوت نمودند ، هشت نفر بودند كه دو تن از آن‌ها ، پس از چند سال ، به دليل اشتغالات ديگر ، موفق به همراهى نشدند . همچنين دو تن از ياران پرتلاش نيز به ديار باقى شتافتند و در اين سال‌ها يك تن نيز به اين جمع افزوده شد . مجموعهء همكاران گذشته و حال بر اساس حروف الفبا عبارت‌اند از ، حجج اسلام والمسلمين آقايان :\r\n1 . محمدرضا آشتيانى 2 . مرحوم محمد جعفر امامى رحمه الله 3 . محمد احسانىفر 4 . محمد جواد ارسطا 5 . مرحوم ابراهيم بهادرى رحمه الله 6 . عبدالمهدى توكل 7 . مهدى حسينيان قمى 8 . سعيد داودى 9 . احمد قدسى .\r\nيادآور مىشود كه آقاى مهدى حسينيان در تدوين يك جلد با اين مجموعه همكارى داشته و آقاى محمد احسانىفر در تدوين سه جلد . مرحوم آقاى ابراهيم بهادرى تا جلد هفتم همكارى فعّالى داشتند . ايشان در تابستان 1384 به رحمت ايزدى پيوستند . مرحوم آقاى محمدجعفر امامى تا بخشى از جلد دهم همكارى مستمرّ و تأثيرگذارى با اين مجموعه داشتند كه ايشان نيز در تابستان 1387 به لقاى حق پيوستند ( رحمة اللَّه عليهما رحمة واسعة ) . جناب آقاى سيد عبدالمهدى توكل ( كه علاوه بر همكارى علمى ، زحمت تايپ را نيز در جلسه به عهده داشتند ) از جلد نهم به اين مجموعه پيوستند . چند نفر از اين نويسندگان ، از استادان برجستهء حوزهء علميهء قم بوده و برخى از آن‌ها ، علاوه بر حوزه از استادان مراكز دانشگاهى نيز هستند .\r\nاميدواريم همهء اين تلاش‌ها ، در مسير غربت‌زدايى از اين كتاب مهم و فاخر ، مؤثر بوده ، سيل تشنگان فهم كلمات على عليه السلام را سيراب نمايد و براى نويسندگان اين اثر ذخيرهء يوم المعاد گردد .\r\nآمين يا ربّ العالمين\r\nسعيد داودى\r\n( از همكاران علمى پيام امام اميرالمؤمنين عليه السلام )\r\n16 / 3 / 1391\r\n\r\n\r\n","description":"","footnote":"","page_name":" 751 ","page_number":751}
  ]