[
  {"content":"\r\nقرآن كريم\r\nمجلد 8\r\nتفسير عاملى\r\nشامل :\r\nلغت شان نزول . ترجمه اقوال مفسرين . و توضيح نكات تربيتى و اجتماعى\r\nنگارش :\r\nابراهيم عاملى\r\n( موثق )\r\n( قدس سره )\r\nتصحيح على اكبر غفارى\r\nناشر\r\nكتابخانه صدوق\r\nتهران بازار سراى اريبهشت\r\nتلفن : 536513\r\nحق طبع و تقليد براى ناشر محفوظ است\r\n","description":"","footnote":"","page_name":" 1 ","page_number":1},
  {"content":"\r\n* نام كتاب : تفسير عاملى جلد هشتم\r\n* تاليف : مرحوم ابراهيم عاملى ( موثق )\r\n* ناشر : كتابخانه صدوق\r\n* تيراژ : 1000\r\n* نوبت چاپ : اول\r\n* تاريخ انتشار : تابستان 1365\r\n* آدرس ناشر : تهران - بازار - سراى اريبهشت\r\nچاپ از : چاپخانه اسلاميه\r\n","description":"","footnote":"","page_name":" 2 ","page_number":2},
  {"content":"\r\n\r\nسورهء فتح - 48\r\nبِسْمِ اللَّه الرَّحْمنِ الرَّحِيمِ\r\nإِنَّا فَتَحْنا لَكَ فَتْحاً مُبِيناً ( 1 ) لِيَغْفِرَ لَكَ اللَّه ما تَقَدَّمَ مِنْ ذَنْبِكَ وَما تَأَخَّرَ وَيُتِمَّ نِعْمَتَه عَلَيْكَ وَيَهْدِيَكَ صِراطاً مُسْتَقِيماً ( 2 ) وَيَنْصُرَكَ اللَّه نَصْراً عَزِيزاً ( 3 ) هُوَ الَّذِي أَنْزَلَ السَّكِينَةَ فِي قُلُوبِ الْمُؤْمِنِينَ لِيَزْدادُوا إِيماناً مَعَ إِيمانِهِمْ وَلِلَّه جُنُودُ السَّماواتِ وَالأَرْضِ وَكانَ اللَّه عَلِيماً حَكِيماً ( 4 ) لِيُدْخِلَ الْمُؤْمِنِينَ وَالْمُؤْمِناتِ جَنَّاتٍ تَجْرِي مِنْ تَحْتِهَا الأَنْهارُ خالِدِينَ فِيها وَيُكَفِّرَ عَنْهُمْ سَيِّئاتِهِمْ وَكانَ ذلِكَ عِنْدَ اللَّه فَوْزاً عَظِيماً ( 5 ) وَيُعَذِّبَ الْمُنافِقِينَ وَالْمُنافِقاتِ وَالْمُشْرِكِينَ وَالْمُشْرِكاتِ الظَّانِّينَ بِاللَّه ظَنَّ السَّوْءِ عَلَيْهِمْ دائِرَةُ السَّوْءِ وَغَضِبَ اللَّه عَلَيْهِمْ وَلَعَنَهُمْ وَأَعَدَّ لَهُمْ جَهَنَّمَ وَساءَتْ مَصِيراً ( 6 ) وَلِلَّه جُنُودُ السَّماواتِ وَالأَرْضِ وَكانَ اللَّه عَزِيزاً حَكِيماً ( 7 ) إِنَّا أَرْسَلْناكَ شاهِداً وَمُبَشِّراً وَنَذِيراً ( 8 ) لِتُؤْمِنُوا بِاللَّه وَرَسُولِه وَتُعَزِّرُوه وَتُوَقِّرُوه وَتُسَبِّحُوه بُكْرَةً وَأَصِيلًا ( 9 ) إِنَّ الَّذِينَ يُبايِعُونَكَ إِنَّما يُبايِعُونَ اللَّه يَدُ اللَّه فَوْقَ أَيْدِيهِمْ فَمَنْ نَكَثَ فَإِنَّما يَنْكُثُ عَلى نَفْسِه وَمَنْ أَوْفى بِما عاهَدَ عَلَيْه اللَّه فَسَيُؤْتِيه أَجْراً عَظِيماً ( 10 ) سَيَقُولُ لَكَ الْمُخَلَّفُونَ مِنَ الأَعْرابِ شَغَلَتْنا أَمْوالُنا وَأَهْلُونا فَاسْتَغْفِرْ لَنا يَقُولُونَ بِأَلْسِنَتِهِمْ ما لَيْسَ فِي قُلُوبِهِمْ قُلْ فَمَنْ يَمْلِكُ لَكُمْ مِنَ اللَّه شَيْئاً إِنْ أَرادَ بِكُمْ ضَرًّا أَوْ أَرادَ بِكُمْ\r\n","description":"","footnote":"","page_name":" 3 ","page_number":3},
  {"content":"\r\nنَفْعاً بَلْ كانَ اللَّه بِما تَعْمَلُونَ خَبِيراً ( 11 ) بَلْ ظَنَنْتُمْ أَنْ لَنْ يَنْقَلِبَ الرَّسُولُ وَالْمُؤْمِنُونَ إِلى أَهْلِيهِمْ أَبَداً وَزُيِّنَ ذلِكَ فِي قُلُوبِكُمْ وَظَنَنْتُمْ ظَنَّ السَّوْءِ وَكُنْتُمْ قَوْماً بُوراً ( 12 ) وَمَنْ لَمْ يُؤْمِنْ بِاللَّه وَرَسُولِه فَإِنَّا أَعْتَدْنا لِلْكافِرِينَ سَعِيراً ( 13 ) وَلِلَّه مُلْكُ السَّماواتِ وَالأَرْضِ يَغْفِرُ لِمَنْ يَشاءُ وَيُعَذِّبُ مَنْ يَشاءُ وَكانَ اللَّه غَفُوراً رَحِيماً ( 14 ) سَيَقُولُ الْمُخَلَّفُونَ إِذَا انْطَلَقْتُمْ إِلى مَغانِمَ لِتَأْخُذُوها ذَرُونا نَتَّبِعْكُمْ يُرِيدُونَ أَنْ يُبَدِّلُوا كَلامَ اللَّه قُلْ لَنْ تَتَّبِعُونا كَذلِكُمْ قالَ اللَّه مِنْ قَبْلُ فَسَيَقُولُونَ بَلْ تَحْسُدُونَنا بَلْ كانُوا لا يَفْقَهُونَ إِلَّا قَلِيلًا ( 15 ) قُلْ لِلْمُخَلَّفِينَ مِنَ الأَعْرابِ سَتُدْعَوْنَ إِلى قَوْمٍ أُولِي بَأْسٍ شَدِيدٍ تُقاتِلُونَهُمْ أَوْ يُسْلِمُونَ فَإِنْ تُطِيعُوا يُؤْتِكُمُ اللَّه أَجْراً حَسَناً وَإِنْ تَتَوَلَّوْا كَما تَوَلَّيْتُمْ مِنْ قَبْلُ يُعَذِّبْكُمْ عَذاباً أَلِيماً ( 16 ) لَيْسَ عَلَى الأَعْمى حَرَجٌ وَلا عَلَى الأَعْرَجِ حَرَجٌ وَلا عَلَى الْمَرِيضِ حَرَجٌ وَمَنْ يُطِعِ اللَّه وَرَسُولَه يُدْخِلْه جَنَّاتٍ تَجْرِي مِنْ تَحْتِهَا الأَنْهارُ وَمَنْ يَتَوَلَّ يُعَذِّبْه عَذاباً أَلِيماً ( 17 ) لَقَدْ رَضِيَ اللَّه عَنِ الْمُؤْمِنِينَ إِذْ يُبايِعُونَكَ تَحْتَ الشَّجَرَةِ فَعَلِمَ ما فِي قُلُوبِهِمْ فَأَنْزَلَ السَّكِينَةَ عَلَيْهِمْ وَأَثابَهُمْ فَتْحاً قَرِيباً ( 18 ) وَمَغانِمَ كَثِيرَةً يَأْخُذُونَها وَكانَ اللَّه عَزِيزاً حَكِيماً ( 19 ) وَعَدَكُمُ اللَّه مَغانِمَ كَثِيرَةً تَأْخُذُونَها فَعَجَّلَ لَكُمْ هذِه وَكَفَّ أَيْدِيَ النَّاسِ عَنْكُمْ وَلِتَكُونَ آيَةً لِلْمُؤْمِنِينَ وَيَهْدِيَكُمْ صِراطاً مُسْتَقِيماً ( 20 ) وَأُخْرى لَمْ تَقْدِرُوا عَلَيْها قَدْ أَحاطَ اللَّه بِها وَكانَ اللَّه عَلى كُلِّ شَيْءٍ قَدِيراً ( 21 ) وَلَوْ قاتَلَكُمُ الَّذِينَ كَفَرُوا لَوَلَّوُا الأَدْبارَ ثُمَّ لا يَجِدُونَ وَلِيًّا وَلا نَصِيراً ( 22 ) سُنَّةَ اللَّه الَّتِي قَدْ خَلَتْ مِنْ قَبْلُ وَلَنْ تَجِدَ لِسُنَّةِ اللَّه تَبْدِيلًا ( 23 ) وَهُوَ الَّذِي كَفَّ أَيْدِيَهُمْ عَنْكُمْ وَأَيْدِيَكُمْ عَنْهُمْ\r\n","description":"","footnote":"","page_name":" 4 ","page_number":4},
  {"content":"\r\nبِبَطْنِ مَكَّةَ مِنْ بَعْدِ أَنْ أَظْفَرَكُمْ عَلَيْهِمْ وَكانَ اللَّه بِما تَعْمَلُونَ بَصِيراً ( 24 ) هُمُ الَّذِينَ كَفَرُوا وَصَدُّوكُمْ عَنِ الْمَسْجِدِ الْحَرامِ وَالْهَدْيَ مَعْكُوفاً أَنْ يَبْلُغَ مَحِلَّه وَلَوْ لا رِجالٌ مُؤْمِنُونَ وَنِساءٌ مُؤْمِناتٌ لَمْ تَعْلَمُوهُمْ أَنْ تَطَؤُهُمْ فَتُصِيبَكُمْ مِنْهُمْ مَعَرَّةٌ بِغَيْرِ عِلْمٍ لِيُدْخِلَ اللَّه فِي رَحْمَتِه مَنْ يَشاءُ لَوْ تَزَيَّلُوا لَعَذَّبْنَا الَّذِينَ كَفَرُوا مِنْهُمْ عَذاباً أَلِيماً ( 25 ) إِذْ جَعَلَ الَّذِينَ كَفَرُوا فِي قُلُوبِهِمُ الْحَمِيَّةَ حَمِيَّةَ الْجاهِلِيَّةِ فَأَنْزَلَ اللَّه سَكِينَتَه عَلى رَسُولِه وَعَلَى الْمُؤْمِنِينَ وَأَلْزَمَهُمْ كَلِمَةَ التَّقْوى وَكانُوا أَحَقَّ بِها وَأَهْلَها وَكانَ اللَّه بِكُلِّ شَيْءٍ عَلِيماً ( 26 ) لَقَدْ صَدَقَ اللَّه رَسُولَه الرُّؤْيا بِالْحَقِّ لَتَدْخُلُنَّ الْمَسْجِدَ الْحَرامَ إِنْ شاءَ اللَّه آمِنِينَ مُحَلِّقِينَ رُؤُسَكُمْ وَمُقَصِّرِينَ لا تَخافُونَ فَعَلِمَ ما لَمْ تَعْلَمُوا فَجَعَلَ مِنْ دُونِ ذلِكَ فَتْحاً قَرِيباً ( 27 ) هُوَ الَّذِي أَرْسَلَ رَسُولَه بِالْهُدى وَدِينِ الْحَقِّ لِيُظْهِرَه عَلَى الدِّينِ كُلِّه وَكَفى بِاللَّه شَهِيداً ( 28 ) مُحَمَّدٌ رَسُولُ اللَّه وَالَّذِينَ مَعَه أَشِدَّاءُ عَلَى الْكُفَّارِ رُحَماءُ بَيْنَهُمْ تَراهُمْ رُكَّعاً سُجَّداً يَبْتَغُونَ فَضْلًا مِنَ اللَّه وَرِضْواناً سِيماهُمْ فِي وُجُوهِهِمْ مِنْ أَثَرِ السُّجُودِ ذلِكَ مَثَلُهُمْ فِي التَّوْراةِ وَمَثَلُهُمْ فِي الإِنْجِيلِ كَزَرْعٍ أَخْرَجَ شَطْأَه فَآزَرَه فَاسْتَغْلَظَ فَاسْتَوى عَلى سُوقِه يُعْجِبُ الزُّرَّاعَ لِيَغِيظَ بِهِمُ الْكُفَّارَ وَعَدَ اللَّه الَّذِينَ آمَنُوا وَعَمِلُوا الصَّالِحاتِ مِنْهُمْ مَغْفِرَةً وَأَجْراً عَظِيماً ( 29 )\r\nمعنى لغات : « سكينة » سنگينى ، آرامش ، سهمناكى ، « تُعَزِّرُوه » از تعزير بمعنى بزرگ و گرامى داشتن ، كومك و يارى كردن ، ملامت و ادب كردن\r\n","description":"","footnote":"","page_name":" 5 ","page_number":5},
  {"content":"\r\nبه سختى زدن ، و اين از كلمات اضداد است كه معانى ناسازگار و بىتناسب دارد .\r\n« نَكَثَ » شكستن و دور انداختن . « هدى » حيوانى كه براى قربانى نشانه دار مىكنند و بقربانگاه حج مىبرند . « مَعْكُوفاً » زندانى و جلوگير شده ، دور و بر و اطراف گرفته . « مَعَرَّةٌ » بدى ، آزار ، گناه . « تَزَيَّلُوا » از مصدر تزيّل احترام چيزى داشتن و از دور بر پراكنده شدن . « شطأ » برگ زراعت ، پى جست و شاخه ها كه از بن ساق درخت بيرون مىآيد . « آزر » از مصدر مؤازره بمعنى كومك كردن .\r\nترجمه :\r\n1 اى محمّد بيقين باش كه ما گشايشى نمودار برايت فراهم كرديم\r\n2 تا انديشه ى تو و گناه مردمت چه در گذشته و يا پس ز آن را بپوشيم [ كه از كافران نگران نباشى و از رفتار بدشان درگذرى 
  ] و نعمت خود بر تو تمام كنيم و راه راست تبليغ و رهبرى به تو نمائيم [ تا نه از دشمن بترسى و نه از كار خود بمانى 
  ]\r\n3 و كومكى ارزنده با تو كنيم [ كه كس را بر تو دستى نباشد و دينت هميشه نمودار بماند 
  ]\r\n4 همان كسى كه آرامش در دل مؤمنين فرود آورد تا بر ايمان خود بيفزايند و در فكر و كار جلو روند . چون لشكرهاى آسمانها و زمين و همه ى وسائل در اختيار او است كه داناى درستكار است\r\n5 البته آرامش دل و افزايش ايمان را سود آن است كه زن و مرد مؤمن را گناهان بپوشد و در بهشتانى كه رودها از آن روان است بجاودان درون كند و اين خود بزرگ رستگارى بپيشگاه خدائى است\r\n6 و نيز مرد و زن منافق و مشرك بد دل به خداوند را [ بواسطه ى فزونى ايمان شما و بدست شما 
  ] آزارشان كند و گردش روزگار بر زيانشان بود و خدا بر آنها خشم گيرد و لعنتشان كند و دوزخى بر ايشان فراهم كرده است كه بدترين سرنوشت آنها است\r\n7 چون لشكرهاى آسمانها و زمين بفرمان او است [ و بهر كارى توانا است 
  ] و برتر است و درستكار\r\n8 اى محمّد ما تو را به گواهى و بيم و نويد فرستاديم\r\n9 تا آدميان به خدا و پيغمبر بگروند و اين را يارى كنند و گراميش بدارند و او را ببامداد و شامگاه ستايش كنند\r\n10 البته كسانى كه با تو\r\n","description":"","footnote":"","page_name":" 6 ","page_number":6},
  {"content":"\r\nدست صفا دهند با خدا داده‌اند كه دست او بر دست آنها است [ چون براى حق بيعت كنند و نعمت او فراگيرشان شود 
  ] و آنكه پيمان شكست خود را شكسته است و زيان ديده است و هر كه پيمان حق استوار داشت به زودى او را مزدى بزرگ رساند\r\n11 اى محمد عربهاى بجاى مانده و كناره گير با تو گويند : گرفتار سرمايه و خانواده‌ايم و نتوانيم با تو بجنگ رويم ، تو براى ما آمرزش اين گناه بخواه ، اين سخن دروغ است چه آنچه گويند در دل ندارند . تو بگو : اگر خدا براى شما سود يا زيانى بخواهد كه جلوگير او بود و در برابر قدرت او كناره گيرى شما و عذر پذيرفتن و استغفار من چه سود دارد ؟ چه او از آنچه كنيد خبردار است\r\n12 و شما گمان داشتيد كه پيغمبر و مؤمنين هرگز پس از جنگ روى خانه نبينند . و اين گمان در دلتان آراسته و استوار شد و بدگمانى برديد كه مردمى نابود و بدانديش بوديد\r\n13 و البتّه آنكه به خدا و پيغمبرش ايمان نداشت كافر است و ما براى كافران آتشى سوزان آماده كرده ايم\r\n14 چون پادشاهى آسمانها و زمين مال خدا است و هر كه شايسته باشد بيامرزد و آنكه نباشد بيازارد كه خداوند غفور است و رحيم\r\n15 آنگاه كه شما مسلمانان مىرويد تا غنيمتى بچنگ آريد عربهاى به خانه نشسته و كناره گير از شما گويند : اجازه دهيد كه بدنبال شما باشيم . آنها مىخواهند سخن و دستور حقّ را دگرگون كنند . تو بگو : خدا در گذشته گفته هرگز بدنبال ما نخواهيد بود خواهند گفت : شما حسد بريد كه ما سود بريم ولى جز اندكى نفهمند [ كه بخواسته نادرست خود مىسنجند 
  ]\r\n16 اى محمد باعراب در جاى مانده بگو : به همين زودى شما را بجنگ مردمى سخت نيرومند ميخوانند كه با آنها بجنگيد تا تسليم شوند پس اگر شما فرمان برديد خدا مزد نيكوتان دهد و اگر چون گذشته گريختيد بآزارى دردناك گرفتارتان كند\r\n17 ولى آنها كه كوريا لنگ يا بيمار هستند گناه ندارند اگر بجنگ كافران نروند پس هر كه فرمان خدا و پيغمبرش برد او را در بهشتى درون كند كه رودها از زير درختان آن روان بود و آنكه پشت بفرمان كرد عذابى دردناكش كند\r\n18 اى محمّد البتّه خدا پسنديد\r\n","description":"","footnote":"","page_name":" 7 ","page_number":7},
  {"content":"\r\nآن مؤمنين را كه زير آن درخت [ سمر تناور خاردار در حديبيه به اندازه ى هزار و پانصد نفر 
  ] با تو بيعت كردند پس او بدانست آنچه در دل داشتند و آرامش بر ايشان فرود آورد [ تا بفرموده ى تو و صلح با كافران تسليم شدند 
  ] و به زودى گشايش و فتحى بمزدشان مىرسد\r\n19 و غنيمتهاى بسيار مىگيرند كه خدا برتر است و درستكار\r\n20 خداوند نويد سود جنگى فراوان بشما داد و اين يك را زود رساند و دست عربها را از شما جلو گرفت تا نشانه اى [ هميشگى بر ارزش فكر و كارتان 
  ] براى مؤمنين باشد و هم شما را به راه راست هدايت كند [ كه ايمان استوارتر كنيد و توكّل سختتر 
  ]\r\n21 و غنيمتهاى ديگر بسرنوشت داريد كه اكنون توان رسيدن به آن نداريد و البتّه خداوند فراگير و نگهبان آن است چه او بر همه چيز توانا است .\r\n22 و اگر آنها كه كافر بودند با شما [ در سرزمين حديبيه 
  ] جنگ مىكردند مى - گريختند و ز ان پس نه دوستى مىيافتند و نه ياورى كه يارى پيغمبران و شكست دشمنانشان باشد\r\n23 روش و سرنوشت گذشته ى خداوندى است و هرگز آن را جانشين نيابى\r\n24 خدا بود كه در دل سرزمين مكّه از پس آنكه بر عربها چيرتان كرد دستشان را از شما جلو گرفت و هم دست شما را از آنها كه او است بيناى به آنچه انجام كنيد\r\n25 همان عربها هستند كه كافر شدند و جلوگير شما از رفتن به مسجد الحرام و هم از بردن قربانى مكّه بقربانگاهش چه اگر مردان و زنان مسلمان ناشناس شما به مكه نبود كه در جنگ پايمالشان كنيد و شما را ندانسته رنج و گناهى باشد [ البته كومك مىكرديم كه عربها را بشكنيد و به مسجد الحرام رويد 
  ] ولى آن را كه مصلحت باشد خدا برحمت خود در آورد . و اگر مرد و زن مسلمان مكّه جدا بودند كافران آنجا را عذابى دردناك مىكرديم\r\n26 چه آنها تعصّب و گردنفرازى روزگار جاهليّت بدل گرفته بودند [ كه از نوشتن بسم اللَّه در پيماننامه ى حديبيه خوددارى كردند و از راه دادن مسلمانان به مسجد الحرام ننگ داشتند 
  ] پس خداوند آرامش خود بر پيغمبر و مؤمنين فرو فرستاد [ تا تعصّب كافران نديده گرفتند 
  ] و ايشان را از كلمه ى تقوى و سخن پرهيزگارى جدا نداشت كه آنها\r\n","description":"","footnote":"","page_name":" 8 ","page_number":8},
  {"content":"\r\nبه آن سزاوارتر بودند و مرد يكتاپرستى چه خداوند داناى بر همه چيز بوده است\r\n27 كه خواب پيغمبرش راست كرد و البتّه شما سر تراشيده و موى كوتاه كرده و ناخن گرفته ، آسوده به مسجد الحرام مىرويد و ترس نداريد پس آنچه را شما ندانيد او بدانست كه پيش از رفتن به مسجد الحرام گشايش و فتحى به زودى براى شما فراهم كرد [ در حديبيه يا خيبر پس بدانيد كه 
  ]\r\n28 او كسى است كه پيغمبرش را برهبرى و دين درست فرستاد تا بر همه اديان چيره اش كند و بس است گواهى خداوند بر دين و پيغمبرى\r\n29 چون محمّد پيغمبر خدا است و همرهانش بكافران سختگيرند و با خود نرمدل كه ببينى به ركوع و سجودند و بخشش خداوندى بخواهند و پسند او را و در چهره شان نشان سجده نمودار است . اين گونه مردمند كه در تورات و انجيل مثلشان ياد شده است بمانند زراعتى كه شاخ خود را ز خاك بدر آورد و كومكش كرد تا تناور و استوار شد و برين خود چنان بايستاد كه كشاورزان را بزيبائى خود شگفت آرد [ چنين است كشت دين محمّد بدلها 
  ] تا كافران را بپرورش مؤمنان خشمگين كند و خداوند به آنها كه مؤمن شدند نويد داده است كه بنيكوكارانشان مزد بزرگ دهد .\r\nسخن مفسّرين : ابو الفتوح : اين سوره مدنىّ است و بيست و نه آيه است طبرى : عبد اللَّه مسعود گفت : از حديبيه برگشتيم و به راه براى آسايش منزل كرديم و بخواب رفتيم و بتابش آفتاب بيدار شديم و پيغمبر هنوز به خواب بود . با يكديگر گفتيم قضاى نماز بجاى آريم كه پيغمبر بيدار شد و فرمود : بهر جور كه نماز مىخوانديد اگر فراموش كرديد يا بخواب مانديد به همان جور بخوانيد در اين ميان شتر پيغمبر را گم كرديم و گشتيم تا آن را در پاى درختى يافتيم كه مهارش بشاخه ى آن گير كرده بود . آوردند و آن حضرت سوار شد و به راه ميرفتيم كه وحى بر آن حضرت آمد و در چنين حال بر پيغمبر بسيار ، سخت مىگذشت و چون برگذار شد و آن حضرت آسوده گشت ما را خبر داد كه سوره ى * ( إِنَّا فَتَحْنا ) * نازل شده است . و مجمّع بن حارثه ى انصارى كه از قاريهاى قرآن بود گفت : با پيغمبر\r\n","description":"","footnote":"","page_name":" 9 ","page_number":9},
  {"content":"\r\nبحديبيه بوديم و چون از آنجا بر مىگشتيم ناگهان مردم در جنب و جوش شدند و بعضى پرسيدند چه خبر است ؟ گفتند : بر پيغمبر وحى آمده است « إِنَّا فَتَحْنا لَكَ - » الخ « . براء بن عازب گفت : شما مردم فتح مكه را مىدانيد ولى ما روز حديبيه را كه نام چاهى است در بيابان مىدانيم و هزار و پانصد نفر بوديم به همراه پيغمبر .\r\n« إِنَّا فَتَحْنا » 1 كشف : در اين سوره ناسخ يك آيه است « لِيَغْفِرَ لَكَ اللَّه - الخ » كه ناسخ اين آيه است « وَما أَدْرِي ما يُفْعَلُ بِي - - الخ » و منسوخ در اين آيه نيست و در مقصود از اين فتح اختلاف است : 1 - قتاده گفت مقصود فتح مكّه است 2 - مجاهد گفت : مقصود فتح خيبر است 3 - عموم مفسّرين معتقدند كه مقصود صلح حديبيه است . و اين را فتح بزرگ گفته است براى اينكه :\r\n1 - گفتگوى با مشركين و صلح يا جنگ با آنها دشوار بود و خدا اين را آسان كرد و به كار مسلمانان گشايش داد 2 - آيت مغفرت و آمرزش در اين موقع نازل شد به اين آيه « لِيَغْفِرَ لَكَ اللَّه - » الخ 3 - بمؤمنين وعده ى نصرت داد به اين آيه « وَيَنْصُرَكَ اللَّه - » الخ 4 - بدنبال آن غنيمتهاى خيبر بچنگ آمد 5 - خبر پيروزى دولت رم به آن هنگام رسيد و راستى پيغمبر نمودار شد كه در اين آيه گفته شده است « وَهُمْ مِنْ بَعْدِ غَلَبِهِمْ سَيَغْلِبُونَ » و مسلمين شاد شدند چون كافران مكّه اين را دروغ مىپنداشتند كه باخبار پيغمبر و قرآن روميها پيروز شدند 6 - در اين روز مشركين و مسلمين بيكدگر آميختند و كافران باسلام آشنا شدند و در دلشان جايگير شد و ز ان پس بمدّت سه سال گروهى بسيار مسلمان شدند و شوكت اسلام فزون شد .\r\nأبو الفتوح : در معنى اين جمله سه قول است : 1 - يعنى قلعه و شهر براى شما گشوديم كه در حديبيه صلح شد و فتح مكّه مولود از آن است و فتح خيبر در ميان اين دو بود 2 - چون فتح بمعنى گشايش بوسيله ى دليل و حجت نيز هست در اين آيه مقصود گشايش اسلام است بأدلَّه ى ظاهره ى عقلى و شرعى 3 -\r\n","description":"","footnote":"","page_name":" 10 ","page_number":10},
  {"content":"\r\nفتح بمعنى قضا و حكم نيز هست مثل اين آيه « رَبَّنَا افْتَحْ بَيْنَنا وَبَيْنَ قَوْمِنا بِالْحَقِّ » يعنى پروردگارا ميان ما مردم حكم و قضاوت بحقّ كن و حاكم را فتّاح مىنامند و عبد اللَّه عبّاس گفت : شنيدم زنى عرب با شوهر خود مىگفت بيني و بينك الفتّاح يعنى حاكم بايد ميان من و تو باشد . و معنى آيه اين است : اى محمّد ما براى تو حكم روشن و قضاوت نمودار كرديم كه چيره باشى و يارى شوى و دين تو بر همه نمودار شود 4 - فتح بمعنى خبردار شدن و نمود امرى و اطَّلاع است و مسئلهء مشكلى كه معلوم شود مىگويند گشاده و فتح شد و اين فرموده ى علىّ « علَّمني رسول اللَّه الف باب من العلم فتح لي من كلّ باب الف باب » يعنى پيغمبر هزار در از علم به من آموخت كه از هر درى هزار در گشاده شد . مقصود همين است كه خبردار و مطَّلع شدم و نمودار شد و معنى آيه اين است : ما نمودار و اعلام كرديم براى تو دينت را بسيار آشكار و همه كس فهم 5 - فتح بمعنى بردن غم و كشف همّ است كه مىگويند « كشف اللَّه عنك و فرّج عنك و فتح عليك » و اين هر سه جمله در معنى نزديكند و معنى اين است كه ما غمهاى تو را برداشتيم و كشف غم تو كرديم .\r\nطنطاوى : معنى اين آيه امروز به اين صورت نمودار شده است كه دين اسلام به چين و ژاپن رسيده است و در آنجا هم مسلمان زياد شده است .\r\n« لِيَغْفِرَ لَكَ اللَّه ما تَقَدَّمَ مِنْ ذَنْبِكَ - » الخ 2 مجمع : اين جمله را چند معنى كرده‌اند كه هيچكدام با عصمت و بيگناهى پيغمبران سازش ندارد 1 - خدا مىآمرزد گناهان پيش از پيغمبرى تو و بعد از آن را 2 - آنچه پيش از فتح از تو سر زده و آنچه بعد از فتح 3 - آنچه انجام شده و آنچه انجام نشده اگر انجام بشود مىآمرزيم 4 - آنچه از آدم و حوا سر زده ببركت تو مىآمرزيم و آنچه از امّت تو پس از آن است بدعاى تو مىآمرزيم 5 - گناهان صغيره ى مقدّم و مؤخّر تو را مىآمرزيم . و دوستان و هم مذهبهاى ما شيعه دو معنى كرده‌اند : 1 - يعنى گناه جلو و جلوتر امت تو را مىآمرزيم و جهت نسبت گناه امت به خود پيغمبر كمال وابستگى آن حضرت است با امت و از امام صادق ( ع ) نيز اين معنى نقل شده است\r\n","description":"","footnote":"","page_name":" 11 ","page_number":11},
  {"content":"\r\nكه بمفضّل بن عمر و عمرو بن يزيد فرمود : پيغمبر گناه نداشت و خداوند گناه پيروان او را عهده دار شد كه بيامرزد 2 - سيّد مرتضى گفته است : ذنب مصدر است و ممكن است اضافه بفاعل خود شود و هم بمفعول خود و در اين جمله اضافه به مفعول است يعنى « من ذنبهم اليك » يعنى گناهى كه مردم با تو كردند و - جلوگيرت شدند كه به مسجد الحرام به روى مىآمرزد ، و معنى آمرزش با اين توضيح : نسخ و بردن احكامى است كه بايد با دشمنانش رفتار شود و نيز آنچه با تو بخواهند رفتار كنند نابود مىكند و مىپوشد بواسطه ى فتح . پس ارتباط « لِيَغْفِرَ لَكَ » به جمله ى جلو « إِنَّا فَتَحْنا » اين است كه فتح و گشايش وسيله مىشود كه گناه آنها در رفتار با تو پوشيده شود كه نه تو مجبور باشى با آنها بدشمنى رفتار كنى و نه آنها بتوانند به تو و مسلمين آزار و اهانت كنند . و نيز چند معنى ديگر براى اين جمله گفته‌اند : 1 - اگر در گذشته گناه كرده اى يا بآينده گناه كنى مىآمرزيم .\r\n2 - مقصود از گناه ترك مستحبّ و بهتر است كه « حسنات الابرار سيئات المقرّبين » آنچه براى ديگران جايز است برترى مقام پيغمبر آن را براى آن حضرت ناروا مىدارد « 1 » .\r\n\r\n","description":"","footnote":"\r\n( 1 ) پيش از فتح مكه مسلمانان بسيار ناراحتى كشيده بودند بخصوص گروهى از مهاجرين كه خود را از هستى ساقط مىديدند و همهء اموالشان در مكه در دست مشركين قرار گرفته بود و نيز در اثر جنگهاى متوالى و زخمى شدن و كشته دادن ناراحت بودند و گاهى اظهار مىكردند و گله داشتند ، و مشركين أيضا سخت از پيغمبر كه از آغاز دعوت نه تنها بتها را مسخره ميكرد و موهوم مىدانست ، بلكه آنها را از پرستش آن جدا منع مىكرد ، لذا هر دو دسته مسئول اين رنجها را پيغمبر مىدانستند ، پس از فتح مكّه هر دو گروه آگاه شدند كه خود اشتباه مىكردند و گناهى را كه براى پيغمبر قائل بودند نادرست بوده . و مراد از گناه امت كه در حديث آمده اينست يعنى گناهى كه مردم مشرك از قديم در بارهء تو تصوّر مىكردند و گناهى كه كوتاه فكران مسلمان اخيرا مىپنداشتند هر دو را خدا بخشود . و اگر اين توجيه را نپذيريم وجهى براى ارتباط فتح نمودن خدا مكه را و آمرزيدن گناهان پيغمبر و يا امّت بوسيله فتح به نظر نمىرسد . ( مصحّح )\r\n","page_name":" 12 ","page_number":12},
  {"content":"\r\n\r\n« وَيَهْدِيَكَ صِراطاً مُسْتَقِيماً » 2 طبرى : يعنى دينى كه راهش مستقيم و بىكجى باشد و تو را بسوى رضاى حقّ برد ، خدا راهنمائيت كند .\r\nمجمع : يعنى خدا پايدار بدارد تو را براهى كه هر كس به آن راه رود به بهشت رسد .\r\n« أَنْزَلَ السَّكِينَةَ فِي قُلُوبِ - الخ » 5 مجمع : اين جمله چند معنى شده است : 1 - يعنى خداوند به آنها لطفى كرد كه بر بينائىشان افزوده شد و دل و قلبشان آرام شد بواسطه ى نشانه ها و دليلها كه بر توحيد براى آنها نمودار كرد . و اين نعمتى است براى مؤمنين كه كافران محروم هستند چون روح آرامش در دل ندارند و بكمترين ترديد و شبهه آرامش خود از دست مىدهند 2 - معنى سكينه يارى مؤمنين است كه بواسطه ى آن دلهاشان آرام مىشود و در جنگ قدمشان ثابت مىماند 3 - يعنى آنچه تعظيم خدا و پيغمبر ممكن است خداوند در دلشان قرار داد .\r\nكشف نوشته : سكينه آرامى است كه حقّ جلّ جلاله فرو فرستد بر دل دوستان خويش آزادى آن دلها را و آن در دو چيز است : در خدمت و در يقين اما سكينه ى در خدمت سه چيز كرد : كار بر سنت كرد تا باندك توانگر گشت . و بر اصل اعتماد كرد تا از وساوس آزاد گشت . و خلق در آن فراموش كرد تا از ريا آزاد گشت . و سكينه ى در يقين ، در دل سه چيز كرد : بقسمت قسام رضا داد تا از احتيال بياسود . و ضرر و نفع از يك جا ديد تا از حذر فارغ گشت . و و كيل بپسنديد تا از علايق رها شد . نشان اين سكينه كه در دل فرود آيد آن است كه : مرد بخشاينده و بخشنده گردد بخشايشى كه همه ى دنيا بكافرى بخشد و منت ننهد بخششى كه همه نعيم عقبى بمؤمنى بخشد و گر بپذيرد منت دارد .\r\nاين است سنّت جوانمردان و سيرت ايشان .\r\nتأويلات كاشانى : سكينه روشنى دل است كه آنچه به آن بيند با نشاط و شاد شود و آسوده خاطر و اين روشنى پس از علم اليقين نمودار مىشود عين -\r\n","description":"","footnote":"","page_name":" 13 ","page_number":13},
  {"content":"\r\nاليقين بدنبال دارد و مانند وجدان يقينى است كه با خود لذّت و شادى همراه دارد .\r\nتفسير شريف لاهيجى : در كافى حديث بسيار نقل كرده است كه مقصود از سكينه ايمان است .\r\n« لِيَزْدادُوا إِيماناً » 4 فخر : اين جمله به چند جور معنى مىشود : 1 - چون بتدريج تكاليف براى آنها مىرسد مانند احكام نماز و روزه و غيره و آنها مىپذيرند پس بر ايمان خود مىافزايند 2 - بواسطه ى رسيدن سكينه بدلهاشان صبر كردند و آنچه مىدانستند كه پيغمبر راست مىگويد و آنها چيره خواهند شد به چشم ديدند و علم اليقين آنها به عين اليقين مبدّل شد 3 - در نهاد خود مؤمن بودند و با دليل و برهان بر ايمان فطرى خود افزودند 4 - باصول دين مؤمن بودند فروع دين پذيرفتند پس به اين پذيرش بر ايمان خود افزوده‌اند .\r\n« وَلِلَّه جُنُودُ - الخ » 4 فخر : مناسبت اين جمله با جلو اين است كه خدا قشونى از ملائكه و جنّ و انس و زلزله و صاعقه در اختيار دارد كه مشركين را گرفتار كند ولى بوسيله ى سكينه مؤمنين را ثابت قدم كرد تا آنها را مغلوب كردند .\r\n« وَيُكَفِّرَ عَنْهُمْ سَيِّئاتِهِمْ » 5 فخر : پوشاندن گناه بايد پيش از داخل كردن ببهشت باشد و در اين جمله كه بعد از « لِيُدْخِلَ الْمُؤْمِنِينَ - الخ » گفته شده است براى اين است كه مقصود فهماندن بهشتى بودن آنها است كه با آمرزش و پوشاندن گناهان است و ممكن است مقصود اين باشد كه در بهشت مشمول كرامت حقّ هستند كه در آنجا زشتيهاى معنوى و اخلاق رذيله نابود است چنان كه زشتيهاى مادى و پليديهاى بدنى در آنجا نيست .\r\n« وَيُعَذِّبَ الْمُنافِقِينَ - الخ » 6 طبرى : يعنى فتح كرديم تا منافقين را آزار كنيم .\r\nمجمع : چون بمؤمنين وعده ى بهشت داده شد بدنبال آن كافران تهديد به عذاب شدند .\r\n","description":"","footnote":"","page_name":" 14 ","page_number":14},
  {"content":"\r\nفخر : يعنى : افزايش ايمان شما موجب بهشت است براى شما در آخرت و موجب عذاب منافقين است بدست شما در اين عالم .\r\n« وَلِلَّه جُنُودُ - الخ » 7 فخر : اين آيه در آيت چهارم آمده است و تكرار آن براى اين است كه فرستادن لشكر يا براى عذاب است يا براى آسايش در آيت اول كه گفته شده است بدنبال نام مؤمنين و از اين جهت بدنبال اين جمله گفته شده است « عَلِيماً حَكِيماً » كه علم با حكمت نشانه ى رحمت است و در نوبت دوّم كه گفته شده است بدنبال عذاب منافقين آورده شده است و نشانه ى آزار است و از اين جهت در آخر گفته شده است « عَزِيزاً حَكِيماً » چون عزّت و برترى با حكمت علامت قدرت بر عذاب است پس در اوّل براى فهماندن قدرت خداوندى است به رحمت بر مؤمنين و دوّم براى نشان دادن قدرت است بر آزار مشركان .\r\nمثنوى در دفتر چهارم ، تهديد سليمان به بلقيس :\r\n\r\nجمله ذرّات زمين و آسمان\r\nلشكر حقّند گاه امتحان\r\n\r\n\r\nباد را ديدى كه با عادان چه كرد ؟\r\nآب را ديدى كه با طوفان چه كرد ؟\r\n\r\n\r\nآنچه بر فرعون زد آن بحر كين\r\nو آنچه با قارون نموده است اينزمين\r\n\r\n\r\nو آنچه آن با بيل با آن پيل كرد\r\nو آنچه پشّه كلهء آن مرد خورد\r\n\r\n\r\nو آنكه سنگ انداخت داودى بدست\r\nگشت سيصد پاره و لشكر شكست\r\n\r\n\r\nسنگ مىباريد بر اعداى لوط\r\nتا كه در آب سيه خوردند غوط\r\n\r\n\r\nگر بگويم از جمادات جهان\r\nعاقلانه يارى پيغمبران\r\n\r\n\r\nمثنوى چندان شود كه چل شتر\r\nگر كشد عاجز شود از بار پر\r\n\r\n« لِتُؤْمِنُوا بِاللَّه - الخ » 9 مجمع : « ليؤمنوا » با ياء به صيغه ى غايب نيز خوانده شده است يعنى تا كافران ايمان بياورند و شما مسلمانان پيغمبر را احترام و يارى كنيد . و قرائت مشهور با تاء به صيغه ى خطاب است يعنى تا شما مؤمن شويد و پيغمبر را احترام كنيد . و چون ضمير * ( تُعَزِّرُوه وَتُوَقِّرُوه ) * براى پيغمبر است عدّه ى زيادى از قاريها در تعزّروه وقف كرده‌اند تا در تسبّحوه كه ضمير براى\r\n","description":"","footnote":"","page_name":" 15 ","page_number":15},
  {"content":"\r\n\r\nاللَّه است آغاز مطلب باشد . و بعضى گفته‌اند همه ى اين ضميرها براى اللَّه است و معنى اين است كه مؤمن به خدا و رسول شويد و خدا را فرمان بريد و يارى كنيد و بصبح و شام تسبيح كنيد .\r\n« الَّذِينَ يُبايِعُونَكَ - الخ » 10 تأويلات : چون در نهاد و سرشت آن مردم مناسبت با پيغمبر بوده است و انس به آن حضرت و در پيمان روز الست موافقت كرده‌اند به اين روز هم سرشت خود را نمودار كردند و بيعت نمودند . و چون پيغمبر فانى در حقّ بود و مظهر ذات و صفات حقّ ، پس بيعت با آن حضرت بيعت با خدا است و دست پيغمبر منظور دست و قدرت خداوندى است ، پس دست خداوند است كه روى دست آنها است و در گرو دست و قدرت حقّ هستند كه اگر وفا به پيمان كنند سود برند و اگر بشكنند زيان آن بينند .\r\n« يَدُ اللَّه فَوْقَ أَيْدِيهِمْ » 10 ابو الفتوح : چون در هنگام بيعت پيغمبر با مسلمانان دست مىداد گفته شده است : چنان پنداريد كه اگر خدا دست داشت دست پيغمبر بجاى آن است « 1 » . و مثل اين جمله است فرموده ى پيغمبر كه صدقه اوّل بدست خدا ميرسد بعد بدست فقير چون در قرآن است « وَيَأْخُذُ الصَّدَقاتِ » يعنى صدقه و بخششها را خدا مىگيرد . و چند معنى ديگر كرده‌اند :\r\n1 - عقد خدا بالاى عقد آنها است و اين درست نيست چون عقد بمعنى عهد است و برترى عهد خدا در اينجا بى معنى است 2 - يعنى يارى خدا برتر است از يارى شما و اين معنى درست نيست چون عرب كلمه ى « يد » را بمعنى يارى به كار نمىبرد و بجاى چيرگى و نعمت و خوشى به كار مىبرد 3 - يعنى نعمت هدايت خدا بالاى نعمت فرمانبرى ايشان است و اين نيز خوب نيست چه نعمت در اينجا مناسب نيست و بهتر همان معنى است كه در اول گفتيم و مقصود از بيعت بيعت رضوان است كه در حديبيه به زير درخت بود . و جابر انصارى گفت : اگر چشمم سالم\r\n\r\n","description":"","footnote":"\r\n( 1 ) گويند رسولخدا دست خود را براى بيعت چنان گرفته بود كه كف دست رو به زمين و پشت آن رو به آسمان بود و اصحاب كف دست خود را از زير به كف دست آنحضرت مىسائيدند . ( مصحّح )\r\n","page_name":" 16 ","page_number":16},
  {"content":"\r\nبود جاى آن درخت را بشما نشان مىدادم و ما در آنجا با پيغمبر بيعت كرديم كه تا دم مرگ بجنگيم و نگريزيم و كسى از اين بيعت برنگشت مگر جدّ بن قيس كه او منافق بود و در زير شتر پنهان شد و با ما نيامد .\r\n« سَيَقُولُ لَكَ الْمُخَلَّفُونَ - الخ » 11 چون پيغمبر خواست براى انجام عمره ( يكى از عبادات است بمانند حجّ ) بمكّه رود از اعراب دور و بر مدينه دعوت كرد كه با او عمره گزارند تا مبادا قريش بجنگ برابر آن حضرت آيند و نگذارند وارد مكه شود و خود لباس احرام پوشيد و شتر براى قربانى آماده كرد تا مردم بدانند كه آهنگ جنگ ندارد . قبيله هاى « جهينه و مزينه » كه دعوت پيغمبر به آنها رسيد گفتند : چگونه بسوى مردمى برويم كه بر سر محمد آمدند و يارانش را كشتند ( مقصود جنگ احد است كه اعراب بسوى مدينه آمدند و حمزه عموى پيغمبر در آن جنگ شهيد شد - مترجم ) اين سخن را با خود گفتند و نرفتند و چون پيغمبر برگشت و آنها را سرزنش كرد از تخلَّف و همراهى نكردن آنها با پيغمبر عذر آوردند كه ما گرفتار كار زندگى و خانواده ى خود بوديم و نتوانستيم با تو همراهى كنيم . خداوند به اين آيه پيغمبر را خبر مىدهد كه چون از صلح حديبيه بر گردى و از آنها بپرسى چرا نيامديد ؟ چنين جواب خواهند داد كه « شَغَلَتْنا أَمْوالُنا » .\r\n« فَاسْتَغْفِرْ لَنا » 11 كشف : پس از آنكه پيغمبر از حديبيه برگشت آنها كه دعوت پيغمبر نپذيرفته بودند عذر آوردند و گفتند : براى ما استغفار كن و اين جمله كنايه از قبول عذر بوده است چون پيغمبر عذر هر كس را كه مىپذيرفت برايش استغفار مىكرد .\r\n« أَرادَ بِكُمْ ضَرًّا » 11 مجمع : با ضمّ و فتح ضاد قرائت شده است و آيت پس از اين كه گفته شده است « بَلْ ظَنَنْتُمْ - الخ » معجزه ى پيغمبر است كه او را از غيب خبر دادند و آنچه آن اعراب با خود مىانديشيدند در اين آيه نمودار شد كه بدبين بوديد و گمان داشتيد كه پيغمبر و مسلمين كشته مىشوند و بر نميگردند .\r\n« ذَرُونا نَتَّبِعْكُمْ » 15 كشف : چون از حديبيه برگشتند نويد فتح خيبر رسيد\r\n","description":"","footnote":"","page_name":" 17 ","page_number":17},
  {"content":"\r\n\r\nكه غنائم آنجا در عوض رنج سفر حديبيه است و فقط مال آنها است كه در آن سفر شركت كردند . از اين روى خدا به پيغمبر ( ص ) خبر مىدهد كه مردم متخلَّف از اين سفر خواهش خواهند كرد كه با شما بجنگ خيبر همراه شوند تا غنيمت برند ، و جمله ى بعد « يُبَدِّلُوا كَلامَ اللَّه » بقرائت حمزه و كسائى « كلم الله » بى الف است و مقصود اين است : آنها مىخواهند وعده ى خداوندى را عوض كنند كه غنيمت خيبر خاصهء مسافرين حديبيه است . از اين روى بدنبال اين جمله گفته شده است .\r\n« لَنْ تَتَّبِعُونا » يعنى چون كلام خدا و وعده ى او محروميّت ديگران است شما هرگز نمىتوانيد به اين جنگ و غنيمت با ما باشيد .\r\n« سَتُدْعَوْنَ إِلى قَوْمٍ أُولِي بَأْسٍ - الخ » 16 طبرى : 1 - بعضى گفته‌اند :\r\nيعنى شما را دعوت مىكنند بجنگ با ايران كه بسيار سخت و نيرومند است 2 - بعضى گفته‌اند يعنى بجنگ روم و ايران 3 - يعنى بجنگ قبيله ى « هوازن و ثقيف » دعوت مىشويد كه دو قبيله ى نيرومند هستند و مقصود جنگ حنين است 4 - بجنگ با مسيلمه ى كذّاب دعوت خواهيد شد .\r\n« لَيْسَ عَلَى الأَعْمى حَرَجٌ - الخ » 17 مجمع : مقاتل گفته است : اين جمله براى پذيرش عذر مردم گرفتار به اين بيماريها است كه در سفر حديبيه نتوانستند همراه شوند .\r\n« رَضِيَ اللَّه عَنِ الْمُؤْمِنِينَ إِذْ يُبايِعُونَكَ تَحْتَ الشَّجَرَةِ » 18 طبرى و كشف - الأسرار : اين آيه براى مردمى نازل شد كه به سفر حديبيه با پيغمبر بودند و آنها را اصحاب بيعة الرّضوان ناميدند و تفصيل آن سرگذشت اين است كه پيغمبر صلَّى اللَّه عليه و آله در سال ششم هجرت آهنگ زيارت كعبه كرد و هفتاد شتر براى قربانى آماده كرد و چون مردم مكّه از كار پيغمبر خبردار شدند فراهم شدند و اسلحه آماده كردند كه به هيچ روى نگذارند آن حضرت به مكه وارد شود . پيغمبر راهنما خواست تا از راهى بروند كه قريش خبردار نشود . بروايت طبرسى از عروة ، مردمى از خزاعه را براهنمائى برداشت و او آنها را از كوه و دره برد تا ببيابان حديبيه رسيدند و عكرمه با پانصد\r\n","description":"","footnote":"","page_name":" 18 ","page_number":18},
  {"content":"\r\nنفر جلوگير آن حضرت و آماده ى جنگ شد . مسلمانان كه احرام پوشيده و از جنگ ممنوع بودند ، متعرّض آنها نشدند و پيغمبر خراش بن اميّة الخزاعى را به مكّه فرستاد تا با مردم آنجا گفتگو كند كه آهنگ جنگ ندارند و براى زيارت كعبه آمده و شتر نر خود بنام ثعلب به او داد كه سوار شد و رفت ، مردم مكّه كه دانستند شتر از پيغمبر است آن را پى كردند و خواستند خراش را بكشند گروهى جلوگيرى كردند تا او فرار كرد و خود را به پيغمبر رساند و سرگذشت خود را گفت پيغمبر بعمر فرمود تو برو و با اين مردم سخن بگو ، او عرض كرد : آنها از من گذشته ى خوبى ندارند و از خويشان من كسى آنجا نيست كه پشتيبانم باشد ، عثمان را بفرست چه او خوش سابقه است و خويشاوندان دارد كه نگهداريش مىكنند ، آن حضرت او را فرستاد كه برو و با آنها بگو من بجنگ نيامده‌ام بگذاريد زيارت كنيم و برگرديم ، عثمان رفت و مردى از خويشان او بنام ابان بن سعيد بن عاص او را امان داد و با خود سوار كرد و بمكّه برد تا با اشراف قريش ابلاغ پيغام كند . آنها او را نگذاشتند كه برگردد و در اين ميان لشكر اعراب در پى فرصت بودند كه شبانه آسيبى بمسلمين رسانند و آنها بيدار بودند و شرّ آنها را دفع كردند و چند نفر از دو طرف زخمى شدند و چند نفر اسير مسلمين شدند و خبر آمد كه عثمان را كشته‌اند . چون پيغمبر اين را شنيد اندوهناك شد و سوگند ياد كرد كه اگر عثمان را كشته باشند مىجنگم تا سزاى آنها را بدهم و برخاست و به زير آن درخت كه قرآن نام برده رفت و مردم را آواز كرد كه با او بيعت كنند بر مقاومت در برابر دشمن و نگريزند و اوّل كسى كه بيعت كرد مردى از بنى اسد بود كه او را ابو سنان بن وهب مىگفتند و مردم مىگفتند پيغمبر از مردم بيعت بر مرگ مىگيرد جابر انصارى گفت : پيغمبر بيعت بر مرگ نگرفت بلكه بيعت گرفت كه بجنگيم و فرار نكنيم و همهء آن مردم بيعت كردند غير جدّ بن قيس كه به شكم شتر خود چسبيد تا او را نبينند و شماره ى آنها را هزار و سيصد و هزار و چهار صد و هزار و پانصد و هزار و پانصد و بيست و پنج نفر روايت كرده‌اند . چون بيعت تمام شد و آماده ى جنگ\r\n","description":"","footnote":"","page_name":" 19 ","page_number":19},
  {"content":"\r\nشد اعراب ترسيدند . عروة بن مسعود ثقفى را فرستادند كه حضور پيغمبر رسيد و سخنانى پند آميز بسود خودشان گفت و ابو بكر جوابش داد كه شما بپشتيبانى بتها مىجنگيد و ما در راه خدا . در اين ميان عروه ديد كه مسلمانان چندان احترام از پيغمبر مىكنند كه سر بسويش بلند نمىكنند و آهسته در حضورش سخن مىگويند و آب دهان و وضوى او را بتبرّك مىگيرند و دست بدست مىكنند او بر - گشت و بأعراب گفت : من دربار پادشاهان روم و ايران ديدم و كسى به آنها چندان احترام نكند كه مردم محمّد با او رفتار مىكنند و اگر روى به مغرب و مشرق كند بر همه چيره شود . مردى از بنى كنانه گفت : من مىروم و خبر درست ميآورم چون به آن جا نزديك شد پيغمبر فرمود : اين از مردمى است كه بشتران قربانى با چشم احترام مىنگرند شما شتران نزد او بريد مردم با لباس احرام و شتران قربانى بجلو او رفتند و صدا بلبّيك كه از آداب حجّ است بلند كردند . او گفت : سبحان اللَّه كه چنين مردم را روا نيست از حجّ جلو بگيرند . مردى ديگر بنام حليس بن علقمه كه شخصيّت و قبيله اى داشت نزد مسلمين\r\nرفت و آنها را به آن صورت ديد و برگشت و گفت : روا نيست اينها را از حجّ جلوگير شويد و اگر سخنم نپذيريد چندان از افراد قبيله‌ام فراهم كند كه شما توانائى برابرى با آنها نداشته باشيد اعراب از اين گفتگوها ترسيدند و آهنگ صلح كردند و سهيل بن عمرو را براى پيمان صلح فرستادند و چون پيغمبر او را ديد به عادت عرب بنام او فال زد و فرمود « سهّل لكم من اموركم » يعنى كارها رو به راه شد . و اين پيمان كه سهيل با پيغمبر استوار كرد همان است كه در اوّل سوره ، فتح ناميده شده است به اين آيه « إِنَّا فَتَحْنا - الخ » .\r\n« فَتْحاً قَرِيباً » 17 مجمع : قتاده و بيشتر مفسّرين گفته‌اند : مقصود فتح خيبر است كه چون پيغمبر از سفر حديبيه برگشت و در مدينه بيست شب ماند روانه ى قلعه هاى خيبر شد و يكى پس از ديگرى را فتح كرد . جبّائى گفته است مقصود فتح مكّه است . و جمله ى بعد « مَغانِمَ كَثِيرَةً » بعضى غنيمتهاى فراوان\r\n","description":"","footnote":"","page_name":" 20 ","page_number":20},
  {"content":"\r\n\r\nخيبر دانسته‌اند و بعضى گفته‌اند اموال هوازن است كه بعد از فتح مكّه نصيب مسلمين شد .\r\n« فَعَجَّلَ لَكُمْ هذِه » 20 طبرى : اختلاف است كه مقصود از اين جمله چه است : 1 - قتاده و مجاهد گفته‌اند : يعنى اين غنيمتهاى خيبر را به زودى بشما رساند 2 - ابن عبّاس گفته است : يعنى اين سودى كه زود خدا بشما رساند صلح حديبيه بود .\r\n« وَكَفَّ أَيْدِيَ النَّاسِ عَنْكُمْ » 20 طبرى : قتاده گفته است : يعنى در سفر حديبيه و خيبر خدا جلوگير دشمنان شما شد كه بخانواده و اموال شما در مدينه حمله كنند و بغارت ببرند . بعضى گفته‌اند : مقصود اعراب است كه بحديبيه جلوگير آن حضرت شدند از رفتن بمكّه خداوند جلوگيرشان شد كه نتوانستند به مسلمين آسيب رسانند .\r\n« وَأُخْرى لَمْ تَقْدِرُوا » 21 مجمع : يعنى غنيمت ديگر يا گشودن آبادى ديگر بشما وعده كرده است . قتاده گفته است يعنى فتح مكه نصيب شما است مجاهد گفته است يعنى آنچه از آن ببعد بدست مسلمين فتح شده است . ابن عبّاس گفته است : يعنى فارس و روم كه در آينده براى شما معيّن است .\r\n« كَفَّ أَيْدِيَهُمْ عَنْكُمْ وَأَيْدِيَكُمْ عَنْهُمْ بِبَطْنِ » 24 فخر : كلمات « بِبَطْنِ مَكَّةَ » ميفهماند كه جلوگيرى شما و آنها را از يكدگر كارى بر خلاف انتظار بوده است چون پس از آنكه مسلمانان از شهر خود دور شدند و بنزديك مكه و خانه ى دشمن وارد شدند و اعراب دشمن خود را بنزديك خانه ى خود ديدند بايد هر دو دسته از جان و دل بجنگند كه آنها اگر شكسته شوند همگى نابود ميشوند و دشمن به آنها فرصت رسيدن به وطن نمىدهد اگر اينها شكسته شوند دشمن ديرينه مال و خانه و آبرو براىشان نمىگذارد پس خداوند كه دانا و بيناى همه چيز است هر دو دسته را نگهدارى كرد و جمله ى بعد « مِنْ بَعْدِ أَنْ أَظْفَرَكُمْ - الخ » دو معنى مىفهماند : 1 - اعلام و منّت به اين كه دست شما مسلمين را بالاتر كرد و با\r\n","description":"","footnote":"","page_name":" 21 ","page_number":21},
  {"content":"\r\nاينكه در خانه ى كافران بوديد و آنها زياد بودند شما را برتر كرد 2 - با اينكه شما چيره بوديد و مىتوانستيد با آنها بجنگيد جلو شما را گرفت كه دست بجنگ نكرديد .\r\nطبرى : يعنى خدا جلو گرفت از آن اعراب كه آهنگ كردند بناگهان بر مسلمانان حمله كنند و پيغمبر فرستاد آنها را گرفتند و باسيرى آوردند و آنحضرت بر آنها منّت نهاد و آزادشان كرد . و شماره ى آنها را دوازده نفر و سى و چهل و پنجاه و هشتاد نفر گفته‌اند و اين است مقصود از آيه كه خدا دست آنها را جلو گرفت كه نتوانستند بناگهان بر شما بتازند و هم دست شما را گرفت كه آنها را نكشتيد و آزادشان كرديد .\r\nكشف : بعضى گفته‌اند : يعنى بوسيله ى صلح حديبيه دست شما را از يكدگر جلو گرفت كه جنگ و كشتار نكرديد . و بعضى گفته‌اند : يعنى دست آنها را نگاهداشتيم بواسطه ى ترسى كه در دل آنها انداختيم و دست شما را جلو گرفتيم بواسطه ى مسلمينى كه بناشناس در مكه بودند و شما بانديشه ى آنها بوديد كه اگر با اعراب بجنگيد آنها پايمال شوند چنان كه در آيت بعد « وَلَوْ لا رِجالٌ مُؤْمِنُونَ - » الخ « قرينه است براى اين معنى .\r\n« بِما تَعْمَلُونَ » 24 مجمع : با تاء به صورت خطاب قرائت عموم است و با ياء به صيغه ى غايب قرائت ابو عمرو است و بقرائت اول يعنى آنچه شما دو دسته اى كه جلوگيرتان شديم بكنيد خدا مىداند و بقرائت دوم يعنى آنچه كافران كنند .\r\n« وَلَوْ لا رِجالٌ » 25 فخر : جواب « لَوْ لا » در جمله آورده نشده است و معنى اين است : اگر مردان مؤمن نبودند ما جلوگير دست شما از آنها نمىشديم .\r\n« إِذْ جَعَلَ » - تا - « فِي قُلُوبِهِمُ الْحَمِيَّةَ » 26 مجمع : اين جمله وابسته بجملهء آيت جلو است كه « لَعَذَّبْنَا » باشد يعنى آنها را عذاب مىكرديم چون تعصّب و غيرت جاهلى بدل گرفته بودند . و مقصود از حميّت جاهلى آن است كه آنها به هيچ\r\n","description":"","footnote":"","page_name":" 22 ","page_number":22},
  {"content":"\r\n\r\nچيز سر فرود نمىآوردند و نمىپذيرفتند و گفتند : محمّد پدران ما را كشته است چگونه او را بمكّه راه دهيم كه زيارت كند و مردم بگويند محمّد و يارانش به كورى چشم ما به شهر ما آمدند و رفتند و ما نتوانستيم جلوشان را بگيريم . هرگز ما تسليم نمىشويم . زهرى گفته است : حميّت جاهليّتشان اين بود كه چون سهيل بن عمرو با پيغمبر پيمان بست و حضرت علىّ بدستور پيغمبر پيمان نامه نوشت و آغاز به بسم الله كرد سهيل گفت : من رحمان نمىشناسم بنويسيد بسمك اللَّهمّ .\r\nو چون خواست محمّد رسول اللَّه بنويسد او گفت : اگر پيغمبرت مىشناختيم جلوگير تو از زيارت مكّه نمىشديم . اين بيهوده گوئيها نتيجه ى غيرت جاهليّت است .\r\n« كَلِمَةَ التَّقْوى » 26 ابو الفتوح : 1 - ابىّ بن كعب گفت : از پيغمبر شنيدم كه فرمود يعنى لا إله الَّا اللَّه 2 - مجاهد و قتاده و عده اى گفته‌اند : مقصود لا إله الَّا اللَّه محمّد رسول اللَّه است 3 - على فرمود : مقصود لا إله الَّا اللَّه و اللَّه اكبر است 4 - عطاء بن ابى رباح گفته است : مقصود لا إله الَّا اللَّه وحده لا شريك له له الملك و له الحمد و هو على كلّ شيء قدير است 5 - زهرى گفت :\r\nيعنى بسم اللَّه الرّحمن الرّحيم .\r\n« لَقَدْ صَدَقَ اللَّه رَسُولَه الرُّؤْيا - » الخ « 27 ابو الفتوح : پيغمبر صلَّى اللَّه عليه و آله پيش از سفر حديبيه در خواب ديد كه با ياران خود به مسجد الحرام رفته و بعضى سر تراشيده‌اند و عده اى هم موى سر كوتاه كرده‌اند كه نشانه ى انجام وظايف حج است . اين خواب خود را براى اصحاب نقل فرمود و چون در حديبيه نگذاشتند پيغمبر بمكّه رود و زيارت كند و برگشت بر آن حضرت خرده گيرى كردند كه تو گفتى ما سر تراشيده و موى كوتاه كرده به مسجد الحرام مىرويم آن وعده چه شد ؟ اين آيه بجواب آنها نازل شد يعنى خواب پيغمبرش را خداوند راست كرد . و جمله ى دنبال توضيح اين جمله است كه خواب براى اين سفر حديبيه نبوده است البتّه در آينده به مسجد الحرام مىرويد و جمله ى » إِنْ شاءَ اللَّه « سخنى است كه مستحبّ است براى انجام كار در آينده گفته شود و براى آوردن در اين آيه چند جهت\r\n","description":"","footnote":"","page_name":" 23 ","page_number":23},
  {"content":"\r\nگفته‌اند : 1 - اين جمله در اين آيه براى اين است كه تا هنگام رفتن مسلمانان به مسجد الحرام عده اى خواهند مرد و همه ى آنها كه در وقت نزول آيه بوده‌اند وقت جنبش بسوى مسجد زنده نخواهند بود از اين روى گفته شده است از شما مسلمانان آنها كه خدا بخواهد و بسرنوشت او كرده درون مسجد مىرويد . دوم - معنى جمله « اگر خدا بخواهد » نيست و مشروط نشده است بلكه معنى اين است كه البتّه با كومك و سرنوشت حقّ خواهيد رفت 3 - مقصود شرط نيست كه خدا نداند و شرط كند بلكه آوردن اين جمله براى آموختن بمردم است كه در وعده ى بآينده اين را بگوئيد 4 - « إِنْ » بمعنى شرط و اگر نيست و بمعنى اذ و چونكه مىباشد يعنى البتّه مىرويد چون خدا خواسته است 5 - ابو القاسم بلخى گفته است :\r\nچون امر و مشيّت در معنى متناسب هستند « شاءَ » بمعنى « امر » است يعنى اگر دستورى از سوى حقّ رسيد خواهيد رفت 6 - اين جمله از گفتار پيغمبر ( ص ) است نه سخن حقّ كه نداند مشيت خودش چيست ؟ بلكه پيغمبر مىگويد اين ورود به مسجد در صورتى است كه خدا بخواهد و مشيّت او باشد .\r\nمجمع : بعضى گفته‌اند : اين جمله مربوط به كلمه ى آمنين است يعنى البتّه وارد مسجد خواهيد شد و اگر خدا بخواهد آسوده دل نيز خواهيد بود .\r\n« فَتْحاً قَرِيباً » 27 يعنى فتح خيبر كه پيش از ورود بمكّه بود و بعضى گفته‌اند يعنى صلح حديبيه كه بهترين گشايشها براى مسلمانان بود .\r\n« لِيُظْهِرَه عَلَى الدِّينِ كُلِّه » 28 مجمع : يعنى تا خداوند دين اسلام را بوسيله ى برهان و دليل بر همه ى اديان برتر كند . و بعضى گفته‌اند : يعنى بغلبه و نشر اسلام در شهرها ، كه تكميل چيرگى و رسيدن اسلام بهمهء شهرها هنگام ظهور مهدى موعود ( ع ) خواهد بود .\r\nكشف : يعنى هنگام فرود آمدن عيسى از آسمان دين اسلام برتر همه ى اديان خواهد بود . بعضى گفته‌اند چون دين اسلام به همه جا رسيد و بر بعضى شهرها بر ديگر اديان چيره شد مانند اين است كه بر همه ى آن شهرها و دين\r\n","description":"","footnote":"","page_name":" 24 ","page_number":24},
  {"content":"\r\n\r\nآنجا برترى دارد . بعضى گفته‌اند : ضمير « لِيُظْهِرَه » براى محمّد است يعنى محمّد را بر همه ى اهل دين چيره و برتر كند و يا بر همه ى احكام دين او را مسلَّط كند كه برايش كامل و نمودار باشد .\r\n« سِيماهُمْ فِي وُجُوهِهِمْ مِنْ أَثَرِ السُّجُودِ » 29 ابو الفتوح : در مقصود از اين جمله اختلاف است : 1 - ابن عبّاس گفته است : يعنى در روز قيامت نورى به صورت دارند كه نشانه ى سجده ى آنها است در دنيا 2 - شهر بن حوشب گفت : جاى سجدهء ايشان در قيامت مانند ماه شب چهارده است 3 - مجاهد گفت : اثر خشوع و تواضع از روىشان نمودار است 4 - عمر بن عطيّه گفت : يعنى از زردى روى و اثر بيخوابى نمودار است كه مرد سجودند 5 - ابن جريج گفت : اثر سجود سنگينى است و روشنى صورت 6 - سعيد جبير گفت : چون بر زمين ، سجده ميكنند اثر خاك بر پيشانىشان نمودار است .\r\nكشف : ابو العاليه گفته است : يعنى چون بر خاك سجده مىكنند نه بر پارچه و بافتنى اثر آن نمودار است .\r\n« كَزَرْعٍ أَخْرَجَ شَطْأَه - الخ » 29 ابو الفتوح نوشته است : اين مثلى است كه خداى تعالى زد ، رسول را و اصحاب او را بزرعى كه اوّل تركه بزند يك شاخ باشد و آن اصل او بود كه از ميان دانه بيرون آيد آنگه پيرامون او شاخها و برگها بر آيد آنگه خوشه ها بيارد و پيرامون آن اصل در آيند و او را قوى دارند و راست دارند همچنين اصحاب محمّد صلَّى اللَّه عليه و آله و اهل بيت او پيرامون او جان و مال بفدا كرده به آن شاخها و برگها مانند كه زرع را قوى دارد در پيش او جهاد مىكنند و از او ذب مىكنند تا قوى شود و راست گردد چنان كه هر كه بنگرد به تعجب آيد كه كودكى باز مانده بى پدر و مادر يتيم ، ابو طالب او را در حجر خود گيرد خداى تعالى كار او به آن جا رساند بتربيت و به تقويت كه همه عالم از او عاجز آيند و در او بشگفت فرو مانند تا كافران از او بخشم آيند .\r\nسخن ما : 1 - اختلاف مفسّرين را در مقصود از « إِنَّا فَتَحْنا - الخ » .\r\n","description":"","footnote":"","page_name":" 25 ","page_number":25},
  {"content":"\r\n\r\nنوشتيم ولى ممكن است اين جمله اشاره باشد بگشايش بزرگى كه در حديبيه براى اسلام و مسلمين فراهم شد . چون در آنجا ميان مسلمين و دشمن سر سخت آنها كه اعراب مكه بودند صلح شد و از شر حمله ى آنها بمدينه و تكرار شدن جنگهاى احد و احزاب آسوده شدند و بدنبال آن فتح خيبر شد كه يهود سر سخت آنجا تسليم و آواره شدند و اموال فراوان بدست آمد و در آخر سال بموجب ماده پيماننامه ى حديبيه كه به پيغمبر حقّ داده بود با ياران خود بمكّه رود و سه روز براى زيارت آنجا بماند مسلمانان بمكّه رفتند و با كمال قدرت طواف كردند و قدرت خود را باعراب نشان دادند . اينها جملگى فتح مبين و گشايش پىدرپى نمودارى بود كه بيش از گذشته براى پيغمبر ( ص ) فراهم شد .\r\n2 - جمله ى « انزل السكينة - الخ » بدنباله ى فتح و گشايش آورده شده است شايد براى اينكه اولين بار اقدام به زيارت حجّ و از خود گذشتن و به خانه ى دشمن ديرينه رفتن براى اطاعت از پيغمبر خود بزرگترين فداكارى بود كه موجب آرامش و سكينه شد و در آيت 18 پس از اعلام رضاى حقّ از آنها كه در زير درخت بيعت كردند باز گفته شده است كه بر آنها سكينه آورد براى آنكه اين بيعت و اظهار ايمان قلبى خود آرامش ديگرى در آنها پيدا كرد ، در نوبت سوّم برابر حميّت جاهليّت اعراب كه خود در دلشان جاى داده بودند گفته شده است : خداوند سكينه ى خود را بر پيغمبر و مؤمنين نازل كرد و به اين جمله بالاترين مرتبه ى ايمان و قرب آنها بحقّ نشان داده شده است كه پس از رنج سفر و آمادگى براى مقاومت با دشمن و سر انجام بد رفتارى آنها را ناديده گرفتن و خوى عربيّت و جاهليّت ديرينه رها كردن و دستور پيغمبر پذيرفتن و به پيمانى كه اعراب بميل خود نوشتند تسليم شدن ، همه ى اينها نشانه ى رسيدن بكمال مرتبه ى آدمگرى است كه در فراگيرى سكينه با پيغمبر شريك شدند . و از اين رو است كه بدنباله ى اين جمله در آخر آيت 26 اين مؤمنين توصيف شده‌اند كه « أَلْزَمَهُمْ كَلِمَةَ التَّقْوى وَكانُوا أَحَقَّ بِها » يعنى اين مؤمنين كه بچنين كمالاتى\r\n","description":"","footnote":"","page_name":" 26 ","page_number":26},
  {"content":"\r\nرسيدند شايسته ترين افراد هستند براى كلمه ى حق و از اين جهت بود كه چسبيده بحقشان كرديم .\r\n3 - در اين سوره براى همراهان پيغمبر به سفر حديبيه ، امتيازاتى چند گفته شده است كه بآيات ديگر قرآن براى كسى به اين اندازه گفته نشده است :\r\n1 - بسه نوبت مشمول سكينه شده‌اند . 2 - در آيت 5 نويد بهشت و پوشاندن بديها داده شده است 3 - بآيت دهم « إِنَّ الَّذِينَ يُبايِعُونَكَ - الخ » گفته شده است با خدا بيعت كرده‌اند و دست خدا روى دست آنها است 4 - در آيت 18 بجمله ى « رَضِيَ اللَّه عَنِ الْمُؤْمِنِينَ » مشمول رضاى حقّ شده‌اند كه برتر از آن مقامى نيست 5 - در آيت 20 « وَعَدَكُمُ اللَّه - الخ » نويد غنيمت بسيار به آنها داده شده است و جلوگيرى شر دشمن و نمودن راه راست 6 - بآيت آخر معرفى شده‌اند كه بكافران سختگير و بيكدگر مهربان هستند . و نيز نشانه ى عبادت از چهره شان نمودار است و هم مقامشان به آن جا رسيده است كه مورد مثل تورات و انجيل هستند و مانند زراعت پر بركت . پس شايد بتوان گفت كه اين عده ى هزار و چند صد نفر همراهان پيغمبر بالاترين افراد مسلمين بوده‌اند كه براى ديگرى چنين امتيازاتى در قرآن و پايگاه اسلام محفوظ نمانده است و بخصوص جمله هاى « رضي الله عنهم - الخ » و « أَلْزَمَهُمْ كَلِمَةَ التَّقْوى وَكانُوا أَحَقَّ - الخ » شايد بفهماند كه اين گروه از رضاى خدا و كلمه ى تقوى جدا نشده‌اند . زيرا رضاى خدا يعنى خوب و پسند و چون از سوى حقّ پسنديده و خوب معرّفى شود قابل تغيير نيست و آن كه خدا از او راضى شد يعنى پسند شدهء در آفرينش است و شايسته ى در وجود است و نيز الزام خداوندى به كلمه ى تقوى يعنى توحيد و يكتا پرستى خميره ى كس بودن و در سرشت فطرت او توحيد قرار دادن كه هرگز از او جدا نمىشود . پس از نظر مفاد اين آيات ناچار بايد تصديق كرد آن عده افراد در زندگى منحرف نشده‌اند و تا دم مرگ پسند خدا بوده‌اند و چسبيده به كلمه ى تقوى ، ولى آيا آنهائى كه بعد از پيغمبر بودند و در انحرافها و دو -\r\n","description":"","footnote":"","page_name":" 27 ","page_number":27},
  {"content":"\r\nدستگيها مؤثر بودند و يا جنگ و برادر كشى مسلمانان از آنها پيدا شد چگونه مشمول اين آيات شده‌اند با اينكه قيد و استثنا در اين دو آيه نيست مگر بگوئيم در آيت دهم جمله « فَمَنْ نَكَثَ فَإِنَّما يَنْكُثُ عَلى نَفْسِه » اشاره باشد به اين كه مفاد آن دو جمله نسبت به همه ى آن افراد نيست چون در اين ميان كسانى هستند كه اين پيمان را نديده خواهند انگاشت و از هم اكنون ملازم كلمه ى تقوى و پسند خدا نيستند .\r\n4 - در آيت 10 جمله ى « يَدُ اللَّه فَوْقَ - الخ » نظر مفسّرين را نوشتيم ولى ظاهر اين است كه اين كلمه بمعنى عضو بدن و دست استعمال شده است بطور مجاز در اسناد چون در بيعت و پيمان دست آنكه بسوى او ديگران دست دراز مىكنند برتر است و با ارزش و داراى تفوق معنوى نسبت به ديگران از اين جهت گفته شده است « فَوْقَ أَيْدِيهِمْ » كه بالاتر از دست آنها است و چون پيغمبر كه دست خود براى بيعت آماده كرده است بفرمان خدا است پس بطور مجاز دست به خدا نسبت داده شده كه گويا دست خدا است آماده شده براى بيعت و از همين جهت اوّل گفته شده است اين بيعت با خدا است و بدنبال آن توضيح داده شده است كه اين دست ما فوق و برتر از دگر دستها دست خداوندى است و مظهر وجود حقّ است .\r\n5 - آيت 26 جمله ى « أَلْزَمَهُمْ كَلِمَةَ التَّقْوى » چون بالاترين نماى هستى آدمى كلمه و سخن است شايد از اين روى كلمه براى كنايه ى از هستى آورده شده است چنان كه در وصف حضرت مسيح كه گفته شده است « بِكَلِمَةٍ مِنْه » كلمه به معنى ايجاد حقّ و خلقت مخصوصى از سوى خداوند است . پس كلمه ى تقوى شايد معنى بيشتر از آنچه مفسّرين گفته‌اند داشته باشد و نيز چون الزام خداوند به معنى فطرت و سرشت است كه تغيير ناپذير است نه بمعنى وادار كردن آدميان كسى را بكارى كه ممكن است تغيير كند و آن كس كار را انجام ندهد بلكه هر كه را خداوند بهر چيز الزام كرد ناگزير به آن است و هرگز از آن جدا نمىشود ، پس\r\n","description":"","footnote":"","page_name":" 28 ","page_number":28},
  {"content":"\r\nممكن است اين جمله به اين معنى باشد كه در سرشت آنها وجود پرهيزكارى است و آنها موجوداتى خدا ترس ، هستند و شايد به همين مناسبت بجملهء بعد توضيح شده است كه گفته شده است « وَكانُوا أَحَقَّ بِها » يعنى چون در فطرت آنها پرهيزگارى بوده است سزاوارتر بتقوى از دگر مردمى هستند كه وجودشان وجود پرهيزگارى نيست . چون براى عموم آدميان استعداد و آمادگى پرهيزگارى عنايت شده است كه ممكن است پرهيزگار بشوند يا نشوند ولى اين گروه خميره شان تقوى است و از آن جدا نمىشوند « 1 » .\r\n\r\n","description":"","footnote":"\r\n( 1 ) - لازم بود در ضمن تفسير آيات مربوط به صلح حديبيه مضمون صلحنامه ذكر شود زيرا كه از فائده خالى نبوده و چون مرحوم مؤلَّف چيزى نياورده ما از ذكر خلاصهء آن ناگزيريم و قضيّه بنابر نقل مورخين چنين است كه طرفين تصويب نمودند كه تا ده سال از جنگ خوددارى كنند و هر دو گروه در اين مدّت از هر جهت در امان باشند به اين معنى كه هر كس از مسلمين بخواهد بحجّ خانه خدا يا عمره بيايد آزاد باشد و از حيث جان و مال در امان ، و نيز هر كس از قريش كه بخواهد از راه مدينه بشام يا مصر سفر كند او هم جان و مالش در امان باشد ، و مسلمين متعرّض كاروان قريش كه از كنار مدينه بشام ميرود نشوند ، و هر قبيله اى از قبائل عرب كه بخواهند در پيمان قريش باشند مخيّرند و اگر بخواهند در پيمان پيغمبر باشند نيز مختارند ، و هر كس از مشركين كه از مكّه بدون اذن ولىّ خود ، خود را بمدينه برساند و پناهندگى بخواهد پيغمبر نپذيرد و او را بمشركين باز گرداند ولى اگر مسلمانى به طرف مكّه رفت و بمشركين پيوست مشركين بتوانند او را باز نگردانند ، در اين قسمت پاره اى از مسلمين برآشفتند و اينرا بر خود سخت گران دانستند و اين مادّه را ننگين پنداشتند لذا مخالفت كردند رسولخدا فرمود بگذاريد هر كس از ما بسوى آنان رفت برود « الى لعنة اللَّه » و از اين جمله معلوم مىشود كه براستى نبوّت بود نه سلطنت زيرا دنياداران در چنين مواردى شخص فرارى را گرفته شكنجه ميكنند بلكه بمجرّدى كه حسّ كنند فردى خيال نافرمانى دارد خونش را مباح ميدانند و سياستش را واجب ميشمرند ولى انبياء كه جز خدا در نظر ندارند گويند : رفت برود ، بسوى جهنّم رفته و خود را هلاك كرده ما كارى با او نداريم . ( مصحّح ) و نيز مطلب ديگر اينكه در ذيل آيهء مباركه « وَمَثَلُهُمْ فِي الإِنْجِيلِ » استاد ما مرحوم شعرانى در پاورقى تفسير ابو الفتوح فرموده : اين مثل در انجيل متى ذكر شده است ( مصحّح )\r\n","page_name":" 29 ","page_number":29},
  {"content":"\r\n\r\nسورهء حجرات - 49\r\nبِسْمِ اللَّه الرَّحْمنِ الرَّحِيمِ\r\nيا أَيُّهَا الَّذِينَ آمَنُوا لا تُقَدِّمُوا بَيْنَ يَدَيِ اللَّه وَرَسُولِه وَاتَّقُوا اللَّه إِنَّ اللَّه سَمِيعٌ عَلِيمٌ ( 1 ) يا أَيُّهَا الَّذِينَ آمَنُوا لا تَرْفَعُوا أَصْواتَكُمْ فَوْقَ صَوْتِ النَّبِيِّ وَلا تَجْهَرُوا لَه بِالْقَوْلِ كَجَهْرِ بَعْضِكُمْ لِبَعْضٍ أَنْ تَحْبَطَ أَعْمالُكُمْ وَأَنْتُمْ لا تَشْعُرُونَ ( 2 ) إِنَّ الَّذِينَ يَغُضُّونَ أَصْواتَهُمْ عِنْدَ رَسُولِ اللَّه أُولئِكَ الَّذِينَ امْتَحَنَ اللَّه قُلُوبَهُمْ لِلتَّقْوى لَهُمْ مَغْفِرَةٌ وَأَجْرٌ عَظِيمٌ ( 3 ) إِنَّ الَّذِينَ يُنادُونَكَ مِنْ وَراءِ الْحُجُراتِ أَكْثَرُهُمْ لا يَعْقِلُونَ ( 4 )\r\nوَ لَوْ أَنَّهُمْ صَبَرُوا حَتَّى تَخْرُجَ إِلَيْهِمْ لَكانَ خَيْراً لَهُمْ وَاللَّه غَفُورٌ رَحِيمٌ ( 5 ) يا أَيُّهَا الَّذِينَ آمَنُوا إِنْ جاءَكُمْ فاسِقٌ بِنَبَإٍ فَتَبَيَّنُوا أَنْ تُصِيبُوا قَوْماً بِجَهالَةٍ فَتُصْبِحُوا عَلى ما فَعَلْتُمْ نادِمِينَ ( 6 ) وَاعْلَمُوا أَنَّ فِيكُمْ رَسُولَ اللَّه لَوْ يُطِيعُكُمْ فِي كَثِيرٍ مِنَ الأَمْرِ لَعَنِتُّمْ وَلكِنَّ اللَّه حَبَّبَ إِلَيْكُمُ الإِيمانَ وَزَيَّنَه فِي قُلُوبِكُمْ وَكَرَّه إِلَيْكُمُ الْكُفْرَ وَالْفُسُوقَ وَالْعِصْيانَ أُولئِكَ هُمُ الرَّاشِدُونَ ( 7 ) فَضْلًا مِنَ اللَّه وَنِعْمَةً وَاللَّه عَلِيمٌ حَكِيمٌ ( 8 ) وَإِنْ طائِفَتانِ مِنَ الْمُؤْمِنِينَ اقْتَتَلُوا فَأَصْلِحُوا بَيْنَهُما فَإِنْ بَغَتْ إِحْداهُما عَلَى الأُخْرى فَقاتِلُوا الَّتِي تَبْغِي حَتَّى تَفِيءَ إِلى أَمْرِ اللَّه فَإِنْ فاءَتْ فَأَصْلِحُوا بَيْنَهُما بِالْعَدْلِ وَأَقْسِطُوا إِنَّ اللَّه يُحِبُّ الْمُقْسِطِينَ ( 9 )\r\nإِنَّمَا الْمُؤْمِنُونَ إِخْوَةٌ فَأَصْلِحُوا بَيْنَ أَخَوَيْكُمْ وَاتَّقُوا اللَّه لَعَلَّكُمْ تُرْحَمُونَ ( 10 ) يا أَيُّهَا الَّذِينَ آمَنُوا لا يَسْخَرْ قَوْمٌ مِنْ قَوْمٍ عَسى أَنْ يَكُونُوا خَيْراً مِنْهُمْ وَلا نِساءٌ مِنْ نِساءٍ عَسى أَنْ يَكُنَّ خَيْراً مِنْهُنَّ وَلا تَلْمِزُوا أَنْفُسَكُمْ وَلا تَنابَزُوا بِالأَلْقابِ بِئْسَ الاسْمُ الْفُسُوقُ بَعْدَ الإِيمانِ وَمَنْ لَمْ يَتُبْ فَأُولئِكَ هُمُ الظَّالِمُونَ ( 11 ) يا أَيُّهَا الَّذِينَ آمَنُوا اجْتَنِبُوا كَثِيراً مِنَ الظَّنِّ إِنَّ بَعْضَ الظَّنِّ إِثْمٌ وَلا تَجَسَّسُوا وَلا يَغْتَبْ بَعْضُكُمْ بَعْضاً أيُحِبُّ أَحَدُكُمْ أَنْ يَأْكُلَ لَحْمَ أَخِيه مَيْتاً فَكَرِهْتُمُوه وَاتَّقُوا اللَّه إِنَّ اللَّه تَوَّابٌ رَحِيمٌ ( 12 ) يا أَيُّهَا النَّاسُ إِنَّا خَلَقْناكُمْ مِنْ ذَكَرٍ وَأُنْثى وَجَعَلْناكُمْ شُعُوباً وَقَبائِلَ لِتَعارَفُوا إِنَّ أَكْرَمَكُمْ عِنْدَ اللَّه أَتْقاكُمْ إِنَّ اللَّه عَلِيمٌ خَبِيرٌ ( 13 ) قالَتِ الأَعْرابُ آمَنَّا قُلْ لَمْ تُؤْمِنُوا وَلكِنْ قُولُوا أَسْلَمْنا وَلَمَّا يَدْخُلِ الإِيمانُ فِي قُلُوبِكُمْ وَإِنْ تُطِيعُوا اللَّه وَرَسُولَه لا يَلِتْكُمْ مِنْ أَعْمالِكُمْ شَيْئاً إِنَّ اللَّه غَفُورٌ رَحِيمٌ ( 14 )\r\nإِنَّمَا الْمُؤْمِنُونَ الَّذِينَ آمَنُوا بِاللَّه وَرَسُولِه ثُمَّ لَمْ يَرْتابُوا وَجاهَدُوا بِأَمْوالِهِمْ وَأَنْفُسِهِمْ فِي سَبِيلِ اللَّه أُولئِكَ هُمُ الصَّادِقُونَ ( 15 ) قُلْ أتُعَلِّمُونَ اللَّه بِدِينِكُمْ وَاللَّه يَعْلَمُ ما فِي السَّماواتِ وَما فِي الأَرْضِ وَاللَّه بِكُلِّ شَيْءٍ عَلِيمٌ ( 16 ) يَمُنُّونَ عَلَيْكَ أَنْ أَسْلَمُوا قُلْ لا تَمُنُّوا عَلَيَّ إِسْلامَكُمْ بَلِ اللَّه يَمُنُّ عَلَيْكُمْ أَنْ هَداكُمْ لِلإِيمانِ إِنْ كُنْتُمْ صادِقِينَ ( 17 ) إِنَّ اللَّه يَعْلَمُ غَيْبَ السَّماواتِ وَالأَرْضِ وَاللَّه بَصِيرٌ بِما تَعْمَلُونَ ( 18 )\r\n","description":"","footnote":"","page_name":" 30 ","page_number":30},
  {"content":"\r\nمعنى لغات : « تَلْمِزُوا » از مصدر لمز بفتح اوّل و سكون دوّم بمعنى عيب گرفتن ، به چشم اشاره كردن . « تَنابَزُوا » يعنى سرزنش يكدگر كردند و بيكدگر لقب دادند . « يَلِتْكُمْ » از الت بفتح اوّل و سكون دوّم بمعنى از حقّ كسى كم كردن .\r\n","description":"","footnote":"","page_name":" 31 ","page_number":31},
  {"content":"\r\nترجمه : بنام خداى روزى ده مهربان\r\n1 اى مردمى كه مؤمن شديد به هيچ روى از خدا و پيغمبرش جلو نباشيد و از نافرمانى حقّ پرهيز كنيد كه او است شنوا و دانا\r\n2 اى مؤمنين آواز خود بالاتر از صداى پيغمبر نكنيد ، و با او چو يكدگر سخن بلند نگوئيد كه كارهاى نكوتان نابود شود و خود بى خبر بمانيد\r\n3 آن كسان كه نزد پيغمبر آواز نرم مىدارند البتّه به پيشگاه حقّ آزموده دل بتقوى شدند و آمرزش و مزد بزرگ بپاداش دارند\r\n4 اى محمّد بيشتر اينها كه از پشت خانه تو را آواز مىدهند بيخردانند\r\n5 كه اگر بمانند تا تو بسوىشان روى البتّه بسودشان باشد چه خدا آمرزنده است و مهربان .\r\nشأن نزول : طبرى : پيغمبر وليد بن عقبة بن ابى معيط را بسوى قبيله ى بنى المصطلق فرستاد كه از آنها زكات بگيرد ، چون او از پيش با آنها دشمنى داشت گمان برد كه با او بدى انديشيده‌اند برگشت و عرض كرد اينها از دين برگشتند . و زكات ندادند ، پيغمبر غضبناك شد و در انديشه ى مجازاتشان بود كه چند نفر از آن قبيله بحضورش آمدند و عرض كردند فرستاده ى شما آمد و برگشت و ما گمان برديم شما از ما غضبناك شديد و ما به خدا پناه مىبريم كه به راه خشم تو رويم اينك زكات ما آماده است بفرما كه بيايند و بيارند . آيت 6 « إِنْ جاءَكُمْ فاسِقٌ - » الخ « براى گزارش وليد نازل شد .\r\nترجمه :\r\n6 اى مؤمنين اگر بدكارى بشما خبرى آرد درستى آن بجوئيد كه شايد ندانسته از شما بكس آسيب رسد و از كرده پشيمان مانيد\r\n7 و بدانيد پيغمبر خدا در ميان شما است [ كه تواند راست از دروغ باز نمايد 
  ] و اگر همه ى خواسته هاتان را پذيرد [ و خبرها را درست شمارد 
  ] شما را رنج رسد ولى خداوند دل شما را بر دين دوستى آراست و كفر و بدكارى و نافرمانى را ناپسندتان كرد [ تا بايمان و فرمانبردارى از پيغمبر پوشيده نمايان شود و گرفتار رنج و سختى نشويد 
  ] البتّه اين گونه مردم به راه راست مىروند\r\n8 چه اين خود بخشش و نوازش خداوندى است كه او دانائى است حكيم و درستكار .\r\n","description":"","footnote":"","page_name":" 32 ","page_number":32},
  {"content":"\r\nشأن نزول : طبرى : پيغمبر سوار الاغ بود عبد اللَّه بن ابىّ گفت : بوى خرت مرا مىآزارد و مردى انصارى گفت سوگند به خدا خر پيغمبر از تو خوشبوىتر است ميان همراهان عبد اللَّه و ياران مرد انصارى گفتگو بالا گرفت و با مشت و كفش و چوب بجان هم افتادند . و يا مردى با همسرش گفتگوئى داشت كه سر انجام كار خويشان زن و شوهر بهم شوريدند . آيت 9 « وَإِنْ طائِفَتانِ - » الخ « براى اصلاح ميان آن دو دسته نازل شد .\r\nترجمه :\r\n9 و اگر دو دسته مؤمن با يكدگر بجنگند ميانشان سازش دهيد و اگر يكى به ديگرى ستم كرد با او بجنگيد تا سر بفرمان خدا شود و آنگاه به عدالت بهم سازگارشان كنيد كه دادگران را خدا دوستدار است\r\n10 البتّه مؤمنين برادر همند و بايد برادران را بهم سازگار كنيد و پرهيز از نافرمانى حقّ كنيد تا شايد رحمت حقّ بشما رسد .\r\nشأن نزول : ابو الفتوح : ثابت بن قيس بن شمّاس به گوش كر بود هرگاه بحضور پيغمبر ( ص ) ميرسيد برايش جاى باز مىكردند تا نزديك آن حضرت بنشيند كه سخن بهتر بشنود روزى پيغمبر نماز صبح مىخواند او به مسجد آمد و يك ركعت با پيغمبر به جماعت خواند و تا ركعت دوّم را به تنهائى تمام كرد نماز آن حضرت تمام شده بود و مردم جاها پر كرده بودند او از بالاى سرها مىگذشت و به يك نفر كه نزديك پيغمبر بود گفت جاى باز كن ، او گفت : همينجا مىتوانى نشست بنشين او خشمناك نشست تا سخن آن حضرت به آخر رسيد ثابت از آن مرد پرسيد تو كيستى ؟ گفت فلان پسر فلان ، او دوباره پرسيد : پسر فلانه زن ؟ چون مادر او پيش از اسلام بد نام بود . آن مرد شرمنده شد و آيه 11 « لا يَسْخَرْ قَوْمٌ » براى او نازل شد . ضحّاك گفته است : براى بنى تميم اين آيه آمد كه فقراى اصحاب مثل بلال و صهيب و ديگران را بفسوس و مسخره مىگرفتند و هم براى زنان پيغمبر كه امّ سلمه را مسخره مىكردند : قامت او كوتاه است . يا كه روزى جامه اى بكمر خود بسته بود كه گوشه ى آن به زمين كشيده مىشد يكى با ديگرى گفت : امّ سلمه را\r\n","description":"","footnote":"","page_name":" 33 ","page_number":33},
  {"content":"\r\nببين كه گوشه ى جامه چون زبان سگى از دنبال خود مىكشد . يا بصفيّه دختر حييّ بن اخطب كه پس از فتح خيبر به خانه ى پيغمبر آمد مىگفتند : تو يهودى هستى كه پدرت هم يهودى بود . اين آيه براى جلوگيرى از اين گونه سخنان بوده است .\r\nترجمه :\r\n11 اى مؤمنين نه مردان يكدگر را فسوس و سخره كنند و نه زنان چه شايد آن را كه كم شمرديد از شما به باشد و نيز به اشاره عيب يكدگر نگيريد و بلقب و نام بد و ناپسند كسى را سرزنش نكنيد كه چه زشت است از پس ايمان و مسلمانى نام فسق و كفر بر كس نهادن و آنها كه اين كار زشت خود رها نميكنند ستمكارانند\r\n12 اى مؤمنين بيشتر بدگمانيهاى خود نديده انگاريد كه مىشود ، بدگمانى گناه باشد و نيز جاسوس نباشيد كه سر از كار ديگران در آيد و غيبت يكدگر نكنيد چه مگر شود كسى گوشت برادر مرده ى خود خورد كه اين همچون آن است كه نمىپسنديد و از خدا بترسيد كه او توبه پذير است و مهربان .\r\nشأن نزول : اسباب النّزول سيوطى : ابو مليكه گفت : روز فتح مكّه بلال بر بام كعبه رفت و اذان گفت ، مردم با يكدگر گفتند : اين غلام سياه بايد بر بام كعبه رود و اذان بگويد ؟ آيت 13 « إِنَّا خَلَقْناكُمْ مِنْ ذَكَرٍ - الخ » بجواب آنها نازل شد . و ابن عساكر گفته است : آيه براى ابو هند است كه پيغمبر به قبيله ى بنى بياضه فرمود از قبيله ى خود زنى با او همسر كنيد . آنها گفتند : چگونه شود كه دختران خود بغلامان خود دهيم ؟ اين آيه بجوابشان آمد و در مجمع البيان از ابن عبّاس نقل كرده است كه چون بلال بر بام اذان گفت ، عتّاب بن اسيد گفت الحمد للَّه كه پدرم مرد و اين را نديد . حرث بن هشام گفت : مگر محمد غير از اين كلاغ سياه كسى براى اذان پيدا نكرد ؟ سهيل بن عمرو گفت : اگر خدا چيزى را خواست عوضش مىكند . ابو سفيان گفت : من چيزى نمىگويم كه مبادا پروردگار آسمان محمّد را خبردار كند . جبرئيل نازل شد و آن حضرت را خبردار كرد و احضارشان فرمود و اقرار كردند و اين آيه براى جلوگيرىشان نازل شد .\r\n","description":"","footnote":"","page_name":" 34 ","page_number":34},
  {"content":"\r\nترجمه :\r\n13 اى مردم ما شما را از يك نر و ماده آفريديم . و بتيره و خاندان بخشتان كرديم كه يكدگر را بشناسيد و فقط بپيشگاه حقّ آن كس گرامىتر است كه پرهيزگارتر است و او دانا است و هميشه خبردار .\r\nشأن نزول : ابو الفتوح : گروهى از قبيله ى بنى اسد بمدينه آمدند و خود را بدروغ مسلمان ناميدند و به پيغمبر منّت مىگذاشتند كه ديگران با تو جنگ كردند و نيز مردان عرب سواره و خود تنها نزد تو آمدند ما با خانواده و زن و بچه پياده آمديم و از اين سخن توقع صدقه داشتند و راه مدينه آشفته داشتند و نرخ ها را گران مىكردند آيت 14 « قالَتِ الأَعْرابُ آمَنَّا - الخ » براى آنها نازل شد .\r\nسدى گفته است : اين آيه براى اعراب مزينه و جهينه و اسلم و اشجع و غفار نازل شد كه خود را مسلمان مىنمودند تا كسى با آنها كار نداشته باشد و چون پيغمبر آنها را براى سفر حديبيه دعوت كرد نپذيرفتند .\r\nترجمه : 14 دسته اى عرب گويند : ما مؤمنيم ، تو بجوابشان بگو : شما مؤمن نيستيد چه هنوز ايمان در دل استوار نداريد ولى توانيد بگوئيد مسلمان شديم و البتّه اگر فرمان خدا و رسول او بريد بسود كار خود مىرسيد و چيزى از مزدتان كم نمىشود چه خداوند بخشنده است و مهربان [ كه از گذشته در ميگذرد بمهربانى 
  ]\r\n15 ولى مؤمن آن مردمند كه به خدا و پيغمبرش گرويدند و ز آن پس در دين دو دل نشدند و بجان و مال در راه خدا جنگيدند البتّه چنين كسانند كه راستگويانند\r\n16 اى پيغمبر بگو : مگر مىخواهيد خدا را از دين خود خبردار كنيد با اينكه او آنچه به زمين و آسمان است ميداند كه بر همه چيز دانا است .\r\nشأن نزول : اسباب النّزول سيوطى : ده نفر از بنى اسد نزد پيغمبر آمدند و آن حضرت به مسجد بود آنها سلام كردند و سخنگوىشان گفت : گواهى بتوحيد و رسالت تو مىدهم و تو كس نفرستادى بسوى ما و خود آمديم و بجاى ماندگان ما هم تسليم هستند و مسلمانند . آيت 17 « يَمُنُّونَ عَلَيْكَ » براى جواب آنها نازل شد .\r\nترجمه :\r\n17 اين عربها با سلام خود بر تو منّت دارند تو بگو : بر من با سلام\r\n","description":"","footnote":"","page_name":" 35 ","page_number":35},
  {"content":"\r\n\r\nخود منّت ننهيد بلكه اگر راستگوئيد و مسلمان خدا بر شما منت نهاد و بخشش كرد كه بايمان رهبرىتان نمود\r\n18 و البتّه خداوند پوشيده هاى زمينى و آسمانى بداند و به آنچه كنيد بينا بود .\r\nسخن مفسّرين : ابو الفتوح : اين سوره مدنىّ است و هجده آيت است .\r\nو اين سوره و ديگر سوره هاى تا آخر قرآن را مفصل نامند و جملگى اينها را مفصّلات ناميده‌اند يعنى زياد از هم جدا شده چون اين سوره ها كوتاه است و بسم اللَّه در ميان اينها زياد است و بوسيله ى بسم اللَّه از هم جدا شده‌اند . و از پيغمبر نقل است هفت سوره ى دراز كه آياتش زياد است بجاى تورات به من دادند و سبع المثانى را كه هفت سوره است و قصّه ها در آنها مكّرر شده است يا آياتش دو به دو براى رحمت و عذاب است بجاى انجيل به من دادند و سوره هاى صد آيتى بجاى زبور و اين سور مفصّلات برترى خداوندى است كه به من داده شده است .\r\nكشف : عموم مفسّرين اين سوره را مدنىّ دانسته‌اند . ابن عبّاس گفته است : آيت « يا أَيُّهَا النَّاسُ إِنَّا خَلَقْناكُمْ - الخ » در مكّه آمده است و بقيه بمدينه « بِسْمِ اللَّه الرَّحْمنِ الرَّحِيمِ » كشف نوشته : جعفر صادق عليه السّلام را پرسيدند از معنى « بسم » گفت : اسم از سمت راست و سمت داغ بود . چون بنده گويد :\r\nبسم اللَّه ، معنى آن است كه داغ بندگى حقّ بر خود ميكشم تا از كسان او باشم داغ الهى بر خواصّ اهل اخلاص گفتار بسم اللَّه است . هر كه اين داغ دارد در حمايت جلال است و در رعايت جمال و در خلعت قبول و اقبال و هر كه اين داغ ندارد اسير كسير « 1 » است و رنجور مهجور ظاهر او سخره ى سلاطين و باطن او پاى سپرده ى مرده ى شياطين . پس جهد كن اى جوانمرد تا داغ عبوديت حق بر سر خود كشى تا سعيد هر دو سراى گردى .\r\n\r\nبنده ى خاصّ ملك باش كه با داغ ملك\r\nروزها ايمنى از شحنه و شبها ز عسس\r\n\r\n\r\n","description":"","footnote":"\r\n( 1 ) از كسر بمعنى شكستن است يعنى گرفتار و درهم شكسته . « مؤلف »\r\n","page_name":" 36 ","page_number":36},
  {"content":"\r\n\r\n\r\n\r\nهر كه او نام كسى يافت ، از اين درگه يافت\r\nاى برادر كس او باش و مينديش ز كس\r\n\r\n« لا تُقَدِّمُوا بَيْنَ يَدَيِ - الخ » 1 طبرى : يعنى شتاب نكنيد بكارى در دين و يا جنگهاى خود پيش از آنكه خدا و پيغمبر حكمى براى شما كنند .\r\nمجمع : « تُقَدِّمُوا » با فتح تاء و قاف و با ضمّ تاء و كسر قاف خوانده‌اند .\r\nابن جنّى گفته است : يعنى آنچه خود بپسنديد نكنيد تا آنچه خدا گفته است رها كنيد . يا جلو مداريد كارى بر آنچه خدا دستور داده است . زجّاج گفته است : هيچ كارى پيش از وقت كه خدا و پيغمبر معيّن كرده‌اند انجام ندهيد اگرچه پرداخت زكات باشد پيش از وقت وجوب آن . و گفته‌اند : يعنى مگذاريد كسى جلو پيغمبر راه رود و همگى بدنبال آن باشيد در كار و سخن خود . حسن بصرى گفته است : مردمى پيش از نماز عيد قربانى خود را كشتند اين آيه براى آنها آمد و پيغمبر فرمان كرد ، دوباره قربانى كنند . ابن عبّاس گفته است : يعنى اگر در مجلسى بوديد كه از پيغمبر مسئله پرسيدند پيش از آن حضرت جواب نگوئيد .\r\n« لا تَرْفَعُوا أَصْواتَكُمْ » 2 طبرى : ابن الزّبير گفته است : قبيله اى كه شايد بنى تميم بودند بر پيغمبر وارد شدند و اقرع بن حابس با آنها بود . ابو بكر از آن حضرت استدعا كرد او را رئيس آن مردم كند و عمر گفت : اى پيغمبر اين كار مكن ميان ابو بكر و عمر گفتگو شد او گفت : تو ميخواهى بجز گفته ى من گفته باشى . اين گفت : من مخالفت تو نمىخواهم و آواز آنها به جائى رسيد كه از صداى پيغمبر بالاتر شد . اين آيه نازل شد .\r\n« امْتَحَنَ اللَّه قُلُوبَهُمْ » 3 مجمع : قتاده و مجاهد گفته‌اند : يعنى بمانند طلا كه بوسيله ى آتش در بوته آزموده و خالص مىشود خدا دلهاى اينها را آزمود و براى تقوى صاف و پاكيزه كرد . و بعضى گفته‌اند : يعنى خدا دانست دلهاى اينها آزموده بتقوى است چون كسى كه چيزى را امتحان كرد براى دانستن\r\n","description":"","footnote":"","page_name":" 37 ","page_number":37},
  {"content":"\r\n\r\n\r\nاست . بعضى گفته‌اند : يعنى بمانند كسى را كه امتحان كنند خدا با آنها رفتار كرد .\r\nحسينى نوشته : بيت :\r\n\r\nدر بوته ى امتحان گرم بگذارى\r\nمنّت دارم كه بى غشم مىسازى\r\n\r\n« يُنادُونَكَ مِنْ وَراءِ الْحُجُراتِ » 4 مجمع : كلمه ى « حجرات » با ضمّ و فتح جيم خوانده‌اند . و ابو حمزه ى ثمالى گفته است : گروهى از قبيله ى بنى العنبر كه اولادشان اسير مسلمانان شده بودند بمدينه آمدند كه جانخريد بدهند و آنها را ببرند و شتاب داشتند و فرياد مىكردند : اى محمّد زود بيرون بيا اين آيه براى بىادبى آنها نازل شد و جمله ى بعد « أَكْثَرُهُمْ لا يَعْقِلُونَ » براى همين مطلب است كه آنها خرد ندارند و ادب و ارزش مقام پيغمبر ندانند و آيت بعد « لَوْ أَنَّهُمْ صَبَرُوا - الخ » براى اين است كه چون آنها حضور پيغمبر آمدند آن حضرت نصف اسيران را آزاد كرد و نصف را با گرفتن فدا و جانخريد آزاد كرد و به اين آيه اعلام كرد كه اگر بيخردى نمىكردند و از پشت ديوار آواز نمىكردند و ميماندند تا تو از خانه بيرون آئى براى آنها بهتر بود كه همه را بىفدا آزاد مىكردى .\r\nطبرى : قتاده و غير او گفته‌اند : عربى از پشت خانه آواز داد « يا محمّد انّ مدحي زين و انّ شتمي شين » يعنى ستايش من آرايش است و نكوهش من ننگ ، پيغمبر فرمود : واى بر تو كه خداوند چنين است و او هر كه را ستود آراسته است و هر كه را نه ، هميشه ننگين است .\r\nكشف : ابو عبيده قاسم بن سلام گفت : هرگز براى استفاده ى علمى به خانه ى عالم در نزدم بلكه نشستم تا او بيرون آيد براى اين آيه كه خدا فرموده « وَلَوْ أَنَّهُمْ صَبَرُوا » كه ماندن من تا بيرون آمدن عالم بسود من است .\r\nحسينى نوشته بيت :\r\n\r\nسرمايه ى ادب به كف آور كه اين متاع\r\nآن را كه هست سود ابد آيدش بدست\r\n\r\n« إِنْ جاءَكُمْ فاسِقٌ بِنَبَإٍ فَتَبَيَّنُوا - » الخ « 6 ابو الفتوح : اين آيه نشان ميدهد\r\n","description":"","footnote":"","page_name":" 38 ","page_number":38},
  {"content":"\r\nكه بخبر يك نفر نمىشود عمل كرد چون ممكن است دروغ باشد اگرچه عادل باشد كه تا كسى معصوم نباشد شايد دروغ بگويد و با احتمال دروغ لازم است خود - دارى از عمل بگفته ى او ، و بعضى گفته‌اند : چون گفته شده است : اگر فاسق خبرى داد تحقيق كنيد معلوم مىشود خبر غير فاسق تحقيق لازم ندارد و مىشود به آن عمل كرد . ولى اين درست نيست چون اينكه ميگويند : از راست و دروغ خبر فاسق تحقيق لازم است مىفهماند خبر عادل تحقيق لازم ندارد . استفاده ى از دليل الخطاب است كه از اين گونه سخن ما چنين مىفهميم و دليل الخطاب در نزد اهل تحقيق حجّت نيست و به آنچه از ضمن سخنى فهميده شود تكيه نمىتوان كرد .\r\nو جمله ى * ( فَتَبَيَّنُوا ) * « فتثبّتوا » نيز خوانده شده است از تثبت به معناى ثبات و بجاى ماندن و انديشه كردن و شتاب نكردن كه نتيجه ى مقصود يكى است .\r\n« وَاعْلَمُوا أَنَّ فِيكُمْ رَسُولَ اللَّه - الخ » 7 فخر : چون در آيت پيش دستور داده شد كه بخبر فاسق عمل نشود و جستجوى از راست و دروغ آن شود به اين آيه گفته شده است كه پرده بردارى از حقيقت آسان است كه پيغمبر بميان شما است و او بى جهت بسخن شما گوش نمىدهد تا موجب رنج شما شود و جمله ى بعد « حَبَّبَ إِلَيْكُمُ الإِيمانَ » اشاره است به اين كه عقل شما در پيدا كردن درست و نادرست بس نيست و خداوند دين در دل شما محبوب كرده است پس در پذيرش آن توقف نكنيد تا بوسيله ى پيغمبر به راه راست برويد .\r\nمجمع : ارتباط جمله ى « حَبَّبَ إِلَيْكُمُ - » الخ « بآيت پيش چنين است يعنى پيغمبر در بيشتر كارها بگفته ى شما رفتار نكرد و شما هم گرفتار رنج نشديد چون خدا دوستى ايمان را در دل شما انداخت تا سخنش پذيرفتند و آسوده ما نديد » فَقاتِلُوا الَّتِي تَبْغِي « 9 كشف : حارث اعور گفت : از علىّ عليه السّلام پرسيدند :\r\nآيا آنها كه در جنگ جمل و صفّين با تو جنگيدند مشرك بودند ؟ فرمود : از شرك فرار كردند . عرض كرد منافق بودند ؟ فرمود : منافق كم شود كه به ياد خدا باشد .\r\nپرسيد حال آنها چه بود ؟ فرمود : « اخواننا بغوا علينا » برادران ما بودند كه\r\n","description":"","footnote":"","page_name":" 39 ","page_number":39},
  {"content":"\r\n\r\nبما تجاوز كردند .\r\n« إِنَّمَا الْمُؤْمِنُونَ إِخْوَةٌ » 10 مجمع : زهرى گفت : پيغمبر فرمود : مسلمان برادر مسلمان است كه نه به او ستم كند و نه او را بدست ستمكار گذارد و هر كه در كار برادر مؤمنش بكوشد خدا كار او بگشايد و آنكه گره از كار برادرش بگشايد خدا بقيامت گره از كار او باز كند و كسى كه مسلمانى را شاد كند خدا او را به قيامت شاد بدارد .\r\nصافى : جهت برادرى مؤمنين اين است كه از پيغمبر ( ص ) نقل است : به عليّ فرمود : من و تو دو پدر اين امت هستيم پس چون وابسته بمحمّد ( ص ) و علىّ ( ع ) هستند برادر هستند و نيز چون در ايمان شريك هستند كه مايه ى زندگى هميشگى است پس برادرند كه از يك چيز زنده شده‌اند و آن ايمان است . و امام صادق ( ع ) به مفضّل فرمود : اگر دو نفر شيعه ى ما را در گفتگو ديدى از مال من اختلافشانرا خريدارى كن تا بهم ساز شوند .\r\n« لا يَسْخَرْ قَوْمٌ » 11 طبرى : در مقصود از اين جمله اختلاف است : اوّل - مجاهد گفته است : مالدار نادار را فسوس نكند و مسخره ننمايد و كمتر از خود را حقير نشمارد . دوّم - ابن زيد گفته است : يعنى اگر لغزشى از كسى ديديد آن را نمودار نكنيد و او را بدان سخره ننمائيد . و در جمله ى « لا تَنابَزُوا بِالأَلْقابِ » اختلاف است كه مقصود چيست ؟ 1 - شعبى نقل كرده است كه مردى از بنى سلمه گفت : پيش از اسلام بسيارى از ما را به دو اسم يا سه اسم مىخواندند و بپيغمبر عرض كردند : مردم از اين نامها كه ايشان را بدان مىخوانند خشمگين ميشوند .\r\nاين جمله براى جلوگيرى از اين نامگذارىها نازل شد 2 - عكرمه گفت : يعنى مسلمانى را بنام فاسق و كافر نخوانند 3 - ابن عبّاس و حسن بصرى گفته‌اند :\r\nيعنى چون بدكار توبه كرد پس از آن او را به كار گذشته اش سرزنش نكنيد و اگر يهودى و مسيحى مسلمان شد او را اى يهودى يا اى مسيحى خطاب نكنيد .\r\n« بِئْسَ الِاسْمُ الْفُسُوقُ - الخ » 11 كشف : اين جمله دو معنى شده است\r\n","description":"","footnote":"","page_name":" 40 ","page_number":40},
  {"content":"\r\n\r\n1 - پس از آنكه كسى مؤمن شد نام فسق بر او نهادن بد است 2 - پس از آنكه شما ايمان پيدا كرديد بد است كه نام فسق براى خود درست كنيد بواسطهء اين كار زشت كه مردم را بلقب سرزنش كنيد .\r\n« اجْتَنِبُوا كَثِيراً مِنَ الظَّنِّ » 12 مجمع : زجّاج گفته است : يعنى بنيكان بدگمان نباشيد ولى گمان به بدكاران همانست كه از آنها نمودار است . بعضى گفته‌اند : مقصود نمودار كردن بدگمانى است و گر نه تا نگفته باشد گناه نكرده است كشف : ظنّ و گمان را به چهار دسته بخش كرده‌اند : 1 - واجب كه خوش بينى به خداوند باشد و پيغمبر فرمود : هر كسى بايد پيش از مرگش به خدا خوش - بين باشد به اين جمله ها « لا يموتنّ احدكم الَّا و هو يحسن الظَّنّ باللَّه » و نيز لازم است خوشبينى بمؤمنين كه آن حضرت فرمود : « انّ حسن الظَّنّ من الايمان » و اين آيه است « ظَنَّ الْمُؤْمِنُونَ وَالْمُؤْمِناتُ بِأَنْفُسِهِمْ خَيْراً » 2 - ناروا و حرام كه بدبينى به خدا و مؤمنين باشد چنان كه جمله ى بعد است « إِنَّ بَعْضَ الظَّنِّ إِثْمٌ » كه گاه باشد گمان گناه باشد 3 - مستحبّ و پسند كه حزم است و گول نخوردن و پيغمبر فرمود : خود را ببدگمانى از مردم بد نگاه داريد و فرمود « الحزم سوء الظَّنّ » دور انديشى يك نوع بدگمانى است 4 - مجاز و مباح در موضوع حكم شرعى كه راه علم فراهم نيست مثل قبله و وقت نماز و روزه .\r\n« لا تَجَسَّسُوا » 12 طبرى : ابن عبّاس گفت : يعنى دنبالگيرى عيب و زشتى مؤمن نكنيد . قتاده گفت : تجسّس يعنى جستجوى عيب برادر مؤمنت كنى تا براز او آگاه شوى .\r\nابو الفتوح : « تَجَسَّسُوا » با حاء نيز خوانده شده است و اخفش گفته :\r\n« جسس و مسس و حسس » بيك معنى است . و ابو هريره از پيغمبر نقل كرد گمان بد نبريد كه گمان دروغتر حديث است و تجسّس نكنيد و منافسه نكنيد و حسد نبريد و پشت بر يكدگر نكنيد و با هم چون برادر باشيد . به عبد اللَّه مسعود گفتند نمى - بينى وليد بن عقبه شراب از سر و ريشش مىچكد ؟ گفت : ما دستور به تجسّس\r\n","description":"","footnote":"","page_name":" 41 ","page_number":41},
  {"content":"\r\n\r\n\r\nنداريم اگر چيزى نمودار شد اعتراض كنيم .\r\n« وَلا يَغْتَبْ بَعْضُكُمْ - الخ » 12 طبرى : پيغمبر فرمود : اگر چيزى براى كسى بگوئيد كه او بدش آيد غيبت او است و اگر چنان چيزى در او نباشد تهمت به او است .\r\n« جَعَلْناكُمْ شُعُوباً وَقَبائِلَ » 13 كشف : زبير بن بكّار گفته است : عرب اجداد خود را شش طبقه كرده است : اوّل - شعب بفتح شين است كه سر و برتر همه ى قبيله ها است . دوّم - قبيله است . سوّم - كه از قبيله جدا مىشوند عمارة بكسر عين است از آن پائينتر و محدودتر بطن است . پنجم - فخذ است .\r\nششم - كه آخرين است فصيله است و بعد از فصيله كه عشيره نيز نامند دسته ى قابل ذكر ندارند .\r\nمجمع : عكرمه از ابن عبّاس نقل كرده است كه پيغمبر فرمود : شما از مرد و زن آفريده شده‌ايد و همه برابريد مانند دانه هائى كه پيمانه را پر مىكند و همگى دانه است بى تفاوت و كسى را بر كسى برترى نيست مگر بتقوى و پرهيزگارى .\r\n« لا يَلِتْكُمْ » 14 مجمع : مردم بصره « يألتكم » با همزه خوانده‌اند تا از مادّه ى الت باشد بمعنى از حقّ كسى كم كردن . و ديگران « يَلِتْكُمْ » بى همزه خوانده‌اند تا از لات يليت ليتا باشد يعنى بى خبر ماند .\r\nسخن ما : بيشتر آيات اين سوره دستورهاى اجتماعى است و آئين زندگى و معاشرت با يكدگر . اول دستور رعايت ادب با پيغمبر است كه تا آيت پنجم از صدا بلند كردن و از پشت ديوار آواز كردن و در كار و سخن جلو افتادن از پيغمبر جلوگيرى و منع شده است . قسمت دوم آيت 6 - 8 براى راهنمائى است كه بسخن هر كس مغرور نشويد و رسيدگى ناكرده دست بكارى نبريد كه پشيمان شويد . و امروز مىبينيم به اين دستور توجّه نمىشود و دروغ پردازى و به اصطلاح نشر اكاذيب موجب گرفتارى مردم مىشود چنان كه در يك روزنامه خبرى بى اصل مىنويسند و خانواده اى را نگران يا گرفتار يا بىآبرو مىكنند .\r\n","description":"","footnote":"","page_name":" 42 ","page_number":42},
  {"content":"\r\nقسمت سوّم - آيت 9 و 10 است كه اوّل راهنمائى مىكند براى گشودن دشوارى بزرگ كه اگر دو دسته مؤمن بهم افتادند چه بايد كرد ؟ و البته دشوار است كه بايد تشخيص داده شود كدام دسته ستمكار است و متجاوز تا جلوش گرفته شود و تسليم بفرمان حق شود . البتّه در يك اجتماع و يا مملكت چند نفر كه متجاوز باشند معلوم مىشود ، ولى اگر ملَّتى دو دسته شدند يا دو مملكت بهم افتادند مثل جنگهاى تركها با ايران و جنگ سنّى و شيعه در دوران گذشته .\r\nيا اختلافات پاكستان با افغانستان در اين سالها كه بايد متجاوز را شناخت و جلوش را گرفت . و آيت دهم اشاره است بيك عاطفه ى عمومى بشر كه وحدت دين حدّ مشتركى است ميان ملَّتها كه راه بهم بستگى آنها است و اين آيه همين عاطفه را تشديد كرده است كه اتّحاد در دين اسلام بمنزله ى برادرى و اتّحاد در خانواده و پدر و مادر معرّفى شده است و بايد كوشيد كه بهم سازگار باشند و اصلاح كنند كه وحدت آنها بماند و دشمن نباشند .\r\nقسمت چهارم - از آيت يازده تا سيزده است كه به سختى جلوگيرى كرده است از مسخره كردن و چشمك زدن و نام بد نهادن و جاسوسى و غيبت كردن و بدگمان شدن كه تخلَّف از اينها گناه است و ستم است و مردار خوارى و هم در آخر مقياسى نمودار و استوار براى برترى و شخصيّت معيّن شده است كه همه ى آدميان برابرند چون از يك نر و ماده آمده‌اند و برترى آن است كه به پيشگاه خداوندى ارزشى باشد و آن پرهيزگارى است و بس .\r\nو در آيت 12 كه گفته شده است « اجْتَنِبُوا كَثِيراً مِنَ الظَّنِّ - الخ » سخن كشف الاسرار و تقسيم او را نوشتيم و بايد بگوئيم : كلمه ى « كثير و بعض » كه در اين آيه است و گفته شده است از بسيارى گمانها دورى كنيد كه پاره اى گمانها گناه است شايد اين دو كلمه براى اين باشد كه اگرچه آدمى نبايد به گمان و پندار كار كند ولى گاه باشد كه جز بدنبال گمان خود رفتن و آن را كار بستن چاره اى ندارد چنان كه امروز براى انجام وظايف دينى بجز گمان راهى بسوى تشخيص آنها\r\n","description":"","footnote":"","page_name":" 43 ","page_number":43},
  {"content":"\r\nنداريم مگر چند موضوع كلَّى يقينى كه براى جزئيّات آنها باز ناچار هستيم به گمان خود كار كنيم چون دستورهاى دين غير از آنچه در قرآن آشكار و وظايف كلَّى معيّن شده است و اندكى از مسائل خاصّ چندين هزار احكام كه علماى دين آنها را يقين نميدانند و متّفق بر آنها نيستند و باصطلاح اجماعى نيست و مختلف فيها است بايستى از احاديث و روايات استفاده كنيم كه يا يقين بدرستى آن روايات نداريم و يا معنى آنها روشن و يقينى نيست و همگى را به گمان اينكه گفتهء پيغمبر ( ص ) و امام است بايد دليل احكام و وظايف دين بدانيم و اين خود بحثى است مفصّل كه آن را دليل انسداد مىنامند . پس بيشتر وظايف دينى را به گمان تشخيص مىدهيم و عمل مىكنيم و نيز عموم مردم در بيشتر كارهاى زندگى به گمان رفتار مىكنند چون تاجر يا هنرمندى يقين ندارد كه از كار خود سود مىبرد و به اميد و گمان سود پى آن كار مىرود « 1 » .\r\n\r\n","description":"","footnote":"\r\n( 1 ) در توضيح آيهء 13 « قالَتِ الأَعْرابُ آمَنَّا - الخ » ابو الفتوح رازى گفته است :\r\nآيه دليل است بر اينكه ايمان ديگر است و اسلام ديگر ، هم در لغت و هم در شرع ، چه ايمان تصديق به دل است و اسلام اقرار و استسلام يعنى تسليم شدن ، و خداى تعالى ميان اين دو فرق گذاشت باثبات اسلام و نفى ايمان . و اگر هر دو يكى بودى كلام متناقض بودى ، و به اين هم بسنده نكرد بلكه فرمود : « وَلَمَّا يَدْخُلِ الإِيمانُ فِي قُلُوبِكُمْ » ايمان در دلهاى شما نشده ، و آنها كه آيهء « فَأَخْرَجْنا مَنْ كانَ فِيها مِنَ الْمُؤْمِنِينَ فَما وَجَدْنا فِيها غَيْرَ بَيْتٍ مِنَ الْمُسْلِمِينَ » را معارض اين بيان دانند و آن را در ردّ بودن فرق ميان ايمان و اسلام شاهد آورند درست نيست براى آنكه ما نگفتيم كه ايمان ضدّ اسلام است تا نتوان بينشان جمع كرد ، بلكه فقط گفتيم كه ايمان جز از اسلام است و معنى آن ديگر است و معنى اين ديگر ، و اين از فعل دل ؟ ؟ ؟ آن از عمل جوارح ، و در آن آيت فرمود : ما مؤمنان را از آنجا بيرون آورديم ؟ ؟ ؟ مسلمان يافتيم چه مانع باشد كه آن يك خانه هم مسلمان باشد هم مؤمن ، براى آنكه ؟ ؟ ؟ نيست ميان ايمان و اسلام همهء مؤمن مسلمان باشد ، أما همهء مسلمان مؤمن نباشد چرا كه منافق را حكم اسلام كنند و لكن مؤمن نباشد . ( مصحّح )\r\n","page_name":" 44 ","page_number":44},
  {"content":"\r\n\r\nسورهء ق - 50\r\nبِسْمِ اللَّه الرَّحْمنِ الرَّحِيمِ\r\nق وَالْقُرْآنِ الْمَجِيدِ ( 1 ) بَلْ عَجِبُوا أَنْ جاءَهُمْ مُنْذِرٌ مِنْهُمْ فَقالَ الْكافِرُونَ هذا شَيْءٌ عَجِيبٌ ( 2 ) أإِذا مِتْنا وَكُنَّا تُراباً ذلِكَ رَجْعٌ بَعِيدٌ ( 3 ) قَدْ عَلِمْنا ما تَنْقُصُ الأَرْضُ مِنْهُمْ وَعِنْدَنا كِتابٌ حَفِيظٌ ( 4 ) بَلْ كَذَّبُوا بِالْحَقِّ لَمَّا جاءَهُمْ فَهُمْ فِي أَمْرٍ مَرِيجٍ ( 5 ) أفَلَمْ يَنْظُرُوا إِلَى السَّماءِ فَوْقَهُمْ كَيْفَ بَنَيْناها وَزَيَّنَّاها وَما لَها مِنْ فُرُوجٍ ( 6 ) وَالأَرْضَ مَدَدْناها وَأَلْقَيْنا فِيها رَواسِيَ وَأَنْبَتْنا فِيها مِنْ كُلِّ زَوْجٍ بَهِيجٍ ( 7 ) تَبْصِرَةً وَذِكْرى لِكُلِّ عَبْدٍ مُنِيبٍ ( 8 ) وَنَزَّلْنا مِنَ السَّماءِ ماءً مُبارَكاً فَأَنْبَتْنا بِه جَنَّاتٍ وَحَبَّ الْحَصِيدِ ( 9 )\r\nوَ النَّخْلَ باسِقاتٍ لَها طَلْعٌ نَضِيدٌ ( 10 ) رِزْقاً لِلْعِبادِ وَأَحْيَيْنا بِه بَلْدَةً مَيْتاً كَذلِكَ الْخُرُوجُ ( 11 ) كَذَّبَتْ قَبْلَهُمْ قَوْمُ نُوحٍ وَأَصْحابُ الرَّسِّ وَثَمُودُ ( 12 ) وَعادٌ وَفِرْعَوْنُ وَإِخْوانُ لُوطٍ ( 13 ) وَأَصْحابُ الأَيْكَةِ وَقَوْمُ تُبَّعٍ كُلٌّ كَذَّبَ الرُّسُلَ فَحَقَّ وَعِيدِ ( 14 )\r\nأَفَعَيِينا بِالْخَلْقِ الأَوَّلِ بَلْ هُمْ فِي لَبْسٍ مِنْ خَلْقٍ جَدِيدٍ ( 15 ) وَلَقَدْ خَلَقْنَا الإِنْسانَ وَنَعْلَمُ ما تُوَسْوِسُ بِه نَفْسُه وَنَحْنُ أَقْرَبُ إِلَيْه مِنْ حَبْلِ الْوَرِيدِ ( 16 ) إِذْ يَتَلَقَّى الْمُتَلَقِّيانِ عَنِ الْيَمِينِ وَعَنِ الشِّمالِ قَعِيدٌ ( 17 ) ما يَلْفِظُ مِنْ قَوْلٍ إِلَّا لَدَيْه رَقِيبٌ عَتِيدٌ ( 18 ) وَجاءَتْ سَكْرَةُ الْمَوْتِ بِالْحَقِّ ذلِكَ ما كُنْتَ مِنْه تَحِيدُ ( 19 ) وَنُفِخَ فِي الصُّورِ\r\n","description":"","footnote":"","page_name":" 45 ","page_number":45},
  {"content":"\r\nذلِكَ يَوْمُ الْوَعِيدِ ( 20 ) وَجاءَتْ كُلُّ نَفْسٍ مَعَها سائِقٌ وَشَهِيدٌ ( 21 ) لَقَدْ كُنْتَ فِي غَفْلَةٍ مِنْ هذا فَكَشَفْنا عَنْكَ غِطاءَكَ فَبَصَرُكَ الْيَوْمَ حَدِيدٌ ( 22 ) وَقالَ قَرِينُه هذا ما لَدَيَّ عَتِيدٌ ( 23 ) أَلْقِيا فِي جَهَنَّمَ كُلَّ كَفَّارٍ عَنِيدٍ ( 24 ) مَنَّاعٍ لِلْخَيْرِ مُعْتَدٍ مُرِيبٍ ( 25 ) الَّذِي جَعَلَ مَعَ اللَّه إِلهاً آخَرَ فَأَلْقِياه فِي الْعَذابِ الشَّدِيدِ ( 26 ) قالَ قَرِينُه رَبَّنا ما أَطْغَيْتُه وَلكِنْ كانَ فِي ضَلالٍ بَعِيدٍ ( 27 ) قالَ لا تَخْتَصِمُوا لَدَيَّ وَقَدْ قَدَّمْتُ إِلَيْكُمْ بِالْوَعِيدِ ( 28 ) ما يُبَدَّلُ الْقَوْلُ لَدَيَّ وَما أَنَا بِظَلَّامٍ لِلْعَبِيدِ ( 29 ) يَوْمَ نَقُولُ لِجَهَنَّمَ هَلِ امْتَلأْتِ وَتَقُولُ هَلْ مِنْ مَزِيدٍ ( 30 ) وَأُزْلِفَتِ الْجَنَّةُ لِلْمُتَّقِينَ غَيْرَ بَعِيدٍ ( 31 ) هذا ما تُوعَدُونَ لِكُلِّ أَوَّابٍ حَفِيظٍ ( 32 ) مَنْ خَشِيَ الرَّحْمنَ بِالْغَيْبِ وَجاءَ بِقَلْبٍ مُنِيبٍ ( 33 ) ادْخُلُوها بِسَلامٍ ذلِكَ يَوْمُ الْخُلُودِ ( 34 ) لَهُمْ ما يَشاؤُنَ فِيها وَلَدَيْنا مَزِيدٌ ( 35 ) وَكَمْ أَهْلَكْنا قَبْلَهُمْ مِنْ قَرْنٍ هُمْ أَشَدُّ مِنْهُمْ بَطْشاً فَنَقَّبُوا فِي الْبِلادِ هَلْ مِنْ مَحِيصٍ ( 36 ) إِنَّ فِي ذلِكَ لَذِكْرى لِمَنْ كانَ لَه قَلْبٌ أَوْ أَلْقَى السَّمْعَ وَهُوَ شَهِيدٌ ( 37 ) وَلَقَدْ خَلَقْنَا السَّماواتِ وَالأَرْضَ وَما بَيْنَهُما فِي سِتَّةِ أَيَّامٍ وَما مَسَّنا مِنْ لُغُوبٍ ( 38 ) فَاصْبِرْ عَلى ما يَقُولُونَ وَسَبِّحْ بِحَمْدِ رَبِّكَ قَبْلَ طُلُوعِ الشَّمْسِ وَقَبْلَ الْغُرُوبِ ( 39 ) وَمِنَ اللَّيْلِ فَسَبِّحْه وَأَدْبارَ السُّجُودِ ( 40 ) وَاسْتَمِعْ يَوْمَ يُنادِ الْمُنادِ مِنْ مَكانٍ قَرِيبٍ ( 41 ) يَوْمَ يَسْمَعُونَ الصَّيْحَةَ بِالْحَقِّ ذلِكَ يَوْمُ الْخُرُوجِ ( 42 ) إِنَّا نَحْنُ نُحْيِي وَنُمِيتُ وَإِلَيْنَا الْمَصِيرُ ( 43 ) يَوْمَ تَشَقَّقُ الأَرْضُ عَنْهُمْ سِراعاً ذلِكَ حَشْرٌ عَلَيْنا يَسِيرٌ ( 44 ) نَحْنُ أَعْلَمُ بِما يَقُولُونَ وَما أَنْتَ عَلَيْهِمْ بِجَبَّارٍ فَذَكِّرْ بِالْقُرْآنِ مَنْ يَخافُ وَعِيدِ ( 45 )\r\n","description":"","footnote":"","page_name":" 46 ","page_number":46},
  {"content":"\r\nمعنى لغات : « مجيد » داراى شرف و بزرگوارى و بلندى مرتبه . « مريج » بيقرار ، مشتبه ، فاسد . « باسق » برتر و نخل باسق درخت بلند و شاخه دراز .\r\n« نضيد » كالاى چيده و منظَّم و يا بر هم انباشته . « رقيب » پاسبان ، منتظر ، چشم به راه . « عتيد » آماده و حاضر . « نقّبوا » يعنى به روى زمين گردش كردند براى پيدا كردن فرارگاه و چيزى را بدرستى جستجو كردند . « محيص » كج شدن و از چيزى برگشتن . « لغوب » خستگى و رنج و ناتوانى .\r\nترجمه : بنام خداى نكوكار مهربان\r\n1 سوگند بقاف و قرآن بزرگوار [ كه تو پيغمبرى و مردم در آن دو دل 
  ]\r\n2 بلكه در شگفتند كه از خودشان بيمآورى آيد ، از اين روى كافران گفتند : چه شگفت كارى است اين پيغمبرى محمّد و بيم و نويد او\r\n3 مگر شود از پس مردن و خاك شدن زنده شويم ؟ چه بازگشت دور از خردى است اين\r\n4 ولى بدانند كه ما خبر داريم آنچه از ايشان به مردن و خاك شدن كم شود . چه نزد ما نامه اى است نگهبان همه آفريدگان\r\n5 ولى كافران حقّ را ديدند و سخن پيغمبر شنيدند و دروغ شمردند و گوئى در كارى شوريده و آميخته‌اند كه آن را جادو و دروغ و ديوانگى مىنامند\r\n6 مگر نظر به آسمان بالاى سر نكردند كه چگونه آن را ساختيم و آراستيم بى سوراخى و درزى\r\n7 و هم زمين بگسترديم و كوهها بر آن افكنديم بلند و بجاى مانده و از هر گياه زيبا و دلپذير جفت آفريديم\r\n8 كه خود بينائى است و يادگيرى براى هر آن بنده كه روى دل با خدا دارد\r\n9 و هم آب فرخنده از آسمان فرو ريختيم و به آن باغها درست كرديم و دانه هاى درو كردنى\r\n10 و هم خرما بنان سر به آسمان كشيده با شكوفه هاى بر هم چيده\r\n11 تا روزى بندگان باشد . و نيز زمينهاى مرده و بيگناه بباران زنده و نيز سبز كرديم پس همچنين است رستاخيز و از گور بدر شدن [ كه چون برون شدن گياه بهارى است از زمين 
  ]\r\n12 اى محمّد اندوه مدار كه پيش از اين عربها ملَّت نوح و مردم رس و ثمود پيغمبران را دروغگو گفتند\r\n13 و هم مردم عاد و ياران فرعون و برادران لوط\r\n14 و مردم سرزمين ايكة و گروه پير و تبّع همگى گفتار\r\n","description":"","footnote":"","page_name":" 47 ","page_number":47},
  {"content":"\r\nپيغمبران دروغ شمردند و تهديد حقّ استوار بر ايشان شد\r\n15 مگر از آغاز آفرينش ناتوان بوديم كه رستاخيز باور نداشتند ؟ بلى در خلق جديد و آفرينش نو ، دو دل بودند كه باور نكردند\r\n16 ولى ما آدمى را آفريديم و آنچه با خود بينديشد بدانيم چه از رگ گردنش به او نزديكتريم\r\n17 و دو فرشته از راست و چپ نشسته آنچه كند فرا گيرند\r\n18 و سخنى نگويد مگر بجلو نگهبانى آماده و چابك دارد\r\n19 تا بيهوشى مرگ برسد و نمودار كند آن را كه حقيقت است و آدمى از آن گريزان\r\n20 و آواى بوق بر آيد كه روز موعود رسيد\r\n21 و با هر كسى نگهبانى است كه بمحشرش براند و گواهى كه از گذشته اش خبر دارد\r\n22 و به او گويند : از اين روز بى خبر بودى و امروز چشم تيز بين دارى كه آنچه كرده اى در جلو بينى\r\n23 و همدمى دارد كه گويد : اين سياهه ى كار او است نزد من آماده\r\n24 و فرمان رسد : هر نابفرمان سركشى را بدوزخ اندازيد 25 كه جلوگير كار خير بود و به ديگران دراز دست و به راه حق دو دل\r\n26 و هم آنكه با خداى ديگرى پنداشت به عذاب سختش گرفتار كنيد\r\n27 آنجا است كه همدم دوزخى او گويد : پروردگارا من ز راهش نبردم كه خود راه گم كرده ز بيراهه ى دورى رفت\r\n28 فرمان رسد :\r\nبه پيشگاه ما خصومت نكنيد كه زين پيش بيمتان داديم 29 و سخن ما دگرگون نشود و ستمكار ببندگان نباشيم\r\n30 آن روز است كه ز دوزخ پرسيم پر شدى ؟\r\nگويد : شود بر اين فزائيد ؟\r\n31 به همان روز به زودى بهشت را نزديك پرهيزگاران كنند و گويندشان :\r\n32 همين است نويد بر خويشتن دار باز گشته بحقّ 33 كه در نهان از خدا ترسيد و دل رو بسوى او آورد\r\n34 اكنون بتندرستى و آسودگى درون آن شويد كه اين است آن روز جاودانى\r\n35 و آنچه خواهيد آنجا بيابيد و بنزد ما فزون از آن نيز باشد . [ اى محمّد كافران بدانند 
  ]\r\n36 بروزگار پيشين چه مردمى نابود كرديم سخت تواناتر از ايشان . مگر آنها كه بشهرها گشته‌اند گريزگاهى براى آنگونه كسان يافته‌اند ؟ البته پناهى نداشته اند\r\n37 و آنحوادث يادآورى است و پندى براى هر كه دل دهد و گوش فرا آورد و با خرد بسنجد\r\n38\r\n","description":"","footnote":"","page_name":" 48 ","page_number":48},
  {"content":"\r\n\r\nكه آسمانها و زمين و آنچه بميان آنها است بشش روز آفريديم و خستگى در كار نبود\r\n39 پس اى محمّد شكيباى گفته ى يهود باش [ كه خدا را خسته و باستراحت پنداشتند 
  ] و پيش از بر آمدن آفتاب و فرو شدن آن با ستايش پروردگار خود او را تسبيح بگوى\r\n40 و هم بشب تسبيح او كن و بدنبال سجده و نماز\r\n41 و گوش به آواز آن روز باش كه بلندگوى خداوندى آوازش از نزديك به گوش رسد\r\n42 همان روزى كه همگى فرياد رستاخيز بدرستى بشنوند روز بدر شدن ز گور است .\r\n43 و البته كه ما زنده مىكنيم و بمرگ ميرسانيم و بازگشت بسوى ما است [ كه از هر جا آورده‌ايم بدان باز مىبريم 
  ]\r\n44 به روزى كه بىدرنگ زمين از روى گور مردم بشكافد و همين است فراهمى آدمى بمحشر كه بر ما است آسان\r\n45 و ما بگفته ى كافران داناتريم [ كه رستاخيز باور ندارند 
  ] و تو نتوانى كه ناچارشان كنى پس به قرآن پند آن كسان ده كه ز تهديد خداوندى بترسند .\r\nسخن مفسّرين : كشف : سوره ى « ق » را « باسقات » نيز مىنامند ، و چهل و پنج آيه است كه همگى به مكه فرود آمده است مگر بگفته ى ابن عبّاس و قتاده آيت 38 « لَقَدْ خَلَقْنَا السَّماواتِ - الخ » بمدينه آمده است .\r\n« ق » ابو الفتوح : در مقصود از اين حرف اختلاف است : 1 - ابن عبّاس گفت : نام خدا است و به آن قسم ياد شده است 2 - قرظى گفت : حرف اوّل - نامهاى خدا است كه اوّل آن قاف است چون قدّوس ، قادر ، قاهر ، قريب قاضى قابض ، 3 - قتاده گفت : از نامهاى قرآن است ، 4 - شعبى گفت : آغاز سوره است ، 5 - عكرمه و ضحّاك گفتند : نام كوهى است بدور زمين ، 6 - فرّاء گفت از عالمى شنيدم كه اين را چنين معنى كرد « قضى اللَّه ما هو كائن » 7 - ابو بكر ورّاق گفت : خلاصه ى اين جمله است خطاب به پيغمبر « قف عند امرنا و نهينا » بجلو فرمان ما بايست و از آن در مگذر ، 8 - ديگر گفت : يعنى قل اى محمّد 9 - احمد بن عاصم گفت : يعنى « قرب اللَّه من عباده » خدا ببندگان خود نزديك است ، 10 ابن عطا گفت : قسم است بقوّت قلب محمّد صلَّى اللَّه عليه و آله .\r\n","description":"","footnote":"","page_name":" 49 ","page_number":49},
  {"content":"\r\n« وَالْقُرْآنِ الْمَجِيدِ » 1 مجمع : اين جمله سوگند است و جواب آن به جمله آورده نشده است و معنى آن اين است : سوگند به قرآن گرامى سودمند كه شما را برستاخيز برانگيزند . يا سوگند به قرآن كه محمّد پيغامبر خدا است .\r\n« قَدْ عَلِمْنا ما تَنْقُصُ الأَرْضُ مِنْهُمْ » 4 كشف : يعنى ميدانيم آنچه از گوشت و بدن آنها خاك مىشود و همه ى آن را مىتوانيم براى قيامت فراهم كنيم و گفته‌اند يعنى بدانيم آنكه كشته شود يا بميرد .\r\n« فِي أَمْرٍ مَرِيجٍ » 5 مجمع : يعنى بواسطه ى نادانى بر خودشان آشفته است كه گاه پيغمبر را ديوانه و گاه جادوگر و گاه شاعر نامند و نيز قرآن را جادو و خود ساخته ى محمّد و دروغ ناميدند .\r\n« أفَلَمْ يَنْظُرُوا إِلَى السَّماءِ - الخ » 6 مجمع : اين چند آيه براى استدلال بر قدرت حقّ است بزنده كردن مردگان و آنكه چنين چيزها آفريده مىتواند مرده ها را برگرداند .\r\n« وَأَصْحابُ الأَيْكَةِ - الخ » 13 قصّهء قوم شعيب گذشت و « تبّع » پادشاه يمن بود و گويند تبّع براى آن گفتند كه پيرو بسيار داشت و در جاهليّت آتش - پرست بودند و وى اسلام آورد و قوم خود را باسلام خواند و ايشان قبيلهء حمير بودند و اطاعت نكردند و تكذيب او نمودند و بالأخره به عذاب هلاك شدند .\r\n« وَلَقَدْ خَلَقْنَا الإِنْسانَ - الخ » 16 تفسير في ظلال القرآن سيّد قطب :\r\nاين جمله اشاره ى ضمنى است به اين مطلب كه سازنده ى هر دستگاه بخصوصيّات و شرايط آن آگاه تر از ديگرى است با اينكه آن را نيافريده است پس البتّه آنكه آفريده است نيازمندى موجودات را بهتر مىداند كه بايد چه جور باشد تا رستگار شود . ( ما پيش از آنكه اين تفسير سيّد قطب را ببينيم در اين تفسير خود مكرّر نوشته‌ايم كه عبادات و ديگر وظايف آدمى را نمىتوان با عقل خود سنجيد چون از جائى آمده است كه آدمى ساخته شده است و كسى را به آن دسترس نيست ) .\r\n« وَنَحْنُ أَقْرَبُ - الخ » 16 في ظلال القرآن : اين جمله براى آدمى\r\n","description":"","footnote":"","page_name":" 50 ","page_number":50},
  {"content":"\r\nبهتر نگهبان است كه به هيچ روى از خود بى خبر نباشد .\r\n« إِذْ يَتَلَقَّى الْمُتَلَقِّيانِ - الخ » 17 فى ظلال القرآن : ما نميتوانيم چگونگى ثبت اعمال آدمى را تصوّر كنيم و فايده اى در گفتگوى آن نيست چون به جائى نمى - رسيم و از حدود علوم و تجارب بشرى خارج است پس بايد بمدلول آن مؤمن باشيم و بس .\r\n« سَكْرَةُ الْمَوْتِ بِالْحَقِّ » 19 مجمع : سكرة الحقّ بالموت نيز خوانده‌اند و از امامهاى ما نيز اين قرائت نقل شده است .\r\n« مَعَها سائِقٌ وَشَهِيدٌ - الخ » 21 طبرى : زيد بن اسلم گفته است هم - چنان كه براى پيغمبر گفته شده است « ألَمْ يَجِدْكَ يَتِيماً فَآوى وَوَجَدَكَ ضَالًّا فَهَدى » مقصود از اين آيه نيز پيغمبر است و نيز جمله ى آخر براى قبل از دوران نبوّت است كه پيغمبر از همه جا بى خبر بود و مقصود از « فَبَصَرُكَ الْيَوْمَ - الخ » پس از بعثت و اطلاع بر علوم نبوّت است . صالح بن كيسان گفته است : زيد بن اسلم نفهميده است مقصود كافر است كه او را يكى بجلو انداخته بمحشر مىبرد و ديگرى همراه او است كه بر كارهاى او گواهى دهد و جمله ى آخر حالت قيامت كافر است كه از همه جا بى خبر بوده است و آن روز تيزبين مىشود . حسين بن عبد - اللَّه بن عبيد اللَّه عبّاس گفت : مقصود همه ى مردماند چه نكوكار و چه بدكار كه يكى او را مىبرد و يكى شاهد كار خوب و بد او است و از هر چه بى خبر بوده است در آنجا خبر دارد و تيز مىشود .\r\nمجمع : مفاد اين آيه شامل بدكار و نكوكار هر دو است . و مقصود از سائق و شهيد دو ملك است كه نتواند فرار كند و نه انكار نمايد . ضحّاك گفته است : كه سايق فرشته است و شهيد پاره هاى تن او است از دست و پا و غيره .\r\nابو الفتوح : سائق فرشته است و شهيد كارهاى دوران زندگى او است و اين گفته ى ابن عباس است .\r\nتأويلات : چون هر كه هر چه را درك كند پسند يا ناپسند خود مىشمارد\r\n","description":"","footnote":"","page_name":" 51 ","page_number":51},
  {"content":"\r\n\r\nخواه لذّات معنوى كه خردش به آن وادارش كند يا خواسته هاى مادّى كه دون همتى او به آن سو بردش پس « سائق » دريافتست و علم آدمى كه او را بسوى خواسته خود مىراند و « شهيد » آن پسنديده و خواسته ى او است كه با آن سر و كار داشته است .\r\n« قالَ قَرِينُه - الخ » 23 مجمع : حسن بصرى گفته است : يعنى ملك گواه بر كارش گفت و همين معنى از امام باقر و صادق عليهما السّلام روايت شده است از مجاهد نقل شده است : يعنى شيطان همدم او گفت . و گفته‌اند : يعنى همدم آدمى او . و جمله ى بعد « هذا ما لَدَيَّ عَتِيدٌ » يعنى اين حساب او است نزد من آماده اگر مقصود از كلمه ى « قَرِينُه » ملك باشد ، و اگر مقصود شيطان يا آدمى باشد معنى جمله اين است : يعنى اين آزار و عذاب نزد من و براى من آماده است براى بدكاريهاى من .\r\n« أَلْقِيا فِي جَهَنَّمَ » 24 مجمع : در مقصود از كلمه ى « أَلْقِيا » اختلاف است كه روى سخن با كى است ؟ : 1 - برسم عرب گفته شده كه بيك فرد به صورت مثنى فرمان مىدهد چنان كه از حجّاج نقل است كه بيك پاسبان خود گفت : « يا حرسيّ اضربا عنقه » . يعنى اى دو پاسبان من او را بكشيد . و شاعر بعثمان خليفه گفته است :\r\n\r\nفان تزجراني يا ابن عفّان انزجر\r\nو ان تدعاني احم عرضا ممنّعا\r\n\r\nكه « تزجرا و تدعا » بلفظ مثنى و مفرد خطاب بعثمان شده است . اين گونه سخن از آن جهت مىآورند كه براى هر كس دو معاون مىپندارند كه شتر چران و گوسفند چران او باشد و گويا گوينده با اين سخن روى به دو دستيار خود دارد كه به صورت مثنى گفته است و در شعر امرؤ القيس نيز به اين گونه جمله تلفّظ شده است 2 - به صورت مثنى گفته شده است تا بجاى تكرار مفرد باشد يعنى « الق الق » بينداز بينداز در جهنّم ، و عرب براى تكرار فعل به صورت مثنى و جمع تلفّظ مىكند مثل « رَبِّ ارْجِعُونِ » كه بجاى سه بار « ارجعني » گفته شده است 3 - روى سخن\r\n","description":"","footnote":"","page_name":" 52 ","page_number":52},
  {"content":"\r\n\r\nيا دو نفر سائق و شهيد است كه در جمله ى جلو گفته شده است هر كسى دو نفر همراه دارد يكى او را مىراند و ديگر گواه كار او است 4 - كلمه ى « أَلْقِيا » بجاى « القين » با نون تاكيد خفيفه است يعنى البتّه او را بينداز و الف بجاى نون است چنان كه در شعر امرؤ القيس « قعا نبك من ذكرى حبيب و منزل » كلمه ى « قفا » بجاى قفن گفته شده است . و از حسن بصرى نقل است كه او « القيا » با تنوين نصب خوانده است .\r\n« كَفَّارٍ عَنِيدٍ . مَنَّاعٍ لِلْخَيْرِ - الخ » 25 مجمع : « عَنِيدٍ » يعنى آنكه از راه حقّ بيرون رفته است . « مَنَّاعٍ لِلْخَيْرِ » يعنى آنكه از مال موظَّف براى فقير و راه حقّ جلوگير است . « مُعْتَدٍ » آنكه ستمكار است و از وظائف خود تجاوز مىكند « مُرِيبٍ » آنكه در دين و وظائف آن دو دل است . و گفته‌اند : يعنى آنكه در انجام كار شاكّ است و با بدبينى انجام وظيفه مىكند . و گفته‌اند : مقصود از اين جمله وليد بن مغيره است كه خويشان و برادر زاده هايش با او مشورت كردند كه مسلمان شوند او جلوگيرشان شد .\r\n« قالَ قَرِينُه رَبَّنا » 27 مجمع : مجاهد و ابن عبّاس گفته‌اند : مقصود از قرين شيطان است كه همدم كافر است و گمراهش كرده است . بعضى گفته‌اند :\r\nمقصود همدم آدمى او است كه علماى بد باشند و يا پيشواهاى بگمراهى .\r\n« وَأُزْلِفَتِ الْجَنَّةُ لِلْمُتَّقِينَ غَيْرَ بَعِيدٍ » 31 ابو الفتوح : يعنى بهشت را به پرهيزكاران نزديك كنند و زياد دور نيست و پيش از داخل شدن آن را ببينند .\r\nمجمع : بعضى گفته‌اند : يعنى آمدن بهشت دور نيست كه هر آمدنى عاقبت نزديك مىشود .\r\n« ما تُوعَدُونَ » 32 كشف : « يوعدون » با ياء به صورت غايب نيز خوانده‌اند .\r\n« أَوَّابٍ حَفِيظٍ » 32 ابو الفتوح : اوّاب آنكه از گناه توبه كند 2 - عبد اللَّه عبّاس گفته است : يعنى آنكه تسبيح حقّ گويد 3 - مجاهد گفته است : آنكه در خلوت عذر گناه خود خواهد 4 - گفتند : آنكه در دل به خدا گريزد و از همه\r\n","description":"","footnote":"","page_name":" 53 ","page_number":53},
  {"content":"\r\n\r\nباز گردد .\r\nكشف : « حَفِيظٍ » چند معنى شده است : 1 - نگاهدار فرمان خدا .\r\n2 - نگاهدار حساب گناهان براى توبه 3 - نگاهدار آنچه از كتاب خدا و دستور پيغمبر بشنود . 4 - نگاهدار خود از معصيت 5 - نگهدار وقت خود از بيهودگى و مقاصد خود و افكار و انديشه هاى درونى خود از راه غلط رفتن .\r\n« خَشِيَ الرَّحْمنَ بِالْغَيْبِ » 33 مجمع : يعنى از خداى نديده بترسد .\r\nو به مزد و مجازات او مؤمن باشد . ضحّاك و سدى گفته‌اند : يعنى بخلوت و آنجا كه كسى او را نبيند از خدا بترسد .\r\n« فَنَقَّبُوا فِي الْبِلادِ » 36 مجمع : با كسر قاف نيز خوانده‌اند تا به صورت امر باشد يعنى بگرديد در شهرها .\r\n« لِمَنْ كانَ لَه قَلْبٌ » 37 كشف : ابن عبّاس گفته است : يعنى آنكه داراى خرد است و مقصود از قلب عقل است چون عرب مىگويد « مالك قلب » يعنى عقل ندارى . و پيغمبر فرمود : هر كه را خدا عقل داد رستگار شد . و مردم كار خوب مىكنند ولى به اندازه ى عقلشان مزد مىبرند . و اگر پيغمبر صلَّى اللَّه عليه خبردار مىشدند كسى زياد عبادت مىكند از خرد او مىپرسند ، اگر او را عاقل معرّفى مىكردند مىفرمود : اميدوار به او باشيد و گر نه مىفرمود : آنجور كه شما گمان داريد نيست . و فرمود : هر كه را خدا خرد داد رستگار شد .\r\nابو الفتوح نوشته : شبلى گفت : دلى حاضر فرمانهاى خداى را كه يك ساعت از او غافل نباشد .\r\n« أَلْقَى السَّمْعَ وَهُوَ شَهِيدٌ » 37 حسينى نوشته : شيخ ابو سعيد خراز قدّس سرّه فرموده كه القاى سمع بوقت شنيدن قرآن چنان مىبايد كه گويا از پيغمبر مىشنود ، پس در فهم بالاتر رود چنان داند كه از جبرئيل استماع مىكند پس فهم را بلندتر برد و چنان داند كه از خداى مىشنود . شيخ الاسلام قدّس سرّه فرموده كه اين سخن تمام است و بر آن در قرآن گواهى او است و آن لفظ\r\n","description":"","footnote":"","page_name":" 54 ","page_number":54},
  {"content":"\r\n\r\nشهيد است چه شهيد آن را گويند كه حاضر باشد و از گوينده شنود نه از خبر دهنده چه غائب از مخبر مىشنود و حاضر از متكلَّم و از حضرت امام جعفر صادق عليه السّلام منقول است كه تكرار مىكردم قرآن را تا وقتى كه از متكلَّم او شنيدم .\r\nمجمع : ابن عبّاس گفته است : اين كنايه است از حال منافقين كه حضور پيغمبر مىنشستند و بيرون مىرفتند و مىگفتند : « ماذا قال آنفا » ايندم او چه مىگفت ؟ و مقصود اين است كه قرآن براى كسى فايده دارد كه بدل بشنود نه چون منافقين كه مىشنوند و نمىفهمند .\r\n« ما مَسَّنا مِنْ لُغُوبٍ » 38 فخر : بعضى از مفسّرين گفته‌اند : از اوّل آيه براى جلوگيرى از عقيده ى يهود است كه گفتند : خدا از روز شنبه آغاز بآفرينش جهان كرد و بجمعه از كار خود آسوده شد و روز شنبه بر بالاى عرش خود به پشت خوابيد تا از خستگى در آيد . از اين روى به اين آيه گفته شده است : بشش روز جهان آفريديم و خستگى نداشتيم . ولى ظاهر اين است كه آيه براى جلوگيرى از اعتقاد مشركين است و روشن كردن قدرت و خسته نشدن تا نشان داده شود كه قدرت بر آفرينش بى خستگى بوده است و همان قدرت دوباره از گور در ميآورد و زنده مىكند .\r\nمجمع : « لغوب » با فتح لام نيز خوانده‌اند .\r\n« وَسَبِّحْ بِحَمْدِ - الخ » 39 مجمع : مقصود از تسبيح نماز است چون در نماز هم تسبيح است و هم دگر اذكار ، و از امام صادق عليه السّلام نقل است كه چون از معنى اين آيه پرسيدند فرمود : پيش از شام و صبح اين اذكار بگويد : « لا إِله إِلَّا اللَّه وحده لا شَرِيكَ لَه لَه الْمُلْكُ وَلَه الْحَمْدُ يُحْيِي وَيُمِيتُ وَهُوَ عَلى كُلِّ شَيْءٍ قَدِيرٌ » .\r\n« وَأَدْبارَ السُّجُودِ » 40 ابو الفتوح : با فتح و كسر همزه هر دو خوانده‌اند با كسر مصدر است يعنى هنگام پشت كردن و انجام شدن و با فتح جمع است يعنى در دنباله هاى سجود . و اين جمله چند معنى شده است : 1 - بگفته ى\r\n","description":"","footnote":"","page_name":" 55 ","page_number":55},
  {"content":"\r\n\r\nعلىّ عليه السّلام و گروهى ديگر نقل شده است كه دو ركعت پيش از صبح است و آن را ركعتي الفجر ، مىنامند 2 - ابن عبّاس نقل از پيغمبر كرده است كه اين 2 ركعت است پس از نماز شام و پيش از سخن گفتن 3 - مقاتل گفته است : دو ركعت است تا آنگاه كه شفق و روشنى جلو افق تمام نشده و تاريكى فراگير نشده 4 - مجاهد گفته است : مقصود تسبيح است بدنبال نمازهاى واجب 5 - ادبار السّجود دو ركعت نماز بعد از نماز شام است و ادبار النّجوم دو ركعت پيش از نماز صبح .\r\n« اسْتَمِعْ يَوْمَ - الخ » 41 مجمع : مقصود نه اين است كه اكنون آواز روز رستاخيز بشنو بلكه معنى اين است كه هم اكنون بشنو حديث و گفتگوى مربوط به آن روز را .\r\nفخر : چند معنى مىتوان كرد : 1 - يعنى شنواى اين گونه سخن باش نه مثل مردم بيدين كه بى خبر باشى 2 - آنچه به تو الهام مىشود گوش ده 3 - يعنى گوش بآواز گوينده كن به آن روز و مقصود اين است كه اكنون گوش بده كه روزى منادى ندا خواهد كرد و ممكن است « اسْتَمِعْ » بمعنى « انتظر » باشد يعنى در انتظار چنين روز باش .\r\n« فَذَكِّرْ بِالْقُرْآنِ - الخ » 45 روح البيان : يعنى همه ى نفوس آماده ى دريافت حقايق و معانى قرآن نيستند و آن كس لايق است كه در دل انديشناك باشد سعدى گفته است :\r\n\r\nكسى را كه پندار در سر بود\r\nمپندار هرگز كه حق بشنود\r\n\r\n\r\nز علمش ملال آيد از وعظ ننگ\r\nشقايق بباران نرويد ز سنگ\r\n\r\nسخن ما : 1 - آيت 7 جمله ى « وَأَنْبَتْنا فِيها مِنْ كُلِّ زَوْجٍ بَهِيجٍ » شايد كلمه ى زوج اشاره باشد به اين قانون طبيعت كه در گياهها مانند جاندارها پيدايش تخم و بقاى نوع بدنبال جفتگيرى گياه نر و ماده است كه بايد كلاله ى نر نزديك بكلاله ى ماده باشد كه بوسيله ى باد يا حشرات گردى از نطفه ى نر در روى كلاله ى ماده قرار گيرد تا ماده بارور گردد و دانه بندى كند بآنجور كه آن\r\n","description":"","footnote":"","page_name":" 56 ","page_number":56},
  {"content":"\r\nدانه ى قابل پيدايش گياه ديگر از آن باشد . و براى تفصيل اين مطلب و شكل تخمدان و طرز بارورى گياه بكتب طبيعى گياهى مراجعه شود .\r\n2 - آيت 15 « أفَعَيِينا بِالْخَلْقِ الأَوَّلِ - الخ » شايد بتوان چنين معنى كرد : مگر از آغاز آفرينش ناتوان بوديم كه در نگهدارى و نمودارى آينده ناتوان باشيم نه ، ناتوان نيستيم ولى بر كافران پوشيده است كه رستاخيز آفرينش تازه اى است با اينكه همين آفرينش و همين آفريده هستند كه سر انجامشان به آن جا است نه اينكه مخلوق تازه ى ديگرى غير از اينها برستاخيز حاضر مىشود . و قرينه و نشانه بر اين معنى جمله ى « بَلْ هُمْ فِي لَبْسٍ مِنْ خَلْقٍ جَدِيدٍ » است كه جهت انكار رستاخيز اشتباه در چگونگى آن است كه كافران مىگفته‌اند : ما كه نابود ميشويم خلقت از نو و آفريده ى تازه چگونه خواهد بود ؟ اين است كه بجوابشان گفته شده است مگر اول نيافريديم و ناتوان بوديم كه نشود برستاخيز بيايند ؟ و بدنبال اين نقل عقيده ى آنها گفته شده است : ما آفريديم و فكر و كارشان را با حضور گواهان نگهدارى مىكنيم تا برستاخيز بآنجور كه در زندگى بوده‌اند نمودار شوند « 1 »\r\n\r\n","description":"","footnote":"\r\n( 1 ) در آيهء 21 « إِذْ يَتَلَقَّى الْمُتَلَقِّيانِ عَنِ الْيَمِينِ وَعَنِ الشِّمالِ قَعِيدٌ ما يَلْفِظُ مِنْ قَوْلٍ إِلَّا لَدَيْه رَقِيبٌ عَتِيدٌ » بايد دانست كه رقيب عتيد دو فرشته نيستند بلكه يك فرشته است كه مراقبى است چالاك ، أما ملتقيّان دو فرشته‌اند . و استاد ما مرحوم ابو الحسن شعرانى رضوان اللَّه عليه در پاورقى ابو الفتوح فرموده : اين دو فرشته نظير قوّهء عقليهء نظريّه و عمليّه است كه انسان از سائر افراد حيوان بدان ممتاز است ، حيوان نه ادراك كلَّى و مجرّد مىكند و نه حسن و قبح افعال را تشخيص ميدهد ، و انسان بقوّهء نظريّه خداوند و پيغمبر و معارف الهى را مىشناسد و ايمان ميآورد ، و بقوهء عمليّه مسئول اعمال خويش مىشود و قلم تكليف بر او نهاده است . و در جاى ديگر فرمود : « اقْرَأْ كِتابَكَ كَفى بِنَفْسِكَ الْيَوْمَ عَلَيْكَ حَسِيباً » و در اينجا - دو فرشته را براى ضبط و حساب مأمور فرمود و هر دو صحيح است . ( مصحّح )\r\n","page_name":" 57 ","page_number":57},
  {"content":"\r\n\r\nسورهء ذاريات - 51\r\nبِسْمِ اللَّه الرَّحْمنِ الرَّحِيمِ\r\nوَ الذَّارِياتِ ذَرْواً ( 1 ) فَالْحامِلاتِ وِقْراً ( 2 ) فَالْجارِياتِ يُسْراً ( 3 ) فَالْمُقَسِّماتِ أَمْراً ( 4 ) إِنَّما تُوعَدُونَ لَصادِقٌ ( 5 ) وَإِنَّ الدِّينَ لَواقِعٌ ( 6 ) وَالسَّماءِ ذاتِ الْحُبُكِ ( 7 ) إِنَّكُمْ لَفِي قَوْلٍ مُخْتَلِفٍ ( 8 ) يُؤْفَكُ عَنْه مَنْ أُفِكَ ( 9 ) قُتِلَ الْخَرَّاصُونَ ( 10 ) الَّذِينَ هُمْ فِي غَمْرَةٍ ساهُونَ ( 11 ) يَسْئَلُونَ أَيَّانَ يَوْمُ الدِّينِ ( 12 ) يَوْمَ هُمْ عَلَى النَّارِ يُفْتَنُونَ ( 13 ) ذُوقُوا فِتْنَتَكُمْ هذَا الَّذِي كُنْتُمْ بِه تَسْتَعْجِلُونَ ( 14 ) إِنَّ الْمُتَّقِينَ فِي جَنَّاتٍ وَعُيُونٍ ( 15 ) آخِذِينَ ما آتاهُمْ رَبُّهُمْ إِنَّهُمْ كانُوا قَبْلَ ذلِكَ مُحْسِنِينَ ( 16 ) كانُوا قَلِيلًا مِنَ اللَّيْلِ ما يَهْجَعُونَ ( 17 ) وَبِالأَسْحارِ هُمْ يَسْتَغْفِرُونَ ( 18 ) وَفِي أَمْوالِهِمْ حَقٌّ لِلسَّائِلِ وَالْمَحْرُومِ ( 19 )\r\nوَ فِي الأَرْضِ آياتٌ لِلْمُوقِنِينَ ( 20 ) وَفِي أَنْفُسِكُمْ أفَلا تُبْصِرُونَ ( 21 ) وَفِي السَّماءِ رِزْقُكُمْ وَما تُوعَدُونَ ( 22 ) فَوَ رَبِّ السَّماءِ وَالأَرْضِ إِنَّه لَحَقٌّ مِثْلَ ما أَنَّكُمْ تَنْطِقُونَ ( 23 ) هَلْ أَتاكَ حَدِيثُ ضَيْفِ إِبْراهِيمَ الْمُكْرَمِينَ ( 24 ) إِذْ دَخَلُوا عَلَيْه فَقالُوا سَلاماً قالَ سَلامٌ قَوْمٌ مُنْكَرُونَ ( 25 ) فَراغَ إِلى أَهْلِه فَجاءَ بِعِجْلٍ سَمِينٍ ( 26 ) فَقَرَّبَه إِلَيْهِمْ قالَ ألا تَأْكُلُونَ ( 27 ) فَأَوْجَسَ مِنْهُمْ خِيفَةً قالُوا لا تَخَفْ وَبَشَّرُوه بِغُلامٍ عَلِيمٍ ( 28 ) فَأَقْبَلَتِ امْرَأَتُه فِي صَرَّةٍ فَصَكَّتْ وَجْهَها وَقالَتْ عَجُوزٌ عَقِيمٌ ( 29 ) قالُوا كَذلِكَ قالَ رَبُّكِ إِنَّه هُوَ الْحَكِيمُ الْعَلِيمُ ( 30 )\r\n","description":"","footnote":"","page_name":" 58 ","page_number":58},
  {"content":"\r\nقالَ فَما خَطْبُكُمْ أَيُّهَا الْمُرْسَلُونَ ( 31 ) قالُوا إِنَّا أُرْسِلْنا إِلى قَوْمٍ مُجْرِمِينَ ( 32 ) لِنُرْسِلَ عَلَيْهِمْ حِجارَةً مِنْ طِينٍ ( 33 ) مُسَوَّمَةً عِنْدَ رَبِّكَ لِلْمُسْرِفِينَ ( 34 ) فَأَخْرَجْنا مَنْ كانَ فِيها مِنَ الْمُؤْمِنِينَ ( 35 ) فَما وَجَدْنا فِيها غَيْرَ بَيْتٍ مِنَ الْمُسْلِمِينَ ( 36 ) وَتَرَكْنا فِيها آيَةً لِلَّذِينَ يَخافُونَ الْعَذابَ الأَلِيمَ ( 37 ) وَفِي مُوسى إِذْ أَرْسَلْناه إِلى فِرْعَوْنَ بِسُلْطانٍ مُبِينٍ ( 38 ) فَتَوَلَّى بِرُكْنِه وَقالَ ساحِرٌ أَوْ مَجْنُونٌ ( 39 ) فَأَخَذْناه وَجُنُودَه فَنَبَذْناهُمْ فِي الْيَمِّ وَهُوَ مُلِيمٌ ( 40 ) وَفِي عادٍ إِذْ أَرْسَلْنا عَلَيْهِمُ الرِّيحَ الْعَقِيمَ ( 41 ) ما تَذَرُ مِنْ شَيْءٍ أَتَتْ عَلَيْه إِلَّا جَعَلَتْه كَالرَّمِيمِ ( 42 ) وَفِي ثَمُودَ إِذْ قِيلَ لَهُمْ تَمَتَّعُوا حَتَّى حِينٍ ( 43 ) فَعَتَوْا عَنْ أَمْرِ رَبِّهِمْ فَأَخَذَتْهُمُ الصَّاعِقَةُ وَهُمْ يَنْظُرُونَ ( 44 ) فَمَا اسْتَطاعُوا مِنْ قِيامٍ وَما كانُوا مُنْتَصِرِينَ ( 45 ) وَقَوْمَ نُوحٍ مِنْ قَبْلُ إِنَّهُمْ كانُوا قَوْماً فاسِقِينَ ( 46 ) وَالسَّماءَ بَنَيْناها بِأَيْدٍ وَإِنَّا لَمُوسِعُونَ ( 47 ) وَالأَرْضَ فَرَشْناها فَنِعْمَ الْماهِدُونَ ( 48 ) وَمِنْ كُلِّ شَيْءٍ خَلَقْنا زَوْجَيْنِ لَعَلَّكُمْ تَذَكَّرُونَ ( 49 ) فَفِرُّوا إِلَى اللَّه إِنِّي لَكُمْ مِنْه نَذِيرٌ مُبِينٌ ( 50 ) وَلا تَجْعَلُوا مَعَ اللَّه إِلهاً آخَرَ إِنِّي لَكُمْ مِنْه نَذِيرٌ مُبِينٌ ( 51 ) كَذلِكَ ما أَتَى الَّذِينَ مِنْ قَبْلِهِمْ مِنْ رَسُولٍ إِلَّا قالُوا ساحِرٌ أَوْ مَجْنُونٌ ( 52 ) أتَواصَوْا بِه بَلْ هُمْ قَوْمٌ طاغُونَ ( 53 ) فَتَوَلَّ عَنْهُمْ فَما أَنْتَ بِمَلُومٍ ( 54 ) وَذَكِّرْ فَإِنَّ الذِّكْرى تَنْفَعُ الْمُؤْمِنِينَ ( 55 ) وَما خَلَقْتُ الْجِنَّ وَالإِنْسَ إِلَّا لِيَعْبُدُونِ ( 56 ) ما أُرِيدُ مِنْهُمْ مِنْ رِزْقٍ وَما أُرِيدُ أَنْ يُطْعِمُونِ ( 57 ) إِنَّ اللَّه هُوَ الرَّزَّاقُ ذُو الْقُوَّةِ الْمَتِينُ ( 58 ) فَإِنَّ لِلَّذِينَ ظَلَمُوا ذَنُوباً مِثْلَ ذَنُوبِ أَصْحابِهِمْ فَلا يَسْتَعْجِلُونِ ( 59 ) فَوَيْلٌ لِلَّذِينَ كَفَرُوا مِنْ يَوْمِهِمُ الَّذِي يُوعَدُونَ ( 60 )\r\n","description":"","footnote":"","page_name":" 59 ","page_number":59},
  {"content":"\r\nمعنى لغات : « ذرو » پراكندن باد خاك را و پاك كردن گندم را . « وِقْراً » بكسر اوّل بمعنى بار سنگين و ابر سنگين بار از باران . « حبك » جمع حبيك و حباك بكسر اوّل بمعنى راه ميان ريگزار و خط و سفيدى فاصله ى ميان دسته - هاى موى و آنچه به آن شكل است مثل پشت گوسفند كه پشم دسته شده و از هم جدا مىشود و در ميان فاصله و راهى نمودار است « وَالسَّماءِ ذاتِ الْحُبُكِ » يعنى به آسمان كه داراى راههاى زيبا است . « راغ » از مصدر روغ بفتح اوّل و روغان با فتح اوّل و دوّم بمعنى اين طرف و آن طرف رفتن شكار ، از راه كج شدن آدمى و در نهان بسوى كس متوجه شدن « صَرَّةٍ » فرياد و بفرياد كومك خواستن براى ترس . « فَصَكَّتْ » به سختى رد ، يا سيلى زد . « مُسَوَّمَةً » نشانه دار بنشانهء معروف نيكخو . « ذَنُوبِ » بفتح اوّل و ضمّ دوّم بمعنى دلو كه پر آب يا كمى آب داشته يا نزديك پر آبى باشد ، و چندين معنى ديگر نقل از قاموس .\r\nترجمه : بنام خداى بخشنده بهمگان و مهربان ببندگان\r\n1 سوگند به پراكننده بادها\r\n2 سوگند بسنگينبار باران ابرها\r\n3 سوگند به آسانى روان به دريا كشتيها\r\n4 سوگند ببخش كننده كار جهان فرشتها\r\n5 كه البته آنچه شما را وعده كرده‌اند راست است\r\n6 و سزاى روز جزا مىرسد\r\n7 و سوگند بآراسته آسمان\r\n8 كه شما مردم عرب هر دمى سخنى و هر كدام انديشه اى داريد\r\n9 و البته از راه و سخن درست آنكس كج مىرود كه كجش كرده اند\r\n10 نابود باشند آنها كه به ژرفناى بيخودى فرو رفته\r\n11 به گمان و پندار سخنى ميگويند و دروغى ميسازند .\r\n12 و از تو اى محمّد مىپرسند : رستاخيزكى به پا شود ؟\r\n13 البتّه آن روزى است كه به آتش آزموده شوند\r\n14 و گويندشان بچشيد : آزار آزموده ى خود را كه شتاب آن داشتيد . ولى [ به همان روز 
  ]\r\n15 پرهيزگاران در بستانها و چشمه ساران دريابند آنچه ز پروردگارشان رسيده\r\n16 چه آنها از آن نكوكاران بودند\r\n17 كه ز شب اندكى بخواب مىرفتند\r\n18 و بسحر گاهان آمرزش از خدا و بخشش گناه مى - خواستند\r\n19 و از سرمايه شان بخشى براى خواهنده و بينوا بود [ چون قدرت\r\n","description":"","footnote":"","page_name":" 60 ","page_number":60},
  {"content":"\r\nحق ديدند و مؤمن شدند 
  ]\r\n20 چه در پهناى زمين نشانه هاى قدرت است براى يقين داران كه دل بسوى حق دارند\r\n21 و هم در ساختمان تن آدمى نشانه ها است . مگر نبينيد كه با چه دستگاه پيدا مىشويد و ميمانيد و مىميريد ؟\r\n22 و ز آسمان روزىتان مىرسد و هم آنچه نويدتان مىدهند از آسمان است و قدرت خداوندى\r\n23 پس سوگند به پروردگار آسمان و زمين كه رستاخيز درست است و انجام شدنى آن چنان كه از سخن گفتن ناچاريد [ اى محمّد چنان كه در آسمان و زمين نشانه ى قدرت ما نمودار است در سرگذشت مردم پيشين نيز پندى است و عبرتى 
  ]\r\n24 مگر از داستان بزرگواران ميهمان ابراهيم خبر ندارى\r\n25 كه روزى به خانه اش رفتند و سلام كردند و او گفت : سلام بر مردم ناشناس\r\n26 و ز آن پس پوشيده خانواده ى خود را خبر كرد و گوساله اى بريان به جلو مهمانان گذارد [ چون آنها فرشته بودند نخوردند 
  ]\r\n27 ابراهيم گفت : چرا نمىخوريد ؟\r\n28 و بدل ترسيد [ كه شايد بدى مىانديشند 
  ] ، آنها گفتند : مترس و خوشخبرش كردند به پيدايش دانا پسرى\r\n29 در اين ميان همسرش فرياد كنان پيش آمد و به پيشانى خود زد و گفت : پير زنى سترون و فرزند زادن ؟\r\n30 فرشتگان گفتند : چنين است گفتار پروردگار تو و بسر نوشت شده چه او داناى درستكار است\r\n31 ابراهيم [ كه دانست آنها فرشته‌اند 
  ] گفت : اى رسولان حقّ چه در پيش داريد ؟\r\n32 فرشتگان گفتند : ما را سوى مردمى گناهكار فرستاده اند\r\n33 تا گلهاى سنگ شده بر آنها بريزيم\r\n34 كه از پيشگاه پروردگارت براى گزاف - كاران و خودسران نشانه دار شده [ چون فرشتگان دست به كار آزار شدند 
  ]\r\n35 هر كه را مؤمن بود ما از آن سرزمين برون برديم\r\n36 ولى جز يك خانوار در آن مسلمان نديديم\r\n37 و براى آن كسان كه ز آزار دردناك حق بترسند نشانى به جاى نهاديم [ تا كه آن ويرانه بينند و پند گيرند 
  ]\r\n38 و نيز در سرگذشت موسى پند است و نشان قدرت چون كه او را با حجتى و دليلى نمودار بسوى فرعون فرستاديم\r\n39 و او با همه قدرت و مردم خود روى ز موسى بگرداند و گفت : اين\r\n","description":"","footnote":"","page_name":" 61 ","page_number":61},
  {"content":"\r\nديوانه است يا كه جادو\r\n40 پس با لشكريانش بگرفتيم و بدرياشان فكنديم كه سزاوار سرزنش بود و بهانه اش نبود\r\n41 و نيز در گرفتارى گروه عاد نشان قدرت است و انتقام چه بر آنها سخت بادى فرستاديم كه جز خشكى و نابودى سودش نبود\r\n42 و بهر چه گذر كرد چون گياه خشكيده نمود\r\n43 و هم از ملَّت ثمود پند گيرند كه آگاه شان كردند : چند روزى ز زندگى برخوردار شويد تا كه سرنوشت نمودار شود\r\n44 از پس اعلام سر از فرمان پروردگار خود بدر بردند و فريادى سخت و آتشى فرا گرفتشان شد و خود مىنگريستند\r\n45 كه نه نيروى به پا خواستن است و نه توان كينه توزى\r\n46 و پيش از اين مردمان قوم نوح نابود شدند كه مردمى نابفرمان بودند . [ و ديگر از نشانه هاى قدرت ما است 
  ]\r\n47 كه آسمان را بتوان خود درست كرديم چه از ما است گشايش و توانائى\r\n48 و نيز زمين بگسترديم و چه خوب جاى آماده ى زندگى كرديم\r\n49 كه بر آن ز هر چيزى جفتى آفريديم تا شايد آفريدگار خود به ياد آريد [ اى محمّد بگو 
  ]\r\n50 پس ز هر كار زشت بسوى حقّ گريزيد كز بد آينده بآشكار بيمتان دهم\r\n51 و با خداى ديگرى انباز نكنيد كه هم بآشكار از چنين بد انديشى بيمناكتان كنم . [ ولى تو اى محمّد آسوده دل باش كه 
  ]\r\n52 گذشتگان نيز چنين بودند و پيغمبرى بر ايشان نيامد جز كه جادو و ديوانه اش گفتند\r\n53 آيا بى دينان يكدگر را سپرده‌اند كه دشمن پيغمبران شوند ؟ ولى نه سفارش است كه همگى سركش و نابفرمانند\r\n54 اى محمّد روى از آنها بگردان كه بر تو سرزنش نباشد\r\n55 و از تذكّر و اندرز غافل مشو كه هر پندى بمؤمنى سودى دهد\r\n56 چه آدمى و پرى را براى ايمان و پرستش خود و آدمگرى آفريديم\r\n57 و نه چشم به روزى آنها است و نه بسفره و خوراكشان\r\n58 چون خداوند خود بخشنده ى روزى است با توانى پاينده و استوار\r\n59 پس پرواى كافران مدار كه چو همكيشان گذشته شان سزاوار آزارند\r\n60 و شتاب به آن نيست كه روز موعود ميرسد و واى بر ايشان باشد .\r\nسخن مفسّرين : ابو الفتوح : اين سوره جملگى بمكّه فرود آمده است و 60\r\n","description":"","footnote":"","page_name":" 62 ","page_number":62},
  {"content":"\r\n\r\nآيت است .\r\nناسخ و منسوخ ابن حزم : در سوره ى و الذّاريات دو آيه منسوخ است :\r\nاوّل آيت بيستم « وَفِي أَمْوالِهِمْ حَقٌّ - الخ » منسوخ است بآيت زكات . دوّم آيت پنجاه و چهارم « فَتَوَلَّ عَنْهُمْ - الخ » منسوخ است بآيت بعد « وَذَكِّرْ فَإِنَّ الذِّكْرى - الخ » .\r\n« وَالذَّارِياتِ - الخ » 1 طبرى : ابن كوّاء از علىّ عليه السّلام پرسيد : الذّاريات بچه معنى است ؟ فرمود : باد ، و هم از معنى « جاريات يسرا و حاملات وقرا و مقسّمات امرا » پرسيد ، فرمود : « مقسّمات امرا » فرشتگان هستند و « حاملات وقر » ابرها است ، « جاريات يسر » كشتى است كه بر آب روان است .\r\nمجمع : بعضى گفته‌اند : مقصود از « جاريات يسرا » ابر است كه بهر سر - زمينى به آسانى مىرود . و بعضى گفته‌اند : مقصود ستاره هاى سيّاره ى هفت گانه هستند كه قمر و عطارد و زهره و غيره باشد كه به آسمان در حركت هستند و چون اين آفريده ها نشانه ى قدرت خداوندى است و نيز وسيله ى زندگى و سود مردم است به اينها قسم ياد كرده است . بعضى گفته‌اند : معنى آيه اين است : سوگند بپروردگار ذاريات و جاريات - الخ چون به غير خداوند سوگند روا نيست . و از امام باقر و صادق عليهما السّلام نقل است : براى كسى سوگند به غير نام خدا روا نيست ولى خداوند بآفريدگان خود سوگند ياد مىكند .\r\nكشف : بعضى گفته‌اند : مقصود از همه ى اين جمله ها فرشتگانند چون از جمله ى آخر مقصود فرشته است پس سه جمله ى ديگر هم اگر منظور فرشته باشد مناسبتر است و چون اين جمله ها بوسيله ى فاى عطف وابسته بيكدگر شده است مناسب اين است كه هر يك بدنبال ديگرى وابسته به آن باشد و معنى چنين باشد : سوگند بفرشتگان كه بادها را بهر گوشه پراكنده مىكنند و ز ان پس ابرها را با خود مىبرند و پس از آن آنها را بهر سو روان مىكنند و آن گاه ميان مردم بشهرها تقسيمشان مىكنند . و مورد قسم جمله ى بعد است ، يعنى\r\n","description":"","footnote":"","page_name":" 63 ","page_number":63},
  {"content":"\r\n\r\nسوگند به اينها كه آنچه مزد و يا آزار بشما وعده كرده‌اند راست است و انجام شدنى و نيز در كشف الاسرار نوشته است : بسم اللَّه اخبار است از عزّت و قدرت ذو الجلال و الرّحمن الرّحيم اشارت است بنعت رأفت و لطف جمال بر كمال . جلال الوهيّت صد هزار جان طالبان بسوخت جمال صمديّت صد هزار جان عاشقان بيفروخت .\r\nقومى در قهر جلال از بيم قطعيّت مىسوزند . قومى در لطف جمال بر اميد وصلت مىفروزند و دلهاى بندگان روز و شب از تأثير اين دو صفت گاه در خوف و گاه در رجا و از قضيّت اين دو اصل گاه در قبض است و گاه در بسط . بگاه قبض همه فطرت بيند و هيبت . بگاه بسط همه لطف بيند و رحمت . بگاه قبض بعظمت نگرد همه درد و گداز بيند بگاه بسط بقرب نگرد همه انس و ناز بيند . پير طريقت از اينجا گفت : بقرب نگر تا از او انس زايد . بعظمت مىنگر تا حرمت فزايد ميان اين و آن منتظر مىباش تا سبق ازل خود چه نمايد .\r\nروح البيان : « الذَّارِياتِ » اشاره است بنسيم صبحگاهى كه شوق دل - باختگان لطف حقّ را به پيشگاه عزّت مىرساند و نفحات حقّ و وزش سرد و خوش بوى حقيقت را بشامه ى اسرار محبّت بر مىگرداند . و جامى گفته است :\r\n\r\nنسيم الصّبح زرمنّى ربى نجد و قبّلها\r\nكه بوى دوست مىآيد از آن پاكيزه منزلها\r\n\r\nو كمال خجندى گفته است :\r\n\r\nصبا ز دوست پيامى بسوى ما آورد\r\nبهمدمان كهن دوستى بجا آورد\r\n\r\n\r\nبراى چشم ضعيف رمد گرفته ى ما\r\nز خاك مقدم محبوب توتيا آورد\r\n\r\nو بعضى گفته‌اند : مقصود از « الذَّارِياتِ » زنهاى بچه آور هستند .\r\n« وَالسَّماءِ ذاتِ الْحُبُكِ » 7 طبرى : يعنى آسمان زيبا آفريده . حسن بصرى گفته است : يعنى بوسيله ى ستاره ها آراسته شده . مجاهد گفته است :\r\nيعنى داراى ساختمان محكم و استوار . عبد اللَّه عمر گفته است : مقصود آسمان هفتم است .\r\n","description":"","footnote":"","page_name":" 64 ","page_number":64},
  {"content":"\r\n\r\nابو الفتوح : هفت آسمان و راهها و سختى و شدّت نيز معنى كرده‌اند .\r\n« لَفِي قَوْلٍ مُخْتَلِفٍ » 8 ابو الفتوح : يعنى سخن شما در باره ى محمّد و قرآن مختلف است كه مىگويند جادو است ، ديگرى گويد دروغگو است . يكى مىگويد شاعر است و نيز قرآن را افسانه ى گذشتگان گفته‌اند و يكى تلقين شيطان گفته و ديگرى آموخته ى سلمان ناميده است . و بعضى گفتند : يعنى عقايد شما نسبت به پيغمبر مختلف است كه بعضى مؤمن و بعضى منكر و بعضى تصديق و دسته اى تكذيب مىكند و ديگرى شاك و دو دل هستيد .\r\n« يُؤْفَكُ عَنْه - الخ » 9 مجمع : يعنى كسى از همه ى خيرات و خوبيها باز گردانده و بى بهره است كه از دين باز گشته و محروم است . بعضى گفته‌اند :\r\nاين جمله متوجّه بجمله ى جلو است و معنى اين است : اعراب براى حقّ سخن گوناگون دارند پس آنكس از حقّ و صواب منصرف و برگردانده شود كه او را از سخن حق بر گردانده‌اند و بسخنان بيهوده خوى گرفته است .\r\nفخر : اين آيه به چند صورت معنى مىشود : 1 - ستايش مؤمنين است يعنى از سخنان مختلف و بيهوده باز داشته مىشوند آنها كه باز داشته و منصرف از اين گونه سخنانشان مىكنند و بسخنان راست و درست رهبرى ميشوند 2 - اين آيه نكوهش كافران است كه آنهاى منصرف شده از پيغمبر آماده ى آن هستند و باز داشته از آن حضرت مىشوند 3 - از پذيرفتن رستاخيز آنهائى بكج مىروند كه كجشان كنند و بازشان دارند 4 - از پذيرفتن قرآن باز داشته و منصرفشان مىكنند آنهائى را كه آمادگى آن دارند .\r\nكشف : هاى « عَنْه » بجاى جمله ى جلو « إِنَّما تُوعَدُونَ لَصادِقٌ » است ، يعنى آن كس از پذيرش آن وعده ى درست منحرف است كه در ازل منحرف شده باشد .\r\nو گفته‌اند : يعنى آن كس از حق بر مىگردد كه دروغ گفت و دعوت بنادرستى كرد .\r\nحسينى : يعنى آنكه بسرنوشت و علم خدا محروم از ايمان بپيغمبر و قرآن\r\n","description":"","footnote":"","page_name":" 65 ","page_number":65},
  {"content":"\r\n\r\nباشد البتّه او محروم خواهد بود ، بيت :\r\n\r\nدلها همه مجروح و جگرها همه خون است\r\nتا حكم ازل در حق هر كس چون است\r\n\r\n« قُتِلَ الْخَرَّاصُونَ » 10 طبرى : يعنى لعنت و نفرين بر كاهنان و غيب - گويانى كه دروغ و نادرست بهم مىبافند و به گمان خود چيزى مىگويند و آن را خوب و خوش نمايش مىدهند . قتاده گفته است : يعنى آنها كه يقين ندارند و مى - گويند : رستاخيز نداريم ، و نيز گفته است : يعنى آنها كه مرد گمان و ظنّ هستند و از گمان خود چيزى مىگويند . ابن زيد گفته است : آنها كه نسبت بميل خود بر پيغمبر دروغ مىبندند .\r\n« يُفْتَنُونَ » 13 طبرى : در معنى اين جمله اختلاف است : 1 - ابن عبّاس گفت : يعنى به آتش مىسوزند 2 - مجاهد گفته است : يعنى مانند طلا كه در بوته سوخته مىشود تا خالص شود گرفتار آتش هستند . ضحّاك گفته است :\r\nيعنى پخته مىشوند و هم دروغگو خوانده مىشوند . و بهترين معانى همين است كه بسوختن عذاب مىشوند چون اصل فتنه آزمايش است كه طلا را در بوته مى - گدازند تا خوب و بدش نمايان شود .\r\n« آخِذِينَ ما آتاهُمْ - الخ » 16 طبرى : يعنى بواجبات دينى رفتار مىكنند و پيش از تعيين واجبات نكوكار و فرمانبر بودند .\r\nمجمع : يعنى آنچه خوشى و بزرگوارى كه خداوند به آنها بخشيده دريافت مىدارند چون پيش از اين كه دوران زندگى و عمل بود نكوكار بودند .\r\n« قَلِيلًا مِنَ اللَّيْلِ ما - الخ » 17 كشف : كلمه ى « ما » صله و رابط است يعنى كمى از شب بخواب بودند . و در مقصود از آن اختلاف است : 1 - حسن بصرى گفته است : يعنى تا سحر بنمازند و آنگاه مشغول استغفار مىشوند 2 - قتاده گفته است : از نماز عشاء و خفتن بى خبر نمىباشند و بخواب نمىروند .\r\n3 - و گفته‌اند : يعنى ميان شام و خفتن نماز مىخوانند . 4 - در قسمتى از شب\r\n","description":"","footnote":"","page_name":" 66 ","page_number":66},
  {"content":"\r\nمقدارى نماز مىخوانند يا از اوّل شب يا ميانهء شب . و بعضى قاريها در « كانُوا قَلِيلًا » وقف كرده‌اند و از « مِنَ اللَّيْلِ ما يَهْجَعُونَ » جمله ى جدا قرار داده‌اند و كلمه ى « ما » نافيه دانسته‌اند تا معنى چنين شود : كمى از مردم بودند كه به شب نمىخوابيدند و به نماز و عبادت برگزار مىكردند ، و اين مطلب گفته ى ضحّاك و مقاتل است .\r\nحسينى نوشته : بيت :\r\n\r\nطاعت ناقص ما موجب غفران نشود\r\nراضيم گر مددى علَّت عصيان نشود\r\n\r\n« وَبِالأَسْحارِ هُمْ - الخ » 18 طبرى : يعنى بهنگام سحر نماز ميخوانند حسن بصرى گفته است : يعنى نماز مىخوانند و با نشاط و آماده به كار هستند كه استغفار از گناه را در سحر مىكنند . و گفته‌اند كه اين جواب يعقوب بفرزندان خود « سَوْفَ أَسْتَغْفِرُ لَكُمْ رَبِّي » يعنى به زودى از خدا مغفرت شما ميخواهم از اين روى بوده است كه در سحر براىشان استغفار كند .\r\nفخر : در اين دو آيه اشاره ى لطيفى است كه گفته شده است : كمى از شب مىخوابند و نگفته است قسمتى از شب را بيدار هستند براى اينكه آن اندازه خواب لازم است و عبادت است پس اشاره ى به آن عبادت شده است و بدنبال آن گفته شده است در آخر شب استغفار مىكنند از عجب و خود پسندى كه براى اين عبادات ممكن است گردنگير كسى بشود .\r\n« وَالْمَحْرُومِ » 19 مجمع : چند معنى شده است : 1 - آنكه بى بهره است و سودى ندارد 2 - آنكه آبروى خود ميخواهد و از كس چيزى نميطلبد 3 - آنكه در غنيمت و سود عموم مسلمانان سهم و بهره اى ندارد . و اصل معنى محروم آن كس است كه روزى به او نميرسد خواه براى رفتن سرمايه يا خرابى ملك و آب و زمين يا بيرون شدن از سياهه ى صاحبان سهم در غنيمت و يا روى سؤال نداشتن كه آدمى از اين راهها نادار مىشود . و مقصود از « حَقٌّ مَعْلُومٌ » يا آنچه در دين معيّن شده است مثل زكات يا آنچه آدمى خود به گردن گيرد .\r\n","description":"","footnote":"","page_name":" 67 ","page_number":67},
  {"content":"\r\n« وَفِي أَنْفُسِكُمْ » 21 حسينى نوشته : رباعى :\r\n\r\nنظرى بسوى خود كن كه تو جان دلربائى\r\nمفكن به خاك خود را كه تو از بلند جائى\r\n\r\n\r\nتو ز چشم خود نهانى تو كمال خود چه دانى ؟\r\nچو در از صدف برون أكه تو بس گرانبهائى\r\n\r\n« لَحَقٌّ مِثْلَ ما أَنَّكُمْ » 23 مجمع : كلمه ى « مثل » با نصب و صداى بالا خوانده شده است تا حال باشد و با رفع و صداى جلو خوانده شده است تا صفت براى حقّ باشد .\r\nكشف : يعنى كار روزى شما مثل سخن گفتن شما ثابت است و درست . و گفته‌اند : يعنى چنان كه شك نيست كه شما سخن گفتن مىتوانيد همين طور شكّ نيست كه وعده ها كه بشما مىدهند خواهد رسيد . بعضى گفته‌اند : يعنى چنان كه هر كس نمىداند حروف و كلمات از كجا فراهم مىشود و به زبانش مىآيد و سخن مىگويد به همين گونه نمىداند از كجا روزى او مىرسد . و ديگر گفته است : يعنى چنان كه هيچكس جز با زبان خودش نمىتواند سخن بگويد همين طور جز روزى خود را نمىتواند بخورد .\r\n« ضَيْفِ إِبْراهِيمَ الْمُكْرَمِينَ » 24 ابو الفتوح : 1 - چون مهمان ناخوانده بودند گرامى شمرده شده‌اند 2 - چون ابراهيم خود دست اندر كار پذيرائى آنها بود مكرم ناميده شده‌اند 3 - چون فرشته و آفريده ى گرامى خدا بودند بمكرم توصيف شده‌اند 4 - چون مهماندار آنها پيغمبر و محترم بود آنها هم بمناسبت او محترم خوانده شده‌اند .\r\n« فَقالُوا سَلاماً قالَ سَلامٌ » 25 ابو الفتوح : اوّل منصوب شده است ، چون مفعول است يعنى سلَّم تسليما . و دوّم مرفوغ شده است چون خبر است يعنى خطابى و تحيّتى سلام ، يا مبتداء است يعنى سلام عليكم .\r\nطبرى : قاريهاى كوفه « قال سلم » بىالف خوانده‌اند يعنى ابراهيم\r\n","description":"","footnote":"","page_name":" 68 ","page_number":68},
  {"content":"\r\n\r\nگفت : شما مردمى سلم و سلامت هستيد .\r\n« قَوْمٌ مُنْكَرُونَ » 25 ابو الفتوح : چون بى اجازه وارد شده بودند نشناخت .\r\nو يا چون سلام رسم نبود آنها سلام كردند او نشناخت چون بر خلاف رسم كار كردند .\r\n« فَقَرَّبَه إِلَيْهِمْ » 27 فخر : غذا را جلو آنها گذارد و آنها را بر سفرهء غذا نبرد تا باحترام نزديكتر باشد كه اگر آنها از جاى بلند شوند ممكن است جاشان عوض شود و آنكه بالا بوده است پائين مجلس واقع شود و خلاف احترام او باشد « فَأَخَذَتْهُمُ الصَّاعِقَةُ » 44 « وَقَوْمَ نُوحٍ » 45 مجمع : كلمه ى « الصعقة » بدون الف نيز خوانده شده است و كلمه ى « قَوْمَ » با نصب و جرّ هر دو خوانده‌اند كه عطف بر جلو باشد يا مفعول فعل مقدّر باشد . و كلمه ى « صاعقة » صداى آسمانى است و بى الف آزارى است كه از آن به انسان ميرسد .\r\n« وَإِنَّا لَمُوسِعُونَ » 47 ابو الفتوح : 1 - يعنى توانا هستيم 2 - ما مى - توانيم روزى را وسعت دهيم 3 - ما توانگريم و دارا 4 - علم ما وسيع است و همه چيز بدانيم .\r\n« خَلَقْنا زَوْجَيْنِ » 49 مجمع : 1 - يعنى از هر چيز دو دسته آفريديم مانند شب و روز و آسمان و زمين ، ماه و خورشيد ، دريا و بيابان ، روشنى و تاريكى 2 - يعنى ز هر چيزى نرى و ماده اى آفريديم .\r\n« فَفِرُّوا إِلَى اللَّه » 50 كشف : 1 - يعنى از عذاب خداوند بسوى ثواب او گريزيد بوسيله ى ايمان و اطاعت و دورى از معصيت 2 - ابن عبّاس گفته :\r\nيعنى از خداوند به خودش گريزيد و باطاعت او رفتار كنيد 3 - و گفته‌اند : از جهل بعلم فرار كنيد و از فرمانبرى شيطان باطاعت رحمان روى آريد . و نيز كشف نوشته است : فرار مقامى است از مقامات روندگان و منزلى از منازل دوستى .\r\nكسى كه اين مقام او را درست شود نشانش آن است كه همه نفس خود غرامت بيند . همه سخن خود شكايت بيند همه كرد خود جنايت بيند اميد از كردار\r\n","description":"","footnote":"","page_name":" 69 ","page_number":69},
  {"content":"\r\n\r\nخود ببرد و بر اخلاص خود تهمت نهد . اگر دولتى آيد در راه وى از فضل حقّ بيند و از حكم ازل نه از جهد و كردار خود . پير طريقت گفت : اى بارى به بر و هادى بكرم فرو ماندم در حيرت يكدم آن دم كدام است دمى كه نه حوا در آن گنجد نه آدم ، گر من آن دم بيابم چو من كسى است ؟\r\nمجمع از امام صادق عليه السّلام نقل شده است يعنى بحجّ برويد .\r\nو ابو الفتوح نوشته است : عمرو بن عثمان گفت : پناه با مكّه دهيد .\r\n« لَكُمْ مِنْه نَذِيرٌ مُبِينٌ » 51 كشف : اين جمله تكرار شده است يا براى تأكيد و پا بر جا كردن بيم و تهديد است . و يا چنان كه گفته‌اند اوّل براى ترساندن از گناه و نافرمانى است و دوّم براى شرك و انكار يكتا پرستى است .\r\n« أتَواصَوْا بِه » 53 ابو الفتوح نوشته : بر سبيل تعجّب فرمود كه وصيت كرده‌اند يكدگر را به اين ؟ چنان كه ما گوئيم : زبان در دهن يكدگر كرده‌اند .\r\n« فَتَوَلَّ عَنْهُمْ » 54 طبرى : مجاهد گفت : علىّ عليه السّلام بيرون آمدن عمامه اى از پارچه ى راه راه بر سر نهاده و پارچه اى سياه و چهار گوش بر خود پيچيده فرمود : چون اين آيه نازل شد ما اندوهناك شديم كه پيغمبر دستور دارد از ما رو گردان باشد تا اينكه اين آيت نازل شد « ذَكِّرْ فَإِنَّ الذِّكْرى - » الخ « .\r\nكشف : گفته‌اند اين آيه منسوخ است به اين آيه « بَلِّغْ ما أُنْزِلَ إِلَيْكَ » « 1 » .\r\n« وَذَكِّرْ فَإِنَّ الذِّكْرى - الخ » 55 فخر : اين آيه مىفهماند پشت كردن به همه كس لازم نيست و دعوت همه فايده ندارد و از كافران رو گرداندن و بمؤمنين ياد آور شدن موجب وصول به مقصود است . و اين آيه چند معنى مىشود : 1 - يقين آنها استوارتر مىشود 2 - مؤمنين بعد از تو بواسطه ى نقل سخنان و يادآورى - هاى تو بهره مند مىشوند 3 - آنكه از ياد آوريهاى تو مؤمن شود سود از سخن تو برده كه بوسيله ى همين گفته ها مؤمن شده است .\r\n\r\n","description":"","footnote":"\r\n( 1 ) آيهء « فَتَوَلَّ عَنْهُمْ » مربوط بكفّار مكّه است و آيهء « بَلِّغْ ما أُنْزِلَ » مربوط بمؤمنين و قول بنسخ نامربوط است . ( مصحح )\r\n","page_name":" 70 ","page_number":70},
  {"content":"\r\n\r\nحسينى : يعنى بواسطه ى سر سختى كافران از يادآورى بمؤمنان ، خود - دارى مكن و بايد آنكه وعظ و يادآورى مىكند ده چيز را در نظر بگيرد تا سخنش سودمند شود : 1 - نعمتها را ياد آورد تا سپاسگزار شوند 2 - مزد گرفتاريرا بگويد تا شكيبا شوند 3 - سزاى بدكارى را ياد آورد تا خوددار شوند 4 - حيله هاى شيطان را بگويد تا از آن پرهيز كنند 5 - بى اعتبارى و ناپايدارى دنيا را به خاطرها آورد تا به آن دل نبندند 6 - مرگ را يادآور شود تا آماده ى رفتن باشند 7 - گرفتارهاى قيامت را بگويد تا چاره ى آن كنند 8 - ناگواريهاى دوزخ را بشمارد تا از آن بترسند 9 - بهره هاى بهشت را بشمارد تا دلبسته ى آن شوند 10 - سخن خود بر بيم و اميد رحمت و عقوبت حق استوار كند تا ميان بيم و اميد باشند و هر سخن كه با اين شرائط باشد مردم از آن بهره مند شوند .\r\n« ما خَلَقْتُ الْجِنَّ - الخ » 56 طبرى : 1 - زيد بن اسلم گفت : يعنى براى عبادت نيكبختان را آفريديم و بدبختان را براى معصيت كه هركس براى آنچه در نهادش از شقاوت و سعادت هست 2 - ابن عبّاس گفته است : يعنى براى اقرار ببندگى آفريديم خواه بخواهند يا نخواهند .\r\nمجمع : مجاهد گفته است : يعنى آفريديم براى اينكه امرشان كنم بعبادت و نهى از نافرمانى كنم .\r\nابو الفتوح : كلبى گفت : براى يكتا شناسى و توحيد آفريديم .\r\nكشف - از ابن عبّاس بنقل كلبى و ضحّاك اينجور قرائت كرده است « ما خلقت الجنّ و الانس من المؤمنين الَّا ليعبدون » . و بعضى گفته‌اند : نه بطور اجبار براى عبادت آفريدم بلكه بطور تكليف و آزمايش بعبادت آفريدم . پس آنكه موفّق و استوار بود با آن عبادتى كه براى آن آفريده شده است دست اندر كار خواهد شد . و آنكه بيچاره و رانده بود محروم مىشود و سودى نمىبرد و كارى مىكند كه براى آن آفريده شده است چنان كه پيغمبر فرموده « اعملوا فكلّ ميسّر لما خلق له » يعنى هميشه در كار باشيد كه هر كسى براى كارى آفريده است و ميتواند آن را\r\n","description":"","footnote":"","page_name":" 71 ","page_number":71},
  {"content":"\r\nانجام دهد . و ديگرى گفته است : يعنى آفريدم تا بندگانم باشند . مجاهد گفته است : يعنى براى اينكه مرا بشناسند .\r\nتبيان شيخ طوسى : لام « لِيَعْبُدُونِ » لام غرض است يعنى هدف از آفرينش عبادت است . و اين آيه مىفهماند عقيده ى جبريها درست نيست كه ميگويند خداوند زيادى از مردم را براى گمراهى و گرفتارى در آتش آفريده چون در اين آيه « ذَرَأْنا لِجَهَنَّمَ كَثِيراً » لام براى عاقبت است يعنى با اينكه آفريدگانرا براى بندگى آفريديم ولى زيادى از آنها خود نافرمانى ميكنند و بد را مىپسندند و پايان كارشان جهنّم است ، پس در كلام خداوند تناقض و خلاف نيست و دو جور سخن گفته شده است در يك آيه گفته شده است : غرض از آفرينش عبادت است و در ديگرى گفته شده است بسيارى از اين آفريدگان بهدف نمىرسند و عاقبت كارشان جهنّم مىشود .\r\nفخر : در اين آيه چند فايده است : 1 - چون در آيت جلو گفته شد :\r\nبمردم يادآورى كن به اين آيه فهمانده شده است كه برترين يادآوريها بندگى است كه پايه ى زندگى است و جز آن نابودى وقت است 2 - چون در آيت گذشته به پيغمبر صلَّى اللَّه عليه و آله دستور رسيده كه پشت بكافران كن در اين آيه فهمانده شده است كه پيغمبر دو وظيفه دارد : اوّل - رهبرى است كه اگر مردم قبول نكردند بايد به آنها توجه نكند . دوم - بندگى است كه هدف خلقت او است و بايد از آن دست برندارد 3 - مىفهماند كه كافران بر خلاف غرض از آفرينش رفتار مىكنند كه سخن پيغمبر نمىپذيرند و عبادت نمىكنند تا او مأمور مىشود از آنها رو گردان شود 4 - معنى لام ممكن است مقارنه و نزديكى باشد نه غرض و هدف مثل « أَقِمِ الصَّلاةَ لِدُلُوكِ الشَّمْسِ » كه لام بمعنى غرض نيست بمعنى نزديكى و مقارنه است و همچنين « فَطَلِّقُوهُنَّ لِعِدَّتِهِنَّ » كه مقصود خواندن نماز است بهنگام رسيدن خورشيد و دادن طلاق بهنگام رسيدن و مقرون شدن عدّه است و اينجا هم مقصود اين است كه آفرينش مقرون بعبادت است و بندگى ، و لام اگر بمعنى غرض باشد\r\n","description":"","footnote":"","page_name":" 72 ","page_number":72},
  {"content":"\r\nبايستى خدا از آفرينش استفاده كند و غرضى و سودى داشته باشد و اين خلاف است كه او بى نياز از همه چيز است 5 - معنى عبادت در اين آيه بزرگداشتن فرمان خدا است و مهربانى به آفريده هاى او و عبادات و احكام اديان در هر دورانى و سرزمينى جورى بوده است كه محور همه همان است كه گفتيم و گفته‌اند اگر لام بمعنى عاقبت باشد عبادت بمعنى معرفت است يعنى آفريدم كه مرا بشناسند چون از پيغمبر روايت شده است « كنت كنزا مخفيّا فاحببت ان اعرف فخلقت الخلق كي اعرف » يعنى گنجينه ى پوشيده اى بودم كه خواستم نمودار شوم و بشناسنم پس آفريده ها بيافريديم تا مرا بشناسند .\r\nتأويلات كاشانى : يعنى جنّ نفوس و انس ابدان يا ثقلين مشهور را نيافريدم مگر براى اينكه صفات و كمالاتم بر آنها نمودار شود و مرا بشناسند و سپس بپرستند كه پرستش به اندازه ى شناسائى است و آنكه نشناخت عبادت نكرد چه عبادت بى شناسائى نابود است . و مقصود اين است كه نيافريدم كه در پردهء پندار خود پرستى و صفات خويشتن بينى گرفتار باشند و آفريده هاى من را بپرستند و يا خود را خداى خلق دانند .\r\nروح البيان : يعقوب قارى « يعبدوني » با ياى آخر خوانده است يعنى من را بپرستند و عبادت رساتر است از عبوديت چون عبوديت اظهار تذلَّل و خوارى است و عبادت نهايت تذلَّل و خوارى است چون عبادت و پرستش در برابر كمال بخشش است . و بعضى بزرگان گفته‌اند : پرستش در نهاد آفريدگان سرشته است چون عبادت در لغت عرب بمعنى خوارى و ذلت است و اين عبادات به صورت مخصوص براى اين معين شده است كه ذلَّت فطرى را بفهمانند و براى آفريدگار خود به آن طور كه مشروع است خوارى و فروتنى خود را نمودار كنند . و معنى آفريدن براى پرستيدن اين است كه با كمال آمادگى آفريدگان و فراهمى عبادت براى آنها و مطلوب بودن اين عمل از آنها آفريده شده‌اند چون تفضّل خداوندى است و نمودار كمالى است از افعال حقّ ، و اگر اعتراض شود كه\r\n","description":"","footnote":"","page_name":" 73 ","page_number":73},
  {"content":"\r\nخداوند را نقصى نيست تا به اين آفرينش و عبادت كامل شود جواب اين است كه صدر الدين قوينى در تفسير فاتحه گفته است : آنچه نقص است تحصيل كمال از غير است و در اين آفرينش و عبادت كمال بصفات حقّ است نه بوجود غير .\r\nو در بعضى شروح فصوص است : حقّ تعالى يك كمال ذاتى دارد و يك كمال اسمائى و در كمال ذاتى نشود كه بر وجود غير كامل شود امّا كمال اسمائى به واسطه ى پيدايش موجودات فراهم مىشود كه وقتى خالق و رازق و قادر خواهد بود كه بتواند و بيافريند و روزى دهد پس بدنبال آفريدن ، اسماء كماليّه فراهم و نمودار مىشود . جامى گفته است :\r\n\r\nوجود قابل ، شرط كمال اسمائى است\r\nو گر نه ، ذات نباشد به غير مستكمل\r\n\r\nو نيز گفته است :\r\n\r\nاى ذات رفيع تو نه جوهر نه عرض\r\nفضل و كرمت نيست معلَّل بغرض\r\n\r\n\r\nتا خود گردد بجمله اوصاف عيان\r\nواجب باشد ، كه ممكن آيد بميان\r\n\r\n\r\nو ر نه بكمال ذاتى از آدميان\r\nفرد است و غنى چنان كه خود كرد بيان\r\n\r\nصافى : از امام صادق عليه السّلام نقل است : حسين بن علىّ عليهما السّلام بيرون آمد و در جلو اصحاب خود و به آنها فرمود : اى مردم خداوند بندگان را جز براى معرفت نيافريد و چون معرفت و شناسائى فراهم شد او را خواهند پرستيد و چون خدا پرست شدند از پرستش مخلوق بى نياز و آسوده خواهند بود مردى گفت : اى پسر پيغمبر جانم بقربانت معرفت حقّ چيست ؟ فرمود : معرفت مردم هر دوران شناسائى امام آن زمان است كه بر مردم اطاعت او واجب است .\r\nصفى عليشاه :\r\n\r\nنى كه حقّ را حاجتى بر طاعت است\r\nفيض بخشى بلكه اصل علَّت است\r\n\r\n\r\nآفريد او تا كه بر مقصود او\r\nبهره ور گردند خلق از جود او\r\n\r\n\r\nليك طاعت بود موجب بر ثواب\r\nتا برند از گنج او در بيحساب\r\n\r\n\r\nراه گنج از جود بر خلقان نمود\r\nاين هم از اكرام او بر خلق بود\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nتا به نيكان فيض او بهتر رسد\r\nو ر نه او روزى دهد بر نيك و بد\r\n\r\nتفسير فى ظلال القرآن : اين جمله ى كوتاه شامل دامنه دارتر حقايق وجودى است كه اگر نباشد زندگى آدمى رو به راه نخواهد بود و گوشه و كنارهاى معنويّات و حظوظ زندگى وابسته ى اين حقيقت است كه بجاى سنگ زير بناى زندگى است و اوّلين نماى از اين واقعيت كه به چشم مىخورد نشان دادن هدف معيّن است براى پيدايش انس و جنّ كه در ضمن وظائفى روشن شده است و هر كس آن را انجام داد آخرين ارزش وجودى خود را فراهم كرده است و اگر در آن كوتاهى كرد بحقيقت وجودى خود نميرسد و موجودى بدون وظيفه و سر خود خواهد بود كه نه در زندگى هدف دارد و نه از معنى اصلى حيات خود برخوردار مىشود و از ناموس آفرينش محروم مىباشند و بسوى نابودى رهسپار است كه دستاويز بهبودى ندارد و اين وظيفه ى معيّن كه آدمى و پرى را در ريشه ى آفرينش و ناموس وجود بهم وابسته و پيوسته مىدارد بندگى و پرستش است ، يعنى خدائى است كه بايد او را بپرستيد و مخلوقى است كه بايد پرستش خدا كند . و درستى و كمال زندگى آدمى روى اين وابستگى عابد و معبود است . و از سوى ديگر بارى بر دوش آدمى است و پرستش بجور ديگر از او خواسته شده است كه غير از شرايع و وظايف دينى است و آن مقام خلافت و جانشينى خداوندى انسان است بر روى زمين كه در سوره ى بقره گفته شده است « إِنِّي جاعِلٌ فِي الأَرْضِ خَلِيفَةً » و مىفهماند قرار داد خداوندى به حكم تكوين و پيدايش ، جنبش آدمى است كه كار و فكر و حركت وظيفه ى فطرى و اوّلى آدمى است چنان كه احكام دين وظيفه ى دوم و پس از بلوغ و عقل و علم است . چونكه كمال خلافت و جانشينى خداوند يعنى توجه به حق به تمام جنبشهاى حياتى از فكر و اراده و عمل كه در هيچ انديشه و خواسته و كار جز حقّ نبيند و نينديشد و اين است حقيقت پرستش و بندگى كه به تمام جنبشهاى حياتى ، ديندارى و بندگى نمودار باشد و آنچه از دانائى و توانائى به او عنايت شده است به آن راه به كار برد كه خدا آفريده است و به او\r\n","description":"","footnote":"","page_name":" 75 ","page_number":75},
  {"content":"\r\n\r\nنشان داده است از كار و كوشش و آبادى زمين و همكارى در بقاى حيات و تمدّن بشرى و اين خود جهاد و كوشش در راه حقّ است كه پديده ى صبر و شكيبائى در سختيها است و رضاى بداده ى خداوند است پس اگر كسى متوجّه بوظيفه ى خود بموجب فطرت و سرشت خداوندى بود و دست اندر كار آن شد هدف زندگى خود را پيدا كرده و مقصد و منظور ديگرى از زندگى نداشته آرامش كامل در دل و آسايش در زندگى و نعمت و فضل خداوندى بآخرت نصيب او خواهد شد ، و چنين كس بمفاد آيت جلو « فَفِرُّوا إِلَى اللَّه » رفتار كرده از همه گونه گرفتاريهاى زندگى آسوده شده و بحقيقت فطرت و سرشت انسانى خود رسيده بنده ى خاص و خالص خداوندى خواهد بود .\r\n« ذُو الْقُوَّةِ الْمَتِينُ » 58 مجمع : « ذي القوّة » با ياء كه به صورت جرّ است قراءت اعمش است .\r\n« ذَنُوباً مِثْلَ ذَنُوبِ - الخ » 59 كشف : يعنى مردم مكّه مانند مردم گذشته بهره اى از عذاب دارند . زجّاج گفته است : دلو را ذنوب مىنامند آنگاه كه پر آب باشد . و بعضى گفته‌اند : معنى جمله اين است : همچنانكه دلو آب پىدرپى از چاه بالا مىآيد اين مردم هم گرفتار آزار پىدرپى خواهند بود .\r\nو اين آيه براى جواب نضر بن حرث است و ياران او كه مىگفتند : اگر محمّد راستگو است چرا ما را گرفتار نمىكند ؟ و در روز بدر نتيجه نمودار شد .\r\nسخن ما : 1 - از اوّل اين سوره تا آيت هفتم پنج سوگند است بر دو مطلب كه وعده هاى پيغمبر ( ص ) و رستاخيز درست است و شك و دو دلى در آن راه ندارد و ديگر پراكنده گوئى اعراب است و ناپايدارى فكر و سخنشان كه كج مىروند و هردمى ادعائى مىكنند چون به راه راست نرفته و حق نپذيرفته‌اند ناچار هر كسى هر وقتى چيزى مىگويد و سخن مختلف دارد . و چون سوگند آئين استوار كردن گفتار بوده است چنان كه طنطاوى در الجواهر نمونه اى چند از سوگند اعراب را آورده است قرآن بصورتهاى مختلف براى پا بر جا كردن حقايق ، سوگند آورده\r\n","description":"","footnote":"","page_name":" 76 ","page_number":76},
  {"content":"\r\nاست و برسم خود اعراب بوسيله ى سوگند به آنها خطاب شده است و البتّه قسم بچيزهائى است كه در نظرها با ارزش است چنان كه ما هم امروز به خداوند و مقدّسات سوگند ياد مىكنيم و سوگندهاى بسيارى كه در قرآن ياد شده است همگى به پديده هاى اوليه ى آفرينش است چون ماه و خورشيد و ستارگان و عوامل فعّالهء طبيعت چون باد و باران و فرشته و شب و روز و دريا كه پيوسته آدمى در چگونگى آنها سرگردان و انديشناك است . در فارسى قديم نيز اين رسم بوده است و نمونه اى از آن را آقاى دكتر معين در حرف سين پاورقى برهان قاطع آورده است 2 - از آيت 15 « إِنَّ الْمُتَّقِينَ فِي - الخ » تا آيت 19 در برابر سزاى كافران كج انديش ، پاداش پرهيزگاران و جهت آن يادآورى شده است كه در زندگى نكوكارى نفسانى و اجتماعى داشته‌اند چون بشب كم مىخوابيده‌اند و سحر بيدار و در استغفار بوده‌اند و از سرمايه شان براى ناداران بهره اى بوده است . اينجا پرسشى پيش مىآيد كه آيا كم خوابيدن شب و بيدارى سحر چه خاصيّت نفسانى و كمال آدمگرى دارد كه مانند بخشندگى نكوكارى شمرده شود و بهره هاى معنوى بدنبال بخشش مال و كم خوابى شب و استغفار سحر باشد ؟\r\nپاسخ اين پرسش همان است كه چندين جاى اين كتاب مكرر شده است كه دستور بعبادت از كارهاى ويژهء پيغمبران است و ما آن را نمىتوانيم بدرستى دريابيم چنان كه مىبينيم براى بخشش و گذشتن از مال در خمس و زكات قصد قربت و براى فرمان خدا بايد باشد با اينكه نتيجه ى اوّلى اين كار بى قصد قربت فراهم است كه دستگيرى از نادار است . بعلاوه مىگوئيم چنان كه در جاى ديگر اين كتاب نوشته‌ايم چون برترى آدمى و بهره هاى او در زندگى از اراده و علم او است كه ديگر موجودات از آن محرومند اين است كه وابستگى او بآفريننده علاوه بر آنچه مانند ديگر آفريده ها بموجب طبيعت است بايستى به قصد و اراده نيز وابستگى داشته باشد تا موجودى كامل باشد و به آخرين پايه ى امكان خود برسد و گر نه چنان كه اگر موجودى بيمار بود رابطه ى او با طبيعت كم است و گرفتار است و ناقص\r\n","description":"","footnote":"","page_name":" 77 ","page_number":77},
  {"content":"\r\nكه يا نابود مىشود و يا بيمارى او خوب شده رابطه اش با طبيعت كامل مىشود انسان هم كه در اراده اش به خداوند و اصل آفرينش استوار نبود موجودى است كه وابستگى او ناقص است و بيمارى است كه از جهت خاصيت آدمى خود از بهره ى آدمگرى محروم است پس بسحر به پا خاستن و به ياد آفريننده بودن و آمرزش خواستن نشانه ى اراده ى استوار و پهناورى است كه چون از احتياجات زندگى آسوده شده و در شب بآسايشگاه خود مىرود و بانديشه آفريننده و آفرينش او است و ناتمامى و نواقص خود و به همان روش كه در روز براى نيازمندى مادى و طبيعى خود در كار و كوشش است بشب براى نيازمندى معنوى و ناتمامى و نقص حقيقى خود در انديشه و استغفار است . پس مؤمن و متّقى بودن و از بهشت بهره مند شدن براى كسى است كه بمانند وابستگى طبيعى به خداوند ، به اراده و انديشه ى وابسته ى به او و به ياد او و سر بفرمان او باشد . البتّه در سحر كه هنگام درخشش ستارگان و آرامش طبيعت است بيشتر و گشاده تر دامنه ى فكر و انديشه ى آدمى متوجّه عوالم معنوى و قدرت خداوندى و زيبائى آفرينش و ناتوانائى خود مىشود .\r\n3 - آيت 22 « وَفِي السَّماءِ رِزْقُكُمْ - الخ » مىفهماند كه شيفته ى كسب و كار و كشت و زرع خود نباشيد كه روزى شما در آسمان است يعنى برترين جائى است كه خود بتوانيد بينديشيد . و آن قدرت و سرنوشت خداوندى است پس نبايد مغرور شد و از آفريننده بى خبر بود كه روزى خوردن و زنده ماندن شما خود نشانهء يك قدرت مرموز است كه آفريننده است و چيره بر آفرينش .\r\n4 - آيت 24 « هَلْ أَتاكَ حَدِيثُ ضَيْفِ - الخ » تا 46 « إِنَّهُمْ كانُوا قَوْماً فاسِقِينَ » يادآورى گذشته است و عبرت از سرنوشت ديگران ولى آيا داستان فرشته ها و مهمان پنداشتن ابراهيم چه بوده است ؟ شايد چون خليل الرّحمن در انديشه ى زندگى ناپسند و سخت لوط بوده است كه پسر خاله و خويشاوند او بوده است و هم از نداشتن فرزند ، شايد ناراحت بوده است از اين روى آنها\r\n","description":"","footnote":"","page_name":" 78 ","page_number":78},
  {"content":"\r\nبجلو او نمودار شده‌اند و چون تا آن وقت شايد فرشته نديده بوده است آنها را آدم پنداشته و برسم زمان گوساله ى پخته براى آنها آورده است و آنها حقيقت را نمودار كردند كه ما فرشته‌ايم و او را آسوده خاطر كردند كه هم فرزند خواهد داشت و مردم لوط نابود خواهند شد و او آسوده مىشود .\r\n5 - آيت 42 « فَفِرُّوا إِلَى اللَّه - الخ » شايد اشاره باشد به اين حقيقت كه آدمى در دوران زندگى از هر سو گرفتارى مادى و معنوى دارد و انديشه هاى بيهوده و بند و قيدهاى فردى و اجتماعى و هزاران رذائل اخلاقى هميشه آدمى را دست و پا بسته و رنجور و دردناك دارد و بسا شود كه هيچ يك ، از دلخوشيهاى زندگى او را آرام نكند و هيچ سرمايه و جاه و مال درد درونى آدمى را بهبود نبخشد جز روى دل با خدا كردن و از قدرت مرموز الهى كومك گرفتن ، پس شايد مقصود از اين جمله وادار كردن آدمى است به راه به چنگ آوردن آسايش درونى و آرامش شوردل كه مولود حرص و غضب و كبر و حسد و خودخواهى است . و چون انسان متوجّه شد كه همه چيز او از خداوند است و تمام وسائل و دستاويزهاى زندگى بازگشت باراده ى ازلى دارد كه هيچ جاه و مقامى نمىتواند او را دستگير باشد مگر لطف حقّ و پيوسته به ياد خداوند بود و همه چيز خود را از او دانست و دلبسته به آن جا شد هميشه آرام است و راضى و با نشاط .\r\nو از اين روى كه نگهبان معنوى آدمى فرار بسوى حقّ است و دل سپردن به او ، جمله ى بعد تكرار شده است كه من شما را پند مىدهم و ميترسانم كه از فرار بسوى خدا و راه آسايش خود غافل نباشيد .\r\n6 - آيت 56 « وَما خَلَقْتُ الْجِنَّ - الخ » جاى اين پرسش است كه آفريدن براى پرستيدن چگونه كارى است و چه ارزشى دارد ؟ جواب اين است : چون عبادت بمعنى يكتا پرستى و فروتنى و فرمانبرى خداوند است شايد بتوان گفت :\r\nلام « لِيَعْبُدُونِ » براى نتيجه و اثر پيدايش است كه اينها را آفريديم تا موجودى باشند يكتاپرست و فروتن و فرمانبر كه اگر چنين نبودند موجودى ناتمام و نابود\r\n","description":"","footnote":"","page_name":" 79 ","page_number":79},
  {"content":"\r\nخواهند بود و البتّه اين نتيجه نه سودى است براى آفريننده و اگر اين موجود به آن نتيجه و هدف نرسيد خطائى از آفريننده نيست كه اعتراض شود : او كه مىداند اين هدف فراهم نمىشود چرا مىآفريند ؟ زيرا اين آيه مىفهماند سود آفرينش پرستش است و گر نه آنكه پرستش نداشت نابود است و به مقصد نرسيده و البتّه اين نتيجه همگانى است و تخلَّف پاره اى افراد از اين استفاده نقض غرض و هدر شدن كار نيست چون بطور كلَّى و اكثر به اين نتيجه مىرسند و آنها كه نمىرسند بيشتر تقصير كارند و زيانى است كه خودشان سبب آن شده‌اند و آنها كه از ناتوانى و قصور فهم عبادت و پرستش ندارد و چون گياه ضعيفى است كه طبيعت آن را پديدار كرده و چون نيروى كامل نداشته بكمال و بارورى خود نرسيده است . و نيز براى روشن شدن اين نتيجه و زيان از دست دادن آن مىگوئيم همانچه در شماره ى دوّم براى « إِنَّ الْمُتَّقِينَ » گفتيم جواب اين مطلب خواهد بود كه وجود هر موجودى وابسته بحقّ است و جنبش و پرورش آن بواسطهء فرمانبرى از امر حقّ است كه قوانين ثابت طبيعت است و اگر تخلَّف شد ناقص يا نابود است و انسانى كه موجود با اراده است كمال او وابستگى ارادى او است به خداوند و طبيعت او مقتضى است كه در عبادت باشد يعنى فكر و اراده ى او متوجّه بحقّ باشد و گر نه بر خلاف اصل آفرينش او است كه وابسته بحقّ نشده است و شايد همين باشد مقصود « ما خَلَقْتُ الْجِنَّ - الخ » .\r\n","description":"","footnote":"","page_name":" 80 ","page_number":80},
  {"content":"\r\n\r\nسورهء طور - 52\r\nبِسْمِ اللَّه الرَّحْمنِ الرَّحِيمِ\r\nوَ الطُّورِ ( 1 ) وَكِتابٍ مَسْطُورٍ ( 2 ) فِي رَقٍّ مَنْشُورٍ ( 3 ) وَالْبَيْتِ الْمَعْمُورِ ( 4 )\r\nوَ السَّقْفِ الْمَرْفُوعِ ( 5 ) وَالْبَحْرِ الْمَسْجُورِ ( 6 ) إِنَّ عَذابَ رَبِّكَ لَواقِعٌ ( 7 ) ما لَه مِنْ دافِعٍ ( 8 ) يَوْمَ تَمُورُ السَّماءُ مَوْراً ( 9 )\r\nوَ تَسِيرُ الْجِبالُ سَيْراً ( 10 ) فَوَيْلٌ يَوْمَئِذٍ لِلْمُكَذِّبِينَ ( 11 ) الَّذِينَ هُمْ فِي خَوْضٍ يَلْعَبُونَ ( 12 ) يَوْمَ يُدَعُّونَ إِلى نارِ جَهَنَّمَ دَعًّا ( 13 ) هذِه النَّارُ الَّتِي كُنْتُمْ بِها تُكَذِّبُونَ ( 14 )\r\nأَفَسِحْرٌ هذا أَمْ أَنْتُمْ لا تُبْصِرُونَ ( 15 ) اصْلَوْها فَاصْبِرُوا أَوْ لا تَصْبِرُوا سَواءٌ عَلَيْكُمْ إِنَّما تُجْزَوْنَ ما كُنْتُمْ تَعْمَلُونَ ( 16 ) إِنَّ الْمُتَّقِينَ فِي جَنَّاتٍ وَنَعِيمٍ ( 17 ) فاكِهِينَ بِما آتاهُمْ رَبُّهُمْ وَوَقاهُمْ رَبُّهُمْ عَذابَ الْجَحِيمِ ( 18 ) كُلُوا وَاشْرَبُوا هَنِيئاً بِما كُنْتُمْ تَعْمَلُونَ ( 19 )\r\nمُتَّكِئِينَ عَلى سُرُرٍ مَصْفُوفَةٍ وَزَوَّجْناهُمْ بِحُورٍ عِينٍ ( 20 ) وَالَّذِينَ آمَنُوا وَاتَّبَعَتْهُمْ ذُرِّيَّتُهُمْ بِإِيمانٍ أَلْحَقْنا بِهِمْ ذُرِّيَّتَهُمْ وَما أَلَتْناهُمْ مِنْ عَمَلِهِمْ مِنْ شَيْءٍ كُلُّ امْرِئٍ بِما كَسَبَ رَهِينٌ ( 21 ) وَأَمْدَدْناهُمْ بِفاكِهَةٍ وَلَحْمٍ مِمَّا يَشْتَهُونَ ( 22 ) يَتَنازَعُونَ فِيها كَأْساً لا لَغْوٌ فِيها وَلا تَأْثِيمٌ ( 23 ) وَيَطُوفُ عَلَيْهِمْ غِلْمانٌ لَهُمْ كَأَنَّهُمْ لُؤْلُؤٌ مَكْنُونٌ ( 24 )\r\nوَ أَقْبَلَ بَعْضُهُمْ عَلى بَعْضٍ يَتَساءَلُونَ ( 25 ) قالُوا إِنَّا كُنَّا قَبْلُ فِي أَهْلِنا مُشْفِقِينَ ( 26 ) فَمَنَّ اللَّه عَلَيْنا وَوَقانا عَذابَ السَّمُومِ ( 27 ) إِنَّا كُنَّا مِنْ قَبْلُ نَدْعُوه إِنَّه هُوَ الْبَرُّ الرَّحِيمُ ( 28 ) فَذَكِّرْ فَما أَنْتَ بِنِعْمَةِ رَبِّكَ بِكاهِنٍ وَلا مَجْنُونٍ ( 29 )\r\nأَمْ يَقُولُونَ شاعِرٌ نَتَرَبَّصُ بِه رَيْبَ الْمَنُونِ ( 30 ) قُلْ تَرَبَّصُوا فَإِنِّي مَعَكُمْ مِنَ الْمُتَرَبِّصِينَ ( 31 ) أَمْ تَأْمُرُهُمْ أَحْلامُهُمْ بِهذا أَمْ هُمْ قَوْمٌ طاغُونَ ( 32 ) أَمْ يَقُولُونَ تَقَوَّلَه بَلْ لا يُؤْمِنُونَ ( 33 ) فَلْيَأْتُوا بِحَدِيثٍ مِثْلِه إِنْ كانُوا صادِقِينَ ( 34 )\r\nأَمْ خُلِقُوا مِنْ غَيْرِ شَيْءٍ أَمْ هُمُ الْخالِقُونَ ( 35 ) أَمْ خَلَقُوا السَّماواتِ وَالأَرْضَ بَلْ لا يُوقِنُونَ ( 36 ) أَمْ عِنْدَهُمْ خَزائِنُ رَبِّكَ أَمْ هُمُ الْمُصَيْطِرُونَ ( 37 ) أَمْ لَهُمْ سُلَّمٌ يَسْتَمِعُونَ فِيه فَلْيَأْتِ مُسْتَمِعُهُمْ بِسُلْطانٍ مُبِينٍ ( 38 ) أَمْ لَه الْبَناتُ وَلَكُمُ الْبَنُونَ ( 39 )\r\nأَمْ تَسْئَلُهُمْ أَجْراً فَهُمْ مِنْ مَغْرَمٍ مُثْقَلُونَ ( 40 ) أَمْ عِنْدَهُمُ الْغَيْبُ فَهُمْ يَكْتُبُونَ ( 41 ) أَمْ يُرِيدُونَ كَيْداً فَالَّذِينَ كَفَرُوا هُمُ الْمَكِيدُونَ ( 42 ) أَمْ لَهُمْ إِله غَيْرُ اللَّه سُبْحانَ اللَّه عَمَّا يُشْرِكُونَ ( 43 ) وَإِنْ يَرَوْا كِسْفاً مِنَ السَّماءِ ساقِطاً يَقُولُوا سَحابٌ مَرْكُومٌ ( 44 )\r\nفَذَرْهُمْ حَتَّى يُلاقُوا يَوْمَهُمُ الَّذِي فِيه يُصْعَقُونَ ( 45 ) يَوْمَ لا يُغْنِي عَنْهُمْ كَيْدُهُمْ شَيْئاً وَلا هُمْ يُنْصَرُونَ ( 46 ) وَإِنَّ لِلَّذِينَ ظَلَمُوا عَذاباً دُونَ ذلِكَ وَلكِنَّ أَكْثَرَهُمْ لا يَعْلَمُونَ ( 47 ) وَاصْبِرْ لِحُكْمِ رَبِّكَ فَإِنَّكَ بِأَعْيُنِنا وَسَبِّحْ بِحَمْدِ رَبِّكَ حِينَ تَقُومُ ( 48 ) وَمِنَ اللَّيْلِ فَسَبِّحْه وَإِدْبارَ النُّجُومِ ( 49 )\r\n","description":"","footnote":"","page_name":" 81 ","page_number":81},
  {"content":"\r\nمعنى لغات : « طور » فضاى منزل . كوه ، آنچه در حدّ چيزى باشد « رقّ » پوست نازك شده براى نوشتن ، ورق سفيد . « مسجور » از مصدر سجر به معنى پر آتش كردن تنور و پر آب شدن رود و سر ريز شدن دريا . « مور » اضطراب و موج دريا ، جنبش اين طرف و آن طرف بتندى و اضطراب . « دعّ » به سختى راندن و بستم جلو راندن . « الت » حقّ كسى را كم كردن . « سموم » باد گرم .\r\nترجمه : بنام خداى روزى رسان آموزگار\r\n1 سوگند بكوه طور\r\n2 و به نامه ى گشاده ى\r\n3 بر پوست نوشته [ كه لوح محفوظ است 
  ]\r\n4 و به اين خانه ى [ مكّه 
  ] آبادان از حاجيان\r\n5 و بلند سقف آسمان\r\n6 و درياى انباشته از آب\r\n7 كه البتّه آزار خداوندى مىرسد\r\n8 و جلوگير ندارد\r\n9 و به آن روز كه آسمان بى آرام باشد\r\n","description":"","footnote":"","page_name":" 82 ","page_number":82},
  {"content":"\r\nو سخت بجنبد\r\n10 و كوهها به راه افتند\r\n11 واى بر آن كافران كه پيغمبران را دروغزن گفتند\r\n12 و در بيهوده گوئى سرگرم ببازيند\r\n13 همان روز كه به سختى بسوى آتش برندشان و بشنوند :\r\n14 اين است آتشى كه دروغش مىپنداشتيد\r\n15 مگر اين جادو است يا شما نمىبينيد ؟ [ كه چه سخت گرفتاريد 
  ] ؟\r\n16 اكنون به آتش بسوزيد چه شكيبا باشيد يا نباشيد كه سزاى كار خود بريد\r\n17 و البته پرهيزكاران بدرون بهشتان ز لذت خدا داده خوشگذرانند\r\n18 چه پروردگار - شان ز آزار دوزخ نگهبانشان بود و الهامشان كرد :\r\n19 بخوريد و بنوشيد و گواراتان باد كه پاداش كار گذشته ى شما است\r\n20 تكيه كردن روى تختهاى به رديف چيده و همسرى با سيه چشمان بهشتى\r\n21 و آسوده باشيد آن فرزندان مؤمنين كه پيرو پدرانشان شدند وابسته ى آنهاشان مىكنيم با اينكه از سود كار ايشان كم نمىكنيم كه هر كسى در گرو كار خود است\r\n22 و نيز از گوشت و ميوه بمؤمنين آنچه بخواهند كومك مىكنيم\r\n23 پياله هاى نوشابه دست بدست دور بگردانند كه نه در آن گناهى است و نه گفتار بيهوده و دشنامى و نو خطانى به خدمت\r\n24 دورشان بگردند كه چو مرواريد سفيدند\r\n25 و دسته اى از ديگرى بپرسند كه اينها از كجا مىرسد ؟\r\n26 و آن دگر پاسخ دهد در گذشته كه با كس و كار خود بوديم ز انديشه امروز آسوده نبوديم\r\n27 پس خدا بر ما منت نهاد و ز آزار جهنم برهانيد\r\n28 كه ما به دنيا از او همين مىخواستيم چون نكو - كار است و مهربان\r\n29 پس اى محمد تو بر يادآورى و پند مردم باش [ كه كافران بيهوده گويند 
  ] و تو ببخشش خداوند نه ديوانه هستى و نه جادو\r\n30 نيز گويند :\r\nاو شاعرى است كه ما چشم به راه مرگ او هستيم\r\n31 تو بگو : چنين باشيد كه من هم با شما در انتظارم\r\n32 مگر خردشان وادار به اين سخنان مىكند يا خود مردمى سركش و نابفرمانند كه گويند :\r\n33 قرآن خود ساخته ى محمّد است ، ولى ايمان ندارند\r\n34 و گر نه سخنى همانند آن آورند اگر راستگويند\r\n35 مگر اين عربها پندارند : كسى نيافريده شان يا خود مىآفرينند [ كه آفريننده باور ندارند 
  ]\r\n","description":"","footnote":"","page_name":" 83 ","page_number":83},
  {"content":"\r\n\r\n36 آيا آنها آسمانها و زمين آفريدند ؟ [ ولى نه چنين است 
  ] كه مردمى نا استوارند و سرگردان\r\n37 مگر گنجينه هاى خدائى سپرده ى عربها است يا خود چيره بر آفريده‌اند ؟ يا نردبانى دارند\r\n38 كه ز آسمان خبر شنوند پس بايد آنكه شنيده با دليل نشان دهد\r\n39 آيا خدا دختر دارد و آنها پسر\r\n40 يا تو مزدى ز ايشان خواهى كز سنگينى آن گرانبارند ؟\r\n41 يا آگهى از غيب دارند كه خود از آن مىنويسند و بر علم خود نوشته ى از غيب دارند ؟\r\n42 يا حيله اى در كار دارند ؟ ولى آنكه كافر است خود گولخورده است [ چون ز كار خود زيان برد 
  ]\r\n43 مگر جز خداوند براى خود خدائى دارند با اينكه پاك است او از آنچه انبازش كنند\r\n44 اين عربها چنان خود پسند و بىخردند كه اگر پاره اى از آسمان سرازير بر سر خود بينند گويند : ابرى است انباشته\r\n45 پس تو پرواىشان مدار تا آن روز بر سرشان آيد كز فرياد آسمانى بميرند\r\n46 همان روز كه نه چاره گرىشان سود بخشد و نه كس يارىشان كند\r\n47 و البتّه ستمكاران را زان پيش نيز آزارى است ولى بيشترشان بىخبرانند [ كه انديشه ى آينده ى خود ندارند 
  ]\r\n48 پس تو شكيباى فرمان حقّ باش كه بپيش چشم مائى و چون ز جاى خيزى با ستايش تسبيح پروردگار خود كن\r\n49 و هم بپاره اى از شب و بگاه فرو رفتن ستارگان .\r\nسخن مفسرين : « وَالطُّورِ » 1 كشف : باتّفاق مفسّرين همگى اين سوره بمكّه فرود آمده است و چهل و نه آيه است و كلمه ى طور سريانى است به معنى كوه و مقصود كوهى است كه در ناحيه ى مدين به زمين مقدّس است و خدا در آنجا با موسى سخن گفت « 1 » . و بعضى گفته‌اند : معنى جمله اين است : سوگند به پروردگار كوه طور .\r\nمجمع : مجاهد و كلبى گفته‌اند : مقصود سوگند بكوه است چون همه چيز خوب از كوه فراهم مىشود .\r\n\r\n","description":"","footnote":"\r\n( 1 ) اگر بمعنى مطلق كوه باشد ديگر كوه معيّن واقع در مدين چندان لطفى ندارد . ( مصحّح )\r\n","page_name":" 84 ","page_number":84},
  {"content":"\r\n\r\n« وَكِتابٍ مَسْطُورٍ - الخ » 2 مجمع : 1 - يعنى نامهء بر ورق نبشته كه خداوند آنچه بوده و خواهد بود براى ملائكه نوشته است تا آن را بخوانند .\r\n2 - بعضى گفته‌اند : يعنى قرآن كه در لوح محفوظ نوشته شده است 3 - بعضى گفته‌اند نامهء اعمال آدميان است كه در قيامت بدست مىدهند 4 - تورات موسى است كه در طور با او سخن گفته شد 5 - مقصود قرآن است كه مردم مىنويسند و مىخوانند . و معنى « رقّ » هر چيزيست كه بتوان روى آن نوشت . و بعضى گفته‌اند : يعنى ورق و برگ چنان كه از امام صادق عليه السّلام نقل شده است .\r\nابو الفتوح : گفتند : لوح محفوظ است .\r\n« فِي رَقٍّ مَنْشُورٍ » 3 طنطاوى : معنى اين كلمه امروز خوب نمايان است كه در روى زمين مجلَّات و روزنامه ها همه روزه منتشر مىشود و بدست مردم ميرسد ، و قرآن آن را « رَقٍّ مَنْشُورٍ » ناميده است .\r\n« وَالْبَيْتِ الْمَعْمُورِ » 4 طبرى : يعنى خانه اى كه رفت و آمد در آن زياد است ، و چنان كه گفته‌اند : خانه اى است در آسمان برابر كعبه كه هر روزى هفتاد هزار ملك بدرون آن روند و دو بار نروند .\r\nكشف نوشته : زبانى كه بذكر او مشغول بود ، دلى كه به مهر او معمور بود ، جانى كه به نظر او مسرور بود از روى حقيقت آن بيت المعمور بود .\r\nابو الفتوح : حسن بصرى گفت : يعنى خانهء كعبه كه از رفتن حاجيان به آن جا معمور است و آبادان .\r\nتأويلات كاشانى : يعنى قلب عالم كه نفس ناطقهء كلَّيّه باشد ، و لوح قدر است و سرنوشت آفرينش و مقصود از معمور مركزيت آن است براى عالم ملكوت كه آنچه در عالم بالا فراهم است از آنجا نمودار شده و فراگير آن است .\r\nطنطاوى : بيت المعمور اشاره است بآبادانى و تمدّنيكه در كرات ديگر است و آن حديث كه گفته است : در آسمان و ملائكه به آن جا ميروند نشانه بر اين\r\n","description":"","footnote":"","page_name":" 85 ","page_number":85},
  {"content":"\r\nمطلب است ، و نقل كرده است روح گاليله منجّم مشهور را حاضر كردند و از او خواستند كه از عجائب عالم چيزى بگويد گفته است : كراتى هست كه خورشيد در برابر آنها مثل دانه اى است در بر كوهى و خوشى و تمدّن مردم آنها بطورى است كه فكر آدمى به آن نميرسد .\r\nفخر : ممكن است الف و لام « البيت » براى جنس باشد و مقصود از اين جمله سوگند بخانهء ساخته و آبادان باشد .\r\n« الْبَحْرِ الْمَسْجُورِ » 6 طبرى : چند معنى شده است : 1 - درياى گرم 2 - درياى پر و مالامال از آب ، 3 - درياى خالى از آب چون مسجور بمعنى ممنوع نيز هست .\r\nطنطاوى : مقصود موادّ مركزى زمين است كه چون درياى آتش است و عبد - اللَّه بن عمر روايت كرده است سفر دريا مكنيد مگر براى تجارت يا حجّ زيرا در زير دريا آتش است .\r\nفخر : چون سه نفر از پيغمبران كه موسى و يونس و محمّد عليهم السّلام بودند اوّلى در كوه بمناجات خدا بود ، و دوّم به دريا در شكم ماهى مناجات كرد كه گفت :\r\n« لا إِله إِلَّا أَنْتَ سُبْحانَكَ إِنِّي كُنْتُ مِنَ الظَّالِمِينَ » و پيغمبر ما صلَّى اللَّه عليه و آله عرض كرد « السّلام علينا و على عباد اللَّه الصّالحين » از اين روى اين هر سه محترم شمرده شده و سوگند به آنها ياد شده است و سوگند بكتاب براى آن است كه هر كدام از پيغمبران سخنى با خدا داشتند كه در كتاب است و لوح محفوظ چنان كه ميبينيم موسى در طور تورات داشته است .\r\n« عَذابَ رَبِّكَ لَواقِعٌ » 7 كشف : جبير بن مطعم گفت : رفتم بمدينه تا نزد پيغمبر براى اسيران جنگ بدر ميانجى شوم و سخنى گويم وقتى رسيدم كه پيغمبر صلَّى اللَّه عليه و آله با ياران خود در مسجد نماز مغرب ميگزارد و سوره ى طور قرائت مىفرمود تا به اين جمله رسيد « إِنَّ عَذابَ - الخ » گويا از سخن آن حضرت دلم پاره شد و آن دم اسلام در دلم افتاد كه ترسيدم از جاى بر نخواسته عذاب\r\n","description":"","footnote":"","page_name":" 86 ","page_number":86},
  {"content":"\r\nما را بگيرد .\r\n« فِي خَوْضٍ يَلْعَبُونَ » 12 كشف : يعنى در انكار دين و پيغمبرى بازى ميكنند و دليل ندارند . و بعضى گفته‌اند : سرگرم كارهاى زندگى هستند و انديشه ى عاقبت ندارند .\r\n« فاكِهِينَ » 18 كشف : يعنى در شگفتند از آنچه دارند . بعضى گفته‌اند :\r\nيعنى خوشدل و شاهد هستند . و ديگرى گفته است : يعنى بهره مند از ميوه هستند .\r\n« وَاتَّبَعَتْهُمْ » 21 مجمع : « وَأَتْبَعْناهُمْ » با همزه و نون و الف به صيغه ى متكلَّم ماضى از فعل مزيد فيه قرائت ابو عمرو است و كلمه ى « ذرّيّة » را با الف به صيغه ى جمع و با كسر تاء خوانده كه مفعول باشد و جمع مؤنّث و بجاى نصب مكسور باشد .\r\nابو الفتوح : اين جمله دو معنى شده است : 1 - يعنى فرزندان مؤمنين كه پيرو پدران مؤمن شدند در جهان ديگر با پدران خواهند بود كه وسيله ى شادى پدران باشند اگرچه درجه ى خود آنها بمانند پدران نباشد 2 - يعنى اطفال مؤمنين را به آنها رسانيم و پيرو پدرانشان قرار دهيم .\r\n« وَما أَلَتْناهُمْ » 21 مجمع : با كسر لام نيز خوانده شده است و « الَّتنا » بر وزن افعلنا نيز خوانده‌اند .\r\n« يَتَنازَعُونَ فِيها كَأْساً لا لَغْوٌ فِيها وَلا تَأْثِيمٌ » 23 طبرى : يعنى دست به دست مىكنند پياله هاى شرابى را كه نه بيهوده است و نه دروغ .\r\nكشف : كلمه ى كأس در همه ى قرآن بمعنى ظرف شرابخورى است و معنى جمله اين است : در شراب اين كاسه ها فضول و پليدى نيست يا دشنام و دشمنى نيست و دروغ و باطل نيست و گناه نيست .\r\n« أَمْ تَأْمُرُهُمْ أَحْلامُهُمْ » 32 مجمع : بگفته ى مفسّرين چند تن از اعراب مكه نامدار شده بودند كه خردمند و بردبارند به اين آيه عيبجوئى و سرزنش آنها\r\n","description":"","footnote":"","page_name":" 87 ","page_number":87},
  {"content":"\r\nمىكند كه همين خرد شما است جلوگير از ايمان و تصديق خدا و پيغمبر و آنچه بعد از « ام » تلفّظ شده است يقينى نيست و مشكوك است و آنچه بعد از كلمه ى « بل » تلفّظ شده است يقينى است ولى هر دو در اصل معنى نزديك به هم مىباشند . و معنى اين است كه خردشان وادارشان نكرده است بلكه خوى سركشى و فزون طلبىشان وادارشان كرده است .\r\n« أَمْ خُلِقُوا مِنْ غَيْرِ شَيْءٍ » 34 مجمع : زجّاج گفته است : يعنى آيا آفريده شده‌اند كه باطل و بيهوده باشند و امر و نهى و حساب و كتاب نداشته باشند و بعضى گفته‌اند : يعنى آيا بىآفريننده و مدبر آفريده شده‌اند ؟\r\n« أَمْ عِنْدَهُمْ خَزائِنُ رَبِّكَ » 37 ابو الفتوح : اين جمله سه معنى شده است 1 - آيا باران و روزى مردم به اختيار آنها است ؟ 2 - مگر مقام پيغمبرى در اختيار دارند ؟ 3 - علم و مقدّرات بدست آنها است كه آسوده‌اند و ناسازگار ؟ و كلمه ى « مصيطرون » آخر آيه با سين نيز خوانده شده است .\r\n« أَمْ عِنْدَهُمُ الْغَيْبُ - الخ » 41 مجمع : 1 - چون اعراب گفتند « نَتَرَبَّصُ بِه رَيْبَ الْمَنُونِ » يعنى در انتظار حوادث آينده و مرگ محمّد هستيم بجوابشان اين جمله گفته شد : آيا از غيب خبر دارند و ميدانند محمّد پيش از آنها مىميرد كه چنين ميگويند ؟ 2 - ابن عبّاس گفته است : مگر لوح محفوظ در جلو آنها است و از روى آن چيزى مىنويسند كه چنين ادعا مىكنند ؟ 3 - بجواب آنها كه گفته‌اند « وَلَئِنْ رُجِعْتُ إِلى رَبِّي إِنَّ لِي عِنْدَه لَلْحُسْنى » اين جمله گفته شده است كه مگر از علم خدائى خبر دارند و از چيزى نوشته‌اند كه در عالم ديگر بر آنها خوش خواهد بود ؟\r\n« أَمْ لَهُمْ إِله غَيْرُ - الخ » 43 حسينى نوشته :\r\n\r\nنزديك عزّتش ننشيند غبار شرك\r\nبا وحدتش كسى دم شركت چه سان زند\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nهر طرح كافكنند بوصفش خيال و وهم\r\nدست كمالش آتش غيرت در آن زند\r\n\r\n« وَإِنْ يَرَوْا كِسْفاً - الخ » 44 مجمع : اين جمله براى روشن كردن درجهء نادانى و سرسختى بتپرستان مكه است كه اگر يك پاره اى از آسمان بيفكنند كه آنها را مجازات كنند خواهند گفت ابر تيره ى متراكم و انباشته شده است . و اين چند حرف « ام » كه در اين آيات هست براى بيچاره كردن كافران است در اين سخن نارواشان .\r\n« عَذاباً دُونَ ذلِكَ » 47 كشف : 1 - يعنى پيش از قيامت در زندگى گرفتار خواهند شد 2 - گرفتارى و كشتار روز جنگ بدر 3 - يعنى به قحطى و گرسنگى هفت ساله گرفتار ميشوند 4 - در گور هم پيش از قيامت در آزارند .\r\n« أَكْثَرَهُمْ لا يَعْلَمُونَ » 47 فخر : با اينكه همه نادان به عذاب آينده هستند كلمه ى اكثر و بيشتر بيكى از احتمالات گفته شده است : 1 - بروش عرب كه گاهى براى عموم اكثر ميگويد 2 - چون چندين نفر مسلمان شدند و معتقد ، از اين روى گفته شده است بيشترشان نادان هستند نه همه شان 3 - يعنى در بيشتر احوال و دوران خود از عذاب بىخبرند اگرچه در حال كشف و شهود خواهند فهميد ولى سودى ندارد .\r\n« فَإِنَّكَ بِأَعْيُنِنا » 48 فى ظلال القرآن : چه تصوّرى و چه قدردانى و چه عبارتى كه نه در دگر آيات قرآن و نه براى كسى چنين مرتبه اى با اين گونه عبارت گفته نشده است اگرچه براى موسى گفته شده است « اصْطَنَعْتُكَ لِنَفْسِي . . . وَأَلْقَيْتُ عَلَيْكَ مَحَبَّةً مِنِّي . وَلِتُصْنَعَ عَلى عَيْنِي » ولى در اين جمله براى پيغمبر ما احترام مخصوص است و انس خاص حق است كه زبان آدمى از ترجمه و تعبير آن عاجز است و بسيار لطيف و ظريفتر از آن است كه براى موسى گفته شده است .\r\n« حِينَ تَقُومُ » 48 طبرى : 1 - به آن گاه كه از خواب بلند شوى 2 - چون براى نماز برخيزى .\r\n","description":"","footnote":"","page_name":" 89 ","page_number":89},
  {"content":"\r\n\r\n\r\nمجمع : در مجموع اين آيه هفت قول است ، و نتيجه همان است كه از طبرى نقل شد .\r\n« وَإِدْبارَ النُّجُومِ » 49 مجمع : در كلمه ى « يُصْعَقُونَ » آيت جلو دو قرائت است با ضمّ و كسر ياء و هم در كلمه ى « ادبار » با كسر و فتح همزه خوانده شده است و معنى آن پيش از نماز صبح است كه دو ركعت نافله بخوانند . و اين معنى از امام باقر و صادق عليهما السّلام نقل شده است . و بعضى گفته‌اند : مقصود نماز صبح است . و بعضى گفته‌اند : مقصود يادآورى است كه در همه وقت صبح و شام به ياد حقّ باشند .\r\nسخن ما : 1 - آيت سوّم كلمه ى « رقّ » شايد بمعنى پوست نازك شده آمده است و از اين روى آورده شده است كه فراهم كردنش مشكل است و ظريفتر است و با ارزشتر از كاغذ و براى سوگند مناسبتر و مقصود از كتاب نوشتهء در اين ورق همان است كه لوح محفوظ ناميده شده است و همه پديده هاى آفرينش در آن ثبت است و معيّن و شايد بطورى كه از طنطاوى نقل شده مقصود كليه نوشته هاى علمى و با ارزش باشد كه اعراب را دسترس به آن نبود .\r\n2 - آيت 21 « اتَّبَعَتْهُمْ ذُرِّيَّتُهُمْ » و « أَلْحَقْنا بِهِمْ - الخ » شايد اشاره باشد باصل اشتراك در تكليف كه قاعده ى يقينى در علم اصول و كلام است كه فرزندان مؤمنين اگر پيرو آنها شدند به آنها مىرسند و همان مزد را دارند و لازم است در هر دورانى مردم بروند بدنبال دين و آئين حقّ كه پدرانشان پذيرفته‌اند تا پيوست به آنها شوند و همانجور سعادتمند شوند .\r\n3 - آيت 32 « تَأْمُرُهُمْ أَحْلامُهُمْ - الخ » با دو جمله ى كوتاه چنان مخالفين را خوار و ناچيز مىشمارد كه خود نتوانند در برابر شخصيّتى براى خود نمودار كنند . چون مىگويد : آيا عقل شما همين اندازه است كه آنچه مىبينيد و حقيقت در جلو شما است نمىپذيريد يا سركشى و وحشيگريتان جلوگير شما است چون درستى گفتار محمّد روشن است و نمودار پس آنكه نمىپذيرد يا خرد ندارد\r\n","description":"","footnote":"","page_name":" 90 ","page_number":90},
  {"content":"\r\nيا غرض دارد .\r\n4 - آيت 34 « فَلْيَأْتُوا بِحَدِيثٍ - الخ » حقيقت معجزه را نمودار مىكند و بدرستى كافران در برابرش بيچاره مىشوند ، زيرا اول با سوگند به مقدسات درستى رستاخيز و گرفتارى آنجا اعلام شد پس از آن بهره ى مؤمن و پرهيزگار را روشن كرد و بدنبال آن ، افكار پريشان و بيهوده گوئى اعراب نقل شد در پايان بيان اين حقايق اعلام كرده است : شما كه اينها را سخن ديوانه و جادو مى - دانيد خود سخنى نو ظهور و حديث بمانندش بياوريد ، و چون نتوانستند جواب بگويند تا سيزده آيت بعد از آن دنبالگيرى زشتى فكر و سخن آنها شده و سر - زنش و ملامت شده‌اند و بدى عاقبتشان يادآورى شده است . و اين خود كمال بيچارگى است كه چيز بى ارزش و سخن گفتن از كسى بخواهند و او بماند و سرزنش شنود .\r\n5 - آيت 38 « أَمْ لَهُمْ سُلَّمٌ » و 41 « عِنْدَهُمُ الْغَيْبُ » با بيانى ديگر عرب بتپرست و خودخواه را بيچاره مىكند و معجزه مىشود كه مىگويد : اين سخنان از سوى حقّ و عالم بالا است اگر شما مخالفين نردبانى داريد برويد به آن جا كه اين قرآن آمده است و از اين گونه مطالب با دليل و برهان بياوريد يا اگر از آنچه غيب است و پوشيده خبرى داريد و نوشته‌ايد نشان دهيد ولى چون نمىتوانيد و بيچاره هستيد مخالف حق نباشيد .\r\n6 - آيات 45 و 48 « فَذَرْهُمْ - الخ » ، « وَاصْبِرْ لِحُكْمِ - الخ » علاوه بر دلدارى پيغمبر كه با آسودگى خاطر مأموريّت خود را دنبال كند راهنمائى است و آموزنده براى هر كسى كه دست اندر كار رهبرى و تربيت است خواه پيشواى ملَّتها باشد يا معلم يك مدرسه و كلاس يا پدر و سرپرست خانوادهء چند نفرى باشد و يا متصدّى حكومت در شهرى يا دهى باشد نبايد نااميد و خشمگين شود بلكه آرامش خود را از دست ندهد و چندى افراد سر سخت و كج - انديش را به حال خود گذارد كه موجب تحريك و خشم آنها فراهم نشود و اندك\r\n","description":"","footnote":"","page_name":" 91 ","page_number":91},
  {"content":"\r\n\r\nاندك برنامه ى تربيتى خود را اجرا كند بطورى كه خود ندانسته آن را فرا گيرند و انجام دهند و يا در ميان ديگران مستهلك شده بناچارى تسليم شوند چنان كه روش پيغمبر در نتيجه ى اين دستورهاى قرآن همين بوده است .\r\nسورهء نجم - 53\r\nبِسْمِ اللَّه الرَّحْمنِ الرَّحِيمِ\r\nوَ النَّجْمِ إِذا هَوى ( 1 ) ما ضَلَّ صاحِبُكُمْ وَما غَوى ( 2 ) وَما يَنْطِقُ عَنِ الْهَوى ( 3 ) إِنْ هُوَ إِلَّا وَحْيٌ يُوحى ( 4 ) عَلَّمَه شَدِيدُ الْقُوى ( 5 ) ذُو مِرَّةٍ فَاسْتَوى ( 6 ) وَهُوَ بِالأُفُقِ الأَعْلى ( 7 ) ثُمَّ دَنا فَتَدَلَّى ( 8 ) فَكانَ قابَ قَوْسَيْنِ أَوْ أَدْنى ( 9 ) فَأَوْحى إِلى عَبْدِه ما أَوْحى ( 10 ) ما كَذَبَ الْفُؤادُ ما رَأى ( 11 ) أفَتُمارُونَه عَلى ما يَرى ( 12 ) وَلَقَدْ رَآه نَزْلَةً أُخْرى ( 13 ) عِنْدَ سِدْرَةِ الْمُنْتَهى ( 14 ) عِنْدَها جَنَّةُ الْمَأْوى ( 15 ) إِذْ يَغْشَى السِّدْرَةَ ما يَغْشى ( 16 ) ما زاغَ الْبَصَرُ وَما طَغى ( 17 ) لَقَدْ رَأى مِنْ آياتِ رَبِّه الْكُبْرى ( 18 ) أفَرَأَيْتُمُ اللَّاتَ وَالْعُزَّى ( 19 ) وَمَناةَ الثَّالِثَةَ الأُخْرى ( 20 ) ألَكُمُ الذَّكَرُ وَلَه الأُنْثى ( 21 ) تِلْكَ إِذاً قِسْمَةٌ ضِيزى ( 22 ) إِنْ هِيَ إِلَّا أَسْماءٌ سَمَّيْتُمُوها أَنْتُمْ وَآباؤُكُمْ ما أَنْزَلَ اللَّه بِها مِنْ سُلْطانٍ إِنْ يَتَّبِعُونَ إِلَّا الظَّنَّ وَما تَهْوَى الأَنْفُسُ وَلَقَدْ جاءَهُمْ مِنْ رَبِّهِمُ الْهُدى ( 23 ) أَمْ لِلإِنْسانِ ما تَمَنَّى ( 24 ) فَلِلَّه الآخِرَةُ وَالأُولى ( 25 ) وَكَمْ مِنْ مَلَكٍ فِي السَّماواتِ لا تُغْنِي شَفاعَتُهُمْ شَيْئاً إِلَّا مِنْ بَعْدِ أَنْ يَأْذَنَ اللَّه لِمَنْ يَشاءُ وَيَرْضى ( 26 ) إِنَّ الَّذِينَ لا يُؤْمِنُونَ بِالآخِرَةِ لَيُسَمُّونَ الْمَلائِكَةَ تَسْمِيَةَ الأُنْثى ( 27 ) وَما لَهُمْ بِه مِنْ عِلْمٍ إِنْ يَتَّبِعُونَ إِلَّا الظَّنَّ وَإِنَّ الظَّنَّ لا يُغْنِي مِنَ الْحَقِّ شَيْئاً ( 28 ) فَأَعْرِضْ\r\n","description":"","footnote":"","page_name":" 92 ","page_number":92},
  {"content":"\r\nعَنْ مَنْ تَوَلَّى عَنْ ذِكْرِنا وَلَمْ يُرِدْ إِلَّا الْحَياةَ الدُّنْيا ( 29 ) ذلِكَ مَبْلَغُهُمْ مِنَ الْعِلْمِ إِنَّ رَبَّكَ هُوَ أَعْلَمُ بِمَنْ ضَلَّ عَنْ سَبِيلِه وَهُوَ أَعْلَمُ بِمَنِ اهْتَدى ( 30 ) وَلِلَّه ما فِي السَّماواتِ وَما فِي الأَرْضِ لِيَجْزِيَ الَّذِينَ أَساؤُا بِما عَمِلُوا وَيَجْزِيَ الَّذِينَ أَحْسَنُوا بِالْحُسْنَى ( 31 ) الَّذِينَ يَجْتَنِبُونَ كَبائِرَ الإِثْمِ وَالْفَواحِشَ إِلَّا اللَّمَمَ إِنَّ رَبَّكَ واسِعُ الْمَغْفِرَةِ هُوَ أَعْلَمُ بِكُمْ إِذْ أَنْشَأَكُمْ مِنَ الأَرْضِ وَإِذْ أَنْتُمْ أَجِنَّةٌ فِي بُطُونِ أُمَّهاتِكُمْ فَلا تُزَكُّوا أَنْفُسَكُمْ هُوَ أَعْلَمُ بِمَنِ اتَّقى ( 32 ) أفَرَأَيْتَ الَّذِي تَوَلَّى ( 33 ) وَأَعْطى قَلِيلًا وَأَكْدى ( 34 ) أَعِنْدَه عِلْمُ الْغَيْبِ فَهُوَ يَرى ( 35 ) أَمْ لَمْ يُنَبَّأْ بِما فِي صُحُفِ مُوسى ( 36 ) وَإِبْراهِيمَ الَّذِي وَفَّى ( 37 ) أَلَّا تَزِرُ وازِرَةٌ وِزْرَ أُخْرى ( 38 ) وَأَنْ لَيْسَ لِلإِنْسانِ إِلَّا ما سَعى ( 39 ) وَأَنَّ سَعْيَه سَوْفَ يُرى ( 40 ) ثُمَّ يُجْزاه الْجَزاءَ الأَوْفى ( 41 ) وَأَنَّ إِلى رَبِّكَ الْمُنْتَهى ( 42 ) وَأَنَّه هُوَ أَضْحَكَ وَأَبْكى ( 43 ) وَأَنَّه هُوَ أَماتَ وَأَحْيا ( 44 ) وَأَنَّه خَلَقَ الزَّوْجَيْنِ الذَّكَرَ وَالأُنْثى ( 45 ) مِنْ نُطْفَةٍ إِذا تُمْنى ( 46 ) وَأَنَّ عَلَيْه النَّشْأَةَ الأُخْرى ( 47 ) وَأَنَّه هُوَ أَغْنى وَأَقْنى ( 48 ) وَأَنَّه هُوَ رَبُّ الشِّعْرى ( 49 ) وَأَنَّه أَهْلَكَ عاداً الأُولى ( 50 ) وَثَمُودَ فَما أَبْقى ( 51 ) وَقَوْمَ نُوحٍ مِنْ قَبْلُ إِنَّهُمْ كانُوا هُمْ أَظْلَمَ وَأَطْغى ( 52 ) وَالْمُؤْتَفِكَةَ أَهْوى ( 53 ) فَغَشَّاها ما غَشَّى ( 54 ) فَبِأَيِّ آلاءِ رَبِّكَ تَتَمارى ( 55 ) هذا نَذِيرٌ مِنَ النُّذُرِ الأُولى ( 56 ) أَزِفَتِ الآزِفَةُ ( 57 ) لَيْسَ لَها مِنْ دُونِ اللَّه كاشِفَةٌ ( 58 ) أفَمِنْ هذَا الْحَدِيثِ تَعْجَبُونَ ( 59 ) وَتَضْحَكُونَ وَلا تَبْكُونَ ( 60 ) وَأَنْتُمْ سامِدُونَ ( 61 ) فَاسْجُدُوا لِلَّه وَاعْبُدُوا ( 62 )\r\n","description":"","footnote":"","page_name":" 93 ","page_number":93},
  {"content":"\r\nمعنى لغات : « مِرَّةٍ » بكسر ميم آن حالتى كه در چيزى پيوسته باقى است اصالت و درستى عقل ، استوارى ريسمان ، قوت و شدّت عقل . « فَتَدَلَّى » از تدلَّي بمعنى آويزان شدن ميوه از درخت ، پياده شدن از اسب ، و نزديكى و فروتنى « قابَ » بمعنى اندازه فاصله ى نصف زه كمان و گوشه ى كمان و قاب قوسين در عرب كنايه است از كمال نزديكى . « ضِيزى » قسمت كم و ستمگرانه . « اللَّمَمَ » ديوانگى كم و سبك ، گناه صغيره ، نزديك شدن بگناه كه دست به آن نبرد .\r\n« أَكْدى » در بخشش بخيل بود و مضايقه كرد . به مقصود خود نرسيد . « تُمْنى » از مصدر امناء بمعنى ريختن خون . « أَقْنى » از مصدر اقناء بمعنى رضا و بينيازى .\r\n« سامِدُونَ » از مصدر سمود بمعنى سرگردانى ، آوازخوانى ، گردن راست گرفتن از خود پسندى .\r\nترجمه :\r\n1 سوگند بآنگاه كه ستاره سرازير شد\r\n2 همدمتان نه گمراه بود و نه بيراهه رفت\r\n3 و نه بخواست خود سخن گفت\r\n4 كه جز بوحى زبان نگشود 5\r\nچون سخت توانائى به او بياموخت\r\n6 كه خردمند بود و درست اندام\r\n7 او بافق بالا بود و برترين كناره ى آسمان\r\n8 سپس نزديك شد و چنان به او رسيد\r\n9 كه به فاصله ى دو گوشه ى كمان شد و يا كمتر\r\n10 [ و آنچه سزاوار بود 
  ] به پرورده ى حقّ الهام كرد\r\n11 كه دل او بغلط نرفت و دروغ نديد\r\n12 پس چرا شما كافران بر آنچه ديده جدل مىكنيد و نمىپذيريد ؟\r\n13 با اينكه بار ديگر هم بدرستى ديد\r\n14 در جلو سدرة المنتهى [ و برترين آفريده ى ديدنى آدمى 
  ]\r\n15 كه بهشت جاودان آنجا است\r\n16 بآنگاه كه سدرة المنتهى را پرتو حق فرا گرفت\r\n17 و چشم محمّد نه بد ديد و نه بيش\r\n18 كه بزرگترين آيات پروردگار خود ديد\r\n19 چرا شما عربها لات و عزّى\r\n20 و سوّم ديگر بنام منات خداى خود پنداريد ؟\r\n21 و فرزند شما پسر باشد و خداى را دختر ؟\r\n22 اين بخشى است نسنجيده از ستمگرى\r\n23 و نامگذارى است از شما و پدرانتان چه از سوى حق بر آن دليل نداريد كه پيرو گمان و خواسته ى دل خود شديد با اينكه پروردگارتان راه هدايت\r\n","description":"","footnote":"","page_name":" 94 ","page_number":94},
  {"content":"\r\nبشما نشان داده است\r\n24 مگر شود آنچه آدمى خواهد ؟ [ نه چنين است 
  ]\r\n25 كه آغاز و انجام با خداوند است\r\n26 و چه بسيار فرشته بآسمانها و زمين دارد كه جز باذن و رضاى او ميانجى نشوند\r\n27 البتّه آنها كه رستاخيز باور ندارند فرشتگان را بنام ، ماده مىنامند\r\n28 چه دانشى ندارند جز گمانى كه آن راه بحقّ نشان ندهد\r\n29 پس اى محمّد آنكه از خدا رو گردان شد و جز زينت زندگى نخواست پرواى او مدار\r\n30 كه اندازه ى دانشش همين است و همانا پروردگارت بداند كه از راه بگشته است و كى راسترو است\r\n31 چه آنچه بآسمانها و زمينست ملك او است و بدكاران برستاخيز مزد خود برند و نكوكاران نكوئى بينند\r\n32 همان كسان كه از گناه بزرگ و كار زشت پرهيز كنند جز نزديكى باندكى و ناچيزى كه البتّه آمرزش خداى تو گشاده است و او شما را بهتر شناسد چون از دل زمينتان در آورد و به شكم مادرانتان [ بقدرت او 
  ] نهان بوديد پس ستايش خود نكنيد و گول نخوريد كه او پرهيزكاران را بهتر شناسد .\r\nشأن نزول : طبرى : وليد بن مغيره مسلمان شد يكى از دوستانش گفت :\r\nچرا دين بزرگان ملَّت خود را رها كردى و پندارى كه آنها در آتشند و گمراه ، او گفت : من از آزار آخرت مىترسم ، رفيق او گفت : تو چيزى از مال خود به من ده تا من بار آزار آخرت تو را بپذيرم او اندكى مال به او داد و مشرك شد و زان پس از پرداخت بقيّه ى تعهّد خود پشيمان شد و نداد . آيت 32 براى او نازل شد .\r\nترجمه :\r\n33 مگر نديدى آنكه پشت بدين كرد\r\n34 و اندك سرمايه اى [ براى جلوگيرى از عذاب آخرت 
  ] داد و زان پس خوددارى كرد و نداد\r\n35 مگر از غيب خبر داشت و مىديد [ كه مىتوان عذاب آخرت بمال خريد 
  ] ؟\r\n36 مگر از كتاب موسى خبردارش نكردند\r\n37 و نيز ابراهيم كه بدرستى وظيفه ى خود انجام داد و اعلام كرد :\r\n38 گناه كسى را دگرى نتواند به گردن گيرد ؟\r\n39 و آدمى را جز كوشش خودش سودى نبود\r\n40 و به زودى بهره ى كارش ديده شود\r\n41 و سپس سزائى تمام به او رسد\r\n42 و سر انجام كار بسوى پروردگار تو است\r\n43 كه آدمى را بگرياند\r\n","description":"","footnote":"","page_name":" 95 ","page_number":95},
  {"content":"\r\n\r\nو بخنداند\r\n44 و زنده كند و بمرگ رساند\r\n45 و دو جفت نر و ماده\r\n46 از نطفه ى از نر جدا شده آفريد\r\n47 و بر او است كه جهان ديگر كند و مردمان به محشر آورد\r\n48 و همو است كه بى نياز كرد و سرمايه داد\r\n49 و آفريننده ى ستارهء شعرى است [ و ( مرزم الجوزا ) كه شما خداى خود دانيد و مىپرستيد 
  ]\r\n50 و نيز او است كه قبيله ى عاد ديرين نابود كرد\r\n51 و ثمود را بجاى نگذارد\r\n52 و گروه نوح نيست كرد كه زين پيش ستمگرى و سركشىشان بيشتر بود\r\n53 و هم آبادانى مردم لوط سرنگون كرد\r\n54 و چه سخت آزارى فراگيرشان شد . پس [ شما كه آسوده هستيد از چه دو دل باشيد 
  ]\r\n55 و بكدام نعمت خداوند بشكّ هستيد\r\n56 با اينكه اين رهبر شما بيمآورى است چون بيم آوران و پيغمبران گذشته [ و البته گفتار همگى ايشان درست است و 
  ]\r\n57 رستاخيز نزديك است\r\n58 و جز خدا كس نتواند كه نمودارش كند\r\n59 چرا شما ز قرآن شگفت آوريد\r\n60 و مىخنديد و بر سر انجام بد خود گريه نمىكنيد\r\n61 و گردنفرازى مىكنيد ؟\r\n62 پس [ بر شما است كه 
  ] به خداوند سجده كنيد و او را بپرستيد .\r\nسخن مفسرين : ابو الفتوح : اين سوره مكّى است ، و به حساب قارىهاى كوفه شصت و دو ، و به حساب قارىهاى مدينه و بصره شصت آيه است و جمله به مكّه آمده است .\r\nمجمع : قارىها در سه جمله اختلاف كرده‌اند كه آخر آيه شمرده‌اند كوفيها « مِنَ الْحَقِّ شَيْئاً » را آخر دانسته‌اند و شاميها « عَنْ مَنْ تَوَلَّى » را آخر آيه دانسته‌اند . و غير شامى « الْحَياةَ الدُّنْيا » را آخر دانسته‌اند ، و به اين حساب مجموع آيات 61 آيه است . و بگفته ى حسن بصرى آيت « الَّذِينَ يَجْتَنِبُونَ - الخ » بمدينه نازل شده است و بقيّه بمكّه .\r\n« وَالنَّجْمِ إِذا هَوى » 1 طبرى : 1 - مجاهد گفت : يعنى سوگند بستارهء ثريّا آنگاه كه بسپيدى صبح غروب كند . 2 - يعنى سوگند بآنگاه كه قرآن نازل شد .\r\n3 - بعضى از مردم بصره كه آشناى به زبان عرب بوده است گفته است : كلمه ى\r\n","description":"","footnote":"","page_name":" 96 ","page_number":96},
  {"content":"\r\n\r\nنجم مفرد است و مقصود جمع است يعنى سوگند بغروب ستارگان .\r\nكشف : بعضى گفته‌اند : يعنى قسم بستاره ها كه از هول قيامت فرو ريزند .\r\nامام صادق ( ع ) گفت : يعنى قسم بمحمّد كه شب معراج از آسمان فرود آمد . و گفته‌اند :\r\nنجم بمعنى گياه است يعنى : سوگند بگياه كه بر زمين افتد . و تأويل ديگر ممكن است كه مقصود از نجم عالم و شهيد و نماز گزار باشد يعنى سوگند بنمازگزارى كه به سجده رود و يا شهيدى كه كشته شود و بر زمين بيفتد و يا عالمى كه بميرد .\r\n« عَلَّمَه شَدِيدُ الْقُوى » 5 ابو الفتوح : مقصود از شديد القوى جبرئيل است .\r\n« ذُو مِرَّةٍ » 6 مجمع : 1 - يعنى داراى نيرو 2 - داراى خوى خوب .\r\n3 - تندرست و بى مرض و آفت 4 - داراى توانائى رفت و آمد به هوا و بالا و پائين .\r\nكشف : بعضى گفته‌اند : مقصود از هر دو جمله حقّ تعالى است مثل « ذُو الْقُوَّةِ الْمَتِينُ » .\r\n« فَاسْتَوى وَهُوَ بِالأُفُقِ الأَعْلى » 7 طبرى : يعنى شديد القوى كه جبرئيل است راست و برابر شد با اينكه او و محمّد هر دو در افق أعلى بودند زيرا وقتى كه پيغمبر را به آسمان بردند در بالاترين مطلع و بر آمدگاه خورشيد كه مقصود از افق اعلى همان است با جبرئيل برابر شد . و بعضى گفته‌اند : مقصود فقط جبرئيل است يعنى جبرئيل ببرترين افق شرقى بالا رفت و راست شد .\r\nكشف نوشته : و گفته‌اند : فاستوى صفت مصطفى است معنى آن است كه راست بايستاد بنفس در مجاهدت و بدل در مشاهدت ، بروح در مكاشفت ، بسرّ در ملاطفت ، راست بايستاد از امر ما قدم بيرون ننهاد و بنهى ما قدم در ننهاد و بى فرمان ما دم نزد . راست بايستاد مراد ما را هر چه مراد وى بود زير قدم آورد و مراد ما مراد او گشت و ما خود آن كرديم كه مراد وى بود . راست بايستاد در دوستى كه از دوست جز دوست نخواست ، راست بايستاد در نفس موافقت قلب را ، راست بايستاد قلب موافقت سرّ را ، راست بايستاد سرّ موافقت\r\n","description":"","footnote":"","page_name":" 97 ","page_number":97},
  {"content":"\r\nحقّ را ، راست رفت براست و چپ نگاه نكرد تا به منزل « ثُمَّ دَنا » رسيد بر بساط « فَتَدَلَّى » قدم نهاد بقاب قوسين قرب بر رفته بر متكاء عزّت « أَوْ أَدْنى » تكيه زده بمشاهدت رسيده شراب چشيده راز شنيده دوست ديده .\r\n\r\nدردى كه من از عشق تو كردم حاصل\r\nدل داند و من دانم و من دانم و دل\r\n\r\n« ثُمَّ دَنا فَتَدَلَّى » 8 ابو الفتوح : 1 - ابن عبّاس و حسن و قتاده گفتند :\r\nيعنى جبرئيل نزديك شد و وحى بمحمّد فرود آورد و به آن حضرت چنان نزديك شد كه به اندازه ى فاصله ى كمان بود 2 - دگران گفتند : جمله پس و پيش است و چنين است « تدلَّى فدنا » چون اصل تدلى فرود آمدن است براى نزديك شدن و مشتق است از « ادلى الدّلو » يعنى دلو را بچاه پائين كرد 3 - يعنى نزديك شد رحمت خداوند بمحمّد 4 - مجاهد گفت : يعنى جبرئيل برحمت حقّ نزديك شد 5 - بعضى ديگر گفتند : يعنى محمّد بساق عرش نزديك شد و براى سجود به حقّ سرازير شد 6 - يعنى بساق عرش نزديك شد و پايش جاى ماندن نداشت بسرا پرده هاى عرش در آويخت .\r\n« فَكانَ قابَ قَوْسَيْنِ » 9 مجمع : 1 - يعنى ميان جبرئيل و پيغمبر باندازهء قاب قوسين بود و جهت آوردن اين گونه جمله بر رسم سخن عرب است 2 - عبد اللَّه مسعود گفته است : يعنى فاصله به اندازه ى دوارش بود ، و به اين معنى قاب - قوسين اندازه ى دو مقياس است . و ابن سكّيت گفته است : عرب براى اندازه گيرى مىگويد : قاس يقوس قوسا .\r\nحسينى : « دَنا » اشاره است به حالت نفس پيغمبر و « فَتَدَلَّى » اشاره به دل مقدّس او است . « قابَ قَوْسَيْنِ » مقام روح او است و « أَوْ أَدْنى » مرتبه ى سرّ آن حضرت است كه نفس او در خدمت بود و دل در منزل محبّت و روحش در مقام قربت و سرّ او در مرتبه ى مشاهدت . نظم :\r\n\r\nخيمه برون زد ز حدود و جهات\r\nپرده ى او شد تتق نور ذات\r\n\r\n","description":"","footnote":"","page_name":" 98 ","page_number":98},
  {"content":"\r\n\r\n\r\nتيرگى مستى از او دور شد\r\nپردگى پرده از او نور شد\r\n\r\n\r\nكى است كزان پرده شود كار ساز\r\nزمزمه اى گويد از آن پرده باز ؟\r\n\r\n« فَأَوْحى إِلى عَبْدِه - الخ » 10 كشف : بعضى گفته‌اند : يعنى خدا بمحمّد وحى كرد و بعضى گفته‌اند : جبرئيل بفرمان حقّ وحى ببنده ى خدا كرد كه محمّد باشد .\r\nتفسير صفى عليشاه :\r\n\r\nپس شد او نزديك بر فخر زمن\r\nوز سرش آويخت پس بهر سخن\r\n\r\n\r\nسر در آورد از افق يعنى برش\r\nخويش را آويخت بالاى سرش\r\n\r\n\r\nيا تدلَّى و دنى اندر مقام\r\nهست بر يك معنى ار دانى كلام\r\n\r\n\r\nبر پيمبر گشت يعنى او قريب\r\nباز اقرب چون حبيبى با حبيب\r\n\r\n\r\nبد مسافت بين ايشان دو كمان\r\nيا از آن نزديكتر اندر عيان\r\n\r\n\r\nبود اين تفسير ظاهر اى وفى\r\nنك شنو تأويل و تحقيق از صفى\r\n\r\n\r\nچون بمعراج احمد كامل فتوح\r\nباز بگذشت از مقام قلب و روح\r\n\r\n\r\nدر ترقى از مقام جبرئيل\r\nبر گذشت آن رهسپار بى عديل\r\n\r\n\r\nفانى اندر وحدت ذاتى شد او\r\nاينست وجه هالك الَّا وجهه\r\n\r\n\r\nفانى اعني هستى امكانى است\r\nذات حقّ باقىّ و باقى فانى است\r\n\r\n\r\nاين بود سر « دَنا » اندر كلام\r\nقوس خلقانى در اينجا شد تمام\r\n\r\n\r\nقوس ديگر در « تدلى » طى شود\r\nچون بخلق از حقّ رجوع وى شود\r\n\r\n\r\nاز مقام جمع مطلق سوى فرق\r\nباز گردد آفتاب حقّ چو برق\r\n\r\n\r\nاين دو قوساندر صعود و در نزول\r\nطى شود در سير از باب وصول\r\n\r\n\r\nقاب قوسينت چو شد كشف از سروش\r\nسرّ « أَوْ أَدْنى » شنو از سمع هوش\r\n\r\n\r\nقوس ثانى آن بقا بعد از فنا است\r\nدر مقام فرق جمعيّت بجا است\r\n\r\n\r\nواقف است از آن هويّت مرد راه\r\nكه بسريان ، دارد اشيا را نگاه\r\n\r\n\r\nپس ز قوسين است حقّ نزديكتر\r\nدر شهود عارف كامل نظر\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nهيچ بردى پى چه گفتم اى فقير\r\nگر نبردى پى مكن پى رو بمير\r\n\r\n\r\nمردنى كه بگذرى ز افلاك نور\r\nنى كزان مردن روى در خاك گور\r\n\r\n\r\nمردنى كز هستى خود لا شوى\r\nاز حيات و موت بر بالا شوى\r\n\r\n\r\nاز عناصر بگذرى و از فلك\r\nوز مزاج و طبع و انسان و ملك\r\n\r\n\r\nنز نفوس آنجا است حرفى نز عقول\r\nنز وجود غير حقّ بعد از وصول\r\n\r\n\r\nميهمان بر دعوت جانانه رفت\r\nهستى خود هشت و اندر خانه رفت\r\n\r\n\r\nچون در آمد از خودى بيگانه بود\r\nهمرهش خانه خدا با خانه بود\r\n\r\n\r\nنيست اينجا قرب و بعدى در رسوم\r\nگفت « أَوْ أَدْنى » پى فهم عموم\r\n\r\n\r\nهستى موهوميش غالب شود\r\nنى كه ممكن در فنا واجب شود\r\n\r\n\r\nچون تو گشتى فانى اندر شاه جود\r\nاو تو را بخشد ز حقانى وجود\r\n\r\n« ما كَذَبَ الْفُؤادُ ما رَأى » 11 كليد فهم قرآن ص 220 : عموم دينداران مىگويند : 1 - جبرئيل كه فرشته است و موجودى از نور ، كلمات و مطالبى از عالم بالا فرا مىگيرد و بفرمان حق براى پيغمبر مىخواند 2 - فلاسفه مىگويند : آدمى با حسّ ظاهر چيزها را مىبيند و مىشنود و با نيروى خيال صورت موجودات را بخاطر مىآورد و ترسيم مىكند و با توانائى تعقّل حقايق معنوى و كلى را در مييابد و مىسنجد و چون توان تعقّل و سنجش پيغمبران غير از دگر آدميان است كه آنچه ديگران با درس و انديشه و تكرار در مدت دراز فرا مىگيرند ايشان با نيروى حدس و قدرت عقلى بى آموزگار و فكر باندك مدّت درك مىكنند و نيز نيروى خيال آنها چندان برتر از ديگر آدميان است كه چون حقايق معنوى و بىنياز از ماده را بعقل خود بسنجند قوه ى متخيّله شان بفرمان عقل در آمده آن را به صورت معيّن مشخّص نمودار مىكند . پس آنچه را تعقّل كرده‌اند اگر ذات و شخص مجرّد باشد نيروى تخيّل به صورت بهترين افراد نمودار مىكند چنان كه پيغمبر جبرئيل را به صورت بهترين موجودات مىديد و اگر از مطالب معنوى و احكام كلَّى باشد بقالب برترين الفاظ و جمله ها نمودار مىكند چنان كه قرآن به زبان پيغمبر آمد .\r\n","description":"","footnote":"","page_name":" 100 ","page_number":100},
  {"content":"\r\n\r\n3 - مطلب درست اين است كه آنچه را پيغمبران بوحى در مىيابند با نيروى چهارم است و غير از حسّ و خيال و عقل است و آن را فؤاد مىنامند چنان كه در اين آيه است « ما كَذَبَ الْفُؤادُ ما رَأى » و آنچه را فلاسفه گفته‌اند نتيجه مىدهد كه وحى بدنبال خيالات پيغمبران فراهم مىشود ولى اينكه ما گفتيم نيروى انحصارى پيغمبران است كه در ديگران نيست .\r\nطبرى : يعنى پيغمبر بدل خدا را ديد . قتادة گفته است : يعنى پيغمبر ( ص ) جبرئيل را ديد .\r\nمجمع : « كذب » با تشديد ذال نيز خوانده‌اند ، بقرائت مشهور يعنى آنچه ديد دروغ نقل نكرد و به اين قرائت يعنى آنچه ديد دروغ نپنداشت كه راست و درست بود ، و حقيقت ديد . و حسن بصرى گفته است : يعنى پيغمبر عليه السّلام ملكوت خداوندى و مقدورات او را ديد .\r\nحسينى نوشته : نظم :\r\n\r\nكلام سرمدى بىنقل بشنيد\r\nخداوند جهان را بى جهت ديد\r\n\r\n\r\nدر آن ديدن كه حيرت حاصلش بود\r\nدلش در چشم و چشمش در دلش بود\r\n\r\n« وَلَقَدْ رَآه نَزْلَةً أُخْرى » 13 طبرى : 1 - عايشه گفت : يعنى پيغمبر جبرئيل را به صورت اصلى خود او ديد و يك بار آنگاه كه به زمين آمد و برترين آفريدگان بود ميان زمين و آسمان . ابن مسعود گفت : يعنى جبرئيل را روى پارچه ى ابريشمين لطيفى ديد كه ميان آسمان و زمين را پر كرده بود 2 - عكرمه از ابن عباس نقل كرده است : يعنى نوبت ديگر پيغمبر خدا را بدل ديده بود .\r\nمردى آنجا بعكرمه گفت مگر به قرآن نگفته است « لا تُدْرِكُه الأَبْصارُ - الخ » ؟ عكرمه بجواب گفت : تو آسمان را مگر نمىبينى ؟ گفت چرا او گفت : مگر همهء آسمان را مىبينى ؟ .\r\nمجمع : جمله ى « فَتُمارُونَه » در آيت جلو بدون الف خوانده شده است كه بقرائت اول از « مراء » بمعنى جدال و بحث است يعنى چرا در آنچه محمّد\r\n","description":"","footnote":"","page_name":" 101 ","page_number":101},
  {"content":"\r\nديد بحث و جدال مىكنيد با اينكه او درست ديد و دروغ نديد . و بقراءت دوّم از « مريت حقّه » است يعنى انكار حقّ او كردم و معنى آيه اين مىشود كه چرا سخن محمّد را كه درست است انكار مىكنيد ؟\r\nصافى : يعنى يك بار ديگر بواسطه ى فرود آمدن و نزديك شدن جبرئيل او را ديد .\r\n« عِنْدَ سِدْرَةِ - الخ » 14 تبيان : بگفته ى ابن مسعود يعنى آنجائى كه هر چه به آسمان بالا مىرود در آنجا آخر مىشود . بعضى گفته‌اند : يعنى ارواح شهداء آنجا مىرود .\r\nابو الفتوح نوشته است : رسول عليه السّلام او را بر آن صورت دو بار ديد يك بار باوّل نوبت كه وحى آمد و رسول بر كوه حرا بود نگه كرد شخصى را ديد همه روى آسمان پوشيده چنان كه از آسمان هيچ پديد نبود و بر رسول سلام كرد رسول از او بترسيد و از هوش برفت . باز به هوش آمد جبرئيل فاتحه بر او خواند و ذلك قوله « وَلَقَدْ رَآه بِالأُفُقِ الْمُبِينِ » يعنى جبرئيل بافق مبين بود و بارى ديگر بنزديك سدرهء منتهى ديد او را بر آن شكل و هيئت كه در مقام خود باشد و براى آن منتهى خواند آن را كه علم خلايق تا به آن جا باشد . عبد اللَّه مسعود گفت : به آن منتهى خواند آن را كه هر چه از بالاى آن آيد به آن جا رسد و هر چه از زير بود به آن جا رسد پس هيچ خبر نباشد از فرمانهاى خدا و الَّا به او رسد ، دعا كه از زمين بر شود و قضا كه از بالا فرود آيد .\r\nروح البيان : ديدار اوّل و دوّم برترى بر يكدگر ندارند چون پيغمبر از پس وصول بديدار حقّ دمى از ديدار دور نبود و در خوابگاه خود كه بود هم بديدار بود و اين جمله كه گفته است : نوبت ديگر نيز ديده بود براى نمودارى كمال لطف به پيغمبر است و تنزيه حق چون هر دو نوبت نمودارى قدم است و جلال كه با زمان و مكان سر و كار ندارد چون پيغمبر در مكان بود و به جائى معيّن ولى از سوى حقّ نمودارى امكانى بود كه جلوه اى در قلب محمّد كرد بآنجور كه\r\n","description":"","footnote":"","page_name":" 102 ","page_number":102},
  {"content":"\r\n\r\nخرد در آن نابود است و دانش ز هم پاشيده زيرا به آن جا عقول عاجزند و اوهام متحيّرند و قلوب و الهند و ارواح حاير و اسرار فانى هستند . و در نوبت اوّل كه بسدرة المنتهى ديد گمان برد كه آنچه آنجا ديده است در عالم كون و فساد ديدنى نيست چون ميدانست كه حق زهر سنجش آدمى پاكيزه تر است و چون بنوبت ديگر ديد دانست كه هيچ مرتبه اى از حوادث پرده در جلو آن حقيقت نيست .\r\nتأويلات كاشانى : سدرة المنتهى همان است كه علم ملائكه به آن جا پايان مىيابد و كس از آن سويش آگاه نيست و آن روح اعظم است كه نه تعيّن و نه چيز و نه مرتبه اى فوق آن است مگر هويّت محضه و وجود مطلق و از اين جهت پيغمبر كه از فناء محض ببقاء برگشت به آن جا رسيد و جبرئيل را به صورت اصلى او ديد .\r\nصافى : قطر درخت سدرة المنتهى به اندازه ى يك سال حركت مردم دنيا است و هر يك برگ آن همه ى مردم جهان را فرا مىگيرد و « جَنَّةُ الْمَأْوى » يعنى جاى آرامش پرهيزگاران كه به آن جا جايگزين مىشوند .\r\nمجمع : « جنه المأوى » با هاء قرائت شده است تا « جن » فعل باشد و هاء ضمير و مفعول يعنى او را پوشاند .\r\n« ما زاغَ الْبَصَرُ - الخ » 17 نيشابورى : 1 - يعنى پيغمبر توجّه نكرد به آنها كه او را فرا گرفته بود . يعنى به آن پرتوها كه دور و بر سدرة المنتهى را فرا - گرفته بود توجّه نكرد و نور جلوگير ديدار صاحب نور نشد . يا مقصود اين است آن فرياد كه موسى را از ديدار پرتو حقّ محروم كرد در محمّد اثر نكرد و چشمش به جائى نرفت 2 - يعنى چشم از اندازهء خود تجاوز نكرد .\r\nحسينى نوشته است : در اين آيت ستايش آن حضرت است كه در آن شب پرتو التفات بر هيچ ذره‌اى نيفكند و ديده ى دل جز بمشاهده ى جمال الهى نگشود . نظم :\r\n\r\nدر ديده كشيد كحل ما زاغ\r\nنى زاغ نگاه كرد نى باغ\r\n\r\n","description":"","footnote":"","page_name":" 103 ","page_number":103},
  {"content":"\r\n\r\n\r\nميراند براق عرش پرواز\r\nتا حجله ى ناز پرده ى راز\r\n\r\nكاشانى : يعنى : از حقّ به ديگرى چشم نداشت و بخودبينى گرفتار نشد و از آيات بزرگ حقّ ديد كه صفت رحمانيّت است و همه ى صفات در آن جمع است چون جلوه ى حقّ بصفت رحمانيّت است .\r\nتفسير صفى عليشاه :\r\n\r\nوحى كرد او پس بسوى بنده اش\r\nآنچه وحى او كرد و بد زيبنده اش\r\n\r\n\r\nقلب پيغمبر نگفت آن را دروغ\r\nكه عيان ديد از فتوح و از فروغ\r\n\r\n\r\nكشف او عاليتر از تخييل بود\r\nهمرهش در سير دل جبريل بود\r\n\r\n\r\nبا محمّد مىكنيد آيا جدال ؟\r\nز آنچه در معراج ديد از كشف و حال\r\n\r\n\r\nبار ديگر ديد مر جبريل را\r\nبر همان صورت بسدره مصطفى\r\n\r\n\r\nهست سدره ى منتهى هفتم فلك\r\nكه نهايت باشد از سير ملك\r\n\r\n\r\nجنت الماوى بود نزديك آن\r\nهست ارواح شهيدان را مكان\r\n\r\n\r\nنور عظمت آنگهان در ديدنش\r\nسدره را پوشيده بد پوشيدنش\r\n\r\n\r\nديد يعنى احمد روشن مجال\r\nمستتر بد سدره در نور جلال\r\n\r\n\r\nچشم قلبش مايل از سوئى نگشت\r\nهم نه ز آن حدى كه بود اندر گذشت\r\n\r\n\r\nسوى چپ يا راست نفكند او نظر\r\nاين بود تحقيق ما زاغ البصر\r\n\r\n\r\nديد از آيات ربّ خود رسول\r\nاكبر از آن كاندر آيد در عقول\r\n\r\n« أفَرَأَيْتُمُ اللَّاتَ - الخ » 19 طبرى : كلمهء اللَّات از اللَّه گرفته شده است و تاى آخر علامت تأنيث است چنان كه عبّاس نام مرد است و عبّاسه نام زن كه تاى آخر علامت تأنيث است و همچنين عزّى از عزيز گرفته شده است و الف علامت تأنيث است و عرب آنها را دختران خدا پنداشته‌اند كه بنام ماده ناميده‌اند .\r\nو لات نام خانه اى بوده است در طائف يا در نخله كه جائى بوده است در بيابان . مجاهد گفته است : اين كلمه با تشديد تاء خوانده شده است كه از « لتّ السّويق » گرفته شده است يعنى آرد تفت داده با آب مىآميخت چون\r\n","description":"","footnote":"","page_name":" 104 ","page_number":104},
  {"content":"\r\n\r\nمردى بوده است كه براى حاج اين خدمت را انجام مىداده است و پس از مرگش سر گور او ماندند و او را پرستيدند و به اين نام مشهور شد . و عزّى نام چند درخت بوده است كه آنها را مىپرستيدند و بعضى گفته‌اند : سنگى سفيد بوده است و بعضى گفته‌اند : خانه اى در طائف بوده است . و بعضى گفته‌اند :\r\nخانه اى در بطن نخله بوده است كه نام محلَّى است . و منات نام خانه اى بوده است كه قبيله ى بنى كعب آن را مىپرستيده‌اند . و بعضى گفته‌اند لات و منات و عزى نام سه پاره ى سنگ بوده است بدرون كعبه كه آن را مىپرستيدند مجمع : در كلمه ى مناة اختلاف قرائت است و لات سنگى بوده است كه مردى در بازار عكاظ آرد تفت داده كه سويق مىنامند با روغن مىفروخت و چون مشترى مىآمد او آرد و روغن را روى سنگى مىآميخت و به مشترى مىداد و چون او مرد ، مردم قبيله ى ثقيف براى احترام او آن سنگ را بت خود قرار دادند و كلمه ى « ضِيزى » با همزه « ضِيزى » نيز خوانده شده است .\r\n« وَمَناةَ الثَّالِثَةَ الأُخْرى » 20 طنطاوى : نام سنگى بوده است در قبيلهء هذيل و خزاعه يا ثقيف كه خون قربانى و ديگر آداب دينى خود را جلو آن مىريخته‌اند . و كلمه ى « اخرى » صفت نكوهش و تحقير است يعنى پست و ناچيز و اكنون در ميان ما مصريها اين كلمه بمعنى پستى در قدر و شرف است .\r\n« إِنْ يَتَّبِعُونَ إِلَّا الظَّنَّ - الخ » 28 فخر : در كارهاى مصلحتى روزانه و وظائف شرعى و عرفى كه دسترس بعلم نيست بايد به ظن و گمان رفتار كرد ولى در عقايد و امور قلبى نمىتوان بظنّ و گمان رفتار كرد . و كلمه ى « حق » در جملهء « إِنَّ الظَّنَّ لا يُغْنِي مِنَ الْحَقِّ » شايد مقصود خداوند باشد چنان كه در آيت ديگر گفته شده است « ذلِكَ بِأَنَّ اللَّه هُوَ الْحَقُّ » كه كلمه ى حقّ براى وصف اللَّه آورده شده است پس در آيه هم معنى اين است : گمان از اوصاف حق بىنياز نميكند و به گمان نمىتوان اوصاف حقّ را تشخيص داد و معلوم كرد .\r\nطنطاوى : حقيقت و درستى هر چيز با علم و يقين روشن مىشود نه با\r\n","description":"","footnote":"","page_name":" 105 ","page_number":105},
  {"content":"\r\nظنّ و وهم .\r\nفى ظلال القرآن : چون هدايت از سوى حقّ براى آنها آمده است پس بپندار ، چند پاره سنگ و درخت را دختر خدا ناميدن گمانى است كه جاى علم را نمىگيرد .\r\n« إِلَّا اللَّمَمَ » 32 مجمع : 1 - يعنى مگر گناه كوچك مثل بوسه و مانند آن 2 - آنچه در جاهليت و قبل از اسلام اقدام به آن كرده‌اند پس از اسلام از آن بگذرند و ببخشند 3 - روى آوردن بگناه و پشيمان شدن و دوباره چنين كارى نكردن موجب بخشيدن است .\r\n« أفَرَأَيْتَ الَّذِي - الخ » 33 مجمع : هفت آيه است كه براى عثمان نازل شده است كه از مال خود به راه خدا ميداد و برادر رضاعى او عبد اللَّه بن ابى سرج او را از اين كار منع كرد . ( ما در اوّل اين آيات بشرح نزول گفتيم كه به روايت طبرى براى وليد بن مغيره نازل شده است « مؤلَّف » ) .\r\n« إِبْراهِيمَ الَّذِي وَفَّى » 37 طبرى : 1 - يعنى خواب قربانى فرزند خود را انجام داد 2 - وظائف دينى خود را انجام داد . و مفاد آيات بعد نوشته ى در صحف ابراهيم و موسى بوده است .\r\n« أَضْحَكَ وَأَبْكى » 43 ابو الفتوح : 1 - ضحّاك گفت : ابر را به باران بگرياند و باغ را ببهار و اين معنى از علىّ عليه السّلام نيز نقل شده است 2 - ذو النون مصرى گفت : يعنى دلهاى عارفان بآفتاب معرفت بخندانيد ، و دلهاى كافران بكفر و ناشناسى بگريانيد 3 - سهل گفت : مطيع را برحمت بخندانيد ، و عاصى را بغضب بگريانيد 4 - بسّام بن عبد اللَّه گفت : دلهاشان را بگرياند و لبهاشان را بخنداند .\r\n« أَماتَ وَأَحْيا » 44 ابو الفتوح : 1 - يعنى در دنيا بميراند و در آخرت زنده كند 2 - پدران را بميراند و پسران را زنده كند 3 - كافر را بناشناسى حقّ مرده دارد و مؤمن را به حق شناسى زنده كند 4 - بعدل بميراند و بفضل\r\n","description":"","footnote":"","page_name":" 106 ","page_number":106},
  {"content":"\r\n\r\nزنده كند 5 - بحرمان مرده دارد و باحسان زنده .\r\n« أَغْنى وَأَقْنى » 48 ابو الفتوح : 1 - بسرمايه توانگر كرد و به آنچه فراهم مىكنند از گاو و گوسفند بچنگ آنها در آورد 2 - مجاهد گفت : « أَقْنى » يعنى خدمتكار بشما داد 3 - ابن عبّاس گفت : يعنى به آنچه داد راضى كرد .\r\n4 - حضرمى گفت : خود بىنياز و مردم را نيازمند به خود كرد 5 - ابن كيسان گفت : اقنى يعنى فرزندان بمردم داد .\r\n« رَبُّ الشِّعْرى » 49 ببرهان قاطع چاپ دكتر معين مراجعه شود .\r\nسنگلجى در كليد فهم قرآن : چون عرب غير اين ستاره را نپرستيد و مردى بنام ( ابو كبشه ) قبيله ى خزاعه را بپرستش آن راهنمائى كرد از اين روى نام اين ستاره بميان آمده است تا بفهماند كه آفريننده ى جهان معبود شما را آفريده .\r\nفى ظلال القرآن : ستاره اى است كه بيست برابر خورشيد سنگينتر است و پنجاه برابر آن نور دارد و فاصله ى آن از زمين يك ميليون برابر فاصله خورشيد است از زمين .\r\n« فَبِأَيِّ آلاءِ رَبِّكَ - الخ » 55 كشف : گفته‌اند : اين سخن با وليد بن مغيره است .\r\n« فَاسْجُدُوا - الخ » 62 كشف : عكرمه گفت : پيغمبر اين سوره را خواند و سجده كرد و مسلمان و مشرك و آدمى و پرى با او سجده كردند و از عبد اللَّه نقل است « 1 » اوّل سوره اى كه در آن سجده است اين سوره بوده است كه پيغمبر ( ص ) و آنكه پشت سر او بود سجده كردند مگر اميّة بن خلف كه مشتى خاك برداشت و بر آن سجده كرد و سر انجام كافر ماند و كشته شد . زيد بن ثابت گفت : من سورهء و النّجم را حضور پيغمبر صلَّى اللَّه عليه و آله خواندم و آن حضرت سجده نكرد و اين دليل است كه سجده ى خواندن قرآن واجب نيست . سفيان ثورى و اصحاب رأى كه معتقد باجتهاد هستند سجده را بر خواننده و شنونده واجب دانسته‌اند .\r\n\r\n","description":"","footnote":"\r\n( 1 ) مقصود عبد اللَّه بن مسعود يا عبد اللَّه بن عباس است .\r\n","page_name":" 107 ","page_number":107},
  {"content":"\r\nابو الفتوح : مذهب اهل بيت اين است كه سجده ى قرائت اين آيه واجب است و نيز اجماع اهل بيت است و از چهار سوره ى عزائم است كه خواندنش بر جنب و زن بدوران عادت حرام است .\r\nفى ظلال القرآن : بخش اوّل اين سوره متوجّه بيان حقيقت وحى است و دو منظره از مشاهدات پيغمبر صلَّى اللَّه عليه و آله را معرفى مىكند كه حقايق را بدرستى بىخطا و غفلت به دو نوبت از جبرئيل فرا گرفت و با دقّت و وارسى بر آيات بزرگ خداوندى آگاه شد .\r\nبخش دوّم : سر زنش كافران است بر گمان بيهوده ى ايشان و پرستش سنگها و خرافه ى انتساب دخترىشان به خداوند بموجب وهم باطل خود با اينكه خداوند آنها را بوسيله ى پيغمبر بسوى حقّ و حقيقت مىخواند .\r\nبخش سوّم : تلقين پيغمبر است باعراض از مردم بىخرد كه فكرشان زندگى زود گذر است و از ياد حقّ بىخبرند و اشاره ى بجزاى آخرت است و سود و زيان هر كس بواسطه ى كارش چون مردم بعلم خداوند از پيدايش و زندگى جزا و پاداش مىبرند نه به گمان و انديشه ى باطل خود .\r\nبخش چهارم : اشعار بمقام نبوّت است از قديم دوران تربيت بشر و سر - انجام كار بشر بسوى حق و توجه به نزديكى رستاخيز و رسيدگى به حساب زندگى .\r\nو آيت آخر كه فرمان سجود شده است بعضى روايات بىاصل گفته‌اند : چون پيغمبر اين آيه را خواند « أفَرَأَيْتُمُ اللَّاتَ وَالْعُزَّى - الخ » شيطان اين جمله ها را به اين آيه وصل كرد « تلك الغرانين العلى و انّ شفاعتهنّ لهي الَّتي ترتجى » يعنى از اين صورتهاى زيباى بلند پايه اميد شفاعت داريم . و نتيجه اين مىشود كه اين سنگهاى معبود عربها لايق ميانجيگرى هستند براى گناه بشر به پيشگاه خداوند .\r\nو چون مشركين اين را شنيدند شاد شدند كه پيغمبر با ما موافق شد و معبودهاى ما را قبول كرد و از اينروى چون پيغمبر و مسلمين براى آيت سجده بسجود رفتند مشركين هم از شادى موافقت پيغمبر با آنها به سجده رفتند و اين خبر به مسلمين\r\n","description":"","footnote":"","page_name":" 108 ","page_number":108},
  {"content":"\r\nحبشه رسيد و همه شاد شدند و به مكه آمدند باميد اينكه مردم مكّه مسلمان شده‌اند و البتّه معلوم است كه اين جمله ها ساختگى است و غير قابل قبول ولى ممكن است عربها با پيغمبر به سجده رفته باشند نه بواسطه ى آن جمله هاى مجعول بلكه چون خود روزى از قارى خوش لحنى شنيدم كه اين سوره را ميخواند و من در برابر هر آيتى از آن خود را برابر پيغمبر مىديدم كه گويا اين جمله ها را مىگويد و مىشنوم و از سوگندش خاطرم آرام مىشود و از سير ملكوت و ديدار جبرئيل همان منظره در جلو چشم مجسّم مىشود كه محمد است و جبرئيل و سدرة - المنتهى و در نقل خرافات و نام بتها ديده ى حقارت و مهانت من بسوى چند پاره سنگ گشوده مىشد و گويا مىديدم با چه پستى و نادانى اين بتها در جلو من نمايان شده است و همچنين در هر قسمتى از اين سوره خود را برابر پيغمبر مىديدم كه مفاد آنها در جلو چشمم نمودار شده است و گويا آنچه آن روز پيغمبر گفته است و امروز از زبان اين قارى به گوش من مىرسد حقايقى است نمودار كه يكايك از جلو من مىگذرد و هر كدام اثر مخصوص خود را در تمام عروق و اعصاب من بجا مىگذارد ، و چون جمله ى آخر و فرمان به سجده بگوشم رسيد لرزه اى سخت از دل تا تمام رگ و پيوندهايم را فرا گرفت و گويا همه ى بدنم از هم جدا مىشود و اختيار خود را چنان از دست داده و اشكهايم سرازير شده بود كه به هيچ كوشش و نيرو جلوگيريش ممكنم نبود . و با اينكه بارها اين سوره را خوانده بودم اثر خاصّ اين نوبت بود كه به اين گونه روح و تنم را دگرگون كرد ، و اين خود سرّ قرآن است و نفوذ آن در دلها و چنين خاصيت و اقتضاى آيات بوده است كه در دل اعراب اثر كرده است و آنها را به سجده انداخته است بخصوص كه از زبان پيغمبر ( ص ) و نفوذ صوت و سخن آن حضرت بوده است و اثر سخن و صوت پيغمبر نمونه هائى داشته است كه يكى سرگذشت عتبة بن ابى ربيعه است چون اعراب او را حضور پيغمبر فرستادند تا با آن حضرت سخن گويد و از بدگوئى خداها و بتها بازش دارد و قرار بگذارد كه آنچه بخواهد بپذيرند چه سرمايه\r\n","description":"","footnote":"","page_name":" 109 ","page_number":109},
  {"content":"\r\n\r\nباشد يا بزرگى و رياست و يا ازدواج با خانوده ها و بزرگانشان ، او آنچه بايستى بگويد به آن حضرت گفت ، آن حضرت فرمود : « أفرغت يا ابا الوليد » ؟ يعنى اى ابو الوليد سخن خود گفتى و تمام شد ؟ او گفت : بلى . فرمود : اكنون از من بشنو ، او عرض كرد : بسيار خوب . فرمود : « بِسْمِ اللَّه الرَّحْمنِ الرَّحِيمِ حم تَنْزِيلٌ مِنَ الرَّحْمنِ الرَّحِيمِ كِتابٌ فُصِّلَتْ آياتُه قُرْآناً عَرَبِيًّا لِقَوْمٍ يَعْلَمُونَ بَشِيراً وَنَذِيراً فَأَعْرَضَ أَكْثَرُهُمْ فَهُمْ لا يَسْمَعُونَ » و بقيّه ى آيات اين سوره را خواند تا به اين آيه رسيد :\r\n« فَإِنْ أَعْرَضُوا فَقُلْ : أَنْذَرْتُكُمْ صاعِقَةً مِثْلَ صاعِقَةِ عادٍ وَثَمُودَ » . چون به اين كلمات رسيد او دست خود دراز كرد تا دهان پيغمبر را بگيرد و لرزه باندامش افتاد و گفت : بخويشاونديمان سوگندت مىدهم كه بس كن و ديگر مگو . و بسوى قريش برگشت و قصه را نقل كرد و گفت : شما مىدانيد : چيزى كه محمّد گفت دروغ نميشود اين بود كه من ترسيدم بشما عذاب برسد ، اين است شعور عرب آشنا به زبان با سر سختى و دشمنى باز هم تسليم به اين سخنان مىشود . پس ممكن است آنها كه آيات سوره ى و النجم شنيدند در موقعى بود كه صوت پيغمبر و خاصيت آيات چنان اثر خود را در دل آنها گذارد كه با همه دشمنى و سرسختى به سجده افتادند .\r\nسخن ما : 1 - آيات اوّل اين سوره نشان مىدهد درستى سخن پيغمبر صلَّى اللَّه عليه و آله و چگونگى وحى و الهام به آن حضرت را ، و آيت نهم « فَكانَ قابَ قَوْسَيْنِ - » الخ « كه فاصله نشان داده است ميان پيغمبر و معلَّم آن حضرت شايد از اين روى باشد كه اگرچه شديد القوى على الظَّاهر جبرئيل است ولى در حقيقت همان قدرت بىنهايت خداوندى است كه محمد را رهبرى مىكرده است ، پس براى جايگزينى در دل عربها كه گفته شده است يك سخت نيرو يادش داد ياد آور شده است كه آن شديد القوى نه دور بود كه محمد تلقين او را درست درك نكند و اشتباه كند بلكه نزديك بود به كمتر از فاصله ى گوشه هاى كمان به يكديگر و از جهت حقيقت هم اين عبارت شايد اشاره باشد به اندازه ى ظرفيّت و هشيارى\r\n","description":"","footnote":"","page_name":" 110 ","page_number":110},
  {"content":"\r\nپيغمبر صلَّى اللَّه عليه و آله كه هركسى از مبدأ اعلى و مركز فرماندهى بمغز و اعصاب آدمى اندازه اى معيّن فاصله دارد و ارتباط دارد و مىتواند تا اندازه اى معيّن مطالب را درك كند چنان كه مىبينيم يكى كم و دير چيزى را در مىيابد و يكى زياد و زود و ديگر زياد و دير و چهارمى كم و زود و با مطالعه ى در فكر و كار زندگى مردم اين حقيقت به خوبى درك مىشود پس اين جمله كه فاصله را كم معيّن كرده است براى فهماندن اين مطلب است كه محمّد انسانى است برتر انسانها كه از همه بيشتر و زودتر مطلب را فرا مىگيرد چون از دستگاه مرموز فرماندهى باعصاب و مغز كه « شَدِيدُ الْقُوى » ناميده شده است فاصله اش بسيار كم است و بسيار نزديك به آن است ، و از همين جهت است كه نه خطا و ضلالت دارد و نه غوايت و نه از ميل خود سخن مىگويد چون بالاتر و نزديكتر ارتباط با شديد القوى دارد و فاصله اى ندارد كه خطائى در ميان باشد .\r\n2 - آيت 10 « فَأَوْحى إِلى - الخ » كه آشكار گفته نشده است چه چيز وحى شد شايد از دو جهت باشد : اوّل - براى نشان دادن اهميت آن است كه آنچه سر بسته گفته مىشود در انظار بزرگ جلوه مىكند چنان كه امام فخر گفته است كه :\r\n« للتّفخيم و التّعظيم » . دوّم - شايد براى اين باشد كه آنچه بمحمد وحى شد كس را توان دريافت همگى آن نباشد كه پاره ى از آن اندك اندك براى مردم نمودار مىشود و قسمتى هم آنچه اندر وهم نايد آن بود و هرگز دگر آفريدگان را آمادگى آن گونه چيزها نداده‌اند .\r\n3 - آيا كلمات « سِدْرَةِ الْمُنْتَهى » چه باشد و براى چه اين گونه كلمات آورده شده است ؟ شايد همانكه از مفسرين نقل كرديم و در ترجمه نوشتيم مقصود آخرين موجوديت قابل درك بشرى باشد كه محمد است و انتخاب كلمه سدره براى آن باشد كه چون عرب با محسوسات خود سر و كار دارد و پر شاخه تر درختى كه در جلو چشم او هست و بيشتر اعراب غير آن جور درختى نديده‌اند نام آن برده شده است كه ساقه اى درشت و شاخه بالى زياد دارد و چند جور است به\r\n","description":"","footnote":"","page_name":" 111 ","page_number":111},
  {"content":"\r\nمثال عوالم خلق خداوندى كه شما نمىتوانيد درك كنيد به چند جور آفريده شده است .\r\n4 - آيت 24 « أَمْ لِلإِنْسانِ - الخ » علاوه بر اينكه مىفهماند انسان هر آرزوى غلط كه مىكند و پاره هاى سنگ و درخت را دختر خدا مىپندارد هرگز قابل انجام و تحقق نيست ، اشاره است بيك حقيقت كلى و تربيت آدمى كه پى آرزوى غلط نباشد چون آنچه آرزو كند بر آوردنى نيست گرچه همه چيز از آغاز تا بانجام در قدرت خدا است ولى بايستى چيزى آرزو شود كه بموجب عقل و دين قابل پيدايش است و براى او شدنى است ، ور نه آرزوى انسان هرگز پايان پذير نيست .\r\n5 - آيت 26 جمله ى « لا تُغْنِي شَفاعَتُهُمْ شَيْئاً إِلَّا مِنْ بَعْدِ أَنْ يَأْذَنَ اللَّه » نشان مىدهد كه هيچ شفاعت و ميانجيگرى از موجودات عاليه كه ملك باشد فراهم نيست جز باذن خدا يعنى بسرنوشت و تقدير آدمى كه در نصيب هر كس از كار زندگى و پس از مرگ او پاى ميانى هيچ آفريده اثر ندارد جز سرنوشت خداوندى و بس .\r\n6 - آيت 28 جمله ى « إِنَّ الظَّنَّ لا يُغْنِي - الخ » شايد نظر به اين مطلب نباشد كه ظن و گمان بطور كلى براى آدمى ارزش ندارد بلكه ممكن است اشاره باشد بپندار بيهوده ى اعراب كه درخت و سنگ را دختر خدا و ميانجى ميان خالق و مخلوق فرض مىكردند و الف و لام « الظَّنَّ » اشاره باشد به همان چه آنها گمان مىكردند كه البتّه آنجور گمان هرگز جايگير حق نمىشود .\r\n7 - آيت 32 « فَلا تُزَكُّوا - الخ » ابو الفتوح نقل كرده است : گروهى به عبادات خود افتخار مىكردند اين جمله براى جلوگيرى آنها است . ولى شايد از اول تا آخر آيه را كه مطالعه كنيم به اين نتيجه برسيم : جمله ى « تُزَكُّوا » مشتقّ است از « تزكية النّفس » بمعنى خود ستائى و در اول آيه گفته شده است : اگر كسى از گناه دورى كرد و اندك خطائى از او سر زد خداوند او را ميآمرزد چون\r\n","description":"","footnote":"","page_name":" 112 ","page_number":112},
  {"content":"\r\n\r\nپيدايش آدمى بقدرت او است و از نهاد هر كس آگاه است كه نيك نهاد و درست كردار است يا بد نهاد است و بد كار و خودنما پس خود ستائى چه در نظر مردم چه در دل و وجدان خود كه گمان كند آدم خوبى است و خوشرفتار است غلط است كه خميره و ساختمان هر كس را خدا كه آفريده مىداند و انسان جز انجام وظيفه هيچگونه قضاوت براى خود نمىتواند و نبايد بكند چون خود ستائى مولود غرور است و نتيجه ى بد آن محروميّت از هر گونه وسائل و دستاويزهاى زندگى است كه گمان مىكند خود از ديگران بهتر مىفهمد و بيشتر وسائل كار در اختيار دارد و هميشه از همكارى و بهره ى اجتماعى محروم است ، چنان كه با مطالعه ى احوال مردم مغرور و خود ستا به خوبى اين مطالب نمودار مىشود .\r\nسورهء قمر - 54\r\nبِسْمِ اللَّه الرَّحْمنِ الرَّحِيمِ\r\nاقْتَرَبَتِ السَّاعَةُ وَانْشَقَّ الْقَمَرُ ( 1 ) وَإِنْ يَرَوْا آيَةً يُعْرِضُوا وَيَقُولُوا سِحْرٌ مُسْتَمِرٌّ ( 2 ) وَكَذَّبُوا وَاتَّبَعُوا أَهْواءَهُمْ وَكُلُّ أَمْرٍ مُسْتَقِرٌّ ( 3 ) وَلَقَدْ جاءَهُمْ مِنَ الأَنْباءِ ما فِيه مُزْدَجَرٌ ( 4 ) حِكْمَةٌ بالِغَةٌ فَما تُغْنِ النُّذُرُ ( 5 ) فَتَوَلَّ عَنْهُمْ يَوْمَ يَدْعُ الدَّاعِ إِلى شَيْءٍ نُكُرٍ ( 6 ) خُشَّعاً أَبْصارُهُمْ يَخْرُجُونَ مِنَ الأَجْداثِ كَأَنَّهُمْ جَرادٌ مُنْتَشِرٌ ( 7 ) مُهْطِعِينَ إِلَى الدَّاعِ يَقُولُ الْكافِرُونَ هذا يَوْمٌ عَسِرٌ ( 8 ) كَذَّبَتْ قَبْلَهُمْ قَوْمُ نُوحٍ فَكَذَّبُوا عَبْدَنا وَقالُوا مَجْنُونٌ وَازْدُجِرَ ( 9 ) فَدَعا رَبَّه أَنِّي مَغْلُوبٌ فَانْتَصِرْ ( 10 ) فَفَتَحْنا أَبْوابَ السَّماءِ بِماءٍ مُنْهَمِرٍ ( 11 ) وَفَجَّرْنَا الأَرْضَ عُيُوناً فَالْتَقَى الْماءُ عَلى أَمْرٍ قَدْ\r\n","description":"","footnote":"","page_name":" 113 ","page_number":113},
  {"content":"\r\nقُدِرَ ( 12 ) وَحَمَلْناه عَلى ذاتِ أَلْواحٍ وَدُسُرٍ ( 13 ) تَجْرِي بِأَعْيُنِنا جَزاءً لِمَنْ كانَ كُفِرَ ( 14 ) وَلَقَدْ تَرَكْناها آيَةً فَهَلْ مِنْ مُدَّكِرٍ ( 15 ) فَكَيْفَ كانَ عَذابِي وَنُذُرِ ( 16 ) وَلَقَدْ يَسَّرْنَا الْقُرْآنَ لِلذِّكْرِ فَهَلْ مِنْ مُدَّكِرٍ ( 17 ) كَذَّبَتْ عادٌ فَكَيْفَ كانَ عَذابِي وَنُذُرِ ( 18 ) إِنَّا أَرْسَلْنا عَلَيْهِمْ رِيحاً صَرْصَراً فِي يَوْمِ نَحْسٍ مُسْتَمِرٍّ ( 19 ) تَنْزِعُ النَّاسَ كَأَنَّهُمْ أَعْجازُ نَخْلٍ مُنْقَعِرٍ ( 20 ) فَكَيْفَ كانَ عَذابِي وَنُذُرِ ( 21 ) وَلَقَدْ يَسَّرْنَا الْقُرْآنَ لِلذِّكْرِ فَهَلْ مِنْ مُدَّكِرٍ ( 22 ) كَذَّبَتْ ثَمُودُ بِالنُّذُرِ ( 23 ) فَقالُوا أبَشَراً مِنَّا واحِداً نَتَّبِعُه إِنَّا إِذاً لَفِي ضَلالٍ وَسُعُرٍ ( 24 ) أَأُلْقِيَ الذِّكْرُ عَلَيْه مِنْ بَيْنِنا بَلْ هُوَ كَذَّابٌ أَشِرٌ ( 25 ) سَيَعْلَمُونَ غَداً مَنِ الْكَذَّابُ الأَشِرُ ( 26 ) إِنَّا مُرْسِلُوا النَّاقَةِ فِتْنَةً لَهُمْ فَارْتَقِبْهُمْ وَاصْطَبِرْ ( 27 ) وَنَبِّئْهُمْ أَنَّ الْماءَ قِسْمَةٌ بَيْنَهُمْ كُلُّ شِرْبٍ مُحْتَضَرٌ ( 28 ) فَنادَوْا صاحِبَهُمْ فَتَعاطى فَعَقَرَ ( 29 ) فَكَيْفَ كانَ عَذابِي وَنُذُرِ ( 30 ) إِنَّا أَرْسَلْنا عَلَيْهِمْ صَيْحَةً واحِدَةً فَكانُوا كَهَشِيمِ الْمُحْتَظِرِ ( 31 ) وَلَقَدْ يَسَّرْنَا الْقُرْآنَ لِلذِّكْرِ فَهَلْ مِنْ مُدَّكِرٍ ( 32 ) كَذَّبَتْ قَوْمُ لُوطٍ بِالنُّذُرِ ( 33 ) إِنَّا أَرْسَلْنا عَلَيْهِمْ حاصِباً إِلَّا آلَ لُوطٍ نَجَّيْناهُمْ بِسَحَرٍ ( 34 ) نِعْمَةً مِنْ عِنْدِنا كَذلِكَ نَجْزِي مَنْ شَكَرَ ( 35 ) وَلَقَدْ أَنْذَرَهُمْ بَطْشَتَنا فَتَمارَوْا بِالنُّذُرِ ( 36 ) وَلَقَدْ راوَدُوه عَنْ ضَيْفِه فَطَمَسْنا أَعْيُنَهُمْ فَذُوقُوا عَذابِي وَنُذُرِ ( 37 ) وَلَقَدْ صَبَّحَهُمْ بُكْرَةً عَذابٌ مُسْتَقِرٌّ ( 38 ) فَذُوقُوا عَذابِي وَنُذُرِ ( 39 ) وَلَقَدْ يَسَّرْنَا الْقُرْآنَ لِلذِّكْرِ فَهَلْ مِنْ مُدَّكِرٍ ( 40 ) وَلَقَدْ جاءَ آلَ فِرْعَوْنَ النُّذُرُ ( 41 ) كَذَّبُوا بِآياتِنا كُلِّها فَأَخَذْناهُمْ أَخْذَ عَزِيزٍ مُقْتَدِرٍ ( 42 ) أكُفَّارُكُمْ خَيْرٌ مِنْ\r\n","description":"","footnote":"","page_name":" 114 ","page_number":114},
  {"content":"\r\nأُولئِكُمْ أَمْ لَكُمْ بَراءَةٌ فِي الزُّبُرِ ( 43 ) أَمْ يَقُولُونَ نَحْنُ جَمِيعٌ مُنْتَصِرٌ ( 44 ) سَيُهْزَمُ الْجَمْعُ وَيُوَلُّونَ الدُّبُرَ ( 45 ) بَلِ السَّاعَةُ مَوْعِدُهُمْ وَالسَّاعَةُ أَدْهى وَأَمَرُّ ( 46 ) إِنَّ الْمُجْرِمِينَ فِي ضَلالٍ وَسُعُرٍ ( 47 ) يَوْمَ يُسْحَبُونَ فِي النَّارِ عَلى وُجُوهِهِمْ ذُوقُوا مَسَّ سَقَرَ ( 48 ) إِنَّا كُلَّ شَيْءٍ خَلَقْناه بِقَدَرٍ ( 49 ) وَما أَمْرُنا إِلَّا واحِدَةٌ كَلَمْحٍ بِالْبَصَرِ ( 50 ) وَلَقَدْ أَهْلَكْنا أَشْياعَكُمْ فَهَلْ مِنْ مُدَّكِرٍ ( 51 ) وَكُلُّ شَيْءٍ فَعَلُوه فِي الزُّبُرِ ( 52 ) وَكُلُّ صَغِيرٍ وَكَبِيرٍ مُسْتَطَرٌ ( 53 ) إِنَّ الْمُتَّقِينَ فِي جَنَّاتٍ وَنَهَرٍ ( 54 ) فِي مَقْعَدِ صِدْقٍ عِنْدَ مَلِيكٍ مُقْتَدِرٍ ( 55 )\r\nمعنى لغات : « مُهْطِعِينَ » از مصدر هطع و هطوع بمعنى با شتاب و ترس رو به چيزى رفتن ، چشم به چيزى دوختن و از آن بر نداشتن . « دُسُرٍ » جمع دسار بمعنى ميخ و وسيله ى بستن تخته هاى كشتى . « صَرْصَرٍ » باد تند يا سرد ، « مُنْقَعِرٍ » از جاى كنده ، مرده . « أَشِرٌ » خود پسند ، گردنفراز . « هشيم » گياه خشك و نرم و كهنه . « الْمُحْتَظِرِ » محفوظ ، ممنوع ، نگاهدارى شده . « فَطَمَسْنا » از مصدر طمس نشانه ى چيزى پاك كردن و كهنه شدن ، نابود كردن ، پوشاندن نور چشم كم شدن ، بمعنى لازم و متعدّى استعمال شده است .\r\nترجمه : بنام بخشاينده خداى بديگر جهان و مهربان بهمگان در اين جهان\r\n1 رستاخيز نزديك شد كه ماه دو پاره شد\r\n2 ولى كافران اگر چنين نشانهء [ درستى گفتار پيغمبر 
  ] بينند روى بگردانند و گويند : جادوى زود گذر است و يا گويند : كار هميشگى محمّد است\r\n3 و به پيروى خواسته ى خود دروغش شمرند با اينكه همه كار بر جاى است [ و بدرستى انجام شده 
  ]\r\n4 و خود از سرگذشت پيشين خبر دارند و شود جلوگيرشان از زشتى و بدى باشد\r\n5 كه آن سراسر پند است و حكمت ولى كى اين بيم و نويد بىنيازى آورد و سود رساند\r\n6 پس اى محمّد\r\n","description":"","footnote":"","page_name":" 115 ","page_number":115},
  {"content":"\r\nپروايشان مدار تا روزى فرا رسد كه بسوى سر انجامى زشت آوازشان كنند\r\n7 با چشمهاى فرو هشته ، چون ملخ پراكنده از گور بدر شوند\r\n8 و شتابناك بسوى آواز روند و آن كافران گويند : چه دشوار روزى\r\n9 در گذشته [ نيز چنين بود كه 
  ] بنده ى ما نوح را مردمش دروغگو شمردند و ديوانه اش گفتند و آزرده شد\r\n10 و با پروردگار خود گفت : به من چيره شدند تو خود كينخواهى من كن .\r\n11 پس چنان آب فرو ريختيم [ كه گوئى 
  ] درهاى آسمان گشوديم\r\n12 و زمين را همچو چشمه هاى آب روان كرديم تا آب از بالا و زير بهم رسيد چه فرمانى بود ز ما بسرنوشت شده\r\n13 و او را بر ابزارى از ميخ و تخته برديم\r\n14 كه به جلو چشمان [ و نگهبانى 
  ] ما به آب روان شد تا كافران سزاى خود بينند\r\n15 و كشتى را بجاى گذارديم تا نشانه ى توان ما باشد . پس آيا كسى آن را به خاطر آورد و ز ان پند گيرد ؟\r\n16 چگونه بيمى بود و عذابى ؟\r\n17 و [ اكنون هم 
  ] قرآن را چه آسان كرده‌ايم براى يادگيرى پس شود كسى [ بخواند و 
  ] به ياد حقّ باشد ؟\r\n18 و نيز عاديان دروغگو دانستند پيغمبرشان را ، و چه بيمى از ما بود و چه گرفتارى\r\n19 كه بادى سخت به روزى شوم ،\r\n20 پيوسته مردمان ، چون خرمابنان ز ريشه بر آمده از جاى بكند\r\n21 پس چگونه بوده است بيمآورى ما و عذاب ما ؟\r\n22 البته اين قرآن آماده ى يادگيرى است پس هست كسى كه ياد گيرد [ و انديشه ى فردا كند 
  ] ؟\r\n23 و ملت ثمود بيم و نويدها را دروغ شمردند\r\n24 و گفتند : چگونه شود پيرو آدمى چون خود شويم و گمراه و ديوانه باشيم ؟\r\n25 مگر از ما جز او كسى نبود كه الهامش كنند ؟ بلى او دروغگو است و خودخواه\r\n26 ولى به زودى فردا برسد و بدانند : كى است دروغگو و كه گردنفراز است ؟\r\n27 [ و بصالح نويد داديم : 
  ] ما بآزمايششان شتر فرستيم . تو در كمين باش و شكيبا\r\n28 و آگاهشان كن :\r\nچشمه آب شما بفرمان خدا بخش است و شما بنوبت خود دم آب رويد و شتر هم بروز خود آب خورد\r\n29 مردم ثمود همدم [ بىدين و زورمند 
  ] خويش خود را به يارى خواستند او دست بيازيد و شتر را پى ببريد .\r\n30 پس بنگر بيمآورى و آزار ما\r\n","description":"","footnote":"","page_name":" 116 ","page_number":116},
  {"content":"\r\n\r\n31 كه آوازى چنان سخت بر سرشان آورديم تا چون گياه خشك در چاله كرده بودند\r\n32 اكنون قرآن را براى ياد گذشته و انديشه ى آينده آماده كرده‌ايم پس شود كسى پند از آن گيرد ؟\r\n33 و مردم لوط سخن او باور نداشتند\r\n34 و ما بر آنها ز باد سنگريزه بريختيم جز خاندان لوط كه بسحرگاهان رهانديم\r\n35 و اين نعمتى از سوى ما بود كه چنين پاداش دهيم آنكه سپاسگزار است و قدر نعمت شناسد\r\n36 و البتّه لوط ز سختى ما ترساندشان ليكن دو دل بودند و در بيم و نويدش بجدل\r\n37 و از ميهمانان او كام خواستند و ما چشمشان بپوشانديم و گفتيم : بچشيد : آزار ما و [ دنباله ى پيكار با 
  ] بيم و نويد ما .\r\n38 چه بامدادان بسحرگاهان پيوسته آزارى بر سرشان رفت\r\n39 و گفتيم بچشيد عذاب و سزاى نافرمانى بيم و نويد ما را\r\n40 و البتّه اين قرآن را براى پند مردم آسان كرديم پس شود كسى به ياد حقّ باشد ؟\r\n41 و هم خاندان فرعونى را بيم - آوران بودند\r\n42 و ايشان همه ى نشانهاى ما دروغ پنداشتند پس ما چنان سخت گرفتارشان كرديم كه گوئى بچنگال سرورى توانا مانده اند\r\n43 [ اى محمّد از اين عربها بپرس 
  ] مگر كافران شما بهتر و زورمندتر از آن گذشتگان هستند و يا نوشته ى آزادى بدستتان دادند\r\n44 يا پندارند گروهند و هم پشت يكدگرند ؟\r\n45 ولى به زودى همگانشان شكسته شوند و پشت بگردانند [ روى بگريز 
  ]\r\n46 بلى ميعادشان برستاخيز است كه تلختر است و ناگوارتر\r\n47 و البتّه بدكاران بگمراهيند و آتش\r\n48 در آن روز كه به روى بآتششان كشند [ و گويندشان 
  ] پساوش آتش بچشيد\r\n49 چه ما همه چيز به اندازه آفريديم [ و بسرانجامش رسانيم 
  ]\r\n50 و فرمان ما جز همانند يك چشم بر هم زدن نيست\r\n51 و البتّه پيروان دينتان نابود كرديم پس كسى هست ياد آن كند ؟\r\n52 چون آنچه كردند بكارنامه ها بود\r\n53 كه كوچك و بزرگ آن از قلم نيفتاد\r\n54 و البتّه پرهيزكاران به بستانها بر كنار نهرهايند\r\n55 بجايگاه راستى كه پيشگاه سلطان توانا بود .\r\nسخن مفسرين : ابو الفتوح : اين سوره مكّى و پنجاه و پنج آيه است .\r\n","description":"","footnote":"","page_name":" 117 ","page_number":117},
  {"content":"\r\n« اقْتَرَبَتِ السَّاعَةُ وَانْشَقَّ الْقَمَرُ » 1 طبرى : يعنى آن ساعت كه رستاخيز به پا مىشود نزديك شد . و مقصود ترساندن مردم است بنزديك شدن قيامت و نابودى جهان و آمادگى مردم براى سختى قيامت پيش از فرا رسيدن آن و آنگاه كه هنوز پيغمبر صلَّى اللَّه عليه و آله بمكّه بود مردم آنجا معجزه اى خواستند آن حضرت شكافتن ماه را به آنها نشان داد براى راستى سخن و درستى پيغمبرى خود و چون به آنها نماياند گفتند : محمّد ما را جادو كرد و اين است معنى اين آيه تا « سِحْرٌ مُسْتَمِرٌّ » .\r\nو انس مالك گفته است از پيغمبر خواستند آيتى بنماياند آن حضرت قمر را دو پاره نشان داد بطورىكه كوه حرا را از ميان آن دو ديدند . و نيز او گفته است دو بار شكافتن ماه را بمردم مكه نشان داد .\r\nو نيز ابو الفتوح نوشته است : حذيفه خواند « و قد انشقّ القمر » و چنان است كه انشقاق قمر بعلامت قيام ساعت كرد و گفت : از اعلام قرب قيام ساعت يكى انشاق قمر است چون قمر شكافته شد وقت آمد كه قيامت برخيزد ، و عطا گفت : معنى آن است كه « و سينشقّ القمر » و ماه شكافته خواهد شد يعنى هنوز وقت نيست و اين خلاف اجماع است .\r\nمجمع : ابن مسعود گفته است : ماه دو پاره شد و پيغمبر فرمود : بنگريد ، بنگريد و نيز او گفته است : سوگند به خدا كه كوه حرا را از ميان دو پاره ى ماه ديدم . و اين مطلب را گروهى از اصحاب روايت كرده‌اند كه اين چند نفر از آنها را نام مىبريم : عبد اللَّه مسعود ، انس مالك ، حذيفة بن اليمان و عبد اللَّه بن عمر و گروهى از مفسّرين اين عقيده را دارند مگر عثمان بن عطا كه از پدرش نقل كرده است كه معناى آيه اين است « سينشقّ القمر » و همين معنى از حسن بصرى نقل شده است و بلخى نيز شقّ القمر را انكار كرده است ولى اين عقيده درست نيست زيرا مسلمين بر آن اجماع كرده‌اند و شهرتى كه ميان اصحاب پيغمبر داشته است جلوگير است از اينكه كسى آن را منكر شود ، و اگر كسى خرده گيرى كند كه چه شد ماه شكافت و ديگر مردم جهان نديدند و تاريخ آن را ضبط نكرد ؟ جواب اين\r\n","description":"","footnote":"","page_name":" 118 ","page_number":118},
  {"content":"\r\nاست كه اين اعتراض درست نيست چه ممكن است : 1 - بواسطه ى ابراز چشمها پوشيده مانده است 2 - مردم بخواب بوده‌اند 3 - بيشتر مردم توجّهى به اين گونه حوادث ندارند چنان كه فرو فتادن ستاره و طلوع و غروب آن را بيشتر خبردار نمىشوند و از آن غافل هستند . و در آيه كه شكافتن ماه و نزديك شدن قيامت با هم گفته شده است از اين جهت است كه شكافتن ماه نشانه ى پيغمبرى آن حضرت است و پيغمبرى و دوران آن حضرت از شرطها و نشانه هاى نزديكى قيامت است .\r\nكشف : انس مالك گفت : در يك شب دو نوبت ماه شكافت كه اوّل به دو نيم شكافت و بهم آمد دوباره شكافته شد . و نيز بكشف الاسرار در معنى بسم اللَّه و اين آيه چنين نوشته است : رحمان است روزى گمار و دشمن پرور ، خالق خير و شرّ ، مبدع عين و اثر ، نگارنده ى آدم نه از مادر نه از پدر ، يكى را بينى در دنيا با منزلت و خطر و سينه ى او از حقّ بىخبر ، ديگرى را بينى درخت ايمان در دل و داغ آشنائى بر جگر ، نه كفش در پاى و نه دستار بر سر آن است كه ربّ العزّه مىفرمايد « إِنَّا كُلَّ شَيْءٍ خَلَقْناه بِقَدَرٍ » رحيم است او كه ايمان دهد و قلب سليم ، مؤمنان را رهاند از نار جحيم ، بخلق فرستاد رسولى كريم ، بستود او را به خلق عظيم .\r\nشور از جانهاى بيگانگان بر خاست ، دود حسد از سينه هاشان بر آمد ، غبار عداوت بر رخسارشان نشست آن ساعت كه انشقاق قمر پديد آمد . موسى كليم را انفلاق بحر بود مصطفى حبيب را انشقاق قمر بود . چه عجب گر بحر بر موسى بضرب عصا شكافته گشت كه بحر سركوب و ملموس است ، دست آدمى به دو رسد و قصد آدمى به وى اثر دارد . اعجوبه ى مملكت انشقاق قمر است كه عالميان از دريافت آن - عاجز و دست جنّ و انس از رسيدن به وى قاصر وانگه به اشارت دو انگشت مبارك مصطفى شكافته گشت و اين معجزه مرورا ظاهر گشت .\r\nتبيان شيخ طوسى : اين اخبارى است از سوى حقّ بنزديك بودن قيامت\r\n","description":"","footnote":"","page_name":" 119 ","page_number":119},
  {"content":"\r\nو رسيدن هنگام آن ، پس « اقْتَرَبَتِ » يعنى نزديك شد و وقتش رسيد و در وزن افتعل معنى مبالغه است مثل اقتدر يعنى زياد توانا بود و « اشتوى » يعنى زياد كباب درست كرد . و هر كس مثل حسن بصرى و بلخى منكر شد كه شق القمر شده است و بخواهد بگويد در آينده خواهد شد دست بردار از ظاهر قرآن شده است ، چون كلمه ى « انْشَقَّ » معنى گذشته را مىفهماند يعنى شكافته شد و اگر بگوئيم مقصود آينده است معنى مجازى آن خواهد بود . و شكافتن ماه روايت شده است از عبد اللَّه مسعود و انس مالك و ابن عمر و حذيفه و ابن عبّاس و جبير بن مطعم و مجاهد و ابراهيم و مسلمانان اجماع بر آن كرده‌اند ، پس اعتنائى بقول مخالف نيست چون بر خلاف مشهور ميان اصحاب پيغمبر است و عقيده اى است كه طرف - دارش كم است .\r\nحسينى نوشته : فرد :\r\nگشت ماه چارده بر لوح سبزه ى چرخ چون خامه ى دبير ز تيغ سنان او روح البيان : عطَّار گفته :\r\n\r\nماه را انگشت او بشكافته\r\nمهر از فرمانش از پس تافته\r\n\r\nو جامى گفت :\r\n\r\nچو مه را بر سر تير اشارت\r\nزد از سبّابه ى معجز بشارت\r\n\r\n\r\nدو نون شد نيم دور حلقه ى ماه\r\nچهل را ساخت او شصت از دو پنجاه\r\n\r\n\r\nبلى چون داشت دستش بر قلم پشت\r\nرقم زد خطَّ شق بر مه دو انگشت\r\n\r\nو در مثنوى است :\r\n\r\nپس قمر كه امر بشنيد و شتافت\r\nپس دو نيمه گشت بر چرخ و شكافت\r\n\r\nصافى : قمّى گفته است : يعنى قيامت نزديك شد و پس از پيغمبر صلَّى اللَّه عليه و آله خبرى نيست مگر قيامت و پيغمبرى و رسالت نخواهد بود . و نيز قمّى گفته است :\r\nروايت شده است : يعنى ظهور قائم نزديك است .\r\n","description":"","footnote":"","page_name":" 120 ","page_number":120},
  {"content":"\r\nتنوير المقباس : يعنى بواسطه ى پيدايش پيغمبر و فرود آمدن دخان روز رستاخيز نزديك شد و ماه به دو پاره شد و آن از نشانه هاى قرآن است « 1 » .\r\nتأويلات كاشانى : شكافتن ماه از آن روى نشانه ى پيدايش رستاخيز است كه قمر اشاره بقلب است و بمانند ماه داراى دو روى است : يكى روشن كه بسوى روح است و ديگرى تاريك كه در پهلوى نفس است و همچنان كه ماه از خورشيد روشنى مىگيرد قلب از روح روشن است و شكافتن ماه شكفتن دل است به ظهور محمّد صلَّى اللَّه عليه و آله و سلَّم .\r\n( اين جمله ى آخر بجاى اين دو جمله ى تأويلات است « فانشقاق القمر انفلاقه عن ظهور محمّد لظهوره في دور القمر ) .\r\nتفسير لاهيجى نوشته : چون انشقاق قمر از علامات نبوّت پيغمبر ما است زمان او از علامات اقتراب ساعت است - الخ .\r\nطنطاوى : يعنى به زودى ماه مىشكافد ، يا بروايت انس مالك ماه دو پاره شد . و عجيب است كه دانشمندان امروز علم هيئت نگفته‌اند هيچ يك از كرات آسمانى از زمين جدا شده است جز ماه را در دوران بسيار قديم كه زمين دور خود مىگشت ماه از آن جدا شد و بدور آن بگردش افتاد . و اين هم خود شكافتن است و جدا شدن ، پس شكافتن ماه از معجزات علمى است نه براى اينكه فقط قريش آن را به دو پاره ديدند كه كوه حرا از ميان آن نمودار بود چنان كه از ابن مسعود نقل شده است بلكه آنچه در زمان پيغمبرى و نبوّت پيدا شده است يادآورى است از جدائى ماه از زمين كه جزء آن بوده است ، پس چنان كه ماه خود دو پاره شد ، بدوران پيشين هم جزء زمين بود و از پس شكافتن زمين آن از زمين جدا شد . و مقصود از بيان اين مطلب فهماندن تجزيه ى ماده و تبديل آن است و گر نه چرا از ميان اجرام آسمانى ماه مختصّ بشكافتن شد و خورشيد و ستاره ها را خدا انتخاب نكرد . چونكه در دانش امروز از ماه گفتگو\r\n\r\n","description":"","footnote":"\r\n( 1 ) براى معنى « دخان » به سورهء دخان مراجعه شود . « مؤلف »\r\n","page_name":" 121 ","page_number":121},
  {"content":"\r\nمىشود . پس بايد وارسى كرد كه در اين چند سوره چگونه گفته شده است « الْبَحْرِ الْمَسْجُورِ » كه قسمتهاى درونى زمين است و ماه شكافته از زمين است ، و رقّ منشور كه اشاره است بدوران كاغذ و علم و تمدّن . و « الْبَيْتِ الْمَعْمُورِ » كه اشاره است بقسمتهاى كشف شده ى مسكون و آبادان . و همه ى اينها براى يادآورى مردم است و تحريك به تحصيل علم و دانش .\r\nنيشابورى : بعضى منجّمين گفته‌اند : شايد صورتى خسوف مانند نمايان شده است كه پاره اى از ماه از چشم مردم پنهان شده است و چيزى مانند پاره ى ديگر ماه در فضا نمايان بوده است . ولى نقل و روايت صحيح بهتر است از قول منجّم . و مقصود از نزديكى قيامت نزديكى زمانى نيست بلكه نزديكى بعقل و آمادگى براى پذيرفتن مردم است كه چون آن را ديدند بفهمند كه قيامت هم به همين گونه شدنى است و نزديك بفهم و قبول است . و پس از ديدن آن مجالى براى انكار نماند .\r\nنفحة الرّحمن نهاوندى : براى ثبوت شقّ القمر همين بس كه از قديم زمان ميان مسلمانان مسلَّم بوده است . و آنها كه شكّ در آن كرده‌اند كه چرا دگر - جاهاى دنيا نديدند ؟ سخنشان ارزش ندارد . چون بيشتر مردم متوجّه اين گونه حوادث مانند خسوف نمىشوند و شايد ابر بوده يا مردم خواب بوده‌اند يا اختلاف افق بوده و شايد براى مصلحتى خداوند بيشتر مردم را از ديدن اين حادثه محروم كرد تا حجّت بر حاضرين تمام باشد « 1 » .\r\nفى ظلال القرآن : اين سوره از آغاز تا بانجام حمله ى ترسآور سختى است بدل كافر كه آن را مىلرزاند همچنان كه آرامش و دلگرمى دامنه دارى است براى مؤمن كه آن را آسوده مىدارد . جمله ها و آيات روى هدف بيم و نويد مانند\r\n\r\n","description":"","footnote":"\r\n( 1 ) استاد ما مرحوم ميرزا ابو الحسن شعرانى در كتاب راه سعادت ( صفحهء 133 - 140 ) در موضوع شق القمر و شبهاتى كه در آن كرده‌اند بيان بسيار مبسوطى دارد كه مطالعه اش بسيار سودمند است . ( مصحّح )\r\n","page_name":" 122 ","page_number":122},
  {"content":"\r\nحلقه هاى بهم پيوسته دور مىزند و شنونده را به اين جمله ها مىلرزاند و ميفشارد كه « فَكَيْفَ كانَ عَذابِي وَنُذُرِ » باز او را مجال تنفّس مىدهد و مىگويد « لَقَدْ يَسَّرْنَا الْقُرْآنَ لِلذِّكْرِ فَهَلْ مِنْ مُدَّكِرٍ » . اين سوره بخشهاى متناوب و متناسبى دارد كه آغاز هر يك رعب و لرزى خاصّ در دل ايجاد مىكند و چون انجام يافت ديگرى سختتر و هولناكتر آغاز مىشود و در پايان سوره فضائى نرم و آرام و اميد بخش فراهم شده است و گفته « فِي جَنَّاتٍ وَنَهَرٍ فِي مَقْعَدِ صِدْقٍ عِنْدَ مَلِيكٍ مُقْتَدِرٍ » .\r\nسر آغاز سوره خيره كننده و پيوند گسل است و شنونده را سختتر از آنچه به چشم ديده بدل مىلرزاند كه رستاخيز نزديك شد از پس آن ، حادثه ى جوّى و شكافتن ماه را به ياد مىآورد . و روايات متواتر آن را نقل كرده است كه در مكّه و پيش از هجرت بوده است و فقط از عبد اللَّه مسعود نقل شده است كه در منى بوده است و كافران منكر اين حادثه نشدند و گر نه گفته ى آنها نقل مىشد . اينجا يك مطلب هست كه آيت شكافتن ماه ناسازگار است با مفهوم آيتى كه مىگويد پيغمبر مانند گذشتگان نيست كه مأمور معجزه نشان دادن باشد ، سوره اسراء آيت 59 « وَما مَنَعَنا أَنْ نُرْسِلَ بِالآياتِ إِلَّا أَنْ كَذَّبَ بِهَا الأَوَّلُونَ » يعنى چون پيشينيان آيات را دروغ شمردند ما را جلوگير از فرستادن آيت و معجزه شد . و نيز در همان سوره از 88 تا 93 گفته شده است كه پيغمبر فقط آدم است و فرستاده ى حقّ و يگانه معجزه ى او قرآن است كه هر كه مرد ميدان است مانندش بياورد .\r\nپس پاره شدن ماه براى پذيرش خواهش كافران بعنوان يك معجزه بر خلاف نصوص قرآنى است و نيز بر خلاف روش الهامات به پيغمبر است ، چون وحى به آن حضرت فقط با قرآن بوده است كه خود معجز نمايانى است و با همين قرآن خود پيغمبر را مىكشاند به سوى مطالعه و باريك بينى در آيات حقّ كه در موجودات نمايان است و هم در حوادث تاريخى پس قضيّه ى شقّ القمر را كه به موجب حديث متواتر قبول مىكنيم نه براى اثبات پيغمبرى آن حضرت است بلكه براى بزرگداشت او و نماياندن مقام نبوّت است .\r\n","description":"","footnote":"","page_name":" 123 ","page_number":123},
  {"content":"\r\nصفى عليشاه :\r\n\r\nهست اغلب اهل ملَّت را قبول\r\nكه قمر شق شد بانگشت رسول\r\n\r\n\r\nپاره اى گويند هست اين انشقاق\r\nاز علامات قيامت در سياق\r\n\r\n\r\nآنكه گفت اين گشت واقع راست گفت\r\nخود قيامت احمد است اندر نهفت\r\n\r\n\r\nاز نشانهايش بود شقّ قمر\r\nنيست اين معنى شگفت اندر نظر\r\n\r\n\r\nداده باشد گر قيامت را نشان\r\nدر وجود خويشتن بر منكران\r\n\r\n\r\nنزد عارف اين معانى بيّن است\r\nگر نفهمد بسته چشمى ممكن است\r\n\r\n« سِحْرٌ مُسْتَمِرٌّ » 2 طبرى : 1 - مجاهد گفته است : يعنى جادوى رونده است كه رد مىشود و نمىماند از مرور بمعنى گذر كردن و نماندن و ضحّاك گفته است : چون ماه مىگرفت مشركين مىگفتند : اين كار جادو است و از اين روى عمل پيغمبر ( ص ) را هم جادو گفتند 2 - بعضى از مردم بصره كه آشناى بسخن عرب است گفته است : كلمه ى « مُسْتَمِرٌّ » از امرار است بمعنى استوار تابيدن ريسمان و « سِحْرٌ مُسْتَمِرٌّ » يعنى جادوى سخت .\r\nابو الفتوح : يعنى رونده و روان است كه كار محمد همين است و از او عجيب نيست .\r\n« كُلُّ أَمْرٍ مُسْتَقِرٌّ » 3 كشف : يعنى هر چه بسرنوشت شده است خواه و ناخواه انجام مىشود . و بعضى گفته‌اند : يعنى هر چيزى بهدف و نتيجه ى خود ميرسد چون هر چه بغايت خود برسد مستقر است و ثابت .\r\nمجمع : « مُسْتَقِرٌّ » با رفع و صداى جلو راء خوانده‌اند تا خبر براى « كُلُّ أَمْرٍ » باشد يعنى هر چيزى ثابت است و با جرّ و صداى زير راء خوانده‌اند تا صفت امر باشد و دو معنى شده است : 1 - هر كارى از خوب يا بد پا بر جا و ثابت است تا نتيجه ى خوب و بد آن برسد در بهشت يا دوزخ 2 - هر كارى را حقيقتى است كه اگر به دنيا باشد به زودى نمودار مىشود و اگر بآخرت باشد عاقبت شناخته خواهد شد .\r\n","description":"","footnote":"","page_name":" 124 ","page_number":124},
  {"content":"\r\n« ما فِيه مُزْدَجَرٌ » 4 مجمع : 1 - يعنى اخبار گذشتگان و آنچه بر سرشان آمد در قرآن است و وسيله ى جلوگيرى كافران است و پند ايشان .\r\n« حِكْمَةٌ بالِغَةٌ » 5 كشف : 1 - يعنى آنچه جلوگير كافران است حكمتى است بالغ و رسا 2 - قرآن حكمت بالغى است و رسا 3 - قرآن حكمتى است از خداوند رسيده بمردم .\r\n« فَما تُغْنِ النُّذُرُ » 5 كشف : 1 - يعنى بيم و نويدها سودى نمىدهد 2 - يعنى چه چيز موجب بىنيازى از بيم و نويد است اگر آن خود سود آور نباشد و « نذر » دو معنى مىشود : يا مصدر است بمعنى انذار يا جمع نذير است يعنى آنها كه بيم و نويد مىدهند و پيغمبران .\r\n« شَيْءٍ نُكُرٍ » 6 مجمع : « نُكُرٍ » با ضمّ و سكون كاف هر دو قرائت شده است و « خشع » در آيهء بعد با الف به صورت اسم فاعل خوانده شده است .\r\n« فَتَوَلَّ عَنْهُمْ يَوْمَ يَدْعُ الدَّاعِ - الخ » 6 مجمع : 1 - در عنهم وقف است و جمله تمام يعنى اعتنائى بكافران مكن و « يَوْمَ - الخ » آغاز جملهء ديگرى است 2 - يعنى در آن روز كه داعى دعوت مىكند تو اعتنا بكافران مكن و براى آنها شفاعت مكن چون به دنيا سخنت نپذيرفتند 3 - روى از آنها بگردان كه روز دعوت مىبينند سزاى خود را 4 - رو بگردان از آنها كه به آن روز چشمهاشان فرو افتاده است و بىاراده بسوى دعوت مىدوند 5 - پرواشان مدار و بانديشه ى آن روز باش .\r\n« تَجْرِي بِأَعْيُنِنا » 14 مجمع : 1 - به نگهبانى ما كشتى بر آب روانه شد .\r\n2 - بحضور مأمورين و فرشتگان ما روانه شد 3 - روى چشمه هاى آب كه ما از زمين در آورديم كشتى روانه شد .\r\n« تَرَكْناها آيَةً » 15 مجمع : يعنى اين عمل كشتى سازى و طوفان و غرق را نشانه ى قدرت خود قرار داديم .\r\nكشف : ياد گرفتن ساختن كشتى و كشتىهاى جهان را براى نشانه ى\r\n","description":"","footnote":"","page_name":" 125 ","page_number":125},
  {"content":"\r\nقدرت خود بجاى گذارديم .\r\n« فَهَلْ مِنْ مُدَّكِرٍ » 15 ابو الفتوح : 1 - يعنى كسى هست كه ياد كند ؟ و انديشه كند و بترسد و پند گيرد ؟ 2 - آيا كسى هست كه بدنبال علم باشد كه چيزى ياد بگيرد ؟ تا او را كمك كنند .\r\n« يَسَّرْنَا الْقُرْآنَ لِلذِّكْرِ » 17 فخر : 1 - قرآن را براى حفظ و از بر كردن آسان كرديم پس كسى است كه آن را از بر كند و بخواند ؟ 2 - آن را براى پند گرفتن آسان كرديم پس آيا هست كسى كه متذكّر شود و ياد آرد و پند گيرد ؟\r\n3 - يعنى آن را بجورى كرديم كه بدلها بچسبد و از شنيدنش لذّت برند و دلگير نشوند 4 - چون براى نوح معجزه ى طوفان و كشتى بود براى پيغمبر ( ص ) قرآن يادآورى شد كه آسان است و همه كس فهم و هميشه باقى كه نه محتاج هست كه كس از تو نماياندن آن را بخواهد و نه بعد از تو كسى منكر آن شود .\r\nپس آيا كسى هست كه بفطرت و نهاد خود متوجّه شود و نيازى بيادآورى ديگر نداشته باشد و از آن بهره مند شود .\r\n« أبَشَراً مِنَّا واحِداً » 24 مجمع : « بَشَراً » با رفع و نصب هر دو خوانده‌اند كه در صورت رفع نايب فاعل يبعث باشد يعنى آيا آدمى فرستاده شده است و در صورت نصب حال است .\r\n« ضَلالٍ وَسُعُرٍ » 24 ابو الفتوح : ابن عبّاس گفت : 1 - به گمراهى و گرفتارى هستيم 2 - در رنج هستيم 3 - در آتش افروخته باشيم 4 - فرّاء گفت در ديوانگى باشيم 5 - وهب گفت : بدورى از حقّ خواهيم بود .\r\n« سَيَعْلَمُونَ غَداً » 26 ابو الفتوح : با تاء به صورت دوّم شخص و يا به صيغه ى سوّم شخص خوانده شده است و گفته‌اند نقل سخن صالح است يعنى صالح گفت :\r\nفرداى قيامت بدانند و بعضى گفته‌اند سخن حقّ است با ايشان كه به قيامت معلوم شود .\r\nكشف : بعضى گفته‌اند : مقصود از « غَداً » فردا و روز گرفتارى است يعنى\r\n","description":"","footnote":"","page_name":" 126 ","page_number":126},
  {"content":"\r\nبفردا كه عذاب برسد راست و دروغ نمودار شود .\r\n« اشر » 26 مجمع : ابو قلابه با تشديد راء خوانده است و مجاهد با ضمّ شين و تخفيف راء خوانده است .\r\n« فَنادَوْا صاحِبَهُمْ فَتَعاطى - الخ » 29 مجمع : يعنى يكى از اشرار و ماجراجوهاى خود را بنام ( قداد بن سالف ) دعوت كردند و او را « احمر ثمود » مىناميدند و بشئامت او عرب مثل مىزند ، او شتر را گرفت و آنها كشتند و يا در كمين آن نشست و تيرى به او انداخت و سپس با شمشير به آن حمله كرد و كشتش .\r\n« كَهَشِيمِ الْمُحْتَظِرِ » 31 كشف : با فتح و كسر ظاء خوانده‌اند ، با فتح به معنى آنجا كه حظيره شده است براى آسايش گوسفند ، و با كسر بمعنى صاحب حظيره و آنكه آنجا را درست كرده است ، و هشيم بمعنى گياه خشك .\r\nمجمع : سعيد بن جبير گفت : هشيم خاك نرم ديوار است كه باد بهر طرف مىپراكند .\r\n« فَتَمارَوْا » 36 مجمع : 1 - يعنى جدال و گفتگو كردند با پيغمبران 2 - شك كردند و دو دل بودند در گفتار حقّ .\r\n« فَذُوقُوا عَذابِي - الخ » 37 - 39 مجمع : تكرار اين آيه از آن رو است كه اوّل براى گرفتارى بنا بودى چشم است و دوّم براى گرفتارى صبحانه است و نابودى ، كه اوّل كور شدند و بعد نابود گشتند .\r\nفخر : تكرار جمله هاى جلو « فَكَيْفَ كانَ - الخ » براى توضيح است و تعظيم و اهميّت دادن بمطلب .\r\n« يُوَلُّونَ الدُّبُرَ » 45 طبرى : عمر گفت : چون اين آيه آمد من مىگفتم :\r\nهمگى شكست بينند چون روز جنگ بدر شد و كافران شكسته شدند ديدم پيغمبر با زره خود حركت مىكرد و مىفرمود : « سَيُهْزَمُ الْجَمْعُ - الخ » ابن زيد گفت كه :\r\nمقصود از اين آيه روز جنگ بدر است .\r\n« كُلَّ شَيْءٍ خَلَقْناه بِقَدَرٍ » 49 طبرى : مشركين با پيغمبر صلَّى اللَّه عليه و آله و سلَّم خصومت\r\n","description":"","footnote":"","page_name":" 127 ","page_number":127},
  {"content":"\r\nو جدل در قدر مىكردند اين آيه نازل شد . و چون اين آيه نازل شد مردى به پيغمبر صلَّى اللَّه عليه و آله و سلَّم گفت : چه كنيم آيا نتيجه ى كار گذشته به قدر است يا آنچه ميكنيم ؟\r\nآن حضرت فرمود : شما كار و وظيفه ى خود انجام دهيد كه هر كسى براى كارى آماده است .\r\n« وَنَهَرٍ » 54 كشف : با ضمّ نون و هاء خوانده‌اند كه جمع نهار بمعنى روز باشد تا معنى چنين باشد : هميشه در روز هستند كه هرگز شب و تاريكى ندارند .\r\n« مَقْعَدِ صِدْقٍ » 55 كشف : 1 - يعنى در مجلس حقّ كه در آن بيهوده و گناه نمىشود 2 - در جائى كه خداوند وعده ى دوستانش را راست خواهد كرد 3 - امام صادق عليه السّلام فرمود : از هر جائى كه آدمى خوش و شاد است عاقبت دلگير مىشود و رها مىكند و بزوال مىآيد مگر مقعد صدق كه در بهشت است و حقيقت است ، و هم در كشف الاسرار نوشته : مقصود رهى زكوى تو روى تو بود كلمه ى « عِنْدَ » رقم تقريب و تخصيص دارد ، ما مصطفاى عربى را در سراى حكم اين خلعت قربت و شرف و رتبت داديم كه مىگفت : « ابيت عند ربّي » همين خلعت و رتبت بر قدر روش مؤمنان فردا در كنار ايشان نهيم كه « فِي مَقْعَدِ صِدْقٍ - الخ » ابو الفتوح : ذو النّون مصرى ياران خود را بعبادت وادار مىكرد چون آنها سستى در كار مىكردند مىگفت : كوشش كنيد كه دوستان حقّ خانه هائى دارند در « مَقْعَدِ صِدْقٍ - الخ » .\r\nحسينى نوشته : نظم :\r\n\r\nاى محرم سرّ لا يزالى\r\nمرآت جمال ذو الجلالى\r\n\r\n\r\nمهمان « ابيت عند ربّي\r\nصاحب دل « لا ينام قلبي »\r\n\r\n\r\nاز قربت حضرت الهى\r\nهستى بمثابه اى كه خواهى\r\n\r\n\r\nقربى كه عبارتش بسنجند\r\nدر حوصله خرد نگنجد\r\n\r\n\r\nگم گشته بود عبارت آنجا\r\nبلكه نرسد بشارت آنجا\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nسخن ما : 1 - آيات اوّل و دوّم راى شايد بتوان چنين معنى كرد : اگر ماه بشكافد كه رستاخيز نزديك شود و كافران چنين آيتى بينند گويند : جادوى هميشگى اين محمّد است ، زيرا : اوّل - اگر ماه جورى بشكافد كه پندارند رستاخيز بر - پا شد بايستى بيچاره شوند و بزارى افتند و آيه چنين مىگفت : ماه شكافت كه گوئى قيامت به پا شد . دوّم - نه آنچه انجام اين قضيّه راى نقل كرده است و نه روش آيه هيچكدام نشان نمىدهد كه در آن موقع عربها بيچاره شدند چون به آيه گفته است در برابر چنين پيش آمد بعجز و بيچارگى گفتند : جادوى زود گذر است ، و اين بر خلاف معنى آيات جلو است كه از شكافتن ماه گوئى رستاخيز به پا شد . زيرا در چنين موقع بايد همگى به زانو در آيند و زارى كنند تا آسوده شوند نه كه بر سر سختى خود باشند و آن راى جادو نامند بعلاوه كه نقل كرده‌اند : در آن هنگام پيغمبر فرمود « اشهدوا ، اشهدوا » يعنى بنگريد كه چگونه ماه شكافته شده است و شكاف بهم پيوست و دوباره شكافته شد ، با اينكه در اين حالت پوشيدگى و خفائى در كار نبوده است كه پيغمبر وادار فرمايد به نظر كردن و ديدن . سوّم - ظاهر از جملهء « إِنْ يَرَوْا - الخ » اين است كه آيت و معجزه نبوده است و اگر آيتى باشد آنها نمىپذيرند و گويند : جادو است . پس شايد اين معنى كه ما احتمال داديم به روش آيه و سبك سخن نزديكتر باشد . بعلاوه كه اگر نوح كشتى ساخت و طوفان به پا شد ، در برابر ، مردم درست فكر و با ايمان سلامت ماندند و كجرفتاران نابود شدند . اگر آتش بر ابراهيم برد و سلام شد سودش آن بود كه شخصيّت بزرگ جهانى و بنيان گذار يكتا پرستى آسوده ماند و نابود نشد . و اگر عصاى موسى اژدها شد جادوهاى دربار فرعون و ديگران را مؤمن كرد . و اگر عيساى مسيح كور و پيس شفا مىداد مردم بدنبالش روانه مىشدند و سخنش مىپذيرفتند .\r\nولى اين حادثه ى انحصارى جهانى و اعجاز اختصاصى پيغمبر چه نتيجه داد جز كه بر بدبختى عربها افزود و آن را جادو ناميدند و بدنبال آن افزايش ايمان مؤمنى يا پيدايش ايمان بدل كافرى كه از راه اين اعجاز باشد نقل نشده\r\n","description":"","footnote":"","page_name":" 129 ","page_number":129},
  {"content":"\r\nاست . البتّه ما نمىتوانيم در معنى آيه ادّعا كنيم كه آنچه مفسّرين گفته‌اند و مسلمين اتّفاق كرده‌اند درست نيست ولى مىتوانيم بگوئيم نبايد آنچه گفته شده است نسنجيده بعنوان عقيده دينى پذيرفت .\r\n2 - از آيت 26 تا 31 « إِنَّا مُرْسِلُوا النَّاقَةِ فِتْنَةً لَهُمْ - الخ » چنين استفاده مىشود كه ايمان وابسته به آزمايش است و ميزان ايمان افراد يا ملَّتها به آزمايشى نمودار مىشود كه مناسب با محيط اقتصادى و اندازه ى خرد آنها است . و چون اعراب كما بيش از تاريخ باستانى مردم ثمود آگاه بودند اين مطلب از نقل سر گذشت آنها يادآورى شده است كه چون آبى داشته‌اند و زندگيشان وابسته به آن بوده است آنها را بگذشت از آب و تسليم بدستور پيغمبرشان آزمايش كرديم و او شترى براىشان معين كرد تا آب و وسيله ى حياتى خود را با حيوان بخش كنند كه يك روز او همه ى آب را بخورد و دگر روز آنها ببرند ، و چنان كه در سرگذشت صالح نقل شده است : شتر چندان شير داشته است كه روز نوبت آب حيوان مردم از شيرش به اندازه ى آبى كه مىخورد استفاده مىكردند و شايد چون شير شتر وسيله ى بهره مندى همگان بود و با خوى آزمندان و جاه طلبان سازگار نبود نخواستند آب از اختيارشان بيرون باشد و ديگران با ايشان برابر باشند اندازه ى ديندارى و فرمانبرى خود را نمودار كردند و شتر را كشتند تا از شتر و شريك آب و مساوات با مردم آسوده باشند ولى راه نابودى خود را باز كردند و جز نامى بد و نشانه اى از ويرانه هاى خانه هاى خود بهره اى نبردند اكنون هم تاريخ نابودى ملَّتها و سرنگونى دولتها را نشان مىدهد كه بدنبال آزمايش عقلى و اخلاقى چگونه خودخواهى و نافرمانى درستى و حقيقتشان را نمودار كرده تا بسزاى خود رسيدند و هميشه نظاير سرگذشت قوم ثمود نمودار است .\r\n3 - آيت 49 « خَلَقْناه بِقَدَرٍ » با مراجعه ى بكتابهاى وظايف الأعضاء و طبيعى گياهى و حيوانى و مطالعه ى آن ريزه كاريهاى طبيعت و پيدايش سلول و پيوند و تركيب موجودات با معنى اين آيه خوب نمودار مىشود .\r\n","description":"","footnote":"","page_name":" 130 ","page_number":130},
  {"content":"\r\n\r\n4 - آيت 50 « وَما أَمْرُنا إِلَّا واحِدَةٌ » چون امر حقّ ايجاد است و پديدار كردن پس به همان سخن حكيمان نزديك است كه وجود و هستى يك حقيقت و پديده هاى جهان از هم جدا نبوده‌اند و جمله ى « كَلَمْحٍ بِالْبَصَرِ » براى اندازه فهم مردم است كه ناچار بايستى با چيزى سنجيده شود و گر نه هيچ فاصله و اندازه در آن راه ندارد و آفرينش جز يك جلوه از حقّ چيزى دگر تصوّر ندارد .\r\nسورهء رحمن - 55\r\nبِسْمِ اللَّه الرَّحْمنِ الرَّحِيمِ\r\nالرَّحْمنُ ( 1 ) عَلَّمَ الْقُرْآنَ ( 2 ) خَلَقَ الإِنْسانَ ( 3 ) عَلَّمَه الْبَيانَ ( 4 ) الشَّمْسُ وَالْقَمَرُ بِحُسْبانٍ ( 5 ) وَالنَّجْمُ وَالشَّجَرُ يَسْجُدانِ ( 6 ) وَالسَّماءَ رَفَعَها وَوَضَعَ الْمِيزانَ ( 7 ) أَلَّا تَطْغَوْا فِي الْمِيزانِ ( 8 ) وَأَقِيمُوا الْوَزْنَ بِالْقِسْطِ وَلا تُخْسِرُوا الْمِيزانَ ( 9 )\r\nوَ الأَرْضَ وَضَعَها لِلأَنامِ ( 10 ) فِيها فاكِهَةٌ وَالنَّخْلُ ذاتُ الأَكْمامِ ( 11 ) وَالْحَبُّ ذُو الْعَصْفِ وَالرَّيْحانُ ( 12 ) فَبِأَيِّ آلاءِ رَبِّكُما تُكَذِّبانِ ( 13 ) خَلَقَ الإِنْسانَ مِنْ صَلْصالٍ كَالْفَخَّارِ ( 14 ) وَخَلَقَ الْجَانَّ مِنْ مارِجٍ مِنْ نارٍ ( 15 ) فَبِأَيِّ آلاءِ رَبِّكُما تُكَذِّبانِ ( 16 ) رَبُّ الْمَشْرِقَيْنِ وَرَبُّ الْمَغْرِبَيْنِ ( 17 ) فَبِأَيِّ آلاءِ رَبِّكُما تُكَذِّبانِ ( 18 ) مَرَجَ الْبَحْرَيْنِ يَلْتَقِيانِ ( 19 ) بَيْنَهُما بَرْزَخٌ لا يَبْغِيانِ ( 20 ) فَبِأَيِّ آلاءِ رَبِّكُما تُكَذِّبانِ ( 21 ) يَخْرُجُ مِنْهُمَا اللُّؤْلُؤُ وَالْمَرْجانُ ( 22 ) فَبِأَيِّ آلاءِ رَبِّكُما تُكَذِّبانِ ( 23 ) وَلَه الْجَوارِ الْمُنْشَآتُ فِي الْبَحْرِ كَالأَعْلامِ ( 24 ) فَبِأَيِّ آلاءِ رَبِّكُما تُكَذِّبانِ ( 25 ) كُلُّ مَنْ عَلَيْها فانٍ ( 26 ) وَيَبْقى وَجْه رَبِّكَ ذُو الْجَلالِ وَالإِكْرامِ ( 27 ) فَبِأَيِّ آلاءِ رَبِّكُما تُكَذِّبانِ ( 28 ) يَسْئَلُه مَنْ\r\n","description":"","footnote":"","page_name":" 131 ","page_number":131},
  {"content":"\r\nفِي السَّماواتِ وَالأَرْضِ كُلَّ يَوْمٍ هُوَ فِي شَأْنٍ ( 29 ) فَبِأَيِّ آلاءِ رَبِّكُما تُكَذِّبانِ ( 30 ) سَنَفْرُغُ لَكُمْ أَيُّه الثَّقَلانِ ( 31 ) فَبِأَيِّ آلاءِ رَبِّكُما تُكَذِّبانِ ( 32 ) يا مَعْشَرَ الْجِنِّ وَالإِنْسِ إِنِ اسْتَطَعْتُمْ أَنْ تَنْفُذُوا مِنْ أَقْطارِ السَّماواتِ وَالأَرْضِ فَانْفُذُوا لا تَنْفُذُونَ إِلَّا بِسُلْطانٍ ( 33 ) فَبِأَيِّ آلاءِ رَبِّكُما تُكَذِّبانِ ( 34 ) يُرْسَلُ عَلَيْكُما شُواظٌ مِنْ نارٍ وَنُحاسٌ فَلا تَنْتَصِرانِ ( 35 ) فَبِأَيِّ آلاءِ رَبِّكُما تُكَذِّبانِ ( 36 ) فَإِذَا انْشَقَّتِ السَّماءُ فَكانَتْ وَرْدَةً كَالدِّهانِ ( 37 ) فَبِأَيِّ آلاءِ رَبِّكُما تُكَذِّبانِ ( 38 ) فَيَوْمَئِذٍ لا يُسْئَلُ عَنْ ذَنْبِه إِنْسٌ وَلا جَانٌّ ( 39 ) فَبِأَيِّ آلاءِ رَبِّكُما تُكَذِّبانِ ( 40 ) يُعْرَفُ الْمُجْرِمُونَ بِسِيماهُمْ فَيُؤْخَذُ بِالنَّواصِي وَالأَقْدامِ ( 41 ) فَبِأَيِّ آلاءِ رَبِّكُما تُكَذِّبانِ ( 42 ) هذِه جَهَنَّمُ الَّتِي يُكَذِّبُ بِهَا الْمُجْرِمُونَ ( 43 ) يَطُوفُونَ بَيْنَها وَبَيْنَ حَمِيمٍ آنٍ ( 44 ) فَبِأَيِّ آلاءِ رَبِّكُما تُكَذِّبانِ ( 45 ) وَلِمَنْ خافَ مَقامَ رَبِّه جَنَّتانِ ( 46 ) فَبِأَيِّ آلاءِ رَبِّكُما تُكَذِّبانِ ( 47 ) ذَواتا أَفْنانٍ ( 48 ) فَبِأَيِّ آلاءِ رَبِّكُما تُكَذِّبانِ ( 49 ) فِيهِما عَيْنانِ تَجْرِيانِ ( 50 ) فَبِأَيِّ آلاءِ رَبِّكُما تُكَذِّبانِ ( 51 ) فِيهِما مِنْ كُلِّ فاكِهَةٍ زَوْجانِ ( 52 ) فَبِأَيِّ آلاءِ رَبِّكُما تُكَذِّبانِ ( 53 ) مُتَّكِئِينَ عَلى فُرُشٍ بَطائِنُها مِنْ إِسْتَبْرَقٍ وَجَنَى الْجَنَّتَيْنِ دانٍ ( 54 ) فَبِأَيِّ آلاءِ رَبِّكُما تُكَذِّبانِ ( 55 ) فِيهِنَّ قاصِراتُ الطَّرْفِ لَمْ يَطْمِثْهُنَّ إِنْسٌ قَبْلَهُمْ وَلا جَانٌّ ( 56 ) فَبِأَيِّ آلاءِ رَبِّكُما تُكَذِّبانِ ( 57 ) كَأَنَّهُنَّ الْياقُوتُ وَالْمَرْجانُ ( 58 ) فَبِأَيِّ آلاءِ رَبِّكُما تُكَذِّبانِ ( 59 ) هَلْ جَزاءُ الإِحْسانِ إِلَّا الإِحْسانُ ( 60 ) فَبِأَيِّ آلاءِ رَبِّكُما تُكَذِّبانِ ( 61 ) وَمِنْ دُونِهِما جَنَّتانِ ( 62 ) فَبِأَيِّ آلاءِ\r\n","description":"","footnote":"","page_name":" 132 ","page_number":132},
  {"content":"\r\nرَبِّكُما تُكَذِّبانِ ( 63 ) مُدْهامَّتانِ ( 64 ) فَبِأَيِّ آلاءِ رَبِّكُما تُكَذِّبانِ ( 65 ) فِيهِما عَيْنانِ نَضَّاخَتانِ ( 66 ) فَبِأَيِّ آلاءِ رَبِّكُما تُكَذِّبانِ ( 67 ) فِيهِما فاكِهَةٌ وَنَخْلٌ وَرُمَّانٌ ( 68 ) فَبِأَيِّ آلاءِ رَبِّكُما تُكَذِّبانِ ( 69 ) فِيهِنَّ خَيْراتٌ حِسانٌ ( 70 ) فَبِأَيِّ آلاءِ رَبِّكُما تُكَذِّبانِ ( 71 ) حُورٌ مَقْصُوراتٌ فِي الْخِيامِ ( 72 ) فَبِأَيِّ آلاءِ رَبِّكُما تُكَذِّبانِ ( 73 ) لَمْ يَطْمِثْهُنَّ إِنْسٌ قَبْلَهُمْ وَلا جَانٌّ ( 74 ) فَبِأَيِّ آلاءِ رَبِّكُما تُكَذِّبانِ ( 75 ) مُتَّكِئِينَ عَلى رَفْرَفٍ خُضْرٍ وَعَبْقَرِيٍّ حِسانٍ ( 76 ) فَبِأَيِّ آلاءِ رَبِّكُما تُكَذِّبانِ ( 77 ) تَبارَكَ اسْمُ رَبِّكَ ذِي الْجَلالِ وَالإِكْرامِ ( 78 )\r\nمعنى لغات : « حسبان » بمعنى حساب ، تيرهاى كوچك كه مفرد آن حسبانة است . « عصف » برگ زراعت . « صَلْصالٍ » گل خشك كه از خشكى چون بر هم خورد آوازى از آن شنيده مىشود . « فخار » سفال گل پخته . « مارِجٍ » شعله ى با زبانه ى سخت . « شُواظٌ » شعله ى آتش كه خالص و بىدود باشد . گرمى آتش يا خورشيد . « نُحاسٌ » دود خالص كه در آن شعله ى آتش نباشد ، فلز مخصوص بنام روى . « آن » بوقت خود رسيده و به آخر درجه ى تكميل رسيده .\r\n« مُدْهامَّتانِ » از دهماء و مدهامة بمعنى سبزى مايل بسياهى بواسطهء سيراب و قوى بودن . ضَّاخَتانِ « دو چشمه كه آب آنها بتندى و زياد فواره مىزند .\r\n« رَفْرَفٍ » كناره و پرده ى چادر ، دامنه ى زره و قسمت آويزان از آن ، تشك ، متّكا فرش ، لباس ابريشمى نازك ، پارچه اى كه در حاشيه و دامنه ى پرده ميدوزند « عَبْقَرِيٍّ » آقا بزرگى كه از همه برتر است ، هر چه كه كمال و مهارت و نيروى آن شگفتآور باشد ، يك نوع فرش فاخر و با ارزش .\r\nترجمه : بنام خداى مهربان بهمگان در گذرنده از مؤمنان\r\n1 آنكه مهرش آفرينش را گرفت\r\n3 آدمى را آفريد\r\n2 و قرآنش آموخت\r\n4 و سنجيده گفتن در نهادش گذارد\r\n5 و ماه و خورشيد از قدرت او بشمارى درست در گردشند .\r\n","description":"","footnote":"","page_name":" 133 ","page_number":133},
  {"content":"\r\n6 و ستاره و درخت به پيشگاه او سجده مىكنند [ و فرمانبرند 
  ]\r\n7 و او اين آسمان بالا برد و ترازو بنهاد [ تا راه سنجش درست و نادرست بدانيد و 
  ]\r\n8 در آن اندازه نگاه داريد و تجاوز از حقّ نكنيد\r\n9 و ترازو برابر بداريد و كمفروشى نكنيد\r\n10 او اين زمين براى همه بنهاد و بگسترد\r\n11 كه در آن ميوه است و خرما بن خوشه در غلاف\r\n12 و هم دانه هاى برگدار و گياه خوشبو\r\n13 پس كدام نعمت پروردگار خود را دروغ شماريد ؟\r\n14 همو است كه آدمى را از گل سفال مانند با صدا آفريد\r\n15 و پريان را از زبانه ى سخت آتش\r\n16 پس كدام نعمتش دروغ است ؟\r\n17 و او است پروردگار خاور و باختر 18 پس چه نعمتى را انكار كنيد ؟\r\n19 او درياى شور و شيرين بر زمين روان كرد كه بهم مىرسند\r\n20 و ميانگيرى در ميان دارند كه هيچيك ز اندازه بدر نمىرود\r\n21 پس كدام يك از خوشىهاى خداوندى را دروغ مىشماريد ؟\r\n22 از آن دو درياى شور و شيرين مرواريد و مرجان بدر آيد\r\n23 پس شما چه نعمتى دروغ دانيد ؟\r\n24 بقدرت او است كشتىهاى كوه نما به دريا درست شده\r\n25 پس بكدام نعمتش انكار آريد ؟\r\n26 كه بنابودى رود هر آنچه بر زمين است\r\n27 و خداى ماند با شكوه و بزرگوارى خود .\r\n28 پس چه نعمتى نادرست دانيد ؟\r\n29 كه هر كه در زمين و آسمان است [ همه چيز خود 
  ] از او بخواهد و او است كه بهر روز ، كار آن روز درست كند .\r\n30 پس كدام خوشى خداوندى را نمىپسنديد ؟\r\n31 اى آدمى و پرى به زودى به كار شما پردازيم [ و بازپرسىتان كنيم 
  ]\r\n32 پس كدام خوشى پروردگار خود را نمىپسنديد ؟\r\n33 اى گروه آدمى و پرى اگر توانيد بسوراخى از كناره هاى آسمانها و زمين درون رويد كه توان آن نداريد\r\n34 پس كدام نعمت پروردگارتان نادرست است ؟\r\n35 [ كه روزى 
  ] شعله ى آتشى و دودى بر سرتان آورند كه نتوانيد به آن برابرى كنيد\r\n36 پس كدام نعمت حقّ را دروغ دانيد ؟\r\n37 بآنگاه كه آسمان بشكافد همچون گل سرخ و روغن گداخته [ رستاخيز به پا شده 
  ]\r\n38 پس كدام يك از نعمتهاى پروردگارتان را دروغ دانيد ؟\r\n39 كه به آن روز از\r\n","description":"","footnote":"","page_name":" 134 ","page_number":134},
  {"content":"\r\nگناه آدمى و پرى نپرسند\r\n40 پس كدام نعمت حق دروغ است ؟\r\n41 كه گناه - كاران را به چهره شان شناسند و از پاى و پيشانىشان بگيرند [ و به آتش فكنند 
  ] ،\r\n42 پس كدام خوشى خداوندى را نمىپسنديد ؟\r\n43 [ كه گويندشان 
  ] همين است دوزخى كه گناهكاران دروغش شمردند\r\n44 اكنون ميان آن و آب بغايت جوشيده بچرخند\r\n45 پس چه نعمت حقّ ناپسند شما است ؟\r\n46 كه دو بستان بپاداش آن كسان بود كه بانديشه ى بازپرسى پيشگاه پروردگار خود بودند ،\r\n47 پس چه نعمت حقّ را انكار كنيد ؟\r\n48 كه در آن دو بستان ، شاخ درختان بسى راست است و زيبا\r\n49 پس بكدام نعمت پروردگار خود منكر شويد ؟\r\n50 كه در آن دو چشمه ، آب روان است\r\n51 پس چه نعمتى را نمىپسنديد ؟\r\n52 كه در آن زهر ميوه اى جفتى است [ مانند آن نديده 
  ]\r\n53 پس چه خوشى خداوندى دروغ است ؟\r\n54 با اينكه در آن دو بستان مؤمنان تكيه به بالشها كنند آكنده ز پرنيان و ميوه درختان به نزديكشان\r\n55 پس كدام نعمت پروردگار خود را دروغ شماريد\r\n56 كه در آن زنهاى پاكدامنند چشم از ديگران فرو هشته و دستى از جنّ و انس به آنها نرسيده\r\n57 پس چه نعمت حق ناپسند شما است ؟\r\n58 كه آن زنان به زيبائى گوئى ياقوتند و مرجان\r\n59 پس كدام از اين نعمتها را نمىپسنديد ؟\r\n60 مگر شود پاداش نيكى بجز نيكى بود ؟\r\n61 پس كدام نعمت حق را منكريد ؟\r\n62 با اينكه فروتر از آن دو بستان دو ديگر بود\r\n63 پس چه نعمت خداوندى را منكريد ؟\r\n64 كه درختان آن چنان انبوه و سبز است كه گوئى تيره گون است\r\n65 پس از كدام نعمت خداداد در آزاريد ؟\r\n66 كه به آنها دو چشمه فواره كند\r\n67 پس چه نعمت حق را دروغ دانيد ؟\r\n68 كه به آن دو بستان خرما بن است و انار و ديگر ميوه ها\r\n69 پس كدام نعمت پروردگار خود نمىپسنديد ؟\r\n70 چه در آن بستانها نكو خويان زيبا چهره اند\r\n71 پس چه نعمتى ناپسند شما است ؟\r\n72 كه به آن سيه چشمانند در خيمه ها نشسته چشم از دگران فرو بسته\r\n73 پس بچه نعمت كافريد ؟\r\n74 كه زان پيش آدمى و پرىشان نپسوده‌اند ؟\r\n75 پس از چه\r\n","description":"","footnote":"","page_name":" 135 ","page_number":135},
  {"content":"\r\n\r\n\r\nنعمت حق رو گردان شويد ؟\r\n76 كه به آن بستان تكيه زده بر بالش و فرش زيبايند آنها كه بانديشه ى سر انجام خودند\r\n77 پس كدام نعمت پروردگار خود دروغ دانيد ؟\r\n78 [ اى محمّد انكار كافران به چيزى مشمار كه 
  ] فرخنده است نام پروردگار با شكوه و بزرگوار تو .\r\nسخن مفسّرين : مجمع : عطا گفته است : اين سوره بمكّه نازل شد مگر يك آيه « يَسْئَلُه مَنْ فِي السَّماواتِ - الخ » و گفته‌اند : همگى بمدينه آمده است . و به حساب قاريهاى كوفه و شام هفتاد و هشت آيه است و اهل بصره هفتاد و هفت و حجازيها شش دانسته‌اند و اختلافشان در « الرَّحْمنُ » است و « خَلَقَ - الإِنْسانَ » كه آيت چهارم است و « وَضَعَها لِلأَنامِ » و « الْمُجْرِمُونَ » و « شُواظٌ مِنْ نارٍ » كه مجموع پنج مورد اختلاف است كه بعضى آيت جدا دانسته‌اند و بعضى جزء آيت ديگر .\r\nكشف : نقل است : اوّل قرآنى كه در مكّه آشكارا براى قريش خوانده شد پاره اى از آيات اوّل اين سوره بود . عبد اللَّه مسعود گفت : روزى ياران پيغمبر ( ص ) انجمن كردند و گفتند : تا كنون كسى از قريش قرآن بگوشش نرسيده است . كى است كه آشكار براى آنها بخواند ؟ من داوطلب شده رفتم و پاره اى از همين سوره خواندم . آنها را بد آمد و مرا آزار و زخمى كردند . و چون نزد ياران آمدم گفتند از همين انديشناك بوديم . سبب نزول اين سوره آن بود كه چون اين آيه نازل شد « إِذا قِيلَ لَهُمُ اسْجُدُوا لِلرَّحْمنِ » آنها گفتند : اين رحمان كى است و چى است ؟ بجوابشان گفته شد « الرَّحْمنُ عَلَّمَ الْقُرْآنَ » .\r\nابو الفتوح : هشام بن عروه از پدرش نقل كرد : غير از پيغمبر ( ص ) آنكه از اصحاب اوّل براى عربها قرآن را بآشكار خواند عبد اللَّه مسعود بود .\r\nفى ظلال القرآن : روش و اسلوب سخن در اين آيه نشان مىدهد كه به مكّه آمده باشد چون مانند سوره هاى مكّى سخن گفته است .\r\n« الرَّحْمنُ - الخ » 1 طبرى : يعنى اى مردم بواسطه ى رحمتش بر شما\r\n","description":"","footnote":"","page_name":" 136 ","page_number":136},
  {"content":"\r\nقرآن يادتان داد .\r\nمجمع : اين كلمه در آغاز سوره آورده شده است تا بمردم فهمانده شود كه هر چه در اين سوره توصيف شده است از افعال عاليه ى حقّ است كه از رحمت او نمودار شده است ، و خبر مبتداى محذوف است يعنى اللَّه الرّحمن .\r\nفخر : 1 - بعضى گفته‌اند : اللَّه اسم علم است براى پيدايش دهنده ى آفريدگان . و الرّحمن نيز بمانند اللَّه است چون در قرآن است « قُلِ ادْعُوا اللَّه أَوِ ادْعُوا الرَّحْمنَ أَيًّا ما تَدْعُوا فَلَه الأَسْماءُ الْحُسْنى » يعنى بهر يك از كلمات « اللَّه - يا - الرّحمن » خدا را بخوانيد تفاوت نيست كه همه ى اسمهاى نيكو براى خدا است 2 - اللَّه و الرّحمن در حكم اسم اوّل است و دوّم مثل عليّ مرتضى كه اوّلى اسم خاصّ است و دوّم صفتى است كه از زيادى استعمال در حكم اسم خاصّ دوّمين شده است 3 - خداوند دو رحمت دارد : اوّل - رحمت سابق است كه موجودات به آن پديدار شده‌اند . دوّم - رحمت لاحق و دنباله است كه موجب بخششهاى حقّ است بمخلوقاتش از روزى و هشيارى و دانستن راه زندگى و غير آن پس خداوند از جهت رحمت اوّل رحمن است كه آفرينش مختصّ به او است و از اين جهت اين كلمه نام ديگرى نبايد باشد و از نظر رحمت لاحق و دوّمى رحيم است چون اوصاف رزق و احسان و غيره از او پيدا شده است و بندگان هم كمى از آن را ممكن است داشته باشند كه به ديگرى احسان مىكنند و قبول روزى مردم مىكنند و به همين جهت مردم را هم بمناسبت مهربانى و رحمت بخلق مىتوان رحيم ناميد . و چون رحمت اوّل را رحمن گويند و پس از آن را رحيم ، گفته شده است « يا رحمن الدّنيا و رحيم الآخرة » . و الرّحمن مبتدا است و جملهء فعليه ى بعد از آن خبر است .\r\nكشف : رحمن از نامهاى خاصّ خدائى است كه جايز نيست كسى را به آن ناميد چون معنى آن مبالغه ى در رحمت و مهربانى است كه فراگير همه است و در دعا است « رحمن الدّنيا و رحيم الآخرة » چون در دنيا به همه روزى\r\n","description":"","footnote":"","page_name":" 137 ","page_number":137},
  {"content":"\r\n\r\nمىدهد ولى بعالم ديگر مؤمنين را مىآمرزد و بس .\r\nحسينى نوشته : خداوند بسيار بخشايش كه رحمت او همه چيز را فرا رسيده ابو الفتوح : رحمن مبالغه ى در رحمت است كه مؤمن و كافر و برّ و فاجر را فراگير است .\r\nتفسير فى ظلال « الرَّحْمنُ » آهنگى است بهر سو پراكنده و در منافذ وجود سرايت كرده و بهر موجود روى سخن آورده كه هر پديده اى را به خود مىكشاند و فضاى آسمانها و زمين پر مىكند .\r\n« عَلَّمَ الْقُرْآنَ » 2 مجمع : يعنى خداوند به محمد قرآن آموخت و محمّد به ديگران . بعضى گفته‌اند : چون مردم مكّه گفتند « إِنَّما يُعَلِّمُه بَشَرٌ » كه قرآن سخنشان را نقل كرده است يعنى آدمى به محمّد قرآن آموخته اين جمله براى جواب آنها است كه خداوند آموخت .\r\nابو الفتوح : تعليم خداوند يعنى آماده كردن آدمى براى آموختن . و راه نمائى و وسائل به اختيار گذاردن مثل اين آيه « عَلَّمَكَ ما لَمْ تَكُنْ تَعْلَمُ » و به معنى اعلام و خبر دارى مثل اين آيه « عَلَّمَ آدَمَ الأَسْماءَ كُلَّها » و ايجاد آمادگى و لياقت براى چيزى مثل اين آيه « عَلَّمْناه صَنْعَةَ لَبُوسٍ » .\r\nكشف : يعنى بمردم آمادگى فرا گرفتن قرآن عنايت كرد و به زبان عرب فرستاد و براى حفظ و نقل كردن آسانش كرد .\r\nفى ظلال القرآن : تعليم قرآن بزرگ بخششى است كه در آن رحمت رحمان با نشان جلوه مىكند ، تعليم قرآن ترجمه ى ناموس هستى است كه راه آسمان را به زمين مىپيوندد و انديشه ى آدمى راست مىبرد و به مساعدت راز هستى ، آسانى و آرامى در فهم و سخن به او مىبخشد .\r\n« عَلَّمَه الْبَيانَ » 4 طبرى : 1 - قتاده گفت : يعنى خداوند براى آدمى حلال و حرام و خير و شرّ را روشن كرد 2 - ابن زيد گفت : يعنى به آدمى آموخت وسيله ى سخن گفتن در نيازمنديهاى خود كه كار دين و دنياى او باشد\r\n","description":"","footnote":"","page_name":" 138 ","page_number":138},
  {"content":"\r\n\r\nمجمع : ابن عبّاس گفته است : كلمه ى انسان در آيت جلو يعنى آدم ابو البشر و معنى اين است : ياد داد همه ى نامها و لغتها را . و امام صادق ( ع ) فرمود : بيان اسم اعظم است كه بوسيله ى آن همه چيز را مىآموزد . و بعضى گفته‌اند : مقصود ياد دادن بجنس آدميزاد است سخن گفتن و نوشتن و فهميدن و فهماندن . جبّائى گفته است : مقصود كلام و سخن گفتن است كه خواسته ى خود را نمودار مىكند و از دگر حيوانات جدايش مىدارد .\r\nكشف نوشته : علَّمه البيان : علم اسماء است كه وى را در آموخت و به آن يك علم او را بر فرشتگان پيشى داد تا از بهر وى بجواب فرشتگان گفت « إِنِّي أَعْلَمُ ما لا تَعْلَمُونَ » اى عجبا ، اسرار ربوبيت جايهائى آشكار شود كه عقول عقلا هرگز بدان نرسد . مشتى خاك را چه اهليت آن بود كه سكان حظائر قدس و خطباء منابر انس پيش وى سجده برند ؟ نه نه كه آن مرتبت و منقبت و منزلت نه دربان گل را بود كه آن ، سلطان دل را بود « و القلب بين اصبعين من اصابع الرّحمن » .\r\n« وَالنَّجْمُ وَالشَّجَرُ يَسْجُدانِ » 6 طبرى : 1 - ابن عبّاس گفته است : نجم گياه است و شجر درخت است 2 - مجاهد گفته است : مقصود از نجم ستاره است . و مقصود از سجودشان سايه ى آنها است ، قتاده گفته است : هر چه خدا آفريده است خواه و ناخواه او را مىپرستد .\r\nتأويلات كاشانى : نجم يعنى نفس حيوانى نورانى كه بواسطه ى شعور حسّى تن آدمى را كه چون شب تيره است روشن دارد و شجر كنايه است از نفس نباتى كه موجب نمو و افزايش آن است و معنى سجده ى آنها و پيشانى بر زمين نهادنشان توجه كامل روح نباتى و حيوانى است بتن فرومايه ى چون زمين كه همه ى كارشان پرورش و افزايش آن است .\r\nفخر : چون در حقيقت سر درخت و گياه همان ريشه آنهاست كه از آن غذا مىخورد و اگر آن را ببرند خشك مىشود بمانند حيوان كه از سر غذا مىخورد و اگر بريده شود مىميرد و اينكه شاخه ى درخت را سر درخت مىنامند از اين رو\r\n","description":"","footnote":"","page_name":" 139 ","page_number":139},
  {"content":"\r\nاست كه طرف بالا را نيز ، سر مىنامند . پس درخت و گياه سرشان هميشه به زمين است و در حال مانند سجده‌اند اگرچه از روى حقيقت و درستى به سجده نباشند فى ظلال القرآن : علم امروز مايل به اين فرضيه است كه واحد هستى اتم و ذرّه است كه در حقيقت تشعشع است و گسترش نور و اين گسترش مستلزم جنبش و حركت است كه بجاى ريشه و سنگ ساختمان هستى است ، كه خاصيّت مشترك همگانى است پس هستى با جنبش خود كه پايه و خاصيت آن است بكدام سوى رو آور است ؟ قرآن مىگويد او رو بپديد آرنده ى خود ميرود بوسيله ى جنبش روحى خود كه اصل حركت همان است و در قرآن بآياتى چند نمونه ى آن نشان داده شده است مثل « النَّجْمُ وَالشَّجَرُ يَسْجُدانِ » و « تُسَبِّحُ لَه السَّماواتُ - الخ » .\r\nو « يُسَبِّحُ لَه مَنْ فِي السَّماواتِ - الخ » . و « كُلٌّ قَدْ عَلِمَ صَلاتَه - الخ » .\r\n« وَالسَّماءَ رَفَعَها » 8 مجمع : كلمه ى « سماء » برفع خوانده شده است تا مبتدا باشد و جمله ى بعد خبر آن و عطف بر جمله ى جلو و قرائت با نصب ، و صداى بالا است كه مفعول فعل مقدّر باشد يعنى رفع السّماء ، و فعل « رَفَعَها » نشان مىدهد آن فعل مقدّر را و جمله عطف بر « يَسْجُدانِ » است تا ميان دو جمله تناسب باشد كه هر دو فعليّه هستند .\r\n« أَقِيمُوا الْوَزْنَ بِالْقِسْطِ » 9 طبرى : ابو المغيره گفت : شنيدم ابن عبّاس در بازار مدينه مىگفت : اى گروه موالى شما دو گرفتارى داريد كه دو دسته از ملَّتها بواسطه ى آن نابود شدند يكى پيمانه و ديگرى ترازو .\r\nمجمع : سفيان بن عيينه گفت : « أَقِيمُوا » يعنى با دست راست بداريد و « بِالْقِسْطِ » يعنى در دل راست باشيد . و بعضى گفته‌اند : مقصود از ميزان در آيت جلو « السَّماءَ رَفَعَها وَوَضَعَ الْمِيزانَ » قرآن است كه اصل دين است و با اين جمله دليل عقلى بر توحيد آورده است كه بالا بردن آسمان است و دليل لفظى كه قرآن است . و زجّاج گفته است : مقصود از ميزان عدالت است .\r\nحسينى : نظم :\r\n","description":"","footnote":"","page_name":" 140 ","page_number":140},
  {"content":"\r\n\r\n\r\nهر جو و هر حبّه كه بازوى تو\r\nكم كند از كيل و ترازوى تو\r\n\r\n\r\nهست يكايك همه بر جاى خويش\r\nروز جزا جمله بيارند پيش\r\n\r\n\r\nبا تو نمايند نهانيت را\r\nكم دهى و بيش ستانيت را\r\n\r\n« ذُو الْعَصْفِ وَالرَّيْحانُ » 12 طبرى : عصف كاه و برگ خشك دانه هاى خوردنى است مثل جو و گندم . ضحّاك گفته است : عصف خود جو و گندم است و مقصود از ريحان : 1 - ابن عبّاس گفته است : هرچه در قرآن نام ريحان هست بمعنى طعام است و روزى 2 - ضحّاك گفته : گياهاى خوشبوى است كه از زمين مىرويد 3 - گياهى كه سبز خورده مىشود 4 - هر چه داراى ساق باشد ريحان است ، و در هر سه كلمه : ذو ، عصف ، ريحان اختلاف قرائت است و هم در « لا تُخْسِرُوا » سه قرائت است .\r\n« فَبِأَيِّ آلاءِ - الخ » 13 طبرى : فعل « تُكَذِّبانِ » در اين آيه به صورت مثنّى تلفّظ شده است چون بعد از آن نام انس و جنّ هر دو آمده است كه گفته است « خَلَقَ الإِنْسانَ » و « خَلَقَ الْجَانَّ » پس روى سخن با دو دسته ى آدمى و پرى است . و بعضى گفته‌اند : با اينكه روى سخن با يك نفر است بلفظ مثنّى آورده شده است برسم عرب كه مىگويد مثلا « خلَّياها يا غلام » كه با يك نفر خلَّيا به صورت مثنّى كه خطاب به دو نفر است تلفّظ شده است ، يعنى اى غلام او را رها كن .\r\nمجمع : جهت تكرار اين آيه تأكيد است و اقرار طرف چنان كه مردم براى سرزنش در نافرمانى و ناسپاسى نعمت مىگويند مگر خوبى نكردم و آنهمه مال به تو ندادم ؟ مگر خوبى نكردم كه آنهمه آب و زمين به تو دادم ؟ مگر خوبى نكردم كه براى تو خانه ساختم ؟ و در شعر عرب نظير زياد دارد چنان كه مهلهل دائى - امرؤ القيس شاعر مشهور عرب كه در حدود صد سال پيش از هجرت مرده است گفته است :\r\n\r\nعلى ان ليس عدلا من كليب\r\nاذا طرد اليتيم عن الجزور\r\n\r\n","description":"","footnote":"","page_name":" 141 ","page_number":141},
  {"content":"\r\n\r\n\r\nعلى ان ليس عدلا من كليب\r\nاذا ما ضيم جيران المجير\r\n\r\n\r\nعلى ان ليس عدلا من كليب\r\nاذا رجف العضاه من الدّبور\r\n\r\n\r\nعلى ان ليس عدلا من كليب\r\nاذا خرجت مخبّأة الخدور\r\n\r\n\r\nعلى ان ليس عدلا من كليب\r\nاذا ما اعلنت نجوى الصّدور\r\n\r\n( و چنان كه در پاورقى از ابى هلال عسكرى نقل كرده است اين مصراع در بيشتر از بيست شعر تكرار شده است و مانند اين تكرار در شعر عرب زياد است ) و براى تكرار آيت « وَيْلٌ يَوْمَئِذٍ لِلْمُكَذِّبِينَ » كه در سوره ى و المرسلات است به همينگونه جواب گفته مىشود .\r\n« خَلَقَ الإِنْسانَ مِنْ صَلْصالٍ » و « الْجَانَّ مِنْ مارِجٍ - الخ » 14 و 15 فى ظلال :\r\nعلم امروز ثابت كرده است : موادّ پيدايش آدمى همان موادّ پيدايش خاك است كه كربن است و اكسيژن و غيره در حدود بيست عنصر و باختلاف اندازه و تركيب آنها يكى آدم مىشود و ديگرى خاك ، ولى آنچه علم ثابت كرده است نمىتوان تفسير يقينى قرآن دانست چه شايد قرآن چيز ديگر گفته باشد كه ما نمىفهميم ، و اين يقين است كه هدف قرآن محدود به مكشوفات روزانه ى بشرى نيست كه ممكن است درست باشد يا نباشد . و آنها كه مىخواهند اعجاز قرآن را به اين ثابت كنند كه با كشفيّات علمى امروز مطابق است بخطا مىروند چون قرآن معجز است اگرچه علم روز بر خلافش باشد . و آفرينش جنّ از شعله ى آتش همان است كه قرآن گفته است و درست است و از اندازه ى درك آدمى بيرون است و ما نمىدانيم جنّ چگونه بر زمين زندگى مىكند .\r\n« رَبُّ الْمَشْرِقَيْنِ - الخ » 18 مجمع : يعنى مشرق و مغرب زمستان و تابستان بعضى گفته‌اند : يعنى مشرق و مغرب ماه و خورشيد .\r\n« مَرَجَ الْبَحْرَيْنِ » 20 طبرى : يعنى درياى روم و فارس كه مديترانه و خليج فارس باشد روان كرد ، يا درياى آسمانى كه منبع باران است به درياى زمينى روان كرد .\r\n","description":"","footnote":"","page_name":" 142 ","page_number":142},
  {"content":"\r\nابو الفتوح : يعنى دو درياى شور و شيرين بهم روان كرد تا آميخته شد .\r\nو مقصود از « لا يَبْغِيانِ » يعنى ميانشان جلوگيرى است كه آب شور ، شيرين را نابود نكند و بعضى گفتند : تا بر مردم ستم نكنند يعنى غرقشان نكنند و در تفسير اهل بيت است كه مراد به دو دريا فاطمه و علىّ ( ع ) است كه يكى درياى شجاعت و علم و حيا است و ديگرى درياى طهارت و حلم و وفا است و برزخ در ميان پيغمبر ( ص ) است و لؤلؤ مرجان كه از دو دريا بيرون مىشود حسين و حسن ( ع ) است و اين معنى در كشف الاسرار از سفيان ثورى نقل شده است .\r\nفى ظلال : مقصود از بحرين آب شور درياها است و شيرين رودها و اين تقسيم و آميختن تصادف نبوده است كه با نقشه هاى شگفت انجام شده است :\r\nچون آب شور درياها سه چهارم سطح كره ى زمين را فرا گرفته است كه بعضى ببعضى پيوسته شده است و در برابر بخارهاى سمى و كشنده كه از زمين بر ميخيزد باز هم هواء سالم و قابل زندگى حيوان و آدم است . براى اينكه از تابش خورشيد بر اين انبوه آب دريا بخار بالا مىرود و به رسيدن طبقات سرد آنجا به صورت باران بر ميگردد و هوا را از گازهاى سمى پاك مىكند و قابل زندگى و هم رودها و آب شيرين و سرمايه ى زندگى فراهم مىكند ، و با اينكه رودهاى شيرين به دريا مىريزد شورى و طبيعت آن را عوض نمىكند و دريا هم بواسطه ى گودى برودها مسلَّط نمىشود و مصبّ آن را پر نمىكند و هيچيك جلوگير از وظيفه ى ديگرى نمىشود و همين است معنى « بَرْزَخٌ لا يَبْغِيانِ » كه بقدرت حقّ هميشه اين فاصله هست تا تجاوز بيكدگر نباشد .\r\nكشف نوشته : و از تخصيصات و تشريفات آدمى يكى آن است كه در نهاد وى دو بحر آفريده : يكى بحر سر ، ديگر بحر دل و اليه الاشاره بقوله عزّ و جلّ « مَرَجَ الْبَحْرَيْنِ يَلْتَقِيانِ » ، از بحر سر لؤلؤ مشاهدت و معاينت برون آيد و از بحر دل مرجان موافقت و مكاشفت و ذلك قوله « يَخْرُجُ مِنْهُمَا اللُّؤْلُؤُ وَالْمَرْجانُ » هر دو در نهاد وى تعبيه كرده و حاجز قدرت ميان هر دو بداشته ، و گفته‌اند :\r\n","description":"","footnote":"","page_name":" 143 ","page_number":143},
  {"content":"\r\nبحرين اينجا خوف و رجا است عامّه ى مسلمانان را و بحر و بسط خواصّ مؤمنان را و بحر هيبت و انس انبيا را و صديقان را ، از بحر خوف و رجا گوهر زهد و ورع بيرون آيد و از بحر قبض و بسط گوهر فقر و وجد آيد و از بحر هيبت و انس گوهر فنا روى نمايد تا در منازل بقا بياسايد .\r\n« يَخْرُجُ مِنْهُمَا » 23 « الْمُنْشَآتُ » 24 مجمع : به صورت مجهول خوانده‌اند يعنى مردم در مىآورند و به صورت معلوم قرائت شده است از نظر ظرافت تعبير و اتّساع است كه چون صدف را گرفتند از آن مرواريد خود بيرون مىآيد ، و كلمه ى « منشآت » به صورت اسم مفعول خوانده‌اند يعنى ايجاد شده و به راه افتاده و به صورت اسم فاعل از نظر اتّساع مثل حسن مرد يا به دنيا آمد كه هيچكدام كار اختيارى نيست بلكه باجبار از جاى ديگر است . و يا بمعنى ايجاد كنندهء حركت باشد كه مفعول آن ساقط شده است .\r\n« كُلَّ يَوْمٍ - الخ » 29 كشف : چون يهود مىگفتند : بروز شنبه خدا هيچ حكمى نكند و كارى انجام ندهد بجواب ايشان اين آيه آمد ، و معنى اوّل تا آخر آيه اين است : ملك و انس و جنّ يك چشم بر هم زدن از او بىنياز نيستند و هر وقتى براى او كارى است كه سرنوشتها بهنگام خود انجام شود ، و او نوشته يكى را صدر قدر بنعت عزّت داده يكى را در صفّ نعال در حين مذلَّت بداشته ( در نسخه ى چاپى « حين » است و شايد عين باشد ) يكى را بر بساط لطف نشانده يكى را در زير بساط قهر آورده ، آدم خاكى را از خاك مذلَّت بر مىكشد و تاج اقبال به حكم افضال بر هامه ى همّت وى مىنهد و لا ميل . عزازيل معلَّم ملك بود از عالم علوى در مىكشد و بر سر چهار سوى ارادت بىعلَّت از عقابين عقوبت مىآويزد ، و لا جود قومى را مىگويد « فَاسْتَبْشِرُوا بِبَيْعِكُمُ » قومى را مىگويد « مُوتُوا بِغَيْظِكُمْ » موساى كليم بطلب آتش بر خاست ، چون مىشد شبانى بود در گليم چون مىآمد پيغمبرى بود كليم ، آدم هنوز گل بود كه كلاه اجتباى وى ساخته بودند ابليس مدبر هنوز سرباز نزده بود كه تير لعنت بزهر قهر آب داده بودند ، اين را\r\n","description":"","footnote":"","page_name":" 144 ","page_number":144},
  {"content":"\r\nفرمودند كه سجود كن نكرد ، آن را فرمودند گندم نخور بخورد آدم را عذر بنهاد كه وى در ازل دوست آمد و زلَّت دوستان در حساب نيارند ،\r\n\r\nو اذا الحبيب اتى بذنب واحد\r\nجاءت محاسنه بالف شفيع\r\n\r\nابليس را داغ لعنت بر نهاد كه در ازل دشمن آمد و طاعت دشمنان محسوب نبود .\r\n\r\nمن لم يكن للوصال اهلا\r\nفكلّ احسانه ذنوب\r\n\r\n« سَنَفْرُغُ لَكُمْ » 32 ابو الفتوح : عبد اللَّه مسعود خوانده است « و انّي سأفرغ اليكم » و اعمش سيفرغ به صورت مجهول خواند ، اعرج با نون و راى مفتوح خواند . و با فتح ياء و ضمّ راء قرائت حمزه و خلف و كسائى است و باقى با صداى بالاى نون و صداى جلو راء خوانده‌اند و نتيجه ى معنى يكى است . و در معنى جمله خلاف است : 1 - ابن عبّاس گفت : يعنى تا از كار خود آسوده شوم و بشما پردازم و مقصود نه اين است كه خداوند كار دارد و فرصت ندارد بلكه بروش سخن مردم است كه در عربى و فارسى نظير دارد كه مىگويند : صبر است مرا تا به تو پردازم ، باش 2 - يعنى پس از آزاد گذاردن و مهلت دادن به كارتان مىپردازم 3 - حسن بصرى و مقاتل و ابن زيد گفتند : اين بيم و نويد است يعنى چون هنگام مزد برسد كارى نباشد جز سزا و پاداش شما مثل آدم بيكاره كه جز همين كارى ديگر ندارد .\r\n« الثَّقَلانِ » 32 فخر : ظاهر اين است كه مقصود جنّ و انس است و ثقل كنايه است از كار بزرگ كه پيغمبر فرمود : « انّي تارك فيكم الثّقلين » .\r\nمجمع : 1 - بواسطه ى اهميت و برترى در فكر و تميز از ديگر موجودات ثقلان ناميده شده‌اند 2 - چون موجوديّت و سنگينى دارند چنان كه گفته شده است « أَخْرَجَتِ الأَرْضُ أَثْقالَها » از اينروى ثقلين ناميده شدند .\r\n« شُواظٌ » 36 مجمع : در اين اختلاف قرائت است .\r\n« وَنُحاسٌ » 36 مجمع : اين كلمه با رفع و جرّ خوانده شده است و بعضى\r\n","description":"","footnote":"","page_name":" 145 ","page_number":145},
  {"content":"\r\nگفته‌اند : يعنى با مس گداخته عذاب مىشوند ، و بعضى گفته‌اند : با قير و هر فلز گداخته و گفته‌اند : با دود عذاب مىشوند .\r\n« لا يُسْئَلُ عَنْ ذَنْبِه - الخ » 39 ابو الفتوح : 1 - يعنى بقيامت از گناه - كاران نپرسند چون خدا مىداند و فرشتگان نوشته‌اند 2 - از گناه شان نمىپرسند چون از چهره شان نمايان است 3 - از بىگناهان نپرسند كه آن گناهكار چه كرده است . و آيا آن آيات كه گفته است : از همه پرسش مىشود با اين آيه چگونه سازش دارد ؟ پاسخ اين پرسش به چند جور گفته شده است :\r\n1 - يعنى نمىپرسند شما گناهكار هستيد يا نه ؟ چون آمار گناهكاران معين است بلكه مىپرسند : چرا اين گناهان از شما نمايان شده است ؟ 2 - با ملايمت و آرامى نمىپرسند و با درشتى و حقارت مىپرسند 3 - چون برستاخيز ايستگاههائى چند است در بعضى پرسند و در بعضى نپرسند 4 - سؤال نمىشوند از گناه ديگران و هر كس مسئول گناه خود مىباشد .\r\n« حَمِيمٍ آنٍ » 44 طبرى : 1 - يعنى آب داغ ببالاتر اندازه رسيده .\r\n2 - آب داغ حاضر .\r\n« جَنَّتانِ » 46 فخر : چون براى مجرم گفته شده ميان آتش و آب داغ مىچرخد كه دو سزا برايش معين شده است . براى مؤمن هم دو بهشت معيّن شده است .\r\nتفسير مقتنيات الدّرر : 1 - يعنى يك بهشت براى انس و يكى براى جن .\r\n2 - يكى براى عقيده يكى براى عمل 3 - يكى براى فرمانبرى و ديگرى براى دست برداشتن از گناه 4 - يكى مزد و ديگرى بخشش و انعام .\r\n« أَفْنانٍ » 48 مجمع : 1 - نعمتهاى جور بجور ، 2 - ميوه هاى جور بجور 3 - شاخه هاى زياد .\r\n« لَمْ يَطْمِثْهُنَّ » 57 تبيان طوسى : 1 - يعنى عمل جنسى با آنها نشده است ، چون عرب مىگويد « ما طمث هذا البعير جمل قطَّ » يعنى شتر نر به اين\r\n","description":"","footnote":"","page_name":" 146 ","page_number":146},
  {"content":"\r\nشتر هرگز نرسيده است 2 - يعنى خون آلود نكرده است آنها را و اين كنايه از دختر بودن آنها است چون طامث بمعنى گرفتار عادت زنانه است و چنان است كه گفته شده است : از سوى مردى بعارضه اى مانند حالت زنان گرفتار نشده است . و مقصود از جنّ كه در اين آيه گفته شده است يا مبالغه است در پاكدامنى آنها و يا براى تقسيم است كه حور العين آدمى را دست آدمى و آنكه از پريان است دست پريزاد بدامنش نرسيده است .\r\nمجمع : با ضمّ و كسر ميم خوانده‌اند .\r\n« هَلْ جَزاءُ الإِحْسانِ - الخ » 60 مجمع : 1 - يعنى آنكه به دنيا خوب كرد بآخرت جز خوبى پاداش ندارد 2 - آيا پاداش آنكه بشما احسان كرد غير اين است كه شكر نعمت او كنيد . و از امام صادق ( ع ) است كه فرمود : اين آيه بر مردم مسجّل است چون در مؤمن و كافر و بدكار و نكوكار درست است كه هر كه براى كسى كار خوب كرد برايش كار خوب كنند ولى بيشتر كه اگر برابر بود آنكه اوّل كرده است با ارزشتر است .\r\nحسينى نوشته : در بحر الحقايق فرموده است كه نيست جزاى فناء فى اللَّه الَّا بقاء باللَّه .\r\nمثنوى :\r\n\r\nهر كه در راه محبّت شد فنا\r\nيافت از بحر لقا اندر فنا\r\n\r\n\r\nهركه را شمشير شوقش سر بريد\r\nميوه ى ذوق از درخت وصل چيد\r\n\r\n« وَمِنْ دُونِهِما جَنَّتانِ » 62 تفسير مقتنيات الدّرر : يعنى مؤمنين دو دسته‌اند : 1 - مقرّبين كه بهشت آنها توصيف شد ، 2 - اصحاب اليمين كه درجه شان پائينتر است آنها هم دو بهشت دارند ، و بعضى گفته‌اند : يعنى دو بهشت ديگر دارند نزديكتر بعرش كه دون بمعنى دنو و قرب باشد . و بعضى گفته‌اند : دون بمعنى غير است يعنى غير از آن دو تا دو بهشت ديگر دارند كه هر مؤمنى چهار بهشت در چهار جانب خود دارد كه از هر كدام ملول و خسته شد بدرون ديگرى مىرود تا بشاديش بيفزايد .\r\n","description":"","footnote":"","page_name":" 147 ","page_number":147},
  {"content":"\r\n« خَيْراتٌ حِسانٌ » 70 شريف لاهيجى : يعنى زنانى كه خوشخوى و خوش خصلت و زيبا چهره‌اند ، و در روضه ى كافى از امام صادق ( ع ) نقل كرده است « هنّ صالح المؤمنات العارفات » .\r\nكشف : در معنى اين دو كلمه گفته‌اند : لسن بدفرات ، ( آنكه تنش بد بوى است ) و لا بخرات ( دهنش بد بوى است ) و لا متطلَّعات ( آنها كه مىخواهند از رازهاى نهانى مردم خبردار شوند ) و لا متشوّفات ( آنها كه كنجكاو و آرايش خود مىكنند ) و لا ذربات ( بد زبان ) و لا سليطات ( زبان دراز و پر سر و صدا ) و لا طمّاحات ( كه با غير شوهر نظر دارد ) و لا طوّافات في الطَّرق ( آنكه پيوسته بكوچه ها مىگردد ) .\r\n« فِي الْخِيامِ » 72 طبرى : مقصود از خيام خانه ها است چنان كه عبد اللَّه مسعود گفته است : يعنى بدرون جواهر ميان خالى هستند . ابن عبّاس گفته است : در خانه هاى از مرواريد هستند .\r\n« مُتَّكِئِينَ عَلى رَفْرَفٍ . . . عَبْقَرِيٍّ » 77 مجمع : 1 - جبّائى گفته است : رفرف فرش مرتفع و بلند 2 - سعيد جبير گفته است : باغهاى بهشتى است 3 - ابن عبّاس گفته است : يعنى مجالس و آنجاىها كه براى نشستن معيّن شده است 4 - حسن گفته است : يعنى بالشها ، و متّكاها ، و « عَبْقَرِيٍّ » 1 - يعنى فرش رنگارنگ ، 2 - مجاهد گفته است : يعنى پارچه ى حرير ، 3 - حسن گفته است : مقصود فرش است ، 4 - قتيبى گفته است : هر پارچه ى برنگهاى زيبا آراسته ، و در كلمات « رَفْرَفٍ » و « عَبْقَرِيٍّ » ، « رفارف و عباقر » به صورت جمع خوانده شده است ، و « خضر » با ضمّ ضاد نيز خوانده‌اند .\r\n« تَبارَكَ اسْمُ » 78 تفسير مقتنيات الدّرر : مقصود از فرخندگى اسم خداوند يا كنايه است از فرخندگى صاحب اسم و يا مبالغه است كه چون اسم كسى فرخنده بود پس خود صاحب اسم چه خواهد بود .\r\nفخر : كلمه ى « تَبارَكَ » يا بمعنى ثبات و دوام است يا بمعنى علوّ مقام\r\n","description":"","footnote":"","page_name":" 148 ","page_number":148},
  {"content":"\r\n\r\nو شأن است ، و نهايت تعظيم براى اسم آن كه چون نام شخص بزرگ برده شود شنوندگان از جاى بلند مىشوند مثل پادشاهان كه چون نام سلطان اعظم در رسائل برده مىشود از جاى بلند مىشوند ، و اگر او خودش وارد شود همگى به احترام او به خاك مىافتند و صورت بر زمين مىسايند .\r\n« ذِي الْجَلالِ » 78 مجمع : « ذو الجلال » با واو نيز خوانده شده است .\r\nسخن ما : 1 - آيت 14 « مِنْ صَلْصالٍ - الخ » شايد با آنچه علماى امروز گفته‌اند مطابق باشد كه اصل پيدايش موجودات جاندار از لاى كف درياها است .\r\n2 - آيت 15 « خَلَقَ الْجَانَّ مِنْ مارِجٍ - الخ » كه مايه ى پيدايش پريان را از زبانه ى سخت آتش گفته است . براى آدمى چنين فكرى پيدا مىشود : به آن دوران كه جدائى زمين را از خورشيد دانسته‌اند و يك پارچه آتش سوزانش پنداشته‌اند و بواسطه ى گردش بدور خورشيد سرد شده است و آب و خاك پيدا شده است ممكن است بگوئيم : روى همين فرضيّه به همان نسبت كه آن كره ى سوزان سرد شده و آب پيدا شده است و خاك كه مادّه ى پديدارى آدم است شايد از همان آتش سوزان و اشتعال بهواى مجاور مايه ى پيدايش موجود متحرّك و با اراده اى بنام جنّ فراهم شده باشد كه مانند زبانه ى آتش بىآرام است و در هوا بجنبش چنان كه از خاك كه فشرده است و بر جاى مانده آدم درست شده است كه بر زمين مانده است و نمىتواند از زمين جدا شود و شايد همين مطلب باشد كه به قرآن از زبان شيطان نقل شده است « خَلَقْتَنِي مِنْ نارٍ وَخَلَقْتَه مِنْ طِينٍ » يعنى او را ز خاك و مرا ز آتش آفريدى ، و شايد دوران پيدايش هر دو مقارن بوده است ، و ممكن است بگوئيم پس از سردى زمين و نمودارى دريا و خاك كه ماده پيدايش آدمى است چون آتش فشانهاى سخت در كار بوده است به همان گونه كه از لاى كف دريا اندك اندك آدم درست شده است از حرارت دهانهء آتشفشان هم اندك اندك جنّ و پرى درست شده باشد ، و آن خاصيّت كه در كره ى جدا شده از خورشيد بوده است براى درست شدن دريا و موجودات آبى\r\n","description":"","footnote":"","page_name":" 149 ","page_number":149},
  {"content":"\r\nو هم صحرا و موجودات خاكى ، همانگونه خاصيت هم در آن بوده است براى پيدايش موجودات آتشى كه چون در مواد پيدايش از ما تفاوت زياد دارد قابل تماسّ با ما نيست چنان كه همه ى موادّ آبى و خاكى هم براى ما قابل درك نيست مگر قسمتى آن هم بوسيله ابزار علمى امروز و گر نه كس را از عناصر عالم خبر نبود و هم از موجودات ذرّه بينى چنان كه هنوز بشر در كوشش است و هر روزى از موجودات خداوندى چيزى كشف و يا درست مىكند و شايد چون از اين گونه موجود مورد بحث خبرى يا باورى نداشته‌اند در پى تحقيق علمى آن نبوده‌اند و گر نه شايد مىتوانستند تاكنون نشانه اى از آن بدست آرند چنان كه بسيارى چيزها امروز با ابزار تازه و وارسى علمى پيدا كرده‌اند كه بروزگاران از آن بى خبر بوده‌اند و شايد روزى حسّ ششم كه انشتين گمان كرده است نمودار شود و با آن نيرو موجوداتى به اندازه ى ديدنيهاى خود پيدا كنند .\r\n3 - آيت 33 « يا مَعْشَرَ الْجِنِّ وَالإِنْسِ » كه روى سخن با دو گروه جنّ و انس شده است شايد از آن روى بوده كه چون عرب آن را آميخته با خود مىدانسته است و گاهى از كاهن و جادو جلوگيرى از آسيب او را مىخواسته است از اينروى آن را با آدمى آميخته است و روى سخن با هر دو شده است تا آن عربها به خود آيند و به بيچارگى خود و قدرت حقّ تن در دهند اين است كه گفته شده است آن موجودات مرموز كه شما از آن ترسناك هستيد در برابر حقّ چون شما بيچاره‌اند و گر نه آنها يا شما هر كدام مىتوانيد از كناره هاى آسمان و زمين از قدرت حقّ فرار كنيد .\r\n4 - آيت 41 « يُعْرَفُ الْمُجْرِمُونَ - الخ » شايد اين مطلب را بفهماند :\r\nپيدايش آدمى در عالم ديگر همان كردار دوران زندگى او است و يا اشتداد نفسانى پديد شده از اعمال جسمانى ، از اين روى گفته شده است : بدكار از چهره اش نمايان است يعنى آنچه بد كرده است چهره اش به صورت كارهاى بد در آمده است ، پس البتّه نكوكار همچنين خواهد بود .\r\n","description":"","footnote":"","page_name":" 150 ","page_number":150},
  {"content":"\r\n\r\n5 - آيت 60 « هَلْ جَزاءُ الإِحْسانِ - الخ » شايد همان مطلب شماره ى جلو را بفهماند كه از نيكى نكوئى درست مىشود و پاداش كار خوب پيدايش خوبيها است و كارهاى آدمى است كه به صورت خوب در مىآيد .\r\n6 - آيت 62 « وَمِنْ دُونِهِما - الخ » شايد مطابق آنچه بعضى مفسّرين نوشته‌اند : مقصود دو بهشتى باشد پست و كمتر از دو بهشتى كه باوّل نامبرده شده است چون براى هر كدام امتيازى گفته شده است كه امتيازات اوّل بيشتر است بعلاوه كلمه ى دون با معنى پست و كم مناسبتر است . و كلمه ى « جَنَّتانِ » كه در هر دو قسمت به صورت مثنّى گفته شده است شايد كنايه باشد از رحمت حقّ كه محدود نيست و براى هر كس بيش از يك بستان فراهم است .\r\nسورهء واقعه - 56\r\nبِسْمِ اللَّه الرَّحْمنِ الرَّحِيمِ\r\nإِذا وَقَعَتِ الْواقِعَةُ ( 1 ) لَيْسَ لِوَقْعَتِها كاذِبَةٌ ( 2 ) خافِضَةٌ رافِعَةٌ ( 3 ) إِذا رُجَّتِ الأَرْضُ رَجًّا ( 4 ) وَبُسَّتِ الْجِبالُ بَسًّا ( 5 ) فَكانَتْ هَباءً مُنْبَثًّا ( 6 ) وَكُنْتُمْ أَزْواجاً ثَلاثَةً ( 7 ) فَأَصْحابُ الْمَيْمَنَةِ ما أَصْحابُ الْمَيْمَنَةِ ( 8 ) وَأَصْحابُ الْمَشْئَمَةِ ما أَصْحابُ الْمَشْئَمَةِ ( 9 ) وَالسَّابِقُونَ السَّابِقُونَ ( 10 ) أُولئِكَ الْمُقَرَّبُونَ ( 11 ) فِي جَنَّاتِ النَّعِيمِ ( 12 ) ثُلَّةٌ مِنَ الأَوَّلِينَ ( 13 ) وَقَلِيلٌ مِنَ الآخِرِينَ ( 14 ) عَلى سُرُرٍ مَوْضُونَةٍ ( 15 ) مُتَّكِئِينَ عَلَيْها مُتَقابِلِينَ ( 16 ) يَطُوفُ عَلَيْهِمْ وِلْدانٌ مُخَلَّدُونَ ( 17 ) بِأَكْوابٍ وَأَبارِيقَ وَكَأْسٍ مِنْ مَعِينٍ ( 18 ) لا يُصَدَّعُونَ عَنْها وَلا يُنْزِفُونَ ( 19 ) وَفاكِهَةٍ مِمَّا يَتَخَيَّرُونَ ( 20 ) وَلَحْمِ طَيْرٍ مِمَّا يَشْتَهُونَ ( 21 ) وَحُورٌ عِينٌ ( 22 ) كَأَمْثالِ اللُّؤْلُؤِ الْمَكْنُونِ ( 23 ) جَزاءً بِما كانُوا يَعْمَلُونَ ( 24 ) لا يَسْمَعُونَ فِيها لَغْواً وَلا تَأْثِيماً ( 25 )\r\n","description":"","footnote":"","page_name":" 151 ","page_number":151},
  {"content":"\r\nإِلَّا قِيلًا سَلاماً سَلاماً ( 26 ) وَأَصْحابُ الْيَمِينِ ما أَصْحابُ الْيَمِينِ ( 27 ) فِي سِدْرٍ مَخْضُودٍ ( 28 ) وَطَلْحٍ مَنْضُودٍ ( 29 ) وَظِلٍّ مَمْدُودٍ ( 30 ) وَماءٍ مَسْكُوبٍ ( 31 ) وَفاكِهَةٍ كَثِيرَةٍ ( 32 ) لا مَقْطُوعَةٍ وَلا مَمْنُوعَةٍ ( 33 ) وَفُرُشٍ مَرْفُوعَةٍ ( 34 ) إِنَّا أَنْشَأْناهُنَّ إِنْشاءً ( 35 ) فَجَعَلْناهُنَّ أَبْكاراً ( 36 ) عُرُباً أَتْراباً ( 37 ) لأَصْحابِ الْيَمِينِ ( 38 ) ثُلَّةٌ مِنَ الأَوَّلِينَ ( 39 ) وَثُلَّةٌ مِنَ الآخِرِينَ ( 40 ) وَأَصْحابُ الشِّمالِ ما أَصْحابُ الشِّمالِ ( 41 ) فِي سَمُومٍ وَحَمِيمٍ ( 42 ) وَظِلٍّ مِنْ يَحْمُومٍ ( 43 ) لا بارِدٍ وَلا كَرِيمٍ ( 44 ) إِنَّهُمْ كانُوا قَبْلَ ذلِكَ مُتْرَفِينَ ( 45 ) وَكانُوا يُصِرُّونَ عَلَى الْحِنْثِ الْعَظِيمِ ( 46 ) وَكانُوا يَقُولُونَ أإِذا مِتْنا وَكُنَّا تُراباً وَعِظاماً أإِنَّا لَمَبْعُوثُونَ ( 47 ) أوَ آباؤُنَا الأَوَّلُونَ ( 48 ) قُلْ إِنَّ الأَوَّلِينَ وَالآخِرِينَ ( 49 ) لَمَجْمُوعُونَ إِلى مِيقاتِ يَوْمٍ مَعْلُومٍ ( 50 ) ثُمَّ إِنَّكُمْ أَيُّهَا الضَّالُّونَ الْمُكَذِّبُونَ ( 51 ) لآكِلُونَ مِنْ شَجَرٍ مِنْ زَقُّومٍ ( 52 ) فَمالِؤُنَ مِنْهَا الْبُطُونَ ( 53 ) فَشارِبُونَ عَلَيْه مِنَ الْحَمِيمِ ( 54 ) فَشارِبُونَ شُرْبَ الْهِيمِ ( 55 ) هذا نُزُلُهُمْ يَوْمَ الدِّينِ ( 56 ) نَحْنُ خَلَقْناكُمْ فَلَوْ لا تُصَدِّقُونَ ( 57 ) أفَرَأَيْتُمْ ما تُمْنُونَ ( 58 ) أأَنْتُمْ تَخْلُقُونَه أَمْ نَحْنُ الْخالِقُونَ ( 59 ) نَحْنُ قَدَّرْنا بَيْنَكُمُ الْمَوْتَ وَما نَحْنُ بِمَسْبُوقِينَ ( 60 ) عَلى أَنْ نُبَدِّلَ أَمْثالَكُمْ وَنُنْشِئَكُمْ فِي ما لا تَعْلَمُونَ ( 61 ) وَلَقَدْ عَلِمْتُمُ النَّشْأَةَ الأُولى فَلَوْ لا تَذَكَّرُونَ ( 62 ) أفَرَأَيْتُمْ ما تَحْرُثُونَ ( 63 ) أأَنْتُمْ تَزْرَعُونَه أَمْ نَحْنُ الزَّارِعُونَ ( 64 ) لَوْ نَشاءُ لَجَعَلْناه حُطاماً فَظَلْتُمْ تَفَكَّهُونَ ( 65 ) إِنَّا لَمُغْرَمُونَ ( 66 ) بَلْ نَحْنُ مَحْرُومُونَ ( 67 ) أفَرَأَيْتُمُ الْماءَ الَّذِي تَشْرَبُونَ ( 68 ) أأَنْتُمْ أَنْزَلْتُمُوه مِنَ الْمُزْنِ أَمْ نَحْنُ الْمُنْزِلُونَ ( 69 ) لَوْ نَشاءُ جَعَلْناه\r\n","description":"","footnote":"","page_name":" 152 ","page_number":152},
  {"content":"\r\nأُجاجاً فَلَوْ لا تَشْكُرُونَ ( 70 ) أفَرَأَيْتُمُ النَّارَ الَّتِي تُورُونَ ( 71 ) أأَنْتُمْ أَنْشَأْتُمْ شَجَرَتَها أَمْ نَحْنُ الْمُنْشِؤُنَ ( 72 ) نَحْنُ جَعَلْناها تَذْكِرَةً وَمَتاعاً لِلْمُقْوِينَ ( 73 ) فَسَبِّحْ بِاسْمِ رَبِّكَ الْعَظِيمِ ( 74 ) فَلا أُقْسِمُ بِمَواقِعِ النُّجُومِ ( 75 ) وَإِنَّه لَقَسَمٌ لَوْ تَعْلَمُونَ عَظِيمٌ ( 76 ) إِنَّه لَقُرْآنٌ كَرِيمٌ ( 77 ) فِي كِتابٍ مَكْنُونٍ ( 78 ) لا يَمَسُّه إِلَّا الْمُطَهَّرُونَ ( 79 ) تَنْزِيلٌ مِنْ رَبِّ الْعالَمِينَ ( 80 ) أفَبِهذَا الْحَدِيثِ أَنْتُمْ مُدْهِنُونَ ( 81 ) وَتَجْعَلُونَ رِزْقَكُمْ أَنَّكُمْ تُكَذِّبُونَ ( 82 ) فَلَوْ لا إِذا بَلَغَتِ الْحُلْقُومَ ( 83 ) وَأَنْتُمْ حِينَئِذٍ تَنْظُرُونَ ( 84 ) وَنَحْنُ أَقْرَبُ إِلَيْه مِنْكُمْ وَلكِنْ لا تُبْصِرُونَ ( 85 ) فَلَوْ لا إِنْ كُنْتُمْ غَيْرَ مَدِينِينَ ( 86 ) تَرْجِعُونَها إِنْ كُنْتُمْ صادِقِينَ ( 87 ) فَأَمَّا إِنْ كانَ مِنَ الْمُقَرَّبِينَ ( 88 ) فَرَوْحٌ وَرَيْحانٌ وَجَنَّةُ نَعِيمٍ ( 89 ) وَأَمَّا إِنْ كانَ مِنْ أَصْحابِ الْيَمِينِ ( 90 ) فَسَلامٌ لَكَ مِنْ أَصْحابِ الْيَمِينِ ( 91 ) وَأَمَّا إِنْ كانَ مِنَ الْمُكَذِّبِينَ الضَّالِّينَ ( 92 ) فَنُزُلٌ مِنْ حَمِيمٍ ( 93 ) وَتَصْلِيَةُ جَحِيمٍ ( 94 ) إِنَّ هذا لَهُوَ حَقُّ الْيَقِينِ ( 95 ) فَسَبِّحْ بِاسْمِ رَبِّكَ الْعَظِيمِ ( 96 )\r\nمعنى لغات : « بَسًّا » سرمايه بشهرها پراكندن ، آرد تفت داده بروغن آميختن . « ثُلَّةٌ » گروه مردم . « يُنْزِفُونَ » از انزف يعنى مست شد ، و از نزف كه مجرّد باشد يعنى تمام شد . « مَوْضُونَةٍ » چيزى به ديگرى وابسته شده ، دو تا شده دو برابر كرده ، بند بافته . « مَخْضُودٍ » شكسته كه از يكديگر جدا شده ، دو لا كرده ، خار درخت كنده شد ، منظَّم چيده شده و برهم انباشته به اندازه و ترتيب « طَلْحٍ » شكوفه ى خرما ، موز ، يك قسم درخت بزرگ خاردار . « تُمْنُونَ » از امناء بمعنى ريختن خون . « حُطاماً » چيز خشك شكسته ، نرمه ى چيز خشك شده .\r\n« مَدِينِينَ » بندگان ، سزا دادگان ، به حساب رسيدگان . « أُجاجاً » تلخ و شور .\r\n","description":"","footnote":"","page_name":" 153 ","page_number":153},
  {"content":"\r\nترجمه : بنام خداى بخشنده بهمگان مهربان به مؤمنان ،\r\n1 چون بر سر مردم آيد آن حادثه ى روزگار و رستاخيز\r\n2 كس را نرسد كه آن را دروغ پندارد .\r\n3 چه همان است كه يكى را بركشد و بلند دارد و ديگرى پست و ناچيز كند\r\n4 به آنگاه كه بلرزد به سختى زمين\r\n5 و از جاى كنده شود كوهها و چندان برگرد خود بگردد تا چو گردى به هوا پراكنده باشد\r\n6 بآنگاه شما سه دسته باشيد\r\n7 ياران راستى و فرخندگى كه چه خوش باشند\r\n8 و ياران چپى و نادرستى كه چه بد برگزار كنند\r\n9 و پيشقدمان بسوى حق\r\n10 كه مقرّبند و بلند پايه\r\n11 در بستانها بآسايش و خوشى\r\n12 دسته اىشان ز گذشته گان پيشينند\r\n13 و از واپسيان اندك مردمى\r\n14 كه همگى بر تختهاى از طلا بهم بافته\r\n15 برابر يكدگر تكيه كرده اند\r\n16 و غلامانى هميشه آماده « 1 » بخدمتشان\r\n17 با كاسه و كوزه و ابريق ز نوشابه ى خوشگوار\r\n18 كه نه ملال آرد و نه درد سر و نه هرگز تهى گردد\r\n19 و از هر ميوه كه بخواهند\r\n20 و گوشت پرنده آنچه پسندند [ بينند 
  ]\r\n21 و سيه چشمانى\r\n22 چو مرواريد نسفته در صدف مانده\r\n23 بپاداش كار گذشته شان باشد\r\n24 [ البتّه در چنين بستان 
  ] سخن بيهوده و گناه نشوند\r\n25 مگر كه گويندشان : بتندرستى و آسودگى\r\n26 و ياران راستى و فرخندگى چه خوش باشند\r\n27 كه در بستان سدر بىخارند\r\n28 با درختان پر ميوه ى بر هم چيده\r\n29 و سايه هاى دراز\r\n30 و آبشارى ريزان و روان\r\n31 و ميوه هاى فراوان\r\n32 كه نه بسر آيد و نه از آن جلوگيرى بود\r\n33 و هم فرشها دارند بالا رفته به ارزش و زيبائى و آسايش\r\n34 البتّه ما زنها را چه خوب پيدايش دهيم\r\n35 همگى دختر با شوى بذله گوى و دلبر\r\n36 همسالان بيكسان برابر\r\n37 براى ياران راستى و درستى\r\n38 كه گروهى از پيشينيانند\r\n39 و گروهى ز بازپسان\r\n40 و آنها كه ياران چپند و نادرستى چه بد بينند\r\n41 كه در باد گرم و آب داغ گرفتار\r\n42 به زير سايه ى دود\r\n43 نه خنك شوند و نه خوشى بينند\r\n44 چه زان پيش بناز\r\n\r\n","description":"","footnote":"\r\n( 1 ) مراد بغلام كودك تازه از شير باز گرفته و نوپا است و ولدان جمع وليد است نه ولد . « مصحّح »\r\n","page_name":" 154 ","page_number":154},
  {"content":"\r\nبودند و فزونخواهى\r\n45 و دلباخته ى گناه و بت پرستى\r\n46 و همى گفتند : از پس مرگ كه استخوان و خاك باشيم مگر شود كه زنده شويم و ز جاى برخيزيم ؟\r\n47 يا پدران پيشينمان چنين باشند ؟\r\n48 [ اى محمّد تو به آنها بگو : 
  ] البتّه پيشينيان و واپسان\r\n49 بهنگام پيشبينى شده فراهم شوند و [ گويندشان 
  ]\r\n50 اى گمراهان كه سخن پيغمبران دروغ شمرديد\r\n51 از درخت زقوم برخوردار باشيد\r\n52 و شكم پر كنيد\r\n53 و بر روى آن ز آب داغ دوزخ نوشيد\r\n54 چنان كه هرگز سير نشويد\r\n55 البتّه اين است پذيرائى آنها بروز رستاخيز\r\n56 اى كافران ما شما را آفريديم پس چرا پيغمبر و رستاخيز باور نداريد ؟\r\n57 چه مىانديشيد به آنچه در زهدان مىريزيد ؟\r\n58 شما آدمش مىكنيد يا ما آفريدگار آنيم ؟\r\n59 نه كه ما مرگ بسرنوشتتان كرديم و جلوگير ما كس نتواند شد ؟\r\n60 البتّه توانيم ديگرى همانندتان بجاى شما آوريم و بجورى شما را درست كنيم كه اكنون از آن بىخبريد\r\n61 شما كه مىدانيد به پيدايش نخستين ناچيز بوديد پس چرا به ياد نمىآوريد ؟ [ و پيدايش دوباره را نمىپذيريد ؟ 
  ]\r\n62 هيچ به آنچه كشت مىكنيد انديشيده‌ايد ؟\r\n63 آيا شما به زير زمين آماده اش مىكنيد و سرش ز خاك بدر مىكنيد تا دانه مىكند يا ما ؟\r\n64 كه اگر بخواهيم همگى بيهوده و كاه كنيم تا شما را از آن شگفت آيد و پشيمان شويد و بگوئيد :\r\n65 ما ز كار خود زيان برديم\r\n66 و از رزق و روزى بمانديم\r\n67 هيچ به آب نوشيدنى خود فكر كرده‌ايد از كجا است\r\n68 آيا شما آن ز ابر فرو ريزيد يا كه ما ؟\r\n69 البتّه اگر خواهيم شور و تلخش كنيم ، پس چرا پاس نعمت نداريد ؟\r\n70 بآتشى كه مىافروزيد بنگريد\r\n71 چوب و درخت آن ما پديد آورديم يا شما ؟\r\n72 البتّه ما آن را راه ياد حق كرديم و دستاويز بهره ى مسافر و حاضر\r\n73 پس اى محمّد نام بزرگ پروردگار خود را ستايش كن\r\n74 كه نه گفتار كافران درست است\r\n75 و سوگند بفرودگاه ستارگان\r\n76 كه اگر بدانند بزرگ سوگندى است\r\n77 اين كه تو مىخوانى قرآنى بزرگوار است\r\n78 در نامه ى پوشيده ز چشمان نوشته\r\n79 و آن را جز پاكان نپساوند\r\n","description":"","footnote":"","page_name":" 155 ","page_number":155},
  {"content":"\r\n\r\n80 فرود آمده بفرمان پروردگار جهان\r\n81 پس شود كه اين سخن دروغ نپنداريد\r\n82 و پاس روزى و شكر نعمت زندگى را دروغ شمردن حق بدانيد ؟\r\n83 آيا آنگاه كه جان كسى بگلو رسد\r\n84 و شما به چشم خود آن را بنگريد\r\n85 و نبينيد كه ما به آن از شما نزديكتريم\r\n86 اگر راست گويند و خود غلام و گرفتار نيستند ،\r\n87 جان او را از گلو باز گردانيد و زنده اش كنيد\r\n88 بلى اگر كسى از نزديك - شدگان بحقّ بود\r\n89 پاداش او بهشت است و خوشى و آسايش است و شادى\r\n90 و اگر از ياران راستى و فرخندگى بود\r\n91 خوشى و آسودگى تو اى محمد از اين گونه مردم است\r\n92 و اگر از گمراهان باشد كه حقّ دروغ پندارند\r\n93 به آب داغ دوزخ پذيرائى شوند\r\n94 و پيوسته ى آتش باشند\r\n95 البتّه اين سرنوشتى است درست و استوار\r\n96 پس اى محمّد تو نام پروردگار بزرگ خود به پاكيزگى و ستايش بر زبان بيار .\r\nسخن مفسرين : مجمع : ابن عبّاس و قتاده گفته‌اند : اين سوره بمكّه آمد مگر اين آيه « وَتَجْعَلُونَ رِزْقَكُمْ أَنَّكُمْ تُكَذِّبُونَ » بعضى گفته‌اند : بجز اين آيه « ثُلَّةٌ مِنَ الأَوَّلِينَ » و « أفَبِهذَا الْحَدِيثِ أَنْتُمْ مُدْهِنُونَ » كه در راه سفر بمدينه نازل شده است ، و بقرائت حجازيها و شاميها نود و نه آيه است ، به حساب قاريهاى بصره نود و هفت آيه است و مردم كوفه نود و شش آيه حساب كرده‌اند . و در چهارده آيه جاى اختلاف حساب آنها است ، چنان كه « أَصْحابُ الْمَيْمَنَةِ » و « أَصْحابُ - الْمَشْئَمَةِ » و « أَصْحابُ الشِّمالِ » را كوفيها آخر آيه ندانسته‌اند و ديگران آخر آيه شمرده‌اند ، و هم « أَصْحابُ الْيَمِينِ » در نظر غير كوفى آخر آيه است و « مَوْضُونَةٍ » به حساب قاريهاى كوفه و حجاز آخر آيه است . و « حُورٌ عِينٌ » به حساب كوفىها و چند نفر از قاريهاى مدينه آخر آيه است . نقل است كه عثمان خليفه به بيمار - پرسى عبد اللَّه مسعود رفت كه در آن بيمارى بمرد ، و از او پرسيد كه ز چه مينالى ؟\r\nگفت : از گناهان خود . پرسيد : چه مىخواهى ؟ گفت : رحمت پروردگار خود .\r\nگفت اجازه مىدهى پزشكى برايت بياوريم ؟ گفت : آنكه بيمارم كرده خود پزشك\r\n","description":"","footnote":"","page_name":" 156 ","page_number":156},
  {"content":"\r\n\r\nاست . گفت : مىخواهى دستور دهم حقوق تو را از بيت المال به تو بدهند ؟ گفت آن روز كه نيازمند آن بودم تو ندادى اكنون كه بىنيازم مىخواهى بپردازى ؟\r\n( اين گفتگو اشاره است بسابقه ى آزارى كه از او ديد و حقوقى كه مسلمين و هم اصحاب پيغمبر مىگرفتند عثمان از او بريد . ( تفصيل اين سرگذشت در اوّل كتاب آورده شده است . مترجم ) عثمان گفت : آن را بدختران تو مىدهند . بپاسخ او گفت : آنها را نيازى به آن مال نيست چون سوره ى اذا وقعه به آنها آموخته‌ام كه از پيغمبر ( ص ) شنيدم فرمود : هركه همهء سوره ى اذا وقعه بخواند هرگز روى نيازمندى نبيند .\r\n« إِذا وَقَعَتِ الْواقِعَةُ - الخ » 1 و 2 طبرى : يعنى فريادى كه رستاخيز به آن به پا مىشود ، چون ابن عبّاس گفته است : كلمات « الْواقِعَةُ . . . ، الطَّامَّةُ . . . ، الصَّاخَّةُ » و مانند اين كلمات كه در قرآن است نام قيامت است كه براى بزرگى آن و فرار مردم از آن به اين نامها ناميده شده است .\r\nمجمع : بعضى گفته‌اند : جهت ناميدن قيامت به كلمه ى « الْواقِعَةُ » اين است كه به آن روز سختى زيادى واقع مىشود و پيش آمد مىكند يا براى سختى پيدايش و وقوع آن است و معنى اين است : بخاطر آوريد آنگاه كه واقعه واقع شود و رستاخيز به پا شود .\r\nفخر : يك معنى جمله اين است : چون واقعه واقع شود و قيامت باشد پيدايش آن براى همه نمودار است و كسى نتواند آن را دروغ پندارد .\r\nتأويلات كاشانى : يعنى چون مرگ كسى فرا رسد و قيامت صغرى به پا شود نتواند منكر رستاخيز و قيامت عمومى شود چون او از بدبختى يا خوشبختى خود خبردار مىشود و در مىيابد كه هر كسى چنين سرنوشتى دارد .\r\nكشف نوشته : ياد كن اى محمّد آن روز كه افتادنى بيفتد . قيامت را واقعه فرمود از زودى كه بيفتد ، نبينى كه هر چه بيفتد زودتر از آن به زمين رسد كه بنهند روز سياست و هيبت است روز تغابن و حسرت است ، « يوم الآزفة و الغاشية ، يوم\r\n","description":"","footnote":"","page_name":" 157 ","page_number":157},
  {"content":"\r\nالقارعة و الواقعة « آن روز قبه ى اخضر فرو گشايند و بساط اغبر در نوردند و عقد پروين تباه كنند چون چهره ى ماه و خورشيد سياه كنند . اختران را از فلك فرو ريزند سما را بر سمك زنند زمين را بجنبانند .\r\nصافى : قيامت را واقعه ناميده است چون يقين است كه خواهد بود .\r\n« خافِضَةٌ رافِعَةٌ » 3 طبرى : 1 - يعنى آنها كه به دنيا عزيز بودند و بلند مرتبه پست مىشوند بسوى آتش مىروند و آنها كه به دنيا ناچيز و پست بودند بلند مرتبه مىشوند و بسوى بهشت مىروند 2 - يعنى جاى بلند را قيامت كوتاه كند و جاى كوتاه را بلند كند تا همه برابر شوند و دور و نزديك بمانند هم بشنوند مجمع : در قرائت شاذّ با نصب و صداى بالا خوانده شده است تا حال باشد براى واقعه .\r\nابو الفتوح نوشته : ابن عطا گفت : قومى را بعدل فرو نهد و قومى را به فضل بردارد .\r\n« بُسَّتِ الْجِبالُ - الخ » 5 ابو الفتوح : يعنى كوهها را پست كنند و نرم بمانند آرد كنند .\r\nكشف : مجاهد گفت : كوهها كنده و شكسته شود . كلبى گفت بر روى زمين بگردانند مثل « يَوْمَ نُسَيِّرُ الْجِبالَ » و هم او نوشته : كوهها از بيخ بر كنند تا همچو دودى و گردى شود بر هوا ، آن روز بلال درويش را مىآرند با تاج و حلَّه و مركب بردابرد مىزنند تا بفردوس اعلى برند و خواجه ى او را اميه بن خلف با اغلال و انكال و سلاسل بر وى مىكشند تا بدرك اسفل برند ، آن طيلسان پوش منافق را به آتش مىبرند و آن قبا بسته ى مخلص را ببهشت مىفرستند . آن پير مناجاتى مبتدع را به آتش قهر مىسوزند و آن جوان خراباتى معتقد را بر تخت بخت مىنشانند .\r\n\r\nبسا پير مناجاتى كه بىمركب فرو ماند\r\nبسا رند خراباتى كه زين بر شير نر بندد\r\n\r\n","description":"","footnote":"","page_name":" 158 ","page_number":158},
  {"content":"\r\n\r\n« أَصْحابُ الْمَيْمَنَةِ . . . أَصْحابُ الْمَشْئَمَةِ » 8 - 9 تبيان : 1 - يعنى صاحبان فرخندگى و بركت و ثواب خداوندى ، و اصحاب شوم و تنگى زندگى و گرفتارى هميشگى 2 - يعنى آنها كه از سوى راست ببهشت برند و از سوى چپ بجهنّم برند 3 - آنها كه نامه ى عملشان بدست راستشان دهند و آنها كه بدست چپشان دهند . و مقصود از « ما أَصْحابُ الْمَيْمَنَةِ » و « ما أَصْحابُ الْمَشْئَمَةِ » اهمّيت و بزرگى موقع هر يك از اين دو دسته است در خير و شر و خوشحالى و بد حالى .\r\n« وَالسَّابِقُونَ السَّابِقُونَ - الخ » 10 مجمع : 1 - جبّائى گفته است : يعنى آنها كه پيش قدم شدند در پيروى پيغمبران در ثواب و رحمت حقّ نيز پيش قدم خواهند بود 2 - آنها كه در فرمانبرى حقّ جلو هستند در رسيدن برحمت او جلو خواهند بود ، و ممكن است سابقون دوّم تأكيد براى اوّل باشد و خبر جمله ى بعد « أُولئِكَ - الخ » باشد يعنى آنها كه پيشقدمند و بدرستى پيش قدم هستند نزديكان بحقّ هستند .\r\nكشف : ممكن است مقصود اين باشد كه « السّابقون ما السّابقون » يعنى پيشقدمان چگونه پيشقدمانى كه مقربين هستند . و در تفسير است كه مقصود آنها است كه در اسلام پذيرفتن جلو رفتند و پس آنها كه بهجرت جلو بودند و از پس آن كسانى كه در تكبير اوّل نمازهاى واجب جلو هستند و بعد از آن هر كه بنكوكارى جلو باشد . بعضى گفته‌اند : مردم سه دسته‌اند : 1 - آنكه در آغاز جوانى ابتكار خيرات كرد و به همان روش تا دم مرگ بود او سابق مقرّب است 2 - آنكه از آغاز جوانى دست اندر كار بدى بود و به آخر توبه كرد او صاحب يمين است .\r\n3 - آنكه ز آغاز تا بانجام زندگى با بدى سر و كار داشت صاحب شمال است .\r\nابو الفتوح : 1 - ابن سيرين گفت : يعنى آنها كه به دو قبله با پيغمبر نماز كردند كه اوّل رو به بيت المقدّس و بعد از شش ماه از هجرت رو بكعبه 2 - كعب گفت : اهل قرآن هستند كه بقيامت بر سرشان تاج گذارند 3 - آنها كه در جهاد\r\n","description":"","footnote":"","page_name":" 159 ","page_number":159},
  {"content":"\r\n\r\nكردن و به مسجد رفتن جلو بودند 4 - ابن عبّاس گفت : آنكه در هجرت جلو بود برحمت حقّ جلو باشد .\r\n« ثُلَّةٌ مِنَ الأَوَّلِينَ وَقَلِيلٌ - الخ » 13 - 14 مجمع : 1 - گروهى از مفسّرين گفته‌اند : يعنى دسته اى زياد از امتهاى پيغمبران گذشته و مردمى اندك از امّت پيغمبر ما ، چون آنهائى كه جلو افتادند و سخن پيغمبران گذشته را پذيرفته‌اند با مقايسه ى به آن عدّه اى كه اوّل به پيغمبر گرويدند زيادتر هستند بواسطه ى زيادى شماره ى پيغمبران 2 - بعضى گفته‌اند : مقصود از اوّلين و آخرين هر دو پيروان اسلام هستند و چون آنها كه اوّل گرويدند حالشان و مقامشان بسيار بالاتر از ديگران بود اين است كه گفته شده است اندكى از آخريها و پسينيان هم بدرجه ى اوّلين مىرسند 3 - مقاتل گفته است يعنى دسته اى از ملَّتهاى جلو و اندكى از آنها كه به آخر اين ملت خواهند بود .\r\n« وِلْدانٌ مُخَلَّدُونَ » 17 كشف : غلام و نوخط در نظر مردم براى خدمت بهتر است از مرد بزرگ از اينروى « وِلْدانٌ » گفته است كه جمع وليد به معنى بچه و غلام است كه نوجوان و كم عمر باشد . و حسن بصرى گفته است آنها كودكان هستند كه چون كار بد و خوب نداشته‌اند براى خدمت معيّن شده‌اند تا نه آزار شوند و نه در نعمت بهشتى باشند . و مقصود از مخلَّدون ، يا جاودان است يا به صورت جوانى هميشه است يا آراسته بآرايش است .\r\n« لا يُنْزِفُونَ » 19 مجمع : يعنى عقلشان را نمىبرند و مست نمىشوند .\r\nو با فتح ياء و كسر زاى به صورت معلوم خوانده‌اند يعنى شرابشان تمام نمىشود .\r\n« حُورٌ عِينٌ » 22 مجمع : با جرّ و رفع و نصب خوانده‌اند كه عطف بر « فِي - جَنَّاتِ » باشد يعنى در بهشت و در ميان حور عين هستند يا خبر باشد يعنى براى آنها حور عين است يا مفعول باشد يعنى مىبخشند به آنها حور عين را .\r\n« لَغْواً وَلا تَأْثِيماً » 25 - 26 مجمع : يعنى در آنجا سخنان بيهوده نيست و گناه شراب خوردن نيست و يكديگر را گناهكار نمىخوانند و بعضى گفته اند\r\n","description":"","footnote":"","page_name":" 160 ","page_number":160},
  {"content":"\r\n\r\n\r\nمست نيستند كه چون ميخوارگان پيوسته سوگند ياد كنند .\r\n« قِيلًا سَلاماً سَلاماً » 26 مجمع : يعنى با يكدگر گفتار سلم و صفا دارند كه موجب دوستى است ، و نصب سلاما بفعل مقدّر است يعنى مىگويند « سلَّمك اللَّه تسليما » يا صفت براى قيلا باشد ، يعنى گفتار تندرستى .\r\n« فُرُشٍ مَرْفُوعَةٍ » 34 ابو الفتوح : 1 - يعنى بسترهاى روى هم انداخته شده است كه بالا رفته است 2 - عليّ عليه السّلام فرمود : يعنى بسترهاى به روى تختها افكنده است كه از زمين بلند است 3 - چون عرب زن را فراش مىگويد ، مقصود زنان بلند مرتبه است در جمال و كمال .\r\nكشف نوشته : اين است پاداش كردار مؤمنان و ثواب طاعات و عبادات ايشان و اين صفت مزدوران است كه كار كنند و مزد خواهند امّا خدايرا دوستانىاند كه ايشان سر به بهشت رضوان فرو نيارند ، و حور و قصور و انهار و اشجار ايشانرا صيد نكند ، غلامان سراى سلطان توحيدند و ساكنان عالم عشق و سلاطين جهان معرفت و مشتاق شربت نيستى ، بهشت خلد زينت و جمال خود بر ايشان عرضه مىكند و ايشان يقين و معرفت خود برو جلوه مىكنند ، بهشت جوى مىو شير و عسل بر ايشان عرضه مىكند و ايشان چشمه هاى توحيد و درياهاى تفريد برو جلوه مىكنند ، بهشت حورا و عينا آراسته و پيراسته بر ايشان عرضه مىكند و ايشان مخدّرات معرفت و مخبآت مشاهدت برو جلوه مىكنند تا آخر بهشت از ايشان خجل باز گردد و ايشان در گذرند و تا به « مَقْعَدِ صِدْقٍ عِنْدَ مَلِيكٍ مُقْتَدِرٍ » ديده ى همّت بكس باز نكنند .\r\n« عُرُباً » 37 مجمع : با سكون و ضمّ راء خوانده‌اند .\r\n« ثُلَّةٌ مِنَ الأَوَّلِينَ وَثُلَّةٌ مِنَ الآخِرِينَ » 40 روح البيان : يعنى اصحاب - اليمين كه نكوكارانند در اوّلين و در آخرين زياد هستند ولى در آيت جلو كه گفته است « قَلِيلٌ مِنَ الآخِرِينَ » براى اين است كه آنها سابقين و پيشقدمان بخيرات هستند و در مردم واپسين و آنها كه به آخر ملَّتها هستند كم است افراد پيش قدم\r\n","description":"","footnote":"","page_name":" 161 ","page_number":161},
  {"content":"\r\nبخيرات . اينست جهت اختلاف اين دو جمله كه براى سابقين « قَلِيلٌ » گفت و براى اصحاب اليمين « ثُلَّةٌ » گفت . و حسن بصرى گفت : هفتاد نفر از اصحاب پيغمبر كه در جنگ بدر شركت كرده بودند ديدم كه از حلال آن اندازه اجتناب مىكردند كه شما از حرام به آن اندازه دورى نمىكنيد ، و در گرفتارى خوشدلتر از شما بودند در آسودگى و عيش و اگر شما آنها را مىديديد ديوانه شان ميدانستيد و اگر آنها اخيار شما را بينند گويند : اين مردم از حقّ بىنصيبند و اگر اشرار شما را بينند گويند اينها رستاخيز باور ندارند و اگر مال حلال به آنها عرضه شود نمى - پذيرند تا دلشان تباه نشود .\r\n« وَلا كَرِيمٍ » 44 طبرى : يعنى سايه ى دود دردآور است . چون عرب بدنبال صفات پسنديده ى منفى كلمه ى « وَلا كَرِيمٍ » مىآورد مانند اين جملهء « ما هذا الطَّعام بطيّب و لا كريم » و « ما هذا اللَّحم بسمين و لا كريم » و « ما هذه الدّار بنظيفة و لا كريمة » . ضحّاك گفته است : هر نوشيدنى كه گوارا نباشد كريم نيست « كلّ شراب ليس بعذب ليس بكريم » . قتاده گفته است : يعنى « لا ببارد المنزل و لا كريم المنظر » يعنى نه جاى نشستن سرد است نه آنچه به چشم مىآيد .\r\n« أإِذا مِتْنا . . . أإِنَّا لَمَبْعُوثُونَ » 48 مجمع : ابن عامر خوانده است با دو همزه در هر دو جمله و فقط به قرآن در همين آيه ميان دو استفهام جمع كرده است و خوانده است و در جاى ديگر و از ديگر قاريها اين گونه قرائت نيست .\r\n« شُرْبَ الْهِيمِ » 55 مجمع : شرب بضمّ و فتح شين خوانده‌اند .\r\n« نَحْنُ قَدَّرْنا » 60 مجمع : ابن كثير بتخفيف دال خوانده است چون بى تشديد بمعنى با تشديد استعمال شده است يعنى قدر بىتشديد بمعنى قدّر با تشديد از تقدير و اندازه گيرى استعمال شده است ، و دو معنى شده است :\r\n1 - مرگ هر كس را به اندازه معيّن كرديم كه يكى بجوانى و ديگرى به پيرى ميميرد 2 - يك اندازه معيّن كرديم و برابر نموديم فرمانبر و نافرمان را كه همه بميرند و كس زنده نماند .\r\n","description":"","footnote":"","page_name":" 162 ","page_number":162},
  {"content":"\r\n\r\n« وَما نَحْنُ بِمَسْبُوقِينَ » 60 مجمع : 1 - اين جمله دنباله ى جمله ى جلو است يعنى كس نتواند پيش از ما بوقت مرگش خبردار شود و كارى بكند 2 - جملهء جداگانه است مربوط ببعد يعنى كس بر ما چيره نشود كه نتوانيم شما را ببريم و ديگرى بجايتان آريم .\r\n« وَنُنْشِئَكُمْ فِي ما لا تَعْلَمُونَ » 61 طبرى : مجاهد گفته است يعنى بهر صورتى كه بخواهيم پديدارتان كنيم .\r\nابو الفتوح : حسن بصرى گفت : يعنى صورت شما را ببوزينه و خوك بگردانيم چنان كه مردم پيش از شما را چنين كرديم .\r\nتبيان : يعنى توانيم شما را ايجاد كنيم در وضع و صورت جوربجور كه شما آن را نمىدانيد . بعضى گفته‌اند : مقصود پيدايش آينده ى آدمى بعالم ديگر است يعنى نمودارتان مىكنيم در وقتى و به صورتى كه از آن خبر نداريد به اين جور كه از اين پيدايش اولى خود بواسطه تناسل و توالد خبردار هستيد .\r\nفخر : مشهور در تفسير اين معنى است كه در شما صفت و خوئى ايجاد مىكنيم كه نمىدانيد . و ظاهر اين است كه در صفت و زمانى كه شما خبر نداريد چون كسى نمىداند كى مىميرد و كى زنده مىشود ، و ممكن است معنى لطيف ديگر بشود كه چون در آيت جلو گفته شده است « أأَنْتُمْ تَخْلُقُونَه - الخ » در اينجا گفته شده است ما در شكم مادر شما را جورى درست مىكنيم كه خود از آن بيخبريد پس چگونه شما آفريننده هستيد و ما نيستيم ؟ و جمله ى بعد « وَلَقَدْ عَلِمْتُمُ النَّشْأَةَ - الخ » براى پابرجا كردن امكان پيدايش اوّل است كه چون خود از آن باخبريد كه بقدرت ديگرى بوده است آينده هم بمثال گذشته خواهد بود .\r\nابو السعود : يعنى مىتوانيم خلقت و ريخت شما را عوض كنيم و به صورتى در بياوريم كه بخاطر شما نگذشته است و تصوّر آن نكرده‌ايد . بعضى نيز گفته‌اند :\r\nمقصود براى عالم ديگر است يعنى به صورتى غير از اين صورت زندگى كنونى نمودارتان مىكنيم .\r\n","description":"","footnote":"","page_name":" 163 ","page_number":163},
  {"content":"\r\n\r\n\r\nروح البيان : ممكن است آيه متوجّه باشد بآفرينش دوباره بعالم ديگر در خلقت و صفتى از رنگ و شكل كه خود نمىدانند . و در حديث است كه مردم بهشتى جرد و مرد هستند يعنى بىموى و به صورت نوجوان و دندان مردم جهنّم به اندازه كوه احد است .\r\nصافى : يعنى در نشأة و پيدايشى كه شما نمىدانيد .\r\nفى ظلال القرآن از « قَدَّرْنا بَيْنَكُمُ - تا - فِي ما لا تَعْلَمُونَ » : مرگ سرنوشت خداوندى است كه كس را توان فرار از آن نيست تا حلقه ى زنجير تكامل پيوسته باشد و دسته اى برويد و ديگرى بمانندتان براى آبادانى زمين جانشين شود تا سرنوشت بزندگى پايان دهد و پيدايش ديگرى نمودار شود و به صورت غيب مجهول در آيد ، چه كه آدمى را بدان دسترسى نيست جز آنچه خدا خبر داده و آنگاه اين پيدايش به آخر خود رسيده و كاوران اين جهان بجايگاه هميشگى خود فرود مىآيد .\r\n« وَلَقَدْ عَلِمْتُمُ - الخ » 62 روح البيان : يعنى شما كه مىدانيد از نطفه و علقه و مضغه درست شديد يا از پيدايش آدم خبر داريد كه از خاك درست شد پس چرا به ياد نمىافتيد و پند نمىگيريد كه بآينده مىتواند بمانند گذشته نمودارتان كند چونكه آسانتر است بواسطه ى آمادگى موادّ و معيّن شدن اجزا و نمودارى صورت سابق :\r\n\r\nآنكه ما را ز خلوت نابود\r\nمىكشد تا بجلوه گاه وجود\r\n\r\n\r\nبار ديگر كه از سموم هلاك\r\nروى پوشيم زير پرده ى خاك\r\n\r\n\r\nهم تواند به امر كن فيكون\r\nكرد از گوشه ى لحد بيرون\r\n\r\nو در اين آيه دليلى است بر درستى قياس چون ملامت كرده است كه چرا آينده را بگذشته قياس نمىكنيد و از پيدايش اوّل حكم نمىكنيد كه مىشود دوباره پديدار شويد و چون بر ترك قياس ملامت شده است پس تحريك بر عمل بقياس است . و در مثنوى است :\r\n","description":"","footnote":"","page_name":" 164 ","page_number":164},
  {"content":"\r\n\r\n\r\nمجتهد هر گه كه باشد نصّ شناس\r\nاندر آن صورت ، نينديشد قياس\r\n\r\n\r\nچون نيابد نصّ اندر صورتى\r\nاز قياس آنجا نمايد عبرتى\r\n\r\n\r\nاين قياسات و تحرّى روز ابر\r\nتا بشب مر قبله را كرده است حبر\r\n\r\n\r\nليك با خورشيد و كعبه پيش رو\r\nاين قياسات و تحرّى را مجو\r\n\r\nتبيان در اين آيه چنين نوشته است : « و تعليم الاستدلال بالنّشأة الاولى على النّشأة الثّانية فيه تعليم القياس » .\r\n« تَفَكَّهُونَ » 65 مجمع : 1 - عطا و كلبى و مقاتل : يعنى شما را شگفت آيد از اين نابودى كشت و زرع شما 2 - عكرمه و قتاده : يعنى پشيمان ميشويد افسوس مىخوريد بهزينه ى هدر شده ى خود ، و اصل اين جمله از « التّفكّه بالحديث » است كه براى رفع ملال آدمى هر دمى از درى سخن مىگويد . گويا شما هم از پشيمانى و ناراحتى هر دمى بجورى پشيمانى خود نمودار مىكنيد .\r\n3 - بعضى گفته‌اند : يعنى يكدگر را ملامت مىكنيد كه چرا فرمان حق نبرديد ؟\r\n« إِنَّا لَمُغْرَمُونَ » 66 مجمع : با دو همزه نيز خوانده‌اند .\r\n« لِلْمُقْوِينَ » 73 ابو الفتوح : 1 - مقوين يعنى آنها كه بر زمين بىآبادى فرود آيند چون قي و قوا بفتح قاف بمعنى زمين بىآبادى و بىباران است 2 - مجاهد گفت : يعنى براى آنها كه بخواهند از آتش بهره مند شوند از مسافر و آنكه در وطن باشد از آن بهرمند شوند و به ياد آتش دوزخ باشند 3 - حسن بصرى : يعنى بلغه و دستاويز زندگى است براى مسافر كه به اندازه ى كافى سنگ و آتشزنه و آهن با خود بردارند 4 - ابن زيد گفت كالاى گرسنگان است . چون عرب مىگويد « اقويت منذ كذا » يعنى از فلان وقت گرسنه‌ام و چيزى نخورده‌ام 5 - قطرب : اين كلمه از اضداد است كه دو معنى ناسازگار دارد كه درويش و توانگر را مىفهماند ، و معنى جمله اين است كه آتش كالاى همگان كرديم چه دارا و چه نادار .\r\n« فَلا أُقْسِمُ بِمَواقِعِ النُّجُومِ » 75 طبرى : 1 - سعيد جبير گفته است : لا زايد\r\n","description":"","footnote":"","page_name":" 165 ","page_number":165},
  {"content":"\r\nاست يعنى سوگند ياد مىكنيم 2 - بعضى از آشنايان به زبان عرب گفته‌اند : لا معنى مستقل دارد يعنى پس نه چنين است كه شما مىگوئيد و منكر حق باشيد كه سوگند ياد مىكنيم و مقصود از مواقع النّجوم : 1 - نوبتهاى نزول قرآن است 2 - مجاهد گفته است : يعنى سوگند بمساقط النّجوم كه هنگام غروب باشد يا نقطهء از آسمان كه ستاره غروب مىكند و ديده نمىشود 3 - قتاده گفته است : يعنى منازل نجوم كه بروج دوازده گانه باشد 4 - حسن بصرى گفته است : يعنى بپراكنده شدن و تيره شدن ستارگان در قيامت .\r\nمجمع : 1 - بعضى گفته‌اند : لا در سوگند زياد مىكنند مثل « لا و اللَّه » و اين شعر امرؤ القيس :\r\n\r\nلا و ابيك ابنة العامريّ\r\nلا يدّعي القوم انّي افرّ\r\n\r\nيعنى سوگند بجان پدرت اى دختر مرد عامرى هرگز مردم ادّعا نمىكنند كه من از جنگ فراريم 2 - ابو مسلم گفته است : يعنى سوگند ياد نميكنم چون مطلب روشنتر از آن است كه كسى دو دل باشد و نيازى بسوگند باشد . و مواقع را بعضى گفته‌اند : يعنى انواء كه عرب جاهلى طلوع و غروب ستارگان را تقسيمى كرده بودند و هر قسمتى را نوء بفتح نون مىناميدند و بارش باران را به آن مىدانستند و مىگفتند : بفلان نوء براى ما باران آمد . و مردم كوفه « موقع » بىالف خوانده‌اند و ديگران با الف و « لاقسم » بدون همزه نيز قرائت شده است .\r\n« لَقُرْآنٌ كَرِيمٌ » 77 كشف : 1 - كريم داراى خير بسيار و سود همگانى و به - قرآن خير دنيا و آخرت فراهم مىشود 2 - يعنى عزيز است و بزرگوار كه كلام حقّ است 3 - يعنى حافظ و قارى خود را كريم و بزرگوار مىكند 4 - يعنى گرامى است كه مؤمنين و ملائكه ى مقربين بزرگش مىدارند 5 - بزرگوار است كه يسر و آسانى آن بيشتر از عسر و دشوارى آن است .\r\n« كِتابٍ مَكْنُونٍ » 78 فخر : يعنى قرآن در لوح محفوظ است كه پوشيده از مردم است و جز ملائكه ى معيّن كس را از آن خبر نيست . و يا معنى چنين\r\n","description":"","footnote":"","page_name":" 166 ","page_number":166},
  {"content":"\r\n\r\nاست : قرآن كريم در كتابى نوشته است كه پوشيده شده است از دستبرد مغرضين و مصون است از تغيير و تبديل منحرفين ، يا اينكه هر چه خواندنى است نوشته شده است و لازمه ى قرآن و خواندنى بودن اين است كه نوشته باشد با وجود اين قيد بكتاب و نوشته براى اين است كه منكرين مىگفتند ساخته ى محمّد است بجواب ايشان گفته شده از كتابى خوانده مىشود كه پوشيده از مردم است يا پوشيده از دست تغيير و تبديل است .\r\n« لا يَمَسُّه إِلَّا الْمُطَهَّرُونَ » 79 طبرى : ابو نهيك گفته است : يعنى كتاب پوشيده در آسمان را دست كس نرسد مگر كه از گناه پاك باشد . سعيد بن جبير گفت : يعنى ملائكه كه در آسمان هستند . عكرمه گفته است : يعنى آنها كه به تورات و انجيل رفتار كردند . ابن زيد گفته است : يعنى ملائكه و پيغمبران كه قرآن را از آسمان فرود مىآورند و پاك هستند چون جبرئيل كه مىآورد پاك است و پيغمبر كه به او تحويل ميدهد پاك است . قتاده گفته است : يعنى به پيشگاه حقّ جز پاكان كسى آن را نمىپساود ليكن در ميان شما آدميزادها مشرك نجس و منافق رجس با آن سر و كار دارد . و در قرائت ابن مسعود « ما يمسّه » بوده است .\r\nمجمع : اگر بگوئيم : مقصود از « كِتابٍ مَكْنُونٍ » لوح محفوظ است كه از مردم پوشيده است معنى اين جمله چنين خواهد بود : آن كتاب در لوح محفوظ است جز ملائكه كه پاكان هستند ديگرى آن را مسّ و پساوش نمىكند ، و اگر مقصود همين قرآن نوشته ى در دست مردم باشد معنى اين است كه اين قرآن را جز آنها كه از شرك و بتپرستى پاك هستند نبايد بپساوند . و بعضى گفته‌اند : مقصود از مطهّرون آنها است كه از حدث و جنابت پاك باشند . و از امام باقر عليه السلام نقل است كه براى جنب و شخص بىوضو و زن گرفتار عادت جايز نيست دست زدن و تماس با قرآن . و طاووس و عطا و سالم نيز چنين رأى داشته‌اند و مذهب مالك و شافعى نيز همين است . پس اين جمله اگرچه به صورت خبر است در معنى انشاء است و جلوگيرى . و بعقيده ى ما ضمير « يَمَسُّه » بجاى قرآن است . و جايز\r\n","description":"","footnote":"","page_name":" 167 ","page_number":167},
  {"content":"\r\n\r\nنيست آدم ناپاك به آن دست زند .\r\nحسينى : آنها كه مرد دقّت و تحقيق هستند گفته‌اند : « لا يَمَسُّه » يعنى معتقد نمىشود و مقصود اين است كه اعتقاد به قرآن كار پاكدلان است كه مؤمن هستند و به آن عمل مىكنند . و يا معنى اين است كه علم به قرآن و تفسير و تأويل آن مختصّ آنها است كه سرّ و راز درونىشان پاك باشد از تيرگى . و جنيد گفته است پاكى سرّ آن است كه غير حقّ در دل نگنجد و حكيم سنائى فرموده :\r\n\r\nجمال حضرت قرآن نقاب آنگه بر اندازد\r\nكه دار الملك معنى را مجرّد بيند از غوغا\r\n\r\nو در بحر الحقايق است كه كشف اسرار قرآن براى كسى فراهم است كه از پليدى گمان غيرى و دوگانگى پاك باشد و از ديدار خلق حقّ را بنگرد . بيت :\r\n\r\nچون تجلَّى كرد اوصاف قديم\r\nپس بسوزد وصف حادث را كليم\r\n\r\nطنطاوى : اگر مقصود از كتاب مكنون لوح محفوظ باشد يعنى غير از آنها كه از مادّه بىنياز و پاك هستند و تفوّق بر آن دارند ديگرى از لوح محفوظ خبر دار نيست . و اگر مقصود قرآن باشد يعنى : از باطل و بيهودگى و تباهى محفوظ است و در پى آن نمىروند مگر آنها كه دل ز كفر پاك دارند .\r\n« مُدْهِنُونَ » 81 طبرى : 1 - مجاهد گفته است : يعنى شما به وسيله ى قرآن پشتيبانى بكافران مىكنيد 2 - ضحاك گفته است : يعنى قرآن را دروغ مىشماريد .\r\n« وَتَجْعَلُونَ رِزْقَكُمْ أَنَّكُمْ - الخ » 82 ابو الفتوح : 1 - حسن بصرى گفت :\r\nيعنى بهره ى شما از قرآن همين است كه آن را دروغ پنداريد 2 - عبد اللَّه عبّاس گفت : در زمان پيغمبر بارانى باريد آن حضرت فرمود : يك دسته مردم خدا را شكر مىكنند كه باران داد و دسته اى مىگويند براى فلان نوء كه هنگام آن بود باران باريد . اين آيات آمد « فَلا أُقْسِمُ بِمَواقِعِ » - تا - « أَنَّكُمْ تُكَذِّبُونَ »\r\n","description":"","footnote":"","page_name":" 168 ","page_number":168},
  {"content":"\r\nيعنى سوگند بنوء و آن ستاره ها كه از غروب و طلوعشان انتظار باران داريد و مقصود اين است كه بجاى شكر خدا نعمت او را دروغ دانستيد و باران را از طلوع و غروب ستاره دانستيد ، و نقل كرده‌اند كه پيغمبر ( ص ) چنين قرائت مىفرمود :\r\n« تجعلون شكركم انّكم » . نقل كردند : سليمان عبد الملك خليفه ى اموى بيكى از علما گفت : از علم نجوم چيزى بخوانيد تا از آن بىبهره نباشيد . گفت : ما را منع از آن كرده‌اند چون براى من روايت كرده‌اند كه پيغمبر فرمود از سه چيز پيش از دگر كارها ترسناكم كه امت را گرفتار كند : 1 - پيشوايان را ناچيز شمردن .\r\n2 - سرنوشت و تقدير دروغ دانستن 3 - ايمان بنجوم و دلبستگى بستاره - شناسى .\r\n« حِينَئِذٍ تَنْظُرُونَ » 84 ابو الفتوح : 1 - بعضى گفته‌اند روى سخن با او است كه دمادم مرگ است كه چشم دوخته‌ايد و مرگ در جلو چشم ميبينيد و چاره نداريد 2 - و بعضى گفته‌اند : مقصود خويشان او است كه بر بالين او نشسته‌اند « فَلَوْ لا إِنْ كُنْتُمْ - الخ » 86 مجمع : تكرار « فَلَوْ لا » براى طول فاصله است و جواب اوّل « فَلَوْ لا إِذا بَلَغَتِ - الخ » اين جمله ى دوم است و معنى وادار كردن است يعنى پس چرا و نتيجه ى معنى اين است : چون جان بگلو رسيد چرا آن را بر نمىگردانيد اگر گرفتار حساب خود نيستيد و مملوك و بفرمان ديگرى نيستيد ؟\r\n« فَرَوْحٌ وَرَيْحانٌ » 89 فخر : معنى روح : 1 - رحمت است 2 - راحت است و آسايش 3 - وسعت است و گشايش ، و ريحان يا بمعنى برگ است يا به معنى گل است و يا ريحان و گياه خوشبوى معروف است كه هنگام مرگ ، مؤمن آن مىبويد و مىميرد .\r\nابو السعود : روح بمعنى استراحت است و بضم را خوانده‌اند يعنى رحمت كه سبب زندگى دائمى است و ريحان بمعنى روزى است .\r\n« فَسَلامٌ لَكَ - الخ » 91 مجمع : 1 - يعنى اگر آنكه مرده است از اصحاب يمين بود تو سلامتى آنها را مىبينى كه ترس و گرفتارى ندارند 2 - قتاده گفته\r\n","description":"","footnote":"","page_name":" 169 ","page_number":169},
  {"content":"\r\nاست : يعنى اى مؤمن اصحاب يمين تو سلامت و آسوده هستى از گرفتارى خدا و فرشتگان به تو سلام كنند 3 - فرّاء گفته است : يعنى اى پيغمبر تو سلامت هستى چون از اصحاب يمين هستى و جمله اين جور است « إِنَّكَ مِنْ أَصْحابِ - الخ » .\r\n4 - بعضى گفته‌اند : يعنى سلام اصحاب يمين بر تو است چون آنها با تو در بهشت هستند .\r\n« إِنَّ هذا - الخ » 95 روح البيان : يعنى آنچه در اين سوره گفته شد حق ثابتى است كه نه دگرگون شود و نه چيزى جايگير آن باشد .\r\n\r\nحال خلد و جحيم دانستيم\r\nبيقين آن چنان كه مىبايد\r\n\r\n\r\nگر حجاب از ميانه بر گيرند\r\nآن يقين ذرّه اى نيفزايد\r\n\r\nو جلوه هاى حقّ بسه مرتبه است : اوّل جلوه ى علمى كه از حقيقت چيزى با خبر شوند . دوّم - جلوه ى عينى كه آن را ببينند . سوّم - جلوه ى حقّى و حقيقتى كه به خود معلوم بپيوندند . اوّل مثل علم بكعبه كه هر كس آن را به يقين مىداند . دوّم مثل آنكه آن را از دور بينند كه نما و صورتى از آن در مىيابند .\r\nسوم مثل آنكه بدرون كعبه برود و پيوسته ى به آن مىشود . و قتاده گفته است :\r\nخداوند همه كس را بحقيقت قرآن آشنا مىكند مؤمن در دنيا آشنا مىشود و به آخرت بهره مىبرد و كافر بآخرت آشنا مىشود كه سودى به او ندارد . جامى گفته :\r\n\r\nسيراب كن ز يقين جان تشنه را\r\nزين بيش خشك لب منشين بر سراب ريب\r\n\r\n« فَسَبِّحْ بِاسْمِ - الخ » 96 مجمع : 1 - يعنى پاكيزه بدار او را از هر زشتى و شرك و بزرگش بدار بستايش او 2 - پاكيزه بدار اسم او را از ناروا و كار يا صفت زشتى به او وابسته مكن 3 - يعنى بگو : سبحان ربّي العظيم و معناى عظيم براى خداوند است كه چيزى به پيشگاه او رسيدنى نيست كه چيره است و توانا و برتر .\r\nابو الفتوح نوشته : عقبة الجهنى گفت : چون آيه آمد « فَسَبِّحْ بِاسْمِ - الخ »\r\n","description":"","footnote":"","page_name":" 170 ","page_number":170},
  {"content":"\r\n\r\nمصطفى ( ص ) گفت : آن را در ركوع كنيد . سنّت شد كه در ركوع گويند « سبحان ربّي العظيم و بحمده » چون اين آيه آمد « سَبِّحِ اسْمَ رَبِّكَ الأَعْلَى » رسول گفت : اين در سجود گوئيد . در سجود چنين آمد كه « سبحان ربّي الأعلى و بحمده » .\r\nسخن ما : 1 - آيت 61 جمله ى « نُنْشِئَكُمْ فِي ما لا تَعْلَمُونَ » اختلاف مفسرين را نوشتيم ولى بقرينه ى آيات پس و پيش اين آيه كه سخن از مرگ است و آغاز پيدايش آدمى شايد مقصود نمودارى آينده ى آدمى است از پس مرگ و نابودى اين قالب زندگى كه شما را نبوده چنين موجودى درست كرديم و مرگ بسرنوشتتان هست پس همان قدرت كه تا اينجا شما را آورده و مىبرد مىتواند همين مثال و نمودارى را عوض كند بجورى كه اكنون تصور آن براى شما ممكن نيست و اين جمله بالاترين بيان است از براى چگونگى صورت و هيأت آدمى در عالم ديگر كه اگرچه اين موادّ و سلولها نابود مىشود و البتّه در آينده با اين موادّ فراهم نخواهد شد چون اگر از همين موادّ باشد ناچار ماندنى نخواهد بود و همين است كه دورانى برگزار كرده و نابود شده است پس همين انسان كه دورانى بر گذارده و در هر لحظه ى از زندگى فكر و كارى داشته از پس مرگ بىآنكه يك لحظه ى آن نديده انگاشته شود ز آغاز تا بانجامش نمودار مىشود و موجودى پاينده و هميشگى خواهد بود ولى اينهمه فكر و كار دوران زندگى با همه ى اختلافات صورى و معنوى از نوزادى تا دم مرگ و از جهل و بيچارگى تا توانائى و علم و ثروت و فرماندهى بر ميليونها مردم مثل خود ، چگونه مىشود در يك موجود ثابت فنا ناپذير فراهم و نمودار شود ؟ البتّه جواب اين سؤال همين جمله است كه اكنون شما گرفتار ماده هستيد و با زمان و مكان سر و كار داريد و نمىتوانيد بدانيد كه آن صورت فراهم شده ى از فكر و كار دوران زندگى شما چگونه خواهد بود . و اگر بتوانيد خود را از بند زمان و مكان برهانيد مىتوانيد بفهميد چگونه موجودى هميشگى و نابود نشدنى هستيد و صورت دائمى شما چه صورت و هيكلى است . و در حقيقت اگر ما بتوانيم فاصله هاى زمانى و مكانى را كنار بزنيم البته\r\n","description":"","footnote":"","page_name":" 171 ","page_number":171},
  {"content":"\r\nاز آن دم كه چشم بجهان گشوده‌ايم همه ى آنچه در هر جا و هر وقت كرده‌ايم در جلو ما خواهد بود چون همين گذشت روزگار است كه كارها و چيزها را جور - بجور مىكند و عوض مىنمايد و تعدّد و تنوّع فراهم مىكند و گر نه همه چيز و همه كار يك حقيقت ثابت خواهد بود . براى آشنائى خاطر و آسانى سنجش فرض كنيد :\r\nيك نفر پياده كه در مدّتى بمناطق مختلف ساحلى و جنگلى و كوهستانى و كويرى گردش كند البتّه هر قدمى بر دارد و دمى برگزار كند از آنچه پشت سر گذاشته بىخبر است و هم از آنچه در جلو دارد ، فقط آگاهى او از همه ى اين سرزمينها كه پيموده و خواهد پيمود همان است كه در يك دم و قدم بجلو چشم خود دارد .\r\nولى آنكه از بالاى سر اين سيّاح پياده با هواپيماى تندرو حركت كند به يك دم تمام مشاهدات او را از نظر مىگذراند و همه ى آنچه او ديده و از نظرش رفته و آنچه نديده و به آرزوى آن مىرود همگى در جلو چشم اين كه در هواپيما نشسته نمودار است و آشكار . و البتّه همين كم كردن فاصله ى زمانى و مكانى كه تاكنون بشر موفّق به آن شده است در صد سال پيش براى كس قابل تصورّ نبود پس اكنون هم آن صورت آينده ى هميشگى آدمى براى ما قابل تصوّر نيست و همين است آن معنى كه ما از اين جمله مىفهميم .\r\n2 - از آيت 71 تا 73 « أفَرَأَيْتُمُ النَّارَ - الخ » يادآورى نخستين گام آدمى است بسوى جدائى و برترى از حيوان كه راه پختن و جلوگيرى از سرما و تاريكى را پيدا كرد . چون پايگاه تمدن بشر را سه چيز دانسته‌اند : 1 - استفادهء از آتش 2 - روش سخن گفتن و به زبان از درون خود خبر دادن 3 - راه نوشتن و مقصود خود را روى چيزى نمودار كردن . و شايد پيدا كردن آتش در نوبت اول بوده است و البته اوّلين وسيله ى حياتى آدمى است كه او را از حيوان جدا مىكند و اين است كه بهره مندى آدمى از آتش يادآورى شده است كه ارزنده تر است از ديگر بهره هاى او از طبيعت كه آب و زمين و آفتاب و دگر اندوخته هاى پروردگار است چون همه ى آنها آزاد و به اختيار همه ى جاندارها است ولى آتش\r\n","description":"","footnote":"","page_name":" 172 ","page_number":172},
  {"content":"\r\n\r\nدر نتيجه ى حدس و انديشه است و مخصوص آدمى است .\r\n3 - آيت 79 « لا يَمَسُّه - الخ » شايد علاوه بر آنچه ديگران گفته‌اند و نقل كرديم بتوانيم اين نتيجه را هم بگيريم كه مقصود از « يَمَسُّه » اعمّ از حسّى و خيالى و عقلى باشد يعنى نزديكى و بقول عوامانه ( كه مىگويند : با او تماس بگير و بگو ) تماس با قرآن و سر و كار داشتن با آن فراهم نمىشود مگر براى مطهرون و معنى اين كلمه را هم اعم بگيريم از طهارت ظاهرى و باطنى و فكرى و در نتيجه معنى بسيار وسيعترى از آيه استفاده كنيم و بگوئيم : اگر كسى بدل پاك بود و انحراف فكرى و غرض مخالفت و كارشكنى نداشت مىتواند به قرآن نزديك شود و از آن بهره ببرد چنان كه از آغاز پيدايش آن چنين بود كه پاكدلان مؤمن شدند و از آن بهره بردند و تيره دلان با آنكه آن را مىپسنديدند نمىپذيرفتند چنان كه نقل كرده‌اند اميّة ابن خلف از دشمنان سرسخت پيغمبر كه گويا در احد بدست خود آن حضرت كشته شد ، شبها كه پيغمبر ( ص ) قرآن مىخواند او از پشت ديوار به آن گوش فرا ميداد و چون كافران بر كارش سرزنش مىكردند مىگفت سخنش دلپذير است . و با اينكه از سوى حس و شنوائى آن را مىپذيرفت چون پاكدل نبود مس قرآن نكرد و به آن نزديك نشد مثل ديگر همفكران خود ، و نيز آنكه به ظاهر و بدن پاك نباشد نبايد با قرآن پساوش كند .\r\n4 - آيت 95 « إِنَّ هذا لَهُوَ - الخ » جز آنچه از مفسّرين صوفى مشرب نقل شد شايد چنين استفاده شود : بسا مىشود آدمى در دنباله ى شنيده ى از خانواده يا مردم يا خوانده ى در كتابها به چيزى يقين مىكند كه بر خلاف واقع است يعنى آزمايش و زندگى و روش بر خلاف آن است چنان كه همه روزه چندين مطلب بر خلاف همين علم و تجربه و عمل عمومى مىشنويم و گوينده كمترين ترديد و دو دلى در آن ندارد و باصطلاح در جهل مركب فرو رفته است ، و در برابر اين گونه علم و يقين يك حقيقت و استوارى هست كه با علم و جهل و شكّ و يقين كس كار ندارد . چنان كه كوهها موجوداتى ثابت و استوار هستند ، و اگر كسى در\r\n","description":"","footnote":"","page_name":" 173 ","page_number":173},
  {"content":"\r\n\r\nزندگى كوه نبيند و نداند و يا شبى در تاريكى زمين بلند و يا ديوار در نظر كسى كوه بنمايد و يقين داند كه آن كوه است ، هيچ يك از اين يقين و آن بيخبرى در حقيقت وجود كوه اثر ندارد و همچنين است ديگر حقايق جهانى نسبت به نادانى مردم و يا پندارهاى غلط بشرى . در اين آيه كلمه ى « هذا » نمىشود بيقين گفت اشاره بكجا است چنان كه مفسّرين گفته‌اند ، چون بايستى فهميد اولين قرائت پيغمبر ( ص ) و نزول اين آيات از كجا آغاز شده است كه در اين آيه گفته شده است اينها كه گفتيم پس اگر همه ى سوره به يك بار آمده و خوانده شده باشد هذا اشاره به تمام گفته هاى اين سوره خواهد بود و گر نه به آنچه در يك نوبت دنبال يكدگر گفته شده است اشاره خواهد بود . پس معنى آيه اين مىشود : اينها كه براى شما گفتيم يقين حقيقى و استوار است نه يقين نادرست و پنداشتنى و ساختنى كه محمّد دروغ بگويد يا خطا كند ، و آن عربها كه يقين بنادرستى قرآن دارند يا بشكّ و دو دل هستند بدانند كه يقين حقيقى و استوار همين گفته ها است كه شكّ و جهل و يقين بر خلاف از كسى اثر ندارد .\r\nسورهء حديد - 57\r\nبِسْمِ اللَّه الرَّحْمنِ الرَّحِيمِ\r\nسَبَّحَ لِلَّه ما فِي السَّماواتِ وَالأَرْضِ وَهُوَ الْعَزِيزُ الْحَكِيمُ ( 1 ) لَه مُلْكُ السَّماواتِ وَالأَرْضِ يُحْيِي وَيُمِيتُ وَهُوَ عَلى كُلِّ شَيْءٍ قَدِيرٌ ( 2 ) هُوَ الأَوَّلُ وَالآخِرُ وَالظَّاهِرُ وَالْباطِنُ وَهُوَ بِكُلِّ شَيْءٍ عَلِيمٌ ( 3 ) هُوَ الَّذِي خَلَقَ السَّماواتِ وَالأَرْضَ فِي سِتَّةِ أَيَّامٍ ثُمَّ اسْتَوى عَلَى الْعَرْشِ يَعْلَمُ ما يَلِجُ فِي الأَرْضِ وَما يَخْرُجُ مِنْها وَما يَنْزِلُ مِنَ السَّماءِ وَما يَعْرُجُ فِيها وَهُوَ مَعَكُمْ أَيْنَ ما كُنْتُمْ وَاللَّه بِما تَعْمَلُونَ بَصِيرٌ ( 4 ) لَه مُلْكُ السَّماواتِ وَالأَرْضِ وَإِلَى اللَّه تُرْجَعُ الأُمُورُ ( 5 ) يُولِجُ اللَّيْلَ فِي النَّهارِ وَ\r\n","description":"","footnote":"","page_name":" 174 ","page_number":174},
  {"content":"\r\nيُولِجُ النَّهارَ فِي اللَّيْلِ وَهُوَ عَلِيمٌ بِذاتِ الصُّدُورِ ( 6 ) آمِنُوا بِاللَّه وَرَسُولِه وَأَنْفِقُوا مِمَّا جَعَلَكُمْ مُسْتَخْلَفِينَ فِيه فَالَّذِينَ آمَنُوا مِنْكُمْ وَأَنْفَقُوا لَهُمْ أَجْرٌ كَبِيرٌ ( 7 ) وَما لَكُمْ لا تُؤْمِنُونَ بِاللَّه وَالرَّسُولُ يَدْعُوكُمْ لِتُؤْمِنُوا بِرَبِّكُمْ وَقَدْ أَخَذَ مِيثاقَكُمْ إِنْ كُنْتُمْ مُؤْمِنِينَ ( 8 ) هُوَ الَّذِي يُنَزِّلُ عَلى عَبْدِه آياتٍ بَيِّناتٍ لِيُخْرِجَكُمْ مِنَ الظُّلُماتِ إِلَى النُّورِ وَإِنَّ اللَّه بِكُمْ لَرَؤُفٌ رَحِيمٌ ( 9 ) وَما لَكُمْ أَلَّا تُنْفِقُوا فِي سَبِيلِ اللَّه وَلِلَّه مِيراثُ السَّماواتِ وَالأَرْضِ لا يَسْتَوِي مِنْكُمْ مَنْ أَنْفَقَ مِنْ قَبْلِ الْفَتْحِ وَقاتَلَ أُولئِكَ أَعْظَمُ دَرَجَةً مِنَ الَّذِينَ أَنْفَقُوا مِنْ بَعْدُ وَقاتَلُوا وَكُلاًّ وَعَدَ اللَّه الْحُسْنى وَاللَّه بِما تَعْمَلُونَ خَبِيرٌ ( 10 ) مَنْ ذَا الَّذِي يُقْرِضُ اللَّه قَرْضاً حَسَناً فَيُضاعِفَه لَه وَلَه أَجْرٌ كَرِيمٌ ( 11 ) يَوْمَ تَرَى الْمُؤْمِنِينَ وَالْمُؤْمِناتِ يَسْعى نُورُهُمْ بَيْنَ أَيْدِيهِمْ وَبِأَيْمانِهِمْ بُشْراكُمُ الْيَوْمَ جَنَّاتٌ تَجْرِي مِنْ تَحْتِهَا الأَنْهارُ خالِدِينَ فِيها ذلِكَ هُوَ الْفَوْزُ الْعَظِيمُ ( 12 ) يَوْمَ يَقُولُ الْمُنافِقُونَ وَالْمُنافِقاتُ لِلَّذِينَ آمَنُوا انْظُرُونا نَقْتَبِسْ مِنْ نُورِكُمْ قِيلَ ارْجِعُوا وَراءَكُمْ فَالْتَمِسُوا نُوراً فَضُرِبَ بَيْنَهُمْ بِسُورٍ لَه بابٌ باطِنُه فِيه الرَّحْمَةُ وَظاهِرُه مِنْ قِبَلِه الْعَذابُ ( 13 ) يُنادُونَهُمْ ألَمْ نَكُنْ مَعَكُمْ قالُوا بَلى وَلكِنَّكُمْ فَتَنْتُمْ أَنْفُسَكُمْ وَتَرَبَّصْتُمْ وَارْتَبْتُمْ وَغَرَّتْكُمُ الأَمانِيُّ حَتَّى جاءَ أَمْرُ اللَّه وَغَرَّكُمْ بِاللَّه الْغَرُورُ ( 14 ) فَالْيَوْمَ لا يُؤْخَذُ مِنْكُمْ فِدْيَةٌ وَلا مِنَ الَّذِينَ كَفَرُوا مَأْواكُمُ النَّارُ هِيَ مَوْلاكُمْ وَبِئْسَ الْمَصِيرُ ( 15 ) ألَمْ يَأْنِ لِلَّذِينَ آمَنُوا أَنْ تَخْشَعَ قُلُوبُهُمْ لِذِكْرِ اللَّه وَما نَزَلَ مِنَ الْحَقِّ وَلا يَكُونُوا كَالَّذِينَ أُوتُوا الْكِتابَ مِنْ قَبْلُ فَطالَ عَلَيْهِمُ\r\n","description":"","footnote":"","page_name":" 175 ","page_number":175},
  {"content":"\r\nالأَمَدُ فَقَسَتْ قُلُوبُهُمْ وَكَثِيرٌ مِنْهُمْ فاسِقُونَ ( 16 ) اعْلَمُوا أَنَّ اللَّه يُحْيِ الأَرْضَ بَعْدَ مَوْتِها قَدْ بَيَّنَّا لَكُمُ الآياتِ لَعَلَّكُمْ تَعْقِلُونَ ( 17 ) إِنَّ الْمُصَّدِّقِينَ وَالْمُصَّدِّقاتِ وَأَقْرَضُوا اللَّه قَرْضاً حَسَناً يُضاعَفُ لَهُمْ وَلَهُمْ أَجْرٌ كَرِيمٌ ( 18 ) وَالَّذِينَ آمَنُوا بِاللَّه وَرُسُلِه أُولئِكَ هُمُ الصِّدِّيقُونَ وَالشُّهَداءُ عِنْدَ رَبِّهِمْ لَهُمْ أَجْرُهُمْ وَنُورُهُمْ وَالَّذِينَ كَفَرُوا وَكَذَّبُوا بِآياتِنا أُولئِكَ أَصْحابُ الْجَحِيمِ ( 19 ) اعْلَمُوا أَنَّمَا الْحَياةُ الدُّنْيا لَعِبٌ وَلَهْوٌ وَزِينَةٌ وَتَفاخُرٌ بَيْنَكُمْ وَتَكاثُرٌ فِي الأَمْوالِ وَالأَوْلادِ كَمَثَلِ غَيْثٍ أَعْجَبَ الْكُفَّارَ نَباتُه ثُمَّ يَهِيجُ فَتَراه مُصْفَرًّا ثُمَّ يَكُونُ حُطاماً وَفِي الآخِرَةِ عَذابٌ شَدِيدٌ وَمَغْفِرَةٌ مِنَ اللَّه وَرِضْوانٌ وَمَا الْحَياةُ الدُّنْيا إِلَّا مَتاعُ الْغُرُورِ ( 20 ) سابِقُوا إِلى مَغْفِرَةٍ مِنْ رَبِّكُمْ وَجَنَّةٍ عَرْضُها كَعَرْضِ السَّماءِ وَالأَرْضِ أُعِدَّتْ لِلَّذِينَ آمَنُوا بِاللَّه وَرُسُلِه ذلِكَ فَضْلُ اللَّه يُؤْتِيه مَنْ يَشاءُ وَاللَّه ذُو الْفَضْلِ الْعَظِيمِ ( 21 ) ما أَصابَ مِنْ مُصِيبَةٍ فِي الأَرْضِ وَلا فِي أَنْفُسِكُمْ إِلَّا فِي كِتابٍ مِنْ قَبْلِ أَنْ نَبْرَأَها إِنَّ ذلِكَ عَلَى اللَّه يَسِيرٌ ( 22 ) لِكَيْلا تَأْسَوْا عَلى ما فاتَكُمْ وَلا تَفْرَحُوا بِما آتاكُمْ وَاللَّه لا يُحِبُّ كُلَّ مُخْتالٍ فَخُورٍ ( 23 ) الَّذِينَ يَبْخَلُونَ وَيَأْمُرُونَ النَّاسَ بِالْبُخْلِ وَمَنْ يَتَوَلَّ فَإِنَّ اللَّه هُوَ الْغَنِيُّ الْحَمِيدُ ( 24 ) لَقَدْ أَرْسَلْنا رُسُلَنا بِالْبَيِّناتِ وَأَنْزَلْنا مَعَهُمُ الْكِتابَ وَالْمِيزانَ لِيَقُومَ النَّاسُ بِالْقِسْطِ وَأَنْزَلْنَا الْحَدِيدَ فِيه بَأْسٌ شَدِيدٌ وَمَنافِعُ لِلنَّاسِ وَلِيَعْلَمَ اللَّه مَنْ يَنْصُرُه وَرُسُلَه بِالْغَيْبِ إِنَّ اللَّه قَوِيٌّ عَزِيزٌ ( 25 ) وَلَقَدْ أَرْسَلْنا نُوحاً وَإِبْراهِيمَ وَجَعَلْنا فِي ذُرِّيَّتِهِمَا النُّبُوَّةَ وَالْكِتابَ فَمِنْهُمْ مُهْتَدٍ وَكَثِيرٌ\r\n","description":"","footnote":"","page_name":" 176 ","page_number":176},
  {"content":"\r\nمِنْهُمْ فاسِقُونَ ( 26 ) ثُمَّ قَفَّيْنا عَلى آثارِهِمْ بِرُسُلِنا وَقَفَّيْنا بِعِيسَى ابْنِ مَرْيَمَ وَآتَيْناه الإِنْجِيلَ وَجَعَلْنا فِي قُلُوبِ الَّذِينَ اتَّبَعُوه رَأْفَةً وَرَحْمَةً وَرَهْبانِيَّةً ابْتَدَعُوها ما كَتَبْناها عَلَيْهِمْ إِلَّا ابْتِغاءَ رِضْوانِ اللَّه فَما رَعَوْها حَقَّ رِعايَتِها فَآتَيْنَا الَّذِينَ آمَنُوا مِنْهُمْ أَجْرَهُمْ وَكَثِيرٌ مِنْهُمْ فاسِقُونَ ( 27 ) يا أَيُّهَا الَّذِينَ آمَنُوا اتَّقُوا اللَّه وَآمِنُوا بِرَسُولِه يُؤْتِكُمْ كِفْلَيْنِ مِنْ رَحْمَتِه وَيَجْعَلْ لَكُمْ نُوراً تَمْشُونَ بِه وَيَغْفِرْ لَكُمْ وَاللَّه غَفُورٌ رَحِيمٌ ( 28 ) لِئَلَّا يَعْلَمَ أَهْلُ الْكِتابِ أَلَّا يَقْدِرُونَ عَلى شَيْءٍ مِنْ فَضْلِ اللَّه وَأَنَّ الْفَضْلَ بِيَدِ اللَّه يُؤْتِيه مَنْ يَشاءُ وَاللَّه ذُو الْفَضْلِ الْعَظِيمِ ( 29 )\r\nمعنى لغات : « كفل » دو برابر مزد يا مجازات ، رديف ، بهره ، همانند كفالت و عهده دارى .\r\nترجمه : بنام خداى بخشايشگر مهربان\r\n1 آنچه بآسمانها و زمين است خداى را پاك مىدارد كه او است درستكار و گرامى\r\n2 پادشاهى آسمانها و زمين با او است كه زنده مىكند و بمرگ مىرساند چه تواناى بهر چيز است\r\n3 او است آغاز و انجام و نمودار و نهانى و داناى بهر چيز\r\n4 او است كه آسمانها و زمين به شش روز آفريد ، آنگاه چيره بر عرش و برترين آفرينش بود . او است كه ميداند آنچه به زمين فرو مىرود و يا از آن بدر مىشود و هم آنچه ز آسمان فرود آيد و يا به آن بالا رود و او است كه با شما است در هر كجا بسر بريد و او بهر چه كنيد بينا است .\r\n5 حكومت آسمانها و زمين با او است و برگشت همه ى كارها بسوى او است\r\n6 او است كه شب بروز مىبرد و روز بشب و داناى درون سينه ها\r\n7 اى مردم به خدا و پيغمبر او بگرويد و از اين سرمايه ى گذشتگان كه خدا شما را بجاى آنها نهاده به ديگران ببخشيد كه هر كس مؤمن شد و بخشيد مزدى ارزنده دارد\r\n8 چه شده\r\n","description":"","footnote":"","page_name":" 177 ","page_number":177},
  {"content":"\r\nاست شما را كه مؤمن بحقّ نمىشويد با اينكه پيغمبر شما را دعوت مىكند كه بپروردگار خود بگرويد و خداوند از شما پيمان بايمان گرفت و آن را بسرنوشت شما كرد اگر مؤمن و حقيقت پذير باشيد\r\n9 خداوند همو است كه بر بنده ى خود محمّد آيات و نشانه هاى نمودار فرو مىفرستد تا شما را از تيرگى نادانى بروشنى دانش در - آورد چه خدا بخشنده و مهربان بشما است\r\n10 چرا شما بخشش به راه حق كنيد با اينكه [ همه چيز نابود شود 
  ] و آنچه بآسمانها و زمين است خداى وارث آن است [ و بدانيد 
  ] خداوند به همه نويد نيكى داده ولى كجا برابر شود آنكه پيش از فتح مكّه مال داد و با كافران جنگيد با آنان كه پس از فتح [ و نيرومندى اسلام 
  ] مال دادند و جنگ كردند . آنها بلند پايه ترند و خداوند خبردار از كار شما است\r\n11 كى است آنكه به خداوند قرض نكوكارى دهد و او برايش دو برابر كند و بسراى ديگر پاداشى ارجمندش باشد ؟\r\n12 به همان روز اى محمّد كه پرتوى بينى از مرد و زن مؤمن بجلو و سوى راستشان مىرود و مىشنوند : نويد شما بامروز بهشت جاودان است كه رودها به زير آن روان است و بهره ى بزرگ همين است و بس\r\n13 به آن روز زن و مرد منافق با مردم مؤمن گويند : رها كنيد كه از پرتوتان روشن باشيم و جواب شنوند : باز پس شويد و روشنى خواهيد [ چه در جلو روشنى نداريد چون بروزگار زندگى بتيرگى بوديد 
  ] آنگاه ميان آنها ديوارى شود از درون آن مهر حقّ است و از برون آزار او\r\n14 باز ايشان مؤمنان را آواز دهند : مگر نه ما با شما بوديم ؟ گويند بلى ، ولى خود را گرفتار كرديد و بجاى مانديد و دو دل شديد و آرزو گولتان زد تا فرمان حق رسيد به آنگاه كه شيطان فريبتان داده بود ،\r\n15 پس بامروز سر خريد نه از شما پذيرند و نه از هيچ كافرى و جاى شما آتش است كه آن دوست شما است [ چه خوى آتشين داشتيد 
  ] و بد سر انجامى است آن\r\n16 [ پس اى مؤمنين 
  ] آيا آن هنگام نرسيده كه دلها به ياد خدا و فرود آمده ى حقّ نرم شود و همچون آن كسان نباشند كه در گذشته كتاب آسمانى داشتند و روزگارشان بدرازا كشيد و دلهاشان سخت شد و بيشتر آنها كه مانده‌اند بدكردار شده اند\r\n","description":"","footnote":"","page_name":" 178 ","page_number":178},
  {"content":"\r\n17 پس بدانيد همانا خداوند زمين را از پس مرگ خزانى ببهاران زنده كند [ چنان كه دلهاى مرده ى روزگار جاهليّت را به پيدايش محمّد زنده كرد 
  ] البتّه اين آيات و نمونه ها براى شما روشن كرديم تا شايد با خرد خود بسنجيد و درست از نادرست جدا كنيد\r\n18 آن مردان و زنان كه دين را درست دانستند و به خدا وام دادند تا نكوكار باشند خدا براىشان دو برابر كند و مزدى ارزنده دارند .\r\n19 و آن كسان كه به خدا و پيغمبرانش گرويدند راستگو و راست كردارند و پيشگاه پروردگار خود گواه ديگرانند و براىشان مزد بود و روشنائى و آنها كه كافر شدند و آيات ما دروغ شمردند ياران آتشند\r\n20 ايمردم بدانيد زندگى دنيا بازيچه است و سرگرمى و آرايش و بزرگى فروختن و فزون خواستن بمال و فرزند همچو بارانى كه مردم كافر و بيخرد را ز سرسبزى و فراوانى گياه شگفت آورد وز پس يك جنبش همه را زرد بينى و سپس خاشاكى بيش نماند [ اين است داستان زيبائى زندگى 
  ] و بسراى ديگر آزارى سخت باشد و يا آمرزش خداوندى و رضاى او پس زيبائى زندگى جز كالاى فريبكارى نيست\r\n21 و بايستى ز يكدگر جلو باشيد بسوى آمرزش پروردگار خود و بهشتى كه به پهناى آسمان و زمين است و آماده براى آنهائى كه به خدا و پيغمبرانش گرويدند . اين است بخشش خداوندى كه بهر كس صلاح باشد بخشد چه بخشندگى خداوند بزرگ است [ چندان كه هر كس خواهد تواند بهره مند شود 
  ]\r\n22 و بدانيد هيچ ناگوارى به خود شما و سرزمينتان نرسد مگر كه ز آن پيش در نامه اى معيّن شده است چه اين بر خداوند آسان باشد\r\n23 تا شما بر آنچه از دست رفته افسوس نخوريد و به آنچه بچنگ آريد شاد نباشيد كه خداوند هيچ خودخواه و گردنفراز را دوست ندارد\r\n24 و هم مردم بخيل را كه خود نمىبخشند و دگران را وادار به بخل مىكنند و هر كس چنين باشد و پشت به حق كند خداوند ستوده است و بىنياز\r\n25 همانا ما پيغمبران خود را با نشانه هاى نمودار فرستاديم و به آنها نامه فرود آورديم و ترازوى سنجش درست از نادرست تا مردم بدرستى رفتار كنند و نيز آهن آفريديم كه چنان سخت است و سودمند براى\r\n","description":"","footnote":"","page_name":" 179 ","page_number":179},
  {"content":"\r\n\r\nمردم و البته خداوند مىداند كه او و پيغمبرانش را در نهان يارى مىكند چه او بىگمان نيرومندى است گرامى\r\n26 چنان كه ما نوح و ابراهيم فرستاديم و در فرزندان ايشان پيغمبرى و كتاب گذارديم كه دسته اىشان به راه راست بودند و بيشتر آنها بدكار و كج رفتار شدند\r\n27 سپس از پى ايشان پيغمبران فرستاديم و هم از پس همه شان عيساى مريم را فرستاديم و به او انجيل داديم و در دل پيروانش نرمى و مهربانى نهاديم و آن ترك دنيا و رهبانيّت كه از خود ساختند ما بايشان دستور نداديم مگر دنبالگيرى رضاى حقّ كه آن را هم بشايستگى و درستى انجام ندادند و ما هم مزد نكوكارانشان بداديم ولى بيشترشان فاسق و بد راه شدند\r\n28 اى مؤمنين براى خدا پرهيزگار باشيد و به پيغامبرش مؤمن شويد تا بشما ز مهر خود دو مزد دهد ، و براىتان پرتوى آرد كه بتاريكى دل و شب بدان راه رويد و شما را بيامرزد كه او آمرزگار مهربانى است .\r\n29 تا يهود و مسيحى كه از خود بىخبرند [ و مغرور هستند 
  ] بدانند كه توان چيزى ندارند و بخشش بفرمان خداوند است و هر كه را خواهد دهد [ نه منحصر است بملَّتى و نژادى كه آنها پنداشته‌اند 
  ] چه بخشش و فضل بزرگ از او است و بس .\r\nسخن مفسّرين : مجمع : اين سوره به حساب قاريهاى عراق بيست و نه آيه است و به حساب ديگران بيست و هشت آيه است . و همگى در مدينه نازل شده است .\r\n« سَبَّحَ » 1 مجمع : يعنى پاكيزه داشت و ستايش كرد به آنچه سزاوار است و دور داشت از هر بدى .\r\nتفسير مقتنيات الدّرر : تسبيح يعنى در عقيده و گفتار و كردار خداى را ز ناشايست پاك دانستن . و در سوره ى اسرا « سُبْحانَ » به صورت مصدر گفته شده است و در اين سوره و حشر وصف « سَبَّحَ » به صورت ماضى آمده است . و در جمعه و تغابن « يُسَبِّحُ » به صورت مضارع آمده است . و در سوره ى اعلى « سَبِّحِ » به صيغه ى امر گفته شده است تا اينكه از همه جهات اين كلمه فراگير شود و مردم\r\n","description":"","footnote":"","page_name":" 180 ","page_number":180},
  {"content":"\r\n\r\nبدانند كه بايد مستمر و بدون توقّف در تسبيح باشند به همه حالات كه هيچ وقفه در كارشان نباشد .\r\nتنوير المقباس : يعنى براى خدا نماز مىگزارد . و بعضى گفته‌اند : يعنى خدا را ياد كرده است .\r\n« ما فِي السَّماواتِ - الخ » 1 مجمع : موجودات عاقل بدل و زبان تسبيح حقّ مىكنند . و تسبيح ديگر موجودات همان دلالت وجودى آنها است بر توحيد خداوند و صفات او كه نه آفريدگان مانند اويند و نه او مانند ايشان و اين حقيقت را خداوند تسبيح آنها ناميده است . و ابو زيد از مردم حجاز نقل كرده است كه « ما » را بمعنى « من » استعمال كرده‌اند و چون آواز تندى مىشنيدند مىگفتند « سبحان ما سبّحت له » يعنى پاكيزه است آنكه پاكيزه اش ، شمرده‌اند پس ممكن است مقصود در آيه آدمى و فرشته باشد .\r\nتأويلات : يعنى هر آفريده بواسطه ى وابستگى بحقّ و بقاء و دوام نوع موجودات مىنماياند كه خداوند از اندازه ممكنات منزّه است و امكان يعنى شايد بود يا نبود ، در او راه ندارد و فناپذير نيست .\r\nفى ظلال القرآن : معنى اين جمله همان است كه حقّ فرموده است و هيچ تأويل و تعديل در آن راه ندارد . و ما از اين جمله بايد بپذيريم كه هر چه به آسمان و زمين است داراى روحى است رو بآفريدگار و تسبيح گوى او چه همين تصديق و پذيرش نزديكتر تصوّرى است از اين جمله كه روايات صحيح نيز همين را درست شمرده است همچنانكه بهنگام صفا و روشنائى دلها و وابستگى به حقيقت نهفته ى در همه چيز تجربه و وجدان آدمى آن را در مىيابد و درست مىداند .\r\nابو الفتوح : يعنى كارهاى خدا كه در آسمان و زمين كرده نشانه ى اين است كه آنها را كسى انجام داده است مستحقّ سجده و ستايش و چون كسى به آنها بنگرد يقين كند كه او سزاوار سجده است و خود سجده كند و چون اين آفريده ها موجب سجده مىشود چنان است كه خود سجده كرده است از اين روى\r\n","description":"","footnote":"","page_name":" 181 ","page_number":181},
  {"content":"\r\n\r\nگفته شده است كه آنها سجده مىكنند .\r\nروح البيان : بعضى گفته‌اند : از حيات ازلى خداوندى جز حيات و زندگى نمودار نمىشود و اگر موجودات حيات نداشته باشند وابسته به حقيقت حيات خداوندى نخواهند بود ، و اين ممكن نيست كه موجودى از حيات ازلى حقّ جدا باشد پس همه ى موجودات داراى حيات و زندگى هستند و از چشم ما كه فرو بسته است و حقيقت را نمىتواند ديد ، بىجان ديده مىشوند و در واقع همگى زنده‌اند و داراى حيات هستند پس همگى زنده‌اند و تسبيح خدا مىكنند .\r\nطنطاوى : همانطور كه انسان باشارات گوناگون معانى مختلف را ميفهمد و آدمى بوسيله ى اشاره مقصود خود را به ديگرى مىفهماند با اينكه سخنى در كار نيست موجودات همگى بحركات و سكنات و دوام و ثبات خود اشاره دارند بتسبيح پروردگار خود اگرچه زبان و سخن ندارند .\r\n« هُوَ الأَوَّلُ وَالآخِرُ - الخ » 3 طبرى : يعنى در بينهايت جلو از همه چيز است و نيز در بىنهايت بعد از همه چيز است و ظاهر و برتر و ما فوق همه چيز است كه برتر از او چيزى نيست و باطن همه چيز او است كه چيزى به ديگرى از خدا نزديكتر نيست .\r\nابو الفتوح : 1 - يعنى پيش از همه موجود است كه موجودات از او پديدار شده‌اند و بعد از همه ى موجودات است كه ديگران نابود شوند و او بماند ، و ظاهر است بدليلها كه اثبات وجود او مىشود و باطن است كه هيچ احساس و حواس ظاهرى او را درك نمىكند 2 - ضحّاك گفت : اوّل اوّلها از او است و آخر آخرها به او است ، ظهور هر ظاهر است و بطون هر باطن 3 - مقاتل بن حيّان گفت :\r\nاوّل است يعنى كسى او را اوّل قرار نداده و آخر است كه كسى او را آخر قرار نداده است و ظاهر است و باطن با اينكه كسى او را نمودار و يا پوشيده نداشته است 4 - محمّد بن فضل گفت : اوّل است بنكوكارى ، آخر است بعفو و در گذشتن و ظاهر است باحسان و باطن است بپوشيدن گناه بندگان 5 - ابو بكر ورّاق گفت :\r\n","description":"","footnote":"","page_name":" 182 ","page_number":182},
  {"content":"\r\nاوّل ازلى است و آخر ابدى و ظاهر است بواسطه ى احديّت خود و باطن است بواسطه ى صمديّت و نازادنى 6 - حسين بن فضل گفت : اوّل است بىابتدا ، و آخر است بىانتها ، و ظاهر است بىنزديكى ، و باطن است بىحجاب و پرده .\r\nمجمع : 1 - عبد اللَّه عمر گفته است : يعنى اوّل است بآفريدن و آخر است به روزى دادن ، و ظاهر است بواسطه ى زنده گذاردن و باطن است بواسطهء نابود كردن و مرگ فرا رساندن 2 - عبد العزيز بن يحيى گفته است : و او براى فاصلهء كلمات است نه براى عطف و معنى چنين است : او اوّل آخر ظاهر باطن است .\r\n3 - بلخى گفته است : اين جمله بمانند سخن مردم است كه مىگويند اوّل و آخر و ظاهر و باطن اين كار با فلان كس است يعنى محور و مدار اين كار است و به وسيله ى او انجام مىشود .\r\nتأويلات : يعنى آغاز نمودارى وجود از او است و پايان هر ممكن و احتياج آن به او است پس هر چيز به او پديدار مىشود و در وجود او نيست مىشود .\r\nحسينى : يعنى قديم است كه بدايت ندارد و باقى ابدى است كه او را نهايت نيست . فرد :\r\n\r\nاوّل او اوّل بىابتدا\r\nآخر او آخر بىانتها\r\n\r\n\r\nاوّل و آخر توئى كيست حدوث و قدم\r\nظاهر و باطن توئى چيست وجود و قدم\r\n\r\n\r\nاوّل بىانتقال ، آخر بىارتحال\r\nظاهر بىچند و چون ، باطن بىكيف و كم\r\n\r\nو نيز او نوشته است : از شيخ ابو سعيد خرّاز قدّس سرّه پرسيدند خداى را بچه شناختى ؟ گفت : به آنكه ميان اضداد جمع كرده پس اين آيت خواند و فرمود كه متصوّر نيست جمع اضداد الَّا از حيث واحد ، و اعتبار واحد در آن واحد نظم :\r\n\r\nاوّليّ و هم در اوّل آخرى\r\nباطنى و هم در آن دم ظاهرى\r\n\r\n\r\nتو محيطى بر همه اندر صفات\r\nوز همه پاكى و مستغنى بذات\r\n\r\n« ثُمَّ اسْتَوى عَلَى الْعَرْشِ » 4 مجمع : يعنى چيره بر فرماندهى و ملك شد\r\n","description":"","footnote":"","page_name":" 183 ","page_number":183},
  {"content":"\r\nيا تواناى بر آفريدن و نابود كردن آسمان شد و يا آهنگ آفرينش عرش كرد .\r\n« وَهُوَ مَعَكُمْ » 4 تأويلات : يعنى چون هستى شما وابسته به او است و در نمودارى و شخصيّت شما نمود خداوندى است پس همه جا او با شما است .\r\nحسينى نوشته : يعنى معيّت علم و قدرت به هيچ حال از شما جدا نبود و اين معيّت نه بعقل مفهوم ميگردد بلكه ذوق آن را بكشف دريابد . بيت :\r\n\r\nاين معيّت مىنگنجد در بيان\r\nنى زمان دارد خبر زو نى مكان\r\n\r\nروح البيان : در حديث است كه برترين ايمان آدمى اين است كه بداند بهر كجا هست خدا با او است .\r\n\r\nيار با تو است هر كجا هستى\r\nجاى ديگر چه خواهى اى اوباش\r\n\r\n\r\nبا تو در زير يك گليم چو او است\r\nپس برو اى حريف خود را باش\r\n\r\n« قَدْ أَخَذَ مِيثاقَكُمْ » 8 مجمع : ابو عمرو « اخذ » با صداى جلو همزه به صيغه ى مجهول خوانده است و « مِيثاقَكُمْ » با رفع خوانده است و ديگران با صداى بالاى همزه به صورت معلوم و نصب ميثاق .\r\n« مِنْ قَبْلِ الْفَتْحِ » 10 طبرى : 1 - قتاده گفته است : مقصود فتح مكّه است عامر گفته است : مقصود صلح حديبيه است و پيغمبر آن را فتح عظيم ناميده است .\r\n« وَكُلًّا وَعَدَ اللَّه » 10 مجمع : « كل » با رفع قرائت ابن عامر است و گفته است چون مفعول بر فعل مقدّم شود اقتضاى نصب آن چنان نيست كه پس از فعل باشد چنان كه در اين شعر مفعول مقدّم بر فعل شده و مرفوع خوانده شده است :\r\n\r\nقد اصبحت امّ الخيار تدّعي\r\nعلىّ ذنبا كلَّه لم اصنع\r\n\r\nكه كلمه ى « كلّ » مفعول « لم اصنع » است و چون مقدّم است مرفوع خوانده است و در آيه هم « كلّ » مفعول « وعد » است پس مىشود مرفوع قرائت شود .\r\n« يَسْعى نُورُهُمْ بَيْنَ أَيْدِيهِمْ - الخ » 12 طبرى : 1 - قتاده گفته است از پيغمبر ( ص ) براى ما نقل كرده‌اند كه فرمود بعضى مؤمنين نورشان از مدينه تا صنعا و عدن را روشن مىكند و بعضى كمتر تا كسى كه جز جلو پايش جاى ديگر را روشن\r\n","description":"","footnote":"","page_name":" 184 ","page_number":184},
  {"content":"\r\nنمىكند 2 - ضحّاك گفته است : مقصود نامه ى عمل است كه در جلو و بدست راست دارند .\r\nنيشابورى : يعنى روشنائى آنها پيشاپيششان مىرود كه هر چه جلو روند آن هم در جلوشان مىرود و مقصود از بين ايدي و ايمان آنست كه جلو و طرف راست نشانه ى نجات و رستگارى است همچنان كه نامه ى عمل كه از جلو و راست بدست برسد نشانه ى سعادت است و براى مردم بدبخت آن را از پشت سر و دست چپ بايشان بدهند .\r\nروح البيان : چون آدمى از جلو نيازمند بروشنى است گفته شده است :\r\nنورشان در جلوشان مىرود و ايمانهم كه گفته شده است براى تشريف است .\r\n« قَرْضاً حَسَناً » 11 مجمع : بعضى از اهل تحقيق گفته‌اند : قرض الحسنه چند شرط دارد : 1 - از مال حلال باشد چون پيغمبر فرمود « انّ اللَّه طيّب لا يقبل الَّا الطَّيّب » 2 - چيز پست و ناپسند نباشد كه در قرآن است « وَلا تَيَمَّمُوا الْخَبِيثَ مِنْه تُنْفِقُونَ » 3 - پيش از آنكه مأيوس از زندگى شود و از مال و منال دلكنده شود ببخشد كه پيغمبر فرمود بهترين صدقه وقتى است كه بدن سالم باشد و مال دوستى به حال خود نه كه در هنگام مرگ بگويد چه مبلغ بفلان كس بدهيد و چه مبلغ بفلان 4 - بشايسته و مستحقّترين مردم بدهد چنان كه خداوند دستهء معيّنى را مصرف زكات قرار داده است 5 - تا تواند پوشيده دهد چون در قرآن است « وَإِنْ تُخْفُوها وَتُؤْتُوهَا الْفُقَراءَ » 6 - منّت و آزار در كار نباشد كه « لا تُبْطِلُوا صَدَقاتِكُمْ بِالْمَنِّ وَالأَذى » 7 - براى خدا دهد نه بخودنمائى كه رياكارى زشت است 8 - كار خود را ناچيز شمارد كه « مَتاعُ الدُّنْيا قَلِيلٌ » 9 - آنچه دوست دارد بدهد كه « لَنْ تَنالُوا الْبِرَّ حَتَّى تُنْفِقُوا مِمَّا تُحِبُّونَ » .\r\n« بِأَيْمانِهِمْ » 12 « انْظُرُونا » 13 « الْغَرُورُ » 14 « لا يُؤْخَذُ » 15 مجمع : در اين افعال و كلمات اختلاف قرائت است كه در « ايمان » بكسر همزه قرائت سهل بن شعيب است و معنى چنين است : نورشان بجورى است كه بجلوشان مىرود بواسطه\r\n","description":"","footnote":"","page_name":" 185 ","page_number":185},
  {"content":"\r\n\r\nايمان آنها .\r\n« ألَمْ يَأْنِ لِلَّذِينَ آمَنُوا أَنْ تَخْشَعَ قُلُوبُهُمْ - الخ » 16 مجمع : كلبى و مقاتل گفتند : پس از يك سال از هجرت پيغمبر ( ص ) بمدينه اين آيه نازل شد براى منافقين چون آنها بسلمان گفتند در تورات مطالب شگفتآور هست تو از آنها براى ما بگو در جواب گفته ى آنها اين آيات نازل شد « الر تِلْكَ آياتُ الْكِتابِ الْمُبِينِ - تا - لَمِنَ الْغافِلِينَ » سلمان به آنها گفت : اين قرآن بهترين سرگذشتها است و سودمندتر از دگر گفته ها . منافقين مدّتى دم نزدند و باز خواسته ى خود را از سلمان تكرار كردند ، اين آيه آمد « اللَّه نَزَّلَ أَحْسَنَ الْحَدِيثِ كِتاباً » باز منافقين چندى آرام بودند تا نوبت سوّم خواسته ى خود را اظهار كردند اين آيه نازل شد « ألَمْ يَأْنِ - » الخ « . و از ابن مسعود نقل است كه چهار سال كه از مسلمانى ما گذشت ما را به اين آيه سرزنش كردند و مسلمانان يكدگر را بروش خود سرزنش كردند . ابن عبّاس گفته است : پس از سيزده سال از فرود آمدن قرآن مسلمانان به اين آيه سرزنش شدند كه چرا دلهاشان هنوز سخت است . محمّد بن كعب گفته است : در مكّه مسلمانان گرفتار نادارى و سختى بودند و چون بمدينه كوچ كردند زندگىشان بآسايش و خوشى شد و خوى دلنرمى آنها هم عوض شد و سختدل شدند و اين براى آن موقع آمد .\r\n« وَما نَزَلَ » 16 مجمع : « نَزَلَ » بتخفيف زاى خوانده شده است و با تشديد به صورت متعدّى يعنى آنچه را كه خداوند فرستاده است كه فاعل آن ضمير مستتر بجاى اللَّه است و مفعول هم ضمير محذوف براى ما .\r\n« فَطالَ عَلَيْهِمُ الأَمَدُ - الخ » 16 مجمع : 1 - يعنى از دوران پيغمبران زمان درازى گذشت 2 - يعنى زمان درازى گذشت كه آنها آسوده بودند و گرفتارشان نكرديم 3 - بعضى گفته‌اند : يعنى عمرشان دراز شد و بدكار شدند و دلهاشان سخت شد . زجّاج گفته است : جمله ى بعد « فَقَسَتْ قُلُوبُهُمْ » شايد متوجّه بيك دسته ى مخصوص باشد كه سختدل بودند و آن دلنرمى كه شايسته ى\r\n","description":"","footnote":"","page_name":" 186 ","page_number":186},
  {"content":"\r\nمؤمن است در آنها نبود و گر نه گروهى كه توصيف بخشوع و رقّت و رحمت شده‌اند بسيارند . و از عيساى مسيح نقل است كه بجز در ياد خدا سخن بسيار نگوئيد كه دلهاتان سخت مىشود چون قساوت قلب و دلسختى آدمى را از خدا دور مىكند .\r\nو هرگز بگناه ديگران ننگريد كه خود را برتر بدانيد بلكه بگناه خود بينديشيد و خود را چون بزر خريده ى گناهكار بنگريد . و مردم دو دسته‌اند يا گرفتار خويهاى بد خود هستند و بايد به آن گونه مردم رحم كرد و يا آسوده از اين گونه بدخوئى هستند كه بايد خدا را شكر كنند بر آسايش خود .\r\n« وَلا يَكُونُوا » 16 مجمع : « تكونوا » با تاء به صورت خطاب خوانده شده است يعنى شما مانند يهود و مسيحى نباشيد .\r\n« أَنَّ اللَّه يُحْيِ الأَرْضَ بَعْدَ - الخ » 17 مجمع : يعنى خداوند زمين خشك و بيگياه را سر سبز و خرم مىكند و همچنين كافر را كه مرده ى بگمراهى است به وسيله ى ايمان زنده مىكند بهدايت و راه راست رفتن . بعضى گفتند : يعنى دلها را از پس سختى و قساوت بلطف و توفيق نرم مىكند .\r\n« الْمُصَّدِّقِينَ وَالْمُصَّدِّقاتِ » 18 مجمع : با تخفيف و تشديد صاد هر دو خوانده شده است كه از تصديق بمعنى راست شمردن باشد يا از تصدّق بمعنى صدقه و بخشش باشد كه متصدّقين بايد تلفّظ شود ولى « تاء » بدل بصاد و ادغام شده است .\r\n« وَأَقْرَضُوا - الخ » 18 ابو الفتوح : عطف جمله ى فعليّه ى « أَقْرَضُوا » بر جملهء اسميّهء « الْمُصَّدِّقِينَ » براى آن است كه الف و لام المصّدّقين موصول است و معنى در هر دو جمله اين است « الَّذين صدقوا و اقرضوا » و يا در جمله ى دوم الَّذين در تقدير است يعنى « انّ المصّدّقين و الَّذين اقرضوا » .\r\n« وَالَّذِينَ آمَنُوا - الخ » 19 طبرى : اين آيه دو معنى شده است : اوّل :\r\nآنها كه مؤمن به خدا و پيغمبر شدند راستگويانند و شهداء به پيشگاه پروردگار\r\n","description":"","footnote":"","page_name":" 187 ","page_number":187},
  {"content":"\r\n\r\nخود مزد دارند و نورانى هستند كه « وَالشُّهَداءُ » آغاز جمله ى ديگر است . دوّم :\r\n« وَالشُّهَداءُ » عطف بر « الصِّدِّيقُونَ » است و معنى چنين است : مؤمنين و صدّيقين و شهداء مزد دارند و نورانى هستند .\r\nمجمع : در معنى شهداء دو قول است : 1 - مقاتل بن حيّان و ديگران گفته‌اند : يعنى پيغمبران كه به پيشگاه پروردگارشان گواه كارهاى خوب و بد مردمانند 2 - مقاتل بن سليمان و ابن جرير گفته‌اند : يعنى آنها كه به راه حقّ كشته شده‌اند مزد دارند و پرتوى .\r\n« لَعِبٌ وَلَهْوٌ » 20 مجمع : گفته‌اند : لعب آن است كه آدمى را به دنيا وادار كند و لهو آن است كه از آخرت باز دارد .\r\n« لِكَيْلا تَأْسَوْا - الخ » 23 مجمع : رفتار بمفاد اين جمله چهار خوى نيك براى آدمى مستقرّ مىكند : 1 - خوشخوئى زيرا آنكه اندوه و شادى از رسيدن و نرسيدن سرمايه ى دنيا نداشته باشد حسد بر ديگرى ندارد و دشمنى ندارد و كشمكش و خصومت و ادّعا با كس نمىكند چون دوستى دنيا است كه اين خويها فراهم مىكند 2 - آنكه بآمده شاد و از نيامده‌اند اندوهناك نيست خواسته ى دنيا و مردم دلبسته ى به آن در نظرش ناچيزند 3 - آنكه كم و زياد دنيا در نظرش غم و شادى ندارد البتّه آخرت در نظرش بزرگ است كه مزد آن را بهتر ميداند .\r\n4 - چنين كس خدا و فرمانبرى او را وسيله ى افتخار و برترى ميداند نه دنيا و مردم و مردم دنيا پرست را . نقل است مردى از امام زين العابدين ( ع ) پرسيد : زهد و پارسائى چى است ؟ فرمود : ده جزء دارد و بالاتر درجه ى زهد كمترين مرتبهء ورع است .\r\nو برتر درجه ى ورع پستتر درجه ى يقين است و برتر درجه ى يقين پائينتر درجه ى رضا است و زهد تمام در اين آيه فراهم است « لِكَيْلا تَأْسَوْا عَلى ما فاتَكُمْ وَلا تَفْرَحُوا بِما آتاكُمْ » .\r\nابو الفتوح : امام صادق ( ع ) فرمود : اى آدميزاد : چرا اندوه از دست شده ايرا مىخورى كه اگر از اين جهان به روى آن با تو نيايد و يا از يافته اى شاد شوى كه\r\n","description":"","footnote":"","page_name":" 188 ","page_number":188},
  {"content":"\r\nچون بميرى تو را رها كند . بو ذر جمهر گفت : از دست رفته را نتوان بگريه باز گرداند و آمده را به زور نتوان نگه داشت . فضيل گفت : دنيا آنچه بگيرد نتوان از او پس گرفت و آنچه بدهد خود زود پس بگيرد . قتيبة بن سعيد گفت : در يكى از بيابانهاى قبايل عرب شتر مرده ى زياد ديدم از پير زنى كه آنجا بود پرسيدم اينها از كه بوده است كه مرده است ؟ گفت : آن پير كه بر آن تپه نشسته و پشم مىريسد . نزد او رفتم و پرسيدم اين شترها مال تو بود ؟ گفت بنام من بود .\r\nپرسيدم چه شد كه مردند ؟ گفت : آنكه داد ، گرفت . گفتم : در اين حادثه چيزى گفته اى ؟ گفت بلى اين شعرها :\r\n\r\nلا و الَّذي انا عبد من خلائقه\r\nفالمرء في الدّهر نصب الرّزاء و المحن\r\n\r\n\r\nما سرّني موت ابلي في مباركها\r\nو ما جرى في قضاء اللَّه لم يكن\r\n\r\nحسينى : بيت :\r\n\r\nگر دست دهد كراى شادى نكند\r\nور فوت شود نيز نيرزد به غمى\r\n\r\nو علىّ عليه السّلام فرمود : هر كه به اين آيه رفتار كند زاهد كامل است . رباعى :\r\n\r\nمال ار به تو رو نهد مشو شاد از آن\r\nور فوت شود مشو به فرياد از آن\r\n\r\n\r\nپندى است پسنديده بكن ياد از آن\r\nتا دنيا و دينت شود آباد از آن\r\n\r\n« وَالْمِيزانَ » 24 تفسير مقتنيات الدّرر : غزالى گفته است : اين ميزان خدا شناسى است و شناختن كتاب آسمانى و پيغمبران او تا آدمى از پيغمبران راه خود را ياد گيرد . و ديگرى گفته است : چه دليل داريم كه ظاهر آيه را رها كنيم و چه ضرر دارد كه مقصود از ميزان ترازوى داراى دو پله باشد .\r\n« وَأَنْزَلْنَا الْحَدِيدَ - الخ » 25 فخر : يادآورى ايجاد آهن بدنبال فرستادن كتاب و ميزان به چند مناسبت است : 1 - كتاب براى رهبرى نفسانى ميزان براى عدالت اجتماعى آهن براى جلوگيرى آنكه تسليم به عدالت نمىشود 2 - كتاب براى راه ارتباط با حقّ ، ميزان براى ارتباط خلق كه دوست باشند ، آهن براى\r\n","description":"","footnote":"","page_name":" 189 ","page_number":189},
  {"content":"\r\n\r\nرفتار با دشمن ، ابن عبّاس گفته است : آدم كه از بهشت به زمين آمد پنج ابزار آهنى با خود آورد كه سندان و سوزن و چكش و گازانبر و سوهان است . و اين معنى كه فخر براى تناسب كتاب و ميزان و حديد گفته است ، در مقدّمه ى كليله و دمنه بهرامشاهى گفته شده است .\r\n« وَلِيَعْلَمَ اللَّه مَنْ يَنْصُرُه » 25 طبرى : يعنى پيغمبران را فرستاديم بسوى مردم و اين چيزها با آنها فرود آورديم تا عدالت ميان خود كنند و حزب خدا بدانند كى يارى دين خدا مىكند .\r\nمجمع : تا خدا بداند يارى كى فراهم است و جهاد كى آماده است .\r\nابو الفتوح نوشته : معنى ليعلم اللَّه آن است كه به اين فعل معامله مختبران كنند چون كسى كه نداند ، تا بداند .\r\n« وَرَهْبانِيَّةً - الخ » 27 ابو الفتوح : يعنى دير نشينى كه آنها از خود ساختند ما موظفشان نكرديم ، ولى آنها را موظف كرديم كه پى رضاى خدا روند .\r\n« فَما رَعَوْها - الخ » 27 مجمع : زجاج گفته است در اين جمله دو احتمال است : 1 - يعنى آنچه خود را بر آن وادار كردند بدرستى از آن دنبال نكردند 2 - چون پيغمبر مبعوث شد و آنها او را قبول نكردند پس بدرستى همان رهبانيت كه بر خود واجب كردند بانجام نرساندند .\r\n« يُؤْتِكُمْ كِفْلَيْنِ - الخ » 28 طبرى : يعنى خدا بشما دو بهره خواهد داد 1 - مزد ايمان به عيسى 2 - مزد ايمان به محمّد پس از ايمان به عيسى .\r\n« نُوراً تَمْشُونَ بِه » 28 مجمع : 1 - ابن عبّاس گفته است : يعنى قرآن به شما داد كه وسيله ى جدائى درست از نادرست است و رفتار به آن نورى ميآورد كه روز رستاخيز بروشنائى آن راه مىروند 2 - مجاهد گفت : يعنى بشما راه راستى نشان داد كه به آن راه خود پيدا مىكنيد .\r\n« لِئَلَّا يَعْلَمَ أَهْلُ الْكِتابِ » 29 طبرى : در قرائت ابن مسعود « لكي يعلم » بوده است . و گفته‌اند « لا » زايد است و معنى اين است : تا اهل كتاب بدانند\r\n","description":"","footnote":"","page_name":" 190 ","page_number":190},
  {"content":"\r\nمجمع : 1 - فرّاء گفته است : « لا » صله و ارتباط است در هر كلامى كه در جلو و بعد آن جحد باشد مثل « ما مَنَعَكَ أَلَّا تَسْجُدَ إِذْ » 2 - بعضى گفته‌اند اين هر دو جمله در حكم اثبات است يعنى نمىدانند كه نمىتوانند پس نتيجه ى معنى اين است : تا اهل كتاب بدانند كه مىتوانند مؤمن شوند و بخشش خداوندى بچنگ آورند 3 - بعضى گفته‌اند : مقصود از « يَقْدِرُونَ » پيغمبر و مسلمانان است يعنى تا يهود و مسيحى بدانند كه پيغمبر و مسلمانان قادر بر فضل خدا هستند و اگر مؤمن باشيد بجورى كه خداوند بشما امر كرده است ، از بخشش خود بشما خواهد داد و يهود و مسيحى خود اين مطلب را مىدانند و نمىشود كه ندانند 4 - سيرافى گفته است : يعنى خدا با شما چنين رفتار مىكند و دو بهره بشما مىرساند تا نادانى يهودى و مسيحى نمودار شود كه نمىدانند توانائى تغيير دادن فضل خدا را بشما ندارند و آنچه خدا بشما مىدهد نتوانند بزوال آورند .\r\nفخر : واحدى گفته است اين آيه مشكل است و هيچكدام از مفسّرين مناسبت اين را با آيت جلو روشن نكرده‌اند . و اين آيه دو جور معنى مىشود :\r\n1 - چون يهود مىگفتند پيغمبرى و كتاب آسمانى در نژاد ما مخصوص شده است به اين آيه آن گمان بيهوده از دل آنها بيرون شده است كه آنها هم بايد دين اسلام بپذيرند ، و گفته شده است : اين مبالغه در وعد و وعيد و مزد و نور دادن بمؤمن براى آن است كه يهود بدانند كه نمىتوانند فضيلت نبوّت و ايمان را محدود به خود كنند و به ملَّت يهود ، چون فضل و بخشش بدست خداوند است كه بهر كس خواهد دهد . و به اين معنى « لا » زايد است . 2 - « لا » زايد نيست و مقصود از « يَقْدِرُونَ » پيغمبر و مسلمانان است و نتيجه ى معنى اين است : ما مزد دو برابر و نور مىدهيم تا ملَّت يهود معتقد نباشند كه مىتوانند فضل خدا و نبوّت و ايمان را محدود به خود كنند و ديگران قدرت ندارند كسب احسان حقّ كنند و مشمول فضل او شوند .\r\n","description":"","footnote":"","page_name":" 191 ","page_number":191},
  {"content":"\r\n\r\nسخن ما : 1 - از آيت چهارم تا ششم « هُوَ الأَوَّلُ وَالآخِرُ - الخ » شايد بتوان فهميد : آنچه بنام خدا و پا ديگر الفاظ ياد مىكنيم حقيقت الوجود است و اصل هستى كه آغاز و انجام و آشكار و نهان و بالا و پست و همه و هر كه و هر چه همان است كه هست و وجود است و بس و تا آنجا كه لفظ هست و هستى فرا - گير باشد همو است كه همه چيز ثناگوى اويند و جمله ى « هُوَ مَعَكُمْ أَيْنَ ما كُنْتُمْ » در آيت چهارم براى جلب نظر مردم است كه گفته شده است : خدا با شما است هر كجا باشيد و در واقع همراهى با فرض جدائى است كه بشود همراه باشد يا نباشد ولى حقّ و اصل وجود نسبت بموجودات فرض جدائى ندارد تا همراه آنها و با آنها باشد بلكه چون سايه اى هستند كه وابسته بجسم سايه دارند و جدائى و دوگانگى فرض ندارد پس همراهى حقيقى نيست بلكه پيدايش و نمودى است از آن كه آن جسم بهر صورت در آيد سايه به همان جور مينمايد . اين است كه ميگويند همراهى حقّ با موجودات يعنى در واقع موجودات با اويند چنان كه سايه با جسم سايه دار است و پديده ى از آن است و نمودار آن است .\r\n2 - آيت 8 « وَما لَكُمْ لا تُؤْمِنُونَ - الخ » مىفهماند پذيرش گفتار پيغمبران لازمه ى فطرت و نهاد آدمى است چون از شما پيمان گرفته شده است كه همان خرد و عقل خدادادى است و ايمان بخرد و عقل رفتار بمقتضاى آن است . پس اگر مؤمن هستيد يعنى مىخواهيد بعقل خود رفتار كنيد و از شما پيمان گرفته شده است يعنى بشما خرد و عقل داده شده است بايد بدعوت پيغمبر گوش دهيد و بپذيريد كه او همانچه مقتضاى عقل است بشما مىگويد .\r\n3 - آيت 12 « يَوْمَ تَرَى - الخ » شايد مقصود از نور و پرتو مؤمنين همان علم و عمل آنها است كه در دوران زندگى وسيله ى راهيابى و آسايش مادّى و معنوى آنها بوده است در عالم آخرت هم نورى است ثابت و هميشگى پيشاپيش آنها مىرود چون اگر به دنيا بايد بتدريج با علم و تجربه روشن شود و راه پيدا كند براى كارهاى زندگى ، در آن عالم نتيجه ى علوم و تجارب زندگى فراهم شده\r\n","description":"","footnote":"","page_name":" 192 ","page_number":192},
  {"content":"\r\nاست و رهبرى است آماده و هميشگى و البتّه برترين بهره و استفاده از علم و عمل در زندگى بدست آوردن روشنى و پيدا كردن اين گونه راه خوشبختى است .\r\n4 - آيت 16 « ألَمْ يَأْنِ لِلَّذِينَ » علاوه بر آنچه نقل شد ميگوئيم : اين آيه همه ى آن مردم را ملامت مىكند كه قرآن مىخوانند و بهاى بسيار براى قرآن خوشخط مىدهند ، و سخن از خطَّ و جلد و تذهيب آن مىكنند و نگهدارى قرآن گران قيمت را براى خود برترى مىشمارند و در طمع و تجاوز و بد رفتارى با مردم كوتاهى ندارند و با كمال سنگدلى با بيچارگان رو برو مىشوند . و آن دوستدارى و رابطه ى با قرآن براى خود فروشى است و گر نه بدستورهاى قرآن رفتار نكرده و ديگران را وظيفه دار باربرى و فرمانبرى خود مىدانند . اين است كه آيه به آنها مىگويد شما كه بشمار مؤمنان در آمده‌ايد هنوز هم نبايد در برابر آيات قرآن دلنرم شويد و خود فروش گردنفراز و متجاوز نباشيد ؟ .\r\n5 - آيت 25 « لَقَدْ أَرْسَلْنا رُسُلَنا - الخ » يادآورى شده است كه پيغمبران و كتابهاى آسمانى كه وسيله ى سنجش درست و نادرست است براى اين است كه مردم به عدالت و درستى با يكدگر رفتار كنند و نيز كارهاى نفسانى آدمى كه براى خود انجام مىدهيد بايستى به ميزان عدالت و مطابق گفته ى پيغمبران و كتابهاى آسمانى باشد تا آنكس كه يارى پيغمبران مىكند به پيشگاه حقّ نمودار شود كه درستكردار است و كارهاى نفسانى و اجتماعى او برابر ميزان و كتاب خدا است .\r\nو ظاهر اين است كه كلمه ى ميزان چنان كه در ترجمه و اينجا گفتيم تعبير ديگرى از كتاب است بصفت بارز آن كه وسيله ى سنجش باشد . و در ميان دو جمله ى « ليقوم و ليعلم » جمله ى « أَنْزَلْنا - الخ » باصطلاح معترضه آورده شده است شايد براى اينكه بفهماند به همان اندازه كه ايجاد آهن براى زندگى آدمى ضرورى است فرستادن ميزان و رفتار به عدالت و نمودارى درستكار براى بقاى نوع صالح و متمدّن ضرورى است و لازم و همچنان كه اگر آهن نمىبود آدمى در زندگى با حيوان تفاوتى نداشت اگر ميزان و عدالت نباشد صلاح و تمدّن نخواهد بود و ارزش\r\n","description":"","footnote":"","page_name":" 193 ","page_number":193},
  {"content":"\r\n\r\nميزان و عدالت در روابط معنوى مردم مثل ارزش آهن است در احتياجات حسّى .\r\nسورهء مجادله - 58\r\nبِسْمِ اللَّه الرَّحْمنِ الرَّحِيمِ\r\nقَدْ سَمِعَ اللَّه قَوْلَ الَّتِي تُجادِلُكَ فِي زَوْجِها وَتَشْتَكِي إِلَى اللَّه وَاللَّه يَسْمَعُ تَحاوُرَكُما إِنَّ اللَّه سَمِيعٌ بَصِيرٌ ( 1 ) الَّذِينَ يُظاهِرُونَ مِنْكُمْ مِنْ نِسائِهِمْ ما هُنَّ أُمَّهاتِهِمْ إِنْ أُمَّهاتُهُمْ إِلَّا اللَّائِي وَلَدْنَهُمْ وَإِنَّهُمْ لَيَقُولُونَ مُنْكَراً مِنَ الْقَوْلِ وَزُوراً وَإِنَّ اللَّه لَعَفُوٌّ غَفُورٌ ( 2 ) وَالَّذِينَ يُظاهِرُونَ مِنْ نِسائِهِمْ ثُمَّ يَعُودُونَ لِما قالُوا فَتَحْرِيرُ رَقَبَةٍ مِنْ قَبْلِ أَنْ يَتَمَاسَّا ذلِكُمْ تُوعَظُونَ بِه وَاللَّه بِما تَعْمَلُونَ خَبِيرٌ ( 3 ) فَمَنْ لَمْ يَجِدْ فَصِيامُ شَهْرَيْنِ مُتَتابِعَيْنِ مِنْ قَبْلِ أَنْ يَتَمَاسَّا فَمَنْ لَمْ يَسْتَطِعْ فَإِطْعامُ سِتِّينَ مِسْكِيناً ذلِكَ لِتُؤْمِنُوا بِاللَّه وَرَسُولِه وَتِلْكَ حُدُودُ اللَّه وَلِلْكافِرِينَ عَذابٌ أَلِيمٌ ( 4 ) إِنَّ الَّذِينَ يُحَادُّونَ اللَّه وَرَسُولَه كُبِتُوا كَما كُبِتَ الَّذِينَ مِنْ قَبْلِهِمْ وَقَدْ أَنْزَلْنا آياتٍ بَيِّناتٍ وَلِلْكافِرِينَ عَذابٌ مُهِينٌ ( 5 ) يَوْمَ يَبْعَثُهُمُ اللَّه جَمِيعاً فَيُنَبِّئُهُمْ بِما عَمِلُوا أَحْصاه اللَّه وَنَسُوه وَاللَّه عَلى كُلِّ شَيْءٍ شَهِيدٌ ( 6 ) ألَمْ تَرَ أَنَّ اللَّه يَعْلَمُ ما فِي السَّماواتِ وَما فِي الأَرْضِ ما يَكُونُ مِنْ نَجْوى ثَلاثَةٍ إِلَّا هُوَ رابِعُهُمْ وَلا خَمْسَةٍ إِلَّا هُوَ سادِسُهُمْ وَلا أَدْنى مِنْ ذلِكَ وَلا أَكْثَرَ إِلَّا هُوَ مَعَهُمْ أَيْنَ ما كانُوا ثُمَّ يُنَبِّئُهُمْ بِما عَمِلُوا يَوْمَ الْقِيامَةِ إِنَّ اللَّه بِكُلِّ شَيْءٍ عَلِيمٌ ( 7 ) ألَمْ تَرَ إِلَى الَّذِينَ نُهُوا عَنِ النَّجْوى ثُمَّ يَعُودُونَ لِما نُهُوا عَنْه وَيَتَناجَوْنَ بِالإِثْمِ وَالْعُدْوانِ وَمَعْصِيَةِ الرَّسُولِ وَإِذا جاؤُكَ حَيَّوْكَ بِما لَمْ يُحَيِّكَ بِه اللَّه وَيَقُولُونَ فِي أَنْفُسِهِمْ\r\n","description":"","footnote":"","page_name":" 194 ","page_number":194},
  {"content":"\r\nلَوْ لا يُعَذِّبُنَا اللَّه بِما نَقُولُ حَسْبُهُمْ جَهَنَّمُ يَصْلَوْنَها فَبِئْسَ الْمَصِيرُ ( 8 ) يا أَيُّهَا الَّذِينَ آمَنُوا إِذا تَناجَيْتُمْ فَلا تَتَناجَوْا بِالإِثْمِ وَالْعُدْوانِ وَمَعْصِيَةِ الرَّسُولِ وَتَناجَوْا بِالْبِرِّ وَالتَّقْوى وَاتَّقُوا اللَّه الَّذِي إِلَيْه تُحْشَرُونَ ( 9 ) إِنَّمَا النَّجْوى مِنَ الشَّيْطانِ لِيَحْزُنَ الَّذِينَ آمَنُوا وَلَيْسَ بِضارِّهِمْ شَيْئاً إِلَّا بِإِذْنِ اللَّه وَعَلَى اللَّه فَلْيَتَوَكَّلِ الْمُؤْمِنُونَ ( 10 ) يا أَيُّهَا الَّذِينَ آمَنُوا إِذا قِيلَ لَكُمْ تَفَسَّحُوا فِي الْمَجالِسِ فَافْسَحُوا يَفْسَحِ اللَّه لَكُمْ وَإِذا قِيلَ انْشُزُوا فَانْشُزُوا يَرْفَعِ اللَّه الَّذِينَ آمَنُوا مِنْكُمْ وَالَّذِينَ أُوتُوا الْعِلْمَ دَرَجاتٍ وَاللَّه بِما تَعْمَلُونَ خَبِيرٌ ( 11 ) يا أَيُّهَا الَّذِينَ آمَنُوا إِذا ناجَيْتُمُ الرَّسُولَ فَقَدِّمُوا بَيْنَ يَدَيْ نَجْواكُمْ صَدَقَةً ذلِكَ خَيْرٌ لَكُمْ وَأَطْهَرُ فَإِنْ لَمْ تَجِدُوا فَإِنَّ اللَّه غَفُورٌ رَحِيمٌ ( 12 ) أأَشْفَقْتُمْ أَنْ تُقَدِّمُوا بَيْنَ يَدَيْ نَجْواكُمْ صَدَقاتٍ فَإِذْ لَمْ تَفْعَلُوا وَتابَ اللَّه عَلَيْكُمْ فَأَقِيمُوا الصَّلاةَ وَآتُوا الزَّكاةَ وَأَطِيعُوا اللَّه وَرَسُولَه وَاللَّه خَبِيرٌ بِما تَعْمَلُونَ ( 13 ) ألَمْ تَرَ إِلَى الَّذِينَ تَوَلَّوْا قَوْماً غَضِبَ اللَّه عَلَيْهِمْ ما هُمْ مِنْكُمْ وَلا مِنْهُمْ وَيَحْلِفُونَ عَلَى الْكَذِبِ وَهُمْ يَعْلَمُونَ ( 14 ) أَعَدَّ اللَّه لَهُمْ عَذاباً شَدِيداً إِنَّهُمْ ساءَ ما كانُوا يَعْمَلُونَ ( 15 ) اتَّخَذُوا أَيْمانَهُمْ جُنَّةً فَصَدُّوا عَنْ سَبِيلِ اللَّه فَلَهُمْ عَذابٌ مُهِينٌ ( 16 ) لَنْ تُغْنِيَ عَنْهُمْ أَمْوالُهُمْ وَلا أَوْلادُهُمْ مِنَ اللَّه شَيْئاً أُولئِكَ أَصْحابُ النَّارِ هُمْ فِيها خالِدُونَ ( 17 ) يَوْمَ يَبْعَثُهُمُ اللَّه جَمِيعاً فَيَحْلِفُونَ لَه كَما يَحْلِفُونَ لَكُمْ وَيَحْسَبُونَ أَنَّهُمْ عَلى شَيْءٍ أَلا إِنَّهُمْ هُمُ الْكاذِبُونَ ( 18 ) اسْتَحْوَذَ عَلَيْهِمُ الشَّيْطانُ فَأَنْساهُمْ ذِكْرَ اللَّه أُولئِكَ حِزْبُ الشَّيْطانِ أَلا إِنَّ حِزْبَ الشَّيْطانِ هُمُ الْخاسِرُونَ ( 19 )\r\n","description":"","footnote":"","page_name":" 195 ","page_number":195},
  {"content":"\r\nإِنَّ الَّذِينَ يُحَادُّونَ اللَّه وَرَسُولَه أُولئِكَ فِي الأَذَلِّينَ ( 20 ) كَتَبَ اللَّه لأَغْلِبَنَّ أَنَا وَرُسُلِي إِنَّ اللَّه قَوِيٌّ عَزِيزٌ ( 21 ) لا تَجِدُ قَوْماً يُؤْمِنُونَ بِاللَّه وَالْيَوْمِ الآخِرِ يُوادُّونَ مَنْ حَادَّ اللَّه وَرَسُولَه وَلَوْ كانُوا آباءَهُمْ أَوْ أَبْناءَهُمْ أَوْ إِخْوانَهُمْ أَوْ عَشِيرَتَهُمْ أُولئِكَ كَتَبَ فِي قُلُوبِهِمُ الإِيمانَ وَأَيَّدَهُمْ بِرُوحٍ مِنْه وَيُدْخِلُهُمْ جَنَّاتٍ تَجْرِي مِنْ تَحْتِهَا الأَنْهارُ خالِدِينَ فِيها رَضِيَ اللَّه عَنْهُمْ وَرَضُوا عَنْه أُولئِكَ حِزْبُ اللَّه أَلا إِنَّ حِزْبَ اللَّه هُمُ الْمُفْلِحُونَ ( 22 )\r\nمعنى لغات : « يُظَاهَرُونَ » يعنى بهمسران خود ميگويند شما بجاى مادر هستيد و آميزش با آنها را بر خود حرام مىكنند . « تحاور » سخن را بر گرداندن و پاسخ دادن و گفتگو كردن . « يُحَادُّونَ » از فعل ماضى « حادّه » يعنى دشمن داشت او را و خشمناكش كرد . « كُبِتُوا » از مصدر « كبت » به سكون باء بمعنى بر زمين زدن ، خوار كردن ، شكستن ، بر گرداندن ، هلاك و نابود كردن . « تَفَسَّحُوا » مصدر مجرّد آن « فسح » به سكون دوّم بمعنى گام بلند و گشاده برداشتن ، اجازه ى سفر براى كس نوشتن ، و « فسوح » بضمّ اوّل و دوّم بمعنى جاى در انجمنى براى كس باز كردن . « انْشُزُوا » از مصدر نشز به سكون دوّم بمعنى از جائى بلند شدن ، از همنشينان رو ترش كردن ، در جاى بلند نشستن ، خوددارى از جاى عوض كردن جهت نزول : مجمع : از ابن عبّاس و قتاده نقل است كه خوله دختر خويلد يا ثعلبه كه زنى از انصار بود و همسر اوس بن صامت روزى اوس از او كام خواست او نپذيرفت و چون اوس مردى تند و زود رنج بود بر او خشمگين شد و اين جمله « انت عليّ كظهر أمّي » كه از طلاق دوران جاهليّت بود به او گفت ، يعنى آميزش من با تو همچنان است كه با مادرم باشد . و پس از آن پشيمان شد و گفت گمان دارم كه ميان ما طلاق و جدائى شد . زن گفت : چنين چيز نباشد ، تو اين را\r\n","description":"","footnote":"","page_name":" 196 ","page_number":196},
  {"content":"\r\nاز پيغمبر بپرس او گفت : من از پيغمبر شرم دارم ، زن گفت : بگذار من بپرسم مرد گفت : تو برو و بپرس . او حضور پيغمبر رفت و آن حضرت به خانه ى عايشه بود و او سر آن حضرت مىشست . آن زن عرض كرد : من زنى جوان و مالدار و داراى خويشاوندان بودم كه اوس با من همسر شد و مال و جوانى من را تمام كرد و خويشانم پراكنده شدند و اكنون كه عمرم زياد شده است او مرا بظهار طلاق گفت ولى پشيمان شد . اكنون راهى دارم كه بتوانم با او آسوده زندگى كنم ؟\r\nپيغمبر فرمود : من جز جدائى شما چاره اى سراغ ندارم . او عرض كرد : كلمه ى طلاق بر زبان مرد نرفت و من او را دوست دارم و چند فرزند از او دارم . پيغمبر همان جواب را فرمود و چند بار كه آن زن عرض ميكرد پيغمبر ميفرمود براى اين كار دستورى به من نرسيده است و او ناله ميكرد و ميگفت : از نيازمندى و بيچارگى خود به خدا مىنالم ، اى خدا به زبان پيغمبرت براى من دستورى فرست . و چون عايشه دست اندر كار شستن قسمتى از سر آن حضرت بود و آن زن عرض كرد :\r\nقربانت شوم چاره اى در كارم بينديش ، عايشه گفت ساكت شو مگر صورت پيغمبر نبينى كه گرفتار وحى است . پيغمبر از حال وحى آسوده شد و فرمود بگو شوهرت بيايد ، او آمد و پيغمبر اين آيات براى او خواند و فرمود : مىتوانى يك غلام آزاد كنى ؟ عرض كرد : سرمايه‌ام كم است و غلام گران است و اگر غلامى بخرم و آزاد كنم همه ى سرمايه‌ام مىرود . فرمود : مىتوانى دو ماه پى هم روزه بدارى ؟ عرض كرد به خدا سوگند اگر سه نوبت غذا نخورم چشمم ضعيف مىشود و مىترسم كور شوم .\r\nپرسيد : مىتوانى شصت فقير را سير كنى ؟ عرض كرد : سوگند به خدا كه نميتوانم مگر تو به من كومك كنى . فرمود : من پانزده صاع خوراكى برايت مىدهم و دعا مىكنم خدا به تو بركت دهد آنگاه پيغمبر كومك فرمود و دعا كرد و كار آن مرد و زن رو به راه شد .\r\nترجمه : بنام خداى بخشاينده بهمگان مهربان بفرمانبران\r\n1 اى محمّد همانا خداوند شنيد و پاسخ فرستاد بگفتار آن زن كه در كار شوهر با تو گفتگو\r\n","description":"","footnote":"","page_name":" 197 ","page_number":197},
  {"content":"\r\nمىكرد و جدال مىنمود و گله ى خود به خداوند برد چون خداوند پرسش و پاسخ شما مىشنيد كه او شنوا است و بينا\r\n2 آن مردان شما كه زنان خود بجاى مادر شمارند نه آنها مادر شوند كه مادر نباشند مگر آنان كه ايشان را بزادند و البتّه آنها سخن ناپسند و ناروا گويند . ولى خداوند مىبخشد و مىآمرزد\r\n3 آنها كه همسران خود بجاى مادر گفتند و ز ان پس از گفته پشيمان شدند مىبايد غلامى آزاد كنند ز آن پيش كه يكدگر بپساوند و خداوند اين چنين پندتان دهد كه او به آنچه كنيد آگاه است\r\n4 و اگر كسى اين نداشت پيش از پساوش دو ماه پى هم روزه بدارد و آنكه اين نتواند شصت بيچاره خوراك دهد . اين دستور از آنرو است كه به خدا و پيغمبرش بگرويد و روش گذشته رها كنيد كه اين است اندازه ى كار استوار خداوند و آنها كه كافرند و نافرمان آزارى دردناك به پيش دارند\r\n5 البتّه آنها كه خدا و پيغمبرش بخشم آرند خوار و نابود شوند بمانند آنكه مردم پيشين آنها شدند كه آياتى روشن فرستاديم [ و نپذيرفتند 
  ] و البتّه براى كافران آزار است و خوارى\r\n6 به آن روز كه همگىشان را خدا برانگيزد و بكرده شان خبردارشان كند كه او شماره ى آن نگاه داشته و آنها فراموش كرده‌اند چه گواه بر همه چيز خداوند است و بس\r\n7 اى محمّد بگو ندانى كه خدا بداند آنچه را كه در آسمانها و زمين است و براز گفتن سه نفر او چهارم است و در پنج نفرى او ششمين باشد و هر چند كم و يا بيش از اين باشند خدا با آنها است بهر كجا كه باشند و سپس برستاخيز به آنچه كرده‌اند خبردارشان كند كه خداوند داناى بهر چيز بود .\r\nجهت نزول : اسباب النّزول : مقاتل بن حيّان گفت جهودان در سر راه مسلمانان مىنشستند و با يكدگر راز مىگفتند و چشمك مىزدند تا آنها انديشناك شوند كه شايد كسى از خويشانشان كه بجنگ رفته‌اند كشته شده‌اند و اندوهناك شوند چون اين كارشان مكرّر شد و دانستند كه به قصد آزار آنها چنين مىكنند به پيغمبر ( ص ) گله كردند و پيغمبر آنها را منع كرد و آنها خوددارى نكردند آيت هشتم « ألَمْ تَرَ إِلَى الَّذِينَ - الخ » براى آنها نازل شد . و هم براى جهودان كه چون\r\n","description":"","footnote":"","page_name":" 198 ","page_number":198},
  {"content":"\r\nبا پيغمبر رو برو مىشدند بجاى سلام مىگفتند « السّلام عليك » و چنين مىنمودند كه مىگويند « السّلام عليك » و پيغمبر در جواب مىفرمود « و عليك » يعنى آنچه گفتى بر خودت باد . بقيّه ى آيه براى سرزنش يهود است بر اين كارشان .\r\nترجمه :\r\n8 اى پيغمبر نبينى آن مردم را كه جلوگير از راز گفتن شدند و آنها دستبردار از كار خود نشدند و به گناهكارى و دشمنى و نافرمانى پيغمبر با يكدگر راز گفتند و چون برابر تو شوند به غير آنچه خدا براى تو سلام و تحيّت گفته است سخنى گويند و با خود انديشند كه چرا خدا ما را بدين گفتارمان گرفتار نمىكند ؟\r\nالبته دوزخ بپاسخشان بس باشد كه به آن پيوست شوند و چه بد سر انجامى است آن\r\n9 اى مؤمنين چو با يكدگر راز گوئيد بگناه و دشمنى و نافرمانى پيغمبر نباشد كه به نكوكارى و پرهيزگارى بود و از خدا بترسيد كه شما را بسويش فراهم مىكنند .\r\n10 همانا آن گونه راز ايشان از سوى ديوان است تا مؤمنين را اندوهگين كنند با اينكه ايشان نتوانند بكس آزار رسانند مگر بفرمان خدا ، پس بايد مؤمنين به خدا توكّل كنند [ تا آسوده بمانند 
  ]\r\n11 اى مؤمنين چون بانجمنى با شما گويند جاى باز كنيد شما بپذيريد تا خداوند بشما گشايش دهد و اگر بشما گويند از جاى خود خيزيد شما ز جاى بر خيزيد كه خداوند پايه ى مؤمنين دانشمندتان را كه دانند و فرمان برند بالا برد چه او به آنچه كنيد آگاه بود .\r\nجهت نزول : كشف : ابن عبّاس گفت : ثابت بن قيس بن شمّاس بمجلس پيغمبر آمد و مردم نشسته بودند و او مىگفت جاى باز كنيد و كس براى او جاى باز نكرد آيت 11 « إِذا قِيلَ لَكُمْ تَفَسَّحُوا » براى او نازل شد . مقاتل گفت : مردم در مجالس پيغمبر نزديك آن حضرت مىنشستند ، روزى آن حضرت در صفّه ى مسجد نشسته بود و گروهى كه از مجاهدين بدر نبودند نزديك آن حضرت نشسته بودند و جاى تنگ شده بود كه چند نفر از آنان كه در جنگ بدر حاضر شده بودند و اين خود فضيلتى براى آنها بود وارد شدند و ايستادند تا نزديك پيغمبر جاى باز شود كسى بر نخاست پيغمبر ( ص ) به آنها كه نزديك بودند و در جنگ بدر حاضر نشده\r\n","description":"","footnote":"","page_name":" 199 ","page_number":199},
  {"content":"\r\nبودند فرمود از جاى بلند شويد براى تازه وارد كه مجاهدين بدر بودند و آنها را بجاى ايشان نشاند . اين كار بر آنها دشوار آمد و منافقين زبان درازى كردند كه پيغمبر عدالت نكرد و مردم نشسته را بلند كرد . اين آيه براى آنها نازل شد .\r\nو مقاتل بن حيّان گفت : مردم توانگر نزد پيغمبر مىنشستند و آهسته سخن مىگفتند و پرسش بسيار مىكردند تا به آن اندازه كه پيغمبر را خسته مىكردند و مجال پرسش براى فقرا نمىبود . آيت 12 « إِذا ناجَيْتُمُ الرَّسُولَ - الخ » براى تأديب آنها نازل شد .\r\nترجمه :\r\n12 اى مؤمنين زان پيش كه با پيغمبر راز گوئيد صدقه دهيد كه اين كارى است بهتر و به پاكدلى نزديكتر و اگر دسترس به آن نداشتيد البتّه خداوند آمرزگار است و مهربان .\r\nجهت نزول : مجمع : مقاتل بن حيّان گفت : چون آيت صدقه دادن براى راز با پيغمبر نازل شد مردم از راز گفتن با آن حضرت خوددارى كردند آيت 13 « أأَشْفَقْتُمْ أَنْ تُقَدِّمُوا - الخ » نازل شد و اين حكم برداشته شد . و علىّ عليه السّلام فرمود آيتى در قرآن است كه كس جز من به آن رفتار نكرد و آن آيت « إِذا ناجَيْتُمُ - الخ » بود كه چون نازل شد من يك دينار داشتم و آن را با ده درهم عوض كردم و هر گاه كه خواستم با پيغمبر راز گويم درهمى به فقير دادم تا آيت « أأَشْفَقْتُمْ » نازل شد .\r\nترجمه :\r\n13 مگر ناگوارتان بود كه جلو راز گفتن خود صدقه دهيد ؟ اكنون كه آن كار نكرديد و خدا توبه ى شما را پذيرفت پس مواظبت از اساس دين كنيد ، و نماز به پا داريد و زكات بدهيد و فرمانبر خدا و پيغمبرش باشيد كه او به آنچه كنيد آگاه بود\r\n14 اى محمّد بنگر به آن مردم كه دوستدار خشم گرفتگان خدايند نه از شما مسلمانانند و نه از آن بىدينان و دانسته و فهميده بدروغ سوگند ياد مىكنند\r\n15 خداوند براىشان آزارى سخت فراهم كرده است كه آنچه كردند بد كردند\r\n16 آنها سوگند را سپر بلاى خود كردند و جلوگير راه حقّ شدند ، پس آزارى بخوارى دارند\r\n17 چه مال و فرزندشان جلوگير خشم خداوندى نباشد\r\n","description":"","footnote":"","page_name":" 200 ","page_number":200},
  {"content":"\r\n\r\nو ياران هميشگى آتش باشند\r\n18 به آن روز كه خداوند همگىشان ز گور بر آرد و براى او سوگند ياد كنند همچنان كه امروز براى شما سوگند مىخورند و گمان مىبرند كارى از پيش مىبرند و مشكلى مىگشايند ولى بدانيد كه همگى دروغ گويند و بس .\r\n19 چون ديو فراگيرشان شد و ياد حقّ از دلشان برد كه خود از گروه شيطانند و البتّه شيطانيان زيانديده اند\r\n20 چه كسانى كه با خدا و پيغمبرش دشمنى كنند خوارترين مردمند\r\n21 چون او نوشته است و بسرنوشت كرده كه خود با پيغمبرانم چيره خواهيم بود [ و همگى بفرمان ما 
  ] و البتّه خداوند برتر است و توانا\r\n22 اى محمّد مردمى كه مؤمن به خدا و رستاخيز باشند با دشمنان خدا و پيغمبرش دوست نشوند گرچه آنها پدر و برادر و فرزند و خويششان باشند چنين كسانند كه خداوند بر دلشان ايمان نوشته و ز روح خود پشتيبانى براىشان كرده و در بهشتانى بجاودانى جاىشان خواهد داد كه رودها به زير آنها روان بود و او از آنها راضى باشد و آنها از او ، چنين كسان گروه خداونديند و آگاه شويد كه رستگاران هم ايشانند و بس .\r\nسخن مفسّرين : مجمع : اين سوره بمدينه نازل شده است و به حساب قارى هاى مكّه و قارىهائى كه دوره ى آخر در مدينه بودند بيست و يك آيه دانسته‌اند چون « أُولئِكَ فِي الأَذَلِّينَ » را كه ديگران آخر آيت بيست و يكم دانسته‌اند آنها آخر آيه ندانسته و جزء آيت بعد شمرده‌اند و ديگر قاريها بيست و دو آيه دانسته‌اند و گفته‌اند : آيت بيست و يكم در « فِي الأَذَلِّينَ » تمام شده است و آيت بعد بيست و دوّم است .\r\nتبيان : اين سوره مدنىّ است و كس در آن خلاف نكرده است .\r\nكشف : بگفته ى بيشتر مفسّران اين سوره مدنىّ است . كلبى گفته است : يك آيت « ما يَكُونُ مِنْ نَجْوى - الخ » بمكّه فرود آمده است . عطا گفته است : ده آيه از اوّل سوره بمدينه آمده است و باقى بمكّه .\r\n« قَدْ سَمِعَ اللَّه » 1 مقتنيات الدّرر : كلمه ى « سَمِعَ » بطور مجاز مرسل بجاى\r\n","description":"","footnote":"","page_name":" 201 ","page_number":201},
  {"content":"\r\n« اجاب » استعمال شده است بمناسبت سبب و مسبّب كه شنيدن خداوند سبب است براى جواب دادن او و معنى چنين است : آن زن كه در كار شوهرش با تو سخن مىگفت و كسب تكليف از تو مىكرد براى ظهار كردن شوهر او را ، خداوند دعايش را اجابت كرد و بسخن او پاسخ گفت .\r\nروزى عمر بر خرى سوار بود و گروهى از پى او ، اين زن به او رسيد و گفت : اى عمر روزى نامت عمير بود بعد عمر شد ، و اكنون امير المؤمنينت گويند پس از خدا بترس كه هر كس مرگ باور داشت از گذشت وقت در انديشه باشد و آنكه حساب باور دارد از عذاب ترسد . مردم بعمر گفتند : براى پير زنى به راه ايستادى ؟ عمر گفت : اين همو است كه خدا از هفت آسمان سخن او شنيد ، چگونه عمر سخن او نشنود .\r\n« لَيَقُولُونَ مُنْكَراً - الخ » 2 مجمع : يعنى آنها كه با زن خود چنين ميگويند سخنى گفته‌اند كه در دين ناپسند است و دروغ چون مادر ، آن زن است كه از او كس زائيده شده است و كس را همسرش نزائيده است ، پس خداوند اين دروغشان را بخشيد و آنها را آمرزيد و براى كارشان كفّاره معيّن كرد .\r\n« يُظاهِرُونَ » 2 مجمع : اين كلمه بسه جور خوانده شده است : با ضمّ ياء و تخفيف ظاء و هم « يظهرون » با تشديد ظاء و هاء و فتح ياء بدون الف و « يظهرون » بفتح ياء و تشديد ظاء ، و كلمه ى « امهاتهم » با رفع خوانده شده است به لغت بنى تميم كه چون « هُنَّ أُمَّهاتِهِمْ » مبتدا و خبر است و امّهات مرفوع است در بودن ماى نافيه نيز از روش سخن نبايد برگشت و بايد مرفوع تلفّظ كرد . و ديگران با نصب خوانده‌اند چون خبر ماى نفى است و اين لغت مردم حجاز است و مناسبتر با قرآن چنان كه گفته‌اند « ما هذا بَشَراً » . بنصب بشر كه خبر ماى نفى است .\r\n« يَعُودُونَ » 3 تبيان : در مقصود از اين جمله اختلاف است : 1 - قتاده گفته است : يعنى بروش اوّل خود برمىگردند كه رابطه ى جنسى و زناشوئى از سر گيرند 2 - ديگران گفته‌اند : يعنى برمىگردند بنگهدارى بهمسرى و از او جدا نمىشوند 3 - شافعى گفته : برمىگردد بهمسرى و در دنباله ى ظهار طلاق به\r\n","description":"","footnote":"","page_name":" 202 ","page_number":202},
  {"content":"\r\n\r\nزبان نمىآرد 4 - طبرى از گروهى نقل كرده است كه جمله ها جلو دنبال آورده شده است و در معنى چنين است : آنها كه همسر خود ظهار مىكنند بايد پيش از پساوش و رابطه ى جنسى غلام آزاد كنند و آنكه نتواند دو ماه روزه بدارد و آنكه نتواند شصت بيچاره خوراك دهد و پس بيكى از اين سه كار برمىگردند از گفته ى خود و زناشوئى بجاى مىگذارند 5 - گروهى گفته‌اند : يعنى برمىگردند از گفتهء خود تا آن را بشكنند و نديده انگارند 6 - ديگران گفته‌اند : يعنى دوباره به گفته ى خود برگردند و ظهار مكرّر كنند آنگاه بايد كفاره دهند . و اين معنى را بيشتر اهل علم قبول ندارند . و مذهب ما اين است كه مقصود از جمله آهنگ عمل جنسى است يا بر گشتن است از گفته ى خود كه نتواند زن خود داند مگر كه كفّاره دهد پس سخن اوّلى و ظهار كردن بجاى باقى است تا آنكه كفّاره دهد .\r\n« إِنَّ الَّذِينَ يُحَادُّونَ » 5 نفحة الرّحمان نهاوندى : چون رسم دوران جاهليّت را پيغمبر ( ص ) عوض كرد و ظهار كه طلاق آن مردم بود با دادن كفّاره باطل كرد بر مشركين گران آمد و بدشمنى خود افزودند از اينروى به اين آيه آنها را از سر انجام بد ترساند .\r\nفى ظلال القرآن : چون در آيت جلو گفته شده است « تِلْكَ حُدُودُ اللَّه » كه خداوند براى مردم اندازه و حد و حكم معيّن كرده است ، براى مخالفين بجملهء « يحادّ » گفته شده است يعنى آنها كه بحدود اسلام تسليم نمىشوند و براى خود حدّى و حكمى درست مىكنند و دشمن مسلمانان مىشوند .\r\n« ما يَكُونُ مِنْ نَجْوى - الخ » 7 ابو الفتوح : عبد اللَّه مسعود از پيغمبر روايت كرده است : اگر انجمنى از سه نفر باشد دو نفر آنها با هم راز نگويند چون سومى دلتنگ مىشود كه از او چيزى پنهان دارند ، ولى اگر چهار نفر باشند راز گفتن روا باشد چون دو نفر ديگر هستند و دلتنگ نمىشوند كه چيزى از آنها پوشيده داشته‌اند .\r\nمجمع : در اين آيات سه اختلاف قرائت است « يَكُونُ » با ياء و تاء به صورت\r\n","description":"","footnote":"","page_name":" 203 ","page_number":203},
  {"content":"\r\nمذكر و مؤنّث خوانده‌اند . و اكثر با رفع و فتح كه عطف بر محلّ كلمه ى « نَجْوى » باشد چون فاعل يكون است و مرفوع و يا عطف بر لفظ نجوى باشد كه به من مجرور است و بجاى جرّ با فتحه خوانده‌اند چون غير منصرف است و « يَتَناجَوْنَ » ينتجون از وزن افتعال خوانده‌اند چون بيك معنى هستند و روايت است كه پيغمبر با على نجوى كرد يكى از اصحاب گفت « أتناجيه دوننا » فرمود « ما انا انتجيته بل اللَّه انتجاه » .\r\nكشف نوشته : ذو النّون مصرى گفت : بر اطراف نيل مىگذشتم جوانى را ديدم شورى عظيم داشت ، گفتم : از كجائى اى غريب ؟ جواب داد ببديهت كه غريب كى باشد او كه با وى انسى دارد ؟ تنها چون بود كسى كه همراهش او بود ؟ ذو النّون از دست خود رها شد ولهى در وى آمد ساعتى از خود غايب گشت بى خود نعره اى همى كشيد جوان گفت : اى پير طريقت تو را چه نمود اين ساعت ؟ گفت : دارو ، با درد موافق افتاد . آنگه روى سوى آسمان كرد در مناجات شد . گفت : اى خداوندى كه درمان دلها تو دارى كيمياى حاصلها تو سازى فغان جانها تو شنوى تاوش خاطرها تو بينى درياب اين بيچاره كه در غرقاب است و دلش از بيم درد نابايست كباب است ، دردى دارد كه بهى مباد او را اين درد صواب است . با دردمندى به درد خرسند كسى را چه حساب است ؟\r\nفخر : اين آيه براى منافقين آمد كه با يكدگر راز مىگفتند تا مسلمانان آزرده شوند . ابن عبّاس گفت : براى ربيعة بن عمرو و برادرش حبيب و صفوان ابن اميّة نازل شد كه با يكدگر سخن مىگفتند ، يكى پرسيد : آيا اين سخنان ما خدا مىداند ؟ ديگرى گفت : پاره اى را بداند و پاره اى نه ، سوّمى گفت : اگر چيزى از اين بداند همه را خواهد دانست . آيه بپاسخ اين گفتگو آمد . و در مصحف عبد اللَّه مسعود اين آيه چنين است « ما يكون من نجوى ثلاثة الَّا اللَّه رابعهم و لا اربعة الَّا اللَّه خامسهم و لا خمسة الَّا اللَّه سادسهم و لا اقلّ من ذلك و لا اكثر الَّا اللَّه معهم اذا اخذوا في التّناجي » .\r\n","description":"","footnote":"","page_name":" 204 ","page_number":204},
  {"content":"\r\n\r\nحسينى نوشته : او با ايشان است بعلم در اقطار السّموات يا در زواياى زمين چه علم او باشياء قرب مكانى نيست تا باختلاف امكنه تفاوت كند . نظم :\r\n\r\nاين معيّت در نيابد عقل و هوش\r\nزين معيّت دم مزن بنشين خموش\r\n\r\n\r\nقرب حقّ از بنده دور است و قياس\r\nبر قياس خود منه آن را اساس\r\n\r\n« وَلَيْسَ بِضارِّهِمْ . . . وَعَلَى اللَّه فَلْيَتَوَكَّلِ » 9 ؟ ؟ ؟\r\n\r\nدگر بما سخن خصم تند خوى ؟ ؟ ؟\r\nكه اهل مجلس ما را از آن حسابى نيست\r\n\r\nيعنى : شيطان وسوسه مىكند ولى به پشتيبانى حقّ محفوظ هستند .\r\n« إِذا قِيلَ لَكُمْ تَفَسَّحُوا - الخ » ؟ ؟ ؟ مجمع : قتاده و مجاهد گفته‌اند : در مجلسى كه حضور پيغمبر ( ص ) هستيد اگر بشما گفتند : جاى براى ديگران باز كنيد شما بپذيريد تا خدا در بهشت براى شما جاى گشاده بدارد . و اگر بگويند از جاى بلند شويد و ديگران را جاى دهيد شما از جاى خيزيد و دگران را جاى دهيد و بعضى گفته‌اند : مقصود از مجالس هر انجمنى است كه براى پند و ياد حقّ فراهم مىشود . و مجاهد گفته است مقصود از « فَانْشُزُوا » اين است كه اگر به شما گويند براى نماز يا جنگ آماده شويد بپذيريد و كوتاهى نكنيد . و بعضى گفته‌اند :\r\nيعنى اگر در حضور پيغمبر بشما گويند از جاى بلند شويد تا براى ديگرى جاى باز شود فرمان بريد كه دستور پيغمبر جز بفرمان خدا نباشد . عكرمه و ضحّاك گفته‌اند :\r\nمردمى بودند كه در نماز تنبل بودند اين جمله براى آنها است كه زود از جاى خيزند و به نماز بشتابند . و گفته‌اند روى سخن با آن مردم است كه مىخواستند زياد نزد پيغمبر باشند و تا همه ى حاضرين بيرون نروند از جاى نخيزند به اين جمله دستور رسيد كه زياد ننشينيد و زود بلند شويد . و فعل « انْشُزُوا » با ضمّ و كسر شين خوانده شده است .\r\nابو السعود : نقل است كه مقصود از مجالس جايگاه سربازان است در صفّ جنگ كه كسى ميرسيد و مىگفت : براى من جاى باز كنيد و ديگران از شدّت حرص\r\n","description":"","footnote":"","page_name":" 205 ","page_number":205},
  {"content":"\r\n\r\nبجنگ جواب او نمىدادند به اين جمله دستور داده شده است كه براى سرباز تازه وارد در صفّ خود جاى باز كنيد و بعضى « في المجلس » بفتح لام بدون الف خوانده‌اند يعنى در نشستن خود جاى تنگ نكنيد و براى ديگران گشايش دهيد .\r\n« الَّذِينَ أُوتُوا الْعِلْمَ - الخ » 11 كشف : بعضى گفته‌اند : يعنى مؤمنين را بالا مىبرد و علما را درجاتشان بالا مىبرد كه مؤمنين بر ديگران برترى دارند و عالم را پايه و منزلت بالا است . و بعضى گفته‌اند : يعنى مؤمن براى ايمان و اطاعتش يك درجه بالا مىرود ، و عالم مؤمن چند درجه بر مؤمن غير عالم بالاتر است . حسن بصرى گفته است : ابن مسعود اين آيه خواند و گفت : اى مردم معنى اين آيه را بفهميد كه شما را بعلم تشويق مىكند و خدا ميگويد پايه ى عالم مؤمن را بالاتر مىبرد از مؤمن نادان .\r\nمجمع : بعضى گفته‌اند : يعنى جاى باز كنيد و بلند شويد تا اينكه خدا مؤمن را بواسطه ى اطاعت او و عالم را بواسطه ى علمش بدرجات بهشت بالا برد و گفته‌اند يعنى درجاتشان را در مجلس پيغمبر بالا ببرد و اين دستورى به پيغمبر است كه علما را به خود نزديك كند تا فضيلت آنها نمودار شود .\r\nمقتنيات الدّرر : جمله ى « الَّذِينَ أُوتُوا الْعِلْمَ » كه بدنبال « الَّذِينَ آمَنُوا » آورده شده از قبيل عطف خاصّ بر عامّ است كه ميگويد مؤمنين را در دنيا يارى مىكند و بعد در بهشت جاى مىدهد و اين گونه مرتبه شان بر ديگران بالا رفته است و برترى يافته‌اند بخصوص دانشمندانشان . و ابن عبّاس گفته است :\r\nجمله ى اول در « مِنْكُمْ » تمام مىشود و جمله ى دوّم با فعل مقدّرى آغاز مىشود تا در معنى چنين باشد : و بالا مىبرد مردم عالم را بدرجاتى .\r\nفى ظلال القرآن : اين آيه به آن مردم ياد مىدهد : ايمانى كه آدمى را فراخ - سينه و فرمانبر كند و علمى كه دل را پاكيزه كند تا گشاده و سر بفرمان شود هر دو راه باز مىكنند براى بالا رفتن درجه ى آدمى به پيشگاه خداوندى .\r\n","description":"","footnote":"","page_name":" 206 ","page_number":206},
  {"content":"\r\n« فَقَدِّمُوا بَيْنَ يَدَيْ - الخ » 12 تبيان : زجّاج گفت : سرمايه داران حضور پيغمبر مىرفتند و مدّتى با او خلوت مىكردند و نادارها نمىتوانستند بمانند آنها دسترس به پيغمبر ( ص ) بيابند از اينروى بخشش پيش از خلوت و راز گفتن با پيغمبر واجب شد تا خوددارى كنند از گرفتن وقت و مجال ندادن به فقرا و اندازه اى براى بخشش و صدقه معيّن نشد و كم يا زياد براى اين كار بس بود و كسى بعد از اين آيه نه صدقه داد و نه با پيغمبر خلوت كرد و راز گفت مگر بآنجورى كه گفته‌اند عليّ عليه السّلام كه دينارى قرض كرد و به فقرا داد و با پيغمبر راز گفت و آيه نسخ شد .\r\nمجمع : مجاهد گفته است : اين دستور به صدقه پيش از راز با پيغمبر يك ساعت بود و آيت بعد آمد و اين حكم برداشته شد . مقاتل بن حيّان گفت : تا ده شب باقى بود و پس از آن برداشته شد .\r\nفخر : ابو مسلم گفت : اين دستور بوجوب صدقه وظيفه ى قطعى نبوده است تا بآيت بعد نسخ شده باشد بلكه از اوّل اين حكم موقّت بود تا آنها كه منافق و بد دل بودند و البتّه از صدقه دادن خوددارى مىكردند نمودار شوند و هم مؤمن پاكدل فرمانبردار نمودار شود .\r\n« فَإِذْ لَمْ تَفْعَلُوا - الخ » 13 ابو السعود : يعنى چون صدقه دادن بر شما دشوار بود و شما گناهكار بوديد و شرمنده كه همين شرمندگى موجب پذيرش توبه ى شما شد پس براى جبران آن و تلافى گذشته مواظب نماز و زكات و ديگر وظايف دين باشيد .\r\nتفسير صفى عليشاه :\r\n\r\nگفت اين ، تا زحمت از وى كم شود\r\nبا وى آنكش دل بود همدم شود\r\n\r\n\r\nچون رسيد اين آيت بس ارجمند\r\nمر مزاحم مردمش كمتر شدند\r\n\r\n\r\nاغنيا از بخل و درويشان ز عسر\r\nامتحان اين است ز اهل عسر و يسر\r\n\r\n\r\nبد صفى را يك دلى لبريز خون\r\nآب چشم آن را ببرد از تن برون\r\n\r\n\r\nبسكه در غمخانه بودش رنج آه\r\nبر تصدّق شد بدان زلف سياه\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nبد سرى آن هم ز دوش انداختم\r\nپاىكوبان در قمارى باختم\r\n\r\n\r\nدر خراباتش نهادم بر كنار\r\nزان كه گفتندم در اينجا سر سپار\r\n\r\n\r\nمن به بيرون آمدم زان كو دگر\r\nنى در آن سودا شدم محتاج سر\r\n\r\n\r\nگر ز هستى پرسى آن از دوست بود\r\nآنچه از او ، برد باقى پوست بود\r\n\r\n\r\nمن چه دارم تا دهم در راز دوست\r\nبشنوم تا زان دهان آواز دوست\r\n\r\n\r\nمن كجا بودم كنون اينجا كجاست\r\nنظم تفسيرم چه شد ؟ گو گر بجاست\r\n\r\n« ألَمْ تَرَ إِلَى الَّذِينَ تَوَلَّوْا » 14 ابو الفتوح : سدّى و مقاتل گفتند : عبد اللَّه ابن نبتل مردى منافق بود كه بحضور پيغمبر مىرسيد و سخن آن حضرت با جهودان مىگفت . روزى پيغمبر به او فرمود : چرا تو و يارانت مرا دشنام مىدهيد او و يارانش سوگند ياد كردند كه چنين نيست و خود مىدانستند كه بدروغ سوگند ميخورند اين آيه در برابر جواب آنها نازل شد .\r\n« اتَّخَذُوا أَيْمانَهُمْ » 16 مجمع : ايمان با كسر همزه نيز خوانده شده است يعنى اظهار ايمان و مسلمانى را سپر خود كرده‌اند .\r\n« يَوْمَ يَبْعَثُهُمُ - تا آخر آيه » 18 ابو الفتوح : بعضى گفتند : يعنى در روز رستاخيز آنها دروغ مىگويند چنان كه در دنيا دروغ مىگفتند و از سرگردانى و ترس چون كودكى باشند كه نداند چه مىگويد . و بعضى گفتند : يعنى در گمان خود كه بزندگانى كار خوب كرده‌اند دروغگو در آمدند و اين كذب بمعنى خيبت است يعنى گمانشان بر خلاف بود و به مقصود نرسيدند . بعضى گفتند : مقصود اين است كه در زندگى با شما نفاق كردند و دروغ گفتند .\r\nكشف : ابن عبّاس از پيغمبر صلَّى اللَّه عليه و آله نقل كرده است : برستاخيز دشمنان خدا را آواز دهند كه كجايند ؟ مردم قدرى مذهب برخيزند با روى سياه و چشم كبود و لب و دهان كج كه آب از دهانشان مىريزد و سوگند ياد كنند كه غير خدا نپرستيديم و ماه و ستاره و بت را خداى خود نشمرديم . و ابن عبّاس اينجمله ها را خواند « وَيَحْسَبُونَ أَنَّهُمْ - تا آخر » و سه بار گفت : سوگند به خدا اينها كه در\r\n","description":"","footnote":"","page_name":" 208 ","page_number":208},
  {"content":"\r\n\r\n\r\nآيه ياد شده‌اند همان قدريّه هستند .\r\n« كَتَبَ اللَّه - الخ » 21 مجمع : چون آنچه خدا نوشته است ناگزير شدنى است پس چنان است كه بجمله سوگندى آورده شده است از اينروى جمله ى بعد « لأَغْلِبَنَّ » كه بجاى جواب قسم و موضوع سوگند است لام آورده شده است يعنى البتّه چنين خواهد بود . و نقل است كه چون مسلمانان ديدند آباديهاى خيبر و غير آن بدستشان گشوده شد گفتند : ممالك فارس و روم نيز بدست ما خواهد آمد منافقين گفتند : اينها گمان مىكنند آن ممالك با استحكامات و ابزارشان مانند اين دهكده ها است كه زود گشوده شود . اين آيه براى جواب آنها آمد كه خدا سر - نوشت كرده و خدا و پيغمبر و دين او چيره خواهند بود .\r\nحسينى : يعنى اگر مسلمانان مأمور بجنگ شوند چيره ى بقوّت و قدرت خواهند بود و گر نه بدليل و برهان چيره بر كافران شوند . بيت :\r\n\r\nحكمى كه آن ز بارگه كبريا بود\r\nكس را در آن مجال تصرّف كجا بود\r\n\r\n« لا تَجِدُ قَوْماً - تا آخر » 22 فخر : ابن عبّاس گفت : اين آيه براى آن مسلمانان آمد كه خويشان خود را در راه خدا كشتند و بيشتر مفسّرين معتقدند آيه براى سرزنش حاطب بن ابي بلتعه نازل شد كه او خويشان كافر خود را كه به مكّه بودند خبردار كرد كه پيغمبر آهنگ آنها كرده است و اين قصّه مشهور است .\r\nمجمع : سدّي گفته : عبد اللَّه پسر عبد اللَّه بن ابيّ سلول حضور پيغمبر صلَّى اللَّه عليه و آله بود آن حضرت چيزى نوشيد او عرض كرد : اندكى در ظرف بگذار تا بپدرم دهم كه شايد دلش از نفاق پاك شود . آن حضرت به او داد و او برد و به پدر خود داد عبد اللَّه پرسيد : اين چى است ؟ گفت نيمخورده ى پيغمبر است آوردم كه بخورى تا شايد دلت را خدا پاك كند . او گفت : چرا پيشاب مادرت را نياوردى ؟ پسر حضور پيغمبر ( ص ) رفت و اجازه خواست كه پدرش را بكشد . پيغمبر به او فرمود : با پدر مدارا كن . اين آيه براى توصيف او نازل شد .\r\n","description":"","footnote":"","page_name":" 209 ","page_number":209},
  {"content":"\r\n\r\n« رَضُوا عَنْه » 22 كشف : يعنى در آخرت شادند كه بهشت دارند . بعضى گفته‌اند : يعنى به دنيا دلگران از سرنوشت خود نبودند و از ابو عثمان نيشابورى نقل است : چهل سال مىگذرد كه نه اگر بيك حال بودم دلگير شدم و نه اگر خدا مرا ز حالى بحالى كرد خشمگين شدم .\r\nمجمع : در آيه كلمه ى « عشيرة » به صورت جمع « عشيرات » خوانده شده است و « كَتَبَ » با ضمّ كاف به صورت مجهول خوانده‌اند و نتيجه ى معنى يكى است .\r\nسخن ما : 1 - آيت 6 « ما يَكُونُ مِنْ نَجْوى - الخ » جهت اختصاص نجوى بسه نفر و بالاتر كه از نجواى دو نفرى اسم برده نشده است با اينكه اصل راز و نجوى ميان دو نفر است شايد از اين روى باشد كه براى پاسخ آن عربها است كه بيش از دو نفر بوده‌اند و با هم انجمن كرده و مىپرسيدند آيا خدا از راز ما خبردار است يا نه چنان كه در شأن نزول نقل كرديم كه آنها بيش از دو نفر بوده‌اند . و شايد براى راهنمائى مردم باشد و شدّت اهميّت برازدارى كه اگر دو نفر با هم راز گويند كه كسى ديگر از آنها خبردار نشود و محدود ميان دو نفرشان باشد خداوند هم آنها را به خود ميگذارد و رازشان فاش نمىكند چنان كه گويا از آن بىخبر بوده است پس مردم نبايد در ميان دو نفر كه راز مىگويند مداخله كنند و هم آن دو نفر نبايد راز خود فاش كنند ولى اگر بيش از دو نفر بود اهميّت راز دو نفرى را ندارد .\r\n2 - آيت 11 « إِذا قِيلَ لَكُمْ - الخ » دستورى است همگانى و براى هميشه نه منحصر به همان مورد خاصّ كه در شأن نزول نوشتيم و با توجّه بروش مردم معلوم مىشود كه گويا از اين آيه و اين دستور خبردار نيستند هم چنان كه در بسيارى از مجالس مشاهده مىشود با اينكه صاحب خانه با چشم خواهش نگاه مىكند و خجالت مىكشد كه آشكار بگويد جاى باز كنيد كسى به روى خود نمىآورد و همچنين تازه وارد در مجلسى و يا مسجدى اگر آشنائى نداشته باشد او را ناديده مىانگارند و جاى برايش باز نمىكنند با اينكه عموم اين آيه اين موارد را مىگيرد .\r\n","description":"","footnote":"","page_name":" 210 ","page_number":210},
  {"content":"\r\n3 - جمله ى آخر آيت 11 « يَرْفَعِ اللَّه - الخ » شايد بتوان چنين معنى كرد : خدا مردم مؤمن كه همان دانشمندان هستند درجاتشان را بالا مىبرد و در حقيقت جمله ى دوم براى بيان و توضيح اولى باشد نه جداگانه و مقصود از علم تشخيص درستى گفتار پيغمبر و علم بلزوم اطاعت از فرمان او است . و چون به دنبال فرمان جاى باز كردن و برخاستن اين جمله گفته شده است كه به جاى جواب امر است يعنى اين فرمان را اطاعت كنيد تا چنين بهره اى ببريد پس شايد مقصود اين است كه اين فرمان را مؤمن اطاعت مىكند چون عالم است بلزوم فرمانبرى پيغمبر و خداوند درجات چنين كسان را كه مؤمن يعنى عالم بخير و صلاح خود هستند و فرمان مىبرند بالا خواهد برد .\r\n4 - آيت 14 جمله ى « يَحْلِفُونَ - الخ » مىفهماند : هر سخنى و نقلى كه گوينده آن را باور نداشت يا بخطا باور داشت و در واقع نبود هر دو دروغ است يعنى چه كسى بر خلاف واقع نقل كند و يا بر خلاف عقيده ى خود گرچه در واقع درست باشد باز هم دروغ است . چون قيد « وَهُمْ يَعْلَمُونَ » مىگويد با اينكه مىداند درست نيست دروغ مىگويد ، يعنى اگر نداند باز هم دروغ است .\r\n5 - آيت 18 « يَوْمَ يَبْعَثُهُمُ - الخ » شايد معنى استفهام توبيخى ميفهماند كه آيا برستاخيز هم سوگند ياد مىكنند و انتظار دارند كه از كار دوران زندگى سرمشق بگيرند و به همان گونه سوگند بدروغ و اغفال بخورند البتّه دروغ ميگويند يعنى بر خلاف حقيقت انتظار دارند و سخنى مىگويند . و كلمه ى « الْكاذِبُونَ » به معنى خلاف واقع استعمال شده است كه آنها مىگويند و انتظار دارند ولى درست نيست و نخواهد شد .\r\n6 - آيت 21 « كَتَبَ اللَّه - الخ » چون بطور عموم گفته است كه خدا چيرگى خود و پيغمبرش را بسرنوشت كرده است و قيد و شرطى نكرده است ميتوان گفت :\r\nاين مطلب محدود به زمان پيغمبر و چيرگى بر اعراب نيست بلكه مىفهماند كه البتّه حقّ غالب است و اگرچه خلاف حقّ هم ديده مىشود ، ولى آنچه كه سرنوشت\r\n","description":"","footnote":"","page_name":" 211 ","page_number":211},
  {"content":"\r\n\r\nخداوندى است جلو بودن حقّ است و ممكن است اشاره باشد به اين كه سرنوشت خدائى اين است كه خدا و پيغمبرش در همه جا و بر همه كس چيره شوند ولى زمان آن معيّن نشده است و همان باشد كه ملَّتها آرزو دارند كه همگى بفرمان يك حكومت عادله اداره شوند و هنوز هنگام آن نرسيده است .\r\n7 - از آيت آخر « لا تَجِدُ قَوْماً - الخ » دو مطلب استفاده مىشود : اوّل آنكه در برابر حقّ و حقيقت رعايت خويشاوندى و دوستى كند ايمان ندارد چون مىگويد : اى پيغمبر مؤمن به خدا و قيامت با دشمن خدا و رسول دوست نيست اگرچه خويشان او باشند . و البتّه آنكه از حقّ و حقيقت چشم بپوشد و بخواهد بر خلاف آن رفتار كند دشمن خدا و رسول است چون خدا و رسول منافع مشتركى با مردم ندارند تا دوستى و دشمنى داشته باشند جز برقرارى حقيقت و عدالت پس هر كس از آن جدا شود دشمن آنها باشد . دوّم - لازمه ى ايمان رعايت حقّ و حقيقت است در برابر هر كس كه باشد از اينروى ميتوان فهميد بيشتر آنها كه براى خود جاه و مقامى درست كرده و هميشه براى نگهدارى و بالا بردن آن از پايمال كردن حق كوتاهى نمىكنند البتّه در دل ايمان ندارند چون دوست و نگهبان حقّكشى و عدالتشكنى هستند تا خود بجاه و مقام بمانند و بالاتر روند .\r\nسورهء حشر - 59\r\nبِسْمِ اللَّه الرَّحْمنِ الرَّحِيمِ\r\nسَبَّحَ لِلَّه ما فِي السَّماواتِ وَما فِي الأَرْضِ وَهُوَ الْعَزِيزُ الْحَكِيمُ ( 1 ) هُوَ الَّذِي أَخْرَجَ الَّذِينَ كَفَرُوا مِنْ أَهْلِ الْكِتابِ مِنْ دِيارِهِمْ لأَوَّلِ الْحَشْرِ ما ظَنَنْتُمْ أَنْ يَخْرُجُوا وَظَنُّوا أَنَّهُمْ مانِعَتُهُمْ حُصُونُهُمْ مِنَ اللَّه فَأَتاهُمُ اللَّه مِنْ حَيْثُ لَمْ يَحْتَسِبُوا وَقَذَفَ فِي قُلُوبِهِمُ\r\n","description":"","footnote":"","page_name":" 212 ","page_number":212},
  {"content":"\r\nالرُّعْبَ يُخْرِبُونَ بُيُوتَهُمْ بِأَيْدِيهِمْ وَأَيْدِي الْمُؤْمِنِينَ فَاعْتَبِرُوا يا أُولِي الأَبْصارِ ( 2 ) وَلَوْ لا أَنْ كَتَبَ اللَّه عَلَيْهِمُ الْجَلاءَ لَعَذَّبَهُمْ فِي الدُّنْيا وَلَهُمْ فِي الآخِرَةِ عَذابُ النَّارِ ( 3 ) ذلِكَ بِأَنَّهُمْ شَاقُّوا اللَّه وَرَسُولَه وَمَنْ يُشَاقِّ اللَّه فَإِنَّ اللَّه شَدِيدُ الْعِقابِ ( 4 )\r\nما قَطَعْتُمْ مِنْ لِينَةٍ أَوْ تَرَكْتُمُوها قائِمَةً عَلى أُصُولِها فَبِإِذْنِ اللَّه وَلِيُخْزِيَ الْفاسِقِينَ ( 5 ) وَما أَفاءَ اللَّه عَلى رَسُولِه مِنْهُمْ فَما أَوْجَفْتُمْ عَلَيْه مِنْ خَيْلٍ وَلا رِكابٍ وَلكِنَّ اللَّه يُسَلِّطُ رُسُلَه عَلى مَنْ يَشاءُ وَاللَّه عَلى كُلِّ شَيْءٍ قَدِيرٌ ( 6 ) ما أَفاءَ اللَّه عَلى رَسُولِه مِنْ أَهْلِ الْقُرى فَلِلَّه وَلِلرَّسُولِ وَلِذِي الْقُرْبى وَالْيَتامى وَالْمَساكِينِ وَابْنِ السَّبِيلِ كَيْ لا يَكُونَ دُولَةً بَيْنَ الأَغْنِياءِ مِنْكُمْ وَما آتاكُمُ الرَّسُولُ فَخُذُوه وَما نَهاكُمْ عَنْه فَانْتَهُوا وَاتَّقُوا اللَّه إِنَّ اللَّه شَدِيدُ الْعِقابِ ( 7 ) لِلْفُقَراءِ الْمُهاجِرِينَ الَّذِينَ أُخْرِجُوا مِنْ دِيارِهِمْ وَأَمْوالِهِمْ يَبْتَغُونَ فَضْلًا مِنَ اللَّه وَرِضْواناً وَيَنْصُرُونَ اللَّه وَرَسُولَه أُولئِكَ هُمُ الصَّادِقُونَ ( 8 ) وَالَّذِينَ تَبَوَّؤُا الدَّارَ وَالإِيمانَ مِنْ قَبْلِهِمْ يُحِبُّونَ مَنْ هاجَرَ إِلَيْهِمْ وَلا يَجِدُونَ فِي صُدُورِهِمْ حاجَةً مِمَّا أُوتُوا وَيُؤْثِرُونَ عَلى أَنْفُسِهِمْ وَلَوْ كانَ بِهِمْ خَصاصَةٌ وَمَنْ يُوقَ شُحَّ نَفْسِه فَأُولئِكَ هُمُ الْمُفْلِحُونَ ( 9 ) وَالَّذِينَ جاؤُ مِنْ بَعْدِهِمْ يَقُولُونَ رَبَّنَا اغْفِرْ لَنا وَلإِخْوانِنَا الَّذِينَ سَبَقُونا بِالإِيمانِ وَلا تَجْعَلْ فِي قُلُوبِنا غِلاًّ لِلَّذِينَ آمَنُوا رَبَّنا إِنَّكَ رَؤُفٌ رَحِيمٌ ( 10 ) ألَمْ تَرَ إِلَى الَّذِينَ نافَقُوا يَقُولُونَ لإِخْوانِهِمُ الَّذِينَ كَفَرُوا مِنْ أَهْلِ الْكِتابِ لَئِنْ أُخْرِجْتُمْ لَنَخْرُجَنَّ مَعَكُمْ وَلا نُطِيعُ فِيكُمْ أَحَداً\r\n","description":"","footnote":"","page_name":" 213 ","page_number":213},
  {"content":"\r\nأَبَداً وَإِنْ قُوتِلْتُمْ لَنَنْصُرَنَّكُمْ وَاللَّه يَشْهَدُ إِنَّهُمْ لَكاذِبُونَ ( 11 ) لَئِنْ أُخْرِجُوا لا يَخْرُجُونَ مَعَهُمْ وَلَئِنْ قُوتِلُوا لا يَنْصُرُونَهُمْ وَلَئِنْ نَصَرُوهُمْ لَيُوَلُّنَّ الأَدْبارَ ثُمَّ لا يُنْصَرُونَ ( 12 ) لأَنْتُمْ أَشَدُّ رَهْبَةً فِي صُدُورِهِمْ مِنَ اللَّه ذلِكَ بِأَنَّهُمْ قَوْمٌ لا يَفْقَهُونَ ( 13 ) لا يُقاتِلُونَكُمْ جَمِيعاً إِلَّا فِي قُرىً مُحَصَّنَةٍ أَوْ مِنْ وَراءِ جُدُرٍ بَأْسُهُمْ بَيْنَهُمْ شَدِيدٌ تَحْسَبُهُمْ جَمِيعاً وَقُلُوبُهُمْ شَتَّى ذلِكَ بِأَنَّهُمْ قَوْمٌ لا يَعْقِلُونَ ( 14 ) كَمَثَلِ الَّذِينَ مِنْ قَبْلِهِمْ قَرِيباً ذاقُوا وَبالَ أَمْرِهِمْ وَلَهُمْ عَذابٌ أَلِيمٌ ( 15 ) كَمَثَلِ الشَّيْطانِ إِذْ قالَ لِلإِنْسانِ اكْفُرْ فَلَمَّا كَفَرَ قالَ إِنِّي بَرِيءٌ مِنْكَ إِنِّي أَخافُ اللَّه رَبَّ الْعالَمِينَ ( 16 ) فَكانَ عاقِبَتَهُما أَنَّهُما فِي النَّارِ خالِدَيْنِ فِيها وَذلِكَ جَزاءُ الظَّالِمِينَ ( 17 ) يا أَيُّهَا الَّذِينَ آمَنُوا اتَّقُوا اللَّه وَلْتَنْظُرْ نَفْسٌ ما قَدَّمَتْ لِغَدٍ وَاتَّقُوا اللَّه إِنَّ اللَّه خَبِيرٌ بِما تَعْمَلُونَ ( 18 ) وَلا تَكُونُوا كَالَّذِينَ نَسُوا اللَّه فَأَنْساهُمْ أَنْفُسَهُمْ أُولئِكَ هُمُ الْفاسِقُونَ ( 19 ) لا يَسْتَوِي أَصْحابُ النَّارِ وَأَصْحابُ الْجَنَّةِ أَصْحابُ الْجَنَّةِ هُمُ الْفائِزُونَ ( 20 ) لَوْ أَنْزَلْنا هذَا الْقُرْآنَ عَلى جَبَلٍ لَرَأَيْتَه خاشِعاً مُتَصَدِّعاً مِنْ خَشْيَةِ اللَّه وَتِلْكَ الأَمْثالُ نَضْرِبُها لِلنَّاسِ لَعَلَّهُمْ يَتَفَكَّرُونَ ( 21 ) هُوَ اللَّه الَّذِي لا إِله إِلَّا هُوَ عالِمُ الْغَيْبِ وَالشَّهادَةِ هُوَ الرَّحْمنُ الرَّحِيمُ ( 22 ) هُوَ اللَّه الَّذِي لا إِله إِلَّا هُوَ الْمَلِكُ الْقُدُّوسُ السَّلامُ الْمُؤْمِنُ الْمُهَيْمِنُ الْعَزِيزُ الْجَبَّارُ الْمُتَكَبِّرُ سُبْحانَ اللَّه عَمَّا يُشْرِكُونَ ( 23 ) هُوَ اللَّه الْخالِقُ الْبارِئُ الْمُصَوِّرُ لَه الأَسْماءُ الْحُسْنى يُسَبِّحُ لَه ما فِي السَّماواتِ وَالأَرْضِ وَهُوَ الْعَزِيزُ الْحَكِيمُ ( 24 )\r\n","description":"","footnote":"","page_name":" 214 ","page_number":214},
  {"content":"\r\nمعنى لغات : « شَاقُّوا » از مصدر مشاقّه بمعنى دشمنى و ناسازگارى « لِينَةٍ » انواع خرما بجز عجوه كه آن پر شده در غلاف است و ناپسند . « أَفاءَ » از فيئ به معنى غنيمت و خراج يعنى مالى را غنيمت و بهره قرار داد . « أَوْجَفْتُمْ » از اوجف يعنى تند دواندن اسب و بتندى حركت دادن و مضطرب كردن . « دُولَةً » با ضم دال آنچه دست بدست مىدهند ، سرمايه ، چيرگى . « متصدّع » متفرّق و پراكنده « قدّوس » پاكيزه از هر نقص و عيب . « مهيمن » از نامهاى خدا است به معنى آسوده كننده از گرفتارى يا بمعنى شاهد و دست اندركار روزى و مرگ آدميان و يا امين و درستكار شمرده شده .\r\nترجمه : بنام خداى بخشنده بهمگان مهربان بمؤمنان\r\n1 آنچه در آسمانها و زمين است ز هر زشتى و كمى خداى را پاك شمرد كه او عزيز است و حكيم\r\n2 و همو است كه كافران يهود را براى نخستين نمونه ى رستاخيز از خانمان بدر كرد . يا بأوّلين نوبت از شهر و ديارشان دربدر كرد چه آنها مىپنداشتند قلعه هاشان جلوگير سرنوشت خداوندى است و شما مسلمانان گمان نمىبرديد كه از جايگاه خود برون شوند . پس از آن سوى كه خود گمان نداشتند فرمان حقّ بر سرشان آمد و چنان ترسى در دلهاشان فكند كه با دست خود و بدست مسلمانان خانه ها ويران مىكردند . پس اى خردمندان پند گيريد [ و قدرت حقّ بدانيد 
  ]\r\n3 و اگر خداوند دربدرى بسرنوشتشان نكرده بود البتّه [ همچو بنى قريظه 
  ] به دنيا گرفتارشان مىكرد و بسراى ديگر آزار آتش نصيبشان بود\r\n4 - اين گرفتاريها از آنرو است كه با خدا و پيغمبر معارضه كردند و هر كس چنين كند به سختى آزار بيند .\r\n5 بدانيد كه آنچه از خرما بنانشان بريديد و بجاى گذارديد همگى بفرمان حقّ بود تا [ از هر راهى شود 
  ] بدكاران را خوار و بيچاره كند\r\n6 و آنچه از اموال ايشان خدا به پيغمبرش بخشيد شما را در آن رنجى نبود و اسب و شترى به گرفتنش نتاختيد . [ پس آن غنيمتها ويژه ى پيغمبر است 
  ] و خداوند بر هر كه خواهد پيغمبرش را چيره كند كه او بهر چيزى توانا است\r\n7 و هر چه خدا از\r\n","description":"","footnote":"","page_name":" 215 ","page_number":215},
  {"content":"\r\nسرمايه ى مردم اين آباديهاى كافران به پيغمبرش داد همگى مختص خدا است و پيغمبر و بىپدران و بيچارگان و به راه ماندگان تا اين گونه اموال در ميان سرمايه داران دست بدست نگردد پس آنچه پيغمبر بشما داد بپذيريد و آنچه نداد خوددارى كنيد [ و راضى شويد 
  ] و از خدا بترسيد كه آزار او سخت است\r\n8 و اين سرمايه ها مال مهاجرين فقير است كه از خانه بيرونشان كرده‌اند و اموالشان ز دستشان گرفته شده است و آنها بدنبال خوشنودى خدايند و بخشش او مىخواهند و يارى خدا و پيغمبرش مىكنند . و چنين كسانند كه [ به درستى 
  ] راستگويانند\r\n9 و آن كسان كه پيش از پيغمبر و مسلمين در مدينه جاى داشتند و ايمان بدل جاى دادند هر كس ترك وطن كرد و بسوىشان رفت دوست مىدارند و از بخشش خداوند به آنها رنج و نيازى بدل نيابند و اگرچه خود نيازمند بوند آنها را برگزينند . و هر كس ز بخيلى چنين دور بماند رستگار است\r\n10 و آنها كه پس از ايشان پيدا شوند [ چون نبودند تا بجان و مال كمك كنند در عوض 
  ] گويند : پروردگارا ما را بيامرز و هم برادران ما كه بايمان ز ما جلو بودند و ما را كينه دل بمؤمنين مكن كه همانا تو بخشنده مهربانى\r\n11 لكن بمردم منافق و بد دل نگر كه بدوستان يهود بيدين خود گويند : اگر شما را ز خانمان بيرون كنند ما با شمائيم و فرمان كس بدشمنى شما نبريم و اگر با شما بجنگند كومكتان كنيم . ولى خداوند گواه است كه آنها دروغ گويند\r\n12 چه اگر آنها را بيرون كنند اينان بر جاى بمانند و اگر با آنها بجنگند اين بد دلان يارى آنها نكنند و اگر هم بكومكشان روند پشت كنند و بگريزند و سپس كس يارى ايشان نكند\r\n13 اين منافقين چنان بىخردند كه شما مسلمانان در دلشان با شكوه تر از خدائيد\r\n14 كه همگان بجنگتان نيايند جز از پس ديوارها و يا بدرون قلعه هاى استوار و نيروشان بجلو يكدگر سخت نمايد كه پندارى بهم فراهمند ولى دلها ز هم جدا است چون راه درست و نادرست در نيابند\r\n15 داستان اين بد دلان همانند آنها است كه كمى پيش از ايشان بودند و [ ببدر يا خيبر 
  ] سر انجام بد خود\r\n","description":"","footnote":"","page_name":" 216 ","page_number":216},
  {"content":"\r\n\r\nچشيدند و هم آزارى دردناك به پيش دارند\r\n16 نمونه ى رفتار اين بد دلان با دوستانشان ، شيطان است كه بآدمى گويد : بيدين باش و چون او دين خود رها كرد گويد : من از تو بيزارم كه از پروردگار جهانيان ترسناكم\r\n17 و سر انجام هر دوشان آتش هميشگى است كه سزاى ستمكاران است\r\n18 پس اى مؤمنين به راه حقّ پرهيزگار باشيد و هر كس آن انديشه كند كه فرداى رستاخيز چه اندوخته دارد تا از سر انجام بد خدا ترس شود چه آنچه كنيد او آگاه بود\r\n19 و نه ز آن مردمان باشيد كه ياد خدا فراموش كردند تا كه ز خود بىخبر شدند و البته چنين كسان فاسقند و بدكار\r\n20 پس ياران بهشت و آتش بيكسان نباشند كه بهشتيان رستگارند\r\n21 [ اى مردم قدرت اين قرآن بدانيد 
  ] كه اگر آن را بر كوه فرود آريم نرم و ز هم پاشيده از ترس خداش بينند . اين داستانى است كه براى مردم آريم تا در انديشه ى كار خويش باشند\r\n22 و بدانند كه خداوند او است كه جز او آفريننده نيست و داناى نهان و آشكار است و بخشش او فراوان است و مهربان ببندگان است\r\n23 او است خداوندى كه جز او خدا نيست . او است پادشاه پاك درست كه آسوده بدارد و براستى گواه باشد و گرامى است و هر كمى را به درستى رساند و برتر ز هر چيز و چه پاك است او از آنچه انبازش كنند\r\n24 او است آفريننده ى پديد آرنده ى چهره بند و صورتگر و همه نام نيك شايسته ى او است و آنچه بآسمانها و زمين است پاكش شمارد كه او است برتر درستكار .\r\nسخن مفسّرين : مجمع : اين سوره بمدينه نازل شده است و باتّفاق قاريها بيست و چهار آيه است . و ابن عبّاس اين سوره را سوره ى بنى نضير مىناميد .\r\nكشف : مفسّرين گفتند : همه ى اين سوره براى بنى نضير و سر انجام كارشان فرود آمد . و گفته‌اند : بنى قريظه و بنى نضير دو قبيله از بنى اسرائيل بودند كه جهود و بت پرست بودند و بنى نضير افرادشان و هم شوكتشان بيش از بنى قريظه بود و در يك ميل فاصله از مدينه قلعه ها و حصارهاى استوار داشتند به نام زهره ، و رئيسى داشتند بنام كعب بن اشرف و چون پيغمبر بمدينه وارد شد\r\n","description":"","footnote":"","page_name":" 217 ","page_number":217},
  {"content":"\r\nآنها با آن حضرت پيمان بستند كه بجنگ با مسلمين نباشند و هر دو گروه با يكدگر از در صلح و صفا رفتار كنند . چون در جنگ بدر پيغمبر كافران را شكست داد آنها گفتند : سوگند به خدا كه محمّد همان پيغمبر است كه تورات گفته است و كس بر او چيره نشود . سال بعد كه جنگ احد بود و شكستى به مسلمانان رسيد آنها دو دل شدند و از گفته ى خود در گذشته برگشتند و دشمنى مسلمانان به دل گرفتند و از كافران مكّه نامهء به آنها رسيد كه چرا با محمّد پيمان صلح بستيد ؟ و اگر با او نجنگيد ما بجنگ شما آئيم . اين بود كه رئيسشان كعب با چهل نفر يهود بمكّه رفتند و در مسجد الحرام با قريش پيمان بستند كه در دشمنى و جنگ با پيغمبر يگانه باشند و خلاف اين پيمان نكنند . آنها بمدينه برگشتند و از غيب پيغمبر را از آن پيمان خبردار كردند و بكشتن كعب اشرف دستورش دادند و آن حضرت محمّد بن مسلمه را فرستاد تا او را كشت پس از مرگ كعب پيغمبر با مسلمانان بجنگ بنى نضير رفت چون چشم آنها بايشان افتاد فرياد كردند كه اى محمّد رئيس ما را كشتى و آسوده مان نمىگذارى ؟ آن حضرت فرمود : از اين سرزمين برويد كه نبايد در زمين مدينه باشيد . آنها در قلعه ها نشستند و آماده ى جنگ شدند و عبد اللَّه بن ابيّ سلول منافق به آنها پيغام داد كه در كار خود پايدار باشيد و دل از جنگ با محمّد برنداريد كه ما با شمائيم و كمكتان مىكنيم . در اين ميان حيله اى انديشيدند و به پيغمبر پيغام دادند : با سه نفر از مردان خود نزديك ما بيا كه ما سه نفر از احبار و دانشمندان خود نيز روانه كنيم تا سخن تو بشنوند و اگر بپسندند و مسلمان شوند ما همگى مسلمان مىشويم . آن سه نفر كه براى شنودن سخن پيغمبر روانه شدند با خود خنجر برداشتند تا ناگهان بر آن حضرت بتازند . پيغمبر باميد ايمان آنها روانه شد كه زنى يهودى به برادر مسلمان خود خبر داد كه چنين حيله اى در كار است آن مسلمان بشتاب خود را به پيغمبر رساند و آگاهش كرد آن حضرت برگشت و با گروهى روى بايشان آورد و بيست و يك روز آنها را بمحاصره گرفت . و آنها\r\n","description":"","footnote":"","page_name":" 218 ","page_number":218},
  {"content":"\r\n\r\nباميد يارى منافقان پايدارى كردند و عاقبت نااميد شدند و سخت ترسناك و كار دشوار گشت و خواهش سازش كردند . پيغمبر فرمود : جز اينكه ترك اين ديار كنيد چاره نداريد . و سازش بر اين شد كه هر سه خانوارشان به اندازه ى باريك شتر آنچه از اموال بتوانند بر شتر گذارند و ببرند و آنچه بماند آنها را در آن بهره نباشد .\r\n« أَخْرَجَ الَّذِينَ كَفَرُوا مِنْ أَهْلِ الْكِتابِ مِنْ دِيارِهِمْ - » 2 مجمع : يعنى خداوند فرمان داد كه پيغمبر يهود بنى نضير را از قلعه و خانه و وطنشان بيرون كرد و در معنى « اوّل الحشر » اختلاف است : 1 - ابن عبّاس و زهرى و جبّائى گفته‌اند : يعنى اوّل بار دربدرى از مدينه و فراهم شدنشان بسرزمين شام اين نوبت بود و نوبت ديگر برستاخيز خواهد بود . و ابن عبّاس گفت : چون پيغمبر ( ص ) به آنها فرمود : از اين سرزمين برويد . گفتند كجا رويم ؟ فرمود به زمين محشر .\r\n2 - بلخى گفته است : يعنى براى اوّلين بار ترك وطن چون از همه ى آنها كه از جزيرة العرب اخراج شدند بنى نضير جلوتر بودند و پس از آنها ديگر يهودان بيرون كردند 3 - يمان بن رباب گفته است : يعنى در اوّلين شروع بجنگ با آنها براى پيغمبر ( ص ) گشايش و فتح فراهم شد .\r\nفخر : پيغمبر كه پس از كشتن كعب با قشون خود بسوى آنها رفت بر الاغى سوار بود و چون به آنها رسيد فرمود از اين سرزمين برويد ، آنها آماده ى جنگ شدند و بعضى گفته‌اند : مهلت خواستند كه تا ده روز خود را براى رفتن آماده كنند . عبد اللَّه ابيّ به آنها پيغام داد : از جاى خود بيرون نرويد و اگر مسلمانان با شما بجنگند ما كمكتان باشيم و اگر برويد ما هم با شما بيائيم . آنها از اين پيغام گول خوردند و ايستادگى كردند و تا بيست و يك شب در قلعه بماندند و خداوند ترس در دلشان افكند و از يارى منافقين نااميد شدند و خواهش سازش نمودند و پيغمبر نپذيرفت جز كوچ از مدينه و آنها بسوى شام رفتند مگر خانواده هاى ابي الحقيق و حييّ بن اخطب كه آنها بخيبر رفتند و طايفه اى هم\r\n","description":"","footnote":"","page_name":" 219 ","page_number":219},
  {"content":"\r\nبحيره رفتند . و در مقصود از « اوّل الحشر » پنج قول است .\r\nفى ظلال القرآن : حادثه ى بنى نضير در اوائل سال چهارم هجرت پس از جنگ احد و پيش از جنگ احزاب بود و آغاز اين كار از آن شد كه بموجب قرار داد اوّل ورود آن حضرت بمدينه با بنى نضير بايستى خونبهاى دو نفر را كه كشته شده بودند آنها مىدادند پيغمبر با ده نفر از بزرگان اصحاب خود كه علىّ و عمر و ابو بكر نيز در آن ميان بودند براى دريافت خونبها بسوى جايگاه آنها رفتند و چون آن حضرت را ديدند خوش آمد گفتند و وعده كردند آن مال را بدهند ، و در دل انديشه ى كشتن آن حضرت داشتند . چون پيغمبر پاى ديوارى از آنها نشسته بود با يكدگر گفتند : از چنين فرصتى بهتر نيابيد كه از بالاى ديوار سنگى بر سر او زنيد و نابودش كنيد . يهودى بنام عمرو بن جحاش بن كعب داوطلب اين كار شد و بالا رفت تا سنگ بيندازد . به پيغمبر الهام شد كه چنين بدى براى او انديشيده‌اند ، ببهانه اى از جاى بلند شد و چون از چشم ياران پنهان شد و دير كرد آنها در پى آن حضرت گشتند معلوم شد بمدينه برگشته است . و به دنبال پيمان شكنى و بدانديشى آنها پيغمبر بجنگ آنها رفت .\r\nابو السعود : بنى نضير دسته اى از بنى اسرائيل اولاد هارون بودند كه در آشوبها و گرفتاريهاى بنى اسرائيل بمدينه مهاجرت كردند براى درك پيغمبر موعود . و چون آنها از تيره اى بودند كه تا آنگاه كسى دربدرشان نكرده بود و اوّلين بار بود ناچار شدند از جاى خود كوچ كنند ، گفته شده : « لأَوَّلِ الْحَشْرِ » يعنى آنها اوّلين گروهى بودند كه از مدينه بيرونشان كردند ، و يا اوّل دربدرى آنها اين بار بود و آخر ، به زمان عمر بود .\r\n« فَأَتاهُمُ اللَّه مِنْ حَيْثُ - الخ » 2 مجمع : در اين آيه آنچه بدست پيغمبر ( ص ) بر سر يهود آمد خداوند به خود نسبت داده است .\r\nكشف : يعنى كشتن كعب فرمان خدائى بود كه بر سرشان آمد و موجب ترسى از سوى خدا بود كه در دلهاىشان افكند .\r\n","description":"","footnote":"","page_name":" 220 ","page_number":220},
  {"content":"\r\n\r\n\r\n« يُخْرِبُونَ بُيُوتَهُمْ - الخ » 2 مجمع : اين جمله چند معنى شده است : 1 - حسن بصرى گفته است : يعنى آنچه از خانه هاشان پسند و خوب بود خود ويران كردند تا بدست مسلمانان نيفتد و مسلمانان از بيرون حصار خراب مىكردند تا خود را بدرون آنجا برسانند 2 - زجّاج گفته است : يعنى با اين رفتار و پيمان شكنى خانه هاى خود را در معرض خرابى مسلمانان در آوردند 3 - يعنى به واسطه ى پيمانشكنى گويا كه خود خانه هايشان خراب مىكردند و بواسطه ى جنگ مسلمانان خانه خرابشان كردند . و جمله ى « يُخْرِبُونَ » « يُخْرِبُونَ » با فتح خاء و تشديد را قرائت ابو عمر است و او گفته است : اخراب بر وزن افعال به معنى آن است كه جائى را ويرانه رها كنند و تخريب بر وزن تفعيل بمعنى ويران كردن است . و جمله ى « يُشَاقِّ اللَّه » با تخفيف به صورت دو قاف « يشاقق » نيز خوانده شده است .\r\nفخر : مقاتل گفته است : منافقين به آنها پيغام كردند : از قلعه ها بيرون نرويد و جلو كوچه ها را ببنديد . آنها خانه ها را خراب مىكردند و با چوب و سنگ آن ، جلو كوچه ها و راه گذر مسلمانان را مىبستند . و گفته‌اند : يعنى خراب مىكردند تا آنچه چوب و در خوب در خانه ها داشتند بكنند كه بار كنند و ببرند .\r\n« فَاعْتَبِرُوا - الخ » 2 مجمع : يعنى اى خردمندان پند بگيريد زيرا معنى اعتبار باريكبين شدن در كارها است براى شناختن دگر چيزها كه همانند آنها است . و مقصود از اين جمله اين است كه چون پيغمبر نويد چيرگى مسلمانان بر كافران و رسيدن بسرمايه ى آنها داده بود و درست انجام شد پس از اين حادثه پند بگيريد و سخنان آن حضرت بپذيريد كه آنچه گفت راست گفت و اين نشانه ى پيغمبرى او است . و اين آيه به هيچ روى نمىرساند درستى عمل به قياس در دين را زيرا اعتبار هيچ وابستگى بقياس ندارد . و براى آنكه معتقد بقياس هست راهى در ترجيح يكى از دو مطلب نيست تا آن را اصل قرار دهد و ديگرى را به آن بسنجد براى نمونه : ربا معلوم نيست در نظرشان كه براى پيمانه\r\n","description":"","footnote":"","page_name":" 221 ","page_number":221},
  {"content":"\r\n\r\nو كشيدن يا جنس حكم معيّن شده است چنان كه بعضى گفته‌اند و يا براى جنس و خوردنى است و نيز در پول نقد آيا حرمت براى اين است كه هرچه باشد جنسى است كه بها و ثمن قرار داده شده است يا ملاك حرمت چيز ديگرى است و بعضى موجبات ديگر گفته‌اند ، پس اين سنجش كه اصل ثابت ندارد غير از اعتبار و پند گرفتن از حادثه اى است براى آينده چون آن حادثه اى اصلى است ثابت كه آينده ى مجهول را به اين مىتوان سنجيد . ولى در مثل ربا و ديگر موارد قياس راهى براى شناسائى مجهول ندارند .\r\nفخر : خلاصه ى دلالت اين آيه بر درستى قياس اين است كه آيه فهمانده است : كفر و پيمان شكستن آزار و گرفتارى بدنبال دارد چه در دنيا باشد يا در آخرت بهر روى اين دو كار مناسب با عذاب است و چون پايه ى قياس و اعتبار را بر اين مطلب گذارديم كه چون كفر و حيله پيدا شد ، عذاب هم فراهم مىشود دشوار است كه آيه بفهماند درستى عمل بقياس را . و در معنى « أُولِي الأَبْصارِ » اختلاف است : 1 - ابن عبّاس گفته است : يعنى اى خردمندان 2 - فرّاء گفته است :\r\nيعنى اى كسانى كه چشم داشتيد و اين حادثه را ديديد .\r\nآلوسى : مشهور است : اين آيه مىفهماند عمل بقياس در احكام شرعى جايز است . چون گفته است « فَاعْتَبِرُوا » و معنى اعتبار عبور و انتقال از چيزى است به چيزى ديگر و همين است معنى قياس كه گذراندن حكم شرعى است از اصلى بفرعى و از اين روى ديه و جريمه ى شكستن دندان را ابن عبّاس گفت « اعتبر حكمها بالاصابع في انّ ديتها متساوية » يعنى شكستن دندان را بانگشتان بسنج كه ديه ى آنها برابر است و چنان كه ديه ى آنها همه بيك قيمت است ديه ى انگشتان هم تفاوت ندارند و همه بيك قيمت هستند . پس مقصود از اعتبروا گذراندن و رساندن حكم است و همين است قياس و سنجش مطلبى با مطلب ديگر . و جواب استدلال مشهور اين است كه معنى اعتبار پند گرفتن است نه كشاندن حكمى از موضوعى به ديگرى چنان كه در آيات ديگر گفته شده است « إِنَّ فِي ذلِكَ لَعِبْرَةً » و مانند\r\n","description":"","footnote":"","page_name":" 222 ","page_number":222},
  {"content":"\r\n\r\nاين . و خفاجى گفته است : اين آيه بما دستور داده است باعتبار و عبرت گرفتن يعنى برگرداندن و كشاندن چيزى بهمانندش و استوار كردن حكم آن همانند را بر اين چيز و اين مطلب هم پند گرفتن را مىفهماند و هم قياس عقلى و شرعى را و چون موضوع سخن براى پند است پس بلفظ و عبارت پند را مىفهماند و به اشاره و ضمن گفتار قياس را مىرساند .\r\n« ما قَطَعْتُمْ مِنْ لِينَةٍ - الخ » 5 كشف : چون پيغمبر بسر زمين بنى نضير وارد شد و آنها بقلعه ها رفتند و آماده ى جنگ شدند دستور فرمود درختهاى خرماشان را ببرند و بسوزانند چون مسلمانان دست اندر كار شدند و يهود ديدند فرياد كردند : اى محمّد تو خود را خير خواه مىنامى مگر خير خواهى بريدن درخت خرما است ؟ و يا گمان دارى كه چنين كارى از سوى خدا به تو دستور رسيده است ؟ از سخنان آنها پيغمبر در انديشه و آزرده شد و مسلمانان ، دو دسته شدند پاره اى گفتند : اين تباهكارى و فساد في الأرض است ، و آنها را نبريد كه خدا بما بخشيده است و دسته اى مىگفتند : اين كار راه خشمگين كردن آنها است ، اين آيه در اين گفتگو نازل شد كه كار پيغمبر و مسلمانان بفرمان خدا است كه اگر ببريد يا بجاى گذاريد هر دو بفرمان حق است تا يهود بيچاره شوند « ما أَفاءَ اللَّه عَلى رَسُولِه - الخ » 6 مجمع : ابن عبّاس گفت : اين آيه براى مصرف سرمايه ى كافران آباديهاى دور و نزديك بمدينه نازل شد كه بنى قريظه و بنى نضير بمدينه بودند و فدك كه در سه ميل فاصله از مدينه بود و خيبر و عرينه و ينبع كه همه ى اينها را خداوند ويژه ى پيغمبر كرد كه هر چه خواهد بكند و چون مردم گفتند : چرا اين اموال را پيغمبر قسمت نمىكند اين آيه براى پاسخ آنها آمد . و بعضى گفته‌اند : اين آيه فقطَّ براى مصرف اموال بنى نضير آمد .\r\nكشف : يعنى چون جنگى نكرديد و رنج اسب تاختن و شتر سوارى نبرديد و خرجى نكرديد آنچه از سرمايه هاى بنى نضير بدست آمد خدا بپيغمبرش واگذار\r\n","description":"","footnote":"","page_name":" 223 ","page_number":223},
  {"content":"\r\n\r\nكرد تا بهر جور خواهد بخش كند پيغمبر آن را بمهاجرين بخش كرد و به انصار چيزى از آن نداد بجز سه نفر : ابو دجانه و سهل بن حنيف و حارث بن صمّه و از يهود بنى نضير دو نفر بنام سفيان بن عمير بن وهب و سعد بن وهب مسلمان شدند و بر سر مال و زندگى خود بماندند . و عمر گفت : اموال بنى نضير از آن سرمايه بود كه مسلمانان براى آن جنگ و رنجى نداشتند و خدا آن را ويژه ى به پيغمبر كرد و آن حضرت مخارج يك ساله ى خانواده ى خود را از آن ميپرداخت و آنچه مىماند در فراهم كردن ابزار جنگ و اسب به كار مىبرد .\r\nفخر : در مقصود و معنى آيه اشكال است چون سرمايه ى بنى نضير بدنبال محاصره و جنگ و كشته شدن چند نفر از آنها بدست آمد پس اين مال را بايد به حساب غنيمت بگذارند چون غنيمت آن است كه جنگ و رنجى در كار باشد و اسب تاختن و شتر سوارى داشته باشد و فيئ آن است كه بدون رنج بدست آيد چنان كه ازهرى گفته است : فيء آن است كه خدا باهل دينش بدهد از سرمايهء مخالفين بدون جنگ كه ترك خان و مان و مال خود كنند يا قرار پرداخت مالى بدهند . و اين آيه گفته است آنچه فيئ است مال پيغمبر است و براى همين اشكال است كه مفسّرين اين را به دو جور گفته‌اند : 1 - اين آيه براى بنى نضير نيست چون در آنجا محاصره بود و با اسب و شتر بر سرشان رفتند بلكه آيه براى فدك است چون مردم آنجا آواره شدند و آباديها و سرمايه هاى آنجا بدست پيغمبر افتاد و رنج اسب و شتر سوارى و جنگ براى مسلمانان نبود . و پيغمبر از در آمد آنجا مخارج خود و آنها كه به عهده ى او بودند مىپرداخت و آنچه ميماند براى ابزار جنگ و دگر لوازم آن به كار مىبرد و چون آن حضرت از دنيا رفت فاطمه عليها سلام ادّعا كرد كه پيغمبر فدك را بحضرتش بخشيده است : ابو بكر گفت : تو گراميترين مردمى پيش من ولى درستى سخن تو معلوم من نيست و روا نيست كه آن را مال تو بدانم پس ام ايمن و يكى از غلامان آزاد شده ى پيغمبر بسود آن حضرت شهادت دادند . ابو بكر گفت : شاهدى بياور كه در شرع بتوان گواهيش را\r\n","description":"","footnote":"","page_name":" 224 ","page_number":224},
  {"content":"\r\nپذيرفت . چون كسى نبود او آن را بروش پيغمبر به كار برد و به آنها كه پيغمبر از در آمد آن مخارجشان را مىداد او هم به قدر مخارجشان به آنها مىداد و آنچه مىماند براى ابزار جنگ و وسيله ى سوارى در جنگ به كار مىبرد ، عمر آن را در اختيار علىّ گذارد كه به همان مصرف رساند و در آخر دوران او علىّ عليه السلام آن را به عمر برگرداند و فرمود : ما از آن بىنيازيم و مسلمانان نيازمند به او هستند و عثمان نيز به همان گونه خرج مىكرد و علىّ عليه السلام كه بخلافت رسيد به همان روش خرج كرد پس هر چهار نفر پيشوا روششان در مصرف آن يكى بود 2 - اين آيه براى اموال بنى نضير است كه آبادى آنها نزديك مدينه بود و مسلمانان پياده به آن جا رفتند غير پيغمبر كه بر شترى سوار بود و كسى را در آن رنج سوارى نبود از اينروى آنجا مختصّ پيغمبر شد كه آن حضرت ميان مهاجرين بخش كرد بجز سه نفر انصارى كه فقير بودند به آنها نيز داد .\r\n« ما أَفاءَ اللَّه عَلى رَسُولِه مِنْ أَهْلِ الْقُرى - الخ » 7 طبرى : در مقصود از سرمايه كه در اين آيه به كلمه ى « ما » كنايه شده است سه قول است : 1 - مقصود جزيه است كه سرانه باشد و ماليات كه سلطان در برابر افراد مىگيرد . و خراج است كه ماليات سلطان باشد در برابر اموال اشخاص 2 - مقصود غنيمت جنگى است كه مسلمانان با جنگ بچنگ مىآورند 3 - آن اموالى كه كافران با مسلمانان شرط صلح قرار مىدهند و با يكدگر سازش مىكنند كه فلان اندازه مال بدهند و مزاحم يكدگر نباشند . و مقصود از « ذي القربى » خويشان پيغمبر است كه بنى هاشم و بنى مطلب باشند و « يتامى » اطفال فقير مسلمانان است و « مساكين » آنها كه نادار هستند كه بخوارى گدائى تن مىدهند . و معنى جمله ى بعد اين است كه اين مال را مختصّ اين مردم كرديم تا بدست سرمايه داران نيفتد كه هر كس بخواسته ى خود به كار برد و گاه به راه خير دهد و گاه خرج خود كند ولى ما براى شما روشى معيّن كرديم كه دگرگون نشود .\r\nمجمع : يعنى آنچه خدا از سرمايه هاى مردم آن آباديها داد بخشى از\r\n","description":"","footnote":"","page_name":" 225 ","page_number":225},
  {"content":"\r\nآن مال خدا است كه بهر مصرف خواهد فرمان دهد و بخشى براى پيغمبرش بخشيده و بخشى براى خانواده و خويشان پيغمبر كه از بنى هاشم باشند و مقصود از يتيم و مسكين و ابن سبيل هم آنها است كه از بنى هاشم باشند . و منهال بن عمر از حضرت زين العابدين ( ع ) نقل كرده است كه مقصود از « ذَوِي الْقُرْبى » و بقيه خويشان و يتيمان و مسكينان و به راه ماندگان از ما اهل بيت است . ولى عموم فقها گفته‌اند : مقصود همه ى يتيمان و مسكينان و به راه ماندگان مسلمانانند و همين معنى از امامهاى ما نيز روايت شده است .\r\nكشف : « أَفاءَ » مشتقّ از فيئ بمعنى برگشت است و در دين بمعنى آنسرمايه است كه از كافران بمسلمين مىرسد جنگ ناكرده و رنج نبرده مثل مال در برابر صلح و پيمان يا فرار آنها و بجاى گذاردن اموال يا جزيه يا ده يك سود تجارت و سرمايه يا مالى كه به ارث مىگذارند و وارث ندارند . و بعضى گفته‌اند : اين آيه براى عموم فيئ و اموالى است كه از غير جنگ بچنگ مسلمانان مىآيد و آيت اوّل مخصوص است باموال بنى نضير . و عده اى گفته‌اند : هر دو يكى است و آيت دوم براى نشان دادن طرز تقسيم همان است كه در آيت جلو گفته شده است . و بطور كلَّى اموالى كه بدست حاكم مىرسد سه دسته است : 1 - صدقات مثل زكات و مانند آن كه براى پاك كردن مال و جان مىدهند 2 - غنيمت جنگى كه بوسيله ى شكستن كافران در جنگ بچنگ مسلمانان مىرسد 3 - فيئ كه از كافران به مسلمانان ميرسد بىجنگ و تاخت و تاز . و مصرف اين اموال در صدقات همان است كه گفته است « إِنَّمَا الصَّدَقاتُ لِلْفُقَراءِ - الخ » و در احكام زكات معين شده است ، و غنائم جنگى تا مدّتى به اختيار پيغمبر ( ص ) بود بموجب اين آيه « قُلِ الأَنْفالُ لِلَّه - الخ » تا آنكه اين آيه نازل شد « وَاعْلَمُوا أَنَّما غَنِمْتُمْ - الخ » و بموجب آن رفتار مىشد .\r\nو فيئ در اختيار پيغمبر ( ص ) بود و آن حضرت يك پنجم آن را بمانند يك خمس غنيمت مصرف مىكرد و بقيّه را آنچه مصلحت مىدانست . ولى بعد از پيغمبر مصرف آن معيّن نيست و فقها در آن اختلاف دارند كه حقّ همه ى مسلمانان است يا ويژه ى\r\n","description":"","footnote":"","page_name":" 226 ","page_number":226},
  {"content":"\r\n\r\nلشكريان است .\r\nفخر : در كشّاف گفته است : اين آيه با واو عطف آغاز نشده است ، پس معلوم مىشود خود مطلبى جدا نيست و دنباله ى همان آيت اوّل است و مصرف آن را معيّن مىكند .\r\n« كَيْ لا يَكُونَ دُولَةً - الخ » 7 مجمع : يكون به صيغه ى مذكّر و نصب دولة و هم با تاء بلفظ مؤنّث و رفع دولة قرائت شده است . يعنى تا اين اموال بدست رؤسا و سران مردم نيفتد و مانند مردم جاهليّت رفتار كنند . كلبى گفته است : اين آيه براى سران مسلمانان نازل شد كه به پيغمبر گفتند : بمانند روش پيشين ما رفتار كن ( صفي و ربع ) مال تو و بقيّه را بما واگذار و اين شعر خواندند :\r\n\r\nخذ المرباع منها و الصّفايا\r\nو حكمك و النّشيطة و الفضول\r\n\r\nيعنى يك چهارم از اين اموال و هم برگزيده هاى آن را تو براى خود بردار و آنچه مىماند و آنچه بدست لشكريان افتاده دستور آن را صادر كن . كه اين رسم دوران جاهليّت بود چون اين آيه بجواب آنها نازل شد اصحاب پيغمبر گفتند : فرمانبردار خدا و پيغمبريم و آنچه گويند قبول كنيم .\r\nابو السعود : دولة با صداى بالاى دال نيز خوانده شده است يعنى آنچه دست بدست مىشود مانند سرمايه ، بهره هاى زندگى ، جاه و مقام . و بعضى گفته‌اند : باز بر دال بمعنى ملك و سلطنت و با پيش و صداى جلو دال بمعنى ملك و دارائى . و مقصود اين است كه در انحصار سرمايه داران نماند و فقرا محروم نباشند .\r\nفى ظلال القرآن : اين جمله پايه ى سرمايه دارى اسلام را استوار كرده است و دارائى براى هر فرد پذيرفته است ولى محدود و مشروط به اين كه سرمايه دست بدست مردم بىنياز نگردد كه جلوگير باشد از رسيدن بدست فقيران . پس هر روش اقتصادى كه سرمايه را دست بدست سرمايه داران بدهد در اسلام ممنوع\r\n","description":"","footnote":"","page_name":" 227 ","page_number":227},
  {"content":"\r\n\r\nاست و همه ى داد و ستدها در جامعه ى اسلامى بايد جورى باشد كه به اين نتيجه نرسد و سرمايه را منحصر بدست سرمايه داران نكند . چنان كه زكات معيّن كرده است كه همه ساله از سرمايه ى نقدى و محصول غلَّات زمين و چهار پايان سرمايه داران زكات بدهند و هم از استخراج معادن و نيز قانون مزارعه را معين كرده است كه در آنچه از زمين بهره بردارى شود آنكه زراعت كرده است حقّى دارد و براى امام اين اختيار بر قرار شده است كه زيادى اموال اغنيا را بگيرد و به فقرا بدهد و اگر خزانه و بيت المال خالى شد از اموال سرمايه داران براى آنجا وظيفه اى معيّن كند . و ربا و احتكار را جلو گرفت كه دو راه گشاده است براى افزودن و اندوختن سرمايه . و بطور كلَّى نظام اقتصادى روى همين قاعده گذارده شده است كه خود اساس حقّ مالكيّت فردى است .\r\nآلوسى : ظاهر اين جمله اين است كه اين اموال بهره ى فقراء است گرچه خويشاوندان پيغمبر باشند و اسم خدا كه بميان آمده و گفته شده است « فَلِلَّه وَلِلرَّسُولِ » براى تبرّك است نه كه خدا را در آن حقّى باشد چنان كه مفسّرين گفته‌اند و همچنين براى پيغمبر ( ص ) و اين جمله كه به آن حضرت نسبت داده‌اند : « الفقر فخري » اصلى ندارد . عارفى گفته است : پيغمبر را زاهد نتوان گفت كه زاهد او است كه مايل به دنيا باشد و از آن بگذرد ولى پيغمبر نظر به آن ندارد تا چه رسد كه آن را بخواهد و از آن بگذرد . و اگر اين حديث درست باشد مقصود فقر الى اللَّه است كه خود را از همه چيز بىنياز كرده است و دل نياز او بسوى حق وابسته شده است .\r\n« ما آتاكُمُ الرَّسُولُ - الخ » 7 كشف نوشته : هر شربتى كه از دست اقبال محمّد عربى در آيد بستانيد كه حيات شما در آن است آن لوح خوانيد كه او نويسد بندگى از خلق وى آموزيد طالبى از همت وى گيريد سنّت وى به كار داريد در همهء احوال پسرو او باشيد ، هر كه بر پى وى رفت راست او بحقيقت دوست ماست .\r\nروح البيان : نقل است : عبد اللَّه مسعود مردى را ديد در احرام لباس\r\n","description":"","footnote":"","page_name":" 228 ","page_number":228},
  {"content":"\r\nبتن دارد ، گفت : لباس خود بدر آر او پرسيد : از كتاب خدا چيزى بر گفته ى خوددارى ؟ عبد اللَّه اين آيه خواند « ما آتاكُمُ - الخ » .\r\n\r\nآنكس كه شد متابع امر توقد نجا\r\nوانكو خلاف رأى تو ورزيد قد هلك\r\n\r\nكليد فهم قرآن ص 40 : اين آيه و نظائر آن مىفهماند كه قرآن را بايد به - وسيله ى سنّت كه كار و گفتار پيغمبر ( ص ) است دانست و به آن رفتار كرد و گر نه نمىتوان بدون توضيح پيغمبر به آن رفتار كرد .\r\n« لِلْفُقَراءِ الْمُهاجِرِينَ - الخ » 8 طبرى : بعضى گفته‌اند : يعنى براى همه ى فقراى مهاجر است . و بعضى گفته‌اند : مخصوص مهاجرين قريش است .\r\nقتاده گفته است : يعنى كسانى كه از همه چيز خود گذشتند براى دلبستگى به اسلام با همه ى سختى چنان كه شنيده‌ايم كسانى بودند از گرسنگى سنگ بر شكم مىبستند تا بتوانند راست بايستند و كسى بود كه در زمستان پوشاك نداشت و زمين گود مىكرد كه در پناه آن باشد .\r\n« وَالَّذِينَ تَبَوَّؤُا الدَّارَ وَالإِيمانَ - الخ » 9 طبرى : قتاده گفته است :\r\nمقصود انصار است كه در مدينه خانه داشتند و پيش از آمدن پيغمبر به آن جا مسلمان شدند و مسجد ساختند .\r\nمجمع : اين آيه براى دلجوئى انصار است كه از اموال بنى نضير بىبهره ماندند و مقصود اين است كه پيش از آمدن مهاجرين بمدينه ، آنها مسلمان شدند و جمله « تَبَوَّؤُا الدَّارَ و آثروا الايمان » است و چنين معنى مىشود : به خانه ى مهاجرت پيغمبر جاى گرفتند و ايمان برگزيدند . نقل است كه انس بن مالك سوگند ياد مىكرد كه در انصار مرد بخيل نيست و به اين آيه استدلال ميكرد .\r\nفخر : يعنى آنها كه بمدينه جاى گرفته بودند و ايمان خالص داشتند يا ايمان را جاى و آرامگاه خود كرده بودند چون در دلشان جاى داده بودند و بر آن پاى بر جا بودند .\r\n","description":"","footnote":"","page_name":" 229 ","page_number":229},
  {"content":"\r\n\r\n« وَيُؤْثِرُونَ عَلى أَنْفُسِهِمْ - الخ » 9 طبرى : يعنى در دل حسد بر مهاجرين ندارند .\r\nمجمع : ابن عبّاس گفته است : روز گرفتن آباديهاى بنى نضير پيغمبر به انصار فرمود : اگر مىخواهيد مهاجرين را از مال و خانه ى خود سهمى بدهيد و از اين اموال بنى نضير سهمى ببريد و گر نه از اين مال براى شما بهره نيست .\r\nآنها عرض كردند : ما مهاجرين را در سرمايه و خانه ى خود شريك مىكنيم و در اين اموال با آنها شريك نمىشويم و بهرهء آنها باشد . اين جمله براى توصيف آنها است . و گفته‌اند : بروز جنگ احد هفت نفر تشنه بودند و چون آب براى يكى آوردند گفت به او بده كه از من شايسته تر است و چون نزد او بردند گفت نزد آن سوّم بريد كه نيازمندتر است و هر يك براى ديگرى فرستاد و چون به نفر هفتم رسيد و براى اوّل فرستاد همگى از تشنگى مردند . اين جمله براى آنها نازل شد . انس مالك گفت سر گوسفند پخته براى مردى فقير از اصحاب پيغمبر بردند او گفت : فلان همسايه‌ام فقيرتر است به او دهيد و تا نه نفر دست به دست شد و برگشت بدست آن نفر اوّل جمله براى توصيف آنها است . و گفته‌اند :\r\nفقيرى از پيغمبر خواهش غذا كرد آن حضرت از خانواده ى خود آنچه خواست چيزى پيدا نشد ، بمردم فرمود : كى امشب مهماندار اين مىشود ؟ مردى از انصار كه جز غذاى بچه هاى خود نداشت او را به خانه برد و زن چراغ خاموش كرد و بچه ها را سر بند كرد و دهان بمانند غذا خوردن مىجنبانيدند تا او غذا خورد و آنها گرسنه بسر بردند و صبح كه حضور پيغمبر رسيدند آن حضرت به آنها نگريست و لبخند زد و اين آيه را خواند . و آنچه بسند صحيح از ابو هريره نقل شده است : آنكس كه اين كارها كرد حضرت علىّ و فاطمه بودند با بچه هايشان .\r\nفى ظلال : تاريخ زندگى آدمى نشان ندارد گروهى را كه اين چنين دوستى و بخشش و پيشبازى كند كه انصار بمهاجرين كردند و در هيچ روزگارى آدميزاد نشانى از اين گونه رفتار نداشته است تا به آن جا كه روايت شده است : چون شماره ى\r\n","description":"","footnote":"","page_name":" 230 ","page_number":230},
  {"content":"\r\n\r\nانصار پيش از مهاجرين بود براى به خانه بردن يك مرد مهاجر ميانشان قرعه بود كه كدام يك آن مهاجر تازه وارد را به خانه ببرد .\r\n« وَمَنْ يُوقَ شُحَّ نَفْسِه - الخ » 9 ابو الفتوح : شحّ بخل با حرص است .\r\nطاووس گفته است : شحيح آن كس است كه بمال ديگران بخل كند . گويند :\r\nپادشاه ايران از وزيران خود پرسيد زيان آورتر چيز كدام است ؟ گفتند : فقر گفت : اگر فقير دارا شود شايد كه دست او گشاده شود بخل بدتر است كه بخيل هرگز دلش گشاده نشود .\r\nفخر : اين كلمه با ضمّ و فتح شين قرائت شده است و چون شحّ از حالات نفسانى است كه مقتضى منع مال است در آيه « شُحَّ نَفْسِه » گفته شده است .\r\nآلوسى : عبد اللَّه مسعود گفت : شحّ آن است كه مال مردم بستم بخورند .\r\nعبد اللَّه عمر گفت : چشم بمال مردم داشتن است . و كسى از علماى لغت اين كلمه را چنين معنى نكرده است . و شايد مقصود اين است كه از بخشش ديگرى دلگير مىشود و يا حرص و بخل به آن جا برسد كه نخواهد ديگرى چيزى داشته باشد .\r\nروح البيان : مولى جامى براى خسيس شحيح گفته است :\r\n\r\nهر چند زند لاف كرم مرد درم دوست\r\nدريوزه ى احسان ز در او نتوان كرد\r\n\r\n\r\nديرين مثلى هست كه از فضله ى حيوان\r\nنارنج توان ساخت ولى بو ، نتوان كرد\r\n\r\n« وَالَّذِينَ جاؤُ مِنْ بَعْدِهِمْ - الخ » 10 مجمع : حسن گفته : هر آنكه پس از مهاجرين و انصار تا بقيامت آيد اين آيه او را بگيرد . ابو مسلم گفته است : يعنى آنها كه پس از انقطاع هجرت و ايمان انصار مؤمن شدند .\r\nكشف : ابن ابى ليلى گفت : مردم بر سه پايه هستند : 1 - فقراى مهاجرين 2 - آنها كه ايمان پذيرفتند و بمدينه جاى داشتند كه انصار باشند 3 - آنها\r\n","description":"","footnote":"","page_name":" 231 ","page_number":231},
  {"content":"\r\nكه بدنبال اين دو دسته رفتند . پس بكوشيد كه از اين سه پايه بيرون نباشيد .\r\n« اغْفِرْ لَنا وَلإِخْوانِنَا - الخ » 10 مجمع : در اين جمله تعبير لطيفى است كه خواهش آمرزش براى همه نشده است و براى آنهائى خواهش شده است كه در ايمان جلو شده باشند .\r\nابو الفتوح : مسروق گفت : از عايشه شنيدم كه بشما دستور داده‌اند به موجب اين آيه كه براى اصحاب پيغمبر دعا كنيد و شما لعنتشان مىكنيد . از پيغمبر شنيدم فرمود : امت من آيندگانشان گذشتگان را لعنت ميكنند عبد اللَّه عمر گفت : اگر كسى اصحاب پيغمبر را لعنت كرد بگوئيد : لعنت بر كسى باشد كه از آنها بدتر است . عوّام بن حوشب گفت : هر كس از پيشينيان اين مردم را ديدم مىگفتند : خوبيهاى اصحاب پيغمبر را نقل كن تا دلها به آنها بگرايد و آنچه آنها با يكدگر كردند نقل مكن تا مردم را به آنها بدبين نكنى . از اين اخبار معلوم مىشود كه به آن روزگار نيز اين گونه اختلاف و گفتگو بوده است و ما مأموريم به مفاد اين آيه دعا كنيم كه مؤمن گذشته و آينده را فرا مىگيرد و البتّه آنكه اين خصوصيّات را نداشته باشد دعا او را نمىگيرد ، چون اين دعا براى آنها است كه به همه چيز آگاه بودند نه براى آنها كه از حوادث نهانى بىخبر بودند .\r\nفخر : بموجب اين آيه بايد مسلمانان بعد از مهاجرين و انصار آنها را دعا كنند پس هر كس چنين نبود بلكه آنها را ببدى ياد كرد از شمار مؤمنين خارج است .\r\nروح البيان :\r\n\r\nچو خواهى كه نامت بود جاودان\r\nمكن نام نيك بزرگان نهان\r\n\r\nشيخ سعدى گفته :\r\n\r\nدلم خانه ى مهر يار است و بس\r\nاز آن مىنگنجد درو كين كس\r\n\r\n« إِلَى الَّذِينَ نافَقُوا - الخ » 11 طبرى : نقل است كه مقصود به اين آيه عبد اللَّه بن ابيّ سلول است و وديعة بن نوفل و مالك برادر او و داعس كه آنها\r\n","description":"","footnote":"","page_name":" 232 ","page_number":232},
  {"content":"\r\nبآنگاه كه پيغمبر بر سر بنى نضير رفت به آنها پيغام دادند : ما با شما تا همه جا همكاريم و چون به سختى گرفتار شدند ترسيدند و نزد پيغمبر ( ص ) ميانجى شدند كه آزادشان بگذارد تا از خانه و زندگى بگذرند و آنچه شترشان بار برد با خود بردارند و بروند .\r\nمجمع : پس از توصيف مهاجرين و انصار و تابعين با اين آغاز توصيف منافقين شده است .\r\n« كَمَثَلِ الَّذِينَ مِنْ قَبْلِهِمْ » 15 مجمع : در مقصود از آيه دو قول است :\r\n1 - زهرى گفته است : شش ماه بعد از قضيه ى بدر گرفتارى بنى نضير بود كه در آيه گفته شده است گولخوردن بنى نضير بمال و عدّه و عدد خود بمانند گول - خوردن كافران قريش است كه در بدر گرفتار شدند 2 - ابن عبّاس گفته است :\r\nمقصود يهود بنى قينقاع است كه با پيغمبر پيمانشكنى كردند و منافقين و عده ى يارىشان دادند و پيغمبر مجبورشان كرد ترك وطن كنند و به اين آيه بنى نضير به آنها همانند شده‌اند كه گول خوردند و گرفتار شدند .\r\n« قالَ لِلإِنْسانِ اكْفُرْ » 16 مجمع : مقصود از انسان عباد بنى اسرائيل است بنام برصيصا كه داستانى دارد و داستان بنى نضير و منافقين را به كار او همانند كرده است . و گفته‌اند : مقصود كافران قريش است كه شيطان گولشان زد تا با پيغمبر جنگيدند و چون شكست ديدند او فرار كرد و آنها را به خود واگذارد . و مجاهد گفته است : مقصود آدمهاى پيرو شيطان هستند و مثالى است از اجناس آدمى كه شيطان گولشان مىزند چنان كه همه كس گول او مىخورند .\r\n« فَلَمَّا كَفَرَ » 16 ابو الفتوح : مقصود اظهار كفر است و در جاى ديگر هم كه به اين عبارت گفته شده است مقصود اظهار كفر است .\r\n« يا أَيُّهَا الَّذِينَ آمَنُوا اتَّقُوا اللَّه - الخ » 18 مجمع : تكرار جملهء « اتَّقُوا » در آيه براى توبه ى از گناهان گذشته است و آمادگى براى پرهيز از گناه در آينده و گفته‌اند : دوّمى تأكيد اوّلى است .\r\n","description":"","footnote":"","page_name":" 233 ","page_number":233},
  {"content":"\r\n\r\nكشف نوشته : در يك آيه دو بار ذكر تقوى كرد اوّل تقواى عام است از محرّمات پرهيز كردن . دوّم تقواى خاصّ است از هر چه دون حقّ است پرهيز كردن . و گفته‌اند اوّل اشارت است باصل تقوى و دوّم اشارت است بكمال تقوى . و عقبه ى قيامت نتوان بريد مگر بكمال تقوى . همه ى مرادها بر بايد داشت و بىمرادى در بايد گرفت . همه ى زهرها نوش بايد گرفت و همه ى نوشها زهر بايد پنداشت چون قدم اينجا رسيد بكمال تقوى رسيد . عزيزى گفته : دنيا سفالى است و آن نيز در خواب .\r\nروح البيان : اوّل وادارى به كار است چون بدنبال آن امر و فرمان آورده شده « وَلْتَنْظُرْ » و دوّم براى جلوگيرى از بديها است كه بدنبال جملهء ترسآور آمده است « إِنَّ اللَّه خَبِيرٌ » .\r\n\r\nاصل تقوى كه زاد اين راه است\r\nترك مجموع ما سوى اللَّه است\r\n\r\nصائب گفته است :\r\n\r\nبىعمل دامن تقوى ز مناهى چيدن\r\nاحتراز سگ مسلخ بود از شاشهء خويش\r\n\r\n« لَوْ أَنْزَلْنا هذَا الْقُرْآنَ - الخ » 21 ابو الفتوح : اين آيه بيان حقيقت نيست براى مثل است و مبالغه كه در سخن تازيان و فارسيان بسيار است چنان كه ابن دريد گفته است :\r\n\r\nلو لابس الصّخر الاصمّ ببعض ما\r\nيلقاه قلبي فضّ اصلاد الصّفا\r\n\r\nو شاعر فارسى گفته است :\r\n\r\nگر كوه غمان ما كشيدى ماهى\r\nكوه از غم ما گداختى چون كاهى\r\n\r\nبعضى گفته‌اند : در آيه چيزى افتاده است و در معنى چنين است : اگر قرآن بر كوه فرستيم و كوه تواند شنود و دريابد البتّه مىديدى كه از ترس خدا فرو ريزد و درهم شكند .\r\nمجمع : گفته‌اند : يعنى اگر شيوائى سخن در كوه اثر كند قرآن آن را در هم\r\n","description":"","footnote":"","page_name":" 234 ","page_number":234},
  {"content":"\r\nشكند .\r\nكشف نوشته : نشر بساط توقير قرآن است : قرآنى كه جلال الهيّت مطلع قدم او است . و بتيسير ربوبيّت تنزّل او است . كلامى خطير نظامى بىنظير ، جان آسائى دلپذير ، راهنمائى دستگير ، هاربان را بند ، عاصيان را پند ، ظلمت حيرت را نور مبين ، عصمت عبوديّت را حبل متين ، لفظ او موجز معنى او معجز ، آيه ى او واضح ، برهان او لائح ، بس قفلها كه به او از دلها برداشتند ، بس رقمهاى محبّت كه به او در سينه ها نگاشتند ، بس غافلان كه به او هشيار گرديدند بس طالبان كه به او به مقصود رسيدند بس مشتاقان كه به او دوست را يافتند ، هم يادست و هم يادگار بنازش مىدار تا وقت ديدار .\r\n\r\nدل را اثر روى تو گل پوش كند\r\nجان را سخن خوب تو مدهوش كند\r\n\r\n\r\nآتش كه شراب وصل تو نوش كند\r\nاز لطف تو سوختن فراموش كند\r\n\r\nروح البيان پيغمبر عليه السّلام فرمود : چشم خود را از بندگى خدا بهره مند كنيد .\r\nپرسيدند : بندگى چشم چه باشد ؟ فرمود : به قرآن نگريستن و در آن انديشيدن و پند گرفتن . مثنوى در جلد سوّم ، قرآن را چنين توصيف كرده است :\r\n\r\nحرف قرآن را مدان كه ظاهر است\r\nزير ظاهر باطنى هم قاهر است\r\n\r\n\r\nزير آن باطن يكى بطن دگر\r\nخيره گردد اندرو فكر و نظر\r\n\r\n\r\nزير آن باطن يكى بطن سوم\r\nكه در او گردد خردها جمله گم\r\n\r\n\r\nبطن چارم از نبى خود كس نديد\r\nجز خداى بىنظير بىنديد\r\n\r\n\r\nهمچنين تا هفت بطن اى ذو الكرم\r\nمىشمر تو زين حديث معتصم\r\n\r\n\r\nتو ز قرآن اى پسر ظاهر مبين\r\nديو آدم را ببيند غير طين\r\n\r\n\r\nظاهر قرآن چو نقش آدمى است\r\nكه نقوشش ظاهر و جانش خفى است\r\n\r\n\r\nمر ورا صد سال عمّ و خال او\r\nيك سر موئى نبيند حال او\r\n\r\nو از زبان سنائى در همان جا چنين نقل كرده است :\r\n\r\nخوش بيان كرد آن حكيم غزنوى\r\nبهر محجوبان مثال معنوى\r\n\r\n","description":"","footnote":"","page_name":" 235 ","page_number":235},
  {"content":"\r\n\r\n\r\nكه ز قرآن گر نبيند غير قال\r\nاين عجب نبود ز اصحاب ضلال\r\n\r\n\r\nكز شعاع آفتاب پر ز نور\r\nكور ، جز گرمى نيابد در عبور\r\n\r\n« السَّلامُ الْمُؤْمِنُ الْمُهَيْمِنُ » 23 طبرى : يعنى آسوده و سلامت ميدارد ، بندگان را از ستم و خود شاهد ايمان بندگان و گواه آن است و آن را درست مىداند . و كلمه ى مهيمن را امين و شاهد و مصدّق معنى كرده‌اند .\r\nمجمع : بعضى گفته‌اند : سلام يعنى درست از هر زشتى . بعضى گفته‌اند :\r\nيعنى آنكه از او اميد تندرستى است . و مؤمن يعنى آنكه كارش راستى سخنش را نمايان مىكند . ابو مسلم گفته است : يعنى آنكه بايمان دعوت مىكند و به آن فرمان مىدهد . و مهيمن را بمعنى مؤمن گفته‌اند چون از مؤيمن است ولى براى شدت و مبالغه در معنى مؤمن است . گفته‌اند : از : هيمن يهيمن فهو مهيمن . به معنى رقابت و مواظبت است .\r\n« الْعَزِيزُ الْجَبَّارُ الْمُتَكَبِّرُ » 23 مجمع : عزيز يعنى تواناى بيچاره نشدنى و يا بمعنى بلند مرتبه اى كه كس آهنگ او نتواند كند و او بهر چه آهنگ كند به چنگ آرد . و جبّار يعنى آنكه سلطنت و شأن او بزرگ است و به اين صفت غير خدا را نتوان ستود كه مذمّت او باشد . سدّى گفته : يعنى آنكه همه را بيچاره مىكند و ناچار بخواسته ى خود مىكند تا از ريشهء جبر در برابر اختيار باشد . و اصل بن عطا گفته است : از جبران است يعنى كار بيچاره و نادار را درست مىكند . و گفته‌اند :\r\nيعنى آنكه دست كس به او نرسد و همه فروتر و خوار اويند . و متكبر : يعنى شايستهء هر احترام و مستحقّ صفات تعظيم . قتاده گفته است : يعنى برتر از هر بدى و گفته‌اند آنكه از چگونگى پيدايش و عوارض حدوث برتر است و بزرگتر از آنچه شايسته ى او نيست .\r\nطبرى : عزيز يعنى آنكه از دشمنان به سختى كينخواهى كند و انتقام گيرد .\r\nو جبار يعنى آنكه كار بندگان را درست كند و روى آنها بسوى صلاح و خيرشان كند . قتاده گفته است : يعنى بر آنچه خود خواهد وادارشان كند .\r\n","description":"","footnote":"","page_name":" 236 ","page_number":236},
  {"content":"\r\n\r\nكشف : مهيمن يعنى دست اندر كار رفتار و روزى و مرگ بندگان . و عزيز يعنى آنكه منيع است و كس را بر او توانى نيست و عزّة در لغت بمعنى شدّت است . و گفته‌اند : يعنى بىمانند است مثل : عزّ الطَّعام . يعنى وجودش كم - ياب است .\r\nسخن ما : آيت سوّم و چهارم : « لَوْ لا أَنْ كَتَبَ - الخ » چنان كه در چند جاى گفته‌ايم و آياتى چند بآشكار گفته است سزاى بدكارى به اين جهان نيست و بايد مجازات كار بد بآخرت داده شود ولى اين آيه بر خلاف گذشته كار بد يهود را كه پيمانشكنى بوده و ايستادگى در برابر پىريزى شالوده ى آخرين روش پرورشى و رهبرى آدمى و جلوگيرى از يگانه راه خوشبختى انسانى البتّه سزاوار دربدرى و ويرانى دانسته است ، چون ريشه ى تباهكارى است بايد از بن كنده شود از اين روى سزاوار مجازات بودند و اگر آن گرفتارى بر سرشان نيامده بود ناچار بايستى بجور ديگر آزار شوند تا بنياد خراب كارى و افساد كنده شود كه مسلمين از انديشه ى اين گونه دشمنها آسوده باشند و بتوانند هدف خود را دنبال كنند و با دشمن آشكار خود بجنگند . و معلوم است كه اين اندازه آزار براى جلوگيرى از تباهكارى آنها است ولى سزاى اصلى آنها بعالم ديگر است چنان كه در آخر آيت سوم عذاب جهان ديگر براىشان گفته شده است و در آيت چهارم جهت اين سختى كه به دنيا هم عذاب شوند و ما بيان كرديم تصريح شده است كه « ذلِكَ بِأَنَّهُمْ شَاقُّوا اللَّه - الخ » كه چون دشمنى با خدا و پيغمبر صلَّى اللَّه عليه و آله و سلَّم داشتند يعنى جلوگير از راه حق بودند بنفاق و اغفال و پيمانشكنى بايستى آن دربدرى را ببينند .\r\n2 - آيت 6 و 7 بجمله ى « ما أَفاءَ اللَّه » آغاز شده است و اختلاف تفسير نويسان را در مقصود از آن نوشتيم ولى ظاهر اين است كه آيت اوّل بقرينه ى « فَما أَوْجَفْتُمْ » و « يُسَلِّطُ رُسُلَه عَلى مَنْ » معلوم مىشود كه اين آيه براى اختيار دارى پيغمبر است بر آنچه جنگ ناكرده مردم رها كنند و بروند چنان كه به همينگونه رفتار\r\n","description":"","footnote":"","page_name":" 237 ","page_number":237},
  {"content":"\r\nفرمود چون در اختيار گرفت و بگفته ى شيعه بفاطمه عنايت فرمود و يا بگفته ى ديگران چنان كه از امام فخر نقل كرديم بمصارف خانواده و لوازم جنگ به كار مىبرد .\r\nو آيت بعد ظاهر است در آنچه بدست آمده است ولى نه با شرط « فَما أَوْجَفْتُمْ » و مشمول غنائم جنگى است و هر آنچه از مردم آباديها بدست آيد و معلوم است كه بوسيله ى جنگ است چون بآيت جلو آنچه بى جنگ باشد گفته شده است و پس از آن به اختيار پيغمبر ( ص ) گذارده نشده است بلكه براى آن مصرف معيّن شده است كه « فَلِلَّه وَلِلرَّسُولِ - الخ » . و چون در اين آيه براى خدا مصرف معيّن شده است شايد بتوانيم بگوئيم اين كلمه « فَلِلَّه » ظاهر است در آنچه سوى خدا و وابسته به خدا است غير از پيغمبر و فقير و خويشاوند و يتيم و ابن السبيل كه اينها نيز وابسته و سوى خدا هستند ولى چون آدمند و خود مىتوانند تصرّف كنند بآشكار نام برده شده‌اند ولى دگر چيزهاى غير آدمى سوى خدا و منسوب به خدا هم از آن سهمى دارند كه كلَّيّه ى خيرات و مبرّات است و كلمه ى « فَلِلَّه » خلاصه ى از همه ى اين گونه مصارف است و البتّه آن روز از اين سرمايه ها براى ابزار جنگ و كمك به كارهاى همگانى مىشده است و مردم آن كلمه را شايد بجاى همه ى اين مصارف مىفهميده‌اند . بعلاوه كه اين كلمه در اوّل جمله شيوائى و بلاغت خاصّى دارد كه شايد مىخواهد بفهماند : مصارف غير از اين نامبردگان لازمتر است و مقدّم چون اشخاص ممكن هست از راهى براى خود چيزى فراهم كنند امّا براى مصارف عمومى راهى جز اين اموال نيست كه راه خدا است و مقدّم است .\r\n3 - جمله ى « كَيْ لا يَكُونَ دُولَةً - الخ » مىفهماند : سرمايه هاى مردم اين آباديها را به اين كسان بخش كنيد تا اين سرمايه ها در دست سرمايه داران نماند كه از دست هريك بدست ديگرى برسد و هميشه ويژه ى آنها باشد . پس معلوم مىشود اين دستور بخش براى نماندن سرمايه بدست سرمايه دار است و اگر بتوانيم علَّت منصوص را در غير موضوع حكم تعميم دهيم يعنى بگوئيم چون دست بدست گشتن سرمايه بدست سرمايه دار از نظر دين ناپسند است پس حكم\r\n","description":"","footnote":"","page_name":" 238 ","page_number":238},
  {"content":"\r\nتقسيم براى هر سرمايه اى است كه در دست سرمايه داران مانده است گرچه غير از « ما أَفاءَ اللَّه » و غير از غنائم جنگى باشد .\r\n4 - جمله ى پس از آن « ما آتاكُمُ الرَّسُولُ - الخ » مىفهماند كه گفتار پيغمبر ( ص ) براى هميشه و همه ى جهان مصلحت است و لازم العمل و همه ى بشر موظَّف بامر و نهى چهارده قرن گذشته است كه او داده است با اينكه قانون و مقرّرات براى هر مردمى و در هر زمانى بايد مناسب آن مردم و آن زمان باشد و گذشت روزگار خواه نخواه آئينى را مىبرد و ديگرى بجاى آن مىگذارد ، پس چه سان مىتوان گفت آنچه آن روز پيغمبر گفت براى امروز و هميشه قابل قبول است ؟ جواب اين سؤال اين است كه آداب و رسوم و شرائط زندگى مردم به دو گونه است : اوّل - آنها كه براى خود انسان است و هيچ وابستگى به كسى ندارد مثل خوردن و خوابيدن و ديگر جنبشهاى افراد براى زندگى خود كه در سرشت آدمى نهاده شده است و هرگز از او جدا نيست و پيغمبر آنچه براى اين گونه جنبشهاى آدمى دستور داده است تا آن اندازه است كه سازگار با ساختمان او است و با گذشت زمان و اختلاف سرزمين زندگى سازگار است چنان كه مىبينيم در مناطق مختلف و دوران دور و دراز آن وظايف انجام مىشود و تنگنا و سختى بر كسى نيست چون آنجا كه كسى كارى را نتوانست انجام دهد پيشبينى شده و راه آن باز شده است . دوّم - آنچه براى زندگى آدمى است با ديگران كه آداب و رسوم زندگى و قوانين و مقرّرات اجتماعى است ، و آنچه براى اين گونه كارها دستور داده شده است قوانين كلَّى است كه در هر منطقه و يا روزگارى قابل تطبيق با آن مردم است كه موظف به آن هستند . البتّه آنچه هوا پرستى و خواسته هاى بى - اندازه ى آدمى است و پيغمبر ( ص ) جلو گرفته است و در بسيارى از سرزمينها جزء اصول روش و رسوم مردم آنجا است آنها را نمىتوان گفت نقض دستور است بلكه بايد گفت بر خلاف خواسته ى آن مردم است كه به آن رفتار مىكنند و منع شرع بخير و صلاح است . و بطور كلَّى نمىتوان دستورهاى دين را با قوانين و رسوم و شرائط\r\n","description":"","footnote":"","page_name":" 239 ","page_number":239},
  {"content":"\r\nزندگى مردم سنجيد . بلكه با خير و صلاح واقعى بايد سنجيد تا آنجا كه بتوان فهميد و اگر نفهميديم بايد بپذيريم چون آنچه گفته شده است با مصلحت ساختمان روحى و بدنى آدمى برابر شده است كه ما از آن بيخبريم و پيغمبر ( ص ) بموجب الهام خطا ناپذير از ماوراى طبيعت گرفته است و غير آن بيهوده است و ناروا . پس آيه كه پس از دستور تقسيم اموال به اين جمله با مردم سخن گفته است كه از دستور پيغمبر ( ص ) تخلَّف نكنيد براى اهميّت مطلب است كه دستور پيغمبر ( ص ) سخن حقّ است و چون چرا ندارد . و از همين رو است كه در پايان جمله به عذاب و سختى آزار قيامت بيم آور شده است .\r\n5 - آيت 16 و 17 « كَمَثَلِ الشَّيْطانِ » تا « جَزاءُ الظَّالِمِينَ » سنجشى است و داستانى كه رفتار منافقين با يهود بمانند رفتار شيطان است و مردم بىآرام و بد نهاد كه در پى آزار و اغفال ساده دلانند و بخواسته ى خود آنها را وادار مىكنند و چون آن بيچارگان از آن سودى نبرند خود را بيگناه مىشمارند و بكنار مىدارند و آن گولخوردگان را بتنگناى گرفتارى رها مىكنند .\r\n6 - آيت 18 كه جمله ى « اتَّقُوا اللَّه » دو بار گفته شده است شايد براى اين باشد كه جمله ى اوّل وادار مىكند به پرهيزكارى در كارهاى زندگى بقرينه ى جمله ى بعد « وَلْتَنْظُرْ نَفْسٌ ما - » يعنى بايستى آدمى هميشه عاقبت كار خود را بينديشد و در كار زندگى پرهيزكار باشد . در جمله ى دوّم اشاره است به اينكه چون پرهيزكار شديد و در انديشه ى فردا بوديد تقواى بمعنى ترس از خدا داشته باشيد زيرا آن تقوى آدميرا براى اين تقوى و ترس آماده مىكند و شايد از اينرو بدنبال آن گفته شده است : خدا از كار شما خبردار است كه تا چه اندازه از او مىترسيد .\r\n","description":"","footnote":"","page_name":" 240 ","page_number":240},
  {"content":"\r\n\r\nسورهء ممتحنه - 60\r\nبِسْمِ اللَّه الرَّحْمنِ الرَّحِيمِ\r\nيا أَيُّهَا الَّذِينَ آمَنُوا لا تَتَّخِذُوا عَدُوِّي وَعَدُوَّكُمْ أَوْلِياءَ تُلْقُونَ إِلَيْهِمْ بِالْمَوَدَّةِ وَقَدْ كَفَرُوا بِما جاءَكُمْ مِنَ الْحَقِّ يُخْرِجُونَ الرَّسُولَ وَإِيَّاكُمْ أَنْ تُؤْمِنُوا بِاللَّه رَبِّكُمْ إِنْ كُنْتُمْ خَرَجْتُمْ جِهاداً فِي سَبِيلِي وَابْتِغاءَ مَرْضاتِي تُسِرُّونَ إِلَيْهِمْ بِالْمَوَدَّةِ وَأَنَا أَعْلَمُ بِما أَخْفَيْتُمْ وَما أَعْلَنْتُمْ وَمَنْ يَفْعَلْه مِنْكُمْ فَقَدْ ضَلَّ سَواءَ السَّبِيلِ ( 1 ) إِنْ يَثْقَفُوكُمْ يَكُونُوا لَكُمْ أَعْداءً وَيَبْسُطُوا إِلَيْكُمْ أَيْدِيَهُمْ وَأَلْسِنَتَهُمْ بِالسُّوءِ وَوَدُّوا لَوْ تَكْفُرُونَ ( 2 ) لَنْ تَنْفَعَكُمْ أَرْحامُكُمْ وَلا أَوْلادُكُمْ يَوْمَ الْقِيامَةِ يَفْصِلُ بَيْنَكُمْ وَاللَّه بِما تَعْمَلُونَ بَصِيرٌ ( 3 ) قَدْ كانَتْ لَكُمْ أُسْوَةٌ حَسَنَةٌ فِي إِبْراهِيمَ وَالَّذِينَ مَعَه إِذْ قالُوا لِقَوْمِهِمْ إِنَّا بُرَآؤُا مِنْكُمْ وَمِمَّا تَعْبُدُونَ مِنْ دُونِ اللَّه كَفَرْنا بِكُمْ وَبَدا بَيْنَنا وَبَيْنَكُمُ الْعَداوَةُ وَالْبَغْضاءُ أَبَداً حَتَّى تُؤْمِنُوا بِاللَّه وَحْدَه إِلَّا قَوْلَ إِبْراهِيمَ لأَبِيه لأَسْتَغْفِرَنَّ لَكَ وَما أَمْلِكُ لَكَ مِنَ اللَّه مِنْ شَيْءٍ رَبَّنا عَلَيْكَ تَوَكَّلْنا وَإِلَيْكَ أَنَبْنا وَإِلَيْكَ الْمَصِيرُ ( 4 )\r\nرَبَّنا لا تَجْعَلْنا فِتْنَةً لِلَّذِينَ كَفَرُوا وَاغْفِرْ لَنا رَبَّنا إِنَّكَ أَنْتَ الْعَزِيزُ الْحَكِيمُ ( 5 ) لَقَدْ كانَ لَكُمْ فِيهِمْ أُسْوَةٌ حَسَنَةٌ لِمَنْ كانَ يَرْجُوا اللَّه وَالْيَوْمَ الآخِرَ وَمَنْ يَتَوَلَّ فَإِنَّ اللَّه هُوَ الْغَنِيُّ الْحَمِيدُ ( 6 ) عَسَى اللَّه أَنْ يَجْعَلَ بَيْنَكُمْ وَبَيْنَ الَّذِينَ عادَيْتُمْ مِنْهُمْ مَوَدَّةً وَاللَّه قَدِيرٌ وَاللَّه غَفُورٌ رَحِيمٌ ( 7 ) لا يَنْهاكُمُ اللَّه عَنِ الَّذِينَ لَمْ يُقاتِلُوكُمْ فِي الدِّينِ وَلَمْ يُخْرِجُوكُمْ مِنْ دِيارِكُمْ أَنْ تَبَرُّوهُمْ وَتُقْسِطُوا إِلَيْهِمْ إِنَّ اللَّه يُحِبُّ الْمُقْسِطِينَ ( 8 ) إِنَّما يَنْهاكُمُ اللَّه عَنِ الَّذِينَ قاتَلُوكُمْ فِي الدِّينِ وَأَخْرَجُوكُمْ مِنْ دِيارِكُمْ وَظاهَرُوا عَلى إِخْراجِكُمْ أَنْ تَوَلَّوْهُمْ وَمَنْ يَتَوَلَّهُمْ فَأُولئِكَ هُمُ الظَّالِمُونَ ( 9 )\r\nيا أَيُّهَا الَّذِينَ آمَنُوا إِذا جاءَكُمُ الْمُؤْمِناتُ مُهاجِراتٍ فَامْتَحِنُوهُنَّ اللَّه أَعْلَمُ بِإِيمانِهِنَّ فَإِنْ عَلِمْتُمُوهُنَّ مُؤْمِناتٍ فَلا تَرْجِعُوهُنَّ إِلَى الْكُفَّارِ لا هُنَّ حِلٌّ لَهُمْ وَلا هُمْ يَحِلُّونَ لَهُنَّ وَآتُوهُمْ ما أَنْفَقُوا وَلا جُناحَ عَلَيْكُمْ أَنْ تَنْكِحُوهُنَّ إِذا آتَيْتُمُوهُنَّ أُجُورَهُنَّ وَلا تُمْسِكُوا بِعِصَمِ الْكَوافِرِ وَسْئَلُوا ما أَنْفَقْتُمْ وَلْيَسْئَلُوا ما أَنْفَقُوا ذلِكُمْ حُكْمُ اللَّه يَحْكُمُ بَيْنَكُمْ وَاللَّه عَلِيمٌ حَكِيمٌ ( 10 ) وَإِنْ فاتَكُمْ شَيْءٌ مِنْ أَزْواجِكُمْ إِلَى الْكُفَّارِ فَعاقَبْتُمْ فَآتُوا الَّذِينَ ذَهَبَتْ أَزْواجُهُمْ مِثْلَ ما أَنْفَقُوا وَاتَّقُوا اللَّه الَّذِي أَنْتُمْ بِه مُؤْمِنُونَ ( 11 ) يا أَيُّهَا النَّبِيُّ إِذا جاءَكَ الْمُؤْمِناتُ يُبايِعْنَكَ عَلى أَنْ لا يُشْرِكْنَ بِاللَّه شَيْئاً وَلا يَسْرِقْنَ وَلا يَزْنِينَ وَلا يَقْتُلْنَ أَوْلادَهُنَّ وَلا يَأْتِينَ بِبُهْتانٍ يَفْتَرِينَه بَيْنَ أَيْدِيهِنَّ وَأَرْجُلِهِنَّ وَلا يَعْصِينَكَ فِي مَعْرُوفٍ فَبايِعْهُنَّ وَاسْتَغْفِرْ لَهُنَّ اللَّه إِنَّ اللَّه غَفُورٌ رَحِيمٌ ( 12 ) يا أَيُّهَا الَّذِينَ آمَنُوا لا تَتَوَلَّوْا قَوْماً غَضِبَ اللَّه عَلَيْهِمْ قَدْ يَئِسُوا مِنَ الآخِرَةِ كَما يَئِسَ الْكُفَّارُ مِنْ أَصْحابِ الْقُبُورِ ( 13 )\r\n","description":"","footnote":"","page_name":" 241 ","page_number":241},
  {"content":"\r\n\r\nجهت نزول : مجمع : دو سال پس از جنگ بدر زنى بنام ساره كه وابسته بابو عمرو بن صيفى بن هشام و مولاى او بود و در مكّه آوازه خوانى و نوحه سرائى مىكرد بمدينه آمد حضور پيغمبر ، آن حضرت به او فرمود : مسلمان شدى و اينجا آمدى ؟ عرض كرد : نه ، پرسيد : براى مهاجرت و ماندن در مدينه آمدى ؟ او عرض كرد : نه ، فرمود : پس بچه كار آمدى ؟ عرض كرد : شما خود بزرگ و آقا و\r\n","description":"","footnote":"","page_name":" 242 ","page_number":242},
  {"content":"\r\nريشه ى قبيله بوديد و بزرگى نمانده است و من سخت نيازمند شدم و آمدم كه سرمايه و پوشاك و وسيله ى باربرى به من دهيد . پرسيد : جوانان مكّه چه شدند كه نيازمندى تو را بر آرند ؟ او گفت : پس از حادثه ى بدر كسى به من مراجعه نكرده است . پيغمبر بنى عبد المطَّلب را وادار فرمود تا به او هزينه و لباس و وسيلهء سوارى دادند . چون به آن روزها پيغمبر آهنگ هجوم بمكّه داشت و آن زن روانهء مكّه شد ، حاطب بن ابى بلتعه نامه اى بمردم مكّه نوشت كه اى مردم مكّه پيغمبر آهنگ شما دارد مواظب خود باشيد و به آن زن ده درهم يا ده دينار داد و بالا - پوشى به او پوشاند تا نامه اش را بمردم مكّه برساند . پيغمبر را از اين نامه سروش نهانى خبردار كرد و آن حضرت علىّ را با عمّار و عمر و زبير و طلحه و مقداد بن اسود و ابو مرشد كه همگى سواركار بودند روانه فرمود و دستور داد بروند تا جائى بنام « روضهء خاخ » و آنجا زنى منزل كرده است و با او نامه اى است از حاطب ابن ابي بلتعه براى اعراب مكّه آن را از او بگيريد . آنها رفتند در همانجا كه پيغمبر فرموده بود زن را ديدند و از او نامه خواستند او سوگند ياد كرد كه نامه ندارد ، آنها بار بسته ى او را گشتند و چيزى نيافتند ، نااميد شدند و خواستند برگردند علىّ عليه السّلام فرمود : سوگند به خدا نه ما سخن پيغمبر دروغ پنداشتيم و نه به او دروغ گفتيم آنگاه شمشير از غلاف كشيد و به او فرمود نامه را بده ور نه گردنت مىبرم . چون آن زن ديد چاره ندارد كه كشته شود يا نامه را بدهد آن را كه در موى خود پنهان كرده بود از آن در آورد . آنها نامه را حضور پيغمبر بردند آن حضرت حاطب را احضار فرمود و پرسيد اين نامه را مىشناسى ؟ او گفت : بلى فرمود : چرا نوشتى ؟ عرض كرد : به خدا سوگند پس از آنكه مسلمان شدم نه از دين برگشتم و نه به تو خيانت كردم از آنگاه كه خيرخواه تو شدم و نه پس از دورى و جدائى از مردم مكه آنها را دوست داشتم ، و همه ى مهاجرين در مكّه كسى را دارند كه پشتيبانى خويشان او كنند بجز من كه در آنجا بيكسم و خانواده‌ام در ميان آنها است و من از آزار به آنها ترسيدم و خواستم بر آنها منتى داشته باشم\r\n","description":"","footnote":"","page_name":" 243 ","page_number":243},
  {"content":"\r\nبا اينكه مىدانستم نامه ى من به آنها سودى ندارد و سرنوشت خداوندى آنها را گرفتار مىكند . پيغمبر او را تصديق فرمود و معذورش داشت . و چند آيت اوّل اين سوره براى حاطب نازل شد .\r\nترجمه : بنام خداى بخشنده بجهانيان مهربان ببندگان\r\n1 اى مؤمنين دشمن من و خود را دوست مپنداريد كه به آنها دوستى خود بنمايانيد چه كه آنها دين و قرآن شما را نپذيرفتند . و چون به پروردگار خود گرويدند شما و پيغمبر را از خانمانتان بيرون كردند . پس اگر براى رضاى حقّ و جهاد در راه آن از خانه و زندگى خود بدر شديد در نهان با آنها دوستى نكنيد كه ما مىدانيم آنچه بپوشيد يا آشكار كنيد و هر كه از شما چنين كند راه راست خود گم كرده است .\r\n2 اگر اين كافران بر شما چيره شوند دشمنى هستند كه دست و زبان خود ببدى شما دراز كنند و همى خواهند كه شما را كافر بينند\r\n3 خويشاوندان و فرزندان كافر شما هرگز بشما سود ندهند چه روز رستاخيز ميان شما و ايشان جدائى آورد چون خداوند بيند آنچه شما كنيد\r\n4 چه خوب است پيرو ابراهيم و همراهان او باشيد كه با خويشان خود گفتند : ما از شما بيزاريم و هم از بتهاى شما و دينتان بد مىدانيم و ميان ما و شما هميشه كينه و دشمنى نمودار است تا آنكه به خداى يگانه بگرويد . ولى در اين سخن ابراهيم پيرو او نباشيد كه با پدر گفت : همانا براى تو آمرزش بخواهم چه به پيشگاه حقّ اختيار ديگرى برايت ندارم . [ پس همگى بگوئيد 
  ] پروردگارا تو را پشتيبان خود دانيم و روى دل به تو داريم و سر انجام ما بسوى تو باشد\r\n5 اى پروردگار ما را گرفتار كار كافران مكن و ما را بيامرز كه برترى و حكيمى\r\n6 البتّه نيكو است براى شما مسلمانان بدنبال روش ابراهيم و مردمش رفتن اگر چشم برحمت حقّ داريد و رستگارى قيامت خواهيد . و آنكه رو گردان شد [ خدا را ز كارش زيانى نيست 
  ] كه ستوده است و بىنياز\r\n7 و شايد خداوند ميان شما و آن كافران كه دشمن داريد دوستى آورد كه او است توانا و هم آمرزنده و مهربان .\r\n","description":"","footnote":"","page_name":" 244 ","page_number":244},
  {"content":"\r\n\r\nجهت نزول : طبرى : در مقصود بآيت هشتم اختلاف است : 1 - مجاهد گفته است آيت هشتم « لا يَنْهاكُمُ اللَّه - الخ » براى مردم مسلمان مكّه نازل شده است كه با مهاجرين همكارى و ترك وطن نكردند 2 - عبد اللَّه زبير گفته است :\r\nفتيله دختر عبد العزّى در جاهليّت همسر ابو بكر بود و اسماء دختر ابو بكر فرزند او بود . او روزى براى دختر خود كشك و روغن بارمغان آورد . اسماء به او گفت نه ارمغان تو مىپذيرم نه بخانه‌ام راهت مىدهم مگر كه پيغمبر بفرمايد . عايشه اين سرگذشت را با پيغمبر گفت . اين آيه بجواب او نازل شد 3 - ابن زيد گفته است : مقصود عموم كافران است كه با مسلمانان در جنگ و دشمنى نباشند و اين آيه منسوخ است با آيت « فَاقْتُلُوا الْمُشْرِكِينَ - الخ » . ولى حقّ اين است كه اين آيه براى اجازه ى دوستى با كافران است تا آنجا كه بر زيان مسلمانان نباشد .\r\nمجمع : ابن عبّاس گفت : اين آيه براى دو قبيله ى خزاعه و بنى مدلج نازل شد كه با پيغمبر صلح كردند تا نه با مسلمانان بجنگند و نه با دشمنانشان كومك كنند .\r\nترجمه :\r\n8 آن كافران كه نه به راه دين با شما جنگيدند و نه ز خانمانتان بدر كردند خداوند جلوگيرتان ز دوستى و دادگرى با ايشان نباشد چه خداوند دوستدار دادگران است\r\n9 البتّه خداوند جلوگير شما است ز دوستى آن كسان كه در دين با شما جنگيدند و ز سرزمينتان بدر كردند و پشتيبان ديگران بدربدرى شما شدند كه هر كس دوستدار چنين كسان بود ستمكار است .\r\nجهت نزول : مجمع : ابن عبّاس گفت : در حديبيه پيغمبر با تازيان مكّه پيمان بست كه اگر از آنها كسى فرار كند و نزد پيغمبر آيد او را به آنها برگرداند و اگر از مدينه كسى به مكه فرار كند آنها نگاه دارند و بر نگردانند . پيمان نامه را نوشتند و مهر كردند كه زنى بنام سبيعه دختر حرث اسلمى حضور پيغمبر آمد و مسلمان شده بود و شوهرش مردى از بنى مخزوم سر رسيد و گفت : اى محمّد\r\n","description":"","footnote":"","page_name":" 245 ","page_number":245},
  {"content":"\r\nهمسرم را به من واگذار كه اينك مهر پيماننامه ات خشك نشده است ، و تو قرار گذاردى آنكه از ما نزد تو آيد بما بسپرى . در اين ميان آيت دهم « يا أَيُّهَا الَّذِينَ آمَنُوا إِذا جاءَكُمُ - الخ » نازل شد . پيغمبر آن زن را سوگند داد كه براى دلبستگى با سلام آمده است نه از دشمنى شوهر خود و نه بعشق مردى ديگر .\r\nچون آن زن چنين سوگند ياد كرد پيغمبر مهر و ديگر هزينه كه آن مرد براى زن به كار برده بود به او داد و زن را نگه دارى فرمود و از شوهر جدا شد و عمر بن الخطَّاب با او همسر شد . و هر مردى از كافران كه نزد پيغمبر ميآمد بر ميگرداند ولى زنها را پس آزمايش كه بعشق دين آمده‌اند نگه مىداشت و مهر آنها را به شوهرشان مىداد . زهرى گفته است : بواسطه ى اين جمله ى آيه « وَلا تُمْسِكُوا بِعِصَمِ الْكَوافِرِ » عمر دو زن كافر داشت كه بمكّه مانده بودند آنها را طلاق داد و هم طلحة بن عبد اللَّه زنى كافر در مكّه داشت كه پس از نزول اين آيه طلاق داد و زان پس چند زن مسلمان شدند و از شوهر خود گريختند و بمدينه آمدند و پيغمبر آنها را بر نگرداند كه يكى زينب دختر آن حضرت بود همسر ابو العاص و او بدنبال همسر خود بمدينه آمد و چون مسلمان شد پيغمبر او را بابو العاص بر گرداند .\r\nترجمه :\r\n10 اى مؤمنين اگر زنهاى مسلمان وطن خود رها كردند و نزد شما آمدند آنها را بيازمائيد با اينكه خداوند آگاهتر بايمان آنها است . و اگر نمودارتان شد كه آنها مؤمن هستند نگهدارىشان كنيد و بسوى كافران بر - نگردانيد كه آميزش آنان با مردان كافر روا نباشد . و آنچه كافران كابينشان داده‌اند و هزينه آن كرده‌اند باز پس آنان دهيد و چون كابينشان داديد بر شما باكى نيست كه با آن زنان همسر شويد . ولى همسر زنان كافر نشويد [ و اگر از شما زنى بسوى آنها رفت 
  ] مهرى كه به او داده‌ايد از آنها بخواهيد چنان كه آنها هزينه ى زنشان كه بسوى شما آمده است از شما بخواهند . اين است دستور خداوندى كه ميانتان استوار مىدارد چه او داناى درستكار است .\r\n","description":"","footnote":"","page_name":" 246 ","page_number":246},
  {"content":"\r\n11 ولى اگر از زنان شما بسوى كافران رفت و آنها مهر او را ندادند و ز ايشان دنبال كرديد و غنيمتى بدست آورديد هر چه شوهران مسلمانشان هزينه ى آنها كرده‌اند [ از مال غنيمت 
  ] بايشان باز دهيد و از خدا كه به او گرويده‌ايد پرهيزكار باشيد\r\n12 اى پيغمبر چون زنان مسلمان نزد تو آيند كه دست فرمان - برى با تو دهند و پيمان ايمان استوار كنند تا انبازى با خدا ندانند و دزدى نكنند و بزهكار نباشند و فرزندان خود نكشند و تهمتى بدروغ از خود نيارند كه نوزادى را ز غير پدرش بشمارند . و در كار نيك نافرمانى تو نكنند تو پيمانشان استوار بدار و آمرزششان از خداى بخواه كه البتّه خداوند آمرزنده بمهربانى است\r\n13 و شما مسلمانان هم دوست نداريد مردمى را كه خشم خداوندىشان گرفته است و ز نيكى سر انجام نااميدند چنان كه كافران ز مردگان خود .\r\nسخن مفسرين : مجمع : اين سوره را سوره الامتحان و سوره المودّة ناميده‌اند و بمدينه نازل شده است و باتّفاق همه سيزده آيت است .\r\n« تُلْقُونَ إِلَيْهِمْ بِالْمَوَدَّةِ » 1 كشف : يعنى به پنهانى با ايشان دوستى مىكنيد .\r\nمجمع : زجّاج گفته است : يعنى بواسطه ى دوستى با آنها اخبار پيغمبر به آنها مىرسانيد .\r\n« تُسِرُّونَ إِلَيْهِمْ - الخ » مجمع : 1 - يعنى در نهان به آنان مىگوئيد كه با شما دوست هستيم 2 - بواسطه ى دوستى با آنها به پنهانى باخبار پيغمبر خبردارشان مىكنيد .\r\n« يَفْصِلُ بَيْنَكُمْ » 3 طبرى : « يَفْصِلُ » به صورت مجهول خوانده شده است و هم بضمّ ياء و تشديد صاد با صداى زير تا از مصدر تفصيل باشد و با صداى بالاى ياء و تخفيف و كسر صاد و نيز بعضى قاريهاى شام بضمّ ياء و فتح و تشديد صاد خوانده‌اند تا مجهول از مصدر تفصيل باشد و در معنى تفاوت نيست و همه ى اين قراءتها صحيح است .\r\n","description":"","footnote":"","page_name":" 247 ","page_number":247},
  {"content":"\r\n\r\nمجمع : يعنى بقيامت ميان شما جدائى مىافكند يا به آن روز ميان شما دادرسى مىكند تا از معنى فصل القضاء گرفته شده باشد . ( يعنى بدادرسى خواهان و خوانده را ز هم جدا كردن ) .\r\n« وَالَّذِينَ مَعَه » 4 طبرى : يعنى آن پيغمبران كه با ابراهيم بودند .\r\nمجمع : يعنى آنها كه مؤمن بابراهيم بودند و پيرو او .\r\nكشف : اين آيه روى سخن با حاطب بن ابى بلتعه دارد كه بكافران نامه نوشت و هم با عموم مسلمان مىگويد كه با كافران دوستى نكنيد و همچون ابراهيم و همراهانش باشيد كه از كافران بيزار بودند .\r\n« إِنَّا بُرَآؤُا » 4 فخر : در اين كلمه چهار قرائت است : 1 - برآء مثل شركاء 2 - براء مثل ظراف بر وزن فعال 3 - براء با كسر باء 4 - و براء به فتح باء كه مصدر بر وزن فعال باشد .\r\n« لا تَجْعَلْنا فِتْنَةً » 5 مجمع : مجاهد گفته است : 1 - يعنى ما را بجلو كافران گرفتار آزارهاى خود و چيرگى آنها مكن تا سرزنش ما كنند 2 - ديگرى گفته است يعنى آنها را بر ما چيره مكن كه از دينمان به زور بگردانند 3 - بما مهربانى كن و شكيبائى بر آزار كافران ده تا در برابرشان سر سپرده نشويم و گرفتار نباشيم 4 - ما را ز دوستى كافران دور بدار تا ما را مفتون و شيفته ى خود ندانند .\r\n5 - در جنگ با كافران ما را شكسته مكن كه خوار باشيم و گويند : اگر اينان به راه راست بودند خوار نمىشدند .\r\n« لَكُمْ فِيهِمْ أُسْوَةٌ » 6 مجمع : تكرار كلمه ى « أُسْوَةٌ » از اين رو است كه اول براى فهماندن دشمنى با كافران است يعنى دنبالگيرى از روش آنها پسنديده است كه بدشمنان گفتند : از شما بيزاريم و دوم براى خواهش آخرت است كه پيروى آنها براى كسى خوب است كه به خدا و رستاخيز اميدوار است .\r\n« عَسَى اللَّه أَنْ يَجْعَلَ - الخ » 7 كشف : يعنى اميد است كه با كافران مكّه دوست شويد بواسطه ى مسلمانى آنها و بعضى گفته‌اند : مقصود ابو سفيان\r\n","description":"","footnote":"","page_name":" 248 ","page_number":248},
  {"content":"\r\nاست كه دشمن بود و بواسطه ى همسرى دخترش ام حبيبه با پيغمبر و اسلام خودش آن دشمنى بدوستى بدل شد .\r\n« وَلا هُمْ يَحِلُّونَ » 10 فخر : فايده ى اين جمله با اينكه نظير آن گفته شده است اين است كه ايمان از هر دو طرف شرط درستى همسرى است از اين روى گفته شده است نه اينها براى آنها و نه آن مردان براى اين زنان حلال اند و بعلاوه كه از دو طرف نام بردن براى تأكيد حرمت است .\r\n« لا تُمْسِكُوا بِعِصَمِ - الخ » 10 طبرى : « عصم » جمع عصمت است يعنى عقد و سبب استوارى همسرى و معنى اين است كه نگهدار و دست اندركار عقد همسرى با كافران نشويد .\r\nمجمع : يعنى دست اندركار نكاح زنهاى كافر نشويد و اصل عصمت به معنى جلوگيرى و منع است و همسرى را عصمت ناميده‌اند چون زن ، در بند و نگهدارى و جلوگيرى شوهر است . و « تُمْسِكُوا » با تشديد و تخفيف سين نيز خوانده‌اند و اين آيه عموم زنان كافر را مىفهماند و نمىشود گفت : چون آيه براى اعراب بتپرست نازل شده است زن كافر كه بتپرست نباشد ازدواجش با مسلمان روا است زيرا كلمه ى كوافر براى هر كافرى است .\r\n« وَإِنْ فاتَكُمْ - الخ » 11 طبرى : چون زنان مسلمان كه از سوى كافران مىآمدند پيغمبر مخارج و مهر آنها را بشوهرانشان مىداد ولى اگر زنى كافر مىشد و از سوى پيغمبر بسوى كافران مىرفت آنها مهر نمىدادند اين آيه براى آنها نازل شد و در مقصود از كلمه ى كفّار اختلاف است : 1 - يعنى اگر زنان شما بسوى كافرانى رفتند كه با آنها پيمان نداريد 2 - يعنى اگر بسوى كافران قريش رفتند . و جمله ى « فَعاقَبْتُمْ » قرائت مشهور است يعنى عقبى بچنگ آورديد كه غنيمت باشد چون عقبى بمعنى غنيمت است و بىالف با تشديد قاف قرائت حميد اعرج است و در معنى تفاوت نيست چون بمعنى تعقيب و دنبالگيرى بجنگ است .\r\nمجمع : بعضى گفته‌اند : « فَعاقَبْتُمْ » يعنى آنگاه كه شما اختياردار شديد\r\n","description":"","footnote":"","page_name":" 249 ","page_number":249},
  {"content":"\r\n\r\n\r\nو جايگزين آنها . علىّ بن عيسى گفته است : يعنى چون نوبت شما شد كه از زنان آنها اسير شما شد يا مسلمان شد و نزد شما آمد .\r\n« فَآتُوا الَّذِينَ - الخ » 11 مجمع : 1 - به آن مسلمانى كه زنش از سوى مسلمانان به طرف كافران رفته است به همان اندازه كه مهرش كرده است از مال غنيمت بدهيد . و همين است حكم آنكه زنى مسلمان بسوى كافران هم پيمان مسلمانان برود و آنها مهر او را ندهند از مال غنيمت بايد تمام مهر او را بدهيد 2 - قتاده گفته است : يعنى اگر از شما زنى بسوى كافران هم پيمان شما رفت و شما غنيمتى بچنگ آورديد از مال آن غنيمت تمام مهر زن فرارى را به شوهر مسلمان او بدهيد 3 - علىّ بن عيسى گفته است : يعنى شما مهر به شوهر آن زن كه بسوىتان آمده بدهيد چنان كه آنها بايد هر چه مهر آن زن است كه بسويشان رفته است بشما بدهند .\r\n« إِذا جاءَكَ الْمُؤْمِناتُ يُبايِعْنَكَ » 12 طبرى : محمّد بن منكدر گفت اميمه دختر رقيقه نقل كرد : من با چند زن حضور پيغمبر رفتيم كه با او بيعت كنيم و به آن حضرت عرض كردند دست خود بگشا تا با تو دست بدهيم فرمود من بزنها دست نمىدهم و سخن من با يك زن همان است كه به صد نفر زن بگويم . و امّ عطيه گفت : چون پيغمبر ( ص ) بمدينه آمد زنهاى انصار را در خانه اى فراهم كرد و عمر خطَّاب را نزد ما فرستاد و او بجلو در ايستاد و سلام كرد و گفت : من فرستادهء پيغمبرم كه شما بيعت كنيد و پيمان بنديد ما پذيرفتيم و او دست خود از بيرون در دراز كرد و ما هم بدرون خانه دست خود دراز كرديم و او گفت : اى خدا گواه اينان باش .\r\nمجمع : روز فتح مكّه پس از آنكه پيغمبر بر كوه صفا از بيعت مردها فارغ شد زنها آنجا رفتند كه با آن حضرت بيعت كنند اين آيه براى شروط بيعت آنها نازل شد . و بخارى در كتاب صحيح خود از عايشه نقل كرده است : بيعت پيغمبر با زنها به گفتن ، و همين آيه بود و هرگز دست پيغمبر بدست زنى نرسيد\r\n","description":"","footnote":"","page_name":" 250 ","page_number":250},
  {"content":"\r\nمگر آنكه در اختيار او و زن او بود . و گفته‌اند : براى بيعت دست در قدح آبى فرو مىبرد و سپس زنها دست در آن فرو مىبردند . شعبى گفته است : از پشت لباس بيعت مىكردند .\r\nكشف : بعضى گفته‌اند : اين آيه روز فتح مكّه نازل شد كه پيغمبر روى كوه صفا از مردان بيعت گرفت و عمر پائينتر از آن حضرت بود و بفرمان او از زنها بيعت مىگرفت كه از پشت لباس دستشان را مىگرفت و پيغام آن حضرت به آنها مىرساند . و كلمه ى بيعت از مبايعه گرفته شده است كه خريد و فروش باشد به اين مناسبت كه فرد مسلمان بهنگام بيعت خود را در برابر بهشت مىفروشد . و نقل است كه پيغمبر ( ص ) به خواهر خديجه خاله ى حضرت زهراء امر فرمود كه از زنان بيعت بگيرد .\r\n« عَلى أَنْ لا يُشْرِكْنَ - الخ » 12 طبرى : ابن عبّاس گفت : رنج زنان اين بود كه پيغمبر عمر را فرمان داد بزنها بگو : پيغمبر با شما بيعت مىكند كه با خدا انبازى نگيريد و در ميان آنها هند دختر عتبة بن ربيعه بود كه دل حمزه عموى پيغمبر شكافته بود و از ترس كار خود در ميان زنها جورى نشسته بود كه او را نشناسند . زنها از سخن گفتن خوددارى كردند هند گفت : چگونه شود پيغمبر كه مردها را نكشت زنان را بكشد ؟ پيغمبر نگاهى به او افكند و بعمر فرمود :\r\nبگو به آنها : بايد دزدى نكنيد . هند گفت : من از مال ابو سفيان اندكى تصرّف كرده‌ام و نمىدانم كه روا دارد يا نه ؟ ابو سفيان گفت : آنچه از مال من را برداشته اى خواه به كار برده باشى يا مانده باشد بر تو روا است . پيغمبر صلَّى اللَّه عليه و آله و سلَّم خنديد و او را شناخت و نزد خود خواست او عرض كرد : بخودت پناهنده هستم . پيغمبر فرمود : تو هند هستى عرض كرد : خدا از گذشته در گذرد .\r\nپيغمبر منصرف از او شد و فرمود : بايد زنها بزهكار نباشند ، هند گفت : اى پيغمبر خدا مگر زن آزاد چنين كار مىكند ؟ فرمود : نه به خدا كه زن آزاد بزهكار نباشد . باز فرمود : بايد فرزندان خود نكشند . هند گفت : تو آنها را در جنگ بدر كشتى و خودت و آنها بهتر دانيد كه چه كرده‌ايد .\r\n","description":"","footnote":"","page_name":" 251 ","page_number":251},
  {"content":"\r\n\r\n\r\nمجمع : چون در اين گفتگو هند گفت : مگر آزاد زن بزه مىكند ؟ عمر خنديد چون پيش از اسلام ميان او و هند چيزى بوده است . و چون گفتند فرزندان خود نكشيد هند گفت در كوچكى پرورششان داديم و در بزرگى شما آنها را كشتيد . و اين را از آن روى گفت كه حنظله پسر ابو سفيان در بدر بدست علىّ عليه السلام كشته شد . عمر از سخن هند چندان خنديد كه به پشت افتاد و پيغمبر صلَّى اللَّه عليه و آله و سلَّم تبسّم فرمود .\r\n« بِبُهْتانٍ يَفْتَرِينَه بَيْنَ أَيْدِيهِنَّ - الخ » 12 مجمع : يعنى نسبت بنوزادى دروغى نبندند . فرّاء گفته است زنى نوزادى در گذر افتاده برمىداشت و با شوهر مىگفت اين را از تو دارم و اين است مقصود از اين جمله . ابن عبّاس گفته است : يعنى آنكه از شوهرشان نيست فرزند شوهر خود گويند . و فرّاء گفت :\r\nچون فرزند كه نمودار مىشود ميان دست و پاى مادر بر زمين مىرسد از اين روى براى كنايه از فرزند به ديگرى بستن به اين جمله گفته شده است . و بعضى گفته‌اند مقصود از اين بهتان نسبت بزهكارى زنان پاكدامن است و دروغ بمردم بستن است و بدروغ فرزندى به شوهر خود نسبت دادن . و هند كه اين جمله شنيد گفت : به خدا سوگند كه بهتان زشت است و تو ما را جز بخوى بزرگوارى رهبرى نمىكنى .\r\n« لا يَعْصِينَكَ فِي مَعْرُوفٍ » 12 طبرى : ابن عبّاس گفت : پيش از اسلام زنها در مرگ كسى پيراهن مىدريدند و چهره مىخراشيدند و موى سر ميكندند و داد و فرياد مىكردند اين جمله جلوگير از اين كار آنها است . ابن سيرين از امّ عطيه ى انصاريه نقل كرده است : پيغمبر در هنگام بيعت برابر اين جمله كه در كار نيك نافرمانى او نكنيم فرمود در مرگ كس نوحه سرائى نكنيم زنى گفت : من بيعت نمىكنم تا بروم و براى فلان قبيله نوحه سرائى كنم در برابر نوحه سرائى آنها بمرگ يكى از خويشان من كه زين پيش كرده‌اند . او رفت و با آنها نوحه - سرائى كرد و برگشت و بيعت كرد . و جز آن زن و امّ سليم مادر انس بن مالك\r\n","description":"","footnote":"","page_name":" 252 ","page_number":252},
  {"content":"\r\nديگرى به اين بيعت وفا نكرد . و مصعب بن نوح انصارى گفت پير زنى ديدم كه گفت : من در بيعت حاضر بودم و چون پيغمبر صلَّى اللَّه عليه و آله و سلَّم در ميان شرايط بيعت اين را فرمود كه نوحه سرائى نكنيد من عرض كردم كسانى هستند كه براى مرگ خويشان من نوحه كرده‌اند و اكنون براى آنها چنين حادثه اى است و من مىخواهم كه تلافى كنم . فرمود : برو و تلافى كن . سپس آن زن برگشت و بيعت كرد .\r\nمجمع : يعنى آنچه پيغمبر فرمايد نافرمانى نكنند چون پيغمبر بجز خوبى فرمانى ندارد . و چون هند اين جمله ى آيه را شنيد گفت : ما اينجا كه نشسته‌ايم هيچ نافرمانى تو در دل نداريم . و با اينكه زنها براى جنگ نيستند پيمان از آنها گرفتن و بيعت آنها نه براى كمك در جنگ بوده است بلكه براى درست كردن كار زندگى آنها در كارهاى شخصى و دينى و شوهردارى بوده است . چون اول اسلام بود و بايستى آنها سر بفرمان شوند و در احكام و دستورهاى دين دو دستگى زن و مردى درست نشود پيغمبر زنها را هم بقيد بيعت مقيّد كرد .\r\nطبرى : قتاده گفته است : نقل كرده‌اند : پيغمبر در آن روز از زنها بيعت گرفت كه نوحه سرائى نكنند و با مردان حديث نكنند و بگفتگو ننشينند مگر با مردى كه محرم آنها باشد . در اين ميان عبد الرّحمن عوف گفت : اى پيغمبر خدا شايد مهمان داشته باشيم و از خانه و زن خود دور برويم . فرمود : اين گونه كسان و گفتگوى آنها منظور من نبود . و ديگرى از قتاده نقل كرده است كه پيغمبر فرمود بخلوت با مرد غير محرم حديث نكنند و عبد الرّحمن همان سخن گفت و آن جواب شنيد . و اميمه دختر رقيقه گفت : حضور پيغمبر براى بيعت رفتيم و گفتيم با تو به همه ى اين وظايف بيعت مىكنيم و چون گفتيم « و لا نعصينك في معروف » به هيچ كار خوب نافرمانت نباشيم فرمود تا آنجا كه تاب و توان آن داشته باشيد . ما به پاسخ آن حضرت عرض كرديم : خدا و پيغمبرش از خودمان بما مهربانترند .\r\n« لا تَتَوَلَّوْا قَوْماً - الخ » 13 كشف : چند مسلمان درويش براى يهود\r\n","description":"","footnote":"","page_name":" 253 ","page_number":253},
  {"content":"\r\n\r\nاخبار مسلمانان مىگفتند و خود را پيوسته ى آنها مىشمردند تا چيزى از ميوه هاى آنها بهره برند . اين آيه براى جلوگيرى اين كار آنها است . و مقصود از آيه جلوگيرى از دوستى يهود است .\r\nمجمع : بعضى گفته‌اند مقصود جلوگيرى از دوستى هر كافرى است .\r\n« كَما يَئِسَ الْكُفَّارُ » 13 مجمع : يعنى يهود چون پيغمبر را دروغزن خواندند با اينكه او را مىشناختند نااميد از بهره ى عالم ديگر هستند چنان كه كافران مرده و بگور شده دانسته‌اند پايان كار خود را و نااميد از بهره منديند .\r\nحسن بصرى گفته است : يعنى چنان كه كافران عرب اميدى ندارند كه مردگانشان زنده شوند . بعضى گفته‌اند : يعنى به همان گونه كه مردم كافر نااميدند از مردگان بگور رفته ى خود بهره مند شوند .\r\nسخن ما : 1 - آيت اوّل و دوّم جدائى هميشگى حقّ و باطل يادآورى شده است كه ظاهر فريبنده ى مردم كج انديش و كافر كه خواه نخواه دشمن مردم راست و درست هستند نبايد گولشان بزند و باميد قدرت جاه و مال ايشان با آنها دوستى استوار كنند و اين همان است كه به زبان امروز اجنبى پرستى گفته مىشود و دستگاههاى جاسوسى و ضدّ جاسوسى ملَّتها هميشه روى همين حسّ اجنبى - پرستى افراد درست مىشده است . و دستگاه ضدّ جاسوسى پيغمبر كه از الهام غيب درست شده بود جلوگير اجنبى پرستى آن مرد شد كه در شأن نزول سوره گفتيم .\r\n2 - آيت سوّم يادآورى است و راهنمائى كه اميد آدمى بخويشاوندى و پدر فرزندى درست نيست چه آن نگهبان درونى و حقيقى آدمى نمىتواند باشد و به اصطلاح امرى اضافى و عرضى است كه اگر سودى از خويشاوندى نباشد و يا زيانى پيدا شود به بيگانگى تبديل مىشود بعلاوه كه اين وابستگى خارجى تا مدّت زندگى است و پس از مرگ بريده مىشود پس بايد اميد بنگهبانى درونى هميشگى خود داشت كه از حقيقت نفسانى خود آدمى فراهم شود . و همين است كه گفته شده\r\n","description":"","footnote":"","page_name":" 254 ","page_number":254},
  {"content":"\r\nاست « يَوْمَ الْقِيامَةِ يَفْصِلُ - الخ » كه چون رابطه ى عرضى است و از حقيقت روانى آدمى جدا است رستاخيز خود آنها راز يكدگر جدا مىكند .\r\n3 - آيات 4 ، 5 ، 6 كه سخن از پيروى ابراهيم بميان آمده است يادآورى گذشته است و تحريك احساس افتخار بايل و تبار كه شما عربها سر سلسلهء خود را ابراهيم مىدانيد و او نه خودش تنها بلكه آنها كه با او همگام و هم فكر بودند همگىشان در برابر حقّ و حقيقت از همه چيز مىگذشتند و بآشكار با خويشان خود اعلان دشمنى مىكردند تا آنگاه كه مانند اينها يگانه پرست شوند و حقيقت خواه باشند پس براى شما هم بهترين روش و خوشبختى دنبالگيرى از همان راه است كه ابراهيم و پيروانش رفتند و در آخر آيات اين مطلب تأكيد شده است كه اميدوارى بسعادت نهائى پايدارى به همين روش است كه ابراهيم داشت و در پايان مطلب تهديدى بكنايه شده است كه اگر كسى رو گردان از اين راه راست شود خدا نيازى بكس ندارد جز اينكه خود را بدبخت و بيچاره خواهد كرد .\r\n4 - از آيت هفتم تا نهم « عَسَى اللَّه أَنْ يَجْعَلَ » نويدى است به اين گونه مردم دلبسته به بيگانه ى از دين كه بيكبارگى از كيش خود دلسرد نشوند و اميدوار باشند كه شايد روزى آيد كه آن بيگانگى را يگانگى در اسلام و دين جايگزين شود و اين دشمنى بدوستى بدل شود و در آيت هشتم « لا يَنْهاكُمُ اللَّه عَنِ الَّذِينَ - » الخ « اجازه ى رعايت اصل عمومى بشرى است كه در زندگى نيازمند به يكدگر هستند و گفته شده است با مردم كافر تا آنجا بايد دشمن بود كه ناسازگارى در دين آنها را وادار بآزار شما كند و گر نه رفتار بدوستى و دادگرى با كافرانى كه به آشكار دشمنى با مسلمين ندارند كارى است ضرورى زندگى و از اين روى در آخر گفته شده است كه خداوند عدالت و مساوات را دوست دارد گرچه با كافر باشد چنان كه مقرّرات بين المللى امروز همين دستور قرآن را دنبال مىكند كه ملتها با همه اختلاف در دين و آئين با يكدگر دشمنى و آزار نداشته باشند و به عدالت و درستى با هم رفتار كنند .\r\n","description":"","footnote":"","page_name":" 255 ","page_number":255},
  {"content":"\r\n5 - آيت دهم جمله ى « لا هُمْ يَحِلُّونَ - الخ » تكرار معنى جمله ى جلو شده است شايد از اين روى باشد كه بجمله ى اوّل گفته شده است : زنهاى مسلمان بمردان كافر حلال نيستند يعنى حقّ ندارند وادارشان كنند كه با شوهر كافر بسازند ولى اگر خود بخواهند آزادند و جمله ى دوّم كه گفته شده است :\r\nمردان كافر هم بزنان روا نيستند براى اين است كه زنها هم بميل خود نميتوانند با شوهر كافر خود زندگى كنند و باصطلاح براى نفى إباحه ى كلَّى از دو طرف است .\r\n6 - آيت 13 تكرار معنوى آيت اوّل است و از جمله ى « لا تَتَوَلَّوْا » معنى مخصوص فهميده مىشود كه با همه ى آنچه براى وابستگى بكافران گفته شد سازگار است . چون آيت اوّل جلوگير است از برقرارى و اظهار دوستى با آنها كه بآشكار دشمنى و آزار مىكنند و آيات بعد اجازه ى رابطه با كافران بىآزار است اين آيه جلوگير از احساس قلبى و حالت درونى است كه تولَّى و در دل دوست داشتن باشد براى اينكه اگرچه كافرى دشمنى و آزار ندارد ولى از حقيقت نهائى آدمى بدور است كه اميد بآينده باشد و چون نااميد از عالم ديگر است و مغضوب حقّ پس لايق دوستى از دل و جان نيست گرچه به ظاهر با او دشمن نباشيد .\r\nچون هدف شما از زندگى خوشبختى بعالم ديگر است و او هدفى جز خوشى زندگى ندارد و اگر هدف مشترك نبود يگانگى و دوستى از دل و جان نخواهد بود و به اصطلاح تضادّ منافع جلوگير دوستى مىشود چنان كه امروز هم در ملَّتها و افراد ميبينيم آنها كه هدف مشترك دارند با هم سازگارند و آنها كه تضادّ منافع دارند گرچه دوست باشند يا دشمن مىشوند و يا پيوسته از يكدگر نگران و رنجيده خاطرند پس بالاترين منافع سود آخرت است كه اگر همفكرى در آن نبود صفا و يگانگى فراهم نميشود چون كمترين اختلاف اين خواهد بود كه هر يك ديگرى را بىخرد و زيانكار مىداند .\r\n","description":"","footnote":"","page_name":" 256 ","page_number":256},
  {"content":"\r\n\r\nسورهء صف - 61\r\nبِسْمِ اللَّه الرَّحْمنِ الرَّحِيمِ\r\nسَبَّحَ لِلَّه ما فِي السَّماواتِ وَما فِي الأَرْضِ وَهُوَ الْعَزِيزُ الْحَكِيمُ ( 1 ) يا أَيُّهَا الَّذِينَ آمَنُوا لِمَ تَقُولُونَ ما لا تَفْعَلُونَ ( 2 ) كَبُرَ مَقْتاً عِنْدَ اللَّه أَنْ تَقُولُوا ما لا تَفْعَلُونَ ( 3 ) إِنَّ اللَّه يُحِبُّ الَّذِينَ يُقاتِلُونَ فِي سَبِيلِه صَفًّا كَأَنَّهُمْ بُنْيانٌ مَرْصُوصٌ ( 4 )\r\nوَ إِذْ قالَ مُوسى لِقَوْمِه يا قَوْمِ لِمَ تُؤْذُونَنِي وَقَدْ تَعْلَمُونَ أَنِّي رَسُولُ اللَّه إِلَيْكُمْ فَلَمَّا زاغُوا أَزاغَ اللَّه قُلُوبَهُمْ وَاللَّه لا يَهْدِي الْقَوْمَ الْفاسِقِينَ ( 5 ) وَإِذْ قالَ عِيسَى ابْنُ مَرْيَمَ يا بَنِي إِسْرائِيلَ إِنِّي رَسُولُ اللَّه إِلَيْكُمْ مُصَدِّقاً لِما بَيْنَ يَدَيَّ مِنَ التَّوْراةِ وَمُبَشِّراً بِرَسُولٍ يَأْتِي مِنْ بَعْدِي اسْمُه أَحْمَدُ فَلَمَّا جاءَهُمْ بِالْبَيِّناتِ قالُوا هذا سِحْرٌ مُبِينٌ ( 6 ) وَمَنْ أَظْلَمُ مِمَّنِ افْتَرى عَلَى اللَّه الْكَذِبَ وَهُوَ يُدْعى إِلَى الإِسْلامِ وَاللَّه لا يَهْدِي الْقَوْمَ الظَّالِمِينَ ( 7 ) يُرِيدُونَ لِيُطْفِؤُا نُورَ اللَّه بِأَفْواهِهِمْ وَاللَّه مُتِمُّ نُورِه وَلَوْ كَرِه الْكافِرُونَ ( 8 ) هُوَ الَّذِي أَرْسَلَ رَسُولَه بِالْهُدى وَدِينِ الْحَقِّ لِيُظْهِرَه عَلَى الدِّينِ كُلِّه وَلَوْ كَرِه الْمُشْرِكُونَ ( 9 ) يا أَيُّهَا الَّذِينَ آمَنُوا هَلْ أَدُلُّكُمْ عَلى تِجارَةٍ تُنْجِيكُمْ مِنْ عَذابٍ أَلِيمٍ ( 10 ) تُؤْمِنُونَ بِاللَّه وَرَسُولِه وَتُجاهِدُونَ فِي سَبِيلِ اللَّه بِأَمْوالِكُمْ وَأَنْفُسِكُمْ ذلِكُمْ خَيْرٌ لَكُمْ إِنْ كُنْتُمْ تَعْلَمُونَ ( 11 ) يَغْفِرْ لَكُمْ ذُنُوبَكُمْ وَيُدْخِلْكُمْ جَنَّاتٍ تَجْرِي مِنْ تَحْتِهَا الأَنْهارُ وَمَساكِنَ طَيِّبَةً فِي جَنَّاتِ عَدْنٍ ذلِكَ الْفَوْزُ الْعَظِيمُ ( 12 ) وَأُخْرى تُحِبُّونَها نَصْرٌ مِنَ اللَّه وَفَتْحٌ قَرِيبٌ وَبَشِّرِ الْمُؤْمِنِينَ ( 13 ) يا أَيُّهَا الَّذِينَ آمَنُوا كُونُوا أَنْصارَ اللَّه كَما قالَ\r\n","description":"","footnote":"","page_name":" 257 ","page_number":257},
  {"content":"\r\nعِيسَى ابْنُ مَرْيَمَ لِلْحَوارِيِّينَ مَنْ أَنْصارِي إِلَى اللَّه قالَ الْحَوارِيُّونَ نَحْنُ أَنْصارُ اللَّه فَآمَنَتْ طائِفَةٌ مِنْ بَنِي إِسْرائِيلَ وَكَفَرَتْ طائِفَةٌ فَأَيَّدْنَا الَّذِينَ آمَنُوا عَلى عَدُوِّهِمْ فَأَصْبَحُوا ظاهِرِينَ ( 14 )\r\nمعنى لغات : « مَرْصُوصٌ » از مصدر « رص » بفتح اوّل و تشديد دوّم يعنى استوار ساختن چون رصاص بمعنى مسّ است . « زاغُوا » از مصدر زيغ بفتح اوّل و سكون دوّم از سوئى بسوئى ديگر كردن .\r\nجهت نزول : طبرى : در جهت نزول آيات اوّل اين سوره چند قول است 1 - گروهى از مسلمانان آرزو كردند برترين بندگى را بدانند تا به آن رفتار كنند و چون به آنها گفتند : جهاد گناهكاران است برترين بندگى بر ايشان دشوار آمد ، به اين آيات توبيخ شدند و به آنها يادآورى شد كه دوست خدا او است كه در جنگ با دشمن دين استوار باشد 2 - سرزنش آنها است كه بيهوده سرائى مىكردند و خود ستائى بكارى كه نكرده‌اند و مىگفتند : در جنگ چنين كرديم و چنان از خود نموديم . اين آيه آنها را از اين گونه سخن جلوگيرى مىكند .\r\n3 - روى سخن با منافقين است كه بمؤمنين نويد كمك مىدادند و نمىكردند .\r\nترجمه : بنام خدا كه بخشش او همگانى است و مهرش براى فرمانبران\r\n1 خداى را ستود هر آنچه آفريده بود چه در آسمان و چه بر زمين كه او برتر است و درستكار\r\n2 اى مردمى كه به خدا و پيغمبرش گرويديد چرا سخنى بگوئيد كه انجامش ندهيد\r\n3 چه بزرگ گناهى است به پيشگاه حق كه بگوئيد و نكنيد\r\n4 ولى خداوند دوست دارد [ در برابر گفتار ناكردنى 
  ] جنگاوران براهش بصف شده چون ديوار آهنين باشند\r\n5 [ اى پيغمبر دلگران ز آزار اعراب مباش 
  ] و بخاطر بدار كه موسى با مردم خود گفت : شما كه پيغمبر خدايم مىدانيد چرا مرا ميازاريد ؟\r\nو چون ايشان ز راه حقّ بگشتند خدا هم دلشان ز دريافت حق بگرداند چه خداوند مردم نابكار را رهبرى نخواهد كرد\r\n6 و هم بخاطر آر كه عيساى پسر مريم\r\n","description":"","footnote":"","page_name":" 258 ","page_number":258},
  {"content":"\r\n\r\nبا بنى اسرائيل گفت : من فرستاده ى خدايم بسوى شما با اينكه آنچه به تورات است راست است و هم نويد مىدهم كه از پس من پيغمبرى آيد بنام احمد . ولى چون او نشانه هاى نمودار پيغمبرى خود به آنها نمود گفتند : آشكار است كه كار مسيح جادو است\r\n7 [ اكنون خود انصاف دهيد 
  ] كى ستمكارتر است از چنين كس كه به خدا دروغ بندد با اينكه او را بسوى درستى و سلامتى بخوانند ؟ [ پس البته 
  ] خداوند رهبر ستمكاران نباشد\r\n8 [ چه چنين كسان 
  ] خواهند پرتو حقّ با دهان خاموش كنند [ و كجا توانند 
  ] كه او كار و پرتو خود به آخر رساند هر چند كه كافران نخواهند\r\n9 همان خداوند است كه پيمبر خود برهبرى و دين درست فرستاد تا بر همه دينها برترش كند گرچه كافران نمىپسندند\r\n10 اى مؤمنين خواهيد كه رهبرىتان كنم به آن كار و رفتار كه شما را ز آزار دردناك دوزخ برهاند ؟\r\n11 به خدا و پيغمبرش بگرويد و در راه او بجان و مال بكوشيد كه اين براىتان بهترين كار است اگر بدانيد\r\n12 و در برابر او گناهانتان بيامرزد و در بهشتى درونتان كند كه رودها از زير آن روان بود و جايگاه خوش در بهشتان جاودان داريد كه بزرگ بهره ى شما همين است و بس\r\n13 و ديگرى كه هميشه آرزويش را داريد يارى خداوند است و چيرگى بر دشمنان به زودى . پس اى پيغمبر تو مؤمنين را نويد همه ى اينان ده و اميدوار دار\r\n14 اى مؤمنين يار خدا باشيد همچنانكه حواريين بپاسخ عيسى كه پرسيد يار من به راه خدا كى است ؟ گفتند :\r\nما ياران به راه خدائيم ولى از آن پس گروهى مؤمن شدند و پذيرفتند و گروهى منكر او و كافر شدند و ما پشتيبان مؤمنان بوديم تا چيره بر كافران شدند .\r\nسخن مفسّرين : كشف : اين سوره سه نام دارد صفّ ، حواريّون ، عيسى و چهارده آيت است و جمله بمدينه آمده است ولى عطاء گفته است به مكه نازل شده است .\r\n« بِسْمِ اللَّه » كشف نوشته : آورده‌اند كه استاد بو علىّ مجلس مىداشت .\r\nمقرى آغاز كرد كه بسم اللَّه . استاد گفت : اى باء بسم اللَّه هر چند برّ ازل آمدى\r\n","description":"","footnote":"","page_name":" 259 ","page_number":259},
  {"content":"\r\n\r\nبلاء ابد گشتى بلائى كه آن را پايان نه و دردى كه آن را درمان نه . اين باء بسم الله درگاه عزت قرآن است . قرآن كه خلايق را بار داد از درگاه باء « بِسْمِ اللَّه » داد ، نگر تا به حرمت فراروى ، و جز به عين تعظيم بننگرى كه اگر شررى از سياست جلال « باء » به حكم قهر بر لم يكن ثمّ كان مستولى گردد بردابرد هزيمت از هفت آسمان و زمين بخيزد و هر چه سمت حدثان دارد بكتم عدم شود و اگر از ضياء و فسحت سده ى « باء » يك برق بصفت جمال بر عالم كون و فساد در ظهور آيد همه ظلمتها نور گردد همه كفرها توحيد گردد همه زنّارها كمر عشق دين گردد :\r\n\r\nيك روزه جمال خويش اگر بنمائى\r\nپرتو نور شود ز ماه بر تا ماهى\r\n\r\n« سَبَّحَ لِلَّه - الخ » 1 كشف : يعنى هر چه آفريده او را پاك و پاكيزه شمرده پس هر آفريده اى راهنماى يگانگى او است و راه شناسائى او براى آنكه معرفت او بخواهد ، همه چيز استوار آفريد و اين خود نشانه ى دانائى و درست كارى او است و هر چيزى بجاى خود گذارد و آن گواه خواستن و برگزيدن او است « وَهُوَ الْعَزِيزُ الْحَكِيمُ » يعنى همانند و برابر ندارد و انبازى بفرمانروائى ، و جلو - گيرش نباشد ، حكيم است كه در درستكارى او عيب نباشد و نتوان بر او خرده گرفت .\r\n« لِمَ تَقُولُونَ - الخ » 2 مجمع : جبّائى گفته است : اينكه آدمى چيزى بگويد و نكند به دو جور باشد : 1 - بگويد مىكنم و در دل دارد كه نكند . اين زشت است و ناپسند 2 - بگويد ميكنم و بخواهد ولى معلوم بود كه نميكند اين نيز زشت است كه چيزى گفته و خود اميد انجامش نداشته .\r\nفى ظلال القرآن : پيغمبر فرمود نشانه ى منافق سه چيز است چون بگويد دروغ باشد ، چون وعده دهد انجام ندهد ، چون امينش شمارند خيانت كند . و امام احمد و ابو داود از عبد اللَّه بن عامر بن ابى ربيعه نقل كرده‌اند : پيغمبر به خانه ى ما آمد و من بچه بودم و رفتم بدنبال بازى مادرم آوازم كرد : بيا تا تو را\r\n","description":"","footnote":"","page_name":" 260 ","page_number":260},
  {"content":"\r\nدهم ، پيغمبر پرسيد چه خواهى به او دهى ؟ گفت : يك دانه خرما ، فرمود :\r\nبدان كه اگر دانه اى خرما به او ندهى گناه دروغى بر تو نويسند و گردنگير تو شود .\r\nو شايد الهام از همين فرموده ى پيغمبر باشد خوددارى احمد بن حنبل از تعليم حديث به مردى كه راهى دور پيمود تا از او حديثى بياموزد . احمد ديد قاطر آن مرد فرار كرد و او دامن خود گرفت تا حيوان به خيال خوراكى نزد او آيد گفت تو حيوان را گول مىزنى چگونه توان تو را امين شمرد و حديث آموخت .\r\n« وَإِذْ قالَ مُوسى » 5 ابو السعود : اين جمله آغاز سخن است براى نماياندن زشتى خوددارى مسلمين از جنگ و روى سخن با پيغمبر است باعتراض بر مردم و معنى اين است اى پيغمبر به ياد آور براى آنها كه رو گردان از جنگ هستند گفتار موسى را به بنى اسرائيل كه چرا مرا مىآزاريد كه از جنگ خوددارى مىكنيد .\r\n« فَلَمَّا زاغُوا - الخ » 5 مجمع : ابو مسلم گفته است : يعنى چون آنها خود از راستى و درستى برگشتند و بد براى خود پسنديدند خداى آن لطف خود كه بدان دل مؤمنين به راه مىآورد از آن مردم باز گرفت . بعضى گفته‌اند : يعنى از آنچه خود مىخواستند خداوند بگرداند بسوى آنچه نمىپسندند .\r\n« إِذْ قالَ عِيسَى - الخ » 6 فى ظلال : نام عيسى در اين آيه از آن روى آمده كه چون در آيت جلو گفته شد : موسى از مردم خود آزار ديد بدنبال او نام عيسى آمد براى دنبالگيرى از همان هدف كه موسى داشت و از اين روى گفت : تورات را درست مىدانم و هم آغاز و اعلام براى آمدن پيغمبر اسلام بود كه گفت « يَأْتِي مِنْ بَعْدِي » تا رابطه ى ميان دو دين باشد كه هر دو كتاب داشتند .\r\n« مُبَشِّراً بِرَسُولٍ يَأْتِي مِنْ بَعْدِي اسْمُه أَحْمَدُ » 6 مجمع : كلمه ى احمد يا مبالغه ى از حامد است يعنى از ديگر مردم ستايش خدا بيشتر كند . و يا مبالغه ى از مفعول است و محمود يعنى او را بيش از ديگران فضيلت دهند و اخلاق ستوده اش برشمارند . و اين آيه نشان مىدهد معجزه ى عيسى را كه از آينده خبرى داده است كه نمودار شده است ، و قاريهاى بصره و حجاز ياى بعدى را\r\n","description":"","footnote":"","page_name":" 261 ","page_number":261},
  {"content":"\r\n\r\nبا فتح خوانده‌اند .\r\n« جاءَهُمْ بِالْبَيِّناتِ - الخ » 6 مجمع و طبرى : يعنى احمد معجزات آورد و اعراب جادويش ناميدند .\r\nكشف : يعنى عيسى معجزات آورد و مردمش جادو ناميدندش و كلمه ى « سِحْرٌ » در آيه « ساحر » با الف نيز خوانده شده است .\r\nفخر : اين جمله را دو معنى كرده‌اند : 1 - عيسى معجزات آورد 2 - احمد معجزات آورد . و در انجيل يوحنّا كه به عربى ترجمه شده است در قسمتهاى چهارده و پانزده و شانزده عيسى مىگويد از پدرم مىخواهم كه بشما فار قليط را بدهد كه او روح اليقين است و تا ابد با شما باشد . فار قليط روح القدس خدا بسوى شما مىفرستد و همه چيز بشما مىآموزد و گفته ى من را به ياد شما مىآورد . من اينها را جلو از او گفتم تا چون آيد به او بگرويد . رفتن من از ميان شما بسود شما است كه تا من نروم فارقليط نيايد و چون او آيد به همه بهره رساند و بگناه و نكوئى و ديندارى آگاه كند . من همه چيز را اگر بگوئيم توان پذيرش آن نداريد ولى چون روح حقّ بسوىتان آيد بشما الهام مىكند و پشتيبانىتان كند به همه ى درستيها چه او از خود نسازد و نگويد .\r\nفى ظلال القرآن همين آيه صريح است كه مسيح نويد آمدن پيغمبر را داده است خواه انجيلهاى دست مسيحيان آن را گفته باشد يا نه و آن روشى كه اين انجيلها را نوشته است و اجتماعى كه آنها را فرا گرفته است نمىتواند قابل اثبات اين مطلب باشد . ولى در جزيره العرب قرآن خوانده شد و اين آيه به گوش همگان رسيد « النَّبِيَّ الأُمِّيَّ الَّذِي يَجِدُونَه مَكْتُوباً عِنْدَهُمْ فِي التَّوْراةِ وَالإِنْجِيلِ » و اگرچه اين حقيقت را پنهان مىكردند و سفارش مىكردند يكدگر را كه آن را پنهان دارند ولى آنها كه صدق و صفا داشتند چون عبد اللَّه بن سلام آن را پذيرفتند .\r\nو بنقل ثابت شده است كه بعضى از علماى مسيحى بانتظار پيدايش پيغمبرى در جزيرة العرب گوشه گير بودند و يهود هم چون مىخواستند از خود آنها پيغمبرى\r\n","description":"","footnote":"","page_name":" 262 ","page_number":262},
  {"content":"\r\n\r\nآيد و از بنى اسرائيل نشد و عرب بود ناراضى شدند و منكر .\r\nمجمع ، پاورقى بتصحيح و تحشيه ى ابو الحسن شعرانى چاپ رجب 1374 قمرى : از عالم مسيحى بنام جردن كه عالم به زبان يونانى بود و انجيل يوحنّا به آن زبان است پرسيدم : كلمه ى « فرقليطوس » بچه معنى است و از چه مشتقّ است او گفت : اين كلمه اسم مفعول است و مصدر آن « كليون » است و معرّب آن به عادت عرب كه كاف يونانى را بقاف تبديل مىكند « قليون » است و معنى اين كلمه كسى را خواندن و آواز كردن و معنى مفعولى آن نامبرده و خوانده شده است .\r\nو كلمه ى « فر » كه در اوّل آن مىآورند پيشوندى است كه در اوّل بيشتر فعلها مىآورند و بمعنى دور و بر و نواحى است البتّه اگر با كسر فاء و راء خوانده شود و معنى مجموع اين دو كلمه چنين است : آنكه به همه جا نامش برده مىشود و به نيكى يادش مىكنند و اين درست همان معنى احمد عربى است . آن عالم مسيحى گفت : ما اين پيشاوند را با فتح فاء و راء ميخوانيم كه بمعنى در پهلو و دوش - بدوش است و مىگوئيم « فرقليطوس » يعنى آنكه در پهلو و دوش بدوش صاحب دعوت و مبلَّغ نامش برده مىشود براى تقويت و تسلَّى آن مبلَّغ . من از آن مسيحى پرسيدم : مگر در انجيل هم اختلاف قرائت هست ؟ گفت : بلى در بسيارى از كلمات اختلاف كتابت با نسخ قديمه دارد . و هم او گفت : بسيارى از آنها كه انجيل ترجمه كرده‌اند خود كلمه ى « فرقليطوس » را آورده‌اند و بسيارى هم آن را دلدارى دهنده و آرام كننده ترجمه كرده‌اند .\r\n« مُتِمُّ نُورِه » 8 طبرى : اين دو كلمه دو قرائت شده است : 1 - تنوين اوّل و نصب دوّم . 2 - با رفع اوّل بدون تنوين باضافه ى بدوّم و جرّ دوّم . و مقصود از نور اسلام است . ابن زيد گفته است : مقصود قرآن است .\r\nكشف : ابن عبّاس گفت : روزى به پيغمبر وحى نرسيد كعب اشرف يهودى با مردم گفت : دلخوش باشيد كه پرتو محمّد را خدا خاموش كرد و چيزى بر او نازل نميكند و آن روشنائى را كامل نخواهد كرد . پيغمبر اندوهناك شد و اين\r\n","description":"","footnote":"","page_name":" 263 ","page_number":263},
  {"content":"\r\n\r\nآيه نازل شد ، و گفته‌اند : مقصود يهود است و نور پيغمبر است كه آنها نابودى آن حضرت را مىخواهند .\r\nحسينى نوشته : قطعه :\r\n\r\nشب پرك خواهد كه نبود آفتاب\r\nتا ببيند ديده ى او مرز و بوم\r\n\r\n\r\nدست قدرت هر صباحى شمع مهر\r\nبر فروزد كورى خفّاش شوم\r\n\r\nفى ظلال تاريخ نشان داد كه با همه كوششها بر نابودى اسلام چه در زمان پيغمبر و چه در ادوار پس از آن چنان كه جنگهاى صليبى با آن توانائى و پا - فشارى شكست ديد و جنگهاى مغرب و اندلس سودى نبرد و در جنگ جهانى اوّل كه خلافت اسلامى را منحل كردند و ممالك او را تقسيم كردند و افسرهاى فرمانبر بر آنجا گماشتند تا آنچه خواستند كردند و دولت اسلامى تركى را از مسلمانان جدا اعلان كردند و مصطفى كمال پاشا گفت : ما طرفدار هيچ دينى نيستيم . با همه ى اينها دين اسلام همه روز در اطراف عالم مىرسد و به آن مىگروند .\r\n« لِيُظْهِرَه عَلَى الدِّينِ كُلِّه » 9 طبرى : يعنى دين درست كه پيغمبر براى آن آمده است بر همه ى اديان غالب باشد آنگاه كه عيساى مسيح از آسمان فرود آيد و همه ى آدميان داراى يك دين باشند كه اسلام است .\r\nمجمع : يعنى بواسطه ى استدلال و پشتيبانى و يارى حقّ از همه اديان برتر خواهد بود .\r\n« هَلْ أَدُلُّكُمْ عَلى تِجارَةٍ » 10 مجمع : اين آيه بجواب مردمى آمد كه ميگفتند :\r\nاگر بدانيم چه كار به پيشگاه حقّ برتر است آن را انجام دهيم گفته شد چنين تجارتى سودش ثواب است و آسايش از عذاب .\r\nكشف نوشته : تجارت سودمند ايمان است و جهاد با اعداء دين و اعداء دين كه جهاد ايشان مشروع است دو قسماند : يكى ظاهر يكى باطن . دشمنان باطن يكى لشگر شيطان كه بكيد و وسواس دست مكر ايشان گشاده ، ديگر هواى\r\n","description":"","footnote":"","page_name":" 264 ","page_number":264},
  {"content":"\r\nنفس كه بدست امانى در لباس غرور خود را بر تو جلوه مىكند و در هلاك تو مىكوشد چنان كه ربّ العزّه گفت « وَاتَّبَعَ هَواه فَتَرْدى » آن كافر خرابى حصن اسلام خواهد ، آن مبتدع ويرانى حصار سنّت جويد آن شيطان در تشويش ولايت دل كوشد ، آن هواى نفس زير و زبر دين تو خواهد . حقّ جلّ جلاله تو را بر هر يكى از اين دشمنان سلاحى داده تا او را بدان قهر مىكنى . قتال با كافران بشمشير سياست است . با مبتدعان بتيغ برهان و حجّت است با شيطان بمداومت ذكر حقّ و تحقيق كلمت است . با هواى نفس بتير مجاهده و سنان رياضت است و اين است بهينه ى اعمال بنده و گزيده ى طاعات رونده چنان كه ربّ العزّه گفت : « ذلِكُمْ خَيْرٌ » .\r\nحسينى نوشته : اصل معامله در اين تجارت آن است كه غير حقّ را بدهى و حقّ را بستانى . در نفحات از ابن عبد اللَّه بسرى نقل مىكند كه پسر وى بوى آمد و گفت : سبوى روغن داشتم كه سرمايه من بود از خانه بيرون ميآوردم بيفتاد و بشكست و سرمايه ى من ضايع شد . گفت : اى فرزند سرمايه ى خود آن ساز كه سرمايه ى پدر تو است و اللَّه كه پدرت را هيچ نيست در دنيا و آخرت غير از اللَّه شيخ الاسلام فرمود كه سود تمام آن بودى كه پسرش نبودى اشارت بمدينه ى فنا است در باختن سود و سرمايه در بازار شوق لقا . بيت :\r\n\r\nتا چند ببازار خودى پست شوى ؟\r\nبشتاب كه از جام فنا مست شوى\r\n\r\n\r\nاز مايه و سود دو جهان دست بشوى\r\nسود تو همان به كه تهى دست شوى\r\n\r\n« تُنْجِيكُمْ » 10 مجمع : با صداى بالاى نون و تشديد جيم قرائت ابن عامر است .\r\n« كُونُوا أَنْصارَ اللَّه » 14 طبرى : انصارا با تنوين و للَّه با لام جرّ نيز قرائت شده است . و قتاده اين آيه را خواند و گفت : الحمد للَّه كه براى پيغمبر ما اين بود چون هفتاد مرد در عقبه ( يكى از تپه هاى نزديك مكّه در ميان راه مدينه . مترجم ) حضورش رسيدند و بيعت كردند و يارى كردند و به شهر خود جايش\r\n","description":"","footnote":"","page_name":" 265 ","page_number":265},
  {"content":"\r\nدادند تا خداوند دين خود را بالا برد . و معنى كلمه ى « الْحَوارِيُّونَ » لباسشوها و يا لباس سفيدها است .\r\nمجمع : زجّاج گفته است : از آن روى آنها را حواريّون گفتند كه هيچ عيبى در آنها نبود .\r\n« فَأَصْبَحُوا ظاهِرِينَ » 14 مجمع : ابن عبّاس گفت : پيروان عيسى از پس او سه دسته شدند : 1 - گفتند : مسيح خدا بود به آسمان بالا رفت 2 - پسر خدا بود كه او را بسوى خود برد 3 - بنده و پيغمبر خدا بود و او را بسوى خود برد ، و اينها مؤمنين بودند كه با آن دو دسته جنگيدند و شكست يافتند تا ظهور پيغمبر كه آنها بر ديگران چيره شدند و اين است مقصود از آيه و بعضى گفته‌اند :\r\nيعنى بظهور پيغمبر و تصديق آن حضرت به پيغمبرى مسيح حجّت و برهان مؤمنين بعيسى برتر شد از منكرين او . مجاهد گفته است : يعنى مؤمنين بعيسى از پس جنگ در همان دوران بر كافرانشان چيره شدند . و بعضى گفته‌اند :\r\nجمله ى جلو « فَآمَنَتْ طائِفَةٌ » مقصود آن يهودى است كه بپيغمبر گرويد و هم جمله ى بعد آن مقصود يهود منكر آن حضرت است كه آن دسته بر اين دسته ى دشمن خود چيره شد هم بدليل و برهان و هم بجنگ و يارى حقّ .\r\nسخن ما : 1 - آيت دوّم جمله ى « لِمَ تَقُولُونَ - الخ » چه بزرگ رهبرى است به زبان سرزنش و چه كم مردمى كه در گرو آن باشند با اينكه مايه ى زندگى آدمى همين اصل برابرى گفتار و كردار است آدمى را اگر نويدى دهند و آن را انجام ندهند آرام ندارد تا انجامش دهند و گر نه كينه توزى كند ، ولى اگر خودش بگويد و نكند ، بيش از آن نيست كه زبانى جنبيده و تمام شده ، و اين خود نمودارى است از ضعف اراده و فقدان انصاف . و همين است كه بدنبال اين آيه گفته شده است « كَبُرَ مَقْتاً - الخ » كه گناه بزرگ و سزاوارى خشم خدا همين است كه بگويند و نكنند چون وابستگى آدميان با يكدگر و ارزش هر يك بر همين است كه با يكدگر پيمان داشته باشند و بگويند و انجام دهند و گر نه با چه وسيله توانند\r\n","description":"","footnote":"","page_name":" 266 ","page_number":266},
  {"content":"\r\n\r\nبا يكدگر زندگى و آميزش كنند . فردوسى هم در سرزنش محمود غزنوى بر تخلَّف از قولش چنين گفته است :\r\n\r\nبزرگى سراسر به گفتار نيست\r\nدو صد گفته چون نيم كردار نيست\r\n\r\n2 - آيت 5 « فَلَمَّا زاغُوا » تا آخر آيه علاوه بر ياد گذشته ى زشت نا - فرمانى موسى يك خاصيّت نفسانى انعكاسى خاطرنشان مىشود كه چون آدمى از راهى بكج برود خواه نخواه آن خاصيّت استقامت و تشخيص راست و كج و درست و نادرست را از دست مىدهد چنان كه در فارسى مشهور است مىگويند فلانى رشته ى كار از دستش در رفته . اين مثل نمودار حقيقت اين آيه است كه پس از كجروى چه در انديشه يا گفتار يا كار و زندگى اگر زود خود را به راه برگرداند و به راست رفت بهره اى دارد و گر نه دستش از همه جا كوتاه است و همان است كه در آخر آيه گفته شده است « وَاللَّه لا يَهْدِي » تا آخر چنان كه همه روز نمونهء آن را در طبقات مردم و هم ملَّتها مىبينيم و تاريخ واژگونى دولتها و حوادث و غلط رفتن رهبران سياست هم نمودى از مفاد همين آيه است .\r\n3 - آيت 9 جمله ى « لِيُظْهِرَه عَلَى الدِّينِ كُلِّه » علاوه بر آنچه از مفسّرين نقل شد شايد اين معنى باشد : چون كار شكنى و دشمنى از يهود و بتپرستان عرب بود اين جمله روى سخن با آنها دارد كه شما مىخواهيد دين را جلو بگيريد ولى رسول خدا دينش درست است و بر همه ى اديان شما عربها چيره خواهد شد چنان كه بتپرستان و يهود و مسيحىهاى يمن همگى سر بفرمان شدند .\r\nسورهء جمعه - 62\r\nبِسْمِ اللَّه الرَّحْمنِ الرَّحِيمِ\r\nيُسَبِّحُ لِلَّه ما فِي السَّماواتِ وَما فِي الأَرْضِ الْمَلِكِ الْقُدُّوسِ الْعَزِيزِ الْحَكِيمِ ( 1 ) هُوَ الَّذِي بَعَثَ فِي الأُمِّيِّينَ رَسُولًا مِنْهُمْ يَتْلُوا عَلَيْهِمْ آياتِه وَيُزَكِّيهِمْ وَيُعَلِّمُهُمُ الْكِتابَ وَالْحِكْمَةَ وَإِنْ كانُوا مِنْ قَبْلُ لَفِي ضَلالٍ مُبِينٍ ( 2 ) وَآخَرِينَ مِنْهُمْ لَمَّا يَلْحَقُوا بِهِمْ وَهُوَ الْعَزِيزُ الْحَكِيمُ ( 3 ) ذلِكَ فَضْلُ اللَّه يُؤْتِيه مَنْ يَشاءُ وَاللَّه ذُو الْفَضْلِ الْعَظِيمِ ( 4 )\r\nمَثَلُ الَّذِينَ حُمِّلُوا التَّوْراةَ ثُمَّ لَمْ يَحْمِلُوها كَمَثَلِ الْحِمارِ يَحْمِلُ أَسْفاراً بِئْسَ مَثَلُ الْقَوْمِ الَّذِينَ كَذَّبُوا بِآياتِ اللَّه وَاللَّه لا يَهْدِي الْقَوْمَ الظَّالِمِينَ ( 5 ) قُلْ يا أَيُّهَا الَّذِينَ هادُوا إِنْ زَعَمْتُمْ أَنَّكُمْ أَوْلِياءُ لِلَّه مِنْ دُونِ النَّاسِ فَتَمَنَّوُا الْمَوْتَ إِنْ كُنْتُمْ صادِقِينَ ( 6 ) وَلا يَتَمَنَّوْنَه أَبَداً بِما قَدَّمَتْ أَيْدِيهِمْ وَاللَّه عَلِيمٌ بِالظَّالِمِينَ ( 7 ) قُلْ إِنَّ الْمَوْتَ الَّذِي تَفِرُّونَ مِنْه فَإِنَّه مُلاقِيكُمْ ثُمَّ تُرَدُّونَ إِلى عالِمِ الْغَيْبِ وَالشَّهادَةِ فَيُنَبِّئُكُمْ بِما كُنْتُمْ تَعْمَلُونَ ( 8 ) يا أَيُّهَا الَّذِينَ آمَنُوا إِذا نُودِيَ لِلصَّلاةِ مِنْ يَوْمِ الْجُمُعَةِ فَاسْعَوْا إِلى ذِكْرِ اللَّه وَذَرُوا الْبَيْعَ ذلِكُمْ خَيْرٌ لَكُمْ إِنْ كُنْتُمْ تَعْلَمُونَ ( 9 )\r\nفَإِذا قُضِيَتِ الصَّلاةُ فَانْتَشِرُوا فِي الأَرْضِ وَابْتَغُوا مِنْ فَضْلِ اللَّه وَاذْكُرُوا اللَّه كَثِيراً لَعَلَّكُمْ تُفْلِحُونَ ( 10 ) وَإِذا رَأَوْا تِجارَةً أَوْ لَهْواً انْفَضُّوا إِلَيْها وَتَرَكُوكَ قائِماً قُلْ ما عِنْدَ اللَّه خَيْرٌ مِنَ اللَّهْوِ وَمِنَ التِّجارَةِ وَاللَّه خَيْرُ الرَّازِقِينَ ( 11 )\r\n","description":"","footnote":"","page_name":" 267 ","page_number":267},
  {"content":"\r\nمعنى لغات : « الأُمِّيِّينَ » جمع امّى بمعنى بىسواد و درس نخوانده .\r\n« أَسْفاراً » جمع سفر بمعنى كتاب بزرگ و يك جزء از اجزاى تورات موسى .\r\nترجمه : بنام خداى بخشنده بهمگان مهربان بفرمانبران\r\n1 هر آنچه به آسمانها و زمين است پاكيزه مىشمارد خداى را كه ستوده پادشاه است و برتر درستكار\r\n2 همان خداوند است كه بميان مردم بيسواد عرب پيغمبرى از خودشان [ عرب و بىسواد 
  ] فرستاد تا آيات قرآن و نشانه هاى قدرت او براىشان بخواند\r\n","description":"","footnote":"","page_name":" 268 ","page_number":268},
  {"content":"\r\nو از هر پليدى پاكشان دارد و قرآن و راه و روش درست بايشان بياموزد هر چند كه ز آن پيش آشكار بود كه گمراهند\r\n3 و ديگران كه هنوز باينان نرسيده‌اند [ بيايند و قرآن و حكمت او فرا گيرند 
  ] چه خداوند است كه برتر است و درستكار [ و راه رهبريش براى همگان 
  ]\r\n4 و اين خود فضل خداوندى است كه بهر كس مصلحت باشد بدهد چه بخشش بزرگ او دارد و بس\r\n5 داستان كسانى كه تورات بر ايشان فرستاديم و آن را چون بارى بر دوش پنداشتند و زان بهره نبردند داستان آن خر است كه كتابى چند بار دارد و مىبرد ، و چه بد بود داستان مردمى كه آيات حقّ دروغ پنداشتند و البتّه خداوند رهبر ستمكاران نيست\r\n6 اكنون [ اى محمّد 
  ] به اين يهود بگو : شما كه خود را دوست خدا مىدانيد و دگران را از آن بدور مىداريد ، اگر راستگوئيد آرزوى مرگ كنيد [ تا زود بسعادت برسيد 
  ]\r\n7 و هرگز آرزوى مرگ نكنند كه از كرده ى خود ترسناكند و خداوند از كار ستمكاران خبردار است\r\n8 اى محمّد بگو : آن مرگ كه گريزان از آنيد البتّه بشما مىرسد و آنگاه شما را بسوى آنكه نهان و آشكار داند باز گردانند و بكرده تان خبردار كنند\r\n9 اى مؤمنين چون بروز آدينه آواى نماز بر آيد بسوى ياد خدا بشتابيد و دست از خريد و فروش بداريد كه سود آن براىتان بهتر است اگر نيك و بد خود شناسيد\r\n10 و چون نماز انجام بشود پراكنده بدنبال [ كار خود 
  ] شويد و از بخشش حقّ كمك بگيريد و بسيار ياد خدا كنيد شايد كه رستگار باشيد .\r\nجهت نزول : طبرى : پيغمبر ( ص ) در خطبه يا نماز جمعه بود كه كاروانى روغن زيتون از شام آورد و يا سال بر مردم تنگ بود و كاروان خوردنى آورد مردم به سوى او رفتند و پيغمبر ( ص ) را ايستاده رها كردند جز دوازده نفر و بسا مىشد كه عروسى با نى و طبل مىبردند و مردم پيغمبر را ايستاده رها مىكردند و بسوى آن آواز مىرفتند . آيت آخر براى رهنمائى آن مردم نازل شد .\r\nمجمع : مقاتل بن سليمان و مقاتل بن حيّان گفته‌اند : چون كاروان وارد مىشد طبل مىزد كه مردم آگاه شوند و براى خريد فراهم شوند . و مقصود از\r\n","description":"","footnote":"","page_name":" 269 ","page_number":269},
  {"content":"\r\n\r\n« أَوْ لَهْواً » كه در آيه است طبل بازرگانان است .\r\nترجمه :\r\n11 اى محمّد اگر اين مردم خريد و فروش و يا سرگرمى بينند از پيرامن تو بسوى آن شتابند و ايستاده ات گذارند . به آنها بگو : آنچه به پيشگاه حقّ ذخيره است ز هر سرگرمى و بازرگانى بهتر است كه بهترين روزى دهندگان خداى است و بس .\r\nسخن مفسّرين : كشف : اين سوره يازده آيت است و همگى بمدينه آمده .\r\n« يُسَبِّحُ لِلَّه - الخ » 1 مجمع : در بعضى سوره ها به صيغه ماضى « سَبَّحَ » و در بعضى به صورت مضارع « يُسَبِّحُ » آمده است براى اينكه بفهماند ستايش خدا در هميشه هست . و ملك يعنى به اختيار گرفته كه بهر گونه تواند زير و زبر كند .\r\nقدّوس يعنى شايسته ى احترام و پاك از هر پليدى و كمى . عزيز يعنى توانا كه چيزى بر او دشوار نيست ، حكيم يعنى دانائى كه هر چيز بجاى خود نهد .\r\n« بَعَثَ فِي الأُمِّيِّينَ - الخ » 2 مجمع : مجاهد و قتاده گفته‌اند : يعنى فرستاد در ملَّت بىسواد كه خواندن و نوشتن نمىدانست و پيغمبرى بسوىشان نرفته بود . و بعضى گفته‌اند : يعنى براى مردم مكه فرستاد چون مكّه را امّ القرى مىناميدند .\r\nكشف : اعراب چون پيش از قرآن كتاب نداشتند امى ناميده شدند در برابر يهود و مسيحى كه اهل كتاب ناميده شده‌اند . و نيز اعراب خواندن و نوشتن نمىدانستند مگر قبيله ى ثقيف در طايف كه آنها از مردم حيره ياد گرفته بودند و گفته‌اند اهل حيره از مردم انبار فرا گرفته بودند و از اصحاب پيغمبر حنظله مشهور بغسيل الملائكه نوشتن ياد داشت و زان پس در اصحاب نويسندگانى يافت شدند مثل زيد بن ثابت و معاويه و ابن ابى سرح كه گفت : من هم مثل قرآن مىآورم و مرتدّ شد و به مكه گريخت و روز فتح مكّه پيغمبر فرمود : او را بكشند و پيماننامه كه در صلح حديبيه ميان پيغمبر و كافران قريش نوشته شد علىّ عليه السّلام نوشت . و چون قرآنها را بعثمان عرضه كردند او در آنها غلط نوشته ديد گفت\r\n","description":"","footnote":"","page_name":" 270 ","page_number":270},
  {"content":"\r\nاين غلط دارد ولى عرب با زبان خود غلط آن را درست مىكند . و بعضى گفته‌اند :\r\nعلىّ و عثمان در حضور پيغمبر وحى را مىنوشتند و اگر نبودند ابىّ بن كعب و زيد ابن ثابت مىنوشتند و خالد بن سعيد بن عاص و معاويه دگر احتياجات نويسندگى آن حضرت را انجام مىدادند و اگر آنها نبودند مغيرة بن شعبه بجاى آنها بود و مىنوشت . و عبد اللَّه بن ارقم و علاء بن عتبه براى مردم سر چاههاى قبيله ها و ميان چادرهاشان احتياجات نوشتنى آنها را انجام مىدادند و هم در داخل مدينه براى انصار ميان زنان و مردان آنچه نياز نوشتن بود مىنوشتند . و حذيفة ابن يمان اندازه و مقدار پرداخت زكات خرماى حجاز را مىنوشت . و زيد بن - ثابت براى پادشاهان هم نامه مىنوشت علاوه بر كتابت وحى و قرآن . و حنظلة ابن ربيع در نبود هر يك از نويسندگان كارشان را انجام مىداد . و اختلاف است كه آيا پيغمبر ( ص ) در آخر عمر نويسندگى ياد گرفت يا نه ؟ و براى جواب اين پرسش حديث درستى در دست نداريم .\r\nحسينى نوشته : مثنوى :\r\n\r\nفيض امّ الكتاب پروردش\r\nلقب امّى خداى زان كردش\r\n\r\n\r\nلوح تعليم ناگرفته ببر\r\nهمه ز اسرار لوح داده خبر\r\n\r\n\r\nبر خط او است انس و جن را سر\r\nگر نخواندست خط از آن چه خطر\r\n\r\nفى ظلال القرآن : از پيغمبر ( ص ) روايت شده است كه شماره ماهها را به انگشتان اشاره مىفرمود كه اين چنين است و آنجور است و اينجور آنگاه فرمود : ما مردم عرب نه حساب مىدانيم و نه نوشتن .\r\n« وَالْحِكْمَةَ - الخ » 2 طبرى : يعنى سنن و روشهاى نيكو به آنها مىآموزد .\r\nمجمع : حكمت يعنى آداب دين و بعضى گفته‌اند : حكمت معنى كتاب و سنت و همه ى دستورهاى حقّ در دنيا و دين را فراگير است .\r\n« وَآخَرِينَ - الخ » 3 طبرى : 1 - مجاهد گفته است : مقصود غير عرب است . ابو هريره گفته است : سوره ى جمعه بر پيغمبر نازل شد و مردى معنى\r\n","description":"","footnote":"","page_name":" 271 ","page_number":271},
  {"content":"\r\n\r\nاين جمله را پرسيد و تا دو يا سه نوبت جواب نفرمود و سلمان هم حاضر بود پيغمبر دست بر شانه ى او گذارد و فرمود : اگر ايمان بستاره ى ثريّا باشد مردانى از اينها آن را بچنگ بياورند 2 - ابن زيد گفته است : يعنى هر كس بعد از پيغمبر تا برستاخيز مسلمان شود .\r\n« لَمْ يَحْمِلُوها » 5 مجمع : يعنى بطور شايسته بانجام دستورهاى تورات رفتار نكردند با اينكه به صورت كتاب در آوردند و حفظ كردند ولى به آنچه در آن نوشته بود كار نكردند . و ميمون بن مهران گفته : اى اهل قرآن پيش از آنكه قرآن تعقيب و بدگوئى شما كند پيروى او كنيد . و آنگاه اين آيه را خواند « مَثَلُ الَّذِينَ - الخ » .\r\nروح البيان : شيخ سعدى گفت : مراد از نزول قرآن تحصيل سيرت خوب است نه ترتيل سوره ى مكتوب .\r\n\r\nعلم چندانكه بيشتر خوانى\r\nچون عمل در تو نيست نادانى\r\n\r\n\r\nنه محقّق بود نه دانشمند\r\nچار پائى بر او كتابى چند\r\n\r\n\r\nآن تهى مغز را چه علم و خبر\r\nكه بر او هيزم است يا دفتر\r\n\r\nمثنوى در جلد اوّل به بيان پنهان كردن احوال و مستى گويد :\r\n\r\nعلمهاى اهل دل حمّالشان\r\nعلمهاى اهل تن احمالشان\r\n\r\n\r\nعلم چون بر دل زند يارى شود\r\nعلم چون بر تن زند مارى شود\r\n\r\n\r\nگفت ايزد يحمل اسفاره\r\nبار باشد علم كان نبود ز هو\r\n\r\n\r\nعلم كان نبود ز هو بىواسطه\r\nآن نپايد همچو رنگ ماشطه\r\n\r\n\r\nليك چون اين بار را نيكو كشى\r\nبار برگيرند و بخشندت خوشى\r\n\r\n\r\nهين بكش بهر خدا اين بار علم\r\nتا ببينى در درون انبار علم\r\n\r\n\r\nتا كه بر رهوار علم آئى سوار\r\nآن گهان افتد تو را از دوش بار\r\n\r\nتنوير المقباس : يعنى اوصاف پيغمبر كه در تورات بود نمودار نكردند .\r\n« إِنْ زَعَمْتُمْ أَنَّكُمْ أَوْلِياءُ - الخ » 6 كشف : مقصود از من دون النّاس شخص\r\n","description":"","footnote":"","page_name":" 272 ","page_number":272},
  {"content":"\r\nپيغمبر است و اين آيه از آن روى آمد كه يهود مدينه به يهود خيبر نوشتند : محمّد ما را به كيش خويش خواند شما را در اين چه انديشه باشد ؟ آنها گفتند : ما فرزندان پيمبرانيم و فرزندان خدائيم و دوستان او و به كيش محمّد تن در نميدهيم اين آيه آنها را سرزنش كرد كه اگر شما دوست او هستيد آرزوى مرگ كنيد تا زودتر بدوست خود برسيد .\r\n« مِنْ يَوْمِ الْجُمُعَةِ - الخ » 9 مجمع : در اين كلمه بگفته ى فرّاء سه جور تلفّظ است با ضمّ و جزم و فتح ميم . و گفته‌اند : نام اين روز را عربها عروبه مىناميدند و كعب بن لؤى آن را جمعه ناميد . بعضى گفته‌اند اين اسم از انصار پيغمبر پيدا شد و ابن سيرين گفت : انصار با يكدگر گفتند : يهود روزى براى اجتماع خود دارند و مسيحىها هم روزى پس شما هم روز عروبه را برگزينيد آنگاه نزد اسعد بن زراره رفتند و او با آنها نماز خواند و پند و نصيحتشان كرد و گوسفندى كشت كه نهار و شام آنها شد چون شماره شان كم بود و آن روز را جمعه ناميدند و آن روز اوّل جمعه در اسلام بود و اوّل جمعه كه پيغمبر با اصحاب خود برگزار كرد هنگام هجرت از مكّه بود كه روز دوشنبه دوازدهم ربيع الأوّل به محلَّه ى قبابر بنى عمر بن عوف وارد شد و تا پنجشنبه آنجا ماند و روز جمعه از آنجا بسوى مدينه روانه شد و در دره ى جايگاه بنى سالم بن عوف هنگام نماز جمعه شد مسجدى معيّن كردند كه پيغمبر نماز خواند و آن را اول جمعه اى دانسته‌اند كه پيغمبر مردم را فراهم كرد و نخستين خطبه كه در مدينه خوانده است همان است كه در آنجا خواند « الحمد للَّه احمده و استعينه و استغفره و استهديه » الخ « » فَاسْعَوْا إِلى « 9 طبرى : عبد اللَّه مسعود » فامضوا الى « مىخواند و مىگفت : اگر در آيه » فَاسْعَوْا « مىبود من چنان به طرف مسجد و نماز شتاب مىكردم كه ردايم از دوشم بيفتد .\r\nفخر : حسن بصرى گفت : به خدا سوگند مقصود سعى و كوشش با پا نيست بلكه كوشش بدل است و نيّت است و ميل و پيغمبر فرموده است براى نماز ندويد\r\n","description":"","footnote":"","page_name":" 273 ","page_number":273},
  {"content":"\r\n\r\nولى با آرامش برويد و فقهاء سخن يكى دارند كه پيغمبر چون به نماز جمعه ميرفت با آرامش بود . و مقصود از « ذِكْرِ اللَّه » بگفته ى بيشتر مفسّرين خطبه ى جمعه است و بقول بعضى يعنى نماز .\r\n« فَانْتَشِرُوا » 10 مجمع : 1 - انس مالك از پيغمبر ( ص ) نقل كرده است : اين جمله نه براى اين است كه مردم پس از نماز جمعه پى خواسته هاى خود روند بلكه معنى اين است كه چون نماز تمام شد پراكنده شويد پى بيمار پرسى يا تشييع جنازه يا ديدار دوست از راه ديندارى 2 - حسن بصرى و سعيد بن جبير گفتند يعنى بدنبال تحصيل علم برويد . و عمرو بن زيد از امام صادق ( ع ) نقل كرده است كه فرمود : من براى روزى حلال سواره مىروم كه خدا مرا بيند كه كوشاى به روزى خود هستم چون فرموده است : « فَانْتَشِرُوا فِي الأَرْضِ وَابْتَغُوا مِنْ فَضْلِ اللَّه » مگر كسى كه در خانه بگيرد و گويد : خدايا روزيم ده درست مىشود اين گونه مردم از آن سه دسته هستند كه دعاشان پذيرفته نيست . عمرو گفت : پرسيدم آنها كه باشند ؟ فرمود آنكه از بدى زن خود بآزار است و دعا مىكند از او رها شود با اينكه خود مىتواند او را طلاق گويد و آنكه با كسى معامله مىكند و سند نمىگيرد و او انكار مىكند دعايش مستجاب نيست كه خود تقصير كرده است و سند نگرفته است و مردى كه مالى دارد و نمىرود و آن را به كار نمىاندازد و كسبى نمىكند تا آن را تمام مىكند و سپس دعاى روزى مىكند پذيرفته نمىشود .\r\n« وَاذْكُرُوا اللَّه - الخ » 10 مجمع : 1 - يعنى سپاس خدا داريد بر بندگى و روزى و خوشى 2 - يعنى در انديشه ى كار خود باشيد كه گفته‌اند : « تفكّر ساعة خير من عبادة سنة » 3 - يعنى در همه جا و بازارهاى خود و تجارت خود به ياد خدا باشيد .\r\nحسينى نوشته : رباعى :\r\n\r\nاز ذكر خدا مباش يك دم غافل\r\nكز ذكر بود خير دو عالم حاصل\r\n\r\n\r\nذكرست كه اهل شوق را در همه وقت\r\nآسايش جان باشد و آرامش دل\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nسخن ما : 1 - از آغاز اين سوره تا آيت چهارم يادآورى بمردم آن روز است كه پيغمبر از پيش خود چيزى نياورده است بلكه همان قدرت بىنهايت كه همه آفريده ها تسبيح او گويند محمّد را فرستاده دليلش كه از سوى خدا است همين كه از خود شما است و مانند شما خواندن و نوشتن نداند ولى آيات حقّ و دانش و بينش براىتان آورده تا از آن گمراهى و سرگردانى گذشته آسوده شويد و او نه براى شما عربها به تنهائى است بلكه از پس شما ديگران خواهند آمد كه از دانش و كتاب او بهره مند شوند . پس محمّد مشمول فضل خداوندى شده است براى رهبرى بشر نه براى خود فروشى بر شما عربها . 2 - از آيت پنجم تا هشتم روى سخن با يهود آن روز است كه افتخارهاى گذشته را از دست داده‌ايد و شايستگى رهبرى و پيشوائى نداريد و شخصيت و پيغمبرى پدرانتان به شما سودى ندارد چون ميراث اصلى خود را كه تورات بود شما چون بارى بر دوش پنداشتيد و بر زمين نهاديد اكنون بايد تسليم بدستور ديگرى شويد . در ميان اين سخن آنها را در بنبست و بيچارگى مىگذارد كه اگر به خود مغرور هستيد و خود گولخورده‌ايد و يا مىخواهيد مردم را گول زنيد كه فرزند پيغمبران هستيد و با عالم حقيقت سر و كار داريد دست از جاه طلبى و خود فروشى بداريد و خود را به خداوند سپاريد و آرزوى مرگ كنيد تا نمودار شود كه بالاتر از ديگرانيد و برسيد به آنچه براى خود ادعا مىكنيد . و البتّه چنين آرزوئى از كسى خواهد بود كه آسوده دل باشد و آينده ى خود روشن بيند و كى توانند اينها چنين باشند چون ستم پيشه بودند و آخر هم با پيمانشكنيها و دربدرى خود اين حقايق را نمودار كردند .\r\n3 - از آيت نهم تا آخر سوره ارزش معنوى نماز جمعه و اجتماع مردم يادآورى شده است كه خود داستانى بزرگ بوده است چه پيغمبر در اوّلين فرصت كه مردمى موافق پيدا كرد و آسايشى از دشمن نماز جمعه انجام داد . چنان كه اوّل جمعه در راه مدينه ميان مردم بنى سالم بن عوف انجام شد كه تفصيل آن\r\n","description":"","footnote":"","page_name":" 275 ","page_number":275},
  {"content":"\r\n\r\nگذشت . ولى انشعابهاى مذهبى و دسته بنديها و اغراض سياسى نگذارد كه دستورهاى قرآن و صلاح مردم بآنجور كه شايسته است انجام شود . و از اين روى در شرايط آن اختلاف زياد است و مفسّرين با اشاره ى به آن اختلاف تفصيل احكام نماز جمعه را احاله بكتب فقه كرده‌اند .\r\nسورهء منافقين - 63\r\nبِسْمِ اللَّه الرَّحْمنِ الرَّحِيمِ\r\nإِذا جاءَكَ الْمُنافِقُونَ قالُوا نَشْهَدُ إِنَّكَ لَرَسُولُ اللَّه وَاللَّه يَعْلَمُ إِنَّكَ لَرَسُولُه وَاللَّه يَشْهَدُ إِنَّ الْمُنافِقِينَ لَكاذِبُونَ ( 1 ) اتَّخَذُوا أَيْمانَهُمْ جُنَّةً فَصَدُّوا عَنْ سَبِيلِ اللَّه إِنَّهُمْ ساءَ ما كانُوا يَعْمَلُونَ ( 2 ) ذلِكَ بِأَنَّهُمْ آمَنُوا ثُمَّ كَفَرُوا فَطُبِعَ عَلى قُلُوبِهِمْ فَهُمْ لا يَفْقَهُونَ ( 3 ) وَإِذا رَأَيْتَهُمْ تُعْجِبُكَ أَجْسامُهُمْ وَإِنْ يَقُولُوا تَسْمَعْ لِقَوْلِهِمْ كَأَنَّهُمْ خُشُبٌ مُسَنَّدَةٌ يَحْسَبُونَ كُلَّ صَيْحَةٍ عَلَيْهِمْ هُمُ الْعَدُوُّ فَاحْذَرْهُمْ قاتَلَهُمُ اللَّه أَنَّى يُؤْفَكُونَ ( 4 )\r\nوَ إِذا قِيلَ لَهُمْ تَعالَوْا يَسْتَغْفِرْ لَكُمْ رَسُولُ اللَّه لَوَّوْا رُؤُسَهُمْ وَرَأَيْتَهُمْ يَصُدُّونَ وَهُمْ مُسْتَكْبِرُونَ ( 5 ) سَواءٌ عَلَيْهِمْ أَسْتَغْفَرْتَ لَهُمْ أَمْ لَمْ تَسْتَغْفِرْ لَهُمْ لَنْ يَغْفِرَ اللَّه لَهُمْ إِنَّ اللَّه لا يَهْدِي الْقَوْمَ الْفاسِقِينَ ( 6 ) هُمُ الَّذِينَ يَقُولُونَ لا تُنْفِقُوا عَلى مَنْ عِنْدَ رَسُولِ اللَّه حَتَّى يَنْفَضُّوا وَلِلَّه خَزائِنُ السَّماواتِ وَالأَرْضِ وَلكِنَّ الْمُنافِقِينَ لا يَفْقَهُونَ ( 7 ) يَقُولُونَ لَئِنْ رَجَعْنا إِلَى الْمَدِينَةِ لَيُخْرِجَنَّ الأَعَزُّ مِنْهَا الأَذَلَّ وَلِلَّه الْعِزَّةُ وَلِرَسُولِه وَلِلْمُؤْمِنِينَ وَلكِنَّ الْمُنافِقِينَ لا يَعْلَمُونَ ( 8 ) يا أَيُّهَا الَّذِينَ آمَنُوا لا تُلْهِكُمْ أَمْوالُكُمْ وَلا أَوْلادُكُمْ عَنْ ذِكْرِ اللَّه وَمَنْ يَفْعَلْ ذلِكَ فَأُولئِكَ هُمُ الْخاسِرُونَ ( 9 )\r\nوَ أَنْفِقُوا مِنْ ما رَزَقْناكُمْ مِنْ قَبْلِ أَنْ يَأْتِيَ أَحَدَكُمُ الْمَوْتُ فَيَقُولَ رَبِّ لَوْ لا أَخَّرْتَنِي إِلى أَجَلٍ قَرِيبٍ فَأَصَّدَّقَ وَأَكُنْ مِنَ الصَّالِحِينَ ( 10 ) وَلَنْ يُؤَخِّرَ اللَّه نَفْساً إِذا جاءَ أَجَلُها وَاللَّه خَبِيرٌ بِما تَعْمَلُونَ ( 11 )\r\n","description":"","footnote":"","page_name":" 276 ","page_number":276},
  {"content":"\r\n\r\nمعنى لغات : « يَنْفَضُّوا » از مصدر انفضاض بمعنى پراكندن و هر يك به جائى افتادن .\r\nجهت نزول : ابو الفتوح : مفسّرين گفته‌اند : آيات اين سوره براى عبد اللَّه ابن ابيّ سلول منافق آمده است و سرگذشت آن چنان كه نوشته‌اند اين بود كه به پيغمبر صلَّى اللَّه عليه و آله و سلَّم خبر دادند قبيله ى بنى المصطلق بفرماندهى حارث بن ابى ضرار آماده ى جنگ با پيغمبر شده‌اند ( و او همان پدر جويريه يكى از زنان پيغمبر است كه در جنگ اسير شد و جزء اسراى تقسيم شده بود و رسولخدا او را خريد و آزاد كرد و با وى ازدواج نمود ) آن حضرت بسوى آنها روانه شد و در ساحل دريا بسرزمين قديد بر سر آبى بنام مريسيع كه مال آن قبيله بود به آنها برخورد و جنگيدند و شكست خوردند و مال و اسير فراوان بدست مسلمين افتاد و مردم بر سر آب آمدند و در ميانشان مردى بنام جحجاه يا جهجاه بن سعيد آمد كه مزدور عمر بود از بنى غفار و اسب او را مىكشيد و با مردى بنام سنان الجهنىّ همسوگند بنى الخزرج بر سر آب گفتگوشان شد و جهنى آواز كرد و انصار را به كمك خواست و مزدور عمر مهاجرين را آواز داد و مردى از مهاجرين بنام جعال آن غفارى مزدور عمر را كمك كرد و عبد اللَّه بن ابيّ كه در اين ميان بود به آن مرد مهاجر گفت : تو بىباكى او گفت چرا نباشم و با عبد اللَّه بدرشتى سخن گفت .\r\nعبد اللَّه با مردم خود گفت : گناه شما است كه بدست خود اينها را پرورانده‌ايد و اگر روز اوّل كمكشان نمىكرديد و از غذاى خود به اينها نمىداديد چنين نميشدند داستان ما همان است كه گفته‌اند « سمّن كلبك حتّى يأكلك » سگ خود را فربه كن تا تو را بخورد . اگر بمدينه رسيم آنكه از ما عزّت و شخصيّتى دارد هر كه را از آنها خوار و زبونتر است از آنجا بيرون خواهد كرد . و مقصود او از اعزّ خودش بود كه\r\n","description":"","footnote":"","page_name":" 277 ","page_number":277},
  {"content":"\r\n\r\nعزيز مىدانست و از اذلّ پيغمبر بود كه او را خوار مىداشت ، و زيد بن ارقم كه از قبيله ى عبد اللَّه بود جوانى بود به او گفت : به خدا كه تو بيچاره اى و ناچيز و ميان خويشان خود منفورى و پيغمبر در عزّت و دوستى ميان مسلمين است و به خدا كه ديگر پس از اين سخن ميان ما و تو دوستى نباشد او گفت آرام باش كه من شوخى مىكردم . زيد رفت و سرگذشت را به پيغمبر عرض كرد و عمر حاضر بود از پيغمبر صلَّى اللَّه عليه و آله و سلَّم اجازه ى كشتن او خواست و پيغمبر براى آرام كردن مردم از اين گونه سخن دستور فرمود مردم از آنجا روانه شوند با اينكه در غير وقتى بود كه هميشه پيغمبر روانه مىشد ، و چون پيغمبر از عبد اللَّه پرسيد كه تو چنين سخنى گفته اى ؟ او سوگند ياد كرد كه چنين چيزى نبوده است و زيد دروغ مىگويد و چون در ميان خويشان خود شخصيّتى داشت ديگران هم او را تصديق كردند و عرض كردند : او چنين نمىگويد و زيد بچه است و شايد سخن او را در نيافته و اشتباه كرده است . پيغمبر سخن ايشان پذيرفت و مردم زيد را ملامت كردند كه چرا پير مردى را متّهم كردى ؟ او از اين گفتن پشيمان شد و شرمگين و نزد پيغمبر نمىرفت اين آيات براى راستى سخن زيد و دروغ عبد اللَّه ابىّ نازل شد .\r\nو پس از چند روز او مريض شد و گفتندش براى نكوهش تو چند آيه آمده است خوب است خدمت پيغمبر برسى تا از خدا بخواهد كه گناهانت آمرزيده شود او سر بجنباند كه آنچه گفتيد از نماز و روزه و گروش به محمّد كردم ديگر نمانده است جز آنكه او را سجده كنم . آيت « إِذا قِيلَ لَهُمْ تَعالَوْا » براى او آمد .\r\nترجمه : بنام خداى رحمان كه روزى ده همگان است و رحيم كه آمرزنده ى فرمانبران است\r\n1 اى محمّد چون بد دلان نزد تو آيند گويند : ما گواهيم كه تو پيمبر خدائى البتّه خدا داند تو پيغمبرش هستى و گواه است كه منافقين دروغ - گويند\r\n2 آنها اين سوگند خود را سپر بلا پنداشتند [ و بآسودگى مردم را به كفر مىخواندند 
  ] و جلوگير راه خدا شدند و البتّه بد كار مردمى بودند\r\n3 اين بد - دلى و نفاقشان از آن است كه به زبان مؤمن شدند و زان پس در نهان كافر\r\n","description":"","footnote":"","page_name":" 278 ","page_number":278},
  {"content":"\r\nشدند از اين روى خداوند بر دلهاشان مهر نهاد [ و بر خوى نخستينشان بداشت 
  ] كه توان دريافت حق ندارند\r\n4 به ظاهر چنان فريبنده كه جثه و تنشان تو را شگفت آورد و سخنشان تو را به خود جلب كند [ ولى بدرون چنان پوچند 
  ] كه گوئى چوبند به ديوار نهاده و [ چنان بيچاره‌اند كه 
  ] هر آوازى شنوند ز دشمن پندارند توزيشان بپرهيز و خدايشان بكشد كه چگونه به راه كج برندشان و يا بدروغ رهبريشان كنند\r\n5 چو گويندشان بيائيد تا پيغمبر آمرزش شما را بخواهد سر خود بريشخند بگردانند و بينى بگردنفرازى جلوگير راه حق شوند\r\n6 بر آنها برابر است كه آمرزش بر ايشان بخواهى يا نخواهى و خداى هرگز نيامرزدشان چه او رهبر بدكاران نمىشود\r\n7 همين كسانند كه گويند بمردم پيرامن پيغمبر هيچ نبخشيد تا از او پراكنده شوند با آنكه اندوخته هاى آسمانها و زمين براى خدا است ولى مردمان بد دل آن را در نيابند\r\n8 اينها گويند : اگر به شهر خود باز رويم آنكه عزيز است و برتر از آنجا براند آن را كه زبون است و بيچاره تر و ليكن عزّت و برترى از آن خدا و پيغمبر است و مؤمنين كه منافقان پى بدان نبرده اند\r\n9 پس اى مؤمنين [ بد دلى ديگران شما را از راهتان نبرد كه 
  ] سرمايه ها و فرزندانتان شما را ز ياد خدا به خود كشد كه هر كه چنين بود زيانكار باشد\r\n10 و از آنچه روزى شما كرديم هنوز مرگ نارسيده ببخشيد كه تا چو مرگش رسد نگويد : پروردگارا چرا مرگم بدورتر نبردى تا ببخشم و رستگار شوم\r\n11 كه هرگز خداوند مرگ كس وا پس نبرد و آنچه را كنيد آگاه بود .\r\nسخن مفسّرين : ابو الفتوح : اين سوره بمدينه نازل شد و يازده آيت است .\r\n« أَيْمانَهُمْ جُنَّةً » 2 مجمع : از حسن بصرى نقل شده است « ايمان » بكسر همزه قرائت كرده است يعنى منافقين خود را مؤمن معرّفى كردند تا ايمان سپرى براى آنها باشد در جلو مسلمانان .\r\n« فَصَدُّوا - الخ » 2 كشف : 1 - يعنى خود از راه حقّ بگشتند 2 - مردم را\r\n","description":"","footnote":"","page_name":" 279 ","page_number":279},
  {"content":"\r\nز راه حقّ جلوگير شدند .\r\n« آمَنُوا ثُمَّ - الخ » 3 مجمع : يعنى به زبان مؤمن شدند و بدل كافر ، يا پيش پيغمبر مؤمن شدند و نزد كافران كافر بودند و كلمه ى « ثُمَّ » براى اين است كه بفهماند از پس ايمان كفر خود تازه كردند .\r\n« فَطُبِعَ عَلى - الخ » 3 ابو الفتوح : اين جمله كنايه است از اينكه آنها ايمان نخواهند آورد مانند آنچه مهر خورده عوض نميشود دلهاى آنها از كفر و كجى عوض نمىشود .\r\nمجمع : ابو مسلم گفته است : يعنى چون با كفر و سرسختى خوى گرفته‌اند و بانديشه ى حقّ و حقيقت نبوده‌اند و بسخن حقّ گوش فرا نداده‌اند خداوند هم آنها را با خواسته و فكر خودشان رها كرد تا آنكه كفر خوى و خصلتشان شد .\r\nابو السعود : يعنى تا ورزيده و آرامدل بكفر شدند . و با فتح فاء بصيغهء معلوم خوانده شده است ، يعنى خدا بر دلشان مهر نهاد .\r\n« خُشُبٌ مُسَنَّدَةٌ » 4 مجمع : با سكون شين « خُشُبٌ » قرائت ابو عمرو است .\r\nو مقصود اين است كه منافقين مانند چوبى هستند كه تا به چيزى تكيه داده راست است و اگر آن نباشد چوب بيفتد و يا مانند چوب كرمخورده و پوسيده هستند كه به ظاهر سودمند است و در باطن بيهوده و نابود .\r\n« تُعْجِبُكَ أَجْسامُهُمْ » 4 فخر : عبد اللَّه ابىّ و مغيث بن قيس و جدّ بن قيس مردمى تناور و زبانآور و زيبا چهره بودند كه چشم و گوش متوجّه آنها ميشد و پيغمبر نيز بسخن آنها گوش مىداد .\r\n« يَحْسَبُونَ كُلَّ صَيْحَةٍ - الخ » 4 كشف : 1 - مقاتل گفت : چنان ترسناك بودند كه آواز انسان يا جنبش حيوان را پيش آمد بدى براى خود مىپنداشتند .\r\n2 - انديشناك بودند كه آيتى بر زيانشان نازل شود 3 - مقصود اين است كه به خدا و دين مطمئن نبودند بر خلاف مؤمن كه دلير است و آرامدل .\r\n« أَنَّى يُؤْفَكُونَ » 4 مجمع : ابو مسلم گفته است : اين جمله سرزنش\r\n","description":"","footnote":"","page_name":" 280 ","page_number":280},
  {"content":"\r\nمنافقين است يعنى با اينهمه نشانه ها از راه درست بكدام سوى منحرف و كج مىشوند ؟ و بعضى گفته‌اند : يعنى چگونه دروغ مىگويند ؟\r\n« لَوَّوْا » 5 كشف : با تخفيف واو خوانده‌اند و با تشديد واو قرائت عموم است كه بمعنى زيادى سر جنباندن است .\r\n« وَلكِنَّ الْمُنافِقِينَ - الخ » 7 حسينى نوشته : نظم :\r\n\r\nخواجه پندارد كه روزى او دهد\r\nلا جرم بر اين و آن منّت نهد\r\n\r\n\r\nز آن سببها او يكى شد پس اگر\r\nكم شود هستند اسباب دگر\r\n\r\n\r\nحكم روزى بر سببها مىنهد\r\nبىسببها نيز روزى مىدهد\r\n\r\n« لا تُلْهِكُمْ - الخ » 9 مجمع : 1 - يعنى مال و فرزند شما را از نماز واجب باز ندارد 2 - ابو مسلم گفته است : مقصود همه ى فرمانهاى خداوندى است 3 - مقصود شكر نعمت صبر بر مصيبت ، رضاى بقضاء است .\r\n« رَبِّ لَوْ لا أَخَّرْتَنِي - الخ » 10 مجمع : گفته‌اند : براى تهديد و جلوگيرى از نگاهدارى و مضايقه ى حقّ فقراء آيتى از اين سختتر در قرآن نيست . . و مقاتل گفته است : اين آيه براى منافقين است و مقصود از « الَّذِينَ آمَنُوا » در اول آيه آن مردم است كه به زبان خود را مؤمن ناميدند و « مِنَ الصَّالِحِينَ » يعنى منافق نمىبودم و از مؤمنين مىشدم . ابن عبّاس گفته است : روى سخن با مؤمنين است و مقصود از « مِنَ الصَّالِحِينَ » مؤمنين فرمانبردار است .\r\n« أَكُنْ » 10 مجمع : با جزم قرائت شده است تا عطف باشد بر معنى و موقع « فَأَصَّدَّقَ » كه در معنى « اخّرني و اصدّق » مىباشد و فعل مضارع در جواب امر است و مجزوم و « اكون » با نصب قرائت ابو عمرو است تا عطف بر لفظ « اصدق » باشد و نتيجهء معنى تفاوت نكند .\r\n« بِما تَعْمَلُونَ » 11 مجمع : با ياء به صيغه ى غايب قرائت شده است به اعتبار آن نفوس كه كلمه ى « نفس » نشانه ى آن است ، و بتاء به صيغه ى خطاب قرائت عموم است چون روى سخن با مردم است .\r\n","description":"","footnote":"","page_name":" 281 ","page_number":281},
  {"content":"\r\n\r\nسخن ما : همان است كه در ترجمه و نقل از ديگران نوشتيم و جمله ى « فَطُبِعَ عَلى قُلُوبِهِمْ » بسوره ى بقره آيه 81 « أَحاطَتْ بِه خَطِيئَتُه » و هم جمله هاى همانند اين جمله مفصّل بحث كرده‌ايم .\r\nسورهء تغابن - 64\r\nبِسْمِ اللَّه الرَّحْمنِ الرَّحِيمِ\r\nيُسَبِّحُ لِلَّه ما فِي السَّماواتِ وَما فِي الأَرْضِ لَه الْمُلْكُ وَلَه الْحَمْدُ وَهُوَ عَلى كُلِّ شَيْءٍ قَدِيرٌ ( 1 ) هُوَ الَّذِي خَلَقَكُمْ فَمِنْكُمْ كافِرٌ وَمِنْكُمْ مُؤْمِنٌ وَاللَّه بِما تَعْمَلُونَ بَصِيرٌ ( 2 ) خَلَقَ السَّماواتِ وَالأَرْضَ بِالْحَقِّ وَصَوَّرَكُمْ فَأَحْسَنَ صُوَرَكُمْ وَإِلَيْه الْمَصِيرُ ( 3 ) يَعْلَمُ ما فِي السَّماواتِ وَالأَرْضِ وَيَعْلَمُ ما تُسِرُّونَ وَما تُعْلِنُونَ وَاللَّه عَلِيمٌ بِذاتِ الصُّدُورِ ( 4 ) أَلَمْ يَأْتِكُمْ نَبَأُ الَّذِينَ كَفَرُوا مِنْ قَبْلُ فَذاقُوا وَبالَ أَمْرِهِمْ وَلَهُمْ عَذابٌ أَلِيمٌ ( 5 ) ذلِكَ بِأَنَّه كانَتْ تَأْتِيهِمْ رُسُلُهُمْ بِالْبَيِّناتِ فَقالُوا أبَشَرٌ يَهْدُونَنا فَكَفَرُوا وَتَوَلَّوْا وَاسْتَغْنَى اللَّه وَاللَّه غَنِيٌّ حَمِيدٌ ( 6 ) زَعَمَ الَّذِينَ كَفَرُوا أَنْ لَنْ يُبْعَثُوا قُلْ بَلى وَرَبِّي لَتُبْعَثُنَّ ثُمَّ لَتُنَبَّؤُنَّ بِما عَمِلْتُمْ وَذلِكَ عَلَى اللَّه يَسِيرٌ ( 7 ) فَآمِنُوا بِاللَّه وَرَسُولِه وَالنُّورِ الَّذِي أَنْزَلْنا وَاللَّه بِما تَعْمَلُونَ خَبِيرٌ ( 8 ) يَوْمَ يَجْمَعُكُمْ لِيَوْمِ الْجَمْعِ ذلِكَ يَوْمُ التَّغابُنِ وَمَنْ يُؤْمِنْ بِاللَّه وَيَعْمَلْ صالِحاً يُكَفِّرْ عَنْه سَيِّئاتِه وَيُدْخِلْه جَنَّاتٍ تَجْرِي مِنْ تَحْتِهَا الأَنْهارُ خالِدِينَ فِيها أَبَداً ذلِكَ الْفَوْزُ الْعَظِيمُ ( 9 ) وَالَّذِينَ كَفَرُوا وَكَذَّبُوا بِآياتِنا أُولئِكَ أَصْحابُ النَّارِ خالِدِينَ فِيها وَبِئْسَ الْمَصِيرُ ( 10 ) ما أَصابَ مِنْ مُصِيبَةٍ إِلَّا بِإِذْنِ اللَّه\r\n","description":"","footnote":"","page_name":" 282 ","page_number":282},
  {"content":"\r\nوَ مَنْ يُؤْمِنْ بِاللَّه يَهْدِ قَلْبَه وَاللَّه بِكُلِّ شَيْءٍ عَلِيمٌ ( 11 ) وَأَطِيعُوا اللَّه وَأَطِيعُوا الرَّسُولَ فَإِنْ تَوَلَّيْتُمْ فَإِنَّما عَلى رَسُولِنَا الْبَلاغُ الْمُبِينُ ( 12 ) اللَّه لا إِله إِلَّا هُوَ وَعَلَى اللَّه فَلْيَتَوَكَّلِ الْمُؤْمِنُونَ ( 13 ) يا أَيُّهَا الَّذِينَ آمَنُوا إِنَّ مِنْ أَزْواجِكُمْ وَأَوْلادِكُمْ عَدُوًّا لَكُمْ فَاحْذَرُوهُمْ وَإِنْ تَعْفُوا وَتَصْفَحُوا وَتَغْفِرُوا فَإِنَّ اللَّه غَفُورٌ رَحِيمٌ ( 14 ) إِنَّما أَمْوالُكُمْ وَأَوْلادُكُمْ فِتْنَةٌ وَاللَّه عِنْدَه أَجْرٌ عَظِيمٌ ( 15 ) فَاتَّقُوا اللَّه مَا اسْتَطَعْتُمْ وَاسْمَعُوا وَأَطِيعُوا وَأَنْفِقُوا خَيْراً لأَنْفُسِكُمْ وَمَنْ يُوقَ شُحَّ نَفْسِه فَأُولئِكَ هُمُ الْمُفْلِحُونَ ( 16 ) إِنْ تُقْرِضُوا اللَّه قَرْضاً حَسَناً يُضاعِفْه لَكُمْ وَيَغْفِرْ لَكُمْ وَاللَّه شَكُورٌ حَلِيمٌ ( 17 ) عالِمُ الْغَيْبِ وَالشَّهادَةِ الْعَزِيزُ الْحَكِيمُ ( 18 )\r\nترجمه : بنام خداى روزىرسان به همگان و آمرزگار مؤمنان\r\n1 هر آنچه به آسمانها و زمين است خداى را پاكيزه ز هر بدى مىدارد چه پادشاهى و ستايش از آن او است كه بهر چيز توانا است\r\n2 او است كه شما را آفريد و خود بخش به مؤمن و كافر شديد و البتّه او بيناى به كار شما است\r\n3 او است كه آسمانها و زمين را درست و استوار آفريد و پيكر نگارى شما كرد و چه نيكو نمود و سر انجام نيز به سوى او است\r\n4 و آنچه بآسمانها و زمين است و هم آنچه بپوشيد يا آشكار كنيد او داند و بس و هم او داناى درون سينه ها است\r\n5 [ پس چگونه نافرمانى مىكنيد ؟ 
  ] مگر سرگذشت كافران پيشين نشنيديد كه تلخى بدكارى خود چشيدند و آزارى دردناك به پيش دارند\r\n6 از آن روى كه پيامبران با نشانه هاى نمودار بر درستى خود براىشان آمدند و آنها گفتند : مگر شود كه آدمى رهبر ما شود ؟\r\nو نپذيرفتند و پشت بحقّ كردند و خدا بىنيازى خود ز ايشان بنمود كه او ستوده\r\n","description":"","footnote":"","page_name":" 283 ","page_number":283},
  {"content":"\r\nاست و بىنياز\r\n7 آنها كه كافر شدند پنداشتند كه رستاخيز ندارند . تو اى محمد بگو : سوگند به پروردگارم كه شما را ز گور در آوردند و از كرده تان خبردارتان كنند كه چه آسان بود اين بر خدا\r\n8 پس به خدا و پيغمبرش بگرويد و هم به آن پرتو فروزان كه فرو فرستاديم كه او به آنچه كنيد آگاه بود\r\n9 چه آن روز كه شما را براى روز همگانى و رستاخيز فراهم كنند همان است گاه زيان و فسوس البتّه آنكه مؤمن به خدا و نيكوكار بود بديهاى او را بسترد و در بهشتى جاودان جايش دهد كه رودها به آن روان باشد و چه بزرگ بهره اى است اين\r\n10 ولى آنها كه كافر شدند و آيات ما [ و قرآن و نشانه هاى راستى پيغمبر 
  ] را دروغ پنداشتند ياران آتشند و پيوسته در آن و چه بد سر انجامشان باشد\r\n11 و البتّه سختى و ناگوارى بكس نرسد جز بفرمان خدا و هر كس به او بگرود دلش را بحقّ رهبرى كند كه او است داناى بهر چيز\r\n12 پس شما مردم فرمانبر خدا و پيغمبر باشيد و اگر پشت بسخنان حقّ كنيد و نافرمان باشيد وظيفه ى پيغمبر ما است كه پيغام خود به آشكار رساند\r\n13 كه جز خداى آفريدگار خدائى نيست و مؤمنين بايد او را پشتيبان خود بدانند .\r\nشأن نزول : طبرى : ابن عبّاس گفته است : مردمى بودند مسلمان كه مىخواستند از خانه زندگى و سرزمين خود بسوى پيغمبر صلَّى اللَّه عليه و آله و سلَّم كوچ كنند و زن و فرزندشان جلوگيرشان مىشدند و چون خدمت پيغمبر مىرسيدند و آن فكر و فهم اصحاب پيغمبر را مىديدند مىخواستند آنها را كه جلوگيرشان بودند مجازات كنند آيت 14 « إِنَّ مِنْ أَزْواجِكُمْ » - تا - « وَإِنْ تَعْفُوا وَتَصْفَحُوا » براى آنها نازل شد . و عطاء بن يسار گفته است : سوره ى تغابن بمكّه نازل شد مگر همين آيات كه براى عوف بن مالك اشجعى بمدينه نازل شد چون او مردى بود داراى خانواده و فرزند كه هر وقت مىخواست بجنگ برود آنها داد و فرياد مىكردند كه مىروى ما را بكه مىسپارى ؟ دل او را اين سخنان نرم مىكرد و بجاى مىماند و بجنگ نمىرفت اين آيات در مدينه براى او نازل شد .\r\n","description":"","footnote":"","page_name":" 284 ","page_number":284},
  {"content":"\r\n\r\nترجمه :\r\n14 اى مؤمنين دسته اى از زن و فرزندتان دشمن شما باشند و بايد از آنها دورى كنيد و اگر آنها را ببخشيد و از گناه شان در گذريد خدا هم آمرزگار است و مهربان\r\n15 و البتّه مال و فرزند گرفتارى است و شوردل و مزد بزرگ به پيشگاه خداوند است و بس\r\n16 پس تا توانيد از نافرمانى خدا پرهيز كنيد و بسخن پيغمبر گوش فرا دهيد و فرمان بريد و مالى ببخشيد كه آن سود شما است و هر كه از تنگ چشمى خوددار شد رستگار شد\r\n17 و اگر ز نكوكارى به خدا وام دهيد [ و بناداران دستگيرى كنيد 
  ] او دو برابر آن بشما دهد و هم شما را بيامرزد كه سپاسدار است و بردبار\r\n18 و داناى ديدنى و نهانى و برتر درستكار .\r\nسخن مفسّرين : كشف : بيشتر مفسّرين گفته‌اند اين سوره بمدينه نازل شده است . ضحّاك گفت به مكه فرود آمد . كلبى گفت : سه آيت « يا أَيُّهَا الَّذِينَ آمَنُوا إِنَّ مِنْ أَزْواجِكُمْ - الخ » بمدينه آمده است و باقى بمكّه و هجده آيت است .\r\n« فَأَحْسَنَ صُوَرَكُمْ » 3 حسينى : قشيرى گفته ظاهر آدمى را بكمال قدرت و باطن او را بجمال قربت بيار است و به صورت ز اوصاف موجودات آراسته كرد و به خلاصه ى مختصّات مبتدعات زينت بخشيد و اختصاص داد تا نمودى از همه ى موجودات علوى و سفلى باشد پس مقصود از « فَأَحْسَنَ صُوَرَكُمْ » خوبى باطن است نه زيبائى ظاهر . قطعه :\r\n\r\nبدرون تو است مصرى كه توئى شكر و ستايش\r\nچه غم است گر ز بيرون مدد شكر ندارى\r\n\r\n\r\nشده‌ام غلام صورت به مثال بتپرستان\r\nتو چون يوسفى و ليكن سوى خود نظر ندارى\r\n\r\n« يَعْلَمُ ما تُسِرُّونَ » 4 مجمع : فرق اسرار با اخفاء اين است كه اسرار به معنى نهان داشتن چيزهاى معنوى و غير نمودار است مثل راز و آرزو و مانند آن و اخفا اعمّ است از نمودار و غير نمودار مثل مخفى كردن شخص و يا آرزو و راز .\r\n","description":"","footnote":"","page_name":" 285 ","page_number":285},
  {"content":"\r\n\r\n« بَلى وَرَبِّي » 7 فخر : فائدهء سوگند با اينكه كافرين منكر پيغمبرى بودند اين است كه چون مىدانستند پيغمبر دروغ نميگويد آگهى از رستاخيز با سوگند گفته است كه بلى سوگند به پروردگارم شما را از گور بدر مىكنند تا بدانند كه او از يقين و دلبستگى به خدا چنين مىگويد و اگر استوار نداشته باشد نمىگويد .\r\n« يَجْمَعُكُمْ » 9 مجمع : با ياء به صيغه ى غايب قرائت عموم است و فاعل آن كلمه ى « اللَّه » آيت جلو است و با نون قرائت رويس است از يعقوب يعنى ما كه آفريدگاريم فراهمتان مىكنيم و همچنين دو فعل يكفّر و يدخل كه در اين آيه است با نون به صيغه ى متكلَّم نيز خوانده‌اند .\r\n« يَوْمُ التَّغابُنِ » 9 طبرى : يعنى روز مغبون كردن و زيان آوردن بهشتيان بر دوزخيان .\r\nمجمع : يعنى روزى كه خوب را مىگيرند و بد را رها مىكنند و يا بد را ميگيرند و خوب را رها مىكنند كه اوّل مؤمنين هستند چون به دنيا بد را رها كرده‌اند و دسته ى دوّم كافرانند كه به دنيا بد را پذيرفته‌اند ، پس به آن روز غابن و مغبون نمودار مىشود .\r\nكشف : بعضى گفته‌اند : معنى تغابن اين است كه تو را مغبون مىكند آنكه به دنيا خوارش مىشمردى و اكنون او را برتر از خود مىبينى . و در مثل است « المغبون لا محمود و لا مأجور » .\r\n« يَهْدِ قَلْبَه » 11 مجمع : كلمه ى « يَهْدِ » پنج جور خوانده شده است :\r\nغايب ، متكلَّم ، مجهول غايب ، با همزه ى آخر كه از « هدأ » بمعنى آرامش باشد و با تبديل اين همزه ى آخر بالف به صورت يهدا تا به همان معنى آرامش باشد و در نتيجهء معنى تفاوت نيست .\r\nفخر : اين جمله وابسته بجمله ى اوّل است « ما أَصابَ - الخ » يعنى آنكه مؤمن بود دلش بهنگام گرفتارى رهبرى بسوى حقّ مىشود پس مىداند كه اين پيش آمد از سوى حقّ است و تسليم به فرمان خدا مىشود . و اهل معنى هم\r\n","description":"","footnote":"","page_name":" 286 ","page_number":286},
  {"content":"\r\n\r\nگفته‌اند : يعنى بهنگام آسودگى دل او را بشكر رهبرى كند . و هنگام گرفتارى بصبر و شكيبائى .\r\nتفسير حسينى : يعنى چون دانست كه اين بلا مراد اللَّه است به جان قبول مىكند . بزرگان گفته‌اند : بلا آئينه ى جمال مولى است « 1 » پس آئينه را به جهت مشاهدت نور جمال او دوست بايد داشت . نظم :\r\n\r\nهر چه از دست تو آيد خوش بود\r\nگر همه درياى پر آتش بود\r\n\r\n\r\nزخم كز دست تو مىآيد برون\r\nگو بريز از سينه ى من جوى خون\r\n\r\n« إِنَّ مِنْ أَزْواجِكُمْ - الخ » 14 كشف : ابن عبّاس گفت : كسانى از مردم مكّه مسلمان شدند و خواستند بمدينه هجرت كنند زن و فرزندشان جلويشان گرفتند كه ما باسلام شما شكيبا شديم و اعتراض نكرديم ولى شكيبا از جدائى با شما نمىشويم و آنها ترك هجرت كردند به اين آيه از فرمانبرى آنها و ترك هجرت جلوشان گرفتند و ملامت بر ترك هجرت شدند . و در خبر است « ليس عدوّك الَّذي الفيته فقتلته و آجرك اللَّه على قتله ، و لكن اعدى عدوّك نفسك الَّتي بين جنبيك و امراتك الَّتي تضاجعك على فراشك و ولدك الَّذي من صلبك » .\r\nوْلادُكُمْ فِتْنَةٌ « 15 نيشابورى : نقل است كه پيغمبر ( ص ) روزى خطبه ميخواند و دو فرزندش حسنين با پيراهن قرمز به طرف او آمدند و به زمين مىخوردند و بلند مىشدند پيغمبر از منبر پائين شد و آنها را بر گرفت و روى منبر به زانو نشاند و فرمود خداوند راست گفتِنَّما أَمْوالُكُمْ وَأَوْلادُكُمْ فِتْنَةٌ » من كه اين دو كودك را ديدم نتوانستم خوددارى كنم . ( اين حديث را مفسّرين شيعه و غير شيعه از عبد اللَّه بن بريده نقل كرده‌اند كه او از پدرش بريده شنيده كه گفت پيغمبر به خطبه بود و حسنين آمدند تا آخر . مترجم ) .\r\nكشف : عبد اللَّه مسعود گفت : هيچكس نبايد بگويد : خدايا از فتنه به تو\r\n\r\n","description":"","footnote":"\r\n( 1 ) گمان ميرود بجاى « جَمالٌ » جلال بايد باشد . ( مؤلف )\r\n","page_name":" 287 ","page_number":287},
  {"content":"\r\nپناه مىبرم زيرا هر كه مال و عيال و فرزند دارد با فتنه سر و كار دارد پس بايد چنين دعا كند : اى خدا از آن فتنه ها كه گمراهى آورد پناهم ده « اللَّهمّ انّي اعوذ بك من مضلَّات الفتن » .\r\n« فَاتَّقُوا اللَّه مَا اسْتَطَعْتُمْ » 16 طبرى : قتاده گفته است : اين آيه ناسخ اين آيه است « اتَّقُوا اللَّه حَقَّ تُقاتِه » چون معنى « حَقَّ تُقاتِه » اين است كه فرمانبرند و نافرمانى نكنند « 1 » و ز آن پس بار سبك شد و به اندازه ى توانائى هر كس تقوى لازم شد . و پيغمبر ( ص ) به همينگونه از مردم بيعت گرفت كه سخن او بشنوند و آنچه توانند فرمانبر باشند . « بايع رسول اللَّه على السّمع و الطَّاعة فيما استطعتم » .\r\nمجمع : اتقاء بمعنى خوددارى از پستى و ناپسندى است بوسيلهء دورى از خواسته ها و هوسهاى نفسانى . و اين جمله با اين جمله ى « اتَّقُوا اللَّه حَقَّ تُقاتِه » ناسازگار نيست چون هر دو دستور مىدهد بخوددارى از همه ى زشتيها و هر كه چنين بود پرهيزكار از عقاب خدا خواهد بود ولى آيت اين سوره مقصود از آيت ديگر را روشن مىكند كه اندازه ى پرهيزكارى تا آنجا است كه توانائى باشد .\r\n« أَنْفِقُوا خَيْراً لأَنْفُسِكُمْ » 16 كشف : يعنى از سرمايه تان آن را ببخشيد كه براى شما خير است و خوشى . بعضى گفته‌اند : يعنى صدقه دهيد و هزينهء جنگ دهيد كه اين بخششها براى خودتان خوب خواهد بود . كه كلمه ى « خيرا » خبر كان باشد و نتيجه اين باشد « يكن الانفاق خيرا لأنفسكم » و بعضى گفته‌اند مقصود هزينه ى مؤمن است براى خودش .\r\n\r\n","description":"","footnote":"\r\n( 1 ) « مَا اسْتَطَعْتُمْ » بيان « حَقَّ تُقاتِه » مىباشد نه ناسخ آن ، و قائل بنسخ ، مذهب اشعرى را پسنديده كه معتقد بجواز تكليف كردن خلق بدانچه در طاقت ايشان نيست مىباشد ، و اما آنكه مذهبش عدل است گويد معنى آيه آنست كه تا حدّ استطاعت خود بايد از خدا پروا داشته باشيد . ( مصحّح )\r\n","page_name":" 288 ","page_number":288},
  {"content":"\r\n\r\n« يُوقَ شُحَّ - الخ » 16 مجمع : امام صادق عليه السّلام فرمود : آنكه زكات مال خود پرداخت مشمول اين جمله است .\r\nكشف : شحّ مال مردم حلال شمردن است . بعضى گفتند : جلوگيرى از زكات است .\r\n« تُقْرِضُوا اللَّه - الخ » 17 نيشابورى : كى بدبختتر از آن مردم است كه خدا براى او قرض مىخواهد و او با آن اندازه احتياج كه به دادن چنين قرضى دارد براى پس از مرگش از دادن قرض به خداوند و سود بردن هميشگى خوددارى مىكند و پسانداز مىكند براى وارث خود و او نمىداند كه از اين اندوخته ى بزرگ خودش هم بهره اى مىبرد يا نه ؟\r\nسخن ما : 1 - شش آيت اوّل تا « وَاللَّه غَنِيٌّ حَمِيدٌ » شبيه است به آن آيات كه به مكّه نازل شده است براى توجه دادن بكافران آن حقيقتى را كه معنى خالق و اللَّه و مفاد اين گونه كلمات است و بدور است از همه ى عوارض و خواصّ جسمى و در آخر با يادآورى سرگذشت بدگذشتگان بيدارباش است براى خوددارى از دنبالگيرى فكر و سخن آنگونه مردم و جمله ى « فَأَحْسَنَ صُوَرَكُمْ » شايد بقرينه ى جمله ى بعد « وَإِلَيْه الْمَصِيرُ » اشاره باشد به اين كه شما را چنان به صورت نيكو آفريد كه لايق بازگشت بسوى خود كرد ولى حيوانات را به اين نكوئى نيافريد و بازگشت بسوى او نمىكنند و نابود مىشوند .\r\n2 - از آيت هفتم « زَعَمَ الَّذِينَ - الخ » تا آيت دهم « بِئْسَ الْمَصِيرُ » يادآورى است و معرفى براى همان مردم كه همان آفريدگار است كه هميشه با او سر و كار خواهيد داشت و مرگ قدرت او را از شما دور نمىكند و رستاخيز و گرفتارى و آسايش آينده حقّ است و درست .\r\n3 - بقيّه آيات تا آخر يادآورى است در برابر آنها كه خداى خوبى را غير از خداى بدى مىدانند و گفته شده است بديها و ناگواريها كه بشما مىرسد آن هم بقدرت آفريدگار است پس فرمانبرى لازم است و براى اثبات توحيد و ابطال\r\n","description":"","footnote":"","page_name":" 289 ","page_number":289},
  {"content":"\r\nاعتقاد به دو اصل توجّه داده است مردم را بيك مطلب طبيعى كه زن و فرزند شما يك عدّه دشمنتان مىشوند و همگى چيزهاى خوب و غير قابل گذشت در زندگى كه مال و فرزند است موجب گرفتارى است و هر دوى اين دو دسته اصل مصيبت و بدى و ناگوارى است پس چگونه خداى خوبى غير از خداى بدى است كه برترين خوبيها اصل بديها و گرفتاريها است . پس بايد بفهميد كه داناى پنهان و آشكار يك وجود حقيقى است كه بجاى افكار بيهوده ى بخير و شرّ ، فرمانبرى او پيشه كنيد و مال ببخشيد و سخن پيغمبر بشنويد تا از اين انديشه ها كه زشت و بىسودند آسوده باشيد .\r\n4 - از آنچه گفتيم معلوم مىشود در دو آيه پى هم نام اولاد از چه روى باز گوى شده است چون در اول با زن گفته شده است براى اشاره بخوى زشت بعضى از فرزندان و زنان كه بدرستى دشمن پدر و شوهر هستند و در دوّم نشان دادن خاصّيت همگانى است كه براى هر كس موجب گرفتارى است تا به آن جا كه پيغمبر هم فرمود : اولادم حسنين فتنه ى من شدند چنان كه از كشف الأسرار نقل كرديم .\r\n5 - آيت دوّم جمله ى « فَمِنْكُمْ كافِرٌ - الخ » در كشف الأسرار مفاد اين آيه را با شخصيّت شيطان چنين سنجيده است : كار آن است كه در ازل كرد .\r\nحكم آن است كه در ازل راند . خلعت آن است كه در ازل داد . قسمتى رفته نه فزوده و نه كاسته ، يكى را به آب عنايت شسته و يكى را به ميخ رد وابسته حكمى بىميل ، و قضائى بىجور . ابراهيم خواص گفت : در باديه وقتى بتجريد ميرفتم پيرى را ديدم بر آن گوشه نشسته و كلاهى بر سر نهاده و بزارى و خوارى مى - گريست . گفتم : يا هذا ، تو كيستى ؟ گفت : من ابو مرّه‌ام ، گفتم : چرا ميگريى ؟\r\nگفت : كيست بگريستن سزاوارتر از من ؟ چهل هزار سال بر آن درگاه خدمت كرده‌ام و در افق اعلى از من مقدمتر كس نبود ، اكنون تقدير الهى و حكم غيبى بنگر كه مرا بچه روز آورده ؟\r\n","description":"","footnote":"","page_name":" 290 ","page_number":290},
  {"content":"\r\n\r\n\r\nيا سائلي كيف كنت بعدي ؟\r\nلقيت ما ساءني و سرّه\r\n\r\n\r\nما زلت اختال في وصال\r\nحتّى امنت الزّمان مكره\r\n\r\n\r\nصال علىّ الصّدود حتّى\r\nلم يبق ممّا شهدت ذرّه\r\n\r\nآنگه گفت : اى خوّاص نگر تا بدين جهد و طاعت خويش غرّه نباشى كه كار بعنايت و اختيار او است نه بجهد و طاعت بنده به من يك فرمان آمد كه آدم را سجده كن ، نكردم و آدم را فرمان آمد كه از آن درخت مخور ، بخورد ، در كار آدم عنايت بود عذرش بنهاد كه « وَلَمْ نَجِدْ لَه عَزْماً » و در كار من عنايت نبود گفت : « أَبى وَاسْتَكْبَرَ » زلَّت او در حساب نياوردند و طاعت ديرينه ى ما زلَّت شمردند . « 1 »\r\n\r\nمن لم يكن للوصال اهلا\r\nفكلّ احسانه ذنوب\r\n\r\nسورهء طلاق - 65\r\nبِسْمِ اللَّه الرَّحْمنِ الرَّحِيمِ\r\nيا أَيُّهَا النَّبِيُّ إِذا طَلَّقْتُمُ النِّساءَ فَطَلِّقُوهُنَّ لِعِدَّتِهِنَّ وَأَحْصُوا الْعِدَّةَ وَاتَّقُوا اللَّه رَبَّكُمْ لا تُخْرِجُوهُنَّ مِنْ بُيُوتِهِنَّ وَلا يَخْرُجْنَ إِلَّا أَنْ يَأْتِينَ بِفاحِشَةٍ مُبَيِّنَةٍ وَتِلْكَ حُدُودُ اللَّه وَمَنْ يَتَعَدَّ حُدُودَ اللَّه فَقَدْ ظَلَمَ نَفْسَه لا تَدْرِي لَعَلَّ اللَّه يُحْدِثُ بَعْدَ ذلِكَ أَمْراً ( 1 ) فَإِذا بَلَغْنَ أَجَلَهُنَّ فَأَمْسِكُوهُنَّ بِمَعْرُوفٍ أَوْ فارِقُوهُنَّ بِمَعْرُوفٍ وَأَشْهِدُوا ذَوَيْ عَدْلٍ مِنْكُمْ وَأَقِيمُوا الشَّهادَةَ لِلَّه ذلِكُمْ يُوعَظُ بِه مَنْ كانَ يُؤْمِنُ بِاللَّه وَالْيَوْمِ الآخِرِ وَمَنْ يَتَّقِ اللَّه يَجْعَلْ لَه مَخْرَجاً ( 2 ) وَيَرْزُقْه مِنْ حَيْثُ لا يَحْتَسِبُ وَمَنْ يَتَوَكَّلْ عَلَى اللَّه فَهُوَ حَسْبُه إِنَّ اللَّه بالِغُ أَمْرِه قَدْ جَعَلَ اللَّه لِكُلِّ شَيْءٍ قَدْراً ( 3 ) وَاللَّائِي يَئِسْنَ مِنَ الْمَحِيضِ مِنْ نِسائِكُمْ إِنِ ارْتَبْتُمْ فَعِدَّتُهُنَّ ثَلاثَةُ أَشْهُرٍ وَاللَّائِي لَمْ يَحِضْنَ وَأُولاتُ الأَحْمالِ أَجَلُهُنَّ أَنْ يَضَعْنَ حَمْلَهُنَّ وَمَنْ يَتَّقِ اللَّه يَجْعَلْ لَه مِنْ أَمْرِه يُسْراً ( 4 )\r\nذلِكَ أَمْرُ اللَّه أَنْزَلَه إِلَيْكُمْ وَمَنْ يَتَّقِ اللَّه يُكَفِّرْ عَنْه سَيِّئاتِه وَيُعْظِمْ لَه أَجْراً ( 5 ) أَسْكِنُوهُنَّ مِنْ حَيْثُ سَكَنْتُمْ مِنْ وُجْدِكُمْ وَلا تُضآرُّوهُنَّ لِتُضَيِّقُوا عَلَيْهِنَّ وَإِنْ كُنَّ أُولاتِ حَمْلٍ فَأَنْفِقُوا عَلَيْهِنَّ حَتَّى يَضَعْنَ حَمْلَهُنَّ فَإِنْ أَرْضَعْنَ لَكُمْ فَآتُوهُنَّ أُجُورَهُنَّ وَأْتَمِرُوا بَيْنَكُمْ بِمَعْرُوفٍ وَإِنْ تَعاسَرْتُمْ فَسَتُرْضِعُ لَه أُخْرى ( 6 ) لِيُنْفِقْ ذُو سَعَةٍ مِنْ سَعَتِه وَمَنْ قُدِرَ عَلَيْه رِزْقُه فَلْيُنْفِقْ مِمَّا آتاه اللَّه لا يُكَلِّفُ اللَّه نَفْساً إِلَّا ما آتاها سَيَجْعَلُ اللَّه بَعْدَ عُسْرٍ يُسْراً ( 7 ) وَكَأَيِّنْ مِنْ قَرْيَةٍ عَتَتْ عَنْ أَمْرِ رَبِّها وَرُسُلِه فَحاسَبْناها حِساباً شَدِيداً وَعَذَّبْناها عَذاباً نُكْراً ( 8 ) فَذاقَتْ وَبالَ أَمْرِها وَكانَ عاقِبَةُ أَمْرِها خُسْراً ( 9 )\r\nأَعَدَّ اللَّه لَهُمْ عَذاباً شَدِيداً فَاتَّقُوا اللَّه يا أُولِي الأَلْبابِ الَّذِينَ آمَنُوا قَدْ أَنْزَلَ اللَّه إِلَيْكُمْ ذِكْراً ( 10 ) رَسُولًا يَتْلُوا عَلَيْكُمْ آياتِ اللَّه مُبَيِّناتٍ لِيُخْرِجَ الَّذِينَ آمَنُوا وَعَمِلُوا الصَّالِحاتِ مِنَ الظُّلُماتِ إِلَى النُّورِ وَمَنْ يُؤْمِنْ بِاللَّه وَيَعْمَلْ صالِحاً يُدْخِلْه جَنَّاتٍ تَجْرِي مِنْ تَحْتِهَا الأَنْهارُ خالِدِينَ فِيها أَبَداً قَدْ أَحْسَنَ اللَّه لَه رِزْقاً ( 11 ) اللَّه الَّذِي خَلَقَ سَبْعَ سَماواتٍ وَمِنَ الأَرْضِ مِثْلَهُنَّ يَتَنَزَّلُ الأَمْرُ بَيْنَهُنَّ لِتَعْلَمُوا أَنَّ اللَّه عَلى كُلِّ شَيْءٍ قَدِيرٌ وَأَنَّ اللَّه قَدْ أَحاطَ بِكُلِّ شَيْءٍ عِلْماً ( 12 )\r\n\r\n","description":"","footnote":"\r\n( 1 ) بايد دانست كه عنايت خداوند در حق فريب خورده خطاكار است نه در بارهء فريب دهندهء عامد و آگاه . و اين دو با هم قياس نشوند . ( مصحّح )\r\n","page_name":" 291 ","page_number":291},
  {"content":"\r\nمعنى لغات : « وَأْتَمِرُوا » آهنگ كنيد ، تصميم بگيريد ، دوست بداريد ، شور كنيد . « عدة » روزهاى پاكى زن از قاعده و روزهاى جدائى از شوهر به\r\n","description":"","footnote":"","page_name":" 292 ","page_number":292},
  {"content":"\r\nطلاق ترجمه : بنام خداى بخشنده بآفريدگان آمرزنده ى مؤمنان ،\r\nاى پيغمبر چون شما مردان همسران خود را ز بند زناشوئى رها كنيد آنگاه باشد كه در شمار روزهاى پاكى آنها است و شمار آن روزها بدرستى بداريد و از نافرمانى پروردگار خود پرهيز كنيد كه زنان طلاق گفته ى خود را ز خانمانشان بيرون كنيد مگر زشتى بآشكار كنند و خود نيز به آن دوران ز خانه بيرون نروند . اين است اندازه ى كارهاى زندگى كه خدا استوار كرده است و آن كس كه پاى ز اين اندازه بدر برد به خود ستم كرده است . و كسى ز آينده خبر ندارد كه شايد خدا پس از جدائى مرد و زن كارى دگر بسازد\r\n2 و چون دوران بىشوهرى آن زنانتان بپايان باشد توانيد بخوشرفتارى بهمسرى خود بداريد و يا بروشى همه كس پسند به يكبارگى از ايشان جدا شويد و از مردان خود دو عادل [ درستكار 
  ] بر جدائى گواه بگيريد [ و چون گواه شديد 
  ] براى فرمان خدا گواهى دهيد نه به خواهش خود كه اين دستورها پند است آن را كه مؤمن به خدا و رستاخيز بود و هر كه پرهيزگار براى خدا بود او هم راه گشايشى باز مىكند\r\n3 و از آن سو كه خود نداند روزيش رساند . و البتّه آنكه خدا را پشتيبان خود بداند برايش بس است چه فرمان او روان است و رسا ، و بهر چيزى اندازه اى و هنگامى نهاده\r\n4 و آن زنانتان كه عادت ز دست داده‌اند اگر در وظيفه ى بعد از طلاقشان دو دل هستيد بدانيد : عدّه و دوران بىشوهرىشان سه ماه است و هم آنهاى به دوران عادت نارسيده . و بارداران تا كه بار نهند شوهر نكنند و هر كه پرهيزكارى به اين دستورهاى خداوندى پيشه كند او كارش را برايش آسان كند\r\n5 اين دستورها فرمان خداوندى است كه ز آسمان براىتان فرستاده و هر كسى كه ز نافرمانى حقّ پرهيز كند بديهاى او بپوشاند و مزد بزرگش دهد\r\n6 همسران طلاق گفته ى خود را به آن خانه ها جاى دهيد كه خود توان جايگزينى آن داريد و بايشان زيان در هزينه و خانه نرسانيد تا بر آنها تنگ گيريد و بستوه شان\r\n","description":"","footnote":"","page_name":" 293 ","page_number":293},
  {"content":"\r\nآريد و اگر باردار بودند هزينه ى زندگى ايشان بپردازيد و اگر فرزند شما را شير دهند مزدشان را بدهيد و در ميان خود بنيكى و روش مردمى گفتگو و رفتار كنيد و اگر سازگار نشديد و كارتان بدشوارى رسيد ديگرى فرزندتان را شير دهد\r\n7 و البتّه آنكه گشايشى دارد از مال خود به ديگرى بخشد و آنكه زندگى بر او تنگ است از همانچه خدا به او داده ببخشد كه خداوند بيش از آنچه بكس داده از او نخواهد و خداوند از پس تنگى شود كه به زودى گشايش رساند\r\n8 همچنانكه بدكاران را سزا بشايستگى دهد چنان كه بسا مردم آباديها ز فرمان پروردگار خود و پيغمبران او سر پيچيدند و ما شمارشان به سختى رسيديم و عذابشان بزشتى كرديم\r\n9 و ايشان آزار كار خود چشيدند و سر انجامشان زيان بود\r\n10 چه خداوند براى چنين كسان آزارى سخت آماده كرده است . پس اى خردمندان ز نافرمانى حقّ دورى كنيد شما كه به خدا مؤمن شديد و برايتان يادآورى فرستاد\r\n11 پيامبر كه نشانه هاى روشن قدرت حق و آيات قرآن براىتان ميخواند تا مؤمنين نكوكار را ز تيرگى نادانى و بيدينى بروشنى علم و دين رهبرى كند .\r\nو هر كه مؤمن به خدا شد و نكوكار بود او را در بهشتى درون كند كه رودها از زير آن روان بود و در آن جاودان بمانند كه خداوند چنين خوب روزىشان كرده است\r\n12 همان خدا كه هفت آسمان آفريد و از جنس زمين بمانند آنان و فرمان او است كه ميان اين همگى فرود مىآيد و روان مىشود تا بدانيد خداوند است تواناى بر همه چيز و دانش او فراگير همه آفريدگان بود .\r\nسخن مفسّرين : مجمع : اين سوره را سوره ى « النّساء القصارى » نيز ناميده‌اند و همگى بمدينه نازل شده است . قاريهاى بصره آن را يازده آيه شمرده‌اند و ديگران دوازده آيه . و در آيت سوّم جمله ى « يَجْعَلْ لَه مَخْرَجاً » به حساب قاريهاى كوفه و مكه و مدينه آخر آيه است و به حساب قاريهاى شام در « وَالْيَوْمِ الآخِرِ » آيه تمام مىشود . و در آيت نهم قاريهاى مدينه « يا أُولِي - الأَلْبابِ » را آخر آيه دانسته‌اند .\r\n","description":"","footnote":"","page_name":" 294 ","page_number":294},
  {"content":"\r\n\r\n« يا أَيُّهَا النَّبِيُّ - الخ » 1 كشف : اين جمله چهار جور معنى شده است 1 - روى سخن با پيغمبر است و جمله ى « طَلَّقْتُمُ » كه بلفظ جمع گفته شده است مقصود پيغمبر ( ص ) است و براى احترام مفرد نيامده است 2 - روى سخن با آنحضرت است و مقصود پيروان او است 3 - معنى جمله اين است : اى پيغمبر و اى مؤمنين 4 - معنى اين است : اى پيغمبر بگو بمؤمنين .\r\n« فَطَلِّقُوهُنَّ لِعِدَّتِهِنَّ » 1 طبرى : يعنى چون بخواهيد همسران خود را طلاق دهيد به آن دوران طلاق دهيد كه پاك از قاعده باشند و خود شمار آن روزها مىدارند و عمل جنسى هم به آن روزها انجام نشده باشد و بدوران قاعده كه از شمار پاكى خود نمىدانند طلاق ندهيد و ابن عبّاس بپاسخ مردى كه از طلاق زن خود با او سخن مىگفت آيه را چنين خواند : « فطلَّقوهنّ في قبل عدّتهنّ » .\r\nمجمع : بعضى گفته‌اند : يعنى آنها را طلاق دهيد پيش از عدّه شان و « عدّة » يعنى روزهاى قاعدگى زنان . و بعضى گفته‌اند : لام بمعنى سبب است و جمله چنين معنى مىشود : طلاقشان دهيد تا عده نگاهدارند . و ابن عباس و ابن مسعود و حسن بصرى و مجاهد و ابن سيرين و قتاده و ضحاك و سدّى گفته‌اند : يعنى طلاقشان دهيد بدوران پاكى از قاعده كه شماره ى آن را نگاه داشته‌اند . و به اين معنى كلمه ى عدّه بمعنى دوران پاكى از قاعده است چنان كه هم مذهبان و همفكرهاى ما شيعه چنين معنى كرده‌اند و مذهب شافعى نيز همين است .\r\nروح البيان نوشته : رابعه ى عدويه گفته كه كفر طعم فراق دارد و ايمان لذّت وصال و قس عليه الاقرار و الانكار و آن طعم و اين لذّت فرداى قيامت پديد آيد كه در آن صحراى هيبت و عرصه ى سياست قومى را گويند « فراق لا وصال له » و قومى را گويند « وصال لا نهاية له » سوختگان فراق همى گويند :\r\n\r\nفراق او ز زمانى هزار روز آرد\r\nبلاى او ز شبى هم هزار سال كند\r\n\r\n","description":"","footnote":"","page_name":" 295 ","page_number":295},
  {"content":"\r\nافروختگان وصال همىگويند :\r\n\r\nسراپرده ى وصلت كشيد روز نواخت\r\nبطبل رحلت بر زد فراق يار دوال\r\n\r\nو ترجمه از روح البيان : پيغمبر صلَّى اللَّه عليه و آله و سلَّم فرمود : زن خود طلاق ندهيد مگر كه بد دل شويد چه خداوند دوست ندارد « ذوّاقين و ذوّاقات » را يعنى آن زن و مرد كه مىخواهند : ز هر چمنى گلى چينند و گذرند .\r\n« بِفاحِشَةٍ مُبَيِّنَةٍ » 1 طبرى : در مقصود از فاحشه اختلاف است : 1 - بعضى گفته‌اند : مقصود بزهكارى است 2 - ابن عبّاس گفته است : يعنى با شوهر و خويشان او بد زبان باشد 3 - يعنى معصيت و نافرمانى خدا 4 - قتاده گفته است : يعنى نشوز و نافرمانى شوهر 5 - عبد اللَّه عمر گفته است : يعنى بيرون رفتن از آن خانه كه بايد تا مدّت عدّه در آنجا بماند .\r\n« يُحْدِثُ بَعْدَ ذلِكَ أَمْراً » 1 طبرى : يعنى شايد خدا در دل شوهر ايجاد دوستى بزن فراهم كند تا رجوع كند و از طلاق پشيمان شود و بر سر زناشوئى باز گردد . و زهرى گفت فاطمه بنت قيس همسر ابو حفص مخزومى بود و پيغمبر صلَّى اللَّه عليه و آله و سلَّم علىّ عليه السّلام را فرماندار بخشى از يمن كرد و ابو حفص با آن حضرت روانه ى يمن شد و خبر طلاق او را برايش فرستاد و بعياش بن ابى ربيعهء مخزومى و حارث بن هشام دستور داد كه هزينه ى زندگى او را بدهند . آنها گفتند : مگر باردار باشد و گر نه حقّ مخارج ندارد . آن زن نزد پيغمبر صلَّى اللَّه عليه و آله و سلَّم رفت و آن حضرت برايش مخارجى معيّن نكرد مگر با شرط باردارى او اجازه خواست كه از خانه ى شوهر برود آن حضرت اجازه داد . پرسيد بكجا بروم ؟\r\nفرمود : به خانه ى امّ مكتوم چون نابينا بود و او را بگاه در آوردن جامه اش نمىديد . او آنجا بود تا دوران عدّه و بى شوهرى او بپايان رسيد و پيغمبر با اسامة بن زيد همسرش كرد ، مروان بن حكم سر سلسله ى خلفاى بنى اميّه نزد آن زن فرستاد كه چنين سرگذشتى از پيغمبر با تو نقل كرده‌اند اين چگونه بوده است ؟ او همين را براى مردان نقل كرد . مروان گفت : اين حديثى است از\r\n","description":"","footnote":"","page_name":" 296 ","page_number":296},
  {"content":"\r\n\r\nپيغمبر كه جز از يك نفر زن نشنيده‌ايم و نمىتوانيم آن را به كار بنديم و ما همانچه مردم رفتار مىكنند بايد درست بدانيم فاطمه گفت : ميان من و تو كتاب خدا دادرسى مىكند در اين آيه « فَطَلِّقُوهُنَّ » - تا - « لَعَلَّ اللَّه يُحْدِثُ بَعْدَ ذلِكَ أَمْراً » آنگاه گفت : مگر خدا پس از طلاق چه كارى فراهم خواهد كرد جز آشتى و رجوع شوهر با زن ؟ و چگونه مىشود زنى بىآنكه هزينه زندگيش را بدهند در دوران عده زندانيش كنند كه از خانه بيرون نرود ؟\r\n« أَشْهِدُوا ذَوَيْ عَدْلٍ - الخ » 3 طبرى يعنى بر طلاق و آشتى شاهد بگيريد مجمع : بعضى گفته‌اند : يعنى بر انجام طلاق شاهد بگيريد و از امامهاى ما نيز همين روايت شده و آنكس كه گفته است : بر آشتى و رجوع شاهد بگيريد امر را براى استحباب دانسته است يعنى فرمان بگرفتن شاهد الزامى و ناگزير نيست بلكه خوب است .\r\nنيشابورى : در نظر ابو حنيفه گرفتن شاهد مستحبّ است و به مذهب شافعى در رجوع واجب است و از براى جدائى مستحبّ است .\r\n« وَمَنْ يَتَّقِ اللَّه يَجْعَلْ لَه مَخْرَجاً » 2 طبرى : سدّى گفته است : عوف اشجعى ، يا مالك بن عوف اشجعى پسرى داشت كه اعراب اسيرش كرده بودند او نزد پيغمبر از بيچارگى خود و گرفتارى پسرش شكايت مىكرد . آنحضرت مىفرمود : صبر كن كه خدا برايت راه گشايش فراهم كند . چيزى از اين گفتگو نگذشت پسر او از چنگ دشمن فرار كرد و گوسفندى چند از آنها به راه ديد با خود نزد پدر آورد و بىنياز شدند و اين جمله نازل شد . و سالم بن ابى الجعد گفت : آن مرد نزد پيغمبر آمد و سرگذشت خود را گفت و پرسيد اين گوسفندها براى ما روا است ؟ فرمود : بلى .\r\nكشف الاسرار : در روزگار خلافت عمر خطاب مردى بيامد و از عمر توليت عمل خواست تا در ديوان خلافت عامل باشد . عمر گفت : قرآن دانى ؟ گفت :\r\nندانم كه نياموخته‌ام . عمر گفت : ما عمل به كسى ندهيم كه قرآن نداند . مرد\r\n","description":"","footnote":"","page_name":" 297 ","page_number":297},
  {"content":"\r\n\r\nبازگشت و جهدى و رنجى عظيم بر خود نهاد در تعليم قرآن بطمع آنكه عمر او را عمل دهد . چون قرآن بياموخت و ياد گرفت بركات قرآن خواندن و دانستن آن او را بدان جاى رسانيد كه در دل وى نه حرص ولايت ماند نه تقاضاى ديدار عمر . پس روزى عمر او را ديد ، گفت : اى جوانمرد چه افتاد كه يكبارگى هجرت ما اختيار كردى ؟ گفت : يا امير المؤمنين تو از آن مردان نباشى كه كسى روا دارد كه هجرت تو اختيار كند . ليكن قرآن بياموختم و چنان توانگر دل گشتم كه از خلق و از عمل بىنياز شدم . عمر گفت : آن كدام آيت است كه تو را بدين درگاه بىنيازى در كشيد ؟ گفت : آن آيت كه در سورة الطَّلاق است « وَمَنْ يَتَّقِ اللَّه - الخ » .\r\nحسينى نوشته نظم :\r\n\r\nاز سببها بگذر و تقوى طلب\r\nتا خدا روزى رساند بىسبب\r\n\r\n\r\nحق ز جائى بخشدت رزق حلال\r\nكه نباشد در گمان و در خيال\r\n\r\n\r\nسلوك راه معنى را توكّل بايد و تقوى\r\nتوكّل مركب راه است تقوى توشه ى رهرو\r\n\r\n« بالِغُ أَمْرِه » 3 در اين دو كلمه چهار قرائت است .\r\n« إِنِ ارْتَبْتُمْ » 4 مجمع : يعنى اگر دو دل بوديد در سبب قاعده نشدن آن زنان كه براى زيادى عمر است يا بدنبال بيمارى و مقصود اين است كه آن زنان در دورانى باشند كه ممكن باشد قاعده بشوند و كسانى كه مثل آنها هستند هنوز گرفتار قاعده مىشوند و گر نه اين جمله معنى ندارد و جاى شكّ باقى نميماند و همين معنى از امامهاى ما روايت شده است . بعضى گفته‌اند : يعنى اگر شاكّ بوديد كه اين گرفتارى قاعده است يا آن عارضه ى ديگر است . و ديگرى گفته است : يعنى اگر در حكم زنانى كه قاعده نمىشوند شك داريد حكم آنها سه ماه عدّه است .\r\n« وَأُولاتُ الأَحْمالِ » 4 طبرى : اين آيه عامّ است در زن باردارى كه\r\n","description":"","footnote":"","page_name":" 298 ","page_number":298},
  {"content":"\r\nطلاق بشود يا شوهرش بميرد كه در هر دو صورت عدّه اش آن مدّت است كه بار گذارد . و بعضى گفته‌اند : اين حكم براى طلاق شده ها است ولى شوهر مرده ها بايد هر كدام از بار نهادن و عدّه ى وفات كه بيشتر شد آن را عدّه بدارند و همين حكم از عليّ عليه السّلام و ابن عبّاس نقل شده است .\r\n« مِنْ وُجْدِكُمْ » 6 مجمع : بكسر و ضمّ واو خوانده شده است : سدّى و ابو - مسلم گفته‌اند : يعنى از آنچه داريد و مىتوانيد . جبّائى گفته است : يعنى آنچه مىيابيد . بعضى گفته‌اند از توانائى و گشايش مالى خود تا مشتق از وجد بمعنى مقدره باشد . فرّاء گفته است مرد بايد به اندازه ى توانائى خود بزن مطلَّقه تا زمان عده مخارج و منزل او را بدهد تا وقتى كه ندارد كمتر بدهد وقتى كه بيشتر داشت بيشتر بدهد .\r\n« لِتُضَيِّقُوا عَلَيْهِنَّ » 6 مجمع : يعنى به آنها زيان نرسانيد كه بتنگى بگيريد و ناچار از خانه ى شما بروند . ابو مسلم گفته است به اندازه ى احتياجشان بدهيد كه در زندگى به سختى نباشند .\r\n« وَأْتَمِرُوا بَيْنَكُمْ » 6 مجمع : 1 - يعنى در كار فرزند و مادرش روشى پسنديده بيابيد كه نه مهر مادر كم شود و نه او زيان برد 2 - يعنى زن و مرد فرمان خدا را بپذيرند و هم رأى مرد را اگر پسند باشد 3 - بعضى گفته‌اند يعنى دستورى نيكو بدهيد در كار شير دادن بچه كه مرد با زن مطلَّقه ى خود و مادر با فرزندش بدرستى رفتار كند و هم زن مزدش را بدرستى بگيرد و بچه را خوب وارسى كند .\r\n« لِيُنْفِقْ ذُو سَعَةٍ - الخ » 7 طبرى : يعنى آنكه زنش از او جدا شده است اگر سرمايه دار است براى مزد شير دادن بفرزندش بگشايش و فراوانى به آن زن ببخشد و هم براى فرزندش و اگر در تنگى است به همان اندازه كه خدا به او داده است او هم بدهد . و معنى « قُدِرَ » در جمله ى بعد تنگ شده و در فشار زندگى افتاده است . نقل كردند : عمر خليفه پرسيد : ابو عبيده ى جرّاح\r\n","description":"","footnote":"","page_name":" 299 ","page_number":299},
  {"content":"\r\nحاكم شام چگونه زندگى مىكند ؟ گفتند درشت و ناپسندترين لباس و خوراك را دارد . او هزار دينار برايش فرستاد و دستور داد كه فرستاده مواظب باشد بعد از دريافت اين پول زندگيش چه مىشود . چون فرستاده پول را رساند پس از كمى او بهترين خوراك و پوشاك را فراهم كرد . فرستاده برگشت و آنچه ديده بود بعمر گفت : عمر گفت : خدا او را بيامرزد كه خوب كار خود را با آيه برابر كرده است و اين آيه را تأويل كرده است « لِيُنْفِقْ ذُو - الخ » .\r\n« كَأَيِّنْ مِنْ قَرْيَةٍ - الخ » 8 مجمع : « كائن » با همزه و مدّ كاف خوانده‌اند و با فتح كاف و تشديد ياء قرائت عموم است . و مقصود از « عَذاباً نُكْراً » مجازات پس از رسيدگى به حساب آنها است كه در دنيا بيچاره شان كرد و بعضى گفته‌اند مقصود عذاب عالم ديگر است و كلمه ى « عذبنا » اگرچه بلفظ ماضى است ولى چون يقينى و آمدنى است بمانند گذشته است . بعضى گفته‌اند : جمله ها جلو دنبال آورده شده است و در معنى چنين است « عذّبناها في الدّنيا نكرا بالجوع و القحط و في الآخرة حسابا شديدا » و گفته‌اند : معنى حساب شديد اين است كه در آن گذشت نباشد .\r\n« أَنْزَلَ اللَّه إِلَيْكُمْ ذِكْراً رَسُولًا » 10 طبرى : در معنى اين جمله اختلاف است : 1 - ذكر قرآن است و رسول پيغمبر ، سدّى و ابن زيد گفته‌اند : يعنى خدا بسوى شما قرآن فرستاد و پيغمبر 2 - ذكر و رسول هر دو بمعنى پيغمبر است . يعنى فرستاد كسى كه يادآورى شما مىكند و فرستاده ى او است كه آياتش را براى شما مىخواند .\r\nكشف : بعضى گفته‌اند : مقصود از ذكر جبرئيل است و رسولا كه منصوب است بدل از ذكر است يعنى يادآورى فرود آورد كه فرستاده ى از سوى او است و هم اين شعر را او نوشته است :\r\n\r\nديو را ديوى فرو ريزد همى در عهد تو\r\nآدمى را خاصه با عشق تو كى ماند جفا ؟\r\n\r\n","description":"","footnote":"","page_name":" 300 ","page_number":300},
  {"content":"\r\n\r\n\r\nنى تو درّى بودى اندر بحر جسمانى يتيم\r\nفضل ما تاجيت كرد از بهر فرق انبيا\r\n\r\n« يُدْخِلْه جَنَّاتٍ » 11 مجمع : « يُدْخِلْه » با ياء به صيغه ى غايب و با نون به صورت متكلَّم قرائت شده يعنى آن خدا ، يا ما كه خدائيم داخل بهشت مىكنيم « مِنَ الأَرْضِ مِثْلَهُنَّ » 12 مجمع : يعنى زمين را هم بمانند آسمان هفت آفريد و معلوم است كه مقصود همانندى در شماره است نه در چگونگى زيرا ساختمان و چگونگى آسمان غير از زمين است . و در قرآن جز اين آيه آيتى نيست كه شماره ى زمين را مثل آسمان هفت گفته باشد . و همه ى علما درست مىدانند كه هفت آسمان هر يك روى ديگرى است امّا در زمين اختلاف است :\r\nبعضى گفته‌اند : بالاى يكدگر است و بر هر يك آفريدگانى است بآنجور كه خدا شايسته دانسته . ابن عبّاس گفته است : روى يكدگر نيست و ميان هر يك دريا فاصله است و همگى از آسمان بهره مند هستند .\r\nو عيّاشى از امام ابو الحسن - شايد حضرت موسى بن جعفر ( ع ) باشد - نقل كرده است كه دست خود گشود و كف راست بر آن نهاد و فرمود : اين زمين دنيا است كه آسمانش چون گنبدى روى آن را گرفته است و زمين دوم بالاى آسمان دنيا است كه آسمان دوّم چون گنبدى روى آن است و زمين سوّم روى آسمان دوّم است كه آسمان سوّم بالاى آن چون گنبدى است تا چهارم و پنجم و ششم و زمين هفتم بالاى آسمان ششم است و آسمان هفتم روى آن چون گنبد است و عرش خداوندى روى آسمان هفتم است و همين است معنى فرموده ى حقّ « سَبْعَ سَماواتٍ وَمِنَ الأَرْضِ مِثْلَهُنَّ » .\r\nآقاى ميرزا ابو الحسن شعرانيّ در پاورقى اين آيه نوشته : سخن ابن - عبّاس باعتبار نزديكتر است چون روى سخن با مردم است كه هفت آسمان مى - شناختند و هفت اقليم زمين در بر يكدگر و روايت عيّاشى با عقيده ى علمى علماى اين دوران مناسبتر است كه هر سيّاره زمينى است كه فضائى آن را فرا گرفته است\r\n","description":"","footnote":"","page_name":" 301 ","page_number":301},
  {"content":"\r\nو معلوم است كه هر آسمانى همان فضاى فراگير بر آن كوه است كه در آن حركت مىكند .\r\nفخر : مشهور است كه زمين سه طبقه است : 1 - طبقه ى زمينى خالص كه به چيزى آميخته نيست ( گويا مقصود امام همان نظر پيشينيان باشد كه يكى از عناصر زمين را مىدانستند كه خالص است و آميخته به چيزى نيست و آن در دل زمين يافت مىشود و جز سنگينى چيزى از او درك نمىشود . مترجم ) 2 - طبقهء خاكى كه زمين آميخته بموادّ ديگر است 3 - زمينى كه ما بر آن زندگى مىكنيم كه قسمتى از آن فرو رفته به آب درياها است ، و ممكن است مقصود از اين جمله هفت اقليم باشد همانگونه كه هفت آسمان و هفت ستاره ى سياره است و براى هر يك از آن ستاره اثر و خاصيتى است كه در يكى از هفت اقليم زمين نمودار مىشود .\r\nپس با اين نظريه هفت زمين هم درست مىشود .\r\nتفسير فى ظلال القرآن : ما را بچگونگى اين گفته ى آشكار علمى نيست و ناچار نيستيم كه با معلومات خود آزمايش كنيم چون دانش ما رساى بحقيقت آفرينش نيست و درست نيست كه بگوئيم چنين هست و چنين نيست مگر روزى كه علم آدمى به همه ى تركيبات اين پيدايش برسد و به يقين بداند كه چگونه درست شده است و كى شود كه چنين علمى فراهم شود ؟ فقط دل و ديده ى ما در برابر اين قدرت و وسعت حيران و ترسان مىماند و مىنگرد كه اين آسمان و زمين در برابر آن بسيار ناچيز است تا چه رسد بپاره اى از موجودات و حوادث و چه ارزش است براى چند در همك كه مرد بزن طلاق گفته ى خود بدهد يا زن از آن بگذرد ؟\r\nپس با اين جمله ها است كه موضوع سوره و دستورهاى خداوندى مربوط شده است بسرنوشت و قدرت و علم بىنهايت الهى .\r\n« يَتَنَزَّلُ الأَمْرُ بَيْنَهُنَّ » 12 فى ظلال : اين جمله مىفهماند كه دستور - هاى خداوندى از ميان چنين آفرينش هولناكى ميرسد كه با هيچ مقياس زمان و مكان و هيچ تصوّر آدمى درست نمىشود . پس مخالفت با آنها مخالفت و\r\n","description":"","footnote":"","page_name":" 302 ","page_number":302},
  {"content":"\r\n\r\nايستادگى است در برابر چيزى كه سرتاسر آسمان و زمين آن را به يكدگر تحويل مىدهند و دست بدست مىگردانند تا بما مىرسانند .\r\nتفسير حسينى در آخر اين سوره نوشته : رباعى :\r\n\r\nرمزى است ز سرّ قدرتش « كُنْ فَيَكُونُ »\r\nبا دانش او يكى است بيرون و درون\r\n\r\n\r\nدر غيب و شهادة ذرّهء نتوان يافت\r\nاز دائره ى قدرت و علمش بيرون\r\n\r\nسخن ما : 1 - در آيت اوّل كلمات « مِنْ بُيُوتِهِنَّ » با اينكه معلوم است خانه مال زن نيست چون جمله ى جلو كه « لا تُخْرِجُوهُنَّ » جلوگير از بيرون كردن آنها شده است البتّه خانه از شوهر است و گر نه معنى ندارد كه بگويد از خانه ى خودش بيرونش نكنيد اين گونه سخن نشانه ى شخصيّت زن است با كمال يگانگى و اشتراك او با مرد در منافع و شرائط زندگى چون اگرچه خانه از نظر قضائى محكوم بملكيّت صاحب آن است كه شوهر باشد ولى از نظر حقوق اجتماعى و شرط زندگى زن با شوهر در آن و ديگر سرمايه هاى زندگى او شريك است از اينجهت گفته شده است : خانه ى آن زنها ، چون زن مانند شوهر از نشستن در آنخانه بهره مند مىشود و بمانند صاحب خانه و شوهر است كه كس حقّ بيرون كردن او ندارد .\r\n2 - جمله ى بعد « لا يَخْرُجْنَ » كه گفته است : زنها خود بدوران عدّه از خانه بيرون نروند شايد از اينروى باشد كه اگر زن ناراحتى از شوهر داشته باشد مدّتى در خانه بماند بر سر مهر آيد و او را راضى كند كه دوباره با هم زندگى كنند و اگر پيوسته از خانه بيرون رود با هر كسى ديدار كند و اغفال شود و يكبارگى از مردى كه روزگارى با هم بوده‌اند دل بكند و به ديگرى دل دهد و ديگر سر سازش نداشته باشد .\r\n3 - آيت سوّم جمله ى « أَشْهِدُوا ذَوَيْ - الخ » كه بعد از فارقوهنّ گفته\r\n","description":"","footnote":"","page_name":" 303 ","page_number":303},
  {"content":"\r\nشده است ظاهر است در اينكه شاهد گرفتن بايد بعد از گذشت روزگار خانه نشستن زن باشد كه آشتى نكردند و يكبارگى از هم جدا شدند . اگرچه اختلاف فقها را نقل كرديم و فقهاى ما شيعه حاضر بودن دو شاهد عادل را در مجلس طلاق شرط درستى طلاق مىدانند كه اگر نباشند طلاق درست نيست . ولى همانطور كه ظاهر آيه است مناسب با روش زندگى نيز همين است چون بودن دو شاهد براى اين است كه در اجتماع و براى مردم ثابت شود كه زن و شوهر از هم جدا شدند و جدائى كامل آنها پس از گذشت عدّه است و اگر شاهد بر طلاق شدند و بعد آنها آشتى كردند و شهود بى خبر بودند نمىتوانند شهادت بر بيگانگى آنها از يكدگر دهند ولى اگر پس از عدّه و جدائى يكبارگى شاهد شوند چنان كه ظاهر آيه است مىتوانند شهادت دهند كه اين زن و مرد هيچ وابستگى همسرى ندارند و بيگانه از يكديگرند و با اينكه ما گفتيم ظاهر آيه بر خلاف گفته ى همه ى فقها مىشود و مىفهماند كه فقطَّ براى جدائى پس از عدّه شاهد واجب است و براى مجلس طلاق حكمى نيست « 1 » .\r\n4 - كلمات « ذَوَيْ عَدْلٍ مِنْكُمْ » كه در وصف دو شاهد گفته شده است يعنى دو شاهد كه از خود شما باشد كه مسلمان شده باشد . شايد اشاره به اين باشد كه عدالت بمعنى پارسائى و درستكارى ، شود كه در غير مسلمان فراهم شود .\r\nولى آنچه براى شاهد شرط است عدالت با اسلام است و با اين احتمال\r\n\r\n","description":"","footnote":"\r\n( 1 ) چون زن مطلَّقه شوهر خواهد كرد و ممكن است شوهر اوّل ناراحت شده انكار طلاق نمايد لذا دو شاهد براى جلوگيرى از اين نزاع است و بنابراين بايد عادل باشند تا قاضى بتواند بشهادتشان ترتيب اثر دهد ، و از ذيل آيه كه « وَأَقِيمُوا الشَّهادَةَ » است پيدا است كه بايد معيّن و مشخّص باشند و طرفين را بشناسند و در حضور آنها شوهر طلاق دهد يا وكالت بطلاق دهد تا بتوانند روز مقتضى نزد قاضى شهادت دهند و امروزه كه در دفتر خانه هاى رسمى طلاق ميدهند ، و از شوهر امضا ميگيرند البته جلوگيرى از نزاع مىشود ولى دفتر خانه هم بدون شاهد حق انجام چنين عملى را ندارد . ( مصحّح )\r\n","page_name":" 304 ","page_number":304},
  {"content":"\r\nبايد گفت : شاهد اگر شيعه دوازده امامى نباشد و مسلمان باشد كه خدا و پيغمبر اسلام را باور بدارد و درستكار باشد شهادت او را بايد قبول كرد .\r\n5 - جمله ى بعد « يُؤْمِنُ بِاللَّه وَالْيَوْمِ الآخِرِ » كه گفته شده است از اين گفته ها كسى پند مىگيرد كه مؤمن به خدا و روز رستاخيز باشد قرينه است كه پند پذيرفتن مشروط است بايمان بآفريننده و پذيرش رستاخيز و باور داشتن آخرين كمال آدمى و وابستگى بعالم معنوى خداوندى زيرا كه اگر رستاخيز پذيرفته نشد باور داشتن آفريننده آدمى را وادار به پذيرفتن هر حكم و دستور نمىكند فقط بيم و اميد از آينده و رستاخيز است كه دل آدمى را نرم و پند پذير مىكند بعلاوه كه ايمان كامل به خداوند همان است كه آدمى دريابد : از قدرت بىنهايتى پيدا شده است كه خودش پرتوى از همان قدرت است و چون او بىنهايت است پس اين پرتو هم در دامنه ى آن و به پيوستگى به آن هميشگى است و نابود نشدنى .\r\nولى چگونگى آن روز مطلبى است جداگانه كه در جاى خود بحث شده است .\r\n6 - آيت هشتم جمله ى « كَأَيِّنْ مِنْ قَرْيَةٍ - الخ » با آيات جلو شايد به اين مناسبت باشد كه اوّل گفته شده است هر كس هر چه مىتواند مخارج زن شيردار و فرزند خود بدهد كه خدا بيش از توان كس را مكلَّف نكرده است .\r\nبدنبال آن به اين آيه بيدار باشى و تنبيهى است كه اگر پس از اين دستورهاى روشن ساده ى ضرورى زندگى خود شما كسى نافرمان باشد بمانند مردم گذشته گرفتار خواهيد شد كه سر از فرمان حقّ پيچيدند و سزاى خود ديدند .\r\n7 - آيت يازدهم جمله ى اوّل كه گفته شده است : خدا است كه هفت آسمان آفريد و از زمين بمانند آنها . سخن ديگران را نوشتيم ولى شايد از دو كلمه ى « مثل ، هنّ » مماثله و همانندى در شماره نباشد چنان كه ديگران گفته‌اند و شايد مقصود همانندى در اصل آفرينش و قدرت حقّ باشد و چنين معنى شود خدا است كه هفت آسمان آفريد و نيز از جنس زمين به همان گونه توانست و آفريد كه جنس آسمانها را .\r\n","description":"","footnote":"","page_name":" 305 ","page_number":305},
  {"content":"\r\n\r\nسورهء تحريم - 66\r\nبِسْمِ اللَّه الرَّحْمنِ الرَّحِيمِ\r\nيا أَيُّهَا النَّبِيُّ لِمَ تُحَرِّمُ ما أَحَلَّ اللَّه لَكَ تَبْتَغِي مَرْضاتَ أَزْواجِكَ وَاللَّه غَفُورٌ رَحِيمٌ ( 1 ) قَدْ فَرَضَ اللَّه لَكُمْ تَحِلَّةَ أَيْمانِكُمْ وَاللَّه مَوْلاكُمْ وَهُوَ الْعَلِيمُ الْحَكِيمُ ( 2 ) وَإِذْ أَسَرَّ النَّبِيُّ إِلى بَعْضِ أَزْواجِه حَدِيثاً فَلَمَّا نَبَّأَتْ بِه وَأَظْهَرَه اللَّه عَلَيْه عَرَّفَ بَعْضَه وَأَعْرَضَ عَنْ بَعْضٍ فَلَمَّا نَبَّأَها بِه قالَتْ مَنْ أَنْبَأَكَ هذا قالَ نَبَّأَنِيَ الْعَلِيمُ الْخَبِيرُ ( 3 ) إِنْ تَتُوبا إِلَى اللَّه فَقَدْ صَغَتْ قُلُوبُكُما وَإِنْ تَظاهَرا عَلَيْه فَإِنَّ اللَّه هُوَ مَوْلاه وَجِبْرِيلُ وَصالِحُ الْمُؤْمِنِينَ وَالْمَلائِكَةُ بَعْدَ ذلِكَ ظَهِيرٌ ( 4 )\r\nعَسى رَبُّه إِنْ طَلَّقَكُنَّ أَنْ يُبْدِلَه أَزْواجاً خَيْراً مِنْكُنَّ مُسْلِماتٍ مُؤْمِناتٍ قانِتاتٍ تائِباتٍ عابِداتٍ سائِحاتٍ ثَيِّباتٍ وَأَبْكاراً ( 5 ) يا أَيُّهَا الَّذِينَ آمَنُوا قُوا أَنْفُسَكُمْ وَأَهْلِيكُمْ ناراً وَقُودُهَا النَّاسُ وَالْحِجارَةُ عَلَيْها مَلائِكَةٌ غِلاظٌ شِدادٌ لا يَعْصُونَ اللَّه ما أَمَرَهُمْ وَيَفْعَلُونَ ما يُؤْمَرُونَ ( 6 ) يا أَيُّهَا الَّذِينَ كَفَرُوا لا تَعْتَذِرُوا الْيَوْمَ إِنَّما تُجْزَوْنَ ما كُنْتُمْ تَعْمَلُونَ ( 7 ) يا أَيُّهَا الَّذِينَ آمَنُوا تُوبُوا إِلَى اللَّه تَوْبَةً نَصُوحاً عَسى رَبُّكُمْ أَنْ يُكَفِّرَ عَنْكُمْ سَيِّئاتِكُمْ وَيُدْخِلَكُمْ جَنَّاتٍ تَجْرِي مِنْ تَحْتِهَا الأَنْهارُ يَوْمَ لا يُخْزِي اللَّه النَّبِيَّ وَالَّذِينَ آمَنُوا مَعَه نُورُهُمْ يَسْعى بَيْنَ أَيْدِيهِمْ وَبِأَيْمانِهِمْ يَقُولُونَ رَبَّنا أَتْمِمْ لَنا نُورَنا وَاغْفِرْ لَنا إِنَّكَ عَلى كُلِّ شَيْءٍ قَدِيرٌ ( 8 ) يا أَيُّهَا النَّبِيُّ جاهِدِ الْكُفَّارَ وَالْمُنافِقِينَ وَاغْلُظْ عَلَيْهِمْ وَمَأْواهُمْ جَهَنَّمُ وَبِئْسَ الْمَصِيرُ ( 9 )\r\nضَرَبَ اللَّه مَثَلًا لِلَّذِينَ كَفَرُوا امْرَأَتَ نُوحٍ وَامْرَأَتَ لُوطٍ كانَتا تَحْتَ عَبْدَيْنِ مِنْ عِبادِنا صالِحَيْنِ فَخانَتاهُما فَلَمْ يُغْنِيا عَنْهُما مِنَ اللَّه شَيْئاً وَقِيلَ ادْخُلا النَّارَ مَعَ الدَّاخِلِينَ ( 10 ) وَضَرَبَ اللَّه مَثَلًا لِلَّذِينَ آمَنُوا امْرَأَتَ فِرْعَوْنَ إِذْ قالَتْ رَبِّ ابْنِ لِي عِنْدَكَ بَيْتاً فِي الْجَنَّةِ وَنَجِّنِي مِنْ فِرْعَوْنَ وَعَمَلِه وَنَجِّنِي مِنَ الْقَوْمِ الظَّالِمِينَ ( 11 ) وَمَرْيَمَ ابْنَتَ عِمْرانَ الَّتِي أَحْصَنَتْ فَرْجَها فَنَفَخْنا فِيه مِنْ رُوحِنا وَصَدَّقَتْ بِكَلِماتِ رَبِّها وَكُتُبِه وَكانَتْ مِنَ الْقانِتِينَ ( 12 )\r\n","description":"","footnote":"","page_name":" 306 ","page_number":306},
  {"content":"\r\n\r\nمعنى لغات : « تَحِلَّةَ » از حلّ بمعنى گشودن و تحلَّة أيمان يعنى انجام كارى كه سوگند بىاثر شود « صَغَتْ » يعنى ميل كرد يا به تنگنا گرفتار شد .\r\n« سائِحاتٍ » يعنى گذرا و با كوشش در كار خود .\r\nشأن نزول : طبرى : بعضى گفته‌اند : چون پيغمبر روزى با كنيز خود ماريه در خانه ى زن ديگرش حفصه دختر عمر خلوت كرد و آن روزى بود كه به خانه ى حفصه بسر مىبرد و نوبت او بود . آن زن خشمگين شد كه چرا بروز نوبت من در خانه ى من با كنيز خود خلوت مىكنى ؟ پيغمبر به او فرمود : براى خاطر تو او به من حرام باد . و يا اين كار در خانه ى عايشه شد و حفصه خبردار شد و پيغمبر به او فرمود عايشه را از اين سرگذشت خبردار مكن ولى چون آن دو نفر پشتيبان يكدگر بودند حفصه عايشه را خبردار كرد و او خشمگين شد و دست برنداشت تا عاقبت پيغمبر سوگند ياد كرد كه هرگز با ماريه خلوت نكند . اين آيه براى سرزنش پيغمبر و حلال را بر خود حرام كردن آن حضرت نازل شد .\r\nمجمع : نقل است كه پيغمبر پس از نماز صبح از اطاق همه ى زنهاى خود سركشى ميكرد . روزى براى حفصه يا امّ سلمه يا زينب دختر جحش عسلى آورده بودند و او براى پيغمبر آورد و عايشه را غيرت بجنبيد كه پيغمبر در خانهء آنها زمانى بيش از ديگران مىماند و كنيزى حبشى داشت او را سپرد كه وارسى كند پيغمبر چرا در آن خانه بيش از دگر خانه ها مىنشيند ؟ چون معلوم شد براى\r\n","description":"","footnote":"","page_name":" 307 ","page_number":307},
  {"content":"\r\nخوردن عسل است او با ديگران قرار گذاشتند كه چون پيغمبر را بينند گويند تو بد بو شده اى و گويا زنج شيرين بد بوى بنام مغافير خورده اى . و چون هر - يك آن حضرت را ديدند چنين گفتند و عايشه كه به آن حضرت رسيد بينى خود گرفت و پيغمبر فرمود : تو را چه مىشود عرض كرد اين چه بوى بد است مگر شما مغافير خورده‌ايد فرمود : نه ، حفصه به من عسل داد . او عرض كرد . پس زنبور آن عسل به روى درخت عرفط نشسته و شهد مغافير خورده بوده است . پيغمبر فرمود به خدا آن را نخواهم خورد و بر خود حرام كرد و اين آيات نازل شد . بعضى گفته‌اند : پس از آن سرگذشت كه پيغمبر به حفصه فرمود : ماريه بر من حرام باد ولى تو اين را با كس مگوى ، چون پيغمبر از خانه ى حفصه بيرون شد او مشت بر ديوار فاصل ميان خانه ى خود و عايشه زد كه پشتيبان يكدگر بودند و معارض با ديگر زنان پيغمبر و گفت مىخواهى خبر خوش به تو دهم كه پيغمبر خدا ماريه را بر خود حرام كرد و خدا ما را از او آسوده كرد . اين آيات نازل شد و پيغمبر حفصه را طلاق گفت و از ديگر زنان خود بيست و نه روز كناره كرد و در خانه اى معروف بمشربه كه متعلَّق بماريه بود جاى گرفت تا آيت تخيير نازل شد . و اين سرگذشت از قتاده و شعبى و مسروق نقل شده است . زجّاج گفت چون پيغمبر ماريه را بر خود حرام كرد بحفصه فرمود : پس از من اوّلى ابا بكر و بعد عمر خليفه ميشوند و چون او اين راز پيغمبر آشكار كرد پيغمبر قسمتى كه مربوط بماريه بود به او فرمود كه تو آشكار كردى و از مسئله ى خلافت پدرهاشان چيزى نفرمود . و از امام باقر ( ع ) نقل است كه آنها هر كدام پدران خود را از گفته ى پيغمبر آگاه كردند و آن حضرت آنها را سرزنش كرد بر آشكار كردن سرگذشت ماريه و از كار خلافت كه با پدران خود گفته بودند چيزى نفرمود .\r\nترجمه : بنام خداى بخشنده بهمگان مهربان بمؤمنان .\r\nاى پيغمبر چرا آنچه خدا بر تو روا كرده است براى خوشنودى همسرانت بر خود ناروا ميدارى با اينكه او آمرزنده و مهربان است\r\n2 همانا خداوند استوار بر شما كرد سوگند\r\n","description":"","footnote":"","page_name":" 308 ","page_number":308},
  {"content":"\r\nخود گشودن كه او است اختياردار شما و داناى درستكار است\r\n3 روزى بود كه پيغمبر با كسى از همسران خود راز گفت و او آن را آشكار كرد و خداوند پيغمبر را بر آن آگاه كرد او چيزى از گفته ى زن را براى او نقل كرد و پاره اى نگفته گذاشت . او از پيغمبر پرسيد : كه تو را به اين آگاه كرد ؟ بپاسخ گفت : آنكه آگاه است و دانا\r\n4 اگر شما دو تن زين گناه [ فاش كردن راز پيغمبر 
  ] به خدا باز گرديد [ البتّه بايسته است چه كه 
  ] دلهاىتان از درستى با پيغمبر بگرديد و اگر پشتيبان همدگر بر آزار پيغمبر باشيد البته خداوند دوست او است و جبرئيل و مؤمنين درستكار و فرشتگان از پس ايشان پشتيبان اويند\r\n5 و شايد اگر او شما را طلاق گويد خداوند براى او بجاى شما زنهاى بهتر بدهد كه مسلمان و مؤمن باشند و روى دل با خدا كرده از گناه پشيمان با بندگى و روزه دارى شوهر ديده يا مرد ناپسوده باشند\r\n6 اى كسانى كه مؤمن شديد خود و كسان خويش از آن آتش نگاه بداريد كه آتشگيره اش آدم است و سنگ و آتشگر آن فرشتگان سخت و تندخويند كه نافرمانى حقّ نكنند و آنچه فرمان رسد انجام دهند\r\n7 و اى كسانى كه كافر شديد بروز رستاخيز عذرى نيابيد كه جز سزاى كرده ى خود نبينيد\r\n8 اى مؤمنين به حق باز گرديد آنچنان كه انديشه ى گناه نكنيد چه اميد است پروردگارتان گناه تان بپوشاند و به آن بهشت جاىتان دهد كه رودها از زير آن روان بود . به آن روز كه خدا پيغمبر را و مؤمنين كه با او هستند خوار ندارد و پرتوشان از رو برو و سوى راست جلو رود و خود گويند : پروردگارا روشنى دل ما بتمامى برسان و ما را بيامرز كه تواناى بهر چيز توئى\r\n9 اى پيغمبر با كافران و منافقان بجنگ باش و درشتى كن كه جايگاه شان دوزخ است و چه بد سر - انجامى است\r\n10 اينك خداوند براى كافران مثلى آورد كه همسر نوح و لوط به سرپرستى دو بنده ى شايسته ى درستكار ما بودند ولى به آنها نادرستى كردند و همنشينى آنها جلوگير ز آزار خداوندىشان نشد و بايشان گفتند : با آنها كه به آتش مىروند درون دوزخ رويد\r\n11 و هم براى آنها كه مؤمن شدند همسر\r\n","description":"","footnote":"","page_name":" 309 ","page_number":309},
  {"content":"\r\n\r\nفرعون را نمونه نشان داد كه او گفت : پروردگارا مرا ز فرعون و كارش برهان و به پيشگاه خود خانه اى در بهشت برايم بساز و از مردم ستمكار آسوده‌ام بدار\r\n12 و نيز مريم دختر عمران كه خوددار ز بدكارى بود ما از روح و پرتو قدرت خود به دو دميديم و او سخنان و نامه هاى پروردگار خود درست بدانست و هم از فرمانبران بود و روى دل با خدا\r\nسخن مفسّرين : مجمع : باتّفاق گفته‌اند اين سوره دوازده آيت است كه همگى بمدينه نازل شده است .\r\n« لِمَ تُحَرِّمُ - الخ » 1 مجمع : اين سخن هيچ نمىفهماند كه پيغمبر كار ناروا كرده است و فقط براى دلسوزى از رنج آن حضرت است كه خوشنودى دل زنهاى خود خواست و اگر بگوئيم كه بموجب اين آيه معلوم مىشود پيغمبر ترك اين كار مىكرد بهتر بود ضررى ندارد چون آن حضرت همان كار كرده است كه آئين عقلا است در خوشدل كردن زنها ولى به او گفتند از اين گفتار خود برگرد . و چون آن حضرت سوگند ياد كرده بود كه با آن زن خلوت نكند يا از آن كه خورده بود ديگر نخورد خدا بر او واجب كرد كفّاره ى سوگند خود دهد و بروش پيشين خويش باز گردد .\r\n« قَدْ فَرَضَ اللَّه لَكُمْ تَحِلَّةَ - الخ » 2 طبرى : زيد بن اسلم گفت : چون پيغمبر صلَّى اللَّه عليه و آله به آن زن گفت ماريه زين پس بر من حرام باد . او گفت :\r\nچگونه حلال بر تو حرام مىشود ؟ آن حضرت سوگند ياد كرد به خدا كه ديگر با ماريه سر و كار نداشته باشد آيه براى اين سوگند آن حضرت آمد ، و مسروق گفته است بدنبال سوگند آيه براى عقاب آمد و فرمان بكفّاره ى سوگند . بعضى ديگر گفته‌اند :\r\nپيغمبر صلَّى اللَّه عليه و آله و سلَّم سوگند ياد نكرد فقط ماريه را بر خود حرام كرد خداوند اين كار پيغمبر را بجاى سوگند نهاد و همان كفّاره بر آن معيّن كرد كه براى سوگند بايد بدهند و بما گفته‌اند : كه پيغمبر كفّاره داد و با ماريه رفتار گذشته نو كرد .\r\nمجمع : يعنى خداوند معيّن كرده است آنچه را كه براى گشودن و بر هم\r\n","description":"","footnote":"","page_name":" 310 ","page_number":310},
  {"content":"\r\n\r\nزدن سوگندهاى شما واجب است مقاتل گفته است : يعنى خدا كفّارهء سوگند را در سوره ى مائده معيّن كرده است و فرمان داد به پيغمبر كفّاره ى سوگند خود بدهد و از ماريه دورى نكند . آن حضرت بنده آزاد كرد و رفتار بسوگند خود نكرد نيشابورى : يعنى خدا مجاز كرد گشودن سوگند را بوسيله ى كفّاره دادن بعضى گفته‌اند : يعنى خدا مشروع كرد براى شما استثناى در سوگند را چون تحلَّة مشتقّ است از « حلَّل في يمينه اذا استثنى » . مثل اينكه بگويد : سوگند به خدا كه انشاء اللَّه نمىكنم . و حسن بصرى گفته است كه : پيغمبر كفّاره نداد و آيه براى تعليم مردم است . ابو حنيفه گفته است : سوگندى بوده است بر - خوددارى از بهره ى منظور چون اگر كسى خوردن غذائى و يا خلوت با كنيزى را بر خود حرام كند اين خود سوگندى است بر آن .\r\n« إِذْ أَسَرَّ النَّبِيُّ إِلى بَعْضِ أَزْواجِه حَدِيثاً - الخ » 3 كشف : يعنى با حفصه براز گفت ، و آن حضرت با او دو چيز گفته بود يكى دورى از ماريه ديگرى خلافت ابو بكر و عمر بعد از آن حضرت و فرموده بود كه اين را پوشيده بدار او هر دو با عايشه گفت و پيغمبر را از گفته ى حفصه خبر دادند و او را سرزنش كرد .\r\nو جمله ى « عَرَّفَ بَعْضَه وَأَعْرَضَ - الخ » با تشديد راء خوانده‌اند يعنى او را از گفته اش خبردار كرد كسائى با تخفيف راء خوانده است يعنى بيم داد او را و گفت شناختم كار تو را و سزاى خودبينى و پيغمبر با حفصه به اين گونه سخن گفت و او را مجازات كرد كه طلاقش گفت و به خانه ى پدرش فرستاد و عمر گفت اگر در خانواده ى خطَّاب خوبى و خوشى پيدا مىشد پيغمبر تو را طلاق نمىداد . و بعضى گفته‌اند : طلاق نداد و آهنگ طلاق او كرد . و آنچه را از گفته ى حفصه به او باز گفت مربوط به حرام كردن ماريه بود و از اعتراض بر نقل سخن ديگر و كار خلافت خوددارى فرمود كه بزرگى فرمود تا سرزنش زياد نشود و ابن عيينه گفته است « ما ناقش كريم قطَّ » و حسن گفته « ما استقصى كريم قطَّ » .\r\nمجمع : معنى عرف با تخفيف آن است كه بر او خشمگين شد و طلاق داد\r\n","description":"","footnote":"","page_name":" 311 ","page_number":311},
  {"content":"\r\nبعد بفرمان خدا رجوع كرد و بعضى گفته‌اند : آهنگ طلاق او كرد .\r\n« إِنْ تَتُوبا إِلَى اللَّه فَقَدْ صَغَتْ قُلُوبُكُما » 4 كشف : اين سخن با عايشه و حفصه است و جواب شرط در جمله نيامده است و معنى اين است : اگر توبه كنيد از پشتيبانى يكدگر در آزار پيغمبر وظيفه ى شما است چو دل شما از حقّ بگشته است و سزاوار توبه شده است . ابن زيد گفته است يعنى دل شما بكج رفته است كه خوشدل هستيد از آنچه پيغمبر را بد آيد .\r\nمجمع : بعضى گفته‌اند : يعنى دلهاتان از راه راست تنگ شده است و از مزد و ثواب بسوى گناه كج شده است . و گفته‌اند : يعنى اگر توبه كنيد پذيرفته است . بعضى گفته‌اند : جمله شرط است بمعنى فرمان يعنى توبه كنيد كه دلتان كج شده است .\r\nنيشابورى : يعنى اگر توبه كنيد موجب توبه از شما سر زده است كه كج رفتن دلتان از اخلاص به پيغمبر است .\r\nطبرى : مجاهد گفت : از قرائت ابن مسعود شنيدم كه او مىخوانده است « فقد زاغت قلوبكما » .\r\nفخر : با اينكه دو نفر هستند كلمه ى « قلوب » جمع است از اينروى كه فرّاء گفته است : چون بيشتر پاره هاى تن آدم دو تا است چون دست و پا و ديگر پاره و اگر يكى تك باشد و اضافه به كلمه ى تثنيه شود آن را هم مثل عضو دو تائى تثنيه و دو فرد مىپندارند . پس گويا هر يك دو دل دارند كه چهار دل باشد و گفته شده است دلهاى شما دو نفر .\r\n« وَإِنْ تَظاهَرا عَلَيْه » 4 طبرى : ابن عبّاس گفت : يك سال منتظر بودم كه از عمر بپرسم مقصود از آن دو زن كى است كه در اين آيه گفته شده است : اگر در برابر پيغمبر پشتيبان هم باشيد ؟ ولى موقع مناسب نيافتم تا روزى در سفر حج بسر زمين « مرّ الظَّهران » براى حاجت رفت و گفت آب به من برسان چون از كار خود برگشت آب بر او مىريختم و موقع را مناسب ديدم و پرسيدم و سخن خود\r\n","description":"","footnote":"","page_name":" 312 ","page_number":312},
  {"content":"\r\n\r\nتمام نكرده بودم كه او گفت : عايشه و حفصه .\r\nمجمع : « تظاهرا » با تشديد ظاء كه از تتظاهرا با تا بوده و يكى تبديل به ظاء شده است قرائت شده است و بىتشديد هم قرائت مردم كوفه است .\r\nفى ظلال : در مسند امام احمد از ابن عبّاس نقل است : پيوسته آرزو داشتم كه مقصود از آن دو زن كه در آيه ياد شده است از عمر بپرسم و نتوانستم تا در راه حجّ كه به قضاى حاجت رفت و برگشت و آب بر دست او ريختم و وضو گرفت پرسيدم ، گفت : از تو عجب است ( زهرى گفت : سوگند به خدا نميخواست بگويد ولى پنهان نكرد ) آن عايشه و حفصه بودند سپس چنين گفت : ما گروه قريش مردمى بوديم كه بر زنهاى خود مسلَّط بوديم چون بمدينه آمديم مردمى ديديم كه زنهاشان بر آنها مسلَّط هستند ، زنهاى ما هم كمكم از آنها ياد گرفتند و خانهء من خانه ى اميّة بن زيد بود در بخش عوالى روزى بر همسر خود خشمگين شدم او جوابم را پس گفت ، و من از كارش در شگفت شدم كه چرا چنين مىكنى ؟ گفت چه شگفت دارى ؟ به خدا كه زنهاى پيغمبر جواب آن حضرت را پس مىدهند و روز باشد كه تا شب او را رها مىكنند و به صورت قهر بسر مىبرند ، من از آنجا روانه شدم و به خانه ى دخترم حفصه رفتم و از او اين را پرسيدم او گفت : چنين است كه جواب پيغمبر را پس مىدهيم و شود كه روز تا شب از او جدا شويم . گفتم :\r\nهر كه چنين كند زيان ديده است و نااميد از زندگى . مگر آسوده خاطر هستيد كه بواسطه ى خشم پيغمبر خدا بر يكى از شما خشمگين شود و او نابود شود .\r\nو دخترم تو ديگر چنين مباش و از پيغمبر چيزى مخواه و اگر چيزى خواستى از خودم مطالبه كن . و اگر همسايه ى اطاق تو زيباتر و محبوبتر نزد پيغمبر است تو گول مخور و از راه خود بكج مرو ( مقصودش عايشه بود ) و من همسايه اى از انصار داشتم كه با هم نوبت گذارده بوديم يك روز من از آبادى خود پائين ميآمدم و خدمت پيغمبر مىرسيدم و از اخبار وحى و جز آن كه خبردار مىشدم براى او مىبردم و روز ديگر او چنين مىكرد . و چندى بود اين گفتگو مىشد كه قبيله ى\r\n","description":"","footnote":"","page_name":" 313 ","page_number":313},
  {"content":"\r\nغسّان در كار فراهم كردن وسائل و اسب است براى جنگ با ما . روزى آن همسايه از آبادى فرود رفت و شب برگشت و در خانه ى من كوبيد و آواز كرد . من بيرون رفتم گفت : پيش آمد بزرگى شده است گفتم چيست ؟ مگر قبيله ى غسّان بسر ما آمده‌اند ؟ گفت : نه بلكه بزرگتر و دامنه دارتر كه پيغمبر زنهاى خود را طلاق گفته است . من گفتم : دخترم حفصه از زندگى نااميد شد و من هم زيانديده .\r\nچون صبح نماز خواندم لباس بر خود راست كردم پائين آمدم و به خانه ى دختر وارد شدم و او گريه مىكرد . پرسيدم مگر پيغمبر شما را طلاق گفت ؟ بپاسخ گفت :\r\nنمىدانم و آن حضرت اكنون در اين مشربه نشسته است و از همه كناره كرده است . من نزد غلام سياهى كه آنجا بود رفتم و گفتم : از پيغمبر برايم اجازه بگير . او رفت و برگشت و گفت : جواب نداد . من به مسجد رفتم نزديك منبر ديدم گروهى نشسته‌اند و بعضى گريه مىكنند من نشستم ، شور دلم آرامم نگذارد و دوباره پيش آن غلام رفتم و گفتم : برايم اجازه بگير . او رفت و بيرون آمد و گفت ساكت ماند . باز رفتم و نزديك منبر نشستم ، و نتوانستم آرام باشم برگشتم و با غلام گفتم برايم اجازه بگير . او آمد و گفت : جواب نداد . من برگشتم آن غلام از پشت سر آوازم كرد و گفت : وارد شو كه پيغمبر اجازه داد . من وارد شدم و سلام كردم و ديدم تكيه كرده بر حصيرى كه نشانه ى آن در پهلوى آن حضرت نمودار است . من عرض كردم : زنهاى خود را طلاق گفتى ؟ سر بالا كرد و فرمود : نه ، من آن سخن كه با زنم گفتم و آن روش كه ما قريش با زنهامان داشتيم و رفتار مردم مدينه را به آن حضرت عرض كردم . لبخندى زد و نيز آنچه با دخترم گفته بودم نقل كردم و هم دوستى عايشه در نظر پيغمبر باز آن حضرت تبسّمى فرمود . آنگاه گفتم : اجازه مىفرمائيد بنشينم و دوستانه سخن بگويم ؟ فرمود : بلى ، من نشستم و سر بالا كردم و آنچه نگريستم به خدا سوگند چشمم به چيزى كه ديدنى باشد نيفتاد جز مهابت مقام پيغمبر ، عرض كردم : مردم ايران و رم خدا نمىپرستند و در گشايش زندگى و خوشى بسر مىبرند ، شما از\r\n","description":"","footnote":"","page_name":" 314 ","page_number":314},
  {"content":"\r\n\r\nخدا بخواه كه به پيروانت گشايشى دهد . آن حضرت از حال تكيه بلند شد و راست نشست و فرمود : اى پسر خطَّاب تو مگر در روش خود و دينت دو دل هستى ؟ اينها مردمى هستند كه خوشى آنها در همين دوران زندگى است من گفتم اى رسول خدا تو بخواه كه خدا مرا به اين گفتارم نگيرد و بيامرزد . و آن حضرت سوگند ياد كرده بود كه تا مدّت يك ماه به خانه ى زنهاى خود نرود ، و اين حديث را مسلم و بخارى و ترمذى و نسائى از چند طريق از زهرى نقل كرده‌اند بىاختلاف .\r\n« وَصالِحُ الْمُؤْمِنِينَ » 4 طبرى : يعنى مؤمنين برگزيده و خوب هم پشتيبان و دوست او هستند بعضى گفته‌اند مقصود پيغمبرانند و بعضى گفته‌اند : مقصود ابو بكر و عمر است ، كه پشتيبان آن حضرت هستند .\r\nمجمع : ابو مسلم گفته است اين كلمه « صالحوا » به صيغه ى جمع بوده است و چون در تلفّظ واو نيفتد براى اتّصال بلام المؤمنين كه هر دو ساكن و غير قابل تلفّظ هستند از اين روى در نوشتن قرآنها آن را انداخته‌اند . و مجاهد گفته است : مقصود از صالح المؤمنين علىّ عليه السّلام است . و اسماء بنت عميس گفته است از پيغمبر شنيدم كه فرمود : « صالِحُ الْمُؤْمِنِينَ » علىّ است .\r\n« سائِحاتٍ » 5 مجمع : يعنى برگذارندگان در فرمانبرى حقّ ابن عبّاس گفته است : يعنى روزه داران ابن زيد و پدرش زيد بن اسلم و جبّائى گفته‌اند :\r\nيعنى مهاجرات . و آنها كه سائح را بمعنى صائم و روزه دار گفته‌اند از آن رو است كه مانند جهانگرد كه پيوسته در حركت و گردش است روزه دار هم پيوسته در امساك از خوراك است .\r\n« تَوْبَةً نَصُوحاً » 8 مجمع : اين كلمه چند معنى شده است : 1 - توبه ى خالص براى خدا 2 - پيغمبر در جواب معاذ بن جبل فرمود : آنكه توبه كند چنان كه اگر شير به پستان برگشت او دوباره گناه كند 3 - بآنجور كه توبه خود آدمى را پند دهد تا از دل پشيمان باشد و استوار در رها كردن هر زشتى\r\n","description":"","footnote":"","page_name":" 315 ","page_number":315},
  {"content":"\r\nكه مانند آن گناه گذشته باشد 4 - كلبى گفته است : يعنى استغفار به زبان ، و پشيمانى بدل و امساك به بدن 5 - حسن بصرى گفت : پشيمانى از گذشته و خود فراهم كردن بر ترك در آينده 6 - سعيد بن جبير گفته يعنى توبه ى پذيرفته كه در آن سه شرط است ترس قبول نشدن و اميد قبول شدن و پيوسته در فرمانبرى بودن 7 - گناه را در جلو چشم بدارد كه گويا به او مىنگرد 8 - از نصح بمعنى دوختن است كه گويا گناه دين را پاره مىكند و توبه آن را پينه مىكند 9 - يعنى چون توبه ميان گناهكاران و دوستان خدا با هم جمع مىكند پس مانند نصح است كه چيزى را بهم مىدوزد 10 - مانند خياط است كه پاره هاى پارچه را بوسيله ى دوختن بهم مىچسباند چون فرمانبرى را استوار و بهم پيوسته مىكند . و اين كلمه با فتح و ضمّ نون خوانده شده است .\r\nكشف : ابو بكر زقّاق مصرى گفته است : يعنى ردّ مظالم و استحلال خصم و چسبيدگى بطاعت و بندگى . ذو النّون گفته است : يعنى كم خوردن ، كم خوابيدن ، كم گفتن .\r\nتفسير حسينى : نظم :\r\n\r\nتوبه چون باشد ، پشيمان آمدن\r\nبر در حق نو مسلمان آمدن\r\n\r\n\r\nخدمتى از سر گرفتن با نياز\r\nبا حقيقت روى كردن از مجاز\r\n\r\n« لا يُخْزِي - الخ » 8 فخر : يعنى پيغمبر را خوار نمىكند كه شفاعتش را رد كند و همسران او را اگر گناهكار باشند در جلو كافران عذاب نمىكنند . و معتزله به ظاهر اين جمله استدلال كرده‌اند كه خدا همراهان پيغمبر كه مؤمنين باشند خوار و آزار نميكند پس مؤمن اگر گناهكار هم باشد بموجب اين آيه در عذاب نخواهد بود .\r\n« نُورُهُمْ يَسْعى - الخ » 8 فخر : يعنى چون مىروند نورشان در جلو آنها است و چون بحسابشان برسند از طرف راستشان روشن هستند كه نامه ى عملشان آنجا است و جمله ى بعد كه « أَتْمِمْ لَنا نُورَنا » مىگويند براى تقرّب به\r\n","description":"","footnote":"","page_name":" 316 ","page_number":316},
  {"content":"\r\n\r\nحق است يا هر كس به اندازه ى كارش نور دارد و آنجا تقاضاى بيشتر مىكند .\r\n« وَكُتُبِه » 12 مجمع : كتاب به صورت مفرد هم خوانده‌اند .\r\nسخن ما : 1 - آيت پنجم كلمات « مُسْلِماتٍ مُؤْمِناتٍ » چون كلمه ى مسلمات پيش از مؤمنات گفته شده است نشان ميدهد كه ايمان محدود است نسبت به اسلام و شايد غير از آنچه در مذهب شيعه ايمان را ولايت ميدانند اين آيه بخواهد بفهماند : اسلام حالت تسليم و خوددارى از نافرمانى است كه تمام افراد جامعه ى اسلامى گرچه كسى منافق يا بدكار در نهانى باشد مشمول اسلام است و مسلمان شمرده مىشود . ولى ايمان حالت قلبى و دلدادگى است كه از جان و دل تسليم و سرسپرده ى فرمان حقّ باشد و از اين روى گفته شده است كه شايد خدا زنهاى بهتر از شما براى پيغمبر فراهم كند كه علاوه بر مسلمانى همانند شما ، مؤمن هم باشند و دلشان با پيغمبر باشد نه مانند شما بد خوى كه آزار پيغمبر بخواهند و پشتيبان يكدگر در برابرش شوند .\r\n2 - اين پنج آيه ز آغاز تا بانجام نمايش خاصّيت تضادّى ملك و ملكوتى پيغمبر ( ص ) است كه آدمى است آسمانى و خاكى از يك سوى چون مردمى گرفتار چند زن ديو خوى است كه پيوسته در كمين يكديگرند و براى آزار او كمر بسته‌اند و بيچاره اش كرده‌اند كه تسليم بخواسته هاى آنها مىشود و آنچه خواهند بر خود حرام مىكند و در برابر اين نمودارى و ناچارى ، از آسمان و جهان پشت ديدار آدميان با او سخن مىگويند و ملامتش مىكنند و زنهاى خودخواه و بد رفتارش را تهديد مىكنند و بجاى خود مىنشانند كه هم شما محروم زندگى خواهيد شد و هم از فراتر آسمانها آفريدگانى او را كومك خواهند كرد .\r\n3 - آيت هشتم جمله ى « وَالَّذِينَ آمَنُوا مَعَه » به همان گونه كه در آيت پنجم گفتيم شايد بفهماند : هر مؤمن كه با پيغمبر است برستاخيز ، خدا خوارش نميكند ولى اگر فقط مسلمان باشد و مؤمن شمرده نشود در آسودگى از خوارى با پيغمبر نخواهد بود و آنچه از امام فخر نقل كرديم كه اين آيه مىفهماند مؤمن گناهكار\r\n","description":"","footnote":"","page_name":" 317 ","page_number":317},
  {"content":"\r\nآسوده است درست نيست چون اگر شرط ايمان تقوى و پرهيزكارى باشد مؤمن گناهكار نخواهد بود . و ظاهر از مجموع آيات نيز همين است كه مؤمن پرهيزگار است و ايمان تقوى لازم دارد پس آنكه از گناه پرهيز نداشت مؤمن شمرده نخواهد شد و مسلمان است و شايد كه دورانى گرفتار باشد و يا از پايه و بهره ى مؤمنين محروم باشد و از اين روى خوارى بيند .\r\n4 - آيت 8 جمله ى « أَتْمِمْ لَنا نُورَنا » كه نقل فخر از ديگران را نوشتيم شايد بتوان گفت : مؤمنين كه از جلو و سوى راست روشنى دارند باز هم ميگويند :\r\nخدايا روشنى ما تمام كن از آن رو است كه چون از گذشته ى خود دلشادند به ياد آن روزگار و بخوى ديرين خود خواستار عنايت پروردگارند كه تمامى نور و آمرزش باشد گرچه در آنجا چيزى افزوده نمىشود و آنها نورانى و آمرزيده‌اند و آنچه دارند مىخواهند ولى كنايه از زبان حالى است كه مؤمن در آنجا نيز بگفتگوى با حق است و از ياد حق بىخبر نيست گرچه در آسايش است .\r\n5 - از آيت ششم « يا أَيُّهَا الَّذِينَ آمَنُوا قُوا أَنْفُسَكُمْ » تا آخر نهم « وَبِئْسَ الْمَصِيرُ » قسمت دوّم اين سوره است كه بيم دادن كافران است بدنبال تهديد زنان پيغمبر كه بدكارى و نافرمانى چنين دنباله دارد كه آتش است و آتشگيره ى آن سنگ و آدم است و جهت اينكه نام سنگ و آدم بميان آمده شايد اين باشد كه چون آتش عالم ديگر بمانند آتش اين جهانى زود گذر نيست پس آتشگيره ى آن ناچار جز آدمى نخواهد بود كه آتش افروز خود است و ديگران زيرا غير از آدمى كسى آزار و زشتى و آتش افروزى نتواند كه نه فكرى دارد و نه قدرتى و نه توانى و نه بدخوئى ، و هر موجودى در حد وجودى و اندازه ى ظرفيت خود جنبشى و دورانى دارد يك نواخت كه آغاز و انجام كارش معين است اما آدمى است كه هر دمى انديشه اى دارد و آتشى ميفروزد و يا پرتوى دارد و نورى مىفشاند .\r\nو نام حجاره شايد بمناسبت سنگ كبريت باشد كه مردم مىشناختند و يا بتهاى سنگى خداهاى آنها باشد كه ارزش آنها معرّفى شده است . چنان كه ديگران\r\n","description":"","footnote":"","page_name":" 318 ","page_number":318},
  {"content":"\r\n\r\nگفته‌اند . و شايد بمناسبت آتشزنه است و يا نگهدارى و فزونى گرمى باشد .\r\n6 - آيت آخر كه بنام مثل آورده شده است باز يادآورى آن زنان است از حال و سرگذشت زنان در گذشته ى تاريخى كه كمابيش از كتابخوانده ها و دينداران يهودى و مسيحى شنيده بودند ، و اين خود روش تربيتى عالى است كه پس از فاش كردن راز و بد دلى آنها و بيم از درهم ريختن پايه ى زندگىشان بطلاق و ترساندن از آزار عالم ديگر از راه تاريخ و سنجش روش نيك و بد در گذشتگان ياد آورىشان مىكند كه كار آن زنان نامى تاريخى در نظر بياوريد و از بدانشان عبرت بگيريد و از نيكانشان پيروى كنيد كه سرنوشتشان همان بود كه شما شنيده‌ايد و ما مىگوئيم .\r\nسورهء ملك - 67\r\nبِسْمِ اللَّه الرَّحْمنِ الرَّحِيمِ\r\nتَبارَكَ الَّذِي بِيَدِه الْمُلْكُ وَهُوَ عَلى كُلِّ شَيْءٍ قَدِيرٌ ( 1 ) الَّذِي خَلَقَ الْمَوْتَ وَالْحَياةَ لِيَبْلُوَكُمْ أَيُّكُمْ أَحْسَنُ عَمَلًا وَهُوَ الْعَزِيزُ الْغَفُورُ ( 2 ) الَّذِي خَلَقَ سَبْعَ سَماواتٍ طِباقاً ما تَرى فِي خَلْقِ الرَّحْمنِ مِنْ تَفاوُتٍ فَارْجِعِ الْبَصَرَ هَلْ تَرى مِنْ فُطُورٍ ( 3 ) ثُمَّ ارْجِعِ الْبَصَرَ كَرَّتَيْنِ يَنْقَلِبْ إِلَيْكَ الْبَصَرُ خاسِئاً وَهُوَ حَسِيرٌ ( 4 ) وَلَقَدْ زَيَّنَّا السَّماءَ الدُّنْيا بِمَصابِيحَ وَجَعَلْناها رُجُوماً لِلشَّياطِينِ وَأَعْتَدْنا لَهُمْ عَذابَ السَّعِيرِ ( 5 ) وَلِلَّذِينَ كَفَرُوا بِرَبِّهِمْ عَذابُ جَهَنَّمَ وَبِئْسَ الْمَصِيرُ ( 6 ) إِذا أُلْقُوا فِيها سَمِعُوا لَها شَهِيقاً وَهِيَ تَفُورُ ( 7 ) تَكادُ تَمَيَّزُ مِنَ الْغَيْظِ كُلَّما أُلْقِيَ فِيها فَوْجٌ سَأَلَهُمْ خَزَنَتُها ألَمْ يَأْتِكُمْ نَذِيرٌ ( 8 ) قالُوا بَلى قَدْ جاءَنا نَذِيرٌ فَكَذَّبْنا وَقُلْنا ما نَزَّلَ اللَّه مِنْ شَيْءٍ إِنْ أَنْتُمْ إِلَّا فِي ضَلالٍ كَبِيرٍ ( 9 ) وَقالُوا لَوْ كُنَّا نَسْمَعُ أَوْ نَعْقِلُ ما كُنَّا فِي\r\n","description":"","footnote":"","page_name":" 319 ","page_number":319},
  {"content":"\r\nأَصْحابِ السَّعِيرِ ( 10 ) فَاعْتَرَفُوا بِذَنْبِهِمْ فَسُحْقاً لأَصْحابِ السَّعِيرِ ( 11 ) إِنَّ الَّذِينَ يَخْشَوْنَ رَبَّهُمْ بِالْغَيْبِ لَهُمْ مَغْفِرَةٌ وَأَجْرٌ كَبِيرٌ ( 12 ) وَأَسِرُّوا قَوْلَكُمْ أَوِ اجْهَرُوا بِه إِنَّه عَلِيمٌ بِذاتِ الصُّدُورِ ( 13 ) ألا يَعْلَمُ مَنْ خَلَقَ وَهُوَ اللَّطِيفُ الْخَبِيرُ ( 14 ) هُوَ الَّذِي جَعَلَ لَكُمُ الأَرْضَ ذَلُولًا فَامْشُوا فِي مَناكِبِها وَكُلُوا مِنْ رِزْقِه وَإِلَيْه النُّشُورُ ( 15 ) أأَمِنْتُمْ مَنْ فِي السَّماءِ أَنْ يَخْسِفَ بِكُمُ الأَرْضَ فَإِذا هِيَ تَمُورُ ( 16 ) أَمْ أَمِنْتُمْ مَنْ فِي السَّماءِ أَنْ يُرْسِلَ عَلَيْكُمْ حاصِباً فَسَتَعْلَمُونَ كَيْفَ نَذِيرِ ( 17 ) وَلَقَدْ كَذَّبَ الَّذِينَ مِنْ قَبْلِهِمْ فَكَيْفَ كانَ نَكِيرِ ( 18 ) أوَ لَمْ يَرَوْا إِلَى الطَّيْرِ فَوْقَهُمْ صافَّاتٍ وَيَقْبِضْنَ ما يُمْسِكُهُنَّ إِلَّا الرَّحْمنُ إِنَّه بِكُلِّ شَيْءٍ بَصِيرٌ ( 19 ) أَمَّنْ هذَا الَّذِي هُوَ جُنْدٌ لَكُمْ يَنْصُرُكُمْ مِنْ دُونِ الرَّحْمنِ إِنِ الْكافِرُونَ إِلَّا فِي غُرُورٍ ( 20 ) أَمَّنْ هذَا الَّذِي يَرْزُقُكُمْ إِنْ أَمْسَكَ رِزْقَه بَلْ لَجُّوا فِي عُتُوٍّ وَنُفُورٍ ( 21 ) أفَمَنْ يَمْشِي مُكِبًّا عَلى وَجْهِه أَهْدى أَمَّنْ يَمْشِي سَوِيًّا عَلى صِراطٍ مُسْتَقِيمٍ ( 22 ) قُلْ هُوَ الَّذِي أَنْشَأَكُمْ وَجَعَلَ لَكُمُ السَّمْعَ وَالأَبْصارَ وَالأَفْئِدَةَ قَلِيلًا ما تَشْكُرُونَ ( 23 ) قُلْ هُوَ الَّذِي ذَرَأَكُمْ فِي الأَرْضِ وَإِلَيْه تُحْشَرُونَ ( 24 ) وَيَقُولُونَ مَتى هذَا الْوَعْدُ إِنْ كُنْتُمْ صادِقِينَ ( 25 ) قُلْ إِنَّمَا الْعِلْمُ عِنْدَ اللَّه وَإِنَّما أَنَا نَذِيرٌ مُبِينٌ ( 26 ) فَلَمَّا رَأَوْه زُلْفَةً سِيئَتْ وُجُوه الَّذِينَ كَفَرُوا وَقِيلَ هذَا الَّذِي كُنْتُمْ بِه تَدَّعُونَ ( 27 ) قُلْ أرَأَيْتُمْ إِنْ أَهْلَكَنِيَ اللَّه وَمَنْ مَعِيَ أَوْ رَحِمَنا فَمَنْ يُجِيرُ الْكافِرِينَ مِنْ عَذابٍ أَلِيمٍ ( 28 ) قُلْ هُوَ الرَّحْمنُ آمَنَّا بِه وَعَلَيْه تَوَكَّلْنا فَسَتَعْلَمُونَ مَنْ\r\n","description":"","footnote":"","page_name":" 320 ","page_number":320},
  {"content":"\r\nهُوَ فِي ضَلالٍ مُبِينٍ ( 29 ) قُلْ أرَأَيْتُمْ إِنْ أَصْبَحَ ماؤُكُمْ غَوْراً فَمَنْ يَأْتِيكُمْ بِماءٍ مَعِينٍ ( 30 )\r\nمعنى لغات : « تَبارَكَ » يعنى تقدّس و بركت بمعنى فرخندگى و خوشى و فزونى . « حَسِيرٌ » از راه مانده كه پيشرفت در راه رفتن ندارد . شهيق صداى الاغ ، پيچيدن گريه در سينه . « تَفُورُ » از مصدر فور و فوران بمعنى جوشيدن ديگ و آب از زمين . « فَسُحْقاً » دورى ، بعد از رحمت حقّ . « تَمُورُ » از مصدر مور بمعنى موج و بىآرامى دريا ، حركت عرضى بسرعت كه از طرفى به طرف ديگر برود و بتندى بر گردد .\r\nترجمه : بنام خداى بخشنده بهمگان و مهربان بفرمانبران\r\n1 چه فرخنده است آنكه ملك بدست او است و همه توانائى به او است\r\n2 همو كه مرگ و زندگى آفريد تا بيازمايد و نمودار شود كداميك از شما نكوكارتر است چه او برتر است و آمرزگار\r\n3 همانكس كه هفت آسمان با شكوبها آفريد چنان كه در آفرينش آن بخشنده خداى كم و بيشى بينى باز چشم بينداز و ببين كه در آن شكافى و رخنه اى بينى ؟\r\n4 بار ديگر چشم باز گردان تا كه چشمت بسويت باز مانده برگردد و بيچاره باشد\r\n5 ما بوديم كه آسمان جهان [ و فضاى بالاى سر آدميان 
  ] را به چراغهاى ستاره آراستيم و آن را براى راندن ديوان كرديم [ تا آدميان بتاريكى شب ز انديشه ى ديوان آسوده دل باشند با نماياندن قدرت حق ديو سيرتان رانده شوند و انديشه هاى پليد ز خود دور كنند 
  ] كه بهره ى آنها را ز آتش دوزخ آزارى آماده كرديم\r\n6 چه آنها كه منكر پروردگار خود شدند سزاشان آتش دوزخ است كه بد سر انجامى است\r\n7 و چون به آن فروشان كنند زشت آوازى از آن شنوند كه گوئى مىجوشد\r\n8 و ز هم پاشيده مىشود از خشم كه بر كافران دارد .\r\nو چون گروهى به آن فتند نگهبانان ز ايشان پرسند : مگر كس شما را بيم اين نداد ؟\r\n9 گويند چنين است كه بيم آوران آمدند و ما نادرستشان شمرديم و گفتيم :\r\n","description":"","footnote":"","page_name":" 321 ","page_number":321},
  {"content":"\r\nخدا ز آسمان چيزى نياورد و شما جز كه گمراهيد كسى نباشيد\r\n10 و اگر گوش شنوا داشتيم و خردمند بوديم مردان آتشين نمىشديم\r\n11 پس خود گناه خويش به زبان آورند و چه بيچاره و نابود بوند دوزخيان\r\n12 البته براى آنها كه ز پروردگار ناديده ى خود بدل بترسند آمرزش است و بزرگ مزدى\r\n13 و خود خبردار باشيد چه سخن پوشيده گوئيد و يا بآشكار كه داناى درون سينه ها است\r\n14 و چون شود نداند آنكه آفريده است و باريكبين است و آگاه ؟\r\n15 و زمين به زير پايتان كرده پس بر سراسر آن برآئيد و از روزى خداوندى برخوردار شويد كه بسرانجام همگى ز گورتان بسوى او رويد\r\n16 مگر شما آدميان آسوده‌ايد از آنكه قدرتش در آسمان و بالاى سر شما است ، بر زمين فروتان برد و آن در دل خود زير - و روتان كند ؟\r\n17 و يا آسوده‌ايد كه او بر سرتان سنگريزه فرو ريزد و آن گاه بدانيد : چگونه است بيم و نويد ما ؟\r\n18 و مردم پيش از اين تازيان پيغمبران را دروغزن دانستند پس چگونه بود سر انجام اين زشتكارى ؟\r\n19 مگر نمىنگرند بقدرت حق كه پرندگان بر فراز سرشان چگونه پر مىگشايند و فراهم مىكنند ؟\r\nالبتّه جز بخشنده خداى كس نه چنين بداردشان كه او است بيناى بهر چيز و بس\r\n20 مگر كسى ز اين گروه تان تواند به پيشگاه بخشنده خداى يارتان شود ؟ البته نه چنين است كه كافران گولخورده ى ديوانند\r\n21 يا اگر خداى روزى خود ز شما باز دارد ، كه روزى رسانتان بود ؟ [ نه زين سخنان پند پذيرند 
  ] كه بر ستيزه و سختى خود بمانند\r\n22 آيا آنكه نگونسار چهره بر زمين مىرود درست است يا آنكه ايستاده به راه راست مىرود ؟\r\n23 اى محمّد بكافران بگو : خدا است كه شما را آفريد و گوش و دل و چشمتان داد ولى شما چه اندك سپاسگزار بوديد\r\n24 و هم بگوىشان : او است كه شما را بر زمين هر گروهى به جائى آفريد و بسوى او فراهمتان مىكنند\r\n25 با تو گويند : اگر راستگوئيد اين وعده و رستاخيز كى خواهد بود ؟\r\n26 بگو جز خدا كسى از آن خبر ندارد و من [ اختيارى ندارم 
  ] جز كه بيمآورى نمايانم\r\n27 پس چو رستاخيز ز نزديك بينند\r\n","description":"","footnote":"","page_name":" 322 ","page_number":322},
  {"content":"\r\n\r\nسخت بد چهره شوند كافران و گويندشان : همين است كه دعوى آن مىداشتيد\r\n28 تو بگو : [ شما كه بدخواه مائيد 
  ] اگر خدا من و ياورانم را نابود كند و يا ببخشد براى كافران چه انديشيد و ز آزار دردناك كه پناه شان دهد ؟\r\n29 بايشان بگو او خداوند است كه بخشنده است و ما به او گرويديم و پشتيبان خود كرديم و شما به زودى بدانيد كى است كه بآشكار گمراه است\r\n30 باز به آنها بگو : اگر آب چاه و چشمه تان فرو رود كى براىتان اين آب گوارا بياورد ؟ .\r\nسخن مفسّرين : مجمع : اين سوره را « واقية و منجية » ناميده‌اند چون از پيغمبر نقل كرده‌اند كه ز آزار قبر نگاه مىدارد و ميرهاند و جمله به مكّه آمده است و سى آيت است جز به حساب قاريهاى مكّه و قاريهاى آخرى مدينه كه سى و يك آيه دانسته‌اند .\r\n* ( بِسْمِ اللَّه الرَّحْمنِ الرَّحِيمِ ) * كشف الاسرار : شنونده ى اين كلمت از هيبت اين كلمت چنان از خود فانى شود كه مرورا هيچ خيال نماند و از هر نشان كه دهند از آن نشان نهان شود :\r\n\r\nمحوت اسمي ، و رسم جسمي ، و غبت عنّي ، و دمت انتا\r\nو في فنائي فنى فنائي ، و في ورائى وجدت انتا\r\n\r\nباز بسماع نام رحمان و رحيم از مضيق دهشت بصحراء انس افتد و فناء وى بصفت بقاء بدل گردد اين است سنّت خدا عزّ كبريائه ، و تقدّست اسمائه هيبت الهيّت بنمايد كه موجب دهشت است و حيرت باز مرهم نهد بصفت لطف و رحمت . اللَّه اشارت است به جلال و عزّت الوهيّت رحمن و رحيم اشارت است به كمال لطف و رحمت .\r\n« تَبارَكَ » 1 مجمع : ابو مسلم گفته است : 1 - يعنى برتر است و شكوهمندتر كه در كارش و خودش نالايقى باشد 2 - و گفته‌اند : يعنى بلند پايه اى است كه نه ورا آغاز بود نه انجام 3 - و گفته‌اند : يعنى بحقيقت بزرگ است چه همه چيز به او پديده است و پاينده 4 - يعنى بلند مرتبه است آنكه همه فرخندگى از\r\n","description":"","footnote":"","page_name":" 323 ","page_number":323},
  {"content":"\r\n\r\nاو است .\r\n« خَلَقَ الْمَوْتَ وَالْحَياةَ » 2 كشف : ابن عبّاس گفت : يعنى به دنيا مرگ مىرساند و بآخرت زندگى دوباره . و از آن روى موت اوّل گفته شده است كه نشانه ى قهر و برترى يا چيرگى است . و گفته‌اند : چون هر چيزى نبوده و پيدا شده است مانند نطفه و خاك از اينروى مرگ جلو گفته شده است . از ابن عبّاس نقل است : مرگ به صورت گوسفندى آفريده شده است كه بوى آن و پاى آن به هر چه رسد نابود شود ، و زندگى به شكل اسب ماده آفريده شده كه بهر چيز بگذرد و يا بويش برسد جان بگيرد و آن مركب پيغمبران و جبرئيل بود و از ردّ پاى همان حيوان كه جبرئيل سوارش بود سامرى مشتى خاك برداشت و در گوساله ى طلا ريخت و او زنده شد و بصدا آمد .\r\nمجمع : يعنى مرگ آفريد تا در بندگى شكيبا باشند و زندگى آفريد براى شكرگزارى . و گفته‌اند : مرگ را براى پندگيرى و زندگى براى توشه بردارى آفريد .\r\n« لِيَبْلُوَكُمْ أَيُّكُمْ - الخ » 2 مجمع : 1 - يعنى مرگ و زندگى آفريد براى اينكه با شما بواسطه ى وظايف دين مانند كسى رفتار شود كه خواهد آزمايشتان كند تا هر كس سود و زيان كار خود بيند 2 - گفته‌اند : تا معلوم شود كى بيشتر به ياد مرگ است و آماده تر براى آن و شكيباتر بر مرگ خود و ديگران و بهتر فرمانبر وظايف دين باشد . ابو قتاده گفت : از پيغمبر معنى « أَحْسَنُ عَمَلًا » را پرسيدم . فرمود : يعنى كى عقل او بهتر و كاملتر است و ترس و فرمانبرى او از خدا بيشتر است .\r\nكشف : يعنى براى اينكه از زندگى تا مرگ شما را بيازمايد .\r\nفخر : 1 - چون آزمايش براى خبردار شدن است پس آزمايش خداوند تعبيرى است مجازى بمعنى رفتار بمانند كسى كه خواهد آزمايش كند 2 - چون اصل مرگ و زندگى آزمايش نيست پس در آيه كه گفته شده است مرگ و زندگى\r\n","description":"","footnote":"","page_name":" 324 ","page_number":324},
  {"content":"\r\n\r\nبراى آزمايش آفريد از جهت اين است كه همانند آزمايش است از اين روى لام تعليل آورده شده و بطور مجاز گفته شده است مرگ و حيات براى آزمايش است 3 - چون موت مقصود حالت بيجان بودن است كه مراتب پيدايش نطفه و تحولات آن است و حيات حالت پيدايش روح است پس آزمايش و گرفتارى و تجربه نتيجهء اين موت و حيات خواهد بود كه آدمى بداند چنين مراحلى پيموده و باز مراحل ديگر ممكن است بپيمايد تا دوباره زنده شود و اين راه عبرت او باشد 4 - اگر بگوئيم : مقصود موت در اين عالم و حيات عالم ديگر است تناسب « لِيَبْلُوَكُمْ » براى نتيجه روشن است چون نتيجه ى مرگ و زندگى بعدى آزمايش نكوكار و بدكار است 5 - در كشّاف گفته : معنى « ليبلو » « ليعلم » است يعنى تا به شما بفهماند كه نكوكارتر است ؟\r\n« سَبْعَ سَماواتٍ طِباقاً » 3 مجمع : يعنى هفت آسمان طبقه طبقه يكى بالاى ديگر آفريد . بعضى گفته‌اند : مقصود از طباق مطابقه و شباهت است .\r\nيعنى هفت آسمان مطابق و همانند يكدگرند در نظم و استحكام .\r\n« مِنْ تَفاوُتٍ » 3 مجمع : « تفوّت » بر وزن تفعّل با تشديد عين خوانده شده و اين هم لغتى است در برابر « تفاوت » .\r\n« ارْجِعِ الْبَصَرَ كَرَّتَيْنِ » 4 فخر : مقصود از « كَرَّتَيْنِ » نه دو نوبت چشم گرداندن به چيزى است بلكه مقصود وارسى و مكّرر نظر كردن است . چنان كه كلمات لبّيك و سعد يك نه بمعنى دو نوبت جواب گفتن و موافقت كردن است بلكه كنايه است از جواب و موافقت پىدرپى .\r\n« جَعَلْناها رُجُوماً » 5 كشف : يعنى ستاره ها را وسيله ى تير زدن به ديوان كرديم . ضحّاك گفته است : با اين ستاره ها كه ديده مىشود بشياطين نمىزنند و آن ستاره كه براى آن كار است ديده نمىشود . ابو علىّ گفته است با ستاره اين كار نمىشود چون آنها از جاى خود نمىجنبند ولى از آنها تير چون آتش جدا مىشود و مىسوزاند .\r\n","description":"","footnote":"","page_name":" 325 ","page_number":325},
  {"content":"\r\n\r\nفخر : در جمله ى جلو كه گفته شده است « زَيَّنَّا السَّماءَ الدُّنْيا » نميفهماند كه ستاره ها را در آسمان دنيا جاى داده‌اند چون اگر آسمان ماده ى جلوگير نور نباشد و ممكن باشد نور از آن بگذرد پس خواه ستاره در آسمان دنيا باشد يا بالاتر از آن باشد نور آن از آسمان ديده مىشود و بهر روى آسمان ما آراسته به آن است و در بالاى سر آن را مىبينيم ، و معلوم باشد : علماى هيئت ميگويند :\r\nستاره هاى ثابت در فلك هشتم هستند كه بالاتر از سيّارات هستند چون بعضى از آنها بوسيله ى سيّارات بكسوف ميروند پس بالاتر از سيّارات هستند و چون همه ى آنها يك حركت كند يك نواخت دارند كه در صد سال يك درجه از مدار همگانى خود را مىپيمايند پس همه ى آنها در يك سطح و يك آسمان برتر از سيارات هستند كه فلك هشتم ناميده مىشود . ولى اين استدلال درست نيست چه ممكن است پاره اى از آنها در فلكى و سطحى پائينتر از فلك قمر باشند كه در حركت و كندى برابر با حركت آنهاى ديگر در فلك هشتم باشند و ما گمان مىكنيم همه در يك سطح و يك فاصله هستند . و با اين فرض كه پائينتر از فلك قمر و با كره ى ماه بودند در آسمان دنيا خواهند بود كه در آيه گفته شده است ( اين گفته هاى امام فخر مربوط است بعقيده ى قدما در هيئت و مشهور بهيئت بطلميوسى است ) و جمله ى « رُجُوماً لِلشَّياطِينِ » ممكن است مقصود از شياطين مردم شيطان صفت باشند و اختر شناسان كه احكام نجومى دارند و ساعات سعد و نحس تعيين مىكنند و سرنوشت هر كس را از ستاره ى او پيشگوئى مىكنند و معنى رجوما از « رجم بالغيب » باشد بمعنى تير بتاريكى انداختن كه كنايه است از سخنى كه به گمان گفته شود و حكمى ز انديشه و فرضيه ى كس صادر شود و نتيجه ى معنى جمله اين مىشود : ما ستاره ها را وسيلهء گمان و حكم ز انديشهء مردم شيطان صفت و منجمين قرار داديم .\r\n« نَسْمَعُ أَوْ نَعْقِلُ » 10 مجمع : زجّاج گفت : يعنى اگر ما آن چنان شنوا بوديم كه شنيده ى خود بخاطر سپاريم و در آن بينديشيم و بآنگونه خردمند\r\n","description":"","footnote":"","page_name":" 326 ","page_number":326},
  {"content":"\r\n\r\nبوديم كه در خوب و بد با بينائى بنگريم و آنها را از هم جدا كنيم . ابن عمر گفته : پيغمبر فرمود : بسا مردى كه در نماز و روزه و جهاد و امر بمعروف و نهى از منكر كوشش دارد ولى برستاخيز بيش از اندازه ى خردش مزد ندارد . و از انس مالك نقل است : بحضور پيغمبر از مردى تعريف كردند . آن حضرت پرسيد : خردش چگونه است ؟ عرض كردند : ما از كار او در بندگى خدا و نكوكاريش ميگوئيم و شما از خرد او مىپرسيد . فرمود : بيخرد گرفتار بيخردى خود مىشود بيش از آنچه بدكارى گرفتار سزاى كار بد خود شود ، فرداى رستاخيز مردم درجه شان بالا ميرود و از خداوند قرب و منزلت مىبينند به آن اندازه كه خرد ايشان بوده است .\r\nفخر : در كشّاف گفته است : از تفسيرهاى شگفتآورى كه شده است در اين آيه گفته‌اند : يعنى اگر ما از اصحاب حديث و يا اصحاب رأى مىبوديم گرفتار نمىشديم . و با اين معنى كه آنها كرده‌اند معلوم مىشود اين آيه وقتى نازل شده است كه دو دسته اصحاب رأى و حديث پيدا شده‌اند و اين آيه براى آنها نازل شده و در برابر اين آيه البتّه آيتى ديگر هم در نكوهش و بيم ديگر مذاهب و مجتهدين بايد نازل شده باشد .\r\n« فَسُحْقاً » 11 مجمع : ابو جعفر و كسائى با ضم حا و ديگران با سكون آن خوانده‌اند .\r\n« يَخْشَوْنَ رَبَّهُمْ بِالْغَيْبِ » 12 تفسير حسينى : در عين المعانى گويد كه مراد از غيب دل است كه پوشيده است از خلق و پيدا بر خداى يعنى به دل ترسكار باشند مر ايشان را است آمرزش . و گفته‌اند : يعنى مزد ترسندگان امان باشد از هر چه ترسند . بيت :\r\n\r\nلا تخافوا مژده ى ترسنده است\r\nهر كه مىترسد مبارك بنده است\r\n\r\n\r\nخوف و خشيت خاص دانايان بود\r\nهر كه دانا نيست كى ترسان بود ؟\r\n\r\n\r\nترسكارى رستگارى آورد\r\nهر كه درد آرد عوض درمان برد\r\n\r\n","description":"","footnote":"","page_name":" 327 ","page_number":327},
  {"content":"\r\n« أَسِرُّوا قَوْلَكُمْ - الخ » 13 كشف : ابن عبّاس گفت : اين آيه براى مشركين نازل شد كه نسبت به پيغمبر زبان درازى مىكردند و پيغمبر صلَّى اللَّه عليه و آله و سلَّم خبر - دار مىشد آنها بيكدگر سفارش ميكردند كه آهسته سخن گوئيد تا خداى محمّد خبردار نشود ، اين آيه به جوابشان آمد .\r\n« مَناكِبِها » 15 مجمع : قتاده گفته : مقصود از مناكب كوهها است . و مجاهد گفته : مقصود راهها و دره ها است .\r\nطبرى : ابن عبّاس گفت : يعنى اطراف و دور و بر آن .\r\n« أأَمِنْتُمْ » 16 مجمع : « نشور و أمنتم » خوانده‌اند كه با واو و يك همزه .\r\nو با يك همزه ى ممدود نيز خوانده‌اند و عموم قاريها با دو همزه خوانده‌اند .\r\n« مَنْ فِي السَّماءِ » 16 كليد فهم قرآن سنگلجى : اين آيه و دگر آيات همانند اين كه براى خدا جاى معين كرده است مثل « يَخافُونَ رَبَّهُمْ مِنْ فَوْقِهِمْ » براى اين است كه اعراب خدايانى داشتند و بايد متوجّه شوند كه آفريننده ى شما برتر است كه مىتواند گرفتارتان كند و از هر سوى بر شما مسلَّط است و اين خدايان ساخته ى خود شما است .\r\n« يَمْشِي مُكِبًّا » 22 حسينى : رباعى :\r\n\r\nفرق است ميان آنكه از روى يقين\r\nبا ديده ى بينا رود اندر ره دين\r\n\r\n\r\nتا آنكه دو چشم بسته بىدست كسى\r\nهر گوشه همى رود به ظنّ و تخمين\r\n\r\n« كُنْتُمْ بِه تَدَّعُونَ » 27 كشف : يعنى ادّعاى باطل كه مىكرديد و مىگفتيد رستاخيز نخواهد بود . و يعقوب « تدعون » با تخفيف دال خوانده است يعنى شما دعا مىكرديد و مىخواستيد كه به زودى برسد . چنان كه در آيت ديگر نقل گفتار كافران است « إِنْ كانَ هذا هُوَ الْحَقَّ . . . فَأَمْطِرْ عَلَيْنا حِجارَةً - الخ » يعنى اگر بيم و نويد پيغمبر راست است از هم اكنون بر سرمان سنگ بريز .\r\n","description":"","footnote":"","page_name":" 328 ","page_number":328},
  {"content":"\r\n\r\n\r\nسخن ما 1 - آيت دوّم جمله ى « لِيَبْلُوَكُمْ - الخ » كه مرگ و زندگى براى آزمايش نكوكارترين مردم معين شده است شايد لام « ليبلو » براى غايت فعل و نتيجه ى كار باشد نه غرض فاعل و هدف شخص يعنى مرگ و زندگى شما به آن جا ميرسد كه در آخر كار نكوكارترينتان نمودار مىشود . و خلاصه اينكه مرگ و زندگى نه براى آزمايش آفريده شده است بلكه پايان مرگ و زندگى نمودارى نكوكارترين شما است .\r\n2 - آيت پنجم جمله ى « جَعَلْناها رُجُوماً - الخ » كه گفته شده است :\r\nستاره را ابزار راندن ديو كرديم چون معيّن نشده است كه بچگونه و از كجا و كى اين كار انجام مىشود . از اينروى فقط مىتوانيم بگوئيم : چون اين سوره به اتفاق در مكه نازل شده است معلوم است براى همان اعراب مكه بوده و آنچه خود از ستاره و شيطان مىانديشند به همان گونه براىشان تشريح شده است بطورى كه پذيرفتند و اعتراض نكردند ، و آيا علاوه بر آنچه ظاهر آيه گفته است و آنها شنيده‌اند مطلبى ديگر هست كه بما نرسيده است يا نيست ؟ چون حديث صحيح در آن مطلب در دست نداريم بهتر است كه در استفاده ى از اين آيه به همان معنى ظاهرش قناعت كنيم و احتمالى در معنى اين جمله هست كه در ترجمه ميان دو قلَّاب نوشتيم ولى چون قابل اطمينان نيست آن را توضيح نداديم .\r\nسورهء قلم - 68\r\nبِسْمِ اللَّه الرَّحْمنِ الرَّحِيمِ\r\nن وَالْقَلَمِ وَما يَسْطُرُونَ ( 1 ) ما أَنْتَ بِنِعْمَةِ رَبِّكَ بِمَجْنُونٍ ( 2 ) وَإِنَّ لَكَ لأَجْراً غَيْرَ مَمْنُونٍ ( 3 ) وَإِنَّكَ لَعَلى خُلُقٍ عَظِيمٍ ( 4 )\r\nفَسَتُبْصِرُ وَيُبْصِرُونَ ( 5 ) بِأَيِّكُمُ الْمَفْتُونُ ( 6 ) إِنَّ رَبَّكَ هُوَ أَعْلَمُ بِمَنْ ضَلَّ عَنْ سَبِيلِه وَهُوَ أَعْلَمُ بِالْمُهْتَدِينَ ( 7 ) فَلا تُطِعِ الْمُكَذِّبِينَ ( 8 ) وَدُّوا لَوْ تُدْهِنُ فَيُدْهِنُونَ ( 9 ) وَلا تُطِعْ\r\n","description":"","footnote":"","page_name":" 329 ","page_number":329},
  {"content":"\r\nكُلَّ حَلَّافٍ مَهِينٍ ( 10 ) هَمَّازٍ مَشَّاءٍ بِنَمِيمٍ ( 11 ) مَنَّاعٍ لِلْخَيْرِ مُعْتَدٍ أَثِيمٍ ( 12 ) عُتُلٍّ بَعْدَ ذلِكَ زَنِيمٍ ( 13 ) أَنْ كانَ ذا مالٍ وَبَنِينَ ( 14 ) إِذا تُتْلى عَلَيْه آياتُنا قالَ أَساطِيرُ الأَوَّلِينَ ( 15 ) سَنَسِمُه عَلَى الْخُرْطُومِ ( 16 ) إِنَّا بَلَوْناهُمْ كَما بَلَوْنا أَصْحابَ الْجَنَّةِ إِذْ أَقْسَمُوا لَيَصْرِمُنَّها مُصْبِحِينَ ( 17 ) وَلا يَسْتَثْنُونَ ( 18 ) فَطافَ عَلَيْها طائِفٌ مِنْ رَبِّكَ وَهُمْ نائِمُونَ ( 19 ) فَأَصْبَحَتْ كَالصَّرِيمِ ( 20 ) فَتَنادَوْا مُصْبِحِينَ ( 21 ) أَنِ اغْدُوا عَلى حَرْثِكُمْ إِنْ كُنْتُمْ صارِمِينَ ( 22 ) فَانْطَلَقُوا وَهُمْ يَتَخافَتُونَ ( 23 ) أَنْ لا يَدْخُلَنَّهَا الْيَوْمَ عَلَيْكُمْ مِسْكِينٌ ( 24 ) وَغَدَوْا عَلى حَرْدٍ قادِرِينَ ( 25 ) فَلَمَّا رَأَوْها قالُوا إِنَّا لَضَالُّونَ ( 26 ) بَلْ نَحْنُ مَحْرُومُونَ ( 27 ) قالَ أَوْسَطُهُمْ ألَمْ أَقُلْ لَكُمْ لَوْ لا تُسَبِّحُونَ ( 28 ) قالُوا سُبْحانَ رَبِّنا إِنَّا كُنَّا ظالِمِينَ ( 29 ) فَأَقْبَلَ بَعْضُهُمْ عَلى بَعْضٍ يَتَلاوَمُونَ ( 30 ) قالُوا يا وَيْلَنا إِنَّا كُنَّا طاغِينَ ( 31 ) عَسى رَبُّنا أَنْ يُبْدِلَنا خَيْراً مِنْها إِنَّا إِلى رَبِّنا راغِبُونَ ( 32 ) كَذلِكَ الْعَذابُ وَلَعَذابُ الآخِرَةِ أَكْبَرُ لَوْ كانُوا يَعْلَمُونَ ( 33 ) إِنَّ لِلْمُتَّقِينَ عِنْدَ رَبِّهِمْ جَنَّاتِ النَّعِيمِ ( 34 ) أَفَنَجْعَلُ الْمُسْلِمِينَ كَالْمُجْرِمِينَ ( 35 ) ما لَكُمْ كَيْفَ تَحْكُمُونَ ( 36 ) أَمْ لَكُمْ كِتابٌ فِيه تَدْرُسُونَ ( 37 ) إِنَّ لَكُمْ فِيه لَما تَخَيَّرُونَ ( 38 ) أَمْ لَكُمْ أَيْمانٌ عَلَيْنا بالِغَةٌ إِلى يَوْمِ الْقِيامَةِ إِنَّ لَكُمْ لَما تَحْكُمُونَ ( 39 ) سَلْهُمْ أَيُّهُمْ بِذلِكَ زَعِيمٌ ( 40 ) أَمْ لَهُمْ شُرَكاءُ فَلْيَأْتُوا بِشُرَكائِهِمْ إِنْ كانُوا صادِقِينَ ( 41 ) يَوْمَ يُكْشَفُ عَنْ ساقٍ وَيُدْعَوْنَ إِلَى السُّجُودِ فَلا يَسْتَطِيعُونَ ( 42 ) خاشِعَةً أَبْصارُهُمْ تَرْهَقُهُمْ ذِلَّةٌ وَقَدْ كانُوا يُدْعَوْنَ إِلَى السُّجُودِ وَهُمْ سالِمُونَ ( 43 ) فَذَرْنِي\r\n","description":"","footnote":"","page_name":" 330 ","page_number":330},
  {"content":"\r\nوَ مَنْ يُكَذِّبُ بِهذَا الْحَدِيثِ سَنَسْتَدْرِجُهُمْ مِنْ حَيْثُ لا يَعْلَمُونَ ( 44 ) وَأُمْلِي لَهُمْ إِنَّ كَيْدِي مَتِينٌ ( 45 ) أَمْ تَسْئَلُهُمْ أَجْراً فَهُمْ مِنْ مَغْرَمٍ مُثْقَلُونَ ( 46 ) أَمْ عِنْدَهُمُ الْغَيْبُ فَهُمْ يَكْتُبُونَ ( 47 ) فَاصْبِرْ لِحُكْمِ رَبِّكَ وَلا تَكُنْ كَصاحِبِ الْحُوتِ إِذْ نادى وَهُوَ مَكْظُومٌ ( 48 ) لَوْ لا أَنْ تَدارَكَه نِعْمَةٌ مِنْ رَبِّه لَنُبِذَ بِالْعَراءِ وَهُوَ مَذْمُومٌ ( 49 ) فَاجْتَباه رَبُّه فَجَعَلَه مِنَ الصَّالِحِينَ ( 50 ) وَإِنْ يَكادُ الَّذِينَ كَفَرُوا لَيُزْلِقُونَكَ بِأَبْصارِهِمْ لَمَّا سَمِعُوا الذِّكْرَ وَيَقُولُونَ إِنَّه لَمَجْنُونٌ ( 51 ) وَما هُوَ إِلَّا ذِكْرٌ لِلْعالَمِينَ ( 52 )\r\nمعنى لغات : « تُدْهِنُ » از مداهنه بمعنى نماياندن غير آنچه در دل هست . « هَمَّازٍ » زياد عيبجوى مردم . « عُتُلٍّ » سخت بدرفتار . « زَنِيمٍ » دون وابسته بيك خانواده كه از آنها نبوده . « سَنَسِمُه » از وسم بمعنى داغ و علامت نهادن . « خرطوم » بينى ، و بخصوص بينى فيل . « صرم » بريدن . « الصريم » :\r\nبريده شده ، زمينى كه زراعت آن درو شده است « حَرْدٍ » جلو گرفتن ، آهنگ چيزى كردن . « ترهق » از « رهقت الكلاب الصّيد » يعنى سگها به شكار رسيدند « العراء » فضائى كه چيزى در آن پنهان نمىشود .\r\nترجمه : بنام خداى بخشنده ى مهربان\r\n1 نون ، سوگند بقلم و آنچه را كه مىنويسند [ و ارزشى دارد و نوشتنى و نمودار كردنى است 
  ]\r\n2 تو اى محمد از نعمت پروردگار تو است كه ديوانه نيستى\r\n3 و مزدى [ بزرگ و 
  ] بىمنت دارى .\r\n4 و بزرگوار خوئى\r\n5 پس به همين زودى تو بينى و كافران\r\n6 كه كدام يك شما آشوب ديده است و گرفتار\r\n7 البتّه خداى تو بهتر داند : كه از راه حقّ بگشته است و كى راهيافته است\r\n8 پس فرمان آنها مبر كه حقّ را دروغ پندارند\r\n9 و دوست دارند : تو با آنها به نرمى باشى و آنها با تو\r\n10 و نيز فرمان آن مبر كه دروغگو است و خوار\r\n11 و پيوسته پى سخنچينى است و سرزنش ديگران\r\n12 و جلوگير\r\n","description":"","footnote":"","page_name":" 331 ","page_number":331},
  {"content":"\r\nاز نكوكارى است و فزونخواه است و گناهكار\r\n13 تندخوى و سختدل و با اينهمه زشتى ، بىاصل و تبار است\r\n14 مگر چون مال و فرزندان دارد اگر آيات ما برايش خوانند بايد بگويد :\r\n15 افسانه هاى پيشين و بىاصل است [ و چنين پاس نعمت دارد ؟ 
  ]\r\n16 به زودى بر چهره ى او داغى و نشانه اى نهيم [ بر - نادرستى و كفر او چه 
  ]\r\n17 ما جمله كافران بيازموديم همانند آن كه باغداران گرفتار كرديم بآنگاه [ كه سرگرم شدند 
  ] سوگند ياد كردند ببامداد خواه و ناخواه انگور خود بچينند\r\n18 و نه بانديشه ى سرنوشت خداوند مىبودند و نه به فكر بيچارگى فقيران\r\n19 و هنوز بخواب بودند كه فرمان پروردگارت پيرامونشان گرفت\r\n20 و آن بستان چون زمينى تيره و بىگياه بود 21 كه ببامداد يكدگر را آواز دادند : پگاه به بستان رويد\r\n22 اگر ميوه خواهيد بچينيد ؟ و همگى روانه شدند\r\n23 و با يكدگر براز مىگفتند :\r\n24 نكند كه فقيران بباغتان آيند\r\n25 و چنان پنداشتند : به مقصود خود رسيدند\r\n26 و چون باغ خود ديدند گفتند : مگر كه راه گم كرده ايم\r\n27 يا نه كه بىبهره و زيانديده ايم\r\n28 آنكه ز ايشان خردى و سنجشى داشت گفت : نه مگر بشما گفتم : چرا خداى را نمىستائيد ؟ آنها به جواب او گفتند :\r\n29 ستوده است پروردگار ما و ما ستمكاريم\r\n30 آنگاه سرزنش يكدگر كردند و گفتند :\r\n31 اى واى كه ما ستم فزون كرديم\r\n32 اينك ز پروردگار خود اميد داريم كه به از آن بما ببخشد چه ما دلبسته ى مهر اوئيم\r\n33 اين چنين است آزار اين جهانى و البته آزار جهان ديگر دشوارتر است اگر بدانيد\r\n34 ولى براى پرهيزكاران به پيشگاه پروردگارشان بستانها است با ناز و خوشى\r\n35 مگر گمان كنيد : مسلمان و گناهكار بمانند هم كنيم\r\n36 از كجا گوئيد و چگونه چنين داورى كنيد ؟\r\n37 مگر از كتابى چنين مىخوانيد\r\n38 كه آنچه خود پسنديد در آن بيابيد ؟\r\n39 يا سوگندى استوار بما داريد كه تا برستاخيز آنچه خواهيد فرمان دهيد\r\n40 اى محمّد از اين كافران بپرس : كدامشان پيش قدم به انجام اين سوگند است ؟\r\n41 يا ز خود انبازى در كار ما دارند ؟ اگر راستگويند آنها را\r\n","description":"","footnote":"","page_name":" 332 ","page_number":332},
  {"content":"\r\n\r\nبيارند\r\n42 روزى كه سختى به بالا كشد وادار به سجده شوند كه توان آن ندارند\r\n43 و چشمهاشان فرو هشته است كه خوارى فراگيرشان شده چه به آن روز فرمان به سجده شان كردند كه تندرست بودند و فرمان نبردند\r\n44 پس اى محمّد مرا گذار و آنها كه اين قرآن دروغ شمارند كه به زودى دست اندر كارشان شويم چنان كه خود ندانند ز كجا گرفتارند\r\n45 گرچه اندكى بخودشان گذاريم ولى چاره گرىمان استوار است و بگذر ندارد\r\n46 مگر اى محمّد مزدى ز كافران خواهى و بسنگينى آن بمانده‌اند [ كه سخنت نمىپذيرند 
  ]\r\n47 و يا ز غيب و نهانى چيزى بجلو دارند و از آن مىنويسند كه آسوده اند\r\n48 پس تو بداورى پروردگار خود شكيبا باش و يونس همدم ماهى مباش كه اندوهناك بود و ما را آواز ميداد .\r\n49 و گر نه مهر پروردگارت به او ميرسيد بكنارى افتاده گرفتار سرزنش كارش بود .\r\n50 و البتّه پروردگار او بود كه ز ديگرانش جدا كرد و ز شايستگانش نمود\r\n51 اين كافران كه قرآن شنوند چنان بود كه خواهند به چشم خود تو را ز جا بلغزانند و گويند او ديوانه بود [ كه قرآن خواند 
  ]\r\n52 با اينكه جز براى يادآورى جهانيان نباشد .\r\nسخن مفسّرين : كشف : بقول بيشتر مفسّرين اين سوره بمكّه نازل شده است . ابن عبّاس و قتاده گفته‌اند : از اول تا « سَنَسِمُه عَلَى الْخُرْطُومِ » به مكّه آمده است و از آن پس تا « وَلَعَذابُ الآخِرَةِ أَكْبَرُ - الخ » بمدينه آمده است .\r\nو از آن بعد تا « فَهُمْ يَكْتُبُونَ » بمكّه نازل شده است . و آيات بعد تا « فَجَعَلَه مِنَ الصَّالِحِينَ » بمدينه نازل شده و بقيّه ى سوره به مكه نازل شده است و باتّفاق مفسّرين پنجاه و دو آيه است .\r\nمجمع : اين سوره را سورهء « ن » هم مىنامند .\r\n« ن » طبرى : در اين حرف اختلاف است : 1 - مقصود آن ماهى است .\r\nكه جهان بر پشت او است چون نون بمعنى ماهى است 2 - مقصود حرفى از حروف رحمان است كه ابن عبّاس گفت : « الر » و « حم » و « ن » حروف مقطَّعهء « الرَّحْمنُ » هستند 3 - قتاده و حسن بصرى گفته‌اند : مقصود از نون دوات\r\n","description":"","footnote":"","page_name":" 333 ","page_number":333},
  {"content":"\r\n\r\nاست 4 - معاوية بن قره از پدرش نقل كرده است كه پيغمبر فرمود : « ن » لوحى است كه هر آنچه تا برستاخيز شدنى است در آن نوشته مىشود 5 - ابن وهب گفته است : « ن » سوگندى است كه خدا ياد كرده است 6 - اسم سوره است .\r\n7 - يكى از حروف مقطَّعه است كه در اوّل سوره ها آورده شده است و آنچه در آنها گفته شد در اين نيز قابل گفتن است .\r\nمجمع : بعضى گفته‌اند : نون ماهى است كه به دريا زندگى مىكند و از عجايب خلقت خداوندى است كه چون از آب بيرون افتد بميرد چنان كه حيوانات خاكى اگر به آب افتند بميرند .\r\n« ما يَسْطُرُونَ » 1 ابو الفتوح : ممكن است « ما » مصدرى باشد يعنى سوگند به كار نويسندگى مردم و ممكن است بمعنى موصول باشد يعنى سوگند بنوشتهء آنها .\r\n« ما أَنْتَ بِنِعْمَةِ رَبِّكَ بِمَجْنُونٍ » 2 مجمع : 1 - يعنى از نيكى خداوند به تو اين است كه ديوانه نيستى 2 - بمانند آن است كه بگويند الحمد للَّه تو ديوانه نيستى 3 - با نعمت عقل و حكمت كه خدا به تو داده است ديوانه نيستى و اين جمله در برابر گفته ى اعراب است به پيغمبر « إِنَّكَ لَمَجْنُونٌ » يعنى تو ديوانه هستى .\r\nكشف : ديوانگى در تو نيست بنعمت پروردگار كه اين جمله بجاى ستايشى است بر همه ى نعمتها . بعضى گفته‌اند : باء براى قسم است : يعنى سوگند به بخشيده هاى پروردگارت كه تو ديوانه نيستى .\r\n« غَيْرَ مَمْنُونٍ » 3 طبرى : يعنى اى محمّد براى شكيبائى تو در برابر مشركين مزدى است كه نه كم مىشود و نه قطع و بريده مىشود . مجاهد گفته است : يعنى به حساب تو نمىگذارند .\r\nمجمع : ابو مسلم گفته است : يعنى منّت و خود فروشى در برابر آن مزد بر تو نخواهد بود .\r\n« إِنَّكَ لَعَلى خُلُقٍ عَظِيمٍ » 4 طبرى : يعنى ادبى بزرگ دارى چون\r\n","description":"","footnote":"","page_name":" 334 ","page_number":334},
  {"content":"\r\nقرآن دارد كه بادب اسلام او را مؤدّب كرده است ، مفسّرين گفته‌اند : يعنى چو دين اسلام و قرآن دارد .\r\nتبيان : عايشه گفت : خلق پيغمبر همان بود كه در ده آيت اوّل سوره ى قد افلح المؤمنون گفته شده است و معنى خلق روش بر كارى است بجورى كه خوى و عادت شود پس خلق كريم شكيبائى بر حقّ و حقيقت و گشادگى كف و دل در مال و انجام كارها بموجب عقل و خرد و مدارا و نرمى و بردبارى و گذشت و هر كس را خدا بخلق عظيم ستود از پس آن ديگرى ستايشى تصوّر ندارد .\r\nمجمع : گفته‌اند : از اين روى پيغمبر ( ص ) را به اين نام ناميده‌اند كه با مردم بخوى خوش رفتار كرد و دل او در ميان آنها نبود و ظاهرش با خلق و باطنش با حقّ بود . و گفته‌اند : چون همه ى خويهاى بزرگوارى و مكارم اخلاق در آن حضرت فراهم بود او را به اين گونه خطاب كردند . چنان كه خود فرمود : « بعثت لأتمّم مكارم الاخلاق » .\r\n« بِأَيِّكُمُ الْمَفْتُونُ » 6 طبرى : در مقصود از مفتون اختلاف است 1 - يعنى به زودى ببينيد كه در كدام يك از دو دسته ى شما و آنها مجنون و ديوانه ديده مىشود 2 - كلمه ى مفتون بمعنى فتنه و ديوانگى است و ضحّاك گفته است :\r\nيعنى ديوانگى در كداميك از شما است 3 - قتاده گفته است : يعنى كداميك از شما شيطان است و باى « بِأَيِّكُمُ » زايد است و معنى نمىشود .\r\n« وَدُّوا لَوْ تُدْهِنُ - الخ » 5 ابو الفتوح : اين آيه براى آنهائى نازل شد كه پيغمبر را بدين خود مىخواندند و چند معنى شده : 1 - مىخواهند مثل آنها باشى كه تو با آنها به نرمى رفتار كنى و آنها نيز با تو به نرمى رفتار كنند .\r\n2 - مىخواهند تو كافر باشى و آنها هم كافر باشند 3 - تو اجازه دهى تا آنها هم اجازه دهند 4 - تو با ايشان بسازى آنها با تو 5 - در دين با آنها مصانعه كنى و آنها با تو كه در كار دين باصطلاح نان به قرض يكدگر بدهيد و رشوه بيكدگر بدهيد 6 - زيد بن اسلم گفت : يعنى با يكدگر بنفاق و دو روئى\r\n","description":"","footnote":"","page_name":" 335 ","page_number":335},
  {"content":"\r\n\r\nرفتار كنيد 7 - بمقاربه رفتار كنيد يعنى تو با آنها و آنها با تو سختى نكنند .\r\n« لا تُطِعْ كُلَّ حَلَّافٍ مَهِينٍ » 10 طبرى : يعنى آن ناتوان كه بسيار سوگند ياد مىكند فرمانش مبر و سخنش گوش مكن .\r\nمجمع : يعنى آنكه سوگند زياد ياد مىكند و خرد كم دارد يا خوار و بيچاره است و يا دروغگو است . مقاتل گفته است : مقصود وليد بن مغيره است كه به پيغمبر مال و سرمايه نشان داد تا بگيرد و دست از دين بردارد .\r\nعطاء گفته است : مقصود اخنس بن شريق است . مجاهد گفته : اسود بن عبد يغوث است . ابن قتيبه گفته است : كسى را سراغ ندارم كه در قرآن باندازهء وليد بن مغيره به اين اوصاف زشت ياد كرده شده باشد .\r\n« عُتُلٍّ - الخ » 13 طبرى : ستمگر و سخت و كافر و دون . و زنيم آنكه از مردمى نيست و وابسته به آنها شده و ديگرى گفته است : يعنى در زير گلو چون بعضى گوسفندها گوشتى زيادى دارد كه نشانه ى او است . و گفته‌اند :\r\nآنكه مشهور است بشرارت و آزار ، و نيز گفته‌اند : آنكه ستمكار است .\r\n« أَنْ كانَ - الخ » 14 طبرى : در اين جمله اختلاف قرائت و معنى است : 1 - أإن با دو همزه خوانده‌اند يعنى آيا اگر اين كس كه چنين اوصاف زشت دارد داراى سرمايه و فرزند بود بايد آيات قرآن را افسانه هاى كهنه بشمارد ؟ 2 - آيا اگر چنين كس با اين زشتيها داراى فرزند و سرمايه بود تو بايد فرمان او برى ؟ پس بمعنى اوّل سرزنش خود او است و بمعنى دوّم سرزنش كسى است كه فرمانبر او باشد 3 - ان با يك همزه ى مفتوح خوانده‌اند و معنى چنين مىشود : آن كس با آن اوصاف را فرمان مبر كه داراى مال و فرزند است و اين جمله بجاى علَّت اطاعت است يعنى مال و فرزند اينجور آدم موجب اطاعت او نمىشود .\r\nكشف : نقل است كه وليد بن مغيره ده يا دوازده پسر داشت و نه هزار مثقال نقره و باغى در طايف .\r\n","description":"","footnote":"","page_name":" 336 ","page_number":336},
  {"content":"\r\n\r\n« سَنَسِمُه عَلَى الْخُرْطُومِ » 16 ابو الفتوح : چند معنى شده است : 1 - با شمشير بر بينى او نشانه گذاريم و در روز بدر شمشيرى بر بينى وليد رسيد كه نشانه ى او شد 2 - او را گرفتار ننگى كنيم كه هرگز از او آسوده نشود مثل داغ كه از آدمى جدا نشود 3 - بقيامت رويش را سياه كنيم تا او را بدان نشانه بشناسند 4 - ببينى او داغ بنهيم 5 - چنان حال او را روشن كنيم و همه كس بدانند مانند داغ روى بينى كه از كس پوشيده نيست 6 - خرطوم به معنى شراب است و مقصود اين است كه بر شرابخوارى او را مجازات مىكنيم و حدّ مىزنيم .\r\nتفسير لاهيجى : بعضى گفته‌اند : مقصود اين است : به زودى پاره هاى تن شرابخواران را نشانه دار بر كارشان كنيم .\r\nمقتنيات الدّرر : يعنى به زودى داغى بر شريفترين پاره هاى تن او مينهيم تا خوار و بىمايه در چشم مردم شود ، چون خرطوم كه بمعنى بينى است برترين عضو آدمى است براى نمودارى آن از اين روى بجاى بزرگوارى و ارزش بينى را كنايه آورده‌اند چنان كه مىگويند « شامخ العرنين » و كلمه ى خرطوم بجاى انف براى ناچيز شمردن او است چون بينى فيل و خوك را خرطوم مىگويند آن كس همانند حيوان شمرده شده است كه بجاى بينى او خرطومش گفته شده است .\r\n« كَما بَلَوْنا أَصْحابَ الْجَنَّةِ - الخ » 17 طبرى : عكرمه گفت : مقصود مردمى است حبشى كه پدر آنها باغى داشت و فقرا را از آن بهره مند مىكرد .\r\nچون بمرد بچه هاى او گفتند : پدر ما بىخبر بود كه آن را بخش مىكرد و ما صبح زود مىرويم و ميوه را مىچينيم كه فقيرى خبردار نشود .\r\nفخر : نقل است : مردى از قبيله ى ثقيف بنزديك صنعاء آبادى داشت كه درخت خرما و زراعت بود و همه سال بهره ى فراوان از آن به فقرا ميداد و چون مرد - الخ .\r\n« وَلا يَسْتَثْنُونَ » 18 طبرى : يعنى بطور قطع و يقين مىگفتند : ميوه ى خود مىچينيم و چيزى را جلوگير كار خود نمىدانستند و اگر و مگر در كار گمان\r\n","description":"","footnote":"","page_name":" 337 ","page_number":337},
  {"content":"\r\nنمىكردند و نمىگفتند : انشاء اللَّه اگر خدا بخواهد ميوه مىچينيم . عكرمه گفت : يعنى حقّ فقير جدا نمىكردند و به آنها چيزى نمىدادند .\r\nمقتنيات : ابو حيّان گفته است : يعنى ز آهنگ خود بر نمىگشتند كه به بيچارگان بهره نرسانند .\r\nتفسير صفى عليشاه :\r\n\r\nبلكه استثنا نگفتند از ضمير\r\nيا كه مستثنى نشد مال فقير\r\n\r\n\r\nدادن حقّ مساكين از منال\r\nشرط استثنا است بىبحث و جدال\r\n\r\n\r\nنيست استثنا همان كارى بگفت\r\nبلكه بايد كان شود با فعل جفت\r\n\r\n« فَأَصْبَحَتْ كَالصَّرِيمِ » 20 مجمع : چند جور معنى شده است : 1 - چون صريمان بمعنى شب و روز است كه هر يك ز ديگرى جدا مىشود پس معنى جمله اين است كه آن بستان چون شب تيره شده بود 2 - جبّائى گفته : يعنى گويا كه همه ى ميوه هاى آن كنده شده بود 3 - هر خير و خوبى از آن كنده شده بود كه بهره و خيرى در آن نبود 4 - مانند قطعه ى ريگ بود كه از ريگزارى جدا شده و اثرى از آبادى در آن نمانده بود 5 - صريم بلغت خزيمه خاكستر سياه است و معنى اين است : ببامداد آن بستان چو خاكستر سياه شده بود .\r\n« عَلى حَرْدٍ قادِرِينَ » 25 فخر : 1 - يعنى گمان داشتند : مىتوان خشمگين و جلوگير فقرا باشند 2 - با شتاب و تندى به مقصود خود برسند كه ميوه بچينند و به فقير ندهند چون حرد آهنگ و شتاب معنى شده است 3 - يعنى به آن قصد و آهنگ كه خود را تواناى برچيدن ميوه و محروم كردن فقير ميدانستند روانه شدند . يا اندازه گيرى و نقشه كشى داشتند كه مقصد خود را انجام ميدهند و اين دو معنى از آن رو است كه كلمه ى « قادِرِينَ » از قدر و اندازه مشتقّ باشد يا از قدرت و توانائى .\r\n« قالَ أَوْسَطُهُمْ » 28 كشف : آنكه از ديگران بهتر بود و سنجيده تر سخن مىگفت و كوچكتر بود .\r\n","description":"","footnote":"","page_name":" 338 ","page_number":338},
  {"content":"\r\n\r\nمجمع : 1 - عاقلتر بود 2 - عادلتر بود 3 - در سنّ متوسّط نسبت به ديگران بود .\r\n« لَوْ لا تُسَبِّحُونَ » 28 ابو الفتوح : 1 - يعنى چرا استثنا نمىكنيد و به اين دليرى سوگند بر كار آينده ى خود ياد مىكنيد 2 - ابو صالح گفت : استثنا همان گفتن سبحان اللَّه بود 3 - يعنى چرا شكر نكرديد ؟ 4 - چرا استغفار نكرديد ؟\r\n« يُبْدِلَنا » 32 مجمع : با تشديد دال « يبدل » نيز خوانده‌اند .\r\n« يَوْمَ يُكْشَفُ عَنْ ساقٍ » 42 مجمع : يعنى روزى كه بيم و سختى نمودار مىشود . عكرمه گفت : اين را از ابن عبّاس پرسيدند . گفت : معنى آن را در شعر بجوئيد كه شعر دفتر و ديوان عرب است . مگر اين شعر را نشنيده‌ايد :\r\nو قامت الحرب بنا على ساق يعنى جنگ ما را بروز اندوه و سختى رساند . قتيبى گفته است : چون انسان براى كار دشوار دامن بكمر مىزند و جامه بالا ميكشد كه بتواند كوشش كند اين جمله كنايه است از گرفتارى و كوشش در رهائى .\r\n« وَلا تَكُنْ كَصاحِبِ الْحُوتِ » 48 طبرى : يعنى چون يونس مباش كه در شكم ماهى زندانيش كرديم براى شتابزدگى و خشمناكى او . پس تو فرمان پروردگار خود به كار بر و آزار و تكذيب اعراب تو را ز كارت باز ندارد كه بمانند يونس گرفتار آزار پروردگارت شوى .\r\nتبيان : در اين جمله حذف و تقديرى است به اين جور : مانند همدم ماهى مباش كه در انتظار آزار آنها بود و بشتاب از ميانشان رفت و چون دوران آزار آنها بپايان رسيد بازگشت و خداوند سرزنشش كرد و در شكم ماهى زندانيش كرد و او به خدا پناه برد .\r\n« إِنْ يَكادُ الَّذِينَ كَفَرُوا لَيُزْلِقُونَكَ » 51 مجمع : كلمه ى « ان » مخفّف از « ان » با تشديد است .\r\nابو الفتوح : اين آيه براى آن بود كه كافران خواستند پيغمبر را به چشم كنند و گروهى از بنى اسد معروف بشور چشمى بودند و مردى ميان آنها كه به هر چه\r\n","description":"","footnote":"","page_name":" 339 ","page_number":339},
  {"content":"\r\n\r\nمىنگريست و به چشم او خوب مىآمد بگذر نداشت كه نابود مىشد و از اينروى او را نمىگذاشتند از خيمه بيرون رود و اگر دلش تنگ مىشد دامن خيمه بالا ميكرد و اگر چهار پائى از جلو او مىگذشت و به چشم او خوش مىآمد حيوان بر زمين مىافتاد . كلبى گفت : قريش از او خواستند كه برود پيغمبر را ببيند شايد چشم او به آن حضرت برسد . او رفت و مدّتى به آن حضرت نگاه كرد وقتى كه قرآن ميخواند و يقين كرد چشمش اثر كرده است و اين شعر را خواند :\r\n\r\nقد كان قومك يحسبونك سيّدا\r\nو اخال انّك سيّد معيون\r\n\r\nيعنى گمان مردم تو اين است كه آقا هستى ولى من گمان دارم كه آقاى چشم زده هستى . اين آيه به آن هنگام نازل شد و پيغمبر سالم ماند . و كلمه ى « ان » مخفّف انّ با تشديد است يعنى البتّه نزديك بود چشمشان به تو رسد و با فتح ياء و ضمّ آن كه از زلق يا ازلق باشد و هر دو بيك معنى است و يزهقونك نيز خوانده‌اند و اين جمله چندين جور معنى شده است و همه نزديك به يكدگر است . و حسن بصرى گفته است : داروى چشم زده خواندن اين آيه است . و علماى كلام در درستى اين اختلاف كرده‌اند و آنهائى كه گفته‌اند :\r\nچشم زدن ممكن نيست آيه را چنين معنى كرده‌اند : البتّه نزديك بود كه به تو با چشم دشمنى بنگرند .\r\nسخن ما : 1 - در حرف « ن » جز آنچه براى ديگر حروف آغاز سوره ها گفتيم چيزى به نظر نمىرسد .\r\n2 - از آيت ششم تا شانزدهم « لا تُطِعْ . . . الْخُرْطُومِ » كه زمينه سخن روى كسى است كه هيچ راه درستى و راستى نپنداشته و در پى آن نبوده است البتّه آن روز براى چنان كس بايد به چنين جمله هاى حيرتآور توصيف ميشد كه ننگ او بماند و ديگران پند گيرند و راه راست و درست بجويند و هم براى مردم در هميشه جهان راهنمائى است كه گول سوگند ياد كردن و سرمايه داشتن مردم بد دل و بدخوى و سخن چين را نخورند چنان كه امروز هم نظير آن مرد در هر\r\n","description":"","footnote":"","page_name":" 340 ","page_number":340},
  {"content":"\r\nجمعيّت و سازمانى به چشم مىخورد كه با سوگند و يا تند خوئى و گاهى با تملَّق و خوش آمد مردم را گول مىزنند و يك گام براستى و درستى بر نمىدارند .\r\n3 - از آيت هفدهم تا سى و سوم « إِنَّا بَلَوْناهُمْ . . . كانُوا يَعْلَمُونَ » نقل سرگذشت مردم زفت و كوته نظر است تا از گذشته پند گرفته شود و در آينده آن رفتار تكرار نشود . و آيا مفاد آيت 19 و 20 كه فرمان خداوند بستان را گرفت و نابود كرد چگونه بوده است و همانندى داشته و چنين حادثه اى تكرار شده است يا نه ؟\r\nالبتّه اين پرسش از شگفتى است كه بروزگاران مردمانى بوده‌اند با همين فكر و نقشه به مقصود رسيده‌اند و كمتر گزندى نديده‌اند . ولى جاى شكّ نيست كه مردمى هم بوده‌اند و گرفتار حوادث ناگهانى و بيگمان شده‌اند و يكبارگى نيست و نابود گشته‌اند . و دسته ى سوّمى هم بوده‌اند كه گرفتار شده‌اند و و گردش روزگار دوباره آنها را برگردانده و يا بهتر كرده است چنان كه در هر روزى هزاران حوادث سوختن ، و غرق شدن ، زلزله ، سيل ، جنگ ، ويرانى ، تحوّل صعود و نزول بازار در هر گوشه ى جهان پديدار مىشود كه هر كدام آنها هزاران نفر را نابود مىكند و چه بسيار كسان كه از اينها بهره مند ميشوند . و هر يك از اين حوادث خود عبرتى است و پندى است براى آنكه خرد و انديشه اى دارد . و چون سرگذشت آن باغدارها ناگوار و بر خلاف انتظار بوده است به اعراب كه از آن خبر داشته‌اند يا شنيده بودند يادآورى شده است : چنين حوادث كه بساليان يك نوبت در جائى پيدا مىشود وابسته بقدرتى و سرنوشتى است كه شما نمىتوانيد آن را پيش بينى و جلوگيرى كنيد پس از خود با خبر باشيد و گول دارائى و توانائى خود نخوريد و فرمانبر باشيد تا مانند آنها نشويد و اگرچه ممكن است براى مؤمن درستكار همچنين سختى و بيچارگى و يا بدتر از آن پيدا شود ولى در برابر آنها دو راه رستگارى دارند : اوّل - خوى نكوكارى بمردم ، ديگران را وادار بدلسوزى و ياورى او مىكند بعلاوه كه توجّه و افسوس مردم احسان ديده از چنين كس خود اثر معنوى دارد و موجب جلب\r\n","description":"","footnote":"","page_name":" 341 ","page_number":341},
  {"content":"\r\n\r\nخير و صلاح براى او مىشود . دوّم - چنين كس با اينكه از سرزنش خودش و مردم آسوده است در دل استوار و آرام است كه در وظيفه ى خود كوتاهى نكرده است و آنچه از آفريدگار كه جز خوشى و شايسته پديد نمىآيد به او رسيده در حقيقت و واقع بسود او است و خيرش در همين خرابى و نابودى است و هميشه خوشدل و راضى برضاى حقّ است چنان كه در دعاى عليّ عليه السّلام و امام سجّاد است « و رضّني من العيش بما قسمت لي » يعنى ز سر نوشتم خوشدلم بدار .\r\n4 - آيت 51 جمله ى « وَإِنْ يَكادُ » كه در شعر و نثر و نزد عوامّ و خواصّ مشهور است براى جلوگيرى از چشم زخم شايد مقصود اين باشد : اعراب جادو و چشم زخم و دگر اعمال غريب و عجيب داشتند از اينروى چنان كه از ابو الفتوح نقل شد آنها خواستند پيغمبر را چشم زنند و در نظر آنها يقين بود كه چشم آن مرد بدچشم آن حضرت را ز پاى در مىآورد به اين آيه به آن حضرت اعلام شد كه البتّه نزديك بود به اعتقاد كافران تو را چشم زنند ولى اين عقيده اى باطل بود چنان كه اثر نكرد . و نيز ممكن است خاصيّت روانى پاره اى مردم چنين باشد كه اگر به چيزى بشگفتى نگريستند اثرى از چشمشان در آن نمودار شود ولى اثبات آن مشكل است .\r\nسورهء الحاقه - 69\r\nبِسْمِ اللَّه الرَّحْمنِ الرَّحِيمِ\r\nالْحَاقَّةُ ( 1 ) مَا الْحَاقَّةُ ( 2 ) وَما أَدْراكَ مَا الْحَاقَّةُ ( 3 ) كَذَّبَتْ ثَمُودُ وَعادٌ بِالْقارِعَةِ ( 4 ) فَأَمَّا ثَمُودُ فَأُهْلِكُوا بِالطَّاغِيَةِ ( 5 ) وَأَمَّا عادٌ فَأُهْلِكُوا بِرِيحٍ صَرْصَرٍ عاتِيَةٍ ( 6 ) سَخَّرَها عَلَيْهِمْ سَبْعَ لَيالٍ وَثَمانِيَةَ أَيَّامٍ حُسُوماً فَتَرَى الْقَوْمَ فِيها صَرْعى كَأَنَّهُمْ أَعْجازُ نَخْلٍ خاوِيَةٍ ( 7 ) فَهَلْ تَرى لَهُمْ مِنْ باقِيَةٍ ( 8 ) وَجاءَ فِرْعَوْنُ وَمَنْ قَبْلَه\r\n","description":"","footnote":"","page_name":" 342 ","page_number":342},
  {"content":"\r\nوَ الْمُؤْتَفِكاتُ بِالْخاطِئَةِ ( 9 ) فَعَصَوْا رَسُولَ رَبِّهِمْ فَأَخَذَهُمْ أَخْذَةً رابِيَةً ( 10 ) إِنَّا لَمَّا طَغَى الْماءُ حَمَلْناكُمْ فِي الْجارِيَةِ ( 11 ) لِنَجْعَلَها لَكُمْ تَذْكِرَةً وَتَعِيَها أُذُنٌ واعِيَةٌ ( 12 ) فَإِذا نُفِخَ فِي الصُّورِ نَفْخَةٌ واحِدَةٌ ( 13 ) وَحُمِلَتِ الأَرْضُ وَالْجِبالُ فَدُكَّتا دَكَّةً واحِدَةً ( 14 )\r\nفَيَوْمَئِذٍ وَقَعَتِ الْواقِعَةُ ( 15 ) وَانْشَقَّتِ السَّماءُ فَهِيَ يَوْمَئِذٍ واهِيَةٌ ( 16 ) وَالْمَلَكُ عَلى أَرْجائِها وَيَحْمِلُ عَرْشَ رَبِّكَ فَوْقَهُمْ يَوْمَئِذٍ ثَمانِيَةٌ ( 17 ) يَوْمَئِذٍ تُعْرَضُونَ لا تَخْفى مِنْكُمْ خافِيَةٌ ( 18 ) فَأَمَّا مَنْ أُوتِيَ كِتابَه بِيَمِينِه فَيَقُولُ هاؤُمُ اقْرَؤُا كِتابِيَه ( 19 )\r\nإِنِّي ظَنَنْتُ أَنِّي مُلاقٍ حِسابِيَه ( 20 ) فَهُوَ فِي عِيشَةٍ راضِيَةٍ ( 21 ) فِي جَنَّةٍ عالِيَةٍ ( 22 ) قُطُوفُها دانِيَةٌ ( 23 ) كُلُوا وَاشْرَبُوا هَنِيئاً بِما أَسْلَفْتُمْ فِي الأَيَّامِ الْخالِيَةِ ( 24 )\r\nوَ أَمَّا مَنْ أُوتِيَ كِتابَه بِشِمالِه فَيَقُولُ يا لَيْتَنِي لَمْ أُوتَ كِتابِيَه ( 25 ) وَلَمْ أَدْرِ ما حِسابِيَه ( 26 ) يا لَيْتَها كانَتِ الْقاضِيَةَ ( 27 ) ما أَغْنى عَنِّي مالِيَه ( 28 ) هَلَكَ عَنِّي سُلْطانِيَه ( 29 )\r\nخُذُوه فَغُلُّوه ( 30 ) ثُمَّ الْجَحِيمَ صَلُّوه ( 31 ) ثُمَّ فِي سِلْسِلَةٍ ذَرْعُها سَبْعُونَ ذِراعاً فَاسْلُكُوه ( 32 ) إِنَّه كانَ لا يُؤْمِنُ بِاللَّه الْعَظِيمِ ( 33 ) وَلا يَحُضُّ عَلى طَعامِ الْمِسْكِينِ ( 34 )\r\nفَلَيْسَ لَه الْيَوْمَ هاهُنا حَمِيمٌ ( 35 ) وَلا طَعامٌ إِلَّا مِنْ غِسْلِينٍ ( 36 ) لا يَأْكُلُه إِلَّا الْخاطِؤُنَ ( 37 ) فَلا أُقْسِمُ بِما تُبْصِرُونَ ( 38 ) وَما لا تُبْصِرُونَ ( 39 )\r\nإِنَّه لَقَوْلُ رَسُولٍ كَرِيمٍ ( 40 ) وَما هُوَ بِقَوْلِ شاعِرٍ قَلِيلًا ما تُؤْمِنُونَ ( 41 ) وَلا بِقَوْلِ كاهِنٍ قَلِيلًا ما تَذَكَّرُونَ ( 42 ) تَنْزِيلٌ مِنْ رَبِّ الْعالَمِينَ ( 43 ) وَلَوْ تَقَوَّلَ عَلَيْنا بَعْضَ الأَقاوِيلِ ( 44 )\r\nلأَخَذْنا مِنْه بِالْيَمِينِ ( 45 ) ثُمَّ لَقَطَعْنا مِنْه الْوَتِينَ ( 46 ) فَما مِنْكُمْ مِنْ أَحَدٍ عَنْه حاجِزِينَ ( 47 ) وَإِنَّه لَتَذْكِرَةٌ لِلْمُتَّقِينَ ( 48 ) وَإِنَّا لَنَعْلَمُ أَنَّ مِنْكُمْ مُكَذِّبِينَ ( 49 )\r\nوَ إِنَّه لَحَسْرَةٌ عَلَى الْكافِرِينَ ( 50 ) وَإِنَّه لَحَقُّ الْيَقِينِ ( 51 ) فَسَبِّحْ بِاسْمِ رَبِّكَ الْعَظِيمِ ( 52 )\r\n","description":"","footnote":"","page_name":" 343 ","page_number":343},
  {"content":"\r\nمعنى لغات : « الْحَاقَّةُ » وسط ، كامل هر چيز ، نازله و سختى ناگهان رسيده ، رستاخيز . « بِالْقارِعَةِ » قيامت پيش آمد سخت گرفتارى مهلك . « عاتِيَةٍ » ستمگر سياهى سخت در شب . « حسوم » برنده و جدا كننده ، شوم و نافرخنده كه موجب جدائى است . « رابِيَةً » قسمت بلند از زمين .\r\nترجمه : بنام خداى بخشنده بآفريدگان و مهربان بفرمانبران\r\n1 اى محمّد روزى كه همگان گرفتار آن بوند\r\n2 چه سخت روزى است\r\n3 و تو را ز آن خبر نباشد .\r\n4 عاد و ثمود بود كه نادرست شمرد آن روز را كه كوبنده است و بيچاره مىكند .\r\n5 ثمود بطاغيه و حادثه ى غير منتظر نابود شد\r\n6 و عاد ببادى سخت و سرد گرفتار شد\r\n7 كه خداوند هفت شب و هشت روز آن را بر آنان چيره كرد كه پيوسته مىفشرد و آرام نداد تا چو خرمابنان ز جاى كنده بر خاك فتاده بودند\r\n8 مگر بينى كه ز آنها چيزى بجاى باشد\r\n؟ 9 و نيز فرعون و مردم پيش از او و دروغ - زنان و بدانديشان گناه كردند\r\n10 و نافرمانى فرستاده ى پروردگار خود پس او به سختى هر چه تمام گرفتارشان كرد\r\n11 و به طوفان نوح چو آب ز اندازه گذشت ما شما آدميان را بكشتى برديم\r\n12 تا براى شما يادى از توان خدا بود و به گوش حقّ نيوش سپرده شود\r\n13 پس چو آواى بوق رستاخيز بر آيد\r\n14 و زمين و كوههاى آن يكبارگى از جاى كنده شود و بر هم كوبيده گردد\r\n15 پس به چنين روزى است رستاخيز به پا شده\r\n16 و آسمان سست شده ز هم جدا شود\r\n17 و فرشتگان بدور آن بوند و هشت فرشته به آن روز عرش پروردگارت به روى خود مىبرند\r\n18 به چنين روز شما را به پيشگاه حقّ نمودار كنند كه چيزى ز كارتان\r\n","description":"","footnote":"","page_name":" 344 ","page_number":344},
  {"content":"\r\nپوشيده نماند\r\n19 پس آن را كه نامه اش بدست راست دهند گويد بگيريد كار - نامه‌ام بخوانيد\r\n20 چه بدانستم : [ بچنين روز 
  ] شمار كار خود بينم 21 و او است كه عيشى خوش دارد\r\n22 به بهشتى برين\r\n23 كه ميوه اش زود بدست آيد\r\n24 [ آنجا است كه بچنين كسان گويند 
  ] بگوارائى خوريد و نوشيد بجاى آنچه بروزگار گذشته پيش خريد كرديد\r\n25 و آن كه نامه اش بدست چپش دهند گويد : اى كاش نامه‌ام نمىديدم\r\n26 و از شمار كار خود بىخبر بودم\r\n27 و مرگى كه به آن جهان بود آسوده‌ام كند\r\n28 افسوس كه سرمايه‌ام بىنيازم نكند\r\n29 كه توان و فرمانروائيم ز دست شده : [ بآنگاه فرمان رسد 
  ]\r\n30 او را بگيريد و ببريد\r\n31 و بدوزخ بسوزيد\r\n32 و سپس بزنجير هفتاد زرعيش كشيد\r\n33 كه او بخداى بزرگ نگرويد\r\n34 و براى سيرى گرسنگان كارى نكرد\r\n35 پس به امروز دوستى ندارد\r\n36 و خوراكش همان است كه از تنش در آيد\r\n37 كه بدكاران را جز آن غذا نباشد\r\n38 پس سوگند بديدنى\r\n39 و نديدنى\r\n40 كه قرآن گفتار پيغمبر گرامى است\r\n41 نه سخن شاعر كه اندكى پذيريد\r\n42 و نه گفتار غيبگو كه كم بخاطر بداريد\r\n43 بلكه اين فرود آمده ى پروردگار جهانيان است\r\n44 و اگر محمّد چيزى ز خود گويد و بما بندد\r\n45 توانش بگيريم\r\n46 و گردنش ببريم\r\n47 چنان كه كس ز شما جلوگير آن نتواند بود\r\n48 البتّه قرآن يادآور پرهيزگاران است\r\n49 و دانيم آنها كه از شما آن را دروغ شمارند\r\n50 و اين برستاخيز بارى بر دلشان شود\r\n51 چون همان است درست و استوارى كه دو دلى در آن راه ندارد\r\n52 پس اى محمّد نام پروردگار بزرگ خود پاكيزه و گرامى بدار [ و ز كس باك مدار 
  ] .\r\nسخن مفسّرين : مجمع : اين سوره بمكّه آمده است و به حساب قارىهاى بصره و شام پنجاه و يك آيه است و به حساب ديگران پنجاه و دو آيه و اختلافشان در « الْحَاقَّةُ » اوّلى است كه آنها آيتى جدا ندانسته‌اند و قاريهاى كوفه آيتى جدا دانسته‌اند ، و قاريهاى حجاز بجاى « الْحَاقَّةُ » اوّلى « كِتابَه بِشِمالِه » را\r\n","description":"","footnote":"","page_name":" 345 ","page_number":345},
  {"content":"\r\nآيتى جدا دانسته‌اند و قاريهاى بصره و شام جدا ندانسته‌اند .\r\n« بِسْمِ اللَّه - الخ » كشف نوشته : بنام خداوند جهاندار ، دشمن پرور ببخشايندگى ، دوست بخشاى بمهربانى :\r\n\r\nاندر همه عمر من شبى وقت صبوح\r\nآمد بر من خيال آن راحت روح\r\n\r\n\r\nپرسيد ز من كه چون شدى اى مجروح\r\nگفتم : كه ز عشق تو همين بود فتوح\r\n\r\nخداوندا بنشانت بينندگانيم ، بنامت زندگانيم ، بفضلت شادمانيم ، بمهرت نازانيم ، مست مهر از جام تو مائيم ، صيد عشق در دام تو مائيم :\r\n\r\nزنجير معنبر تو دام دل ما است\r\nعنبر ز نسيم او غلام دل ما است\r\n\r\n\r\nدر عشق تو چون خطى بنام دل ما است\r\nگوئى كه همه جهان بكام دل ما است\r\n\r\n« الْحَاقَّةُ » 1 طبرى : خداوند رستاخيز را الحاقّه ناميده است چون هر كارى و هر سزائى در آن موقع محقّق و نمودار مىشود و عرب براى چيز همگانى و شناخته شده مىگويد : « الحاقّة متى و الحقّة متى » و نيز ميگويد « قد حقّ عليه الشّيئ » .\r\n« ما أَدْراكَ مَا الْحَاقَّةُ » 3 مجمع : يعنى گويا كه تو از سختى آن روز خبر ندارى ؟ و ثورى گفته است : در همه ى قرآن براى آنچه معلوم مردم است « ما أَدْراكَ » گفته شده است و براى غير معلوم « ما يُدْرِيكَ » چون آنچه را ميدانند فقطَّ بتوصيف معلوم شده است از اين روى مىگويند « ما أَدْراكَ » .\r\n« فَأُهْلِكُوا بِالطَّاغِيَةِ » 5 كشف : 1 - يعنى بواسطه ى ز اندازه گذراندن كفر و سركشى نابود شدند 2 - بفريادى كه از هر آوازى برتر بود و ز اندازه بدر 3 - در سرزمينى بنام طاغيه 4 - بواسطه ى مردم سركش و طاغى كه قدّار ابن سالف كشنده ى شتر صالح بود و پيروان او آنها نابود شدند .\r\n« حُسُوماً » 7 مجمع : چند معنى شده است : 1 - پىدرپى شرّ و بدى\r\n","description":"","footnote":"","page_name":" 346 ","page_number":346},
  {"content":"\r\n\r\nبه آنها مىرسيد 2 - شرّ و آزار پيوسته بود 3 - برنده و جدا كننده بوده تا همه شان را هلاك كرد 4 - شوم و پليد بود كه آسايش و خوشى در آن نبود .\r\nو به همين روزهائى بود كه عرب برد العجوز مىنامد و در آن باد و سرما سخت است و براى اين بچنين نام مشهور شد كه پير زنى بسوراخى در زمين پناهنده شد و آن باد سرد و سخت در آن سوراخ وزيد تا بروز هشتم كه او را كشت و باد آرام شد . و گفته‌اند : براى اين برد العجوزش ناميدند كه در عجز و دنبال زمستان پيدا مىشود و اين هشت روز هر كدام نامى دارد كه در ميان اعراب مشهور است : اوّل - صنّ دوّم - صنّبر سوّم - و بر چهارم - مطفئ الجمر پنجم - مكفئ الظَّعن ششم - الآمر هفتم - المؤتمر هشتم - المعلَّل .\r\n« وَالْمُؤْتَفِكاتُ » 9 طبرى : مقصود مردم لوط است و مؤتفكه نيز خوانده‌اند « مَنْ قَبْلَه » 9 مجمع : با فتح قاف و سكون باء خوانده‌اند يعنى پيش از او و « قبل » با كسر قاف و فتح باء خوانده شده است يعنى از جانب او .\r\n« تَعِيَها أُذُنٌ واعِيَةٌ » 12 طبرى : پيغمبر ( ص ) اين آيه خواند و بعلي ( ع ) نگاه كرد و فرمود : از خداى خواستم كه گوش تو را چنين كند . آن حضرت فرمود : از آن پس آنچه از پيغمبر شنيدم بخاطرم ماند و فراموش نكردم .\r\nمجمع : « تَعِيَها » با سكون ياء نيز خوانده شده است ، و معنى جمله اين است : گوش آماده براى شنيدن و نگاه داشتن پند آينده ، حسينى :\r\n\r\nگر كه ناصح را بود صد داعيه\r\nپند را اذني ببايد واعيه\r\n\r\n\r\nگر نبودى گوشهاى عيب گير\r\nوحى ناوردى ز گردون يك بشير\r\n\r\nتأويلات كاشانى : يعنى آن گوشها كه بفطرت و خلقت اصلى خود باقى است و آنچه از حقّ شنيده نگاه داشته است و عهد توحيد و يكتاپرستى فراموش نكرده است . و از ديو سخن بيهوده نشنيده و در اين زندگى بهر گفتار گوش فرانداده و روى گردان از سوى حقّ نشده است . و از اينرو است كه بهنگام آمدن آيه پيغمبر بعليّ فرمود : از خدا خواستم : گوش تو را چنين قرار دهد\r\n","description":"","footnote":"","page_name":" 347 ","page_number":347},
  {"content":"\r\nچون نگهبان چنين اسرار عليّ بود كه خود گفت : با همان فطرت و نهاد اصلى خداوندى به دنيا آمدم و بايمان و هجرت ز ديگران جلو شدم .\r\n« تُعْرَضُونَ » 19 مجمع : عبد اللَّه مسعود گفت : سه نوبت مردم را عرضه مىدارند در دو كرّت عذر آورند و جدل كنند و در سوّم كارنامه ها به دستها برسد . كشف بعضى گفته‌اند : اين عرضه نه براى اطَّلاع خداوند است بلكه براى نمودارى و استوارى عدل است . و نيز گفته‌اند : براى آگاهى هر كس است از استحقاق ثواب و عقاب خود .\r\n« لا تَخْفى » 19 مجمع : « يخفى » با ياء به صيغه ى مذكّر غايب نيز خوانده‌اند . و خافية يعنى شخصى يا كارى پوشيده و مخفى .\r\n« كِتابَه بِيَمِينِه » 20 تأويلات : يعنى سياهه ى كارهاى او از سوى نيرومندى الهى كه خرد او است به او ميرسد و شادمان مىشود و مىخواهد كه از آن خوشى و نيكبختى ، ديگران هم خبردار شوند از اين رو است كه ميگويد :\r\n« هاؤُمُ اقْرَؤُا - الخ » و جمله ى بعد كتابه بشماله يعنى از سوى ناتوانى نفسانى حيوانى او به او مىرسد و پشيمان مىشود و افسوس مىخورد كه مىگويد « يا لَيْتَنِي - الخ » .\r\n« مُلاقٍ حِسابِيَه » 21 مجمع : هاى آخر براى نظم و هم وزنى آخر آيات است كه هاى استراحت مىنامند .\r\n« فَلا أُقْسِمُ » 38 مجمع : اين جمله چند معنى شده است : 1 - « لا » دنباله ى گفتار پيش است يعنى نه چنين است كه كافران گويند ، سوگند بديدنى و ناديدنى كه آن گفتار فرستاده ى بزرگوار است 2 - « لا » زيادى است 3 - لا بمعنى نفى است يعنى سوگند ياد نمىكنم چون چنان روشن است كه نيازى به سوگند نيست 4 - لا اقسم بمانند رسم عرب است در سخن خود كه مىگويد « لا و اللَّه لا افعل ، لا و اللَّه لأفعلنّ » 5 - جبّائى گفته است : يعنى سوگند به ديدنى و نديدنى ياد نمىكنم بلكه بآفريننده ى آن سوگند مىخورم .\r\n","description":"","footnote":"","page_name":" 348 ","page_number":348},
  {"content":"\r\n« لَقَوْلُ رَسُولٍ كَرِيمٍ » 40 ابو الفتوح : 1 - يعنى قرائت و تلاوت محمّد است كه كريم است 2 - مقصود از رسول كريم جبرئيل است چنان كه در آيت ديگر است « إِنَّه لَقَوْلُ رَسُولٍ كَرِيمٍ ذِي قُوَّةٍ - الخ » 3 - گفتار فرستنده ى فرستاده ى كريم است كه خدا باشد .\r\n« ما هُوَ بِقَوْلِ شاعِرٍ » 41 تبيان : دور داشتن پيغمبر از شعر و شاعرى به دو جهت است : 1 - بيشتر شاعران در شعر خود از خواسته هاى نفسانى آدمى سخن مىگويند و وادار به آنگونه كارها مىكنند ولى پيغمبر چيزى مىگويد كه خرد مىسنجد و خود را نيازمند به آن مىيابد و زندگى آدمى به آن منظَّم مىشود 2 - فهماندن اينكه قرآن از دسته ى سخن منظوم مقفّى كه شعر مىنامند نمىباشد بلكه سخن خاصّى است غير از آنچه مردم مىشناسند كه شعر و نثر و سجع باشد و اين خود نشانه ى برترى آن و بيچارگى مخالفان آن است . و قتاده گفته است : خداوند پيغمبر خود را از شعر گفتن و سخن جاودان سرودن پاك داشته و از اين گونه فكر و كار نگاهدارى كرده است .\r\n« قَلِيلًا ما تُؤْمِنُونَ » 41 فخر : كلمه ى « ما » براى تأكيد لفظى است و معنى نمىدهد و جمله دو معنى شده است : 1 - سخن بروش عرب گفته شده است كه مىگويد « قلَّما تأتينا » و با اينكه معنى جمله اين است : اندك است كه تو بديدار ما مىآئى . مقصود از اين گونه سخن نفى كلَّى است يعنى هرگز بديدار ما نمىآئى و آيه هم به همين معنى است كه كسى از شما مسلمان نمىشود 2 - يعنى كم مؤمن مىشويد و مقصود اين است كه مؤمن مىشويد و نمىسنجيد و به زودى بر مىگرديد .\r\n« قَلِيلًا ما تَذَكَّرُونَ » 42 تبيان : يعنى شما كم انديشه در اين سخنان مىكنيد و اينها را نمىسنجيد و گر نه نمىگوئيد سخن غيبگو است و با سنجش درست تصديق مىكنيد كه سخن حقّ است .\r\nمجمع : « تُؤْمِنُونَ » و « تَذَكَّرُونَ » با ياء به صيغه ى غايب نيز خوانده شده است\r\n","description":"","footnote":"","page_name":" 349 ","page_number":349},
  {"content":"\r\n\r\n« لأَخَذْنا مِنْه بِالْيَمِينِ » 45 ابو الفتوح : 1 - من براى صله و رابط لفظى است و معنى ندارد و مقصود از يمين حقّ است يعنى او را بدرستى و راستى بگيريم و مؤاخذه كنيم و مسئولش قرار دهيم و انتقام بگيريم . مثل اين آيه « إِنَّكُمْ كُنْتُمْ تَأْتُونَنا عَنِ الْيَمِينِ » يعنى شما از راه حقّ و حقيقت بسوى ما مىآمديد .\r\n2 - يعنى قوّت و قدرت او را بگيريم چون يمين كنايه از نيرو و توانائى است .\r\n3 - دست راست گرفتن كنايه است از خوار و ناتوان كردن چنان كه براى محكومى مىگويند دست او را بگيريد و ببريد و مقصود اين است كه دست او را مىگيريم و از اين مقام و شخصيّت كه دارد بر كنار مىكنيم و بيچاره اش مىنمائيم .\r\nمجمع : فرّاء و مبرّد و زجّاج گفتند : يعنى ما او را مىگيريم بوسيله ى نيرو و توانائى خود كه از او عاجز نيستيم و چيره‌ايم .\r\n« لَحَقُّ الْيَقِينِ » 51 مجمع : حقّ همان يقين است و اختلاف لفظى است كه يكى اضافه ى به ديگرى شده است مثل مسجد الجامع و مانند آن كه اضافه يك لفظ بلفظ ديگرى كه در معنى متّحد هستند و همچنين دار الآخرة . و بعضى گفته‌اند حقّ عقيده ى شخص است و يقين آنچه شك در آن راه ندارد .\r\nكشف : حقّ اضافه بصفت خود شده است يعنى حقّ يقينى و غير قابل ترديد . و گفته‌اند : يعنى يقينى است كه حقيقت يقين است چنان كه گويند « هو الجواد عين الجواد » يعنى اسبى است كه خود اسب است .\r\nتأويلات كاشانى : يعنى يقين خالصى است كه از مقام عين الجمع وارد شده است چون اگر از مقام دل محمّد بود علم اليقين بود و اگر از مقام روح او بود عين اليقين بود ولى چون از مقام وحدت و عين الجمع آمده است حقّ اليقين است كه خالص است و راهى به آميختگى باطل ندارد .\r\n« فَسَبِّحْ بِاسْمِ - الخ » 52 طبرى : يعنى به ياد پروردگار خود و بزرگ ناميدن او كه هر چيز در برابر آن كوچك است او را پاكيزه بدار و تسبيح بگوى .\r\nتبيان : پاكيزه بدار باسم پروردگار بزرگ . يا او را پاكيزه بدار از هر چه\r\n","description":"","footnote":"","page_name":" 350 ","page_number":350},
  {"content":"\r\n\r\n\r\nلايق او نيست كه صفات آفريدگان او است روايت شده است كه چون اين آيه نازل شد پيغمبر فرمود : اين را در ركوع نماز خود بگوئيد .\r\nكشف الاسرار : به پاكى ياد كن و به بىعيبى ستاى نام خداوند خويش آن بزرگوار . و هم گفته است : كلمه ى اسم زيادى است يعنى براى او نماز بگزار و از آنچه لايق او نيست پاكش بدار . ابو الفتوح : آيه دليل است بر آنكه اسم نشايد تا مسمّى باشد اگر چنين بودى اضافة الشّئ الى نفسه بودى .\r\nتفسير نفحة الرّحمان : گفته‌اند : مراد باسم مسمّى است .\r\nتفسير روح البيان : يعنى پاكيزه شمار خدا را به ياد اسم او كه بزرگ است به اين جور كه بگوئى سبحان اللَّه براى پاكيزگى و دورى او از تهمت و سخن خود به او نسبت دادن و براى شكر وحى و الهام كه به تو كرده است . پس به اين معنى مفعول سبّح محذوف است و باء براى استعانت است مثل ضربته بالسّوط يعنى بوسيله ى تازيانه زدم .\r\nسخن ما : 1 - اين سوره با كلمات مفرد شكننده و كوبنده آغاز مىشود و تا سى و هفت آيه به همان سبك بهتآور و حيرتزاى خود رستاخيز در جلو چشمها مىدارد و گذشته هاى دردناك ملَّتهاى پيشين و آن ساعت دردناك مرد بيخردى كه انديشه ى آينده ى خود ندارد و در برابر حقّ مىآيد و هرزه درآيى مىكند به ياد مىدهد كه چگونه به آتش درونى خود مىسوزد .\r\n2 - آيت 18 « يَوْمَئِذٍ تُعْرَضُونَ - الخ » اشاره است باصطلاح مشهور در فلسفه ى قديم « الحوادث عند الاوائل ثابتات باقيات » كه چون از شرايط مادّى و خواصّ زمانى و مكانى بيرون شديد و شما را در معرض شهود و نمودارى در آورند همه ى گذشته و آينده ى خود بجلو چشم مىبينيد . و لازم نيست كه عرضه در پيشگاه خدا باشد چون نسبت به آن مقام پوشيدگى نيست تا نياز بعرضه و نمايش باشد چه ممكن است مقصود از « تُعْرَضُونَ » دوران برداشتن موانع زمانى و مكانى باشد و تمام شدن شرائط مادّى و هنگام رسيدن كشت و ميوه ى دوران زندگى\r\n","description":"","footnote":"","page_name":" 351 ","page_number":351},
  {"content":"\r\nكه در معرض شهود و حضور خواهد بود و نهان و آشكار و يا گذشته و آينده متصوّر نيست . در چنين حالت است و اين روز است كه آدمى در معرض نمودارى نهان و آشكار خود است و در صحنه ى نمايش همه ى لحظه هاى زندگى كه يك دم از آن از قلم نيفتاده و از نظر پوشيده نمانده است . از اينروى گفته شده است : آن روز كه شما را بصحنه ى نمايش كارهاى زندگى در آورند كوچكترين كارتان از چشمتان پوشيده نخواهد بود .\r\n3 - از آيت 44 تا 47 « وَلَوْ تَقَوَّلَ - الخ » شايد براى آن كسان باشد كه با خود بينديشند : اگر محمّد چيزى از خود بگويد و از خدا شمارد كه تواند آنها را بشناسد ؟ در برابر چنين فكر گفته شده است : محمّد توان چنين تهمتى ندارد و گر بكند نابودش مىكنيم . و معلوم است كه چون اعراب معنى معصوم و هم خاصيّت نگهبانى درونى از خطا را نمىفهميدند از اينروى با همان قدرتهاى ظاهرى و مجازاتهاى رسمى آدمى براى آنها گفته شده است : اگر احتمال اين چنين كارى مىدهيد آسوده باشيد كه ما خبر داريم و او را بسزايش مىرسانيم .\r\nاينجا ممكن است گفته شود : بموجب اين آيه بايد هر كس به خدا نسبتى بدروغ دهد و سخنى از گفته ى حقّ شمارد به همين گونه مجازات شود . با اينكه صدها مدّعيان پيغمبرى و قرآن مجعول بوده است و كما بيش مردم را گول زده‌اند و چندى به مقصود خود رسيده‌اند . جواب اين است : چون آن روز بايستى مردم رهبرى بحقّ شوند و شخصيّت نمايان براى اين كار آمد ، براى جلوگيرى از سخنان بيهوده و يا افكار باطل در برابر او ، گفته شده است : كه در گفته ى اين شخص جاى دروغ نيست و گر نه ما مهلتش نمىداديم و البتّه چنين اعلانى براى آرامش آن فكر و سخن لازم بود . ولى پس از آنكه حقّ نمودار شد و درست از نادرست نمودار گشت « قَدْ تَبَيَّنَ الرُّشْدُ مِنَ الْغَيِّ » حوادث و اعمال و افكار و اقوال منفى و نادرست در جهان بسيار است و اين آيه ملتزم بجلوگيرى از آنها نيست و عمومى ندارد كه هر گوينده ى ناروا را بيچاره كنيم و رگ دلش را ببريم .\r\n","description":"","footnote":"","page_name":" 352 ","page_number":352},
  {"content":"\r\n\r\n4 - آيت 52 جمله ى « فَسَبِّحْ - الخ » شايد مقصود اين باشد : اى محمّد چون تو را از مسمّى و ناميده ى به اين گونه نامها بهر زبان كه باشد خبرى نيست .\r\nچنان كه نقل است : خود فرموده است « ما عرفناك - الخ » پس همان الفاظ و نامهائى را كه خود قرار داده‌ايد تسبيح كن و از هر بد و ناروا پاكيزه بدار كه جز به تسبيح راهى براى وابستگى به او نيست .\r\nسورهء معارج - 70\r\nبِسْمِ اللَّه الرَّحْمنِ الرَّحِيمِ\r\nسَأَلَ سائِلٌ بِعَذابٍ واقِعٍ ( 1 ) لِلْكافِرينَ لَيْسَ لَه دافِعٌ ( 2 ) مِنَ اللَّه ذِي الْمَعارِجِ ( 3 ) تَعْرُجُ الْمَلائِكَةُ وَالرُّوحُ إِلَيْه فِي يَوْمٍ كانَ مِقْدارُه خَمْسِينَ أَلْفَ سَنَةٍ ( 4 )\r\nفَاصْبِرْ صَبْراً جَمِيلًا ( 5 ) إِنَّهُمْ يَرَوْنَه بَعِيداً ( 6 ) وَنَراه قَرِيباً ( 7 ) يَوْمَ تَكُونُ السَّماءُ كَالْمُهْلِ ( 8 ) وَتَكُونُ الْجِبالُ كَالْعِهْنِ ( 9 )\r\nوَ لا يَسْئَلُ حَمِيمٌ حَمِيماً ( 10 ) يُبَصَّرُونَهُمْ يَوَدُّ الْمُجْرِمُ لَوْ يَفْتَدِي مِنْ عَذابِ يَوْمِئِذٍ بِبَنِيه ( 11 ) وَصاحِبَتِه وَأَخِيه ( 12 ) وَفَصِيلَتِه الَّتِي تُؤْوِيه ( 13 ) وَمَنْ فِي الأَرْضِ جَمِيعاً ثُمَّ يُنْجِيه ( 14 )\r\nكَلَّا إِنَّها لَظى ( 15 ) نَزَّاعَةً لِلشَّوى ( 16 ) تَدْعُوا مَنْ أَدْبَرَ وَتَوَلَّى ( 17 ) وَجَمَعَ فَأَوْعى ( 18 ) إِنَّ الإِنْسانَ خُلِقَ هَلُوعاً ( 19 )\r\nإِذا مَسَّه الشَّرُّ جَزُوعاً ( 20 ) وَإِذا مَسَّه الْخَيْرُ مَنُوعاً ( 21 ) إِلَّا الْمُصَلِّينَ ( 22 ) الَّذِينَ هُمْ عَلى صَلاتِهِمْ دائِمُونَ ( 23 ) وَالَّذِينَ فِي أَمْوالِهِمْ حَقٌّ مَعْلُومٌ ( 24 )\r\nلِلسَّائِلِ وَالْمَحْرُومِ ( 25 ) وَالَّذِينَ يُصَدِّقُونَ بِيَوْمِ الدِّينِ ( 26 ) وَالَّذِينَ هُمْ مِنْ عَذابِ رَبِّهِمْ مُشْفِقُونَ ( 27 ) إِنَّ عَذابَ رَبِّهِمْ غَيْرُ مَأْمُونٍ ( 28 ) وَالَّذِينَ هُمْ لِفُرُوجِهِمْ حافِظُونَ ( 29 )\r\nإِلَّا عَلى أَزْواجِهِمْ أَوْ ما مَلَكَتْ أَيْمانُهُمْ فَإِنَّهُمْ غَيْرُ مَلُومِينَ ( 30 ) فَمَنِ ابْتَغى وَراءَ ذلِكَ فَأُولئِكَ هُمُ العادُونَ ( 31 ) وَالَّذِينَ هُمْ لأَماناتِهِمْ وَعَهْدِهِمْ راعُونَ ( 32 ) وَالَّذِينَ هُمْ بِشَهاداتِهِمْ قائِمُونَ ( 33 ) وَالَّذِينَ هُمْ عَلى صَلاتِهِمْ يُحافِظُونَ ( 34 )\r\nأُولئِكَ فِي جَنَّاتٍ مُكْرَمُونَ ( 35 ) فَما لِ الَّذِينَ كَفَرُوا قِبَلَكَ مُهْطِعِينَ ( 36 ) عَنِ الْيَمِينِ وَعَنِ الشِّمالِ عِزِينَ ( 37 ) أيَطْمَعُ كُلُّ امْرِئٍ مِنْهُمْ أَنْ يُدْخَلَ جَنَّةَ نَعِيمٍ ( 38 ) كَلَّا إِنَّا خَلَقْناهُمْ مِمَّا يَعْلَمُونَ ( 39 )\r\nفَلا أُقْسِمُ بِرَبِّ الْمَشارِقِ وَالْمَغارِبِ إِنَّا لَقادِرُونَ ( 40 ) عَلى أَنْ نُبَدِّلَ خَيْراً مِنْهُمْ وَما نَحْنُ بِمَسْبُوقِينَ ( 41 ) فَذَرْهُمْ يَخُوضُوا وَيَلْعَبُوا حَتَّى يُلاقُوا يَوْمَهُمُ الَّذِي يُوعَدُونَ ( 42 ) يَوْمَ يَخْرُجُونَ مِنَ الأَجْداثِ سِراعاً كَأَنَّهُمْ إِلى نُصُبٍ يُوفِضُونَ ( 43 ) خاشِعَةً أَبْصارُهُمْ تَرْهَقُهُمْ ذِلَّةٌ ذلِكَ الْيَوْمُ الَّذِي كانُوا يُوعَدُونَ ( 44 )\r\n","description":"","footnote":"","page_name":" 353 ","page_number":353},
  {"content":"\r\nمعنى لغات : « المهل » فلز گداخته ، روغن زيتون ، نازك . « الشّوى » مال بىارزش ، كار آسان ، اعضاى بدن . « هلوع » بىآرام ، آزمند ، نا شكيبا « مُهْطِعِينَ » بخوارى و بيچارگى مىنگرند و چشم بجاى ديگر نمىدارند . « عِزِينَ » از مصدر عزى به فتح اوّل و سكون دوّم بمعنى وابستگى و انتساب . « ترهق » از مصدر رهق بفتح اوّل و دوّم بمعنى وادار كردن بر بيش از توانائى ، ستم ، بيخردى ، زشتكارى ، دروغ ، شتاب . « يُوفِضُونَ » از وفض بفتح اوّل و سكون دوّم بمعنى شتاب كردن و دويدن .\r\nترجمه : بنام خداى روزى رسان آمرزگار بندگان\r\n1 يكى پرسيد : كسى به رستاخيز گرفتار شود ؟\r\n2 [ اى محمّد بگو 
  ] آن ويژه ى كافران است كه كس را توان جلوگيرى آن نباشد\r\n3 و آن از سوى خداوندى است كه همه ى نردبانها و دستاويزهاى برترى و بهره مندى از او است\r\n4 و به روزى بود كه باندازهء پنجاه هزار سال باشد و فرشتگان و سروش به پيشگاه او بالا روند\r\n5 پس اى محمّد\r\n","description":"","footnote":"","page_name":" 354 ","page_number":354},
  {"content":"\r\nشكيبا بنكوئى باش\r\n6 كه آن روز به چشم كافران دور است\r\n7 و آماده به پيشگاه ما است\r\n8 همان روز كه آسمان چون مس گداخته بود\r\n9 و كوهها همچو پشم از هم جدا شده\r\n10 و خويشان يكدگر را بينند و پرواى هم ندارند\r\n11 به آن روز گناهكاران آرزو كنند :\r\n12 فرزندان و برادران\r\n13 و دوستان و خويشان پناهگاهشان\r\n14 و هر چه در زمين است بدهند و از گرفتارى آن روز برهند .\r\n15 ولى كى فراهم شود كه گرفتارند بزبانه ى آتشى كه\r\n16 پوست كند\r\n17 و به خود كشد هر كه پشت بحقّ كرد و نافرمانى بود\r\n18 و سرمايه فراهم كرد و بيندوخت\r\n19 البته آدمى آزمند و ناشكيب آفريده شده\r\n20 كه اگر بد بيند آرام نيارد\r\n21 و اگر خوشى بيند ز ديگران مضايقه كند\r\n22 و شود كسى جز ايشان بود همچو مردم نماز گزار\r\n23 كه پيوسته با آن سر و كار دارند\r\n24 و هم آنها كه در سرمايهء ايشان\r\n25 بهره ى معيّن براى گدايان و بينوايان باشد\r\n26 و آنها كه رستاخيز باور دارند\r\n27 و بانديشه ى گرفتارى خداونديند\r\n28 كه كس از آن آسوده - دل نتواند بود\r\n29 و نيز آنها كه شرم از همسر\r\n30 و زر خريد خويش نگاه دارند كه بر آن سرزنش نمىشوند\r\n31 و آنكه جز اين خواهد كند پاى ز اندازه برون كرده است و ستمكار شده است\r\n32 و آنها كه درست پيمان برند و خيانت در امانت نكنند\r\n33 و آنها كه چون گواه شدند بر آن استوار بمانند [ و پوشيده ندارند 
  ]\r\n34 و آنها كه مواظب نماز خود باشند\r\n35 جملگى در بهشتى ارجمند بوند\r\n36 اى محمّد چرا اين كافران كه پيرامون تواند گروهى چند دسته شده هر يك بسوئى\r\n37 از چپ و راست گردن كشيده‌اند و چشم به تو دوخته اند\r\n38 مگر هر يكشان آرزو دارند كه در بهشت و خوشى اندرون شوند ؟\r\n39 البتّه چنين نخواهد شد كه خود دانند از چه آفريده‌ايم و چه شايستگى دارند [ و چه وسيله براى خوشبختى خود فراهم كرده‌اند 
  ]\r\n40 سوگند به پروردگار خاوران و باختران\r\n41 نه سوگند كه توانيم مردمى به از ايشان بجايشان آوريم و ز كس عقب نمانيم و بيچاره نباشيم\r\n42 پس تو آنها را به خود گذار كه بيهوده گويند و بازى كنند تا روز\r\n","description":"","footnote":"","page_name":" 355 ","page_number":355},
  {"content":"\r\nسر رسيد خود بينند\r\n43 همان روز كه از گور بدر شوند با چشمانى فرو هشته و به خوارى مانده\r\n44 و چنان شتابان كه گوئى بسوى پرچم و نشانه اى دوانند . اين چنين بود آن روز كه وعده گاه شان شده .\r\nسخن مفسّرين : مجمع : اين سوره بمكّه آمده است . و حسن بصرى گفته است : « الَّذِينَ فِي أَمْوالِهِمْ - الخ » بمكّه نازل نشده است و چهل و چهار آيه است مگر از نظر قاريهاى شام كه چهل و سه دانسته‌اند و كلمات « أَلْفَ سَنَةٍ » را آخر آيه ندانسته‌اند .\r\n« سَأَلَ سائِلٌ - الخ » 1 كشف : در مقصود به اين آيه چهار قول است :\r\n1 - نضر بن حارث گفت : اگر اين سخنان درست است و از سوى تو پس بر سر ما سنگ بريز چنان كه در قرآن است « إِنْ كانَ هذا - الخ » اين آيه بجواب اين خواسته و سخن نازل شد 2 - ابو جهل گفت « فَأَسْقِطْ عَلَيْنا كِسَفاً - الخ » چنان كه در جاى ديگر قرآن اين جمله از كافرى نقل شده است و اين آيه بجواب اين خواسته آمده است 3 - براى آن گروه كافر آمد كه هم در قرآن خواسته شان نقل شده است « عَجِّلْ لَنا قِطَّنا قَبْلَ يَوْمِ الْحِسابِ » بجواب اين خواسته شان اين آيه نازل شد 4 - گفته‌اند : پيغمبر از آزار كافران بستوه بود و خواست كه خدا آنها را گرفتار كند . اين آيه بجواب آن حضرت آمد .\r\nابو السعود : اين جمله « سَأَلَ سائِلٌ » با ياء خوانده شده است كه از سيلان بمعنى روانى آب باشد و معنى چنين خواهد بود : عذاب انجام شده است چون سيل از بستر رودخانه و دره .\r\n« ذِي الْمَعارِجِ » 3 طبرى : يعنى داراى برترى و درجات و بخشش و خوشى . مجمع اين كلمه چند معنى شده : 1 - يعنى داراى راهها و نردبانهائى كه ملائكه به آسمان بالا روند يا جاهاى بلند و آسمانها كه فرشتگان به آن جا روند 2 داراى ملائكه كه به آسمان روند 3 - داراى درجات و بخششها كه به پيغمبران خود دهد . فى ظلال القرآن : اين كلمه تعبيرى است از برترى و\r\n","description":"","footnote":"","page_name":" 356 ","page_number":356},
  {"content":"\r\nبلندى چنان كه در جاى ديگر گفته شده « رَفِيعُ الدَّرَجاتِ » .\r\n« تَعْرُجُ الْمَلائِكَةُ - الخ » 4 طبرى : يعنى ملائكه و جبرئيل در روزى كه به آسمان بسوى خدا بالا مىروند از فرودترين قسمتهاى زمين هفتم تا بالاترين پديده ى او در بالاى آسمان هفتم به اندازه ى پنجاه هزار سال كار مردم و آفريدگان است . و بعضى گفته‌اند : يعنى روز قيامت كه ملائكه به سوى خدا بالا مىروند و به حساب مردم رسيدگى مىشود پنجاه هزار سال است و ابو سعيد خدرى از پيغمبر پرسيد : چگونه چنين روزى بود ؟ فرمود : براى مؤمن درازى آن روز سبكتر از اندازه ى انجام يك نماز واجب است و كسائى « يعرج » با ياء به صيغه ى مذكّر خوانده است .\r\nمجمع : از امام صادق ( ع ) نقل است : يعنى روزى كه اگر مردم بخواهند به حساب كارها برسند در پنجاه هزار سال هم تمام نخواهد شد ولى در پيشگاه حقّ بيك دم انجام شود . و هم از آن حضرت نقل است كه آن روز به نيمه نارسيده بهشتى و جهنّمى بجاى خود خواهد رفت . و بعضى گفته‌اند : يعنى از اوّل نزول ملائكه و امر و نهى ميان مردم تا آخرين موقع كه به آسمان بالا مىروند و رستاخيز خواهد بود پنجاه هزار سال است كه اندازه درازى دنيا است كه جز خدا نمىداند چند بوده و چند مانده .\r\n« خُلِقَ هَلُوعاً » 19 تفسير حسينى :\r\n\r\nجانورى را كه بجز آدمى است\r\nمعده چو پر شد سبب بىغمى است\r\n\r\n\r\nآدمى است آنكه بسيرى بود\r\nبر سر سيرى غم روزى خورد\r\n\r\n\r\nخورد همه عمر ز بيش و ز كم\r\nروزى هر روزه ز خوان كرم\r\n\r\n\r\nو ز ره حرص و املش همچنان\r\nهيچ غمى نيست بجز فكر نان\r\n\r\n« قِبَلَكَ مُهْطِعِينَ » 36 كشف : اين آيه براى گروهى نازل شد كه دور پيغمبر ( ص ) جمع مىشدند و گوش به سخن او مىدادند و مسخره اش مىكردند و سخنش دروغ مىشمردند . و بعضى گفته‌اند مقصود آنها است كه مىرفتند\r\n","description":"","footnote":"","page_name":" 357 ","page_number":357},
  {"content":"\r\nو دورش را مىگرفتند ولى مؤمن نمىشدند يا براى احتراز از برگشتن دين خود يا براى موافقت با خويشان خود ، و به گمان اينكه براى همين رفتن حضور پيغمبر استحقاق بهشت خواهند داشت ، از اينروى بدنباله ى آن گفته شده است :\r\n« أيَطْمَعُ كُلُّ - الخ » 38 فخر : يعنى مگر كافران چنين طمع دارند كه همانند مسلمين به بهشت روند ، چنين نخواهد شد . و جمله ى بعد « إِنَّا خَلَقْناهُمْ - الخ » از چند جهت مربوط بآيت جلو است : 1 - چون مسلمانانرا بريشخند مىگرفتند گفته شده است : طمع بهشت رفتنشان درست نيست كه مىدانند از چه ساخته شده‌اند پس به چه استحقاق انتظار سعادت دارند 2 - چون خود مىدانند از چه ساخته شده‌اند كه نطفه و علقه باشد پس استحقاق از كجا است و بايد برترى براى خود بايمان حقّ شناسى فراهم كنند تا شايسته بهشت و سعادت شوند .\r\n« بِرَبِّ الْمَشارِقِ وَالْمَغارِبِ » 40 فخر : 1 - يعنى مشرق و مغرب هر روز كه غير روز ديگر است 2 - مشرق و مغرب هر كوكبى 3 - مقصود از مشرق دعوت هر پيغمبر است و مغرب مرگ او است 4 - مقصود از مشارق رهبريهاى مردمان است و مغارب بيچارگيهاى آنان است .\r\nابو الفتوح : ربّ المشرق و المغرب به صورت مفرد نيز خوانده شده است .\r\n« عَلى أَنْ نُبَدِّلَ - الخ » 41 فخر : در مقصود به اين جمله اختلاف است :\r\n1 - بجاى آن اعراب مكّه مردم مهاجر و انصار همدم پيغمبر شدند 2 - پاره اى از آنها را عوض كرد كه مسلمان شدند 3 - اين جمله براى قدرت نمائى و ترساندن آنها بوده است و انجام نشد .\r\n« كَأَنَّهُمْ إِلى نُصُبٍ يُوفِضُونَ » 43 طبرى : عموم قاريها « نصب » با فتح و صداى بالاى نون و صاد بىصدا و ساكن خوانده‌اند كه منصوب و بر افراشته باشد و معنى جمله اين است : گويا بسوى پرچمى كه براى آنها بر افراشته‌اند از يكدگر جلو مىدوند ، و يا بسوى بت بر قرار شده مىدوند . و حسن بصرى با صداى جلو\r\n","description":"","footnote":"","page_name":" 358 ","page_number":358},
  {"content":"\r\n\r\nنون و صاد خوانده است و بمعنى بت گرفته است كه جمع آن انصاب است يعنى گويا بسوى خداى خود مىدوند .\r\nسخن ما : از اوّل اين سوره تا آيت هجدهم تكرار همان ترس احوال - قيامت است و فشردن مغز و اعصاب اعراب سر سخت از آن گرفتارى و آزارى كه جز ايمان و فرمانبرى راه آسايش از آن متصوّر نيست و كلمات ذي المعارج ، تعرج الملائكة ، يوم خمسين الف سنة . همگى اين گفته ها نمونه اى از كمال قدرت حقّ و بيچارگى آدم نافرمان است چنان كه در حديث ابو سعيد خدرى بود : براى مردم مؤمن اين دوران يك دم است . پس همه ى اين تعبيرات نمونه ها است و يادآورى كه اگر بخواهيد از آينده ى خود و سزاى بد رفتارىتان در برابر قدرت حقّ خبردار شويد با آن اندازه و مقياس كه خود داريد بسنجيد كه هزاران نردبان است براى بالا رفتن فرشتگان و مقدّسات شما به پيشگاه قدرت بمدّت پنجاه هزار از آنچه شما سال و گذشت روزگار مىدانيد .\r\nسورهء نوح - 71\r\nبِسْمِ اللَّه الرَّحْمنِ الرَّحِيمِ\r\nإِنَّا أَرْسَلْنا نُوحاً إِلى قَوْمِه أَنْ أَنْذِرْ قَوْمَكَ مِنْ قَبْلِ أَنْ يَأْتِيَهُمْ عَذابٌ أَلِيمٌ ( 1 ) قالَ يا قَوْمِ إِنِّي لَكُمْ نَذِيرٌ مُبِينٌ ( 2 ) أَنِ اعْبُدُوا اللَّه وَاتَّقُوه وَأَطِيعُونِ ( 3 ) يَغْفِرْ لَكُمْ مِنْ ذُنُوبِكُمْ وَيُؤَخِّرْكُمْ إِلى أَجَلٍ مُسَمًّى إِنَّ أَجَلَ اللَّه إِذا جاءَ لا يُؤَخَّرُ لَوْ كُنْتُمْ تَعْلَمُونَ ( 4 )\r\nقالَ رَبِّ إِنِّي دَعَوْتُ قَوْمِي لَيْلًا وَنَهاراً ( 5 ) فَلَمْ يَزِدْهُمْ دُعائِي إِلَّا فِراراً ( 6 ) وَإِنِّي كُلَّما دَعَوْتُهُمْ لِتَغْفِرَ لَهُمْ جَعَلُوا أَصابِعَهُمْ فِي آذانِهِمْ وَاسْتَغْشَوْا ثِيابَهُمْ وَأَصَرُّوا وَاسْتَكْبَرُوا اسْتِكْباراً ( 7 ) ثُمَّ إِنِّي دَعَوْتُهُمْ جِهاراً ( 8 ) ثُمَّ إِنِّي أَعْلَنْتُ لَهُمْ وَأَسْرَرْتُ لَهُمْ إِسْراراً ( 9 )\r\nفَقُلْتُ اسْتَغْفِرُوا رَبَّكُمْ إِنَّه كانَ غَفَّاراً ( 10 ) يُرْسِلِ السَّماءَ عَلَيْكُمْ مِدْراراً ( 11 ) وَيُمْدِدْكُمْ بِأَمْوالٍ وَبَنِينَ وَيَجْعَلْ لَكُمْ جَنَّاتٍ وَيَجْعَلْ لَكُمْ أَنْهاراً ( 12 ) ما لَكُمْ لا تَرْجُونَ لِلَّه وَقاراً ( 13 ) وَقَدْ خَلَقَكُمْ أَطْواراً ( 14 )\r\nأَلَمْ تَرَوْا كَيْفَ خَلَقَ اللَّه سَبْعَ سَماواتٍ طِباقاً ( 15 ) وَجَعَلَ الْقَمَرَ فِيهِنَّ نُوراً وَجَعَلَ الشَّمْسَ سِراجاً ( 16 ) وَاللَّه أَنْبَتَكُمْ مِنَ الأَرْضِ نَباتاً ( 17 ) ثُمَّ يُعِيدُكُمْ فِيها وَيُخْرِجُكُمْ إِخْراجاً ( 18 ) وَاللَّه جَعَلَ لَكُمُ الأَرْضَ بِساطاً ( 19 )\r\nلِتَسْلُكُوا مِنْها سُبُلًا فِجاجاً ( 20 ) قالَ نُوحٌ رَبِّ إِنَّهُمْ عَصَوْنِي وَاتَّبَعُوا مَنْ لَمْ يَزِدْه مالُه وَوَلَدُه إِلَّا خَساراً ( 21 ) وَمَكَرُوا مَكْراً كُبَّاراً ( 22 ) وَقالُوا لا تَذَرُنَّ آلِهَتَكُمْ وَلا تَذَرُنَّ وَدًّا وَلا سُواعاً وَلا يَغُوثَ وَيَعُوقَ وَنَسْراً ( 23 ) وَقَدْ أَضَلُّوا كَثِيراً وَلا تَزِدِ الظَّالِمِينَ إِلَّا ضَلالًا ( 24 )\r\nمِمَّا خَطِيئاتِهِمْ أُغْرِقُوا فَأُدْخِلُوا ناراً فَلَمْ يَجِدُوا لَهُمْ مِنْ دُونِ اللَّه أَنْصاراً ( 25 ) وَقالَ نُوحٌ رَبِّ لا تَذَرْ عَلَى الأَرْضِ مِنَ الْكافِرِينَ دَيَّاراً ( 26 ) إِنَّكَ إِنْ تَذَرْهُمْ يُضِلُّوا عِبادَكَ وَلا يَلِدُوا إِلَّا فاجِراً كَفَّاراً ( 27 ) رَبِّ اغْفِرْ لِي وَلِوالِدَيَّ وَلِمَنْ دَخَلَ بَيْتِيَ مُؤْمِناً وَلِلْمُؤْمِنِينَ وَالْمُؤْمِناتِ وَلا تَزِدِ الظَّالِمِينَ إِلَّا تَباراً ( 28 )\r\n","description":"","footnote":"","page_name":" 359 ","page_number":359},
  {"content":"\r\nمعنى لغات : « فجاج » جمع فجّ بمعنى راه گشاده ى نمايان ميان دو كوه . ودّ ، سواع ، يغوث ، يعوق ، نسر نام بتهاى قبايل مختلف عرب است كه هر كدام بتى داشتند بنامى مخصوص به خود .\r\nترجمه : بنام خداى روزى ده همگان مهربان بفرمانبران\r\n1 ما نوح را به سوى مردمش فرستاديم تا بيمشان دهد ز آن بيش كه آزارى دردناك بر سر ايشان رسد\r\n2 او به آنها گفت : اى خويشان و پيوندان من بآشكار شما را خبردار مىكنم\r\n3 كه خدا را بپرستيد و ز نافرمانيش پرهيز كنيد و فرمان من بريد تا [ شما را رهبرى كنم و 
  ]\r\n4 خداوند گناهان شما بيامرزد و تا بروز سرنوشت زنده تان بدارد [ و بمرگ ناگهان گرفتار نشويد 
  ] چه اگر بدانيد ، سرنوشت حقّ چون رسد دمى\r\n","description":"","footnote":"","page_name":" 360 ","page_number":360},
  {"content":"\r\nواپس نيفتد ، ولى نوح بما ناليد كه\r\n5 پروردگارا من مردم خود را بشب و روز بخواندم\r\n6 و آنها را جز گريز از حقّ چيزى نيفزود\r\n7 و هر زمان كه ايشان را به راه راست خواندم تا تو بيامرزى انگشت به گوش نهادند و جامه بر سر كشيدند و سر - سختى كردند و گردنفرازى نمودند\r\n8 سپس بآواز بلند بسوى تو خواندم\r\n9 و هم بنهان و آشكار\r\n10 و گفتم : ز پروردگار خود آمرزش بخواهيد كه او ز دير زمان آمرزنده بود\r\n11 و هم آب ز آسمان براىتان بريزد\r\n12 و بسرمايه و فرزند كومك كند و رود و بستان براىتان بسازد\r\n13 چه شود شما را كه اميد بزرگى ز خداى خود نداريد ؟\r\n14 با اينكه او جور بجورتان آفريد\r\n15 مگر نبينيد چگونه هفت آسمان مطبّق آفريد ؟\r\n16 و ماه در آن ميان روشن كرد و خورشيد همچو چراغى نمود\r\n17 و همان خداوند است كه شما را چو گياه از زمين بدر كرد\r\n18 و سپس بدرون آن باز برد و دگر بار ز آن بيرون كند\r\n19 و همو است كه زمين برايتان بگسترد\r\n20 تا ز ميان كوهستان راه خود بپيمائيد [ زان پس 
  ]\r\n21 نوح گفت :\r\nپروردگارا آن مردم فرمانم نبردند و بدنبال آن كس رفتند كه مال و فرزندش بجز زيان چيزى نيفزود\r\n22 و بزرگ حيله اى [ در برابرم 
  ] كردند كه\r\n23 بمردم گفتند بتهاى خود رها نكنيد و از ودّ و سواع و يغوث و يعوق و نسر در نگذريد\r\n24 و البتّه بسيارى را از راه بگرداندند پس تو نيز بر گمراهى ستمكاران بيفزاى\r\n25 از سوى اين گناهان بود كه آنها به آب فرو شدند و ز ان پس به آتش درونشان كردند و به پيشگاه حقّ و مجازات او يارانى نديدند\r\n26 و نوح نفرين كرد كه پروردگار از كافران كسى بر زمين زنده مدار\r\n27 كه گر رهاشان كنى گمراهى بندگانت دهند و جز بيدين و بدكار نزايند [ و آنگاه چنين دعا كرد 
  ]\r\n28 پروردگارا مرا بيامرز و پدر و مادرم و آنكه با ايمان به خانه و حوزه ى رهبرى من درون شد و همه ى مرد و زن مؤمن بيامرز و بر ستمكاران بجز نابودى ميفزاى .\r\nسخن مفسّرين : مجمع : اين سوره بمكّه نازل شده و به حساب قاريهاى كوفه بيست و هشت آيه است و در بصره و شام بيست و نه و ديگران سى آيت .\r\n","description":"","footnote":"","page_name":" 361 ","page_number":361},
  {"content":"\r\n« يُؤَخِّرْكُمْ - الخ » 4 كشف : يعنى تا آخر مدّت عمر آسوده تان ميگذارد و گرفتار غرق و كشتار و دگر بلاهاى كشنده نمىشويد .\r\n« اسْتَغْشَوْا ثِيابَهُمْ » 7 طبرى : يعنى خود را در پوشاكشان پوشاندند كشف : يعنى صورت خود در لباس پوشاندند تا مرا نبينند .\r\n« دَعَوْتُهُمْ جِهاراً » 8 مجمع : 1 - يعنى بصداى بلند 2 - يعنى آشكار كه يكدگر را مىديدند و پنهان نبود . و جمله هاى بعد ( اعلنت و اسررت ) يعنى بآشكار و پنهان دعوت كردم و يا معنى چنين است : بعضى را آشكار و بعضى را در نهان دعوت كردم و باز آنها كه بآشكار دعوت شده بودند در نهان دعوتشان كردم و آنها كه در نهان دعوت شده بودند بآشكار دعوت كردم و مقصود اين است كه بهر وسيله براى رهبرىشان متوسّل شدم .\r\n« فَقُلْتُ اسْتَغْفِرُوا رَبَّكُمْ - الخ » 10 ابو الفتوح : نقل است كه مردى نزد حسن بصرى آمد و گفت : گناه بسيار دارم گفت : برو و استغفار كن ديگرى گفت كشت بسيار كرده‌ام و باران نيامده ترسم چيزى دستگيرم نشود . گفت : برو استغفار كن . سوّمى گفت : درويشم دعائى بياموز كه گشايشى آرد . گفت : برو و استغفار كن . ديگرى آمد و گفت : مال بسيار دارم و فرزند ندارم و ترسم كه پس از من مالم بدشمنان و نامستحقّان رسد . گفت : برو و استغفار كن . پنجمى آمد كه بستانى دارم و ميوه ى آن نزديك است و آب نيست ترسم نابود شود و نرسد گفت : برو استغفار كن . گروهى كه آنجا بودند با تعجّب گفتند براى چند جور نيازمندى يك راه آسودگى چگونه باشد ؟ حسن گفت : اين نه از خود گفتم كه از گفته ى نوح ياد گرفتم چه براى همه ى اينها ملَّت خود را سفارش به استغفار كرد و گفت « اسْتَغْفِرُوا » - تا - « يَجْعَلْ لَكُمْ أَنْهاراً » .\r\n« لا تَرْجُونَ لِلَّه وَقاراً » 13 مجمع : 1 - يعنى از بزرگى خدا نمىترسيد ؟\r\nچون وقار بمعنى عظمت است و رجاء در اينجا بمعنى خوف است 2 - ابن عبّاس گفته است : حقّ عظمت خداوندى بجاى نمىآوريد و فرمان او نمىبريد 3 - قتاده\r\n","description":"","footnote":"","page_name":" 362 ","page_number":362},
  {"content":"\r\nگفته : يعنى اميد عاقبت از خدا نداريد 4 - چرا از خدا اميد ثواب و ترس عذاب نداريد 5 - چرا اميد بعاقبت ايمان نداريد و موحّد نيستيد 6 - ابو مسلم گفته است : يعنى عقيده ى ثابت به خدا نداريد .\r\n« خَلَقَكُمْ أَطْواراً » 14 فخر : 1 - يعنى بشكلهاى جور بجور كه نطفه و علقه و غيره باشد شما را آفريد 2 - يعنى باحوال مختلف شما را آفريد كه دسته هاى جوراجور مردم باشد و هيچيك به ديگرى نماند .\r\n« ألَمْ تَرَوْا كَيْفَ - الخ » 15 طبرى : اين هم دنباله ى نقل سخن نوح است .\r\nمجمع : از اينجا روى سخن با كافران است و اظهار قدرت .\r\nو از سخن فخر در آيت 19 « جَعَلَ لَكُمُ الأَرْضَ - الخ » استفاده مىشود كه همگى اين آيات نقل سخن نوح است .\r\n« وَجَعَلَ الْقَمَرَ فِيهِنَّ نُوراً » 16 مجمع : چند معنى شده است : 1 - يعنى ماه را در آسمان و زمين نور قرار داد كه روشن مىكند 2 - فيهنّ بمعنى معهنّ مىباشد يعنى ماه را با آفرينش آسمان و زمين پرتو براى اهل زمين كرد 3 - معنى فيهنّ در ضمن و خير و لاى آنها است يعنى در جزء خلقت آنها ماه را پرتو قرار داد چنان كه مىگويند در اين سرزمين چاه است با اينكه چاه در يك جاى معيّنى است .\r\n« الشَّمْسَ سِراجاً » 16 فخر : چون ضياء قوىتر از نور است و سراج مضيئ است از اين روى قمر كه ضعيفتر است نور گفته شده و شمس سراج كه به معنى روشنائى بيشتر است .\r\n« أَنْبَتَكُمْ مِنَ الأَرْضِ » 17 طبرى : يعنى خدا از خاك زمين ايجادتان كرد و از آن شما را بيافريد .\r\nمجمع : 1 - يعنى در آغاز آفرينش از زمين آدم و نسل او از پس او آفريد 2 - يعنى ايجاد بشر بوسيله ى تغذيه از نبات زمين كرد 3 - چون كوچك را\r\n","description":"","footnote":"","page_name":" 363 ","page_number":363},
  {"content":"\r\n\r\nبزرگ مىكند و كوتاه را بلند قامت پس گويا كه از زمين رويانده است .\r\n« وَاتَّبَعُوا مَنْ لَمْ يَزِدْه - الخ » 21 مجمع : 1 - يعنى مردم دنبال سرمايه دارها رفتند و گول سرمايه ى آنها را خوردند و گفتند : اگر نوح ارزشى داشت بايستى چون اينان سرمايه دار مىبود 2 - مردم دون و نادار دنبال سرمايه داران رفتند با اينكه آن مال و اولاد براى خود آنها هم جز زيان و نابودى به دنيا و آزار به آخرت سودى ندارد . و كلمه ى « ولد » به صورت مفرد به فتح واو و لام . و با ضمّ واو و سكون لام به صورت جمع هر دو خوانده شده است .\r\n« مَكْراً كُبَّاراً » 32 نيشابورى : مكر كردند كه مردم را گول ميزدند و ميگفتند دين پدران بهتر است كه پدر از فرزند داناتر است و نيز مىگفتند : اين بتها هم خير و بركت و سود مىدهند و هم شفاعت مىكنند و بزرگى مكر و حيله از آن رو است كه بهترين خوبيها دعوت بدين و راه راست است پس در برابر بزرگترين بديها رهبرى بشرك و كفر است اين است كه حيله كردند و بدترين و بزرگترين حيله اين كار آنها بود .\r\n« لا تَذَرُنَّ وَدًّا - الخ » 23 طبرى : 1 - محمّد بن قيس گفت : در آن روزگار چند نفر مردم درستكار بودند به اين اسمها كه ديگران پيروى آنها ميكردند و پس از مرگشان پيروان آنها گفتند اگر تصوير اين پيشوايان را بسازيم بهتر از آنها ياد مىكنيم و وادار بعبادت مىشويم و چون صورتها درست شد و مردم آن دوران مردند شيطان ببازماندگانشان وسوسه كرد كه پدرانتان اينها را مى - پرستند و از آنها باران مىخواستند و مىباريد مردم پذيرفتند و آنها را پرستيدند و نام بتها شد 2 - قتاده گفت : اين نامها بت مردم نوح بود كه عرب آن را بت خود قرار دادند بجورى كه اندك چوب و گل سنگ از آن كم نكردند و قبيله ى كلب كه در دومة الجندل جاى داشتند ودّ را براى خود بت معيّن كردند و در رياط بت هذيل ، سواع بود . و بنى غطيف كه از قبيله ى مراد در جرف از سر - زمين سئاف ساكن بودند يغوث را انتخاب كردند . و قبيله ى همدان ساكن\r\n","description":"","footnote":"","page_name":" 364 ","page_number":364},
  {"content":"\r\nبلخع يعوق بتشان بود . و نسر مال ذي كلاع از قبيله ى حمير بود . و كلمه ى « وَدًّا » با صداى بالا و جلو واو هر دو قرائت شده است .\r\nتفسير لاهيجى : در علل الشّرايع از امام صادق ( ع ) نظير نقل طبرى روايت شده است .\r\nمجمع : واقدى گفته است : ودّ به صورت مردى ساخته شده بود و سواع به صورت زن و يغوث بمانند شير و يعوق چون اسب و نسر به شكل كركس بود و نقل است كه بواسطه ى طوفان نوح اين بتها در زير خاك پنهان شد تا اينكه شيطان آنها را براى اعراب بت پرست از زير خاك در آورد .\r\n« أَضَلُّوا كَثِيراً » 24 مجمع : 1 - يعنى بواسطه پرستش بتها آنها مردم زيادى را گمراه كردند . مثل « رَبِّ إِنَّهُنَّ أَضْلَلْنَ كَثِيراً » 2 - يعنى بزرگانشان زيادى از مردم را گمراه كردند .\r\n« مِمَّا خَطِيئاتِهِمْ - الخ » 25 كشف : ابو عمرو « خَطاياهُمْ » قرائت كرده است و هر دو جمع خطيئه است . و كلمه ى « ما » صله است و زايد و معنى چنين است بواسطه ى گناهانشان . و نيز در كشف الأسرار نوشته است : قوم نوح بسعايت نوح در اين جهان هلاك شدند و در آن جهان بعقوبت رسيدند « أُغْرِقُوا فَأُدْخِلُوا ناراً » و امّت محمّد بشفاعت وى درين جهان هدايت يافتند « يَهْدِيهِمْ رَبُّهُمْ بِإِيمانِهِمْ » و در آن جهان بمغفرت رسيدند « لَهُمْ مَغْفِرَةٌ وَأَجْرٌ عَظِيمٌ » .\r\n« دَيَّاراً » 26 ابو الفتوح : يعنى هر كس بر زمين بگذرد . و وزن اين كلمه فيعال است از مصدر دار يدور دورا ، دورا كه اصل آن ديوار است واو تبديل بياء و ادغام شده است . و گفته‌اند : بر وزن فعّال است براى نسبت بدار يعنى صاحب داروخانه و عرب مىگويد « ما في الدّار ديّور و لا ديّار » يعنى نيست كسى كه بكارخانه برسد .\r\n« لا يَلِدُوا إِلَّا فاجِراً » 27 فخر : اين سخن نوح بواسطهء اخبار از سوى ،\r\n","description":"","footnote":"","page_name":" 365 ","page_number":365},
  {"content":"\r\nخدا به او بود چنان كه در آيت ديگر گفته شده است « لَنْ يُؤْمِنَ مِنْ قَوْمِكَ إِلَّا مَنْ قَدْ آمَنَ » كه غير از همين مؤمنين ديگرى مؤمن نخواهد شد و نيز درازى مدّت دعوت كه در آيت ديگر گفته شده است « فَلَبِثَ فِيهِمْ - الخ » براى او يقين شده بود كه كسى مؤمن نخواهد شد .\r\n« دَخَلَ بَيْتِيَ مُؤْمِناً » 28 كشف : يعنى به مسجد من داخل شد با ايمان يا با ايمان بكشتى من آمد يا بدين من با ايمان وارد شد .\r\nسخن ما : 1 - آيت سوّم و چهارم « اعْبُدُوا اللَّه - الخ » نوح با مردم مىگويد : آمرزش گناهانتان مشروط است ببندگى و تقوى و فرمانبرى از من پس معلوم مىشود بندگى و تقوى كه از رهبرى پيغمبران نباشد اثر ندارد و به تنهائى عقل و فطرت آدمى راه سعادت بدست نمىآيد و ناچار رهبر و راهنما هم لازم است تا انسان بسعادت ممكن خود برسد .\r\n2 - آيت 4 جمله ى « يُؤَخِّرْكُمْ إِلى أَجَلٍ مُسَمًّى » كه گفته شده است : مرگ شما را تا بهنگام سرنوشت به عقب مىبرد و بمرگ ناگهان گرفتار نمىكند . اين مطلب مانند آمرزش گناه مربوط ببندگى و تقوى و فرمانبرى شده است و آيا چه رابطه است ميان خدا پرستى و آسودگى از مرگ ناگهانى ؟ در پاسخ به اين پرسش اوّل : طنطاوى گفته است : تقوى و فرمانبرى موجب آسايش و بهرمندى از منابع زندگى و خوراك كافى بدست آوردن است كه خود راه بهداشت و آسايش از هر بلاى ناگهانى است و مرگ و مير بر خلاف انتظار . دوّم : شايد مقصود نوح ترساندن مردم بوده است از پيشآمدهاى ناگهان و آنچه در مدّت زندگى گرفتاريها و بيماريهاى گوناگون ديده‌اند كه اگر ديندار و فرمانبر باشيد مجازات نمىشويد و آنگونه مرگ و گرفتارى نداريد و از عمر طبيعى بهره مند خواهيد شد چنان كه سر انجام نافرمانىشان طوفان و غرق . سوّم :\r\nشايد معنى جمله اين باشد : خدا پرست شويد كه در قبضه ى قدرت او هستيد و او است كه مرگ شما را بهنگام معيّن سرنوشت كرده است چون خود مىبينيد\r\n","description":"","footnote":"","page_name":" 366 ","page_number":366},
  {"content":"\r\nو اگر وارسى كنيد مىدانيد كه اجل خداوندى و سرنوشت تأخير نمىشود ، پس چنين قدرت را بايد پرستيد و فرمانبرى كرد .\r\n3 - بقيّه ى آيات تا « سُبُلًا فِجاجاً » آيت 20 همگى يادآورى نعمت و قدرت حقّ است تا مردم آن زمان و ديگران بينديشند و دريابند كه بايد بچنين قدرتى تسليم شوند .\r\n4 - آيت 23 « لا تَذَرُنَّ وَدًّا - الخ » كه نام چند بت مخصوص اعراب به ميان آمده است شايد اصل گفتار آن مردم نباشد و نقل بمعنى و براى نمونه و مثال نام آنها برده شده است و معنى چنين باشد : مردم پيشوا و سرمايه دار با ديگران گفتند : دست از خدايان خود بر نداريد و آنچه مانند شما عربها داشتند و نامى بمانند شما براى آنها معيّن كرده بودند چنان كه شما ود و سواع داريد آنها نيز بتهائى بنامهاى مخصوص داشتند كه بيكدگر سفارش مىكردند : دستبردار از آنها نباشيد . و با اين احتمال در معنى اين اسمها اعتراض امام فخر وارد نخواهد بود كه گفته است : آن بتها بطوفان نابود شد چون نوح آنها را با خود بكشتى نبرد پس چگونه بدست اعراب افتاد ؟ و نيز احتياجى بنقل مجمع البيان نخواهد بود كه پس از طوفان به زير خاك ماند تا شيطان براى اعراب از خاك بدر كرد .\r\n5 - آيت 27 جمله ى « لا يَلِدُوا إِلَّا فاجِراً - الخ » كه نوح به خدا ناليده است و گفته است : فرزند اين مردم جز بيدين و بدكار نخواهد بود شايد بروش مثل مشهور عرب است « لا يلد الحيّة الَّا الحيّة » يعنى مار جز بچه مار نزايد و نوح خواسته است بگويد : محيط تربيت اين مردم جورى است كه هرگز كسى لايق تربيت در ميانشان نخواهد بود و به اين اندازه خون و نژاد فاسد و نالايق است كه گويا آنچه در بچه دان زنها درست مىشود فاجر و بيدين درست مىشود كه بهنگام زادن چنين آدمى مىزايد .\r\n6 - آيت آخر جمله ى « دَخَلَ بَيْتِيَ مُؤْمِناً » شايد مقصود خانه ى نوح\r\n","description":"","footnote":"","page_name":" 367 ","page_number":367},
  {"content":"\r\n\r\nباشد و مؤمن كسى باشد كه به شخص او ايمان داشته باشد و راستگو و درستكارش بداند نه پيغمبر و خواهش آمرزش نوح براى اين گونه مردم شايد از آن روى باشد كه آنها بواسطه ى قبول شخصيت من بسرانجام ديندار و شايسته ى آمرزش خواهند شد چون به خانه ى كسى رفتن با ايمان بارزش او موجب خوشبينى و حسن رابطه خواهد شد .\r\nسورهء جنّ - 72\r\nبِسْمِ اللَّه الرَّحْمنِ الرَّحِيمِ\r\nقُلْ أُوحِيَ إِلَيَّ أَنَّه اسْتَمَعَ نَفَرٌ مِنَ الْجِنِّ فَقالُوا إِنَّا سَمِعْنا قُرْآناً عَجَباً ( 1 ) يَهْدِي إِلَى الرُّشْدِ فَآمَنَّا بِه وَلَنْ نُشْرِكَ بِرَبِّنا أَحَداً ( 2 ) وَأَنَّه تَعالى جَدُّ رَبِّنا مَا اتَّخَذَ صاحِبَةً وَلا وَلَداً ( 3 ) وَأَنَّه كانَ يَقُولُ سَفِيهُنا عَلَى اللَّه شَطَطاً ( 4 )\r\nوَ أَنَّا ظَنَنَّا أَنْ لَنْ تَقُولَ الإِنْسُ وَالْجِنُّ عَلَى اللَّه كَذِباً ( 5 ) وَأَنَّه كانَ رِجالٌ مِنَ الإِنْسِ يَعُوذُونَ بِرِجالٍ مِنَ الْجِنِّ فَزادُوهُمْ رَهَقاً ( 6 ) وَأَنَّهُمْ ظَنُّوا كَما ظَنَنْتُمْ أَنْ لَنْ يَبْعَثَ اللَّه أَحَداً ( 7 ) وَأَنَّا لَمَسْنَا السَّماءَ فَوَجَدْناها مُلِئَتْ حَرَساً شَدِيداً وَشُهُباً ( 8 ) وَأَنَّا كُنَّا نَقْعُدُ مِنْها مَقاعِدَ لِلسَّمْعِ فَمَنْ يَسْتَمِعِ الآنَ يَجِدْ لَه شِهاباً رَصَداً ( 9 )\r\nوَ أَنَّا لا نَدْرِي أشَرٌّ أُرِيدَ بِمَنْ فِي الأَرْضِ أَمْ أَرادَ بِهِمْ رَبُّهُمْ رَشَداً ( 10 ) وَأَنَّا مِنَّا الصَّالِحُونَ وَمِنَّا دُونَ ذلِكَ كُنَّا طَرائِقَ قِدَداً ( 11 ) وَأَنَّا ظَنَنَّا أَنْ لَنْ نُعْجِزَ اللَّه فِي الأَرْضِ وَلَنْ نُعْجِزَه هَرَباً ( 12 ) وَأَنَّا لَمَّا سَمِعْنَا الْهُدى آمَنَّا بِه فَمَنْ يُؤْمِنْ بِرَبِّه فَلا يَخافُ بَخْساً وَلا رَهَقاً ( 13 ) وَأَنَّا مِنَّا الْمُسْلِمُونَ وَمِنَّا الْقاسِطُونَ فَمَنْ أَسْلَمَ فَأُولئِكَ تَحَرَّوْا رَشَداً ( 14 )\r\nوَ أَمَّا الْقاسِطُونَ فَكانُوا لِجَهَنَّمَ حَطَباً ( 15 ) وَأَنْ لَوِ اسْتَقامُوا عَلَى الطَّرِيقَةِ لأَسْقَيْناهُمْ ماءً غَدَقاً ( 16 ) لِنَفْتِنَهُمْ فِيه وَمَنْ يُعْرِضْ عَنْ ذِكْرِ رَبِّه يَسْلُكْه عَذاباً صَعَداً ( 17 ) وَأَنَّ الْمَساجِدَ لِلَّه فَلا تَدْعُوا مَعَ اللَّه أَحَداً ( 18 ) وَأَنَّه لَمَّا قامَ عَبْدُ اللَّه يَدْعُوه كادُوا يَكُونُونَ عَلَيْه لِبَداً ( 19 )\r\nقُلْ إِنَّما أَدْعُوا رَبِّي وَلا أُشْرِكُ بِه أَحَداً ( 20 ) قُلْ إِنِّي لا أَمْلِكُ لَكُمْ ضَرًّا وَلا رَشَداً ( 21 ) قُلْ إِنِّي لَنْ يُجِيرَنِي مِنَ اللَّه أَحَدٌ وَلَنْ أَجِدَ مِنْ دُونِه مُلْتَحَداً ( 22 ) إِلَّا بَلاغاً مِنَ اللَّه وَرِسالاتِه وَمَنْ يَعْصِ اللَّه وَرَسُولَه فَإِنَّ لَه نارَ جَهَنَّمَ خالِدِينَ فِيها أَبَداً ( 23 ) حَتَّى إِذا رَأَوْا ما يُوعَدُونَ فَسَيَعْلَمُونَ مَنْ أَضْعَفُ ناصِراً وَأَقَلُّ عَدَداً ( 24 )\r\nقُلْ إِنْ أَدْرِي أقَرِيبٌ ما تُوعَدُونَ أَمْ يَجْعَلُ لَه رَبِّي أَمَداً ( 25 ) عالِمُ الْغَيْبِ فَلا يُظْهِرُ عَلى غَيْبِه أَحَداً ( 26 ) إِلَّا مَنِ ارْتَضى مِنْ رَسُولٍ فَإِنَّه يَسْلُكُ مِنْ بَيْنِ يَدَيْه وَمِنْ خَلْفِه رَصَداً ( 27 ) لِيَعْلَمَ أَنْ قَدْ أَبْلَغُوا رِسالاتِ رَبِّهِمْ وَأَحاطَ بِما لَدَيْهِمْ وَأَحْصى كُلَّ شَيْءٍ عَدَداً ( 28 )\r\n","description":"","footnote":"","page_name":" 368 ","page_number":368},
  {"content":"\r\nمعنى لغات : « جَدُّ » پدر بزرگ ، بهره ، روزى ، بزرگى . « رهق » بيخردى ، ستمگرى ، زشتكارى . « شطط » زيادروى ، از حقّ دور شدن ، در حكم ستم كردن . « قدد » دسته ى جوربجور . « غدق » زيادى باران و آب فراوان . « لبد » جمع لبدة با كسر و ضمّ لام بمعنى پشم درهم شده و بيكدگر كوبيده و چسبيده و با ضمّ لام بمعنى موى يال شير .\r\nترجمه : بنام خداى بخشنده بهمگان و مهربان بمؤمنان\r\n1 اى محمّد بگو :\r\nدر دلم افتاده كه تنى چند ز جنيان گوش به قرآن فرا دادند و گفتند :\r\n2 ما شگفت قرآنى شنيديم كه رهبر براستى است و آن را پذيرفتيم و هرگز انبازى بپروردگار خود نكنيم\r\n3 چه او است برتر بزرگوار كه نه يار و نه فرزندش باشد\r\n4 البته آنكه\r\n","description":"","footnote":"","page_name":" 369 ","page_number":369},
  {"content":"\r\nز ما بىخرد بود بر خداوند بستم سخن مىگفت\r\n5 و گمان نداشتيم كس ز آدمى و پرى به خدا دروغ بندد و دوست و فرزندش بسازد\r\n6 و نمىپنداشتيم كه مردانى ز آدمى به پريان پناه برد و بر گمراهىشان بيفزايد\r\n7 و چون شما ، گمان داشتيم كه هرگز خدا كسى به پيغمبرى نفرستد\r\n8 ولى ما آسمان پسوديم و سراسر نگهبان سخت و آتش سوزان بود\r\n9 و زين پيش مىنشستيم كه چيزى بشنويم و اكنون كسى كه گوش فرا دهد پرتوى سوزان در كمين خود بيند\r\n10 ما ندانيم براى مردم زمين بدى بسرنوشت شده است يا پروردگارشان خوشى و نيكبختى آنان خواسته ؟\r\n11 و ما هم دسته هاى جورواجوريم كه گروهى درستكار و ديگرى غير آن\r\n12 و اين بدانستيم كه در زمين خداى را بيچاره نتوانيم كرد و نه از فرار خود شود كه ناتوانش كنيم\r\n13 چون رهنما بگوشمان رسيد پذيرفتيم چه هر كه مؤمن بخداى خود شد نه از زيان ترسد و نه از خوارى\r\n14 در ميان ما مسلمان و بيدين هر دو باشد و هر كه مسلمان شد دنبالگير راستى شده است\r\n15 و آنكه ستمگر شد هيزم دوزخ بود [ اى محمّد چون گفتار جنّيان دانستند پس همگان بدانند 
  ]\r\n16 اگر پايدار به راه راست بوند ز آب و سرمايه ى زندگى سرشارشان كنيم\r\n17 تا به آن بيازمائيمشان و آنكه رو گردان زياد خدا بود براهيش برد كه سخت آزارى فرا - گيرش بود\r\n18 چه البتّه سجده خاصّ خداوند است و نشايد ديگرى انباز او كنيد\r\n19 كه چون مرد حقّ پرست به پا خواست تا خدا را بخواند چيزى نماند همچو موى گردن شير بر او انبوه شوند\r\n20 اى محمّد بگو : فقط خداى خود پرستم و كس انباز او نكنم\r\n21 و اختيار سود و زيانتان ندارم\r\n22 و هرگز از توان او كس نرهاندم و ز آن پناهى نيابم\r\n23 و جز پيغام گزارى او [ با شما كارى ندارم 
  ] ولى آنكه نافرمان او و پيغمبرش بود پيوسته در آتش دوزخ بود . [ پس بانتظار باشند 
  ]\r\n24 تا بينند آنچه بيمشان دادند و بدانند كدام دسته ياورش ناتوانتر است و شمارش كمتر\r\n25 و هم بمردم بگو : من ندانم آن بد كه بوعده تان كردند زود رسد يا خداى من آن را هنگام دگر نهاده\r\n26 چه او عالم الغيب است و كس راز\r\n","description":"","footnote":"","page_name":" 370 ","page_number":370},
  {"content":"\r\n\r\nپوشيده ى خود خبر نكرد\r\n27 مگر آن را كه به پيغمبرى پسنديد از پس و پيش او نگهبان برد [ و گوشوانان راند 
  ]\r\n28 تا بداند آنها خطا نكردند و پيغام پروردگار خود رساندند كه آنچه نزد آفريدگان است او فراگير است و شمار همه چيز بداند .\r\nسخن مفسّرين : كشف : اين سوره بيست و هشت آيت است و همگى بمكّه نازل شده است .\r\n« أَنَّه اسْتَمَعَ نَفَرٌ مِنَ الْجِنِّ » 1 تبيان : جنّ دسته اى از آفريدگان است كه داراى تن رقيق و پوشيده از چشم آدمى است و در صورت با آدم و فرشته تفاوت دارد . و بعضى گفته‌اند : آفريدگان عاقل سه دسته‌اند : 1 - آدمى از خاك درست شده است 2 - فرشته از نور 3 - جنّ از آتش .\r\nفخر : جمهور ارباب اديان كه پيغمبران را قبول داشته‌اند وجود جنّ را هم تصديق كرده‌اند و گروه بزرگى از دانشمندان پيشين و هم معتقدين به ارواح آن را ارواح سفليّه ناميده‌اند .\r\nمجمع : « احي » بدون واو خوانده شده است كه مجهول « وحى » باشد و همزه بجاى واو آمده است .\r\n« أَنَّه تَعالى جَدُّ رَبِّنا » 3 مجمع : 1 - حسن بصرى گفته يعنى جلال و عظمت پروردگار ما بلندتر از آن است كه دوست و فرزند داشته باشد 2 - ابو مسلم گفته است : يعنى بلند مرتبه است آن صفات خاصّ خداوندى 3 - پروردگار ما جليل و با شكوه است در صفات خود كه از خواصّ و صفات اجسام بدور است .\r\n4 - قدرت پروردگار ما فوق است و برتر 5 - برتر است ذكر و ياد او 6 - كار و فرمان خداى ما برتر است 7 - پادشاهى پروردگار ما برتر است 8 - بخشش و نعمت او برتر است . و همه ى اين معانى تطبيق مىشود با عظمت و جلال خداوندى . ربيع بن انس گفته است : خداى را جد نباشد و اين سخن پريان است كه بنادانى گفته‌اند و قرآن نقل كرده است و همين مطلب از امام باقر و صادق عليهما السّلام نقل شده است . و همزه ى انّه با فتح و كسر خوانده\r\n","description":"","footnote":"","page_name":" 371 ","page_number":371},
  {"content":"\r\nشده است و همچنين در باقى همزه هاى ان و انه كه در اين چند آيه است اختلاف تلفّظ است كه اگر عطف بر « أَنَّه اسْتَمَعَ » باشد و دنباله ى وحى باشد با فتح همزه است و اگر عطف بر « إِنَّا سَمِعْنا » باشد از سخن جنّ است و با كسر همزه .\r\nفخر : جدّ انسان اصل و ريشه ى او است كه از آن پديدار شده است پس كلمه ى جدّ بطور مجاز بجاى اصل استعمال شده است . و « جَدُّ رَبِّنا » يعنى اصل و حقيقت خداى ما كه وجود واجب باشد و نتيجه ى معنى چنين خواهد بود : حقيقت مخصوصه ى خداوندى برتر است از هر تعلَّق و وابستگى به غير و اين است كه برتر از داشتن دوست و فرزند است . و كلمه ى « جَدُّ » با نصب نيز خوانده شده است كه تميز باشد .\r\n« عَلَى اللَّه شَطَطاً » 4 كشف : يعنى به ستم و دروغ بر خداوند سخن مىگفتند كه گفتار كافران باشد . و بعضى گفته‌اند : يعنى دور از وصف و حقيقت حقّ مىگفتند .\r\n« لَنْ تَقُولَ » 5 مجمع : « تقول » با فتح قاف و تشديد واو نيز خوانده‌اند .\r\n« يَعُوذُونَ بِرِجالٍ مِنَ الْجِنِّ » 6 مجمع : 1 - مجاهد و قتاده گفته‌اند :\r\nعرب اگر در سفر خود بميان دره و بيشه اى بشب منزل مىكرد براى آسايش خود اين دعا مىخواند « اعوذ بعزيز هذا الوادي من شرّ سفهاء قومه » چون مىپنداشتند : جنّيان آنها را نگهدارى مىكنند . مقاتل گفته است از همه جلوتر گروهى از يمن پناهنده بجنّ مىشد و پس از آنها بنى حنيفه اين كار را كردند و زان پس در ميان ديگر عربها اين انديشه پيدا شد 2 - بلخى گفته : يعنى پناه مىبردند بمردانى از ترس جنّ و به جهت بودن جنّ .\r\n« فَزادُوهُمْ رَهَقاً » 6 فخر : مفسّرين گفته‌اند : يعنى جرأت و سركشى و گناه و نتيجه چنين است كه چون آدميان پناهنده به خدا نشدند و به پريان پناه بردند آنها جرأت و تجاوزشان زياد شد . و احتمال ديگر اين است كه\r\n","description":"","footnote":"","page_name":" 372 ","page_number":372},
  {"content":"\r\n\r\nآدميان بواسطه ى اين كارشان برستم و تجاوز پريان بيفزودند كه گفتند ما بر آدمى تفوّق و آقائى بدست آورديم .\r\nتفسير فى ظلال القرآن : شايد مقصود از « رهق » گمراهى و سرگردانى باشد كه در دل آنهائى پيدا مىشود كه پناهنده بدشمن مىشوند و انسان از قديم با شيطان و جنّ دشمن بوده است و مأمور بوده است از شر آنها به خدا پناهنده شود . و البتّه آدمى چون به غير حقّ پناهنده شود باميد سود يا جلوگيرى از زيان گرفتار بيتابى و نگرانى مىشود . و همين است بدترين رهق كه دل روى آسودگى و آسايش نمىبيند .\r\n« وَأَنَّهُمْ ظَنُّوا - الخ » 7 فخر : ممكن است : اين جمله نقل سخن جنّيان با يكدگر باشد و هم آيت جلو و معنى چنين خواهد بود : آدميان پنداشتند چنان كه شما پريان مىپنداريد ، و ممكن است عطف باوّل سوره باشد و جزء وحى باشد . يعنى به من وحى شد كه جن هم بمانند شما عربها گمان مىكردند . و بهتر و مناسب با ارتباط جمله ها اين است كه نقل سخن جنّ باشد .\r\n« وَأَنَّا لَمَسْنَا السَّماءَ فَوَجَدْناها - الخ » 8 مجمع : بلخى گفته است :\r\nاين شهب آسمانى از دوران گذشته بوده است ولى وسيله ى جلوگيرى جنّ از رفتن به آسمان نبوده است و بعد از آمدن پيغمبر ( ص ) با آنها جلوگير جنّ شدند .\r\nفخر : بعضى گفته‌اند : پيش از پيغمبر شهب نبوده است ، ولى به اتّفاق دانشمندان كه از آن بحث كرده‌اند اينها بوده است ولى پس از بعثت پيغمبر زيادتر و كاملتر شده است چنان كه جمله ى « فَوَجَدْناها مُلِئَتْ » اين مطلبرا مىفهماند و همچنين جمله ى بعد « كُنَّا نَقْعُدُ مِنْها مَقاعِدَ » يعنى در بعضى جاها مىنشستيم كه شهب و نگهبان نبود . پس معلوم مىشود بعد از پيغمبر زياد و پر شده است .\r\nتأويلات : نفوس يا بهيمى و سبعى است كه در آن لطافت نيست و ادراك كم است و يا انسانى است كه اگرچه لطيف است و با ادراك و استعداد\r\n","description":"","footnote":"","page_name":" 373 ","page_number":373},
  {"content":"\r\nولى ناچار مانند بهيمه و سبع آن هم وابسته بمواد غليظ و انبوهى است كه بيشتر آن موادّ زمينى است . و يا نفوس مجرده است كه در كمال صفا و لطافت است و مجرّد از ماده و متعلَّق بعالم علوى است كه ملائكه و مقدّسات و مجرّدات عالم بالا باشند . و يا نفوس قويّه هستند كه متعلَّق باجرام عنصرى لطيف هوا و آتش هستند كه نه از مجرّدات آسمانى چون فرشتگان هستند و نه از مادّيّات زمينى چون حيوان و انسان هستند . و بعضى حكما آنها را صور معلَّقه ناميده‌اند كه نه وابسته به آسمان و نه چسبيده به زمين باشند بلكه در ميان آسمان و زمين بسر برند و مانند آدميان دريابند و بدانند و چون در ساختمان و وجود جورى هستند كه نزديك بعوالم بالا مىشوند شايد بتوانند پاره اى از مغيبات و آنچه پوشيده از آدميان است آنها دريابند پس ممكن است بسوى بالا و عوالم الهى بروند و گوش فرا دهند و از ملائكه و موجودات مجرّده چيزى فرا گيرند . و چون از مواد هوائى و آتشى زمين هستند و ناتوانتر از آن نفوس عاليه و مجرده مى - باشند ممكن است در برابر آن توانهاى برتر و قواى آسمانى بيچاره شوند و كار و هدف خود به آخر نرسانده از اثر موجوديّت آنها متأثّر گردند و از آن عوالم بالا رانده شوند و دور نيست كه چون از موادّ هوائى و آتشى هستند از پرتو ستارگان آنجا آتش بگيرند و بسوزند و يا رانده شوند و فرود روند . و همه ى اين مطالب ممكن است و محال نيست و پيغمبران و اولياى حقّ كه مردمى خبردار از عالم بالا بوده‌اند و راستگو و بخصوص كاملتر همه پيغمبرها محمّد صلَّى اللَّه عليه و آله همگى اين مطالب را گفته‌اند . و اگر بخواهيم اين آيات را با عوالم و خصوصيّات آدمى تطبيق كنيم مىگوئيم : چون دل آدمى آماده ى فرا گرفتن وحى و كلام غيب شد توانهاى درونى آن كه نيروى فكر و خيال و وهم و عقل نظرى و عقل عملى او باشند و همگى جنّ وجود آدمى هستند و پوشيده از ديده ى بينندگان ، متوجّه به سخن غيب مىشوند و گوش بسوى آن فرا دارند كه چيز ديگر در نمىيابند و متوجّه چيز ديگر نمىشوند . و چون سخن غيب كه از\r\n","description":"","footnote":"","page_name":" 374 ","page_number":374},
  {"content":"\r\nسوى حقّ بوسيله روح القدس مىرسد غير از سخنان آدميان است كه با فكر و خيال و قياسهاى عقلى و يا مقدّمات وهمى و خيالى درست شود و سخنى است برتر از همه ى اين ديده و شنيده ها از اينروى گويند « سَمِعْنا قُرْآناً عَجَباً » طنطاوى : آدمى كه مىميرد اگر بدكار بود و به شرّ و بدى نزديكتر بود روح و روان او را جنّ مىنامند و وابسته بجنّيان خواهد بود و ارواح شريره و اگر بخير و خوبى نزديك بود وابسته بعالم ملائكه و مجرّدات مىشود چنان كه در قرآن است « يَوْمَ يَقُومُ الرُّوحُ وَالْمَلائِكَةُ صَفًّا » كه ارواح صالحه و نكوكاران را در صفّ ملائكه قرار داده است . پس در عالم نهانى از چشم ما يك دسته آنها هستند كه نزديك بجهل بوده‌اند جنّ ناميده مىشوند . و آنكه نزديك به علم و خرد بوده است وابسته بعالم فرشتگان است ، و در علم ارواح ثابت شده است : آن روح كه در زندگى مراتب عالى كمالى را برگزار كرده است چون از عالم زمينى آسوده شد آماده ى وابستگى و ديدار فرشتگان مىشود . و آنكه جاهل مرد و از زندگى جز نيازمندى مادّى چيزى نفهميد نمىتواند با عالم بالا و ملائكه وابسته شود و از آنها بهره مند گردد ناچار وابسته بعالم زمينى و آدميان خواهد بود چون به اينها نزديكتر است و از آنچه گويند و انديشند ميتواند دريابد چنان كه در دوران زندگى آنها كه خردمند و آماده ى دانش هستند از علوم و مجالس درس و مجالست علماء بهره مند هستند . و آنها كه ناتوانند و كم خرد به هيچ كلاس و مدرسه و انجمن علمى راه ندارند و جز از مجامع عاميانه و گفتار بيخردان چيز ديگر درك نمىكنند . و نيز چنان كه اطفال و زنان درس نخوانده سخن كودكان و زنان همانند خود را بهتر مىخواهند و مىفهمند پس ارواح آنها هم همينگونه هستند . چون خداوند جهان را بيك روش و قانون برگزار مىكند و قانون عمومى آفرينش او از اوّل آفرينش اين بوده است . پس رفتن ارواح شرير\r\nو ناقص به آسمان و راندنشان از آنجا و گوش دادن بسخن پيغمبر و قرآن او و تعجّب از شنيدن آن بواسطه همين جهل و بيخردى و ناشايستگى است كه\r\n","description":"","footnote":"","page_name":" 375 ","page_number":375},
  {"content":"\r\n\r\nاز عالم بالا نمىتوانستند بهره مند شوند از صداى پيغمبر و قرآن او بهره مند شدند چون اگرچه روان پيغمبر و قرآن از عالم اعلى است ولى براى مردم زمين و در قالب فهم اين دسته موجودات آورده شده است از اين روى بود كه گفتند « إِنَّا سَمِعْنا قُرْآناً . . . نَقْعُدُ مِنْها مَقاعِدَ لِلسَّمْعِ . . . يَجِدْ لَه شِهاباً - الخ » .\r\n« لا نَدْرِي أشَرٌّ أُرِيدَ » 10 مجمع : يعنى : معلوم نيست كه اين راندن پريان ز آسمان براى اين است كه زين پس آدميان وظيفه اى ندارند و مكلَّف نيستند يا پيغمبرى ديگر و دين تازه خواهد بود . بعضى گفته‌اند : يعنى اين حادثه يا براى آزارى است كه بر مردم زمين خواهد رسيد يا پيغمبرى آيد و راه راست بنمايد .\r\nكشف : بعضى گفته‌اند : يعنى نميدانم از فرستادن اين پيغمبر صلاح مردم خواسته شده است كه او آنها را رهبرى كند يا بدى آنها خواسته شده است كه نافرمانى او كنند و گرفتار عذاب شوند .\r\n« لَمَّا سَمِعْنَا الْهُدى » 13 تفسير حسينى : نظم :\r\n\r\nداخل اندر دعوت او جنّ و انس\r\nتا قيامت امّتش هر نوع و جنس\r\n\r\n\r\nاو است سلطان و طفيل او همه\r\nاو است شاهنشاه و خيل او همه\r\n\r\n« وَأَنْ لَوِ اسْتَقامُوا - الخ » 16 كشف : دو جور معنى شده است :\r\n1 - سعيد بن مسيّب ، عطا ، ضحاك ، مقاتل ، حسن بصرى : يعنى اگر پايدار به راه حقّ بمانند و مؤمن باشند آب فراوانشان دهيم كه كشتشان برويد و بسيار شود تا بيازمائيم كه چگونه شكر مىكنند و پاس نعمت دارند و چند آيت قرآن بمانند اين معنى آمده است « لَوْ أَنَّهُمْ أَقامُوا التَّوْراةَ . . . - لأَكَلُوا مِنْ فَوْقِهِمْ - الخ » « لَوْ أَنَّ أَهْلَ الْقُرى آمَنُوا . . . - لَفَتَحْنا . . . - بَرَكاتٍ - الخ » « مَنْ عَمِلَ صالِحاً . . . - حَياةً طَيِّبَةً » . . . « اسْتَغْفِرُوا رَبَّكُمْ . . . يُرْسِلِ السَّماءَ - الخ » 2 - ربيع ،\r\n","description":"","footnote":"","page_name":" 376 ","page_number":376},
  {"content":"\r\n\r\nزيد بن اسلم ، كلبى : يعنى : اگر كافران بر كفر و گمراهى خود بمانند مال بسيارشان مىدهيم تا گرفتارى آينده شان شود . چنان كه همانند اين در اين آيات است : « فَلَمَّا نَسُوا . . . - فَتَحْنا . . . - أَبْوابَ - الخ » « لَوْ لا أَنْ يَكُونَ النَّاسُ أُمَّةً واحِدَةً لَجَعَلْنا لِمَنْ يَكْفُرُ بِالرَّحْمنِ لِبُيُوتِهِمْ سُقُفاً مِنْ فِضَّةٍ - الخ » .\r\nمجمع : اين جمله نقل سخن جنّ نيست و آغاز سخن حقّ است كه بعضى چنين معنى كرده‌اند : اگر اعراب مكّه مسلمان و پايدار شوند آب زياد از آسمان بايشان دهيم و به اين معنى بگفته ى مقاتل آن وقت بود كه هفت سال باران نيامد .\r\nو « ماءً غَدَقاً » براى مثل آورده شده است چون روزى و خوشى از باران فراهم شود . و در « لِنَفْتِنَهُمْ » گفته‌اند : يعنى با آنها رفتار آزمايشى كنيم كه تا چه اندازه از خواسته ها خوددارى مىكنند و در برابر سختى اين كار شكيبا هستند و همين است معنى فتنه و ابتلاء ، و بريد عجلىّ از امام صادق نقل كرده است « لأَسْقَيْناهُمْ ماءً غَدَقاً » يعنى علم بسيار از پيشوايان به آنها ميدهيم .\r\nتفسير لاهيجى : أن مخفّفه است كه أنّ با تشديد بوده است و اسم آن ضميرشان است كه در جمله آورده نشده و معنى اين است : به من وحى شده است كه قضيّه اين است : اگر جنّ و انس بر استقامت دين حقّ باشند .\r\n« يَسْلُكْه عَذاباً صَعَداً » 17 فخر : با ياء به صورت غايب و با نون مضموم و مفتوح به صورت متكلَّم مجرّد و مزيد خوانده شده است و توصيف عذاب به كلمه ى « صعد » يعنى عذابى است كه بر طاقت و توان آدمى بالا مىرود و برتر مىشود ابن عبّاس گفته است : صعد نام كوهى است در دوزخ كه بدرازى چهل سال با زدن و كشيدن به بالاى آن مىرسد و به همين روش بازش مىگردانند به پائين آن ، مثل « سَأُرْهِقُه صَعُوداً » .\r\n« أَنَّ الْمَساجِدَ لِلَّه » 18 مجمع : 1 - خليل گفته است : در آنجايها كه براى عبادت درست شده است ديگرى را در عبادت انباز خداوند نكنيد چنان كه اعراب در كعبه بت مىپرستيدند و مسيحىها در كليسا به تصوير مريم\r\n","description":"","footnote":"","page_name":" 377 ","page_number":377},
  {"content":"\r\n\r\nو مسيح بندگى و پرستش نمودار مىكردند . 2 - سعيد جبير : پاره هاى هفتگانه ى تن آدمى كه بهنگام سجده بر زمين گذارده مىشود آفريده ى خدا و نعمت او است بر آدمى پس شايسته نيست براى سجده به ديگرى جز خدا بر زمين گذارده شود . و روايت است كه معتصم خليفه ى عبّاسى از امام جواد ( ع ) معنى اين آيه را پرسيد . در جواب فرمود : هفت پاره ى تن آدمى كه به سجده بر زمين نهاده مىشود 3 - حسن بصرى : چون همه ى زمين براى پيغمبر جاى نماز است و نماز در آن روا است پس معنى آيه اين است : همه ى سر - زمينها سجده گاه خداوندى است و روا نيست كه به ديگرى سجده شود 4 - و نيز از حسن بصرى است كه معنى مسّاجد صلوات است و مقصود اين است كه نماز و عبادت خاصّ خداوند است و براى او نماز بخوانيد و ديگرى را در آن شريك نكنيد .\r\nكشف : اگر مقصود از مساجد جاى سجده و نماز باشد . جمع مسجد به كسر جيم است يعنى نمازگاهها ، و اگر مقصود آن پاره هاى تن است كه سجده را درست مىكند جمع مسجد بفتح جيم است .\r\nفخر : حسن بصرى گفته : چون در اين آيه گفته شده است : مساجد مال خدا است و با او ديگرى در آنها نپرستيد پس سنّت است كه چون به مسجد درون شوند گويند « لا إِله إِلَّا اللَّه » .\r\nتفسير حسينى : بيت :\r\n\r\nدل را بجز از ياد خدا شاد مكن\r\nبا ياد وى از كس دگر ياد مكن\r\n\r\n\r\nدل خانه ى كعبه است ويران مگذار\r\nو آن را بجز از ياد وى آباد مكن\r\n\r\n« لَمَّا قامَ عَبْدُ اللَّه - الخ » 19 فخر : اختلاف است كه اين آيه دنباله ى سخن پريان است يا جدا است و سخن پيغمبر است به زبان وحى و در هر صورت مقصود از عبد اللَّه پيغمبر است و اگر سخن خود آن حضرت باشد بايد خود را به صورت سوّم شخص و عبد اللَّه ناميده باشد و اين مناسب نيست و اگر گفتار جنّ\r\n","description":"","footnote":"","page_name":" 378 ","page_number":378},
  {"content":"\r\nباشد بايد غير سخن آنها در ميان آمده باشد و اين بر خلاف نظم سخن است و بگفته ى دسته ى اوّل « ان » اوّل آيه بكسر همزه است يعنى جنّيان گفتند :\r\nكه چون پيغمبر براى نماز به پا خاست . و اگر بگفته ى دسته دوّم درست باشد همزه با صداى بالا و فتحه است يعنى وحى ديگر كه به من شده است اين است كه چون بنده اى از بندگان خدا . . . . الخ . و در مقصود از « كادُوا يَكُونُونَ - الخ » چند معنى است : 1 - جنّيان از شنيدن قرآن بر او انبوه شدند تا قرآن بشنوند 2 - كافران بر او انبوه شدند و مخالفت كردند كه نابودش كنند 3 - مسلمانان بر او انبوه شدند چون شوق به نماز و شنيدن قرآن داشتند 4 - جنّ و انس بر مخالفت با او انبوه شدند . و آوردن كلمات عبد اللَّه بجاى رسول يا نبى اگر از وحى و پيغمبر باشد براى فروتنى است و اگر نقل از جنّ باشد براى فهماندن اين است كه چون بنده ى خدا بود و ببندگى بر خاست بيخردان كار خردمندانه ى او را عيب گرفتند .\r\nمجمع : « لِبَداً » با صداى جلو و زير لام هر دو خوانده شده است .\r\n« قُلْ إِنِّي لا - الخ » 21 فخر : عاصم و حمزه قال به صيغه ى ماضى خوانده‌اند . و مقاتل گفته است : كافران با پيغمبر گفتند : تو كارى بزرگ پيش گرفتى و با همه دشمن شدى دست از اين بدار . اين آيه بجواب آنها است و بقرائت مشهور چنين معنى مىشود : بگو در جواب . و بقرائت ديگر يعنى او بپاسخشان گفت .\r\n« إِلَّا بَلاغاً - الخ » 23 مجمع : دو معنى شده : 1 - در آيت جلو گفت : در پيشگاه قدرت پناهى ندارم اين كلمه مىفهماند كه پناهگاه من رسالت من است 2 - من اختيارى براى كس ندارم و كار من جز ابلاغ حقّ نيست . و در معنى بلاغ دو احتمال است : 1 - پناهگاهى ندارم مگر آنچه از خدا برسد 2 - مسئول ديندارى و بيدينى شما نيستم جز اينكه ابلاغ حقّ كنم .\r\n« فَلا يُظْهِرُ عَلى غَيْبِه - الخ » 21 مجمع : يعنى كسى را از غيب\r\n","description":"","footnote":"","page_name":" 379 ","page_number":379},
  {"content":"\r\n\r\nخبردار نمىكند مگر آن را كه به پيغمبرى انتخاب كند كه آنچه مصلحت باشد از غيب ، خبردارش كند .\r\n« فَإِنَّه يَسْلُكُ - الخ » 27 مجمع : كلمه ى « رَصَداً » در آخر اين آيه بمعنى راه است و مقصود اين است آن غيب كه پيغمبران را از آن خبردار مىكند راهى است كه براى آگهى از كار پيغمبران گذشته و علم بحوادث آينده باز مىكند تا او خبردار شود .\r\nكشف : « يَسْلُكُ » بجلو مىبرد و مىفرستد معنى مىشود و بعضى گفته‌اند :\r\nمقصود از رسول جبرئيل است . و معنى « رَصَداً » نگهبان است . و مقصود اين است : چون بخواهد رسول خود را از عيب خبردار كند و به او وحى كند فرشتگانى نگهبان مىفرستد كه از جلو و عقب آن را از شنيدن ديوان نگاه دارد بعضى گفته‌اند : يعنى نگهبانان رسول را از شياطين نگاه دارند . و بعضى گفته‌اند : نگاهدارى وحى و غيب مقصود است و براى اين است كه كاهن و غيبگو از آن خبردار نشود تا به پيغمبر برسد و اوّل كسى كه از غيب خبردار شود پيغمبر باشد . و بعضى گفته‌اند : چون جبرئيل بسوى پيغمبرى وحى مىآورد از هر آسمان موجودات آنجا او را فرا مىگرفتند و تحويل مىدادند تا به آسمان دنيا كه آنها او را تا زمين همراهى مىكردند و او و پيغمبر و وحى را فراگير مىشدند تا پيام خود مىرساندند .\r\nفخر : در كشّاف گفته است : اين آيه مىفهماند كرامت و سحر و نجوم همگى نادرست است چون گفته شده است : غيب را برسول پسند خود الهام مىكند پس اهل كرامت اگرچه پسنديده ى حقّ هستند رسول نيستند و ساحر و منجّم پسنديده هم نيستند . ولى من خود بتفحّص و وارسى در مدّت سى سال يقين كردم كه غيبگو هست و درست مىگويد و هم باتّفاق اهل اديان و نقل ديگران اين را درست دانسته‌اند كه تعبير خواب و گاهى ستاره شناسى و نيز پاره اى جادوها و هم الهامات اولياء همگى درست بوده است پس مقصود از آيه\r\n","description":"","footnote":"","page_name":" 380 ","page_number":380},
  {"content":"\r\n\r\nنه آن است كه صاحب كشّاف گفته . و واحدى هم كه كرامت را درست دانسته و نجوم و غيبگوئى را به اين آيه باطل دانسته است به ميل خود سخن گفته است و حقّ اين است كه آيه غيب را بطور كلَّى محدود به رسول نكرده است و بقرينه آيت جلو « إِنْ أَدْرِي أقَرِيبٌ - الخ » سخن از رستاخيز است و مقصود از غيب همان است كه كسى را از آن خبر نيست و اطَّلاع بر قيامت براى آن رسولى است كه مىآيد و آسمان مىشكافد چنان كه در قرآن است « يَوْمَ تَشَقَّقُ السَّماءُ . . . وَنُزِّلَ الْمَلائِكَةُ » كه مىفهماند در آن هنگام فرشتگان مىآيند و البتّه خبردار هستند قيامت كى خواهد بود بعلاوه كه ممكن است جمله ى « إِلَّا مَنِ ارْتَضى - الخ » استثناى از « فَلا يُظْهِرُ عَلى غَيْبِه » نباشد و باصطلاح استثناء منقطع باشد و معنى چنين باشد : عالم الغيب كس را بر غيب مخصوص خود كه قيامت است آگاه نكند .\r\nولى آن رسول پسند خود را بوسيله ى نگهبانان از جلو و عقب نگهدارى مىكند تا از سوى آدميان و جنّيان به او آسيبى نرسد .\r\nابو السعود : مقصود اين است فقط آن كس را كه برسالت پسنديد براى آگاهى از بعضى غيبهاى وابسته برسالت او خبردارش مىكند . مثل آن غيبها كه معجزه و ثبت نبوّت او است و ثواب و عقاب اعمال در آخرت كه از متعلَّقات كار پيغمبرى است . ولى وقت قيامت و اطَّلاع از هنگام آن مربوط به كار پيغمبرى نيست . و اين آيه نمىفهماند كه هيچ غيب و كرامت و كشف درست نيست زيرا مرتبه ى كامل آگاهى بر غيب كه مختصّ پيغمبران است مانع از اطَّلاع بر مراتب نازل و بعضى مكاشفات ساده براى دگر كسان نيست ، و آن غيب كامل فقط براى رسول است و كس براى ديگرى ادّعا نمىكند و مراتب ساده و نازل و مكاشفه را هم آيه نمىفهماند كه براى ديگران نيست .\r\n« لِيَعْلَمَ » 28 ابو الفتوح نوشته : تا بداند . قتاده گفت : يعنى محمّد بداند . مجاهد گفت : مكذّبان بدانند كه رسولان خداى رسالت و پيغامهاى او بگذاردند و در او هيچ خلل نكردند .\r\n","description":"","footnote":"","page_name":" 381 ","page_number":381},
  {"content":"\r\n\r\nمجمع : 1 - قتاده گفت : تا محمّد بداند پيامبران پيش از او همگى پيام خداوند بمردم رساندند چنان كه خودش پيام خداى بدرستى رساند چون همگى بحراست حقّ محفوظ بودند 2 - بعضى گفته‌اند : تا خداوند بداند كه رسولان ابلاغ كردند 3 - تا آنچه حقّ مىدانست و معلوم بود نمودار شود .\r\n4 - مقصود « ليبلغوا » است و بجاى آن « لِيَعْلَمَ أَنْ قَدْ أَبْلَغُوا » گفته شده است از نظر توسّع و باز بودن جاى سخن كه بجاى آن گونه كلام چيزى گفته شده است كه نتيجه ى همان مقصود را برساند . و از اين گونه سخن است اين جمله كه كسى بگويد « ما علم اللَّه ذلك منّي » يعنى خدا اين راز من نمىداند و مقصود اين است : چيزى نبوده است تا خدا بداند و اگر باشد او مىداند و به جاى « ما كان » « ما علم اللَّه » گفته شده كه نتيجه ى هر دو يكى است .\r\nسخن ما : 1 - آفرينش جنّ را در همين مجلَّد سوره ى الرّحمن اظهار نظر كرده‌ايم .\r\n2 - در آيات 8 - 9 كه گفته شده است « أَنَّا لَمَسْنَا . . . كُنَّا نَقْعُدُ - الخ » ما به آسمان مىرفتيم براى شنيدن و اكنون كه رفتيم آتش فراوان به نگهبانى بود اوّلا : شايد اشاره به تحوّلى باشد كه در دوران بسيار قديم براى فضاى بالا پيدا شده است كه موجب احتراق آنگونه موجودات باشد . و در ثانى : شايد براى نشان دادن قدرت بينهايت خداوندى است كه همان جنّ و آنچه بر خود مسلَّط مىدانيد و از آن مىترسيد و به كهانت و غيبگوئى خود از او الهام مىگيريد اين فكر و انديشه اى است نادرست چه آنها هم مثل شما توان فرا گرفتن اخبار آينده و آسمانى ندارند . و در برابر قدرت حقّ كسب خبرشان موجب سوختن آنها است و اگر تا كنون از اين راهها براى خود آرامش خاطرى فراهم ميكرديد و غيبگو و كاهن را مايه ى اميدوارى خود مىدانستيد از هم اكنون بدانيد آنها كه اين خبرها به غيبگوها مىدادند خود هم مىسوزند و نابود ميشوند و اطَّلاعى بكس نمىتوانند بدهند . سوّم : شايد براى معرّفى مقام پيغمبر است كه اگر شما\r\n","description":"","footnote":"","page_name":" 382 ","page_number":382},
  {"content":"\r\nمىپنداريد جنّ بزرگان شما را از آينده و سرگذشتهاى آسمانى آگاه مىكند و پيغمبر هم از همان مردم است و پريان اين سخنان را به او مىآموزند . بدانيد كه رابطه ى محمّد با جنّ نه مانند مردان شما است بلكه آنها سر بفرمان او و دل - داده ى قرآن او و منكر و بدگوى آن افراد از خود هستند كه كافرند و با او سر و كار ندارند و خود اقرار دارند كه اگر شما مىپنداشتيد كه ما از آسمان خبردار مى - شديم و راه گمراهى شما را باز مىكرديم اكنون قرآن و رهبرى محمد همه ى اينها را نابود كرده است و اگر كسى بخواهد ادعاى خبر آسمانى و غيبگوئى كند بتير شهاب و آتش آسمانى مىسوزد و ديگر براى غيبگوها ارزش و شخصيّت نخواهد بود چنان كه همين نتيجه بگفته ى بعضى جزء حوادث ميلاد پيغمبر نمودار شد .\r\n3 - آيت 16 - 17 كه گفته شده است : اگر مردم پايدار بدين بودند آب فراوانشان مىدهيم تا بيازمائيم - الخ ، شايد نشان مىدهد حقيقت ايمان و گروش را كه در برابر هيچگونه بهره مندى و يا محروميّت متزلزل نمىشود و مؤمن مستقيم آن است كه در نعمت و خوشى و در نقمت و ناخوشى يا دو دل او با حقّ باشد و بدرستى امتحان بدهد و بر خودش و ديگران استقامت ايمانش پوشيده نماند . پس اگر كسى خود را مؤمن دانست و بهره مند شد و نعمت و آب فراوان به او رسيد و مست سرمايه و آسايش شد و رو گردان از حقّ البتّه گرفتار عذاب خواهد شد كه آن استقامت اوّل و ايمان اگر پا بر جا و در دل جايگزين مىبود گول خوشيهاى زندگى را نمىخورد و روى از حقّ نمىگرداند از اين روى گفته شده كه اگر پس از استقامت بر طريقت مستقيم و رسيدن بخوشى كسى رو گردان شد گرفتارش مىكنيم چون نعمت دين را از دست داد و نعمت آب و فراوانى وسائل زندگى را كفران كرده است و در حقيقت درست امتحان نداده است و در كار خود پايدار و ثابت نبوده .\r\n4 - آيات 18 - 19 كه گفته شده است مسجد مال خدا است و چون بنده ى خدا بپاخاست - الخ . شايد از نقل سخن جنّ باشد كه آنها هم\r\n","description":"","footnote":"","page_name":" 383 ","page_number":383},
  {"content":"\r\n\r\nمىدانند سجده براى غير خدا جايز نيست و مقصود از مساجد معنى عام است از نظر توسّع كه اصل سجده باشد و مقصود از آيت بعد شايد سرزنش جنّ باشد به اعراب مكّه در برابر بنده ى خدا محمّد كه براى خدا پرستى بپاخاست انبوه شدند و مخالفت كردند چنان كه از ديگران هم اين معنى نقل شد .\r\n5 - آيات 26 - 27 « عالِمُ الْغَيْبِ . . . إِلَّا مَنِ ارْتَضى - الخ » شايد مقصود اين باشد كه جز به پيغمبر كه خدا پسنديده و انتخاب كرده است ديگرى بر غيب آگاه نيست و اگر كسى خبرى از آينده داد و درست بود نه اين است كه در حقيقت عالم بغيب بوده است بلكه از پندار خود سخنى گفته است و درست در آمده است و ممكن است در معنى رسول تصرّف شود و گفته شود « ارْتَضى مِنْ رَسُولٍ » نه رسالت از سوى حقّ و پيغمبرى است بلكه بطور كلَّى هر كس را خدا خواست و بسرنوشت او بود حالت نفسانى ارتباط با موجبات حوادث براى او فراهم مىشود و مىتواند مختصر الهامى از آينده پيدا كند و دستگاه گيرنده از حقايق عالم در روان او درست شود كه پاره اى چيزها را دريابد .\r\nسورهء مزّمّل - 73\r\nبِسْمِ اللَّه الرَّحْمنِ الرَّحِيمِ\r\nيا أَيُّهَا الْمُزَّمِّلُ ( 1 ) قُمِ اللَّيْلَ إِلَّا قَلِيلًا ( 2 ) نِصْفَه أَوِ انْقُصْ مِنْه قَلِيلًا ( 3 ) أَوْ زِدْ عَلَيْه وَرَتِّلِ الْقُرْآنَ تَرْتِيلًا ( 4 ) إِنَّا سَنُلْقِي عَلَيْكَ قَوْلًا ثَقِيلًا ( 5 ) إِنَّ ناشِئَةَ اللَّيْلِ هِيَ أَشَدُّ وَطْئاً وَأَقْوَمُ قِيلًا ( 6 ) إِنَّ لَكَ فِي النَّهارِ سَبْحاً طَوِيلًا ( 7 ) وَاذْكُرِ اسْمَ رَبِّكَ وَتَبَتَّلْ إِلَيْه تَبْتِيلًا ( 8 ) رَبُّ الْمَشْرِقِ وَالْمَغْرِبِ لا إِله إِلَّا هُوَ فَاتَّخِذْه وَكِيلًا ( 9 ) وَاصْبِرْ عَلى ما يَقُولُونَ وَاهْجُرْهُمْ هَجْراً جَمِيلًا ( 10 ) وَذَرْنِي\r\n","description":"","footnote":"","page_name":" 384 ","page_number":384},
  {"content":"\r\nوَ الْمُكَذِّبِينَ أُولِي النَّعْمَةِ وَمَهِّلْهُمْ قَلِيلًا ( 11 ) إِنَّ لَدَيْنا أَنْكالًا وَجَحِيماً ( 12 ) وَطَعاماً ذا غُصَّةٍ وَعَذاباً أَلِيماً ( 13 ) يَوْمَ تَرْجُفُ الأَرْضُ وَالْجِبالُ وَكانَتِ الْجِبالُ كَثِيباً مَهِيلًا ( 14 ) إِنَّا أَرْسَلْنا إِلَيْكُمْ رَسُولًا شاهِداً عَلَيْكُمْ كَما أَرْسَلْنا إِلى فِرْعَوْنَ رَسُولًا ( 15 ) فَعَصى فِرْعَوْنُ الرَّسُولَ فَأَخَذْناه أَخْذاً وَبِيلًا ( 16 ) فَكَيْفَ تَتَّقُونَ إِنْ كَفَرْتُمْ يَوْماً يَجْعَلُ الْوِلْدانَ شِيباً ( 17 ) السَّماءُ مُنْفَطِرٌ بِه كانَ وَعْدُه مَفْعُولًا ( 18 ) إِنَّ هذِه تَذْكِرَةٌ فَمَنْ شاءَ اتَّخَذَ إِلى رَبِّه سَبِيلًا ( 19 )\r\nإِنَّ رَبَّكَ يَعْلَمُ أَنَّكَ تَقُومُ أَدْنى مِنْ ثُلُثَيِ اللَّيْلِ وَنِصْفَه وَثُلُثَه وَطائِفَةٌ مِنَ الَّذِينَ مَعَكَ وَاللَّه يُقَدِّرُ اللَّيْلَ وَالنَّهارَ عَلِمَ أَنْ لَنْ تُحْصُوه فَتابَ عَلَيْكُمْ فَاقْرَؤُا ما تَيَسَّرَ مِنَ الْقُرْآنِ عَلِمَ أَنْ سَيَكُونُ مِنْكُمْ مَرْضى وَآخَرُونَ يَضْرِبُونَ فِي الأَرْضِ يَبْتَغُونَ مِنْ فَضْلِ اللَّه وَآخَرُونَ يُقاتِلُونَ فِي سَبِيلِ اللَّه فَاقْرَؤُا ما تَيَسَّرَ مِنْه وَأَقِيمُوا الصَّلاةَ وَآتُوا الزَّكاةَ وَأَقْرِضُوا اللَّه قَرْضاً حَسَناً وَما تُقَدِّمُوا لأَنْفُسِكُمْ مِنْ خَيْرٍ تَجِدُوه عِنْدَ اللَّه هُوَ خَيْراً وَأَعْظَمَ أَجْراً وَاسْتَغْفِرُوا اللَّه إِنَّ اللَّه غَفُورٌ رَحِيمٌ ( 20 )\r\nمعنى لغات : « الْمُزَّمِّلُ » از متزمّل است و مزّمّل با فتح ميم بمعنى خود را بجامه ى خود پيچيده و براى كنايه از سستى و كوتاهى در كار خود نيز استعمال مىشود . « تَرْتِيلًا » به صورتى سخن را در آوردن و قرآن را به خوبى و استوارى خواندن و كلمات آن را نمودار كردن . « ناشِئَةَ » اوّل شب اوّل روز خواب پس از خواب . « سبح » كارهاى جوربجور براى زندگى انجام دادن . « كثيب » تپه ى ريگى . « مهيل » ريزان چون ريگ نرم كه بيك جاى نمىماند .\r\n","description":"","footnote":"","page_name":" 385 ","page_number":385},
  {"content":"\r\nترجمه : بنام خداى بخشنده بهمگان مهربان به مؤمنان\r\n1 اى پيچيده خود بجامه\r\n2 شب خيز مگر اندكى\r\n3 چه نصف يا كم و بيش از آن\r\n4 و قرآن چيده چيده نمودار بخوان\r\n5 كه البتّه ما گرانمايه سخنى بر تو افكنيم\r\n6 و شب خيزى گرچه دشوار است ارزنده زارى و درست گفتارى است\r\n7 كه بروز كارهاى دور و دراز دارى\r\n8 پس نام پروردگار خود به زبان آر و بسوى او گريز\r\n9 كه خداى خاور است و باختر و جز او دگر خدائى نيست و او را پشتيبان خود بدان .\r\n10 و ز گفته ى كافران شكيبا شو و زيشان بخوى خوش جدا باش\r\n11 و مرا گذار با آن سرمايه دار كه سخن حقّ دروغ شمارد و اندكى مجالشان ده\r\n12 كه به پيشگاه ما شكنجه است و دوزخ\r\n13 و خوراكى گلوگير و آزارى دردناك\r\n14 به آن روز كه كوه و زمين بلرزد و كوهها همچو تپه ى ريگ روان شود\r\n15 اى كافران ما پيامبرى بسوىتان فرستاديم كه گواه كار شما است همچنانكه براى فرعون فرستاديم\r\n16 و او نافرمانيش كرد و ما سخت او را گرفتار كرديم\r\n17 شما كه كافر شديد چگونه به روزى كه نوزادان را پير كند پرهيزكار شويد ؟\r\n18 به آن روز آسمان ز هم شكافد و وعده ى خداوند انجام شده باشد\r\n19 البتّه اين سخنان ياد - آورى [ ز سوى حقّ 
  ] است تا هر كه خواهد راه خداى خويش پيش گيرد .\r\n20 [ اى محمّد بدان 
  ] خداى تو ز شب خيزيت خبردار است چه نيمه شب يا يك سوّم و يا كمتر از دو سوّم آن بود و هم از آنها كه با تو شب خيزند چه شب و روز ، او به اندازه كند و بدان توان بيدارى شب نداريد پس بر شما بخشود و آنچه توانيد ز قرآن بخوانيد كه خدا بداند : شود از شما كسى بيمار باشد و ديگرى براى روزى به سفر رود و نيز مردمى در جنگ به راه حقّ باشند پس آنچه توانيد ز قرآن بخوانيد و نماز بپاى داريد و زكات دهيد و به خدا وام ز نكوكارى دهيد چه آنچه براى خود ز پيش فرستيد به پيشگاه حقّ آماده يابيد و آن بهتر است و بزرگتر مزد و هم آمرزش از او خواهيد كه آمرزنده و مهربان همو است و بس .\r\nسخن مفسّرين : مجمع : بعضى اين سوره را تمام مكّى دانسته‌اند ، بعضى\r\n","description":"","footnote":"","page_name":" 386 ","page_number":386},
  {"content":"\r\nمدنى ، دسته اى گفته‌اند : چند آيه بمكّه و چند آيه بمدينه نازل شده است .\r\nو قاريهاى بصره نوزده آيه دانسته‌اند و دسته اى از مردم مدينه هجده آيه و ديگران بيست آيه و مردم كوفه و شام و بعضى از مدنيها « الْمُزَّمِّلُ » را يك آيه دانسته‌اند . غير از آخرين قاريهاى مدينه « شِيباً » را آخر آيه دانسته‌اند و مردم مكّه « إِلَيْكُمْ رَسُولًا » را آخر آيه دانسته‌اند .\r\n« يا أَيُّهَا الْمُزَّمِّلُ » 1 كشف : در اوّل اين سوره « قُمِ اللَّيْلَ - الخ » نماز شب واجب شد و به آخر « عَلِمَ أَنْ لَنْ - الخ » نسخ شد .\r\nجهت نزول : اسباب النّزول : جابر گفت : قريش بدار النّدوة فراهم شدند كه پيغمبر را چگونه معرّفى كنند تا مردم از او دورى نمايند . يكى گفت :\r\nغيبگو . گفتند : غيبگو نيست . ديگرى گفت : مىگوئيم ديوانه است . گفتند :\r\nديوانه هم نيست ، سوّمى گفت جادو مىناميم ، باز گفتند : او جادو نيست .\r\nچون پيغمبر از اين گفتگو خبردار شد خود را بجامه هاى خويش پيچيد و بخواب رفت . جبرئيل آمد و گفت « يا أَيُّهَا الْمُزَّمِّلُ » .\r\nكشف : مزّمّل بمعنى متزمّل است كه تا به زاى تبديل و ادغام شده است .\r\n1 - ابن عباس گفت : چون پيغمبر ( ص ) بكوه حراء جبرئيل ديد ترسيد كه بندهاى تنش مىلرزيد برگشت و مىگفت « زمّلونى » و او را به قطيفه پيچيدند جبرئيل آمد و گفت « يا أَيُّهَا - الخ » 2 - بعضى گفته‌اند : لباس خواب خود را پيچيده بود كه اين آيه آمد 3 - بجامه ى خود براى نماز نقل كرده‌اند 4 - عكرمه گفته است زمل بمعنى بار برداشتن است پس معنى اين است : اى كه بار سنگين پيامبرى بر دوش دارى 5 - سدّى گفته است : اين جمله كنايه از خواب است يعنى اى كه همه شب بخواب هستى 6 - بعضى از حكما گفته‌اند اين سخن با پيغمبر پيش از آن بود كه مأمور پيغمبرى شود و پس از آن او را بيا ايّها النّبىّ و يا ايّها الرّسول خطاب كردند 7 - اين گونه سخن براى خوى گرفتن و آرامش دلست\r\n","description":"","footnote":"","page_name":" 387 ","page_number":387},
  {"content":"\r\n\r\nمثل « ما تِلْكَ بِيَمِينِكَ يا مُوسى » كه از موسى در طور پرسيدند چه در دست راست خوددارى ؟ براى اين بوده است كه از ترس آرام گيرد تا به او وحى شود 8 - گفته‌اند : يعنى اى گمنام به زودى بلند آواره ات كنيم .\r\nفخر : اين كلمه سه قرائت شده است : 1 - مزّمّل با تشديد زاى و ميم .\r\n2 - عكرمه به تخفيف زاى و تشديد دال خوانده است به صورت اسم فاعل و مفعول در كلام نيست يعنى « مزّمّل نفسه » و يا به صيغه ى اسم مفعول كه ديگرى يا خودش او را بجامه پيچيده 3 - « متزمّل » با تاء به صورت اصل .\r\nحسينى : در آغاز پيامبرى پيغمبر كه نماز مىخواند خود را به گليمى پيچيد . و از خديجه نقل است كه آن گليم مثل چادرى بود چهارده زراع كه نصف آن بر بالاى ما بود و نصف ديگر را پيغمبر به خود مىپيچيد و نماز ميخواند و اين آيه بر او نازل شد .\r\n« قُمِ اللَّيْلَ - الخ » 3 مجمع : يعنى نماز بخوان در نصف از شب يا اندكى كمتر از نصف و يا كمى بيش از آن و از امام صادق ( ع ) نقل است : قليل يعنى نيمه و معنى اين است نيم شب نماز بخوان يا اندكى از نيمه كم يا اندكى بر نيمه بيفزاى . پيغمبر و گروهى مؤمن شب براى نماز بلند مىشدند و گاه مىشد كه نمىدانستند چه اندازه ى شب بيدار بوده‌اند و چه گذشته و مانده از اينروى همه شب بيدار مىبودند و رنج مىبردند تا اينكه بآيات آخر اين سوره تخفيف داده شد و اين وظيفه ى سنگين از دوششان برداشته شد ، عائشه گفته است : باوّل اين سوره شبخاستن به نماز واجب شد و پس از دوازده ماه به آخر سال آخر اين سوره نازل شد و حكم برداشته شد و دستور واجب مستحبّ شد . سعيد بن جبير گفته است : ميان اول سوره كه نماز شب واجب شد و آخر آن كه حكم وجوب تبديل بندب شد ده سال فاصله شد . مقاتل و ابن كيسان گفته‌اند : اين دستور بمكّه بوده است پيش از وجوب پنج نماز شبانه روزى و چون اينها واجب شد آن منسوخ گشت . ولى از ظاهر اين آيات نسخ حكم\r\n","description":"","footnote":"","page_name":" 388 ","page_number":388},
  {"content":"\r\n\r\nفهميده نمىشود ، پس بهتر اين است كه بگوئيم نماز به نيمه شب مستحبّ است .\r\n« رَتِّلِ الْقُرْآنَ » 4 ابو الفتوح : 1 - يعنى كلمات را از هم گشاده و هويدا بخوان و عرب گويد « ثغر رتل » يعنى دندان از هم جدا 2 - ابو بكر بن طاهر گفت : يعنى با لطف سخن بينديش و خود را موظَّف بانجام احكام آن بدان و دلت را بدريافت معنى آن وادار و سر خود را يكبارگى متوجّه آن بدار .\r\nكشف : 1 - بعضى گفته‌اند : يعنى به همان جور كه هست بخوان و كلمات را پس و پيش مكن 2 - يعنى آيات را بشتاب مخوان 3 - آواز خود بمانند آدم اندوهناك و ناتوان نمودار كن .\r\nفخر : پس از فرمان بسحرخيزى دستور رسيد كه قرآن به ترتيل خوانده شود تا از انديشيدن در حقايق قرآن و دقايق ذكر و وصف حقّ دل آدمى بزرگى و شكوه خداوندى را دريابد . و چون به جمله هاى بيم و نويد رسد ترس و اميد در دل فراهم شود . و از اين راه دل به پرتو حقّ شناسى روشن شود .\r\nولى شتاب در خواندن قرآن مىرساند كه بمعانى و حقايق آن توجّه نشده است . پس مقصود از اين دستور حضور قلب است و آمادگى دل براى توجّه به حقّ و كمال معرفت .\r\n« قَوْلًا ثَقِيلًا » 5 ابو السعود : 1 - يعنى قرآنى كه بزرگ است و تكاليف سنگين بر دوش مردم مىگذارد 2 - سنگين است بر پيغمبر كه در ابلاغ آن از كافران آزار مىبيند 3 - يعنى سخن استوار در لفظ و سخت و پا بر جاى در معنى كه گويا سنگين است و نتوان آن را جابجا كرد و عوض نمود 4 - فهم آن بر مردم سنگين است كه صفاى دل و چشم باريكبين مىخواهد 5 - در ترازوى حساب سنگين است و ارزنده 6 - بر منكرين سنگين است كه آن را بپذيرند و دشوار است كه آن را به كار بندند 7 - سنگين است و دشوار بر پيغمبر كه آن را فراگيرد . ابن عبّاس گفت : چون به پيغمبر وحى مىشد و به او قرآن ميآموختند چنان بر او سنگين بود كه پوست بدنش دگرگون مىشد . عايشه گفت به روزى سرد\r\n","description":"","footnote":"","page_name":" 389 ","page_number":389},
  {"content":"\r\n\r\nآن حضرت را در وحى ديدم كه از پيشانى عرق مىريخت و پاره هاى بدنش ز هم جدا مىشد .\r\nمجمع : دشوار است و سنگين بر كافران كه از نادانى و گمراهى و زشت - كارىشان پرده بر مىدارد .\r\nفخر : 1 - يعنى سنگين است كه نمىتوان آن را نابود كرد چنان كه در آيت ديگر است « نَحْنُ نَزَّلْنَا الذِّكْرَ وَإِنَّا لَه لَحافِظُونَ » 2 - سنگين است كه خرد مردم بفهم آن نمىرسد و بروزگاران متكلَّمين در آنچه بعقل درك مىشود بحث كرده‌اند و فقها در احكام آن و علماى لغت و ادب در الفاظ آن و معانى آنها سخنان دور و دراز دارند و در هر دورانى بمعنى و نكته اى از قرآن بر ميخورند كه گذشتگانشان به آن نرسيده‌اند ، و اين جمله به منزلت علَّت است براى نماز شب كه چون سخنى سنگين بر تو فرستاديم بايد بشب در عبادت و تصفيه ى روح خود باشى تا آماده ى فراگيرى و ابلاغ آن شوى .\r\nحسينى : نظم :\r\n\r\nحمل چنين بار به مقدار تو است\r\nكار كسى نيست كه اين كار تو است\r\n\r\n\r\nكس نتواند زدن اينجا نفس\r\nقوّت اين كار تو دارى و بس\r\n\r\n« ناشِئَةَ اللَّيْلِ » 6 ابو الفتوح : 1 - ناشئه ساعتهاى شب است كه هر ساعتى نو پديد مىشود چنان كه ابر چون پيدا شود گويند « نشأت السّحاب » .\r\n2 - عبد اللَّه عبّاس گفت : ناشئه همه ى شب را گويند 3 - ايستادن بشب باشد و از زبان حبشى گرفته شده است كه آنها مىگويند « نشا » يعنى او به پا - خاست 4 - عكرمه گفته است : ايستادن باوّل شب است و از امام زين العابدين ( ع ) نقل است كه ميان نماز شام و خفتن نماز زياد مىخواند چون پرسيدند : اين چه نمازى است ؟ فرمود « إِنَّ ناشِئَةَ اللَّيْلِ هِيَ أَشَدُّ » و همين است ناشئه اللَّيل 5 - قتاده و ابو مجلَّز گفتند : ناشئه ساعت بعد از نماز خفتن است 6 -\r\n","description":"","footnote":"","page_name":" 390 ","page_number":390},
  {"content":"\r\nعايشه گفت : ناشئه آن باشد كه آدمى بخسبد و به پا خيزد و آنچه بعد از بيدارى از خواب نماز خواند ناشيه باشد 7 - يمان و ابن كيسان گفتند : ناشيه از جاى خاستن به آخر شب است .\r\n« أَشَدُّ وَطْئاً » 6 مجمع : بكسر واو و مدّ طاء « وطاء » و نيز بفتح واو و سكون طاء قرائت شده است . و بقرائت اوّل بمعنى مواطأة و موافقت است يعنى دل و زبان و گوش نمازگزار در آن هنگام بهتر با يكدگر موافق و همكار هستند و آماده ى فكر و توجّه بحقّ كه در آن دل شب دل آدمى به چيزى گرفتار و مشغول نيست و بقرائت دوّم « وطأ » بمعنى سنگينى است يعنى بشب خاستن سنگين است و سخت كه آدمى از خواب بلند شود و به عبادت پردازد .\r\n« أَقْوَمُ قِيلًا » 6 طبرى : انس خواند « اصوب قيلا » بر او خرده گيرى كردند كه آيه اقوم است نه اصوب او گفت : اصوب ، اقوم ، اهيأ ، هر سه بيك معنى است و ابن عبّاس گفت : يعنى بفهميدن قرآن نزديكتر است . قتاده گفت : يعنى بهتر به ياد انسانى است و بحفظ نزديكتر است . ابن زيد گفت :\r\nخواندن در آن وقت بدرستى نزديكتر است چون از دگر كارها آسوده است .\r\n« لَكَ فِي النَّهارِ سَبْحاً طَوِيلًا » 7 طبرى : يعنى بروز وقت دارى و ميتوانى كارهاى جوربجور انجام دهى . و يحيى بن يعمر سبخا با مردخاى نقطه دار خوانده است كه بمعنى پشم و پنبه ى از هم گشاده و حلَّاجى شده است كه نزديك است بمعنى فراغت و وسعت وقت .\r\nمجمع : اين آيه مىفهماند كه براى هيچ كارى اگرچه تحصيل علم باشد نمىشود نماز شب را ترك كرد چون به پيغمبر گفته شده است : تو به روز ، كار زياد دارى پس در شب براى نماز بپاخيز و با اينكه پيغمبر كارهاى زياد بسيار با ارزش داشته است باز هم به او گفته‌اند شب برخيز براى نماز پس بر ديگران هر چه كار مهم بروز داشته باشند مانع نماز شبشان نمىشود .\r\n« رَبُّ الْمَشْرِقِ » 9 مجمع : با رفع باء خوانده شده است كه مبتدا باشد\r\n","description":"","footnote":"","page_name":" 391 ","page_number":391},
  {"content":"\r\nو با جرّ خوانده‌اند تا تابع باشد براى « رَبِّكَ » در آيت جلو .\r\n« أَدْنى مِنْ ثُلُثَيِ اللَّيْلِ - الخ » 20 مجمع : يعنى بعضى شبها نزديك دو سوّم آن را ايستاده به نماز هستى و بعضى شبها نزديك به نصف از شب را و در ديگرى نزديك به يك سوّم . و كلمات نصف و ثلث با جرّ خوانده شده است يعنى كمتر از نصف و ثلث شب نماز مىخوانى . و با نصف خوانده‌اند يعنى به اندازه ى نصف و ثلث نماز مىخوانى كه به قرائت اوّل عطف بر ثلثي و مجرور به من دانسته شده و بقرائت دوّم عطف بر تقوم كرده شده است .\r\n« لَنْ تُحْصُوه » 20 مجمع : 1 - يعنى تمام آن ساعتهاى نصف و دو سوّم و يك سوم را نمىتوانيد بشناسيد كه در آن مواقع به نماز باشيد . و مقاتل گفت :\r\nكسانى بودند كه شب تا بصبح نماز مىخواندند كه مبادا چيزى از اندازه ى واجب ترك شود از اينروى بود كه گفته شد : شما نمىتوانيد آن مواقع را بشناسيد و به نماز باشيد 2 - يعنى نمىتوانيد همه شب به نماز باشيد و كوتاهى در اين كار خواهيد كرد .\r\n« فَتابَ عَلَيْكُمْ » 20 مجمع : 1 - يعنى مستحبّ قرار داد نه واجب .\r\n2 - چنان كه از توبه كار باز خواست نمىشود و او را مىبخشند شما را هم خدا بخشيد كه واجب نكرد و زير بار وجوب نيستيد 3 - بر شما سبك كرد كه واجب نكرد « فَاقْرَؤُا ما تَيَسَّرَ » 20 فخر : 1 - مقصود از قرائت نماز است و معنى چنين است كه آنچه ممكن باشد نماز بخوانيد 2 - مقصود قرائت در نماز واجب مغرب و عشا است يعنى به نماز شام و خفتن آنچه شود قرآن بخوانيد 3 - يعنى آنچه توانيد بشب نماز بخوانيد و اين دستور نسخ شد به نماز پنجگانه شبانه روز و اين جمله دستور لازم نيست 4 - يعنى آنچه توانيد قرآن بخوانيد كه مقصود خواندن و به ياد داشتن قرآن است . و بعضى گفته‌اند : صد آيه و بعضى پنجاه آيه و بعضى يك سوره ى كوچك را كافى دانسته‌اند .\r\nتفسير مقتنيات الدّرر حائرى : ابو مسلم گفته است : مقصود از به پا خاستن\r\n","description":"","footnote":"","page_name":" 392 ","page_number":392},
  {"content":"\r\n\r\nشب براى خواندن قرآن است . و بيشتر آنها كه گفته‌اند : مقصود از « فَاقْرَؤُا ما - الخ » خواندن قرآن است نه انجام نماز آن را واجب ندانسته‌اند و قرآن خواندن بشب را مستحبّ دانسته‌اند .\r\nمجمع : بعضى امر « فَاقْرَؤُا » را واجب دانسته‌اند تا هر كسى قرآن بخواند و در آيات توحيد و نبوّت بينديشد .\r\n« يَضْرِبُونَ فِي الأَرْضِ » 20 ابو الفتوح : عبد اللَّه مسعود گفت : هر كه كالائى از شهرى بشهرى ببرد و بنرخ روز بفروشد ثواب شهيدان برد آنگاه اين آيه را خواند .\r\n« فَاقْرَؤُا ما تَيَسَّرَ - الخ » 20 مجمع : از امام رضا عليه السلام از پدرانش عليهم السّلام نقل شده است : يعنى آنچه فراهم شود دلنرمى و صفاى اندرون آدمى است . كشف : اين جمله وادار مىكند بشبخيزى استحبابى و نسخ مىكند وجوب آن را تا مردم در فشار نباشند . لاهيجى : اين جمله براى تأكيد است .\r\n« خَيْراً وَأَعْظَمَ أَجْراً » 20 فخر : با نصب « خير و اجر » خوانده شده است كه مفعول « تجدوا » باشد ، و با رفع خوانده‌اند : و ابن عبّاس گفته است يعنى آنچه جلو بفرستيد بهتر است از وصيّتى كه بهنگام مرگ بكنيد . زجّاج گفته است : يعنى بهتر است از بهره هاى زندگى . و معنى كه ابن عبّاس گفته است بهتر است .\r\nسخن ما در اين آيات همان ترجمه و نقل از ديگران است\r\nسورهء مدّثّر - 74\r\nبِسْمِ اللَّه الرَّحْمنِ الرَّحِيمِ\r\nيا أَيُّهَا الْمُدَّثِّرُ ( 1 ) قُمْ فَأَنْذِرْ ( 2 ) وَرَبَّكَ فَكَبِّرْ ( 3 ) وَثِيابَكَ فَطَهِّرْ ( 4 ) وَالرُّجْزَ فَاهْجُرْ ( 5 ) وَلا تَمْنُنْ تَسْتَكْثِرُ ( 6 ) وَلِرَبِّكَ فَاصْبِرْ ( 7 ) فَإِذا نُقِرَ فِي النَّاقُورِ ( 8 ) فَذلِكَ يَوْمَئِذٍ يَوْمٌ عَسِيرٌ ( 9 ) عَلَى الْكافِرِينَ غَيْرُ يَسِيرٍ ( 10 ) ذَرْنِي وَمَنْ خَلَقْتُ وَحِيداً ( 11 ) وَجَعَلْتُ لَه مالًا\r\n","description":"","footnote":"","page_name":" 393 ","page_number":393},
  {"content":"\r\nمَمْدُوداً ( 12 ) وَبَنِينَ شُهُوداً ( 13 ) وَمَهَّدْتُ لَه تَمْهِيداً ( 14 ) ثُمَّ يَطْمَعُ أَنْ أَزِيدَ ( 15 ) كَلَّا إِنَّه كانَ لآياتِنا عَنِيداً ( 16 ) سَأُرْهِقُه صَعُوداً ( 17 ) إِنَّه فَكَّرَ وَقَدَّرَ ( 18 ) فَقُتِلَ كَيْفَ قَدَّرَ ( 19 ) ثُمَّ قُتِلَ كَيْفَ قَدَّرَ ( 20 ) ثُمَّ نَظَرَ ( 21 ) ثُمَّ عَبَسَ وَبَسَرَ ( 22 ) ثُمَّ أَدْبَرَ وَاسْتَكْبَرَ ( 23 ) فَقالَ إِنْ هذا إِلَّا سِحْرٌ يُؤْثَرُ ( 24 ) إِنْ هذا إِلَّا قَوْلُ الْبَشَرِ ( 25 ) سَأُصْلِيه سَقَرَ ( 26 ) وَما أَدْراكَ ما سَقَرُ ( 27 ) لا تُبْقِي وَلا تَذَرُ ( 28 ) لَوَّاحَةٌ لِلْبَشَرِ ( 29 ) عَلَيْها تِسْعَةَ عَشَرَ ( 30 ) وَما جَعَلْنا أَصْحابَ النَّارِ إِلَّا مَلائِكَةً وَما جَعَلْنا عِدَّتَهُمْ إِلَّا فِتْنَةً لِلَّذِينَ كَفَرُوا لِيَسْتَيْقِنَ الَّذِينَ أُوتُوا الْكِتابَ وَيَزْدادَ الَّذِينَ آمَنُوا إِيماناً وَلا يَرْتابَ الَّذِينَ أُوتُوا الْكِتابَ وَالْمُؤْمِنُونَ وَلِيَقُولَ الَّذِينَ فِي قُلُوبِهِمْ مَرَضٌ وَالْكافِرُونَ ما ذا أَرادَ اللَّه بِهذا مَثَلًا كَذلِكَ يُضِلُّ اللَّه مَنْ يَشاءُ وَيَهْدِي مَنْ يَشاءُ وَما يَعْلَمُ جُنُودَ رَبِّكَ إِلَّا هُوَ وَما هِيَ إِلَّا ذِكْرى لِلْبَشَرِ ( 31 ) كَلَّا وَالْقَمَرِ ( 32 ) وَاللَّيْلِ إِذْ أَدْبَرَ ( 33 ) وَالصُّبْحِ إِذا أَسْفَرَ ( 34 )\r\nإِنَّها لإِحْدَى الْكُبَرِ ( 35 ) نَذِيراً لِلْبَشَرِ ( 36 ) لِمَنْ شاءَ مِنْكُمْ أَنْ يَتَقَدَّمَ أَوْ يَتَأَخَّرَ ( 37 ) كُلُّ نَفْسٍ بِما كَسَبَتْ رَهِينَةٌ ( 38 ) إِلَّا أَصْحابَ الْيَمِينِ ( 39 ) فِي جَنَّاتٍ يَتَساءَلُونَ ( 40 ) عَنِ الْمُجْرِمِينَ ( 41 ) ما سَلَكَكُمْ فِي سَقَرَ ( 42 ) قالُوا لَمْ نَكُ مِنَ الْمُصَلِّينَ ( 43 ) وَلَمْ نَكُ نُطْعِمُ الْمِسْكِينَ ( 44 ) وَكُنَّا نَخُوضُ مَعَ الْخائِضِينَ ( 45 ) وَكُنَّا نُكَذِّبُ بِيَوْمِ الدِّينِ ( 46 ) حَتَّى أَتانَا الْيَقِينُ ( 47 ) فَما تَنْفَعُهُمْ شَفاعَةُ الشَّافِعِينَ ( 48 ) فَما لَهُمْ عَنِ التَّذْكِرَةِ مُعْرِضِينَ ( 49 ) كَأَنَّهُمْ حُمُرٌ مُسْتَنْفِرَةٌ ( 50 )\r\n","description":"","footnote":"","page_name":" 394 ","page_number":394},
  {"content":"\r\nفَرَّتْ مِنْ قَسْوَرَةٍ ( 51 ) بَلْ يُرِيدُ كُلُّ امْرِئٍ مِنْهُمْ أَنْ يُؤْتى صُحُفاً مُنَشَّرَةً ( 52 ) كَلَّا بَلْ لا يَخافُونَ الآخِرَةَ ( 53 ) كَلَّا إِنَّه تَذْكِرَةٌ ( 54 ) فَمَنْ شاءَ ذَكَرَه ( 55 ) وَما يَذْكُرُونَ إِلَّا أَنْ يَشاءَ اللَّه هُوَ أَهْلُ التَّقْوى وَأَهْلُ الْمَغْفِرَةِ ( 56 )\r\nمعنى لغات : « رجز » پليدى ، عذاب ، گناه ، بتپرستى . « سَأُرْهِقُه » وادار به كار دشوار مىكنم او را . « صَعُوداً » راه سر بالا ، تپه اى كه بالا رفتن بر آن دشوار باشد . « بَسَرَ » رو ترش كرد .\r\nترجمه : بنام خداى بخشنده بهمگان مهربان به فرمانبران\r\n1 اى بجامه پيچيده بخواب رفته\r\n2 بپاخيز و [ مردم را ز سر انجام بد 
  ] بترسان\r\n3 و پروردگار خود بزرگ دار [ نه خدايان اعراب 
  ]\r\n4 و جامه پاك كن\r\n5 و از پليدى و گناه دورى نما\r\n6 و ز پى مزد بيشتر ، منّت و نيكى مكن\r\n7 و شكيباى راه حقّ باش\r\n8 كه چون بوق رستاخيز و يا بصورتها جان دميده شد\r\n9 دشوار روزى بود\r\n10 كه كافران را گشايشى نباشد .\r\nجهت نزول : اسباب النّزول سيوطى : از ابن عبّاس نقل است كه وليد ابن مغيره « 1 » نزد پيغمبر آمد و آن حضرت برايش قرآن خواند و گويا كه در دلش اثرى كرد كه ابو جهل خبردار شد و نزد او رفت و گفت : مردم مىخواهند مالى جمع كنند و به تو بدهند چون نزد محمّد رفته اى و سخن او شنيده اى بايد چيزى بگوئى كه بدانند تو او را نپذيرفته اى . وليد گفت : مردم قريش دانند كه سرمايه از همه شان بيشتر دارم ولى براى محمّد چه بگويم ؟ به خدا كسى از من باقسام شعر و شعر چينان داناتر نيست ولى سخن محمّد همانند هيچكدام\r\n\r\n","description":"","footnote":"\r\n( 1 ) او پدر خالد بن وليد است و از كسانى است كه پيغمبر ( ص ) را استهزاء مينمود و آيهء « إِنَّا كَفَيْناكَ الْمُسْتَهْزِئِينَ » در باره او و يارانش نازل شده است . ( مصحّح )\r\n","page_name":" 395 ","page_number":395},
  {"content":"\r\nاينها نيست به خدا قسم لابلاى سخن او شيرينى است كه زيبائى و روانى آن را فراگرفته است قرآن او از بالا نور مىفشاند . و از زير پرتو مىاندازد بر هر سخنى برتر است و از آن برتر ممكن نباشد و هر آنچه را جز آن بود نرم خواهد كرد .\r\n« انّ لقوله لحلاوة و انّ عليه لطلاوة و انّه لمنير اعلاه مشرق اسفله و انّه ليعلو و ما يعلى و انّه ليحطم ما تحته » ابو جهل گفت : خويش و پيوندانت اين را از تو نپسندند مگر كه چيزى در باره ى محمّد بگوئى . گفت باشد تا بينديشم . زان پس گفت « هذا سحر يؤثر » جادوى از ديگران گرفته و نشانه دار است . از آيت يازده به بعد براى اين سخن وليد نازل شد .\r\nترجمه :\r\n11 اكنون مرا گذار و آنكه تك آفريدم\r\n12 و مال بسيارش دادم\r\n13 و فرزندانى بدور و برش\r\n14 و ز همه چيز آسوده اش داشتم و بدسترسش نهاده\r\n15 آنگاه آز افزايش داشت\r\n16 ولى چنين نخواهد شد كه منكر آيات - ما بود\r\n17 و به زودى براهى دشوارش بريم كه بيچاره اش كنيم\r\n18 چه او در كار پيغمبر و قرآن بينديشيد و با خود نقشه اى كشيد\r\n19 اى مرگ بر او چگونه طرح ويرانى كار ما كند ؟\r\n20 باز هم او كشته باد كه چگونه سخنى ز خود ساخت كه در آن بنگريست\r\n21 و رو ترش كرد\r\n22 و پشت بگرداند\r\n23 و خود را برتر از حقّ پذيرى نمود و گفت :\r\n24 قرآن جز جادوى ديگران نبود\r\n25 و همه گفتار آدميان باشد\r\n26 ما بسزاى سخنش به زودى او را به آتش بريم\r\n27 كه ندانى چگونه آتشى باشد [ همه را فرا گيرد كه 
  ]\r\n28 نه بجا گذارد و نه رها كند\r\n29 و آدمى دگرگون كند\r\n30 و نوزده نگهبانش بود .\r\nجهت نزول : طبرى : چون اين آيه نازل شد « عَلَيْها تِسْعَةَ عَشَرَ » ابو - جهل با مردم گفت : اى گروه قريش محمّد آتشبانان را نوزده نفر گفته است مگر هر ده نفر شما نمىتوانيد با يكى از آنها برابرى كند . آيت 31 براى جواب او نازل شد كه آنها فرشته‌اند نه آدمى كه شما با آنها برابر شويد .\r\nاسباب النزول : گروهى يهودى از مردى مسلمان پرسيدند نگهبانان\r\n","description":"","footnote":"","page_name":" 396 ","page_number":396},
  {"content":"\r\nجهنّم چند نفر هستند ؟ او به پيغمبر عرض كرد آيت 31 براى جواب آنها نازل شد . و سدّى نقل كرده است مردى از قريش مشهور به ابو الأشد گفت : من ده نفر از آن آتشبانان را با بازوى راست خود ميرانم و نه نفر را با بازوى چپ خود آيت 31 بجواب او آمد كه آنها فرشته‌اند نه آدمى .\r\nترجمه :\r\n31 كه آنها جز فرشته نباشند و اين شمار براى آزمايش كافران است و باور داشتن يهوديان و مسيحيان و افزايش ايمان مؤمنان تا كسى ز اينان دو دل نماند ولى كافران و بيمار دلان را بهره اين باشد كه گويند : خدا را زين مثال و شمار چه مقصودى بود ؟ البتّه آن را كه خدا بسرنوشت كرده به اين گونه [ يادآورى و سخن 
  ] بگمراهى برد و يا هدايت كند ولى شمار لشكر پروردگار تو را جز خودش نداند و اين سخنان براى يادآورى آدميان باشد و بس\r\n32 البتّه نه آن است كه كافران پندارند\r\n33 به ماه و شب پايان شده\r\n34 و صبح نمايان\r\n35 سوگند كه دوزخ و گفته هاى قرآن يكى از بزرگ آفريدگان خداوندى است\r\n36 تا بيمآور آدمى بود\r\n37 چه آنكه از شما خواهد جلو رود يا بدنبال ماند\r\n38 كه هر كسى در گرو كار خود است\r\n39 مگر آنان كه از سوى راست بوند [ آسوده مانند 
  ]\r\n40 و در بهشت\r\n41 از گنه كاران پرسند :\r\n42 چه شما را درون آتش كرد ؟\r\n43 گويند : نه نماز كرديم\r\n44 و نه دستگيرى بينوايان\r\n45 و انباز بيدينان شديم\r\n46 و روز جزا باور نداشتيم تا بامروز\r\n47 كه استوارش ديديم\r\n48 پس سودى از ميانجىهاى خود نبرند\r\n49 مگرچه شد كه ايشان ز يادآورى پيغمبر گريزان شدند\r\n50 چون گور خر\r\n51 فرارى از شير .\r\nجهت نزول : اسباب النّزول : سدّى گفته است : اعراب گفتند : اگر گفتار محمّد درست است بايستى هر كدام ما كه صبح ز جاى مىخيزيم به زير سر نامه اى داشته باشيم كه در آن آسايش ما از جهنّم باشد . آيت\r\n52 « بَلْ يُرِيدُ - الخ » بجواب اين سخن آمد .\r\nترجمه :\r\n52 مگر خواهند كه هر يك را نامه ى سرگشاده باشد [ تا حقّ\r\n","description":"","footnote":"","page_name":" 397 ","page_number":397},
  {"content":"\r\n\r\nپذير باشند 
  ] ؟\r\n53 نه كه اين راست گويند بلكه بيم رستاخيز ندارند\r\n54 ولى قرآن براى تذكّر است و راه يادآورى است\r\n55 پس هر كه خواهد انديشه ى ، حق بدارد . [ و تو اى محمّد انديشه مدار كه 
  ]\r\n56 به ياد خدا نباشيد مگر كه او بخواهد و بايد كه پرهيزگار او بوند كه آمرزش از او است .\r\nسخن مفسّرين : مجمع : اين سوره به حساب عراقيها پنجاه و شش آيه است و به حساب شاميها و بعضى قاريهاى مدينه و مكه پنجاه و پنج است كه در مجرمين و يتسائلون اختلاف كرده‌اند و آنها كه پنجاه و پنج آيه دانسته‌اند بعضى مجرمين و دسته اى يتسائلون را آيتى جدا دانسته‌اند .\r\n« أَيُّهَا الْمُدَّثِّرُ » 1 طبرى : اى كسى كه براى خواب خود را به جامه ات پيچيده اى و نقل كرده‌اند وقتى كه اين خطاب به آن حضرت شد خود را در قطيفه اى پيچيده بود . و نيز نقل است كه اوّل آيتى كه به پيغمبر نازل شد همين آيه بود چون جابر گفت : پيغمبر كه آغاز وحى را نقل ميكرد فرمود : من راه ميرفتم آوازى از آسمان شنيدم چون سر بلند كردم آن فرشته را كه بغار حرا نزدم آمد ديدم ميان آسمان و زمين روى كرسى نشسته است من از او ترسناك شدم و بى - آرام كه گوئى بارى سنگين بر دوش دارم و نزد خانواده‌ام رفتم و گفتم : زمّلوني زمّلوني يعنى چيزى بر من بيندازيد و چون مرا پوشاندند اين آيه نازل شد تا « وَالرُّجْزَ فَاهْجُرْ » و پس از آن وحى يكى از پس ديگرى بر من نازل شد . زهرى گفته است : وحى از پيغمبر قطع شد و چندى سخت اندوهناك بود و به قلَّهء كوهها مىدويد و بهر قله كه مىرسيد جبرئيل مىگفت : تو پيغمبر خدائى و دل آن حضرت آرام مىشد و خود پيغمبر اين سرگذشت را مىگفت در يكى از آن روزها كه راه ميرفتم همان فرشته كه بحرا نزدم مىآمد ديدم ميان آسمان و زمين بر كرسى نشسته از ترس سخت بىآرام شدم و نزد خديجه رفتم و گفتم : مرا بپوشيد .\r\nپس اين آيه نازل شد . و نيز زهرى گفته است اوّل قرآنى كه به پيغمبر نازل شد « اقْرَأْ بِاسْمِ رَبِّكَ » بود تا « ما لَمْ يَعْلَمْ » . و يحيى بن ابى كثير گفت : از ابو -\r\n","description":"","footnote":"","page_name":" 398 ","page_number":398},
  {"content":"\r\nسلمه پرسيدم كدام آيت قرآن اوّل نازل شد ؟ گفت « يا أَيُّهَا الْمُدَّثِّرُ » گفتم مردم مىگويند : « اقرأ » بوده است ، گفت من از جابر پرسيدم او گفت « مدثر » من گفتم مردم گويند « اقرأ » بوده است گفت : من همان را نقل مىكنم كه پيغمبر فرمود . آنگاه گفت آن حضرت فرمود : زمانى به حرا ماندم چون آن روزگار به پايان رسيد فرود آمدم و ميان دره بودم كه آواز شنيدم و آنچه از هر سو نگريستم چيزى نديدم و چون به بالاى سرم نگاه كردم او را ميان آسمان و زمين نشسته ديدم از او ترسيدم و خديجه را ديدم گفتم مرا بپوشيد مرا پوشاندند و آب بر من ريختند . اين آيه نازل شد « يا أَيُّهَا الْمُدَّثِّرُ » .\r\nفى ظلال : شايد راه جمع ميان اين گفته ها اين باشد كه در اوّل وحى سوره ى « اقرأ » آمده و چندى وحى نرسيده است و آنگاه اين سوره آمده است كه « مدثر » اوّل سوره پس از انقطاع وحى بوده است .\r\n« قُمْ فَأَنْذِرْ » 2 مجمع : 1 - يعنى مترس كه شيطان را به تو دسترس نيست و تو پيغمبرى و مردم را هدايت بتوحيد كن 2 - بعضى گفته‌اند : يعنى تو كه مىخواهى بوسيله ى پيچيدن بجامه خود را از آزار آسوده دارى برخيز و از راه بيم دادن مردم آسايش خود بخواه 3 - گفته‌اند : خود را بجامه اى كوچك براى خواب پيچيده بود به او گفتند : بخواب مرو كه وقت كار است و مردم را از سر انجام بد بترسان .\r\n« وَرَبَّكَ فَكَبِّرْ » 3 مجمع : 1 - يعنى از آنچه شايسته ى او نيست به دورش شمار 2 - در نماز بزرگش شمار و بگو : « اللَّه اكبر » .\r\nكشف : او را مقدّس شمار و شأن او را بزرگ دان تا در برابر عظمت او دشمن و حيله ى او به چشم تو كوچك آيد و آنچه جز او پرستند ناچيز باشد .\r\nتأويلات : يعنى اى كه گرفتار پوشاك تن و نماى بدن خود هستى ، ز هرچه دلبسته و وابسته گرفتاريهاى طبيعت هستى دست بدار و از خواب بيخودى بيدار باش و خود و ديگران را از عذاب بزرگ بترسان و جز پروردگارت چيزى\r\n","description":"","footnote":"","page_name":" 399 ","page_number":399},
  {"content":"\r\n\r\nبزرگ مشمار تا هر چه جز او است بديدار كبريائى او در دلت كوچك نمايد .\r\n« وَثِيابَكَ فَطَهِّرْ » 4 طبرى : 1 - يعنى پوشاك معصيت و حيله گرى بر - تن مكن و ابن عبّاس گفته است : « نقيّ الثّياب » از گفتار عرب است براى آدم درستكار و پاكنهاد . قتاده گفته است : عرب آدم بدقول و پيمانشكن را « دنس الثّياب » مىنامد يعنى لباس چركين و آنكه درستكار و درستپيمان است ميگويد « مطهّر الثّياب » 2 - يعنى جامه ات از راه ناروا نباشد و از كسب حرام جامه فراهم مكن 3 - كنايه است از كار خوب كردن و عرب آن را كه كار خوب مىكند گويند « طاهر الثّياب » و اگر بدكار باشد گويند « خبيث الثّياب » 4 - مجاهد گفته است : يعنى غيبگو و جادو نيستى پس خود را از گفتار اعراب بدور دار رو بگردان 5 - ابن زيد گفته است : چون بتپرستان خود را پاك نمىداشتند به آن حضرت امر شد خود و جامه اش را بشويد و ابن سيرين گفته است : يعنى جامه ى خود به آب بشوى .\r\nابو الفتوح : 1 - سعيد جبير و مجاهد گفتند : يعنى دلت پاكيزه بدار و ثياب كنايه از قلب است مثل اين شعر امرؤ القيس :\r\n\r\nو ان تك قد سائتك منّي خليقة\r\nفسلَّي ثيابي من ثيابك تنسلي\r\n\r\nيعنى : دل خود از دل من و فكر من آسوده دار اگر از خوى من تو را بدى و ناپسندى به نظر رسد 2 - حسن بصرى گفت : يعنى خوى خود پاك و نيكو دار 3 - طاووس گفت : يعنى جامه كوتاه دار 4 - بعضى گفتند : لباس كنايه از خانواده است مثل اين آيه « هُنَّ لِباسٌ لَكُمْ » و مقصود اين است كه خانواده و كس و كار خود را از تهمت بدور دار 5 - بعضى گفتند : يعنى از هر چه غير خدا است دل پاك كن .\r\nمجمع : ابو مسلم گفته است : يعنى خانواده ى خود از كفر دور بدار تا همه مؤمن و صالح باشند .\r\nتفسير حسينى : نظم :\r\n","description":"","footnote":"","page_name":" 400 ","page_number":400},
  {"content":"\r\n\r\nدر تو پوشيد لطف يزدانى\r\nخلعتى از صفات روحانى\r\n\r\n\r\nدارش از لوث خشم و شهوت دور\r\nتا به پاكيزگى شوى مشهور\r\n\r\n« وَالرُّجْزَ فَاهْجُرْ » 5 كشف : با ضمّ و كسر را قرائت شده است و مقصود بتها است يعنى به آنها نزديك مشو . بعضى گفته‌اند : يعنى از شيطان دورى كن . و بعضى گفته‌اند : با ضمّ را بمعنى بت است و بكسر عذاب يعنى از گناه موجب عذاب دورى كن .\r\nمجمع : 1 - جبّائى گفته است : يعنى از كار زشت و خوى بد دورى كن .\r\n2 - ديگر گفته است : يعنى دوستى دنيا و خواسته ها از دل بدر كن كه سر آمد هر گناه بدنبال زيبائيهاى زندگى رفتن است .\r\n« وَلا تَمْنُنْ تَسْتَكْثِرُ » 6 طبرى : 1 - چيزى مده باميد آنكه بيشتر به تو برسد 2 - يعنى كارى كه براى خدا مىكنى چشم مدار كه بيشتر به تو برسد 3 - بپيغمبرى خود بر مردم منّت مگذار كه مزدى از آنها بخواهى . و از عبد اللَّه مسعود نقل است كه او چنين مىخواند « لا تمنن ان تستكثر » . و بعضى « تَمْنُنْ » را بمعنى تضعف گفته‌اند كه از « حبل يمنن » بمعنى ريسمان ضعيف باشد ، يعنى كم مكن و ضعيف منما چون زياد بنظرت آمده است .\r\nمجمع : 1 - ابن عبّاس و مجاهد و قتاده و ضحّاك و نخعى گفته‌اند :\r\nخداوند پيغمبر را به بهترين آداب بزرگوارى تربيت كرده است كه به او دستور داده است به كسى چيزى مده باميد بيشتر و اين دستور به پيغمبر است بخصوص نه به ديگران 2 - ابو مسلم گفته است : يعنى چيزى بكس مده كه بيشتر پس بگيرى و مقصود رباى حرام است و نهى از رباخوارى است 3 - يعنى طاعات خود را زياد مشمار كه از عمل خود كم كنى 4 - يعنى اگر به كسى چيزى دادى منت مگذار و زياد مشمار چون سرمايه ى دنيا هر چه باشد بىارزش است و اندك و بعلاوه كه منّت نهادن بر مردم كار نيك آدمى را تيره و بىارزش مىكند 5 - زيد بن اسلم گفته است : يعنى اگر چيزى به كسى دادى براى خدا بده و شكيبا باش تا خدا\r\n","description":"","footnote":"","page_name":" 401 ","page_number":401},
  {"content":"\r\n\r\nبه تو مزد آن دهد .\r\n« وَلِرَبِّكَ فَاصْبِرْ » 7 ابو الفتوح : يعنى بر انجام رسالت شكيبا باش و بر رنج از كافران كه به تو ميرسد و بر جهاد و ديگر گرفتاريها براى خدا شكيبا باش .\r\n« خَلَقْتُ وَحِيداً » 11 طبرى : يعنى آن را كه يكّهء بىمال و فرزند آفريدم كارش را به من گذار . و مقصود وليد بن مغيرهء مخزومى است .\r\nمجمع : اگر كلمه ى وحيد حال از ضمير فاعل باشد معنى چنين است : مرا گذار و آنكه در آفرينش او شريكى نداشتم و اگر حال از مفعول باشد معنى اين است كه چون او را آفريدم تنها بود كه مال و فرزند نداشت . ابن عبّاس گفته است : وليد بن مغيره مشهور بوحيد بوده است . و محمّد بن مسلم از امام باقر و صادق عليهما السّلام نقل كرده است : وحيد ولد الزّنا است كه خويشاوندى ندارد .\r\n« وَبَنِينَ شُهُوداً » 13 كشف : 1 - يعنى پسرانى كه در مكّه نزد خودش حاضر بودند و از ديدارشان لذّت مىبرد و سرمايه دار بودند كه ناچار نبودند پدر را رها كنند و پى بدست آوردن روزى روند 2 - يعنى نجيب زادگان بودند كه شاهد و حاضر مىشدند در هر جاى افتخار و هر اجتماع و ميدان مبارزه آماده ى كسب شرف بودند .\r\nمجمع : نقل است كه پس از نزول اين آيه وليد روى خوشى نديد و مال و فرزندش كم شدند و او خود هم هلاك شد .\r\n« مَهَّدْتُ - الخ » 14 تفسير ابو الفتوح : او را تمكينى بكردم و دست فراخى دادم . عبد اللَّه عبّاس گفت : مالش بگستردم چنان كه بستر بگسترند .\r\n« إِنَّه فَكَّرَ وَقَدَّرَ » 18 كشف : سوره ى « حم تَنْزِيلُ الْكِتابِ » تا « إِلَيْه الْمَصِيرُ » بر پيغمبر نازل شد و آن حضرت در مسجد الحرام مىخواند و وليد بن مغيره از آنجا گذشت و شنيد پيغمبر دانست كه او آنجا است دوباره با آواز بلند آن را\r\n","description":"","footnote":"","page_name":" 402 ","page_number":402},
  {"content":"\r\nخواند . او را شگفت آمد و نزد خويشان خود سرگردان و حيران رفت و گفت : از محمّد سخنى شنيدم كه نه سخن آدمى و نه پرى است و نه آفريده اى توان چنين سخن دارد و به خانه ى خود رفت اعراب گفتند : او از دين برگشت و ديگران به پيروى او از دين بگردند و به محمّد گرايند و ابو جهل بخانهء او رفت و پس از گفتگوئى چند هر دو بانجمن قريش رفتند و وليد گفت : اسم محمّد در ميان قبايل عرب رفته است و هنگام حجّ نزديك است خواهند آمد و از احوال او خواهند پرسيد چه جواب گوئيد ؟ نه ديوانه مىتوانيد بگوئيد كه مىدانند دروغ ميگوئيد چون اثرى از جنون در او نيست و مثل عاقلان سخن مىگويد . و اگر شاعر معرّفى كنيد شعر مىشناسند و مىدانند كه سخن او شعر نيست . اگر او را غيبگو بناميد گويند در سخن غيبگويان ياد اللَّه و ان شاء اللَّه نيست و محمّد ان شاء اللَّه بسيار گويد . و دروغگو نتوانيد بناميدش كه هرگز دروغ از او نشنيده‌اند و براستگوئى مشهور است . آنها گفتند : تو بگو : سخن او را چه بناميم ؟ او فكر كرد كه چه بگويد و بررسى كرد كه چگونه بگويد كه بپذيرند ، اين است كه آيه وصف او و طرز جواب او را گفته است .\r\nمجمع : چون اعراب با وليد شور كردند و عاقبت به او گفتند : ميگوئيم محمّد جادو است . پرسيد جادو چى است ؟ گفتند : آنكه دوستان را دشمن و دشمنان دوست مىكند گفت : بلى او جادو است و هر كدامشان آن حضرت را مىديدند مىگفتند : اى جادو اى جادو و اين بر پيغمبر ( ص ) سخت ناگوار آمد اين سوره تا « قَوْلُ الْبَشَرِ » در اين موقع نازل شد .\r\n« ثُمَّ قُتِلَ - الخ » 20 كشف : 1 - تكرار اين جمله براى تأكيد است .\r\n2 - اوّل كه گفته شده است در برابر انديشه و نقشه ى او براى خود پيغمبر بوده است و اين تكرار براى فكر او در برابر قرآن است 3 - اوّل براى فكر و نقشه ى او كه بگويد : او شاعر و ديوانه و دروغگو و غيبگو نيست . و دوباره براى نقشه ى او است بر تهمت جادو به آن حضرت .\r\n","description":"","footnote":"","page_name":" 403 ","page_number":403},
  {"content":"\r\nابو الفتوح : تكرار براى آن است كه اوّل گفت : جادو است و دوباره استدلال كرد كه چون محمّد دوستان و خويشان را از هم جدا مىكند پس او جادو است و مقصود اين است كه هر كس مسلمان مىشود از خويشان خود كه مسلمان نشده‌اند دورى مىكند .\r\n« سِحْرٌ يُؤْثَرُ » 24 مجمع : 1 - يعنى جادوى منقول از ديگران و جادوان 2 - بعضى گفته‌اند : يعنى جادوى برگزيده اى است كه بسخنان شيرين مردم را مىفريبد و او را مىپسندند . و روايت است كه چون اعراب با وليد شور كردند به او گفتند : تو راهنمائى كن او با خود انديشيد و نظرى كرد و رو ترش نمود و گفت محمّد جز جادو نباشد مگر نبينيد ميان مرد و خانواده و فرزند و دوستان او جدائى افكند ؟ او جادو است و سخن او جادوى برگزيده يا منقول است .\r\nكشف : گفته‌اند : محمّد از جبير و يسار اين جادو را نقل مىكند و گفته‌اند : از مردم بابل نقل مىكند . و مقصود از « قَوْلُ الْبَشَرِ » سخن مرد رومى است مشهور بابو نهيكه كه مىگفتند او از مسيلمه ى كذّاب براى پيغمبر نقل مىكرد .\r\n« وَما جَعَلْنا عِدَّتَهُمْ إِلَّا فِتْنَةً » 31 فخر : شماره ى نوزده نگهبان جهنم كه در آيت پيش گفته شده است در اين آيه توضيح داده شده است كه اين عدد براى آزمايش كافران است و تعيين اين عدد از دو راه موجب آزمايش و گرفتارى كافران است : 1 - چون كافران مسخره مىكردند كه اين شماره چه اختصاص دارد و چرا بيشتر و كمتر نيست البتّه مسخره و اعتراض زشت است و موجب گرفتارى 2 - اين شماره ى كم توانائى آزار آفريدگان نافرمان كه در دوران روزگار هستند ندارد پس اين گونه سخن موجب گرفتارى گوينده ى آن است ولى مردم مؤمن هرگز اين گونه سخن نمىگويند و تسليم بقدرت حقّ هستند . جبّائى گفته است : مقصود از فتنه كه در آيه است وارسى و انديشه ى در قدرت حقّ است كه مردم فكر كنند و از اين جمله ها استدلال كنند بر كمال قدرت كه ممكن\r\n","description":"","footnote":"","page_name":" 404 ","page_number":404},
  {"content":"\r\n\r\nاست اين شماره ى اندك چندان نيرومند باشد كه صد هزاران فرشته با آن برابر نشود . و نيز گفته‌اند : مقصود از فتنه كفر و تكذيب اين گونه سخنان است كه چون بشنوند و ايمان بقدرت حقّ نداشته باشند و دروغ شمرند گرفتار شوند و در نتيجه لطف شامل اين گونه مردم كم اعتقاد نخواهد شد .\r\nميرزا ابو الحسن شعرانىّ : فاضل معاصر در پاورقى مجمع البيان نوشته است : ملحدى با من در اين عدد نوزده نگهبان بحث كرد گفتم : براى مبالغه شايد باشد چنان كه ما مىگوئيم هزار بار آمدم تو يك بار نيامدى گفت : مبالغه در شماره هاى بالا است مثل هزار و صد هزار گفتم : براى نگهبانى زندانيها و قراول در زندان پنج نفر زياد است پس عدد نوزده بسيار زياد است گفت : بر فرض براى مبالغه باشد اين عدد چه اختصاص دارد گفتم : تسعه عشر بالاتر عددى است كه آخر آن « راء » هست و با آيات جلو مناسب است .\r\n« لِيَسْتَيْقِنَ - الخ » 31 طبرى : 1 - قتاده گفته است : در تورات و انجيل نگهبانان جهنّم نوزده معيّن شده‌اند پس يهود و مسيحيها يقين مىكنند كه قرآن با كتابهاى آسمانى پيشين موافق است و آنها را درست ميشمارد 2 - ابن زيد گفته است : يعنى اين عدد براى آن است كه يهودى و مسيحى يقين كنند تو پيغمبر هستى .\r\nفخر : ذكر اين عدد از سه راه موجب يقين مىشود : 1 - چون موافق است با آنچه در تورات و انجيل است و چون پيغمبر درس نخوانده و بى خبر از همه چيز اين شماره را كه در كتب آنها هست خبر مىدهد معلوم است كه بوحى خداوندى است 2 - چون بواسطه ى تحريف و تغيير كه در تورات و انجيل شده است آنها شكّ داشتند كه اين عدد درست است يا نادرست و پس از آنكه قرآن آن را درست شمرد و خبر داد يقين مىكنند كه اين مطلب در تورات و انجيل مطابق با اصل است و تحريف نشده است 3 - چون پيغمبر با خواندن اين آيه گرفتار مسخره و خنده ى كافران شد معلوم است كه جز تبليغ وحى و رسالت چيز\r\n","description":"","footnote":"","page_name":" 405 ","page_number":405},
  {"content":"\r\n\r\nديگر در ميان نيست و گر نه بايد چيزى مىگفت كه آنها را پسند باشد ، نه چيزى بگويد كه به او بخندند و مسخره اش كنند پس يقين كردند او حقّ مىگويد كه از آزار آنها باك ندارد .\r\n« وَلِيَقُولَ الَّذِينَ فِي قُلُوبِهِمْ - الخ » 31 مجمع : 1 - اين لام بمعنى نتيجه عاقبت است يعنى تا نتيجه ى كار مردم بيمار دل چنين شود كه گويند « ما ذا أَرادَ - الخ » 2 - يعنى براى اينكه آنها بگويند : خدا از اين توصيف و عدد چه نظر داشته است ؟ و اين موجب شود كه در انديشه ى اين گفتار شوند و آخر انديشه و فكرشان به ايمان برسد و مؤمن شوند .\r\n« كَذلِكَ يُضِلُّ - الخ » 31 مجمع : 1 - يعنى همين طور كه به گفتن عدد نوزده گرفتار نموديم و آزمايش كرديم مردم را مكلَّف مىكنيم تا گمراه و راسترو نمودار شود و چون اين تكليف از سوى خداوند است گمراهى و هدايت را به خود نسبت داده است پس خداوند وسيله گمراهى و هدايت را بانجام وظيفه و تخلَّف از فرمانبرى و تكليف مقرّر كرده است 2 - يعنى خداوند هر كه را خواهد از راه ثواب و بهشت گمراه مىكند و هر كه را خواهد رهبرى بسوى آن مىكند .\r\nفخر : معتزله اين آيه را چند معنى كرده‌اند : 1 - مقصود از اضلال و گمراه كردن خداوند منع توفيق و عصمت است كه محروميّت از راه حقّ و آزادى در باطل باشد 2 - چون در برابر اين آيات يك دسته به اختيار خود پذيرفتند و به راه راست رفتند و دسته اى منكر و منحرف شدند پس چنان است كه اين آيات موجب ضلال و هدايت است 3 - مقصود از ضلال و هدايت حكم خداوندى است بر هدايت و گمراهى 4 - يعنى در قيامت از راه مزد بردن و بهره مند شدن محروم هستند .\r\nفى ظلال القرآن : يعنى هدايت و ضلالت با يادآورى حقايق است و نمايش آيات حقّ كه بموجب اختلاف دل و فكر مردم ، هر دلى بجورى آنها را مىپذيرد و هر چه سرنوشت ازلى است چه هدايت چه گمراهى همان را فرا\r\n","description":"","footnote":"","page_name":" 406 ","page_number":406},
  {"content":"\r\nمىگيرد چه آدمى پديده ى آن قدرت است با آمادگى تركيب شده از هدايت و ضلالت ، پس نكوكار و بدكار هر دو در چهار ديوارى اين استعداد دو جانبه در جنب و جوش و فكر و كارند و آزادند تا بهر سو كه خواهند بروند . و اگر دامنه ى ارادهء ازلى بدرستى تصوّر شود كه هر كه در وجود است بازگشتش به آن است افكار آدمى از تنگناى بحث در جبر و اختيار آسوده مىشود . و چون قضاياى الهى و احكام خداوندى را از دائره ى كوچك ديد خود مىنگريم و با ترازوى فكر و تجربه و استدلال محدود خود مىسنجيم گرفتار بحث و جدل بيهوده مىشويم و گر نه راه هدايت و ضلالت باز است و حدودى براى ما معيّن است كه راه خود بيابيم و رستگار شويم و يا كج برويم و گمراه و زيانكار شويم . و ما را موظَّف نكرده‌اند كه به غير از وظايف معيّنه چيزى بدانيم و توانائى آن نداده‌اند كه از اراده ى ازلى و پس پرده ى غيب خبردار شويم . پس بايد كوشش ما در انجام وظايفمان باشد و منتظر باشيم كه چون سرنوشت نمودار شد بدانيم ارادهء ازلى همين بوده است و بس .\r\n« ما يَعْلَمُ جُنُودَ - الخ » 31 ابو الفتوح : اوزاعى گفت : موسى در مناجات خود عرض كرد : خدايا در آسمان چه آفريدگان باشند ؟ پاسخ رسيد فرشتگانند پرسيد : شمارشان چند است ؟ جواب شنيد : دوازده هزار سبط . پرسيد بهر سبطى چند فرشته باشد ؟ جواب آمد : بشمار ذرّه هاى خاك .\r\nكشف : 1 - مقاتل گفته است اين جمله بجواب ابو جهل آمد كه گفت :\r\nمگر محمّد جز نوزده نگهبان كومك ديگر ندارد ؟ 2 - عطا گفت : يعنى : مأمورين عذاب كه اعوان و انصار آن نوزده نگهبان هستند بىشمارند كه جز خداى كس نداند 3 - بعضى گفته‌اند : يعنى اندازه و چگونگى و حقيقت آفريدگان را جز خدا نداند .\r\n« وَما هِيَ إِلَّا ذِكْرى - الخ » 31 مجمع : 1 - اين آتش كه شما بزندگى داريد راه تذكّر و نشان دادن آتش سوزان دوزخ است كه همه عالميان بسنجند\r\n","description":"","footnote":"","page_name":" 407 ","page_number":407},
  {"content":"\r\nو بپرهيزند 2 - اين سوره و گفته ها جز براى يادآورى آدميان نيست تا بينديشند 3 - اين شماره ى نوزده نگهبان براى يادآورى و توجّه بقدرت خداوندى است تا پند گيرند و از قدرت حقّ بترسند و گناه نكنند .\r\nكشف : 1 - يعنى اين آتش دوزخ كه گفتيم براى يادآورى و پند دادن بمردم است 2 - اين جنود و لشكر كه نام برديم جز براى توجّه مردم نيست چون كه خداوند نه كارگر مىخواهد و نه كمككار .\r\n« كَلَّا » 32 فخر : 1 - انكار جمله ى جلو است يعنى نه چنين كه متذكّر شوند و پند گيرند 2 - انكار سخن منكرين است يعنى نه چنان است كه آنها گويند و نپذيرند 3 - پاسخ سخن ابو جهل و ياران او است كه گفتند : ميتوانيم نوزده نگهبان آتش را نابود كنيم .\r\n« إِذْ أَدْبَرَ » 33 مجمع : عموم قاريها « اذا » با الف و « دبر » بدون همزه خوانده‌اند و بعضى « إِذْ » بدون الف و « أَدْبَرَ » با همزه خوانده‌اند . و بقرائت اوّل يعنى چون شب به دنبال روز آمد و بقرائت دوّم يعنى آنگاه كه شب رو بگرداند و رفت .\r\n« إِنَّها لإِحْدَى الْكُبَرِ » 35 فخر : ابن كثير « لحدى الكبر » بدون همزه خوانده است مثل « ويل امّه » را كه « ويلمّه » مىگويند و انداختن اين همزه قياسى نيست ولى قياس اين است كه بين حذف و تلفّظ گفته شود و كلمه ى « كبر » جمع كبرى است .\r\nكشف : 1 - يعنى سقر و آتش يكى از بزرگها و مهينها است 2 - يعنى يكى از آفتها و عذابهاى بزرگ است 3 - يعنى اين آيه يكى از يادآورىهاى بزرگ عذاب خداوندى است 4 - يعنى تكذيب پيغمبر يكى از كارهاى بزرگ است .\r\n« نَذِيراً » 36 مجمع : 1 - يعنى آتش ترساننده ى آدميان است . 2 -\r\nپيغمبر براى ترساندن مردم است 3 - يعنى خداوند ترساننده ى مردم است .\r\n","description":"","footnote":"","page_name":" 408 ","page_number":408},
  {"content":"\r\n« إِلَّا أَصْحابَ الْيَمِينِ » 39 نيشابورى : 1 - يعنى آنها كه به روز پديدارى نسل آدم و پيمان گرفتن از آنها در دست راست پدر خود آدم جاى داشتند 2 - مقصود ملائكه است 3 - مقصود بچه هاى مسلمانان است .\r\nمجمع : 1 - يعنى آنها كه نامه ى عملشان را بدست راستشان مىدهند 2 - آنهائى كه از سوى راست مىبرندشان 3 - آنها كه از ميمنت و فرخندگى خود گناه نكرده‌اند 4 - مؤمنين مستحقّ ثواب 5 - امام باقر عليه السّلام فرمود : ما و شيعيانمان اصحاب اليمين هستيم .\r\n« مُسْتَنْفِرَةٌ » 50 مجمع : با فتح و كسر فا خوانده شده است يعنى رمنده يا رميده شده و نتيجه ى معنى يكى است .\r\n« قَسْوَرَةٍ » 51 ابو الفتوح : 1 - يعنى تيرانداز 2 - خشمگين 3 - شكارچى .\r\n4 - شير درنده كه به زبان حبشى شير را قسوره گويند 5 - دام شكارچيان 6 - هر نيرومندى ، چون عرب آدمى يا غير آن كه نيرومند باشد قسوره نامد .\r\n7 - تاريكى شب .\r\nحسينى : يعنى چون گوش و دل حقّپذير ندارند مانند خران رميده از قرآن مىگريزند چنان كه مثنوى اشاره به اين كرده است :\r\n\r\nاز كجا اين قوم پيغام از كجا ؟\r\nاز جمادى ، جان كجا باشد رجا ؟\r\n\r\n\r\nفهمهاى كهنه ى كوته نظر\r\nصد خيال بد در آرد در فكر\r\n\r\n\r\nراز جز با راز دان انباز نيست\r\nراز اندر گوش منكر راز نيست\r\n\r\n« يُؤْتى صُحُفاً مُنَشَّرَةً » 52 طبرى : قتاده گفت : اعراب به پيغمبر گفتند :\r\nاگر خواهى پيرو تو شويم نامه ى مخصوص بهر يك بياور كه بما امر شود پيروى تو كنيم .\r\nابو الفتوح : 1 - يعنى هر كدام آرزوى پيغمبرى مىكنند 2 - عبد اللَّه عبّاس گفت : اعراب گفتند : محمّد راستگو است بايد تا فردا كه ما برخيزيم براى هر كدام ما برات آزادى از آتش جهنّم باشد .\r\n","description":"","footnote":"","page_name":" 409 ","page_number":409},
  {"content":"\r\n\r\nمجمع : حسن بصرى گفته است : يعنى براى هر كدامشان بنام او نامه اى از آسمان آيد كه به محمد مؤمن شويد .\r\nكشف نوشته : كه ببالين هر يك نامه اى بنهند گشاده و مهر بر گرفته .\r\nفخر : اين معانى كه مفسّرين نقل كرده‌اند با كلمه ى منشّرة مناسب نيست مگر كه مقصود نامه هائى باز و نمودار . و سعيد بن جبير « مُنَشَّرَةً » بتخفيف شين خوانده است و معنى هر دو يكى است .\r\n« وَما يَذْكُرُونَ إِلَّا أَنْ يَشاءَ اللَّه » 56 مجمع : مقصود از اين كلمه ى « يَشاءَ » غير از كلمه ى « شاء » در آيت جلو است زيرا اگر هر دو بيك معنى باشد تناقض مىشود پس اوّلى خواست اختيارى خود مردم است و دوّمى مقصود خواست خداوند و اجبار مردم است . و دو معنى شده است : 1 - يعنى كافران به ياد حقّ نمىباشند مگر كه خدا بخواهد و مجبورشان كند 2 - يعنى نمىخواهند و متذكّر نمىشوند مگر كه پيش از آن خواست خداوند بوده باشد و امر و نهى او و بيم و نويد او بمردم ابلاغ شده باشد .\r\nسخن ما : آيت 39 كلمات « أَصْحابَ الْيَمِينِ » اصحاب جمع صاحب است كه در اينجا بمعنى دوست همدم و هميشه همراه است . و يمين بمعنى سوى راست و دست راست آدمى است كه آن را تواناتر و با ارزشتر از جانب چپ و دست چپ مىدانند و عموم مردم كارهاى با ارزش و دشوار را با دست راست آسانتر از دست چپ انجام مىدهند . و نوشته‌اند كه آدمى در روزگاران پيشين آنچه عزيز داشته بدست چپ حفظ مىكرده است و با دست راست دشمن را از خود دور ميكرده است و از اينروى دست راست قويتر از دست چپ شده است پس شايد به همين مناسبت خاصيّت طبيعت قرآن كلمات « أَصْحابَ الْيَمِينِ » را به كار برده است و شايد در آن زمان اين مطلب در ميان آن مردم هم معروف بوده است و چنين اصطلاحى داشته‌اند و ممكن است اصطلاح حزب چپ و راست و چپى و راستى از گفته ى قرآن يا اين خاصيّت آدمى پيدا شده باشد . پس\r\n","description":"","footnote":"","page_name":" 410 ","page_number":410},
  {"content":"\r\n\r\nشايد بهتر از آنچه مفسّرين براى اين كلمات نوشته‌اند اين باشد كه اصحاب - اليمين يعنى آنها كه در عقل و فكر بسوى راست ميروند و جانب برتر را انتخاب كرده‌اند و ايمان راست و توانا و استوار دارند كه بهر بادى نمىجنبند و پيوسته همدم با راستى و درستى مىباشند . چون يمين و سوى راست در افكار مردم بمعنى راست و درست و توانا است پس اصحاب اليمين يعنى كسانى كه خواهان و دوستدار چنين خوى و خصلت هستند .\r\nسورهء قيامت - 75\r\nبِسْمِ اللَّه الرَّحْمنِ الرَّحِيمِ\r\nلا أُقْسِمُ بِيَوْمِ الْقِيامَةِ ( 1 ) وَلا أُقْسِمُ بِالنَّفْسِ اللَّوَّامَةِ ( 2 ) أيَحْسَبُ الإِنْسانُ أَلَّنْ نَجْمَعَ عِظامَه ( 3 ) بَلى قادِرِينَ عَلى أَنْ نُسَوِّيَ بَنانَه ( 4 )\r\nبَلْ يُرِيدُ الإِنْسانُ لِيَفْجُرَ أَمامَه ( 5 ) يَسْئَلُ أَيَّانَ يَوْمُ الْقِيامَةِ ( 6 ) فَإِذا بَرِقَ الْبَصَرُ ( 7 ) وَخَسَفَ الْقَمَرُ ( 8 ) وَجُمِعَ الشَّمْسُ وَالْقَمَرُ ( 9 )\r\nيَقُولُ الإِنْسانُ يَوْمَئِذٍ أَيْنَ الْمَفَرُّ ( 10 ) كَلَّا لا وَزَرَ ( 11 ) إِلى رَبِّكَ يَوْمَئِذٍ الْمُسْتَقَرُّ ( 12 ) يُنَبَّؤُا الإِنْسانُ يَوْمَئِذٍ بِما قَدَّمَ وَأَخَّرَ ( 13 ) بَلِ الإِنْسانُ عَلى نَفْسِه بَصِيرَةٌ ( 14 )\r\nوَ لَوْ أَلْقى مَعاذِيرَه ( 15 ) لا تُحَرِّكْ بِه لِسانَكَ لِتَعْجَلَ بِه ( 16 ) إِنَّ عَلَيْنا جَمْعَه وَقُرْآنَه ( 17 ) فَإِذا قَرَأْناه فَاتَّبِعْ قُرْآنَه ( 18 ) ثُمَّ إِنَّ عَلَيْنا بَيانَه ( 19 )\r\nكَلَّا بَلْ تُحِبُّونَ الْعاجِلَةَ ( 20 ) وَتَذَرُونَ الآخِرَةَ ( 21 ) وُجُوه يَوْمَئِذٍ ناضِرَةٌ ( 22 ) إِلى رَبِّها ناظِرَةٌ ( 23 ) وَوُجُوه يَوْمَئِذٍ باسِرَةٌ ( 24 )\r\nتَظُنُّ أَنْ يُفْعَلَ بِها فاقِرَةٌ ( 25 ) كَلَّا إِذا بَلَغَتِ التَّراقِيَ ( 26 ) وَقِيلَ مَنْ راقٍ ( 27 ) وَظَنَّ أَنَّه الْفِراقُ ( 28 ) وَالْتَفَّتِ السَّاقُ بِالسَّاقِ ( 29 )\r\nإِلى رَبِّكَ يَوْمَئِذٍ الْمَساقُ ( 30 ) فَلا صَدَّقَ وَلا صَلَّى ( 31 ) وَلكِنْ كَذَّبَ وَتَوَلَّى ( 32 ) ثُمَّ ذَهَبَ إِلى أَهْلِه يَتَمَطَّى ( 33 ) أَوْلى لَكَ فَأَوْلى ( 34 )\r\nثُمَّ أَوْلى لَكَ فَأَوْلى ( 35 ) أيَحْسَبُ الإِنْسانُ أَنْ يُتْرَكَ سُدىً ( 36 ) ألَمْ يَكُ نُطْفَةً مِنْ مَنِيٍّ يُمْنى ( 37 ) ثُمَّ كانَ عَلَقَةً فَخَلَقَ فَسَوَّى ( 38 ) فَجَعَلَ مِنْه الزَّوْجَيْنِ الذَّكَرَ وَالأُنْثى ( 39 )\r\nأَلَيْسَ ذلِكَ بِقادِرٍ عَلى أَنْ يُحْيِيَ الْمَوْتى ( 40 )\r\n","description":"","footnote":"","page_name":" 411 ","page_number":411},
  {"content":"\r\nمعنى لغات : « وَزَرَ » بفتح اوّل و دوّم بمعنى پناهگاه ، كوهى كه كس را به آن دسترس نباشد . « ناضر » زيبائى ، نيكوئى ، تر و تازگى صورت و غير آن .\r\n« فاقِرَةٌ » ناگوارى سخت .\r\nترجمه : بنام خداوند بخشنده ى مهربان\r\n1 برستاخيز\r\n2 و آن روح ملامتگر خود سوگند نخوريم [ ولى از شما پرسشى كنيم 
  ]\r\n3 چگونه آدمى پندارد : نتوانيم استخوانش را فراهم كنيم [ و دوباره زنده اش كنيم 
  ] ؟\r\n4 بلكه توانيم يكايك بند انگشت او راست و برابر كنيم\r\n5 ولى او همى خواهد كه آينده ى خود دروغ پندارد\r\n6 از اينروى پرسد : رستاخيز كى به پا شود ؟ [ پس بداند : 
  ]\r\n7 چو ز حيرت چشم درخشد\r\n8 و ماه تيره شود\r\n9 و با خورشيد بيك جاى فراهم گردد\r\n10 آن انسان [ كه چنين هنگام دروغ پنداشت 
  ] گويد : امروز بكجا گريزم ؟\r\n11 البته پناهگاهى نبود\r\n12 و آرامش آن روز به پيشگاه خداى تو باشد و بس\r\n13 آنجا است كه آدمى را از آنچه پيش فرستاده يا بجاى گذارده خبردارش كنند\r\n14 ولى او بيناى به حال خويش است\r\n15 هر چند هزاران بهانه پيش آورد\r\n16 [ اى محمّد اكنون به خود باش 
  ] و با شتاب زبان به خواندن قرآن مگشا\r\n17 كه بر ما است آن را فراهم كنيم و آماده ى خواندن\r\n18 و چون ما بخوانيم آنگاه تو بخوان\r\n19 وزان پس بايد كه ما روشن و نمودارش بكنيم\r\n20 لكن شما آدميان [ آرامش نداريد 
  ] و دوستدار شتابيد و زود گذر خواهيد\r\n21 و آنچه به آخر رسد [ و دير پايد 
  ] رها كنيد [ ولى بدانيد 
  ]\r\n22 آن روز آخر رسيده و سر انجام زندگى\r\n","description":"","footnote":"","page_name":" 412 ","page_number":412},
  {"content":"\r\n\r\nدسته اى از چهره هاى مردم تر و تازه است\r\n23 و چشم برحمت پروردگار خود دوخته\r\n24 و ديگرى روى ترش شده\r\n25 كه چگونه گرفتارش كنند و بيچاره شود ؟\r\n26 بلى چون روح بگلو رسد\r\n27 و ياران گويند : شود كه افسونگر آيد و بهبود بخشد ؟\r\n28 او خود بداند كه هنگام جدائى است\r\n29 چه پايها بيكدگر پيچد\r\n30 و روزى است كه به پيشگاه حقّ برانند [ و افسوس خورد كه 
  ]\r\n31 نماز نگزارد و به فقرا بخشش نكرد\r\n32 ولى پشت بحقّ نمود و آن را دروغ شمرد\r\n33 و ز آن پس با خود فروشى برفت [ اى آدمى كه بزندگى چنين بودى 
  ]\r\n34 بهترين سزاى تو همين است\r\n35 و ز ان پس نيز همين سزايت بود\r\n36 چرا آدمى گمان برد كه او را سر خود گذاريم [ و رهبرش نفرستيم 
  ]\r\n37 مگر ز آغاز مايه ى ناچيزى نبود\r\n38 كه از پس آن خون بسته گشت و خداوند راست اندامش آفريد\r\n39 و آنگاه جفت نر و ماده اش درست كرد\r\n40 آيا آنكه چنين كرد نتواند مرده زنده كند ؟\r\nسخن مفسّرين : مجمع : اين سوره به حساب قاريهاى كوفه چهل آيه است و ديگران سى و نه آيه دانسته‌اند چون جمله ى « لِتَعْجَلَ بِه » را آخر آيه ندانسته‌اند و با آيت بعد يكى شمرده‌اند . و همگى به مكّه نازل شده است .\r\n« لا أُقْسِمُ بِيَوْمِ الْقِيامَةِ » 1 طبرى : از حسن بصرى و اعرج نقل است كه « لاقسم » با لام بمعنى سوگند قرائت كرده‌اند يعنى البتّه سوگند ياد مىكنم .\r\nو عموم قاريها « لا » جداگانه خوانده‌اند و در معنى آن اختلاف است 1 - سعيد جبير « لا » را صله دانسته است يعنى سوگند ياد مىكنم 2 - « لا » براى تأكيد است مثل « لا و الله » يعنى البتّه سوگند ياد مىكنم 3 - كلمه ى « لا » جلوگير سخن منكرين است كه مىگفتند رستاخيز و بهشت و دوزخى نيست ، گفته شده است نه چنين است كه شما گوئيد سوگند برستاخيز .\r\nمجمع : 1 - يعنى رستاخيز سوگند ياد نمىكنم چون روشن است كه آن آمدنى است 2 - سوگند ياد نمىكنم چون شما آن را قبول نداريد .\r\n","description":"","footnote":"","page_name":" 413 ","page_number":413},
  {"content":"\r\nكشف : اين « لا » مربوط به جلوگيرى سخن منكرين است اگرچه در اوّل سوره است چون قرآن بمنزله ى يك آيه و يك سوره است و همه ى آيات و سور وابسته به يكدگر است و مثل اين است كه سخن آنها كه در جاى ديگر نقل شده است جلو اين آيه است و مىگويد نه چنان است كه شما گوئيد سوگند برستاخيز .\r\n« لا أُقْسِمُ بِالنَّفْسِ اللَّوَّامَةِ » 2 طبرى : 1 - قتاده گفته است : يعنى سوگند بقيامت و بنفس لوّامه 2 - حسن گفته است : سوگند بقيامت و نه سوگند بنفس لوّامه ، ولى بهتر اين است كه هر دو سوگند باشد چون رسم عرب در گفتگو اين است كه اگر بگويد « لا و اللَّه لا فعلت و لا اقسم باللَّه لا فعلت » مقصود از « لا » جلوگيرى از ديگر سخن است و آغاز بسوگند ، پس چون روش سخن عرب بر اين است ما نمىتوانيم معنى ديگر براى آن بدانيم مگر قرينه و دليلى بر خلاف اين معنى باشد بعلاوه كه گروهى از آنان كه سخنشان حجّت است اتّفاق دارند كه آن جمله ى اوّل سوگند است پس دليلى نداريم كه جمله ى دوّم سوگند نباشد و گروهى گفته‌اند : قيامت هركسى مرگ او است ، چنان كه علقمه پس از دفن مرده اى گفته است اين آدم برستاخيز خود رسيد و قيامت براى او بر پا شد . و مغيرة بن شعبه گفته است : مردم مىگويند : « القيامة القيامة » فقطَّ قيامت هر كس مرگ او است . و در مقصود از نفس لوّامه اختلاف است :\r\n1 - سعيد جبير گفته است : يعنى نفسى كه بر خوب و بد ملامت مىكند 2 - و مجاهد گفته است : بر گذشته ملامت مىكند و پشيمانى دارد 3 - بدكار شايستهء ملامت 4 - آنكه مذموم است و ناپسند .\r\nمجمع : ابو مسلم گفته است : يعنى : نه سوگند برستاخيز و نه به نفس ملامتگر خويش سوگند مىخورم چون شما نه برستاخيز عقيده داريد و نه به ملامت شخص خود را در آن روز . و علىّ بن عيسى گفت : آنكه گفته است اوّل سوگند است و دوّم نفى سوگند درست نيست چون سخن از روش خود خارج است و همانندى ندارد پس بهتر اين است كه هر دو سوگند باشد چنان كه عقيده اكثر\r\n","description":"","footnote":"","page_name":" 414 ","page_number":414},
  {"content":"\r\n\r\n\r\nهمين است . و مقصود از نفس لوّامه اين است كه در قيامت بدكار خود را ملامت مىكند : چرا بد كردم و نكوكار خود را سرزنش مىكند ، چرا بيشتر نكردم ، قتاده گفته است : يعنى آنكه كافر است خود را ملامت مىكند . حسن بصرى گفته است مقصود مؤمن است كه در دنيا به حساب كار خود مىرسد كه چرا كوتاهى كردم و چرا فلان كار خوب نكردم و پيوسته در انديشه ى كار خود است و بدكار هرگز به حساب كار خود نميرسد و انديشه آخرت نمىكند .\r\nابو الفتوح : 1 - سهل گفت : نفس لوّامه همان نفس امّاره است كه پيوسته با حرص و آرزو است 2 - ابو بكر ورّاق گفت : نفس چون كافر شد با خدا انس ندارد و چون منافق شد پيمانشكنى كند و چون ريا كار شد هر كار كند براى چشم مردم است و هر كه چنين بود پيوسته در سرزنش خود است .\r\nصفى عليشاه :\r\n\r\nنيست نفسى در قيامت جز كه او\r\nمىكند خود را ملامت رو برو\r\n\r\n\r\nگر كه بدكار است از عصيان خويش\r\nور نكو ، گويد : نگردم از چه بيش ؟\r\n\r\n\r\nيا كه نفس آدم است آن كز بهشت\r\nشد چو بيرون شد ملوم از فعل زشت\r\n\r\n\r\nخويش را يعنى ملامت كرد بس\r\nتا به وقت مرگ اندر هر نفس\r\n\r\n\r\nبر قيامت نفس را ضم كرد از آن\r\nكه بود او را مجازات اندر آن\r\n\r\nفخر : 1 - يعنى چون موضوع سوگند بالاتر از آن است كه بر آن سوگند ياد شود گفته شده است : سوگند ياد نمىكنم نه برستاخيز نه به نفس لوامه 2 - موضوع سوگند روشن است و نيازى بسوگند به اين دو نيست 3 - غرض از جمله استفهام است براى آشكار يعنى آيا برستاخيز و نفس لوّامه سوگند ياد كنم و معنى نفس لوّامه : 1 - شخص نكوكار است كه در قيامت بدكار را سرزنش مىكند 2 - مقصود آدم است كه خود را ملامت بر آن كار مىكند كه بموجب آن از بهشت بيرونش كردند 3 - مقصود نفس انسانى است كه چون چيزى مىخواهد و مىكند از آن دلگير مىشود و خود را ملامت مىكند كه چرا پى آن رفتم و چون زياد اين\r\n","description":"","footnote":"","page_name":" 415 ","page_number":415},
  {"content":"\r\nخواستن و انجام دادن و ملامت پس از آن براى آدمى فراهم مىشود او را لوامه ناميده‌اند چنان كه در آيت ديگر است « إِنَّ الإِنْسانَ خُلِقَ هَلُوعاً . . . إِذا مَسَّه الْخَيْرُ » - الخ « . و كلمه ى لوّامه نشان ميدهد زياد چنين كارى مىكند . و كنايه از اعاده و تكرار است ، و مناسبت ميان اين دو قسم كه قيامه و لوّامه باشد چند احتمال است : 1 - قيامت نتيجه ى نمودارى و احوال نفوس است كه لوّامه و خوشبخت و بدبخت باشد پس كمال مناسبت است ميان قيامة و لوّامه 2 - چون نفس خود احوال عجيب دارد كه گفته شده است » من عرف نفسه فقد عرف ربّه « و شناسائى نفس با شناسائى پروردگار وابسته شده است و عظمت و بزرگى نفس لوّامه است كه كار و كوشش خود را در برابر رحمت خدا ناچيز مىبيند . و به آن قول كه گفته‌اند : سوگند برستاخيز است و نفى سوگند بنفس لوّامه مناسبت اين است كه رستاخيز بسيار مهم است و عجيب ولى نفس لوّامه حقير است و ناچيز چون يا كافر است و يا فاسق كه خود را بر كار خويش ملامت مىكند .\r\nطنطاوى : « لا » زيادى است و آيت اوّل سوگند است به بزرگى رستاخيز و آيت دوّم بجاى استدلال است براى درستى و آمدن قيامت چون سوگند بنفس لوّامه يعنى روح بىآرام كه به هيچ درجه ى جاه و مال و علم و هنر قانع نميشود و پى پايه ى بالاتر مىگردد و اين حالت فزون طلبى نشانه است كه آدمى به جائى مىرود كه به آخرين آرزوى خود برسد و آن قيامت است كه به مقصود خود مىرسد .\r\n« نُسَوِّيَ بَنانَه » 4 طبرى : يعنى آيا آدمى مىپندارد كه ما نمىتوانيم استخوانهاى او را فراهم كنيم ؟ بلكه برتر از آن را مىتوانيم كه انگشتان او را هموار كنيم و به يك صورت در آوريم مثل پاى شتر يا سم خر تا چون چارپايان آنچه خواهد خورد با دهان خويش برگيرد ولى خداوند آنها را به صورت انگشت از هم جدا درست كرد تا آنچه خواهد تواند انجام دهد .\r\nمجمع : ابو مسلم و زجّاج و جبّائى گفته‌اند : يعنى مىتوانيم به آن جور كه بود درست كنيم اگرچه استخوانهاى كم و كوچك باشد توانيم با هم فراهم كنيم كه\r\n","description":"","footnote":"","page_name":" 416 ","page_number":416},
  {"content":"\r\nانگشتان برابر همسر شوند « 1 » .\r\nكشف : آيت سوّم « أيَحْسَبُ الإِنْسانُ » و اين آيه هر دو براى عدىّ بن ربيعه آمده است كه با اخنس بن شريق دشمن ديگر پيغمبر خويشاوندى سببى داشت و پيغمبر دعا مىكرده است « اللَّهمّ اكفني جاري السّوء » يعنى آسيب دو همسايه ى بد را از من بگردان . و مقصود آن حضرت عدىّ و اخنس بوده‌اند .\r\nروزى عدىّ حضور پيغمبر رسيد و عرض كرد : رستاخيز و هنگام چگونگى آن را براى من بگو . چون پيغمبر فرمود او گفت : اگر آن را به چشم بينم سخن تو را راست نشمارم و به تو نگروم مگر شود كه خدا استخوانها را فراهم كند ؟ آيت « أيَحْسَبُ - الإِنْسانُ » براى او آمد و مقصود همان آدم است كه عدى بن ربيعه باشد .\r\n« لِيَفْجُرَ أَمامَه » 5 طبرى : 1 - يعنى آدمى مىخواهد بهر گامى كه جلو مىرود گناهى بكند و جلوگيرى نداشته باشد و چنين انديشد كه روزى توبه خواهد كرد 2 - ضحّاك گفته است : مقصود آرزوى انسان است كه زندگى كند و بهره مند باشد و در انديشه ى مرگ نباشد 3 - يعنى كافر مىخواهد آينده ى خود و رستاخيز را منكر شود .\r\n« فَإِذا بَرِقَ الْبَصَرُ » 7 طبرى : برق با فتح راء خوانده‌اند يعنى چشم بهنگام مرگ باز ماند و به جائى دوخته شد و عموم قاريها با كسر و صداى زير خوانده‌اند يعنى چون متحير و سرگردان شد .\r\nمجمع : يعنى هنگام مرگ چشم باز ماند از ديدن ملك الموت كه نتواند بر هم زند . و بعضى گفته‌اند : يعنى چون از ديدن سختى رستاخيز متحيّر و سرگردان شد .\r\n« جُمِعَ الشَّمْسُ وَالْقَمَرُ » 9 ابو الفتوح : عبد اللَّه مسعود چنين خوانده است « جمع بين الشّمس و القمر » .\r\n« بِما قَدَّمَ وَأَخَّرَ » 13 مجمع : 1 - يعنى باوّل و آخر كار خود 2 - آنچه\r\n\r\n","description":"","footnote":"\r\n( 1 ) در بيان « بَنانَه » لطائفى ذكر كرده‌اند ، به تفسير سورهء قيامت حجة الاسلام آقاى سيد محمد ضياء آبادى مراجعه شود . ( مصحّح )\r\n","page_name":" 417 ","page_number":417},
  {"content":"\r\nخود اوّل انجام داد و آنچه مقرّر كرد كه از پس مرگش انجام دهند چه خوب و چه بد 3 - يعنى آنچه معصيت بجلو كرد و آنچه اطاعت كه به تأخير گذارد و نكرد 4 - آنچه گرفت و آنچه رها كرد 5 - آنچه از حقوق خداوندى به جلو انداخت انجام داد و آنچه به تأخير گذارد و تضييع كرد 6 - آنچه از مال خود بجلو براى خود به كار برد و آنچه بدنبال گذارد و بوارث ماند .\r\nابو الفتوح : عبد اللَّه مسعود گفت : يعنى آنچه خود كرده و آنچه روش خوب بايد كه بجاى گذارده تا از پس او رفتار كنند .\r\n« عَلى نَفْسِه بَصِيرَةٌ » 14 ابو الفتوح : 1 - يعنى او شاهد و بيناى به كار خود است چنان كه در اين دو آيه است « شاهِدِينَ عَلى أَنْفُسِهِمْ و كَفى بِنَفْسِكَ الْيَوْمَ عَلَيْكَ حَسِيباً » 2 - اعضاى آدمى بر كار او گواه هستند مثل « يَوْمَ تَشْهَدُ عَلَيْهِمْ أَلْسِنَتُهُمْ - الخ » 3 - خود بيناى به كار خود است و احوال خود را ميداند و تاى بصيرة براى مبالغه است مثل علَّامه و نسّابة 4 - آدمى خود چشم بينائى است بر خود .\r\nمجمع : از محمّد بن مسلم از امام صادق ( ع ) نقل است كه فرمود : چرا مردم نيكى را نمودار مىكنند و بدى را مىپوشند با اينكه اگر با خود بينديشند مييابند چنين نيستند و در قرآن است « بَلِ الإِنْسانُ عَلى - الخ » . و زراره گفت : از امام صادق ( ع ) پرسيدم چگونه بيمار نبايد روزه بدارد ؟ فرمود بَلِ الإِنْسانُ عَلى - الخ و او خود بهتر مىداند كه تا چه اندازه مىتواند .\r\n« وَلَوْ أَلْقى مَعاذِيرَه » 15 طبرى : 1 - يعنى آدمى از خود شاهد دارد اگرچه براى گناه خود عذر تراشد و جدال بيهوده كند 2 - يعنى و اگرچه خود بماند و تنها با خود بينديشد 3 - اگرچه پرده ها را بيندازد و درها را ببندد و جلو چشم خود را بگيرد 4 - اگر عذر آورد پذيرفته نبود .\r\nفخر : سدّي و عدّه اى گفته‌اند : « معاذير » جمع معذار است بمعنى پرده و مبرد گفته است : لغت مردم يمن است . و صاحب كشّاف گفته است : اگر\r\n","description":"","footnote":"","page_name":" 418 ","page_number":418},
  {"content":"\r\n\r\n\r\nاين معنى منقول از يمن درست باشد در معنى مجازى استعمال شده است و معنى چنين است : اگر آدمى پرده در جلو كار خود گذارد پنهان نمىماند چون خود شاهد بر كار خود است .\r\nتأويلات در هر دو آيه : چون آنچه آدمى كند در روان او استوار مىشود و خوى و خصلت او پاره هاى تن او را به صورت خود در مىآورد كه اگر ستمگر باشد دست او به صورت ستم نمودار مىشود و اگر سخن چينى كند زبان او به صورت سخن چينى ديده مىشود و اگر نكوكار بود دست او به صورت نيكى و بخشندگى نمودار مىشود و همچنين دگر پاره هاى تن پس گواه و شاهدى از جاى ديگر براى كار او لازم نيست كه روان و پاره هاى تن خود نمودار كار آدمى باشند هر چند پرده ها در جلو كار خود گذارد و يا بهانه ها تراشد و بياورد .\r\n« لا تُحَرِّكْ بِه لِسانَكَ » 16 طبرى : 1 - چون قرآن به پيغمبر نازل ميشد مىخواست زود آن را بذهن خود سپارد و با شتاب لب به آن مىجنباند با اينجمله جلوگيرى از كار آن حضرت شده 2 - پيغمبر از ترس فراموش كردن قرآن آن را زياد تلاوت مىفرمود با اين آيه آگاهش كردند كه تو شتاب در خواندن قرآن مكن كه ما آن را فراهم مىكنيم و آماده ى خواندن مىنمائيم .\r\nمجمع : اين آيه همانند آن آيه كه گفته شده است « لا تَعْجَلْ بِالْقُرْآنِ مِنْ قَبْلِ أَنْ يُقْضى إِلَيْكَ وَحْيُه » مقصود جلوگيرى پيغمبر است از شتاب در فرا گرفتن بلخى گفته است : مقصود پيغمبر و خواندن قرآن نيست چون آيات جلو و دنبال اين آيه نشان مىدهد كه روى سخن با مردم است در رستاخيز و نشانه اى از قرآن و احكام در اين آيه نيست و سرزنش آدميان است كه در آن روز شتاب سود ندارد و زبان به نوشته ى كارنامه ى خود جنباندن راه نجات نيست و مقصود اين است كه آن را با آرامش بخواند كه خود مىداند چه كرده است و چون آن را فراهم كرديم دنبال كند و گردن بنهد كه فرار از آن نتواند كرد اين بود سخن بلخى ، ولى رابطه ى اين آيه بجلو اين است كه چون سخن از رستاخيز بود پيغمبر\r\n","description":"","footnote":"","page_name":" 419 ","page_number":419},
  {"content":"\r\nيادآورى شد كه به تندى قرآن مخوان و مگذر كه اين مردم غافل هستند بلكه به آرامى بخوان و مكرّر كن تا در دل آنها جايگير شود كه نيازمند به تنبيه و تكرار هستند .\r\nابو الفتوح : ممكن است مقصود از اين جلوگيرى پيغمبر از تكرار كار گذشته نباشد بلكه يادآورى باشد كه در آينده نكند مثل « لا تُطِعِ الْكافِرِينَ - الخ » كه معلوم است آن حضرت فرمانبر كافر و منافق نبوده است و براى آينده ايندستور رسيده است .\r\nفخر : گروهى از قدماى شيعه گفته‌اند : چون اين آيه وابستگى بجلو ندارد پس آن را كم و زياد كرده‌اند كه رابطه گسيخته شده است . ولى از چند جهت مناسبت دارد : 1 - شايد كه چون شتاب بد است و پيغمبر هنگام نزول اين آيات شتاب كرده است در ميان سخن جلو آن حضرت گرفته شده است به اين آيه و دوباره سخن گذشته دنبال شده است كه گفتگوى از رستاخيز و بدكاران شده است چنان كه در ميان درس شاگردى بجاى ديگر متوجّه باشد و استاد به او گويد : به جائى توجّه مدار و بدرس گوش بده . و باز بر سر درس رود و سخن خود دنبال كند 2 - چون سخن از شتاب كافران به ميان بوده است به اين آيه « يُرِيدُ الإِنْسانُ لِيَفْجُرَ أَمامَه » در اين ميان زشتى شتاب گفته شده است اگرچه شتاب در كار دين و خواندن قرآن باشد و پس از آن همان مطلب بميان آمده است كه بدى شتاب باشد و گفته شده است « كَلَّا بَلْ تُحِبُّونَ الْعاجِلَةَ » 3 - مقصود فهماندن به آن حضرت است كه شتاب تو به خواندن قرآن و ابلاغ بمردم سود ندارد چون آنها بيناى به كار خود هستند و مىدانند بباطل مىروند پس تو كه مىخواهى زشتى كارشان را بفهمانى شتاب در آن مكن كه خود مىدانند و سودى ندارند و بيهوده زبان به قرآن مجنبان .\r\n« عَلَيْنا جَمْعَه وَقُرْآنَه » 17 مجمع : 1 - يعنى بر ما است كه در سينه ى تو فراهمش كنيم تا بيادت بماند و همانجور كه نازل كرده‌ايم تأليف و منظَّم كنيم\r\n","description":"","footnote":"","page_name":" 420 ","page_number":420},
  {"content":"\r\n2 - بر ما است كه آن را جمع كنيم و براى تو بخوانيم تا بيادت بماند و بتوانى بخوانى پس از نابودى چيزى ز قرآن ترسناك مباش .\r\n« فَاتَّبِعْ قُرْآنَه » 18 طبرى : 1 - يعنى چون نازل كرديم تو آن را گوش كن 2 - چون براى تو خواندند احكام و حلال و حرام آن را پيروى كن و بپذير .\r\n3 - چون آن را روشن و نمودار كرديم تو به كار بند و عمل كن .\r\nمجمع : چون جبرئيل از خواندن آن فارغ شد تو بخوان .\r\n« عَلَيْنا بَيانَه » 19 طبرى : 1 - يعنى روشن كردن احكام حلال و حرام قرآن با ما است 2 - بر ما است كه آن را به زبان تو نمودار كنيم .\r\nمجمع : 1 - يعنى آنچه خبر داده‌ايم كه بعالم ديگر خواهد بود بر ما است كه نمودارش كنيم و استوار بداريم 2 - آنچه را تو حفظ كردى ما بيان ميكنيم و روشن مىنمائيم 3 - بر ما است كه به ياد تو بداريم تا براى مردم بخوانى و روشن كنى 4 - بر ما است كه به زبان عربى نازل كنيم تا براى مردم در آن وسيلهء روشنى و نمودارى باشد .\r\nابو الفتوح : آيت اوّل دليل است كه قرآن را پيغمبر بگفته ى جبرئيل جمع كرد چون گفته است : « إِنَّ عَلَيْنا جَمْعَه - الخ » و آيت دوّم دليل است كه تفسير قرآن جز به تصريح از پيغمبر درست نيست چون گفته است « إِنَّ عَلَيْنا بَيانَه » .\r\nفخر : اين دو آيه مىفهماند كه پيغمبر با جبرئيل آغاز خواندن قرآن ميكرد و در همان هنگام معانى آن از او مىپرسيد زيرا به او گفته شده است « فَإِذا قَرَأْناه فَاتَّبِعْ - الخ » يعنى پس از آنكه ما خوانديم تو بدنبال آن بخوان و شتاب مكن و نيز گفته شده است « ثُمَّ إِنَّ عَلَيْنا - الخ » يعنى بشتاب مپرس كه پس از آن ما آن را براى تو روشن مىكنيم .\r\n« كَلَّا بَلْ تُحِبُّونَ - الخ » 20 فخر : در كشّاف گفته است كلمه ى « كَلَّا » براى جلوگيرى از شتاب پيغمبر است و جمله ى بعد تعقيب و مبالغه ى در آن است كه همه ى شما آدميزادها دوستدار شتاب هستيد . و ديگر مفسّرين گفته اند\r\n","description":"","footnote":"","page_name":" 421 ","page_number":421},
  {"content":"\r\n\r\nكلَّا يعنى حقّ است و درست كه شما مردم دوستدار شتاب هستيد كه آنچه زود مىرسد مىخواهيد و آنچه دير بدست مىآيد كه عالم ديگر باشد رها مىكنيد .\r\nمجمع : يعنى به قرآن نمىانديشند و از گفته هاى آن بهره مند نمىشوند و دنيا را بر آخرت ترجيح مىدهند و بجاى انديشه ى در قرآن و عاقبت خود سرگرم زندگى كار زود گذر مادّى هستند . و كلمات « تُحِبُّونَ » و « تَذَرُونَ » با تاء به صورت خطاب خوانده شده است يعنى اى محمّد تو به آنها بگو دنيا دوست داريد و قرائت عموم با يا به صورت غايب است يعنى آنها چنين هستند .\r\n« ناضِرَةٌ » 22 مجمع : 1 - شاداب و تر و تازه و زيبا 2 - شاد و خوش - دل 3 - چنان سفيد و درخشان كه گوئى نورى آن را فرا گرفته . اين نشانه ى مؤمنين است به آن روز تا فرشتگان و آفريدگان بدانند كه آنها رستگارانند .\r\n« إِلى رَبِّها ناظِرَةٌ » 23 طبرى : 1 - عطيّة العوفى گفت : يعنى مؤمنين به خدا مىنگرند و از بزرگى او چشمشان فراگير او نشود و ديد او اينان را فرا گيرد و حسن بصرى گفته است : يعنى آنها نكو روى هستند چون به خداى خود مىنگرند و بايد آنكه به آفريننده بنگرد زيبا چهره بود 2 - مجاهد گفته است :\r\nيعنى از پروردگار خود انتظار دارد آنچه براى او معيّن كرده است .\r\nمجمع : آنها كه گفته‌اند : مقصود از « ناظِرَةٌ » نگريستن است دو دسته‌اند 1 - يعنى مىنگرند دمبدم بسوى مزد و نعمت پروردگار خود 2 - كلبى و عطا و مقاتل و غير ايشان گفته‌اند : يعنى پروردگار خود را به چشم مىبينند ولى علاوه بر نادرستى اصل اين عقيده كلمه ى نظر بمعنى رؤيت نيست چون نگريستن غير ديدن است . و از علىّ عليه السّلام نقل است كه فرموده است بمعنى انتظار ثواب است . و ممكن است الى مفرد « آلاء » بمعنى نعمتها باشد يعنى چهره هائى ترو تازه است كه نعمت پروردگار خود را نگران است . و گروهى گفته‌اند : ممكن است بهر دو معنى باشد كه آنها چشم به نعمت حقّ دارند و چون پيوسته مىرسد انتظار و توقّع بعد از آن را هم دارند كه پيوسته آن را مىبينند و مىرسد\r\n","description":"","footnote":"","page_name":" 422 ","page_number":422},
  {"content":"\r\nو مىدانند و منتظرند و باز مىرسد دمبدم .\r\nكشف الاسرار : مثل بنده ى مؤمن مثل باز است ، باز را چون بگيرند و خواهند كه شايسته ى دست شاه گردد مدّتى چشم او بدوزند بندى بر پايش نهند در خانه اى تاريك باز دارند از جفتش جدا كنند يك چندى بگرسنگيش مبتلا كنند تا ضعيف و نحيف گردد و وطن خويش فراموش كند و طبع گذاشتگى دست بدارد ، آنگه بعاقبت چشمش بگشايند شمعى پيش وى بيفروزند طبلى از بهر وى بزنند طعمهء گوشت پيش وى نهند دست شاه مقر وى سازند با خود گويد در همه عالم كه را بود اين كرامت كه مرا است ؟ بر مثال اين حال چون خواهند كه بنده ى مؤمن را حلَّه ى خلعت پوشانند و شراب محبّت نوشانند با وى همين معامله كنند . مدتى در چهار ديوار لحد باز دارند ، گيرائى از دست و روائى از پا بستانند بينائى از ديده بردارند روزگارى بر اين صفت بگذرانند آنگه ناگاه طبل قيامت بزنند بنده از خاك لحد سر بر آرد چشم بگشايد نور بهشت بيند « يَسْعى نُورُهُمْ بَيْنَ أَيْدِيهِمْ » دنيا فراموش كند شراب وصل نوش كند بر مائده ى خلد بنشيند ، چنان كه آن باز چشم باز كند خود را بر دست شاه بيند بندهء مؤمن چشم باز كند خود را بمقعد صدق بيند سلام ملك شنود ديدار ملك بيند اين است كه ربّ العالمين فرمود « وُجُوه يَوْمَئِذٍ - الخ » . پير طريقت گفت : بهره ى عارف در بهشت سه چيز است سماع و شراب و ديدار . سماع را گفت « فَهُمْ فِي رَوْضَةٍ يُحْبَرُونَ » . شراب را گفت « سَقاهُمْ رَبُّهُمْ شَراباً طَهُوراً » . ديدار را گفت « وُجُوه يَوْمَئِذٍ - الخ » سماع بهره ى گوش شراب بهره ى لب ، ديدار بهره ى ديده .\r\nسماع واجدان را ، شراب عاشقان را ، ديدار محبّان را . سماع طرب فزايد شراب زبان گشايد ، ديدار صفت ربايد . سماع مطلوب نقد كند شراب راز جلوه كند ديدار عارف را فرد كند . سماع را هفت اندام رهى ، گوش چون ساقى او است شراب همه نوش ديدار زير هر موئى ديده اى روشن .\r\n« كَلَّا إِذا بَلَغَتِ » 26 مجمع : 1 - يعنى نه كافران ايمان آورند بآنگاه\r\n","description":"","footnote":"","page_name":" 423 ","page_number":423},
  {"content":"\r\n\r\nكه برسد روح 2 - حقّ است و درست كه چون برسد روح .\r\n« مَنْ راقٍ » 27 طبرى : 1 - خانواده ى او مىگويند : كى او را باورد و دعا بهبود مىبخشد ؟ و پزشك و دارو براى او مىخواهند و سود نمىبرند .\r\n2 - يعنى ملائكه مىگويند كى او را به بالا مىآورد آيا فرشته ى رحمت به آزار و خوارى ؟\r\nروح البيان : سعدى گفته است :\r\n\r\nكوس رحلت بكوفت دست اجل\r\nاى دو چشمم وداع سر بكنيد\r\n\r\n\r\nاى كف و دست و ساعد و بازو\r\nهمه توديع يكدگر بكنيد\r\n\r\n\r\nبر من اوفتاده دشمن كام\r\nآخر اى دوستان گذر بكنيد\r\n\r\n\r\nروزگارم بشد به نادانى\r\nمن نكردم شما حذر بكنيد\r\n\r\n« الْتَفَّتِ السَّاقُ بِالسَّاقِ » 29 مجمع : 1 - سختى دنيا و آخرت بيكدگر پيچيده شود 2 - حال مرگ و زندگى بهم مىپيچند 3 - دو ساق پاى آدمى بهنگام مرگ بيكدگر بپيچند .\r\n« أَوْلى لَكَ فَأَوْلى » 34 طبرى : اين آيه و دنباله ى آن تهديد مكرّر است براى ابو جهل چنان كه نقل است : پيغمبر لباسهاى او را گرفت و فرمود « أَوْلى - الخ » او گفت : محمّد مرا مىترساند سوگند به خدا كه خودش و خدايش به من تسلَّطى ندارند چون من از همه ى مردم ميان دره ى مكّه گرامىترم .\r\nمجمع : 1 - يعنى گرفتارى و بدى سزاوار تو است و نزديك است براى تو . و نقل است كه پيغمبر ( ص ) جامه ى ابو جهل گرفت و اين را فرمود و همان جور كه آن حضرت فرموده بود آيه نازل شد 2 - يعنى بدى و زشتى براى تو بهتر است از نبود و ترك آن 3 - يعنى از خيرات دنيا و آخرت دور باشى 4 - يعنى آنچه در جنگ بدر به تو خواهد رسيد سزاوارتر است براى تو و هم آنچه بقيامت بينى سزاوارترى براى آن .\r\nابو الفتوح نوشته : بعضى علما گفتند : معنى اين است كه تو اولىترى\r\n","description":"","footnote":"","page_name":" 424 ","page_number":424},
  {"content":"\r\n\r\nبه اين عذاب . عرب اين را به كسى گويد كه او را بلائى رسد كه مستحقّ آن بود . و گفته‌اند : اين كلمه تحذير است يعنى شرى نزديك شد از او حذر كن . بعضى ديگر از علما گفتند : كلمه ى آن مغلوب است و التقدير « اويل » اى احقّ بالويل .\r\nو گفتند : معنى آيه آن است كه ابو جهل را گويند : واى بر تو آن روز كه زنده بودى و واى بر تو آن روز كه بميرى و واى بر تو آن روز كه تو را زنده كنند .\r\nفخر : 1 - معنى جمله اين است كه واى بر تو و اين نفرين است كه به آنچه نمىپسندد گرفتار شود 2 - يعنى چند دورى و محروميّت باد تو را در كار دنياى تو و دورى و محروميّت مكرّر براى تو باشد در كار آخرت تو 3 - نوبت بنوبت واى بر تو . و قفّال براى اين جمله چند احتمال گفته است : 1 - بيم از سوى خدا است براى كافر 2 - پيغمبر از خود چيزى با دشمن گفت و او گردنفرازى كرد و گفتار آن حضرت را زشت شمرد خداوند همان جور كه او گفته بود به قرآن فرستاد .\r\n3 - ممكن است از سوى حقّ دستور به پيغمبر باشد كه با دشمن چنين بگويد ، و معنى با آيت جلو چنين مىشود : او با خود فروشى و گردنفرازى به خانه رفت پس تو به او بگو : بترس از آن بدى و زشتى كه به تو نزديك شده است و راه فرار از آن ندارى .\r\nحسينى نوشته : سزاوار است مر تو را اى ابا جهل مرگى سخت پس سزاوار است تو را عذاب اليم در قبر . پس نيك سزاوار است مر تو را هول قيامت پس بغايت سزاوار است تو را خلود در دوزخ .\r\n« مَنِيٍّ يُمْنى » 37 مجمع : با ياء بصيغهء غايب مذكّر خوانده‌اند باعتبار لفظ منيّ و با تاء به صيغه ى مؤنّث خوانده‌اند باعتبار نطفه يعنى « نطفة تمنى من منيّ » .\r\nسخن ما : 1 - اوّل اين سوره خواه سوگند باشد و يا اعلام بخوددارى از آن برسم گفتگوى مردم است براى نشان دادن عظمت رستاخيز كه بقدرت خداوند آدمى براى زندگى دوباره درست شده است و رد و قبول كافرى چون عدىّ بن -\r\n","description":"","footnote":"","page_name":" 425 ","page_number":425},
  {"content":"\r\nربيعه و غير او در آن اثر ندارد 2 - آيا سوگند بنفس لوّامه بچه معنى و مناسبت است ؟ چون روى سخن با اعراب است كه مردمى نادان و خودخواه بودند و بيشتر اين گونه مردم آرامش وجدانى ندارند و پيوسته از كرده و ناكرده ى خود و شده و ناشده ى روزگار نگرانند . شايد به اين گونه سوگند يادآورى كج انديشى آنها شده است و نمودارى ارزش روح و روان آدمى و حالات آن كه با هيچ وسائل مادّى صورتهاى گذشته و آينده را براى خود مجسّم مىكند و روى آن قضاوت مىنمايد و اين خود نشانهء قدرت ما فوق و برترى است كه آدمى خواه ناخواه زير فرمان او است و همان قدرت چنين خاصيّت ارجمند و شايسته ى سوگند به او عنايت كرده است ولى او خود را گرفتار ملامت و سرگردانى نموده است و از آن بىبهره مانده است .\r\n3 - دو آيت 14 - 15 « بَلِ الإِنْسانُ - الخ » اگرچه در دنبالهء سخن از روز رستاخيز آورده شده است ولى شايد براى يادآورى خاصيت هميشگى او باشد كه آدمى خود از خود خبردار است چه در كار زندگى و آميزش با مردم چه در كارهاى نفسانى و مربوط بعالم ديگر ، هم در دوران زندگى و هم به روز رستاخيز كه با اندك انصاف و وارسى خود مىتواند دريابد كه چگونه آدمى است و چه جور كار و رفتار دارد و كمتر كسى است كه با خود بينديشد و بعيب خود پى نبرد مگر كه سفيه باشد و يا نخواهد از خود با خبر شود بگفته ى سعدى :\r\n\r\nمعلَّم نياموختت فهم و رأى\r\nسرشت اين صفت در نهادت خداى\r\n\r\n\r\nگرت منع كردى دل حقّ نيوش\r\nحقت عين باطل نمودى به گوش\r\n\r\nاز اينرو است كه بد رفتارى مردم با دعوى حقّ و درستى بدنبالهء بد انديشى است و بىانصافى و گر نه هر بهانه كه آورند توانند بدانند كه بيهوده است و شايد وابستگى اين دو آيه بآيات جلو اين باشد كه منكر رستاخيز بهانه جو است و گر نه خود بيناى خود است كه نه مانند دگر پديده ها است و نابود شدنى بلكه اگر انصاف بدهد و با خود بينديشد مىتواند دريابد كه بايد روزى بشمار كار دوران\r\n","description":"","footnote":"","page_name":" 426 ","page_number":426},
  {"content":"\r\nزندگى او برسند و سود و زيان نيك و بد او را بدهند .\r\n4 - آيت 16 و بعد « لا تُحَرِّكْ بِه - الخ » تكرار آيت 114 سوره ى طه جزء 16 است « لا تَعْجَلْ بِالْقُرْآنِ - الخ » كه ما آنچه نظر داشتيم نوشتيم و سخن ما در اين جلوگيرى پيغمبر همان است كه نوشته‌ايم ، با اين تفاوت كه در آنجا نام قرآن آشكار شده است اينجا به صورت ضمير آمده و در آن آيت جلو سخن از قرآن بميان آمده است و در اين آيت بدون رابطه ى ظاهرى آغاز بسخن از قرآن شده است . و البتّه از اين گونه آيات و مطالب در قرآن فراوان است كه در اوّل و گاهى در وسط آيه مطلبى آغاز مىشود كه هيچگونه رابطه با گذشته ندارد و چنان كه ما در ترجمه و ديگران در هر موقع كه مقتضى بوده است و مجمع البيان بعنوان « النّظم » كوشش كرديم رابطه ى آيات و مطالب را پيدا كنيم ولى معلوم است كه اين وابستگى از نظر ما و لفظ درست است نه از نظر واقع و حقيقت و مناسبت آنها بر ما معلوم نيست چنان كه در همين آيه سخن از رستاخيز و حالت منكرين آن است و يكبارگى روى سخن با پيغمبر شده است و از شتاب در قرآن خواندن آن حضرت . و اين مسئله خود بسيار قابل بحث است كه اين آيات غير مربوط چه بوده است و چرا چنين است ؟ با اينكه نظم آيات و تقسيم سوره ها را بدستور خود پيغمبر مىدانند كه نه آيتى فراموش شده است و نه پس و پيش مگر آنچه بعضى متعصّبين گفته‌اند چنان كه سخن امام فخر در همين آيه نقل شد و هم در تفسير شريف لاهيجى است كه اين آيه بروش عثمانى در اينجا است نه به ترتيب نزول وحى و بواسطه ى خاطر معاويه كه اين آيات براى گفته ى او در انكار خلافت عليّ بوده است در زمان عثمان آيات را پس و پيش كرده‌اند و مقصود از « لا تُحَرِّكْ - الخ » جلوگيرى پيغمبر است از آشكار كردن راز معاويه كه گفت : ما عليّ را بخلافت نمىپذيريم . ولى با اين گفته ها اين مشكل گشوده نمىشود و شايد بتوانيم بگوئيم براى اين نامربوطى ظاهرى چند جهت به نظر مىرسد : اوّل - سبك قرآن باعجاز در بيان توضيح آنكه معلومست يك سوره براى\r\n","description":"","footnote":"","page_name":" 427 ","page_number":427},
  {"content":"\r\nيك مطلب نيست پس نبايد آيات يك سوره همگى بهم وابسته باشند و همچنين مطالب يك آيه در صورتى بايد در يك موضوع و وابسته بيكدگر باشد كه تقسيم آيات روى موضوعات باشد و براى يك مطلب مختصر آيتى كوتاه آمده باشد و براى مطلب مفصّل و دامنه دار آيتى دراز ولى معلوم است كه آيات به اين گونه تقسيم نشده است براى نمونه آيت سى و يكم سوره ى مدّثّر « وَما جَعَلْنا أَصْحابَ النَّارِ » كه اگر وارسى شود در اين يك آيه سه يا چهار مطلب جداگانه آورده شده است با اينكه اصل موضوع اين آيه دنباله ى آيت مختصر جلو است « عَلَيْها تِسْعَةَ عَشَرَ » كه بايد جزء اين آيه باشد ولى اصل موضوع در يك آيت كوچك آمده است و دنباله ى آن در يك آيت دراز كه چند مطلب ديگر با كمال ارتباط بهم وابسته شده است و چنان كه آياتى چند براى يك مطلب آمده است اين آيه هم ممكن بود به صورت چندين آيه در آيد ، همانطور كه آيات اوّل همين سوره تا سيزدهم براى يك مطلب است كه نشانه ها و سختيهاى قيامت باشد . پس بايد گفت اين سبك قرآن است كه با تنوّع و جوربجور در آوردن مطلب گوشها و دلها را به خود مىكشد و منظور اصلى را ميفهماند بىقيد و شرط در كوتاهى و درازى جمله و آيه كه ما سخن خود را مقيّد مىكنيم . و نشانه ى شيوائى و رسائى آن مىدانيم . پس همين است اعجاز در بيان كه بيگانگان را هم شيفته ى خود كرده است و دشمنان سر سخت متخصّص در شعر و سخن را بيچاره و نابود كرد . دوّم - در صورتى مىشود رابطه ى جمله ها و آيه - ها را پيدا كرد كه بدانيم كى و براى چه اين آيه آمده است چنان كه از امام فخر در همين آيه نوشتيم كه او احتمال داده است و مناسبت درست كرده است كه شايد در هنگام نزول اين آيات پيغمبر شتاب به خواندن قرآن كرد او را از اين كار جلو گرفتند و پس از آن دنباله ى مطلب آورده شد . سوّم - اين وابستگى كه ما پى آن مىگرديم براى اين است كه روش گفتگو و شعر و خطابه ى مردم را ملاك كار خود قرار مىدهيم و مىخواهيم آيات قرآن را همانند آنها درست كنيم و نميتوانيم و پى رابطه ى آن مىرويم ولى بايد\r\nديد خطابه ها و پند و اندرز آن روز عرب\r\n","description":"","footnote":"","page_name":" 428 ","page_number":428},
  {"content":"\r\nبچه روش بوده و هم سخن مسجّع غيبگوها كه اعراب قرآن را همانند آن دانستند چنان كه خود قرآن گفته است « وَلا بِقَوْلِ كاهِنٍ » كه معلوم مىشود آنها گمان يك همانندى ميان قرآن و سخن كاهنان داشته‌اند كه چنين گفته‌اند . پس شايد دسته اى از آيات قرآن بروش اين گونه سخنان آن گونه اعراب آن روز بوده است كه براى آشنائى به گوش آنها با سبك خودشان گفته شده است تا سهل و ممتنع شود كه بينند سخنانى به زبان خودشان است ولى از همانندش عاجزند چنان كه در خود قرآن اين مطلب مكرّر آمده است « لِسانٌ عَرَبِيٌّ مُبِينٌ » . چهارم - آنچه ما هماهنگى و درستى جمله ها و آيه ها مىدانيم و مىخواهيم آن را در قرآن درست كنيم اعراب آن روز در بندش نبودند و گر نه دشمنان و خرده گيران بر قرآن اين عيب را برمىشمردند و قرآن بپاسخشان مىآمد چنان كه در سوره ى 16 نحل آيت 103 گفته شده است « وَلَقَدْ نَعْلَمُ أَنَّهُمْ يَقُولُونَ » و اين بپاسخ ادّعاى آنها است بر پيغمبر كه قرآن را تعليم از غير عربى به او مىگفتند . و همچنين دگر سخنان ناهنجار كه به پيغمبر روا داشته‌اند و پاسخ آن شنيده‌اند . پس ما امروز نمىتوانيم بگوئيم چرا پاره اى آيه ها يا جمله ها ارتباط بهم ندارد و ناگهان از مطلبى به مطلب ديگر توجّه مىشود . و فقط در ترجمه براى وابستگى جمله هاى فارسى رابطه اى از خود مىسازيم تا بقالب فارسى به اندازه در آيد .\r\n5 - آيت 23 « إِلى رَبِّها ناظِرَةٌ » نيازى به آنچه گفته‌اند و نوشتيم نيست چون در آن جهان براى مؤمنان جهتى و سوئى جز پروردگار نيست و معنى نظر چيزى را با چشم وارسى كردن و تأمّل كردن پس معنى جمله اين است : فقط چشمشان بسوى و بجانب حقّ است و بهر چه چشم بيندازند و بنگرند جز جانب پروردگار و آنچه از سوى آفريننده و پروردگارشان باشد نبينند و آثار شيطانى و گمراهى و گرفتارى بچشمشان نيايد .\r\n","description":"","footnote":"","page_name":" 429 ","page_number":429},
  {"content":"\r\n\r\nسورهء انسان - 76\r\nبِسْمِ اللَّه الرَّحْمنِ الرَّحِيمِ\r\nهَلْ أَتى عَلَى الإِنْسانِ حِينٌ مِنَ الدَّهْرِ لَمْ يَكُنْ شَيْئاً مَذْكُوراً ( 1 ) إِنَّا خَلَقْنَا الإِنْسانَ مِنْ نُطْفَةٍ أَمْشاجٍ نَبْتَلِيه فَجَعَلْناه سَمِيعاً بَصِيراً ( 2 ) إِنَّا هَدَيْناه السَّبِيلَ إِمَّا شاكِراً وَإِمَّا كَفُوراً ( 3 ) إِنَّا أَعْتَدْنا لِلْكافِرِينَ سَلاسِلَ وَأَغْلالًا وَسَعِيراً ( 4 )\r\nإِنَّ الأَبْرارَ يَشْرَبُونَ مِنْ كَأْسٍ كانَ مِزاجُها كافُوراً ( 5 ) عَيْناً يَشْرَبُ بِها عِبادُ اللَّه يُفَجِّرُونَها تَفْجِيراً ( 6 ) يُوفُونَ بِالنَّذْرِ وَيَخافُونَ يَوْماً كانَ شَرُّه مُسْتَطِيراً ( 7 ) وَيُطْعِمُونَ الطَّعامَ عَلى حُبِّه مِسْكِيناً وَيَتِيماً وَأَسِيراً ( 8 ) إِنَّما نُطْعِمُكُمْ لِوَجْه اللَّه لا نُرِيدُ مِنْكُمْ جَزاءً وَلا شُكُوراً ( 9 )\r\nإِنَّا نَخافُ مِنْ رَبِّنا يَوْماً عَبُوساً قَمْطَرِيراً ( 10 ) فَوَقاهُمُ اللَّه شَرَّ ذلِكَ الْيَوْمِ وَلَقَّاهُمْ نَضْرَةً وَسُرُوراً ( 11 ) وَجَزاهُمْ بِما صَبَرُوا جَنَّةً وَحَرِيراً ( 12 ) مُتَّكِئِينَ فِيها عَلَى الأَرائِكِ لا يَرَوْنَ فِيها شَمْساً وَلا زَمْهَرِيراً ( 13 ) وَدانِيَةً عَلَيْهِمْ ظِلالُها وَذُلِّلَتْ قُطُوفُها تَذْلِيلًا ( 14 )\r\nوَ يُطافُ عَلَيْهِمْ بِآنِيَةٍ مِنْ فِضَّةٍ وَأَكْوابٍ كانَتْ قَوارِيرَا ( 15 ) قَوارِيرَا مِنْ فِضَّةٍ قَدَّرُوها تَقْدِيراً ( 16 ) وَيُسْقَوْنَ فِيها كَأْساً كانَ مِزاجُها زَنْجَبِيلًا ( 17 ) عَيْناً فِيها تُسَمَّى سَلْسَبِيلًا ( 18 ) وَيَطُوفُ عَلَيْهِمْ وِلْدانٌ مُخَلَّدُونَ إِذا رَأَيْتَهُمْ حَسِبْتَهُمْ لُؤْلُؤاً مَنْثُوراً ( 19 )\r\nوَ إِذا رَأَيْتَ ثَمَّ رَأَيْتَ نَعِيماً وَمُلْكاً كَبِيراً ( 20 ) عالِيَهُمْ ثِيابُ سُندُسٍ خُضْرٌ وَإِسْتَبْرَقٌ وَحُلُّوا أَساوِرَ مِنْ فِضَّةٍ وَسَقاهُمْ رَبُّهُمْ شَراباً طَهُوراً ( 21 ) إِنَّ هذا كانَ لَكُمْ جَزاءً وَكانَ سَعْيُكُمْ مَشْكُوراً ( 22 ) إِنَّا نَحْنُ نَزَّلْنا عَلَيْكَ الْقُرْآنَ تَنْزِيلًا ( 23 ) فَاصْبِرْ لِحُكْمِ رَبِّكَ وَلا تُطِعْ مِنْهُمْ آثِماً أَوْ كَفُوراً ( 24 )\r\nوَ اذْكُرِ اسْمَ رَبِّكَ بُكْرَةً وَأَصِيلًا ( 25 ) وَمِنَ اللَّيْلِ فَاسْجُدْ لَه وَسَبِّحْه لَيْلًا طَوِيلًا ( 26 ) إِنَّ هؤُلاءِ يُحِبُّونَ الْعاجِلَةَ وَيَذَرُونَ وَراءَهُمْ يَوْماً ثَقِيلًا ( 27 ) نَحْنُ خَلَقْناهُمْ وَشَدَدْنا أَسْرَهُمْ وَإِذا شِئْنا بَدَّلْنا أَمْثالَهُمْ تَبْدِيلًا ( 28 ) إِنَّ هذِه تَذْكِرَةٌ فَمَنْ شاءَ اتَّخَذَ إِلى رَبِّه سَبِيلًا ( 29 )\r\nوَ ما تَشاؤُنَ إِلَّا أَنْ يَشاءَ اللَّه إِنَّ اللَّه كانَ عَلِيماً حَكِيماً ( 30 ) يُدْخِلُ مَنْ يَشاءُ فِي رَحْمَتِه وَالظَّالِمِينَ أَعَدَّ لَهُمْ عَذاباً أَلِيماً ( 31 )\r\n","description":"","footnote":"","page_name":" 430 ","page_number":430},
  {"content":"\r\nمعنى لغات : « الدَّهْرِ » زمان دراز و در فلسفه زمان براى رابطهء موجودات متغيّر است نسبت بيكدگر و دهر براى رابطه ى موجودات متغيّر است با موجودات ثابت لا يتغيّر و براى نسبت موجودات ثابت لا يتغيّر بيكدگر سرمد مىگويند . « أَمْشاجٍ » جمع مشج با فتح اوّل و دوّم و هم سكون دوّم و كسر اوّل و سكون دوّم و مشيج با ياء بر وزن فعيل بمعنى آميخته و مخلوط . « كافور » يك گياهى است خوشبو و عطرى كه از آن مىگيرند نيز كافور مىنامند . « تفجير » منفذ و راه براى آب باز كردن و آب را به جائى بردن . « قمطرير » شرّ و بدى سخت و روز سخت . « زنجبيل » شراب و ريشه ى گياهى است بمانند نى كه تند است و خوشبوى . « سندس » پارچه ى ابريشمى لطيف و نازك . « استبرق » پارچهء ابريشمى ضخيم .\r\nترجمه : بنام خداى بخشنده به آفريدگان مهربان به فرمانبران\r\n1 مگر نه بر آدمى روزگارى گذشت و او شايسته ى ياد كردن و نام بردن نبود ؟\r\n2 چه ما او را ز نطفه ى آميخته آفريديم تا آزموده اش كنيم اين بود كه او را بدل بينا\r\n","description":"","footnote":"","page_name":" 431 ","page_number":431},
  {"content":"\r\nو شنوا كرديم\r\n3 و راه به او بنموديم تا خود سپاسگزار و يا ناسپاس پيشه بود\r\n4 البتّه ما براى كافران آتش و زنجير و ز آهن دستبند و طوق آماده كرديم\r\n5 ولى نكوكاران شراب آميخته بكافور بنوشند\r\n6 ز چشمه اى كه از آن بندگان حقّ نوشند و بهر كجاى خواهند از آن جويى برند\r\n7 [ اينان مردمى بودند كه 
  ] به نذر و پيمان حقّ وفا كنند و از آن روز بترسند كه بدى و گرفتاريش همه جا رسيده باشد .\r\n8 و بدوستى ما و نياز خود به نادار و بىپدر و به بند گرفتار غذا خورانند و بدل گويند\r\n9 جز براى رضاى حقّ ندهيم و نه پاداش از شما خواهيم و نه سپاس كار خود .\r\n10 چه از پروردگار خود بترسيم روزى بما آيد كه همچو ترشرويان سخت و تيره بود\r\n11 خداوند هم از بد آن روز نگاه شان بداشت و دلشادى و تازه روئى به پيشبازشان فرستاد\r\n12 و به پاداش شكيبائى [ بر گرسنگى و فرمانبرى 
  ] بستان و پرنيانشان بخشيد\r\n13 كه در آن بر تختهاى گرانبها و آراسته تكيه زنند و گزند خورشيد و سرما نبينند\r\n14 چه سايه ها بر سرشان نزديك باشد و چيدن ميوهء آن آسان\r\n15 و پيرامونشان ظرفهاى سيمين بدارند\r\n16 و تنگها كه چون بلور از نقره ساخته و همگى به اندازه و نياز درست شده\r\n17 و در آنجا جام بزنجبيل آميخته نوشند\r\n18 و هم به آن جا چشمه اى بود كه بنام سلسبيل گويند\r\n19 و گردشان غلامبچگانى بجاودان بوند كه پندارى مرواريد افشانده اند\r\n20 و اگر آنجا را ببينى سراسر خوشى و بزرگ دولتى بينى\r\n21 و برايشان جامه ها ز پرنيان نازك سبز باشد و ديباى ستبر و آراسته بدستبندها ز سيم بوند و از سوى پروردگارشان مىطهور بنوشند\r\n22 [ و گويندشان 
  ] همانا همين بود پاداشتان كه كوشش و كارتان پسند و ارجمند بود\r\n23 [ اى محمّد اكنون بدان 
  ] همانا كه ما خود به تو قرآن بنوبت فرستاديم [ كه نه وسوسه ى ديو است و نه گفتار غيبگو 
  ]\r\n24 پس تو شكيباى فرمان پروردگار خود باش و گوش بفرمان گناهكار و بيدين اعراب مباش\r\n25 و ببامداد و شامگاه نام پروردگار خود به ياد آر\r\n26 و اندكى ز شب سجده ى او كن و به شب تسبيح او بدرازى كن\r\n27 ولى اين كافران آنچه زود رسد دوست\r\n","description":"","footnote":"","page_name":" 432 ","page_number":432},
  {"content":"\r\nدارند [ و بفكر عاقبت نباشند 
  ] و بدنبال خود سنگين روزى گذارند [ كه سخت گرفتارشان كند 
  ]\r\n28 با اينكه ما ايشان را بيافريديم و سخت و استوارشان كرديم و اگر بخواهيم توانيم نابودشان كنيم و همانندشان آريم\r\n29 البتّه اين سخنان براى يادآورى است كه هر كه خواهد راه پروردگار خود پيش گيرد\r\n30 و نخواهيد جز آنكه خدا بخواهد . يا چيزى ز عنايت حقّ نخواهيد جز آنكه خدا همان بخواهد يا اگر بندگى حقّ بخواهيد او نيز همان بخواهد كه البتّه او است داناى درستكار\r\n31 چه هر كه را بسرنوشت كرده برحمت خود درون كند و براى ستمكاران آزارى دردناك آماده كرده .\r\nسخن مفسّرين : « شَيْئاً مَذْكُوراً » 1 طبرى : مقصود آدم است كه چون او را ساختند روزگارى يا چهل سال چون تنديسه اى از گل بود كه ارزش و برترى و بزرگوارى نداشت .\r\nمجمع : جبّائى گفته است : يعنى اى كسى كه خدا را قبول ندارى و قدرت او را مگر روزگارى نبود كه تو لايق ياد و بود نبودى و ز آن پس نامت مىبرند و يادت مىكنند ؟ و هركس كه با خود بينديشد مىداند كه نبوده است و درست شده است پس آفريننده اى دارد . و از امام صادق ( ع ) نقل است كه مقصود اين است كه آدم تكوين و نمودار نشده بود ولى در قدرت حقّ موجود بود . و ممكن است مقصود هر انسانى باشد كه تا متولَّد نشده معلوم و قابل ياد كردن نيست . و بعضى گفته‌اند : مقصود علما هستند كه كسى آنها را نمىشناسد و اندك اندك نامآور مىشوند و بواسطه ى علمشان همه از آنها ياد مىكنند كه پس از مرگ هم نام ايشان مىماند . و آيات اين سوره سى و يك است بىاختلاف و سورة الابرار نيز اين سوره را مىنامند و بعضى بنام اوّل آن مىنامند و سوره ى هل اتى ميگويند و در نزول آن اختلاف است : 1 - همگى به مكّه آمده است 2 - همگى مدنى است 3 - همگى مدنى است مگر اين آيه « لا تُطِعْ مِنْهُمْ آثِماً أَوْ كَفُوراً » كه به مكّه آمده است 4 - از « إِنَّا نَحْنُ نَزَّلْنا عَلَيْكَ الْقُرْآنَ تَنْزِيلًا » تا آخر سوره در مكّه\r\n","description":"","footnote":"","page_name":" 433 ","page_number":433},
  {"content":"\r\nنازل شده است و بقيه در مدينه .\r\n« نُطْفَةٍ أَمْشاجٍ » 2 كشف : 1 - آميخته از نطفه ى مرد و زن 2 - آميخته به آن رگها كه در نطفه ديده مىشود 3 - يعنى از اطوار پيدايش كه نطفه علقه مىشود و پس مضغه و پس استخوان و پس گوشت و صورت آدمى 4 - يعنى طبايع مختلف از حرارت و برودت و رطوبت و يبوست .\r\n« فَجَعَلْناه سَمِيعاً » 2 مجمع : فرّاء گفته است : در معنى مقدّم و مؤخّر است يعنى او را شنوا و بينا كرديم براى اينكه او را آزمايش كنيم .\r\nفخر : سمع و بصر كنايه است از فهم و تميز چنان كه در قرآن از ابراهيم حكايت شده است « لِمَ تَعْبُدُ ما لا يَسْمَعُ وَلا يُبْصِرُ » . و ممكن است مقصود از سميع فرمانبر باشد و از بصير عالم باشد .\r\n« إِنَّ الأَبْرارَ » 5 مجمع : عامّه و خاصّه نقل كرده‌اند كه اين چند آيه براى علىّ و فاطمه و حسن و حسين ( ع ) و كنيزشان فضّه نازل شده است و از ابن عبّاس و مجاهد و ابو صالح نيز اين نقل شده است . و تفصيل آن اين بود كه حسنين مريض شدند و پيغمبر با بزرگان عرب به بيمار پرس آنها رفتند و گفتند اى علىّ چه خوب است براى فرزندانت نذرى كنى آن حضرت نذر كرد اگر آنها شفا يابند سه روز روزه بدارد و حضرت فاطمه و فضّه نيز اين چنين نذر كردند و آنها ز بيمارى خوب شدند و علىّ عليه السّلام سه صاع جو از يهودى قرض كرد و حضرت فاطمه هر روزى يك صاع دستاس كرد و نان براى افطار پخت و شب اوّل هنگام افطار مسكينى آمد و شب دوّم يتيمى و شب سوّم اسير و هنوز از آن نان نخورده صداى آنها به خواهش بلند شد و آنها غذاى خود بخواهنده دادند و خود گرسنه بسر بردند و اين آيات براى اين كار آنها نازل شد . و از ابن عبّاس نقل كردند كه هشتاد و پنج سوره به ترتيب معيّن در مكّه نازل شد و بيست و هشت سوره به ترتيب معلوم كه اين سوره ى دهر پيش از سوره ى طلاق و بعد از الرّحمن بمدينه نازل شد و آخرين آنها سوره ى توبه است . و هم از حسن بصرى و از علىّ عليه السّلام\r\n","description":"","footnote":"","page_name":" 434 ","page_number":434},
  {"content":"\r\n\r\nترتيب نزول سوره ها بمكّه و مدينه نقل شده است . و كلمه ى « ابرار » جمع برّ است بمعنى فرمانبر خداوند و خوشرفتار در همه كار خود . حسن بصرى گفته است : يعنى آنها كه مورچه اى نمىآزارند و بدى نمىخواهند . و گفته‌اند :\r\nآنها كسانى هستند كه وظايف لازم و غير لازم را انجام مىدهند و باتّفاق موافق و مخالف علىّ و فاطمه و فرزندانشان عليهم السّلام از ابرار بودند و عدّه اى از موافق و مخالف گفته‌اند كه اين آيات براى آنها نازل شده است .\r\n« يُوفُونَ بِالنَّذْرِ » 7 ابو الفتوح : قتاده گفت : يعنى عبادت خود را انجام دهند از وظائف نماز و روزه و ديگر واجبات . مجاهد و عكرمه گفته‌اند : يعنى هر گونه نذرى كه كنند وفا نمايند .\r\n« عَلى حُبِّه » 8 كشف : يعنى با گرسنگى و تنگى . و گفته‌اند : يعنى با دوستى به غذا دادن و اطعام ديگران . و نيز گفته‌اند : روى دوستى خداوند .\r\n« وَأَسِيراً » 8 كشف : 1 - مجاهد و عطا و سعيد جبير گفته‌اند : يعنى مسلمانى كه براى حقّ كسى او را در بند كرده‌اند 2 - قتاده : آن روز كه اين آيه آمده است مسلمانان اسيرى نداشتند جز مشركين كه گرفتار آنها مىشدند و خدا به اين آيه دستور داده است به آنها احسان شود پس اگر برادر مسلمان تو چنين باشد سزاوارتر باحسان است 3 - مقصود از اسير زر خريد است كه غلام و كنيز باشد 4 - مقصود زن است چون پيغمبر فرمود « اتّقوا اللَّه في النّساء فانّهنّ عندكم عوان » يعنى از خدا بپرهيزيد براى حقوق زنها كه در خانه ياور شما هستند .\r\n« عَبُوساً قَمْطَرِيراً » 10 ابو السعود : يعنى روزى كه همه ى چهره ها به آن درهم كشيده و عبوس مىشود و يا آن روز بمانند شير است در سختى و بيباكى و درندگى . چون يكى از نامهاى شير عبوس است و اين آيه ممكن است علَّت براى توقّع نداشتن پاداش باشد يعنى اگر پاداش بخواهيم از چنين روز ميترسيم و يا علَّت بخشش باشد يعنى مىدهيم تا خدا ما را از چنين روزى نگاهدارى كند\r\n","description":"","footnote":"","page_name":" 435 ","page_number":435},
  {"content":"\r\n« قَوارِيرَا مِنْ فِضَّةٍ » 16 فخر : 1 - مقصود نشان دادن تفاوت آن چيزها كه در بهشت است با آنچه در اين جهان است . يعنى چون شيشه از سنگ و ريگ درست مىشود پس شيشه ى آنجا چندان برتر است از شيشه اينجا كه نقره برتر از سنگى است كه از آن شيشه مىسازند 2 - يعنى شيشه ى آنجا چندان استوار و زيبا است كه پندارى از سيم ساخته شده است و سيم آنجا چنان صاف و روشن است كه پندارى شيشه است ، و ابن عباس گفته است : آنچه در اينجا است جز شباهت و همانندى اسمى با آنچه به آن عالم است مناسبت ديگر ندارد از اينروى گفته شده است : شيشه ى از نقره است يعنى امتيازات هر دو را دارد .\r\n3 - شايد معنى قاروره ى شيشه ى ظرف مايع نباشد چون عرب هر ظرف گرد كه صاف و نازك و جايگاه چيزهاى فراهم شده از آب باشد آن را قاروره مىنامد پس شايد معنى اين باشد : تنگهائى كه از نقره ساخته شده است گرد و صاف و لطيف و نازك است ، و جمله ى بعد « قَدَّرُوها » 16 : 1 - يعنى باندازهء بدست گرفتن تنگها را درست كرده‌اند كه ساقيها خسته نشوند 2 - گنج تنگها به اندازه ى سيراب شدن شخص است 3 - ممكن است مقصود خود نوشندگان باشد يعنى به آن اندازه كه خود خواسته‌اند در تنگها يافت مىشود .\r\n« كانَ مِزاجُها زَنْجَبِيلًا » 17 طبرى : قتاده گفته است : زنجبيل نام چشمه اى است كه مقرّبان حقّ از آن مىنوشند و براى ديگر مردم بهشتى از آن آميخته به آب مىكنند .\r\n« سَلْسَبِيلًا » 18 طبرى : 1 - در فرمان است و به همه جا روان .\r\n2 - تند و به همه جا روان است و جارى .\r\nفخر : ابن اعرابىّ گفته است : اين كلمه را جز در قرآن نديده‌ام پس معلوم نيست از چه كلمه گرفته شده است . و بيشتر مفسّرين معنى كرده‌اند به گوارا و زود گذر از گلو ، و زجّاج گفته است : اين كلمه صفت چيزى است كه در كمال سلامت باشد . و مقصود از اسم سلسبيل اين است كه آزار مزه ى زنجبيل\r\n","description":"","footnote":"","page_name":" 436 ","page_number":436},
  {"content":"\r\nدر آن نيست . و از علىّ عليه السّلام نقل است كه اين كلمه تركيب از « سل سبيلا » هست يعنى راهى بجوى . اگرچه اين معنى درست نيست ولى شايد اين كلمه مانند تأبّط شرّا اسم شرّ است براى آنچه به آن نمىتوان رسيد مگر با خواهش بوسيله ى عمل صالح .\r\n« شَراباً طَهُوراً » 21 ابو الفتوح : از امام صادق ( ع ) نقل است كه فرمود :\r\nيعنى شرابى كه دل آدمى ز هر چه غير خدا است بشويد تا پليدى ناحقّ - پسندى در آن نماند .\r\nتفسير حسينى : محقّقان آن را شراب شهود گويند كه مرآت دل نوشنده را بلوامع انوار اسرار قدم روشن ساخته پذيراى عكوس نقوش ازل و ابد گرداند و وقت و حال او را چنان صافى سازد كه مطلقا اقذار و ثنيّت و شوائب غيريّت در مشارع وحدت نماند و رنگ دوگانگى مبدّل گردانيده جام و مدام را يكرنگ سازد بيت :\r\n\r\nهمه جام است و نيست گوئى مى\r\nيا مدام است و نيست گوئى جام\r\n\r\nو عارفى گفته است كه اگر فردا بزم نشينان دار القرار را بر ارائك حبور « 1 » و سرور شراب طهور خواهند چشانيد امروز باده نوشان خمخانه ى افضال را اين قدر از آن نصيبى تمام داده‌اند . نظم :\r\n\r\nاز سقاهم ربّهم بين جمله ى ابرار مست\r\nاز جمال لا يزالى هفت پنج و چار مست\r\n\r\n\r\nتن چو سايه بر زمين و جان پاك عاشقان\r\nدر بهشت عدن تجرى تحتها الانهار مست\r\n\r\n\r\nخود چه جاى عاشقان كز جاى توحيد خداى\r\nكوه و صحرا و جبال و جمله ى اشجار مست\r\n\r\n\r\n","description":"","footnote":"\r\n( 1 ) جمع « حبر » بمعنى خوشى ، شادى ، رئيس مذهب است . ( مؤلف )\r\n","page_name":" 437 ","page_number":437},
  {"content":"\r\nنيشابورى : اصحاب تأويل آيات قرآن گفته‌اند : چون انوارى كه از عالم بالا ببندگان افاضه مىشود و دلها را روشن مىكند در صافى و نيرومندى و تأثير مختلف است از اينروى دسته اى از آنها چون كافور سرد است و خشك كه بهر كس برسد او را بمقام خوف و قبض مىبرد و گريان مىدارد . و دسته اى چون زنجبيل گرم است و خشك كه هر كس را فرا گيرد بىاعتناى به دنيا مىكند و از هر چه غير حقّ است روى گردان مىشود در نتيجه ى اين افاضه و بخشش خداوندى روح آدمى از يك دسته ى اين احوال بدسته ى ديگر منتقل مىشود و از مقامى بمقامى ديگر مىرود تا مىرسد بحضور نور الانوار كه در برابر جلوه ى او ديگر پرتوها كه به او رسيده بود نابود و بىفروغ مىباشد كه آخرين منزل مسافرين راه حقّ است و پايان مراتب تكامل صديقين است ، اين است كه براى چنين درجه اى گفته شده است « سَقاهُمْ رَبُّهُمْ » يعنى واسطه از ميان برداشته شده است و فيض مستقيم به آنها ميرسد كه حقّ ايشان را سقايت مىكند و چون به برترين پايه رسيده‌اند اعلام شده است « إِنَّ هذا كانَ لَكُمْ جَزاءً » يعنى كار خود بانجام رسانديد و مزدتان آماده شد .\r\nروح البيان نوشته است : اى جوانمرد شراب آن شراب است كه دست غيب دهد ، در جام دل ريزد ، و عارف او را نوش كند . قومى را شراب مست كرد و قومى را ديدار :\r\n\r\nو اسكر القوم دور كأس\r\nو كان سكري من المدير\r\n\r\nبزرگى را بخواب نمودند كه معروف كرخى - رحمه اللَّه - گرد عرش طواف مىكرد و ربّ العزّه فرشتگان را مىگفت : او را شناسيد ؟ گفتند نه ، گفت : معروف كرخى است به مهر ما مست شده تا ديده ى او بر ما نيايد هشيار نگردد ، هر كه را امروز شراب محبت نيست فردا او را شراب طهور نيست . ( ترجمه از آن كتاب ) عارفى گفت : بشب پشت سر سهل بن عبد اللَّه نماز مىكردم او اين آيه خواند :\r\n« وَسَقاهُمْ رَبُّهُمْ - الخ » و دهان خود مىجنباند چنان كه گوئى چيزى مىمكد .\r\n","description":"","footnote":"","page_name":" 438 ","page_number":438},
  {"content":"\r\n\r\nچون نماز به آخر رساند پرسيدند : تو قرآن مىخواندى يا چيزى مىنوشيدى ؟ گفت سوگند به خدا اگر بهنگام خواندن اين آيه لذّت شراب نيابم چنان كه مىنوشم هرگز آن را نمىخوانم .\r\n« نَزَّلْنا عَلَيْكَ الْقُرْآنَ تَنْزِيلًا » 23 ابو الفتوح نوشته است : عبد اللَّه عبّاس گفت : منّت نهاد بر آنكه قرآن مفرّق فرستاد آيه از پس آيه و سوره از پس سوره و به يك بار نفرستاد تا دشوار نبود فهم كردن و معنى او ياد گرفتن كقوله « قُرْآناً فَرَقْناه لِتَقْرَأَه - الخ » .\r\n« آثِماً أَوْ كَفُوراً » 24 مجمع : 1 - مقاتل گفته است اول عتبة بن ربيعه است و دوّم وليد بن مغيره كه به پيغمبر گفتند دست از كار خود بردار تا آنچه خواهى مال بدهيم و هر كس بهمسرى خواهى فراهم كنيم 2 - قتاده گفت : مقصود از « كَفُوراً » ابو جهل است كه گفت : اگر بينم محمّد نماز مىخواند پاى روى گردنش مىگذارم اين آيه براى آن آمد كه بسخن او توجّه ننمايد 3 - بعضى گفته‌اند :\r\nاين دستور عمومى است كه فرمان هيچ بدكار و بيدين را نپذيرد .\r\n« وَاذْكُرِ اسْمَ رَبِّكَ - الخ » 25 طبرى : مقصود از كلمه ى « بُكْرَةً » نماز صبح است و « أَصِيلًا » نماز ظهر و عصر است و معنى چنين است : اى محمّد نام پروردگار خود را در نماز صبح و ظهر و عصر ياد كن و در پاره اى از شب به نماز خود براى او سجده كن . و مقصود از « سَبِّحْه لَيْلًا طَوِيلًا » اين است كه در بيشتر شب او را تسبيح بگوى چنان كه در قرآن است « قُمِ اللَّيْلَ إِلَّا قَلِيلًا نِصْفَه أَوِ انْقُصْ مِنْه قَلِيلًا أَوْ زِدْ عَلَيْه » و ابن زيد گفت : « وَمِنَ اللَّيْلِ - الخ » اوّلين دستور واجب بوده است و از سوره ى مزّمّل خواند تا آخر آيت « فَاقْرَؤُا ما تَيَسَّرَ » و گفت اين وظيفه از پيغمبر و مردم برداشته شد و گفته شد « فَتَهَجَّدْ بِه نافِلَةً لَكَ » كه شبخيزى مستحبّ شد .\r\nكشف : مقصود از « مِنَ اللَّيْلِ » نماز مغرب و عشاء است . و « سَبِّحْه لَيْلًا طَوِيلًا » نماز مستحبّى در شب است و بعضى گفته‌اند : مقصود ادامه ى ياد\r\n","description":"","footnote":"","page_name":" 439 ","page_number":439},
  {"content":"\r\nخداوند است به همه وقت .\r\nفخر : در مقصود از اين آيه اختلاف است : 1 - مقصود نمازهاى پنج - گانه است و جمله ى آخر « سَبِّحْه - الخ » نماز نافله است كه بعضى گفته‌اند : اوّل بر پيغمبر صلَّى اللَّه عليه و آله واجب بود و بعد تبديل بنفل و استحباب شد و بعضى گفته‌اند از اوّل بطور نفل و استحباب دستور رسيده است و واجب نبوده است 2 - مقصود از « وَاذْكُرِ اسْمَ - الخ » تسبيح است كه ايمان بدل و گفتن به زبان باشد و بشب و روز با دل و زبان به ياد خدا بود چنان كه گفته است « اذْكُرُوا اللَّه ذِكْراً كَثِيراً وَسَبِّحُوه بُكْرَةً وَأَصِيلًا » و در اين آيه اشارتى لطيف است كه چون عقول بشرى جز اسماء و صفات چيزى درك نمىكند گفته شده است « اذْكُرِ اسْمَ رَبِّكَ » كه درك نام است و در جاى ديگر گفته شده است « اذْكُرْ رَبَّكَ فِي نَفْسِكَ » كه اشاره بمقام صفات است يعنى با خود به ياد حقّ باش پس معلوم مىكند كه نام حقّ به زبان آيد و انديشه ى در چگونگى بدل و جز اين آدمى را دسترسى نيست .\r\nطنطاوى : « لَيْلًا طَوِيلًا » يعنى پاره ى دراز از شب را در عبادت باش كه اين مردم از آن غافل هستند .\r\n« يَذَرُونَ وَراءَهُمْ » 27 فخر : با اينكه مقصود روز رستاخيز است كه از جلو مىآيد و بايد مىگفت : قدّامهم . بسه جهت « وَراءَهُمْ » گفته شده است 1 - چون توجّهى برستاخيز ندارند پس مثل اين است كه آن را پشت سر انداخته‌اند .\r\n2 - كلمه ى خير و مصلحت در جمله آورده نشده است و معنى چنين است :\r\nخير و مصلحت روز سنگين را پس پشت خود رها مىكنند و توجّه ندارند 3 - كلمهء « وراء » بمعنى قدّام استعمال شده است مثل « مِنْ وَرائِهِمْ جَهَنَّمُ » « 1 » .\r\n« وَما تَشاؤُنَ - الخ » 30 مجمع : 1 - يعنى اگر خدا بخواهد كه شما را مجبور به راه راست كند و ناچار شويد آنگاه شما خواهيد خواست كه راه راست پيش گيريد ولى با اين حالت اجبار راه راست سود ندارد چون مزد بر كار اختيارى\r\n\r\n","description":"","footnote":"\r\n( 1 ) چون كافر پشت بآخرت و رو به دنيا دارد و از مسير حق منحرف است « وراء » گفته شده . ( مصحّح )\r\n","page_name":" 440 ","page_number":440},
  {"content":"\r\n\r\nاست و در آن صورت كه باجبار بخواهيد كارى بكنيد مربوط بشما نيست و نتيجه نمىبريد 2 - يعنى آنچه شما بخواهيد به راه راست برويد البتّه خدا هم آن را مىخواهد . و در اين سوره چند اختلاف قرائت است : سلاسل ، قوارير ، قدّروا عاليهم ، خضر ، استبرق ، و ما يشاؤن ، كه در صيغه هاى افعال و حركات و اعراب اسماء اختلاف تلفّظ است و نتيجه تفاوت نمىكند .\r\nسخن ما : 1 - آيت اوّل جمله ى « نَبْتَلِيه » بدنبال چند مطلب گفته شده است كه روزگارى گذشت و آدمى در مراحل جلوتر بصورتهاى گوناگون و موادّ جوربجور در آمد ولى قابل نام انسانى نبود ، و ز ان پس به صورت موادّ نزديك به صورت آدمى در آمد پس اين تحوّل براى چه بوده است و آخرين درجهء وجودى او بكجا رسيده است ؟ شايد اين ترتيب يادآورى تحوّلات و بعد ذكر نتيجه كه « نَبْتَلِيه » گفته شده است براى فهماندن اين مطلب باشد كه انسان غير ديگر موجودات است و آخرين پايه ى پديدارى او قابليّت آزمايش بگرفتاريها و پيش - آمدهاى زندگى است كه در خواصّ نفسانى و اجتماعى مقاومت داشته باشد و از عهده ى همه ى آنها بطور شايسته بر آيد ، و شايد از اينروى بوده است كه در آخر گفته شده است « فَجَعَلْناه سَمِيعاً - الخ » و مقصود بينائى و شنوائى دل است كه خرد و فهم و بينائى دل باشد چنان كه در ترجمه نوشتيم پس آخرين وسيله ى آزمايش را نيز فراهم كرديم كه بيدار دلى او باشد تا بتواند آزمايش خود بدرستى دهد .\r\n2 - آيت سوّم « إِنَّا هَدَيْناه - الخ » شايد شرط ديگر اين ابتلا و آزمايش باشد كه با بينائى و شنوائى دل راهنمائى نيز كرديم و تا اينجا با ما بود كه راه كار او فراهم شد ، از آن پس اختيار با او است كه شاكر يا كفور باشد پس وسائل غير اختيارى و اختيارى تكامل آماده شد و راه عذر بسته شد و از آن ببعد كم و زياد كار او با خود او است .\r\n3 - آيت بيست و دو « إِنَّا نَحْنُ نَزَّلْنا عَلَيْكَ الْقُرْآنَ - الخ » شايد با اين\r\n","description":"","footnote":"","page_name":" 441 ","page_number":441},
  {"content":"\r\nتأكيد كه ما خودمان گفته شده است بوسيله ى انّا و نحن براى آرامش دل پيغمبر صلَّى اللَّه عليه و آله و سلَّم و بستن دهان بدگويان باشد كه ما آن را بروش مخصوص فرستاديم و از كسى و از جائى نيست فقط از سوى حقّ به راه حقّ است و بس و آيات دنبال هم نشانه ى اين معنى است چون امر به صبر است و بدنبال آن انجام وظيفه ى عبادت در برابر كافران كه به هيچ روى دستبردار از زندگى زود گذر نيستند و براى چند دم توجّه بحقّ و عبادت ، تسليم نيستند و خوددارى مىكنند .\r\n4 - آيت 25 جمله ى « سَبِّحْه لَيْلًا طَوِيلًا » شايد به اين معنى باشد كه چون به پيغمبر دستور رسيده است ببامداد و پسين ياد خدا كند و پاره اى از شب هم سجده كند در دنبال اين دستور گفته شده است كه تسبيح در شب بايد درازتر از مدّت سجده و از تسبيح بروز باشد و گر نه تسبيح طولانى در شب نامعلوم است كه چه اندازه است ، و چنان كه از طبرى نقل كرديم كه اين آيه را مانند « قُمِ اللَّيْلَ إِلَّا قَلِيلًا » دانسته‌اند شايد درست نباشد چون در آن آيه معلوم شده است كه بجز اندكى از شب باقى شب را بايد در نماز باشد و يا نصف و در اينجا بطور كلَّى « طَوِيلًا » گفته شده است با اينكه در جلو براى سجده پاره اى از شب گفته شده و جلوتر براى صبح و شام فقط ذكر كردن گفته شده است كه مدّت معيّن نشده است ، پس ممكن است اينها قرينه باشد بر اينكه چون آن دو مختصر است اين يك دراز باشد كه مدّتى در اين كار باشى .\r\n5 - آيت 30 جمله ى « وَما تَشاؤُنَ - الخ » از ظاهر آيات جلو و جمله هاى بعد مىتوان فهميد كه اين جمله نه براى ارتباط اراده ى حقّ است بكفر و دين مردم كه مفسّرين نوشته‌اند و نقل كرديم بلكه بدنبال جلوگيرى پيغمبر از فرمانبرى آثم و كفور و دستور بذكر و سجده و تسبيح و آگهى كه قرآن رهبر حقّ جويان است اعلام شده است كه آثم و كفور نتوانند بدى بخواهند و آسيبى رسانند مگر خدا بخواهد و آنچه او بخواهد و بكند دانائى و درستكارى است و براى ستمكاران آزار دردناك مهيا كرده است و مجال ستم به آنها نمىدهد پس به اختيار\r\n","description":"","footnote":"","page_name":" 442 ","page_number":442},
  {"content":"\r\n\r\nآنها نيست كه آنچه بخواهند بكنند .\r\n6 - در آيت آخر جمله ى « مَنْ يَشاءُ » شايد بتوان گفت : مقصود همان باشد كه در آيت جلو گفته شده است « فَمَنْ شاءَ اتَّخَذَ - الخ » و مفعول باشد براى « يُدْخِلُ » و معنى چنين باشد : خدا برحمت خود داخل مىكند آن را كه بخواهد راه حقّ پيش گيرد . چون براى ستمكار آزار گفته شده است پس براى دسته ى ديگر كه راه حقّ پيش گرفته‌اند نويد رحمت داده شده است .\r\nسورهء مرسلات - 77\r\nبِسْمِ اللَّه الرَّحْمنِ الرَّحِيمِ\r\nوَ الْمُرْسَلاتِ عُرْفاً ( 1 ) فَالْعاصِفاتِ عَصْفاً ( 2 ) وَالنَّاشِراتِ نَشْراً ( 3 ) فَالْفارِقاتِ فَرْقاً ( 4 )\r\nفَالْمُلْقِياتِ ذِكْراً ( 5 ) عُذْراً أَوْ نُذْراً ( 6 ) إِنَّما تُوعَدُونَ لَواقِعٌ ( 7 ) فَإِذَا النُّجُومُ طُمِسَتْ ( 8 ) وَإِذَا السَّماءُ فُرِجَتْ ( 9 )\r\nوَ إِذَا الْجِبالُ نُسِفَتْ ( 10 ) وَإِذَا الرُّسُلُ أُقِّتَتْ ( 11 ) لأَيِّ يَوْمٍ أُجِّلَتْ ( 12 ) لِيَوْمِ الْفَصْلِ ( 13 ) وَما أَدْراكَ ما يَوْمُ الْفَصْلِ ( 14 )\r\nوَيْلٌ يَوْمَئِذٍ لِلْمُكَذِّبِينَ ( 15 ) ألَمْ نُهْلِكِ الأَوَّلِينَ ( 16 ) ثُمَّ نُتْبِعُهُمُ الآخِرِينَ ( 17 ) كَذلِكَ نَفْعَلُ بِالْمُجْرِمِينَ ( 18 ) وَيْلٌ يَوْمَئِذٍ لِلْمُكَذِّبِينَ ( 19 )\r\nأَلَمْ نَخْلُقْكُمْ مِنْ ماءٍ مَهِينٍ ( 20 ) فَجَعَلْناه فِي قَرارٍ مَكِينٍ ( 21 ) إِلى قَدَرٍ مَعْلُومٍ ( 22 ) فَقَدَرْنا فَنِعْمَ الْقادِرُونَ ( 23 ) وَيْلٌ يَوْمَئِذٍ لِلْمُكَذِّبِينَ ( 24 )\r\nأَلَمْ نَجْعَلِ الأَرْضَ كِفاتاً ( 25 ) أَحْياءً وَأَمْواتاً ( 26 ) وَجَعَلْنا فِيها رَواسِيَ شامِخاتٍ وَأَسْقَيْناكُمْ ماءً فُراتاً ( 27 ) وَيْلٌ يَوْمَئِذٍ لِلْمُكَذِّبِينَ ( 28 ) انْطَلِقُوا إِلى ما كُنْتُمْ بِه تُكَذِّبُونَ ( 29 )\r\nانْطَلِقُوا إِلى ظِلٍّ ذِي ثَلاثِ شُعَبٍ ( 30 ) لا ظَلِيلٍ وَلا يُغْنِي مِنَ اللَّهَبِ ( 31 ) إِنَّها تَرْمِي بِشَرَرٍ كَالْقَصْرِ ( 32 ) كَأَنَّه جِمالَتٌ صُفْرٌ ( 33 ) وَيْلٌ يَوْمَئِذٍ لِلْمُكَذِّبِينَ ( 34 )\r\nهذا يَوْمُ لا يَنْطِقُونَ ( 35 ) وَلا يُؤْذَنُ لَهُمْ فَيَعْتَذِرُونَ ( 36 ) وَيْلٌ يَوْمَئِذٍ لِلْمُكَذِّبِينَ ( 37 ) هذا يَوْمُ الْفَصْلِ جَمَعْناكُمْ وَالأَوَّلِينَ ( 38 ) فَإِنْ كانَ لَكُمْ كَيْدٌ فَكِيدُونِ ( 39 )\r\nوَيْلٌ يَوْمَئِذٍ لِلْمُكَذِّبِينَ ( 40 ) إِنَّ الْمُتَّقِينَ فِي ظِلالٍ وَعُيُونٍ ( 41 ) وَفَواكِه مِمَّا يَشْتَهُونَ ( 42 ) كُلُوا وَاشْرَبُوا هَنِيئاً بِما كُنْتُمْ تَعْمَلُونَ ( 43 ) إِنَّا كَذلِكَ نَجْزِي الْمُحْسِنِينَ ( 44 )\r\nوَيْلٌ يَوْمَئِذٍ لِلْمُكَذِّبِينَ ( 45 ) كُلُوا وَتَمَتَّعُوا قَلِيلًا إِنَّكُمْ مُجْرِمُونَ ( 46 ) وَيْلٌ يَوْمَئِذٍ لِلْمُكَذِّبِينَ ( 47 ) وَإِذا قِيلَ لَهُمُ ارْكَعُوا لا يَرْكَعُونَ ( 48 ) وَيْلٌ يَوْمَئِذٍ لِلْمُكَذِّبِينَ ( 49 )\r\nفَبِأَيِّ حَدِيثٍ بَعْدَه يُؤْمِنُونَ ( 50 )\r\n","description":"","footnote":"","page_name":" 443 ","page_number":443},
  {"content":"\r\nمعنى لغات : « طُمِسَتْ » ستاره تاريك شد و نورش نابود شد ، كهنه شد ، به خود بىنشان شد . « كِفاتاً » جائى كه چيزى فراهم و بيكدگر پيوسته مىشود .\r\nترجمه : بنام خداى بخشنده به همگان مهربان به مؤمنان\r\n1 سوگند به فرشتگان فرستاده انبوه\r\n2 و به آن بادهاى تند و سخت\r\n3 و به آفريدگان كه گستردنى بگسترند\r\n4 و هم آنها كه جدا شدنى ز هم جدا كنند\r\n5 و نيز سوگند به آنان كه به ياد مىدهند بهانه اى و بيمى\r\n6 كه آنچه وعده ى شما كنند شدنى بود\r\n7 پس چون ستارگان تاريك شدند\r\n8 و به آسمان رخنه رسيد\r\n9 و كوهها را ز جاى كندند\r\n10 و فرستادگان حقّ بوقت خود رسيدند\r\n11 آيا بچه روز اينهمه فرا - رسد ؟\r\n12 به آن روز كه درست ز نادرست جدا بود\r\n13 اى محمّد تو چه دانى كه چه روزى است آن ؟\r\n14 به آن روز واى به آنان كه حقّ دروغ شمرند\r\n15 نه مگر پيشينيان نابود كرديم ؟\r\n16 و البتّه زين پس بدنبالشان پسينيان فرستيم .\r\n","description":"","footnote":"","page_name":" 444 ","page_number":444},
  {"content":"\r\n17 كه ما سزاى ستمكاران چنين دهيم\r\n18 اى واى در آن روز بر حقّ دروغ شماران\r\n19 نه مگر شما را ز آب ناچيز آفريديم\r\n20 و تا بهنگام سر رسيد آن به جائى آرام نهاديم ؟\r\n21 پس به اندازه درستتان كرديم\r\n22 و چه خوب به اندازه كنيم ما\r\n23 پس واى به آن روز بر دروغ پنداران\r\n24 مگر بزندگى و مردگى\r\n26 زمين جايگاه تان نكرديم ؟\r\n25 و كوههاى سر به آسمان در آن نيافريديم و ز آب گوارا سيرتان نكرديم ؟\r\n27 واى به آن روز بر دروغ پنداران\r\n28 [ كه گويندشان 
  ] به همان سوى رويد كه دروغ پنداشتيد\r\n29 روان شويد بسايه اى سه شاخه [ از دود 
  ]\r\n30 كه نه چون سايه خنك باشد و نه جلوگير از زبانه ى آتش\r\n31 و [ اين دود از ميان خود 
  ] شعله به اندازه ى كاخى برون پراند\r\n32 كه پندارند زرد رنگ شترانند\r\n33 واى به آن روز بر مردمى كه حقّ دروغ شمرند\r\n34 چه آن روز سخن نتوانند گفت\r\n35 و نگذارندشان كه پوزش خواهند و بهانه آرند\r\n36 واى به آن روز بر دروغ پنداران\r\n37 كه آن روز داورى است و جدائى درست از نا - درست چه شما و در گذشتگان بيك جاى فراهم كنيم\r\n38 پس اگر چاره اى داريد و حيله اى توانيد با من كنيد\r\n39 واى به آن روز بر مردم دروغ پندار\r\n40 ولى البته پرهيزكاران در سايه ها و لب چشمه ها بوند\r\n41 با هر آنجور ميوه كه خواهند\r\n42 [ و گويندشان 
  ] بخوريد و بنوشيد كه مزدتان گواراتان باد\r\n43 البتّه كه ما نكوكاران را پاداش چنين دهيم\r\n44 ولى به آن روز واى بر حقّ دروغ شماران\r\n45 [ كه گويندشان 
  ] بخوريد و اندكى ز زندگى بهره مند باشيد كه گناهكاريد\r\n46 واى به آن روز بر آنان كه حقّ دروغ پندارند\r\n47 چون به آنان گويند : نماز كنيد و فروتن و فرمانبر باشيد سرباز زنند\r\n48 اى واى به آن روز بر دروغ پنداران\r\n49 [ مگر اينان 
  ] پس از قرآن چگونه سخنى پذيرند\r\n50 و بچه گفتار بگروند ؟\r\nسخن مفسّرين : كشف : اين سوره را سوره العرف نيز ناميده‌اند و پنجاه آيت است كه بمكّه نازل شده است مگر بگفته ى ابن عباس يك آيت « إِذا قِيلَ لَهُمُ ارْكَعُوا » بمدينه نازل شد در روزگار خلافت عمر مردى عراقى به نام صبيغ\r\n","description":"","footnote":"","page_name":" 445 ","page_number":445},
  {"content":"\r\nسوره ى ذاريات و مرسلات را از او پرسيد ، چون مشكلات قرآن را از مردم ميپرسيد تا در معنى آن بمانند از اينروى عمر او را تازيانه زد و گفت : اگر سر خود تراشيده بودى تو را مىكشتم . اين سخن عمر از آن بود كه از پيغمبر صفت خوارج شنيده بود و آن حضرت آنها را چنين معرّفى كرده « سيماهم التّحليق » مردمى خوارج پيدا شوند به اين نشانه كه موى ميان سر مىتراشند . و مقصود عمر اين بود كه پرسش از اين آيات نشانه ى بدبينى به قرآن است و اگر نشانه ى خوارج هم مىداشت معلوم مىشد كه مردى بىدين است و بايد كشته شود . او بابو موساى اشعرى امير عراق نوشت : مدّت يك سال با صبيغ معاشرت مكنيد . آن مرد پس از يك سال عذر آورد و توبه كرد و عمر آن را پذيرفت . و شعبى گفته است : من متكلَّمين و آنها را كه در عقايد دينى بحث و استدلال مىكنند به آن چشم مىنگرم كه عمر به صبيغ نگريست و همان عقيده را در باره اينها دارم .\r\n« وَالْمُرْسَلاتِ عُرْفاً » 1 طبرى : 1 - ابن مسعود گفته است : يعنى آن بادها كه پىدرپى مىوزد 2 - ابو صالح گفته است : يعنى ملائكه كه براى چيزهاى معروف و امر و نهى خداوندى فرستاده مىشوند 3 - بعضى گفته‌اند :\r\nيعنى فرستادگان انبوه مانند يال اسب و عرب مىگويد « النّاس الى فلان عرف واحد » يعنى انبوه و فراوان بسوى كسى روى آوردند . و بهتر اين است كه بگوئيم سوگند بهر فرستاده اى است كه زياد و پىدرپى باشد خواه فرشته باشد يا باد يا از آدميان .\r\n« وَالنَّاشِراتِ » 3 مجمع : 1 - يعنى بادها كه ابرها را پراكنده كند براى باران 2 - فرشتگانى كه كتابها از سوى خداوند مىگشايند 3 - بارانها كه گياه به همه سو مىگشايند .\r\n« فَالْفارِقاتِ » 4 طبرى : 1 - يعنى فرشتگان كه ميان حقّ و باطل جدا مىكنند 2 - مقصود قرآن است كه حقّ از باطل جدا مىكند .\r\nفخر : در دو جمله ى اوّل و سه جمله ى دوّم بفاء عطف شده است و در\r\n","description":"","footnote":"","page_name":" 446 ","page_number":446},
  {"content":"\r\nميان اين دو دسته « واو » آورده شده است كه گفته شده است « وَالنَّاشِراتِ » .\r\nپس ممكن است مقصود از مرسلات و عاصفات ملائكه ى رحمت و عذاب باشند و دسته ى دوّم ناشرات و بعد از آن مقصود قرآن باشد چون آنها كه بوسيله ى فاء وصل شده‌اند يك دسته‌اند كه كارهائى پىدرپى انجام مىدهند و واو كه فاصل ميان دو دسته است معلوم مىكند كه دوّمى غير از اوّل است و آنها كسانى ديگرند و كار ديگر مىكنند .\r\n« عُذْراً أَوْ نُذْراً » 6 مجمع : در ذال هر دو كلمه اختلاف قرائت است كه با ضمّه و سكون خوانده‌اند .\r\n« أُقِّتَتْ » 11 كشف : با واو در اوّل تخفيف و تشديد تاء خوانده‌اند .\r\nيعنى رسولان فراهم شوند براى وقت معلوم كه روز قيامت باشد تا شهادت بر زشتيهاى ملَّتها دهند . و گفته‌اند : يعنى رسولان در وقتهاى معيّن كه خدا مىداند فرستاده مىشوند .\r\n« وَيْلٌ يَوْمَئِذٍ - الخ » 15 كشف : اين آيه ده نوبت در اين سوره تكرار شده است و در آن سه احتمال است : 1 - چون عرب رسم دارد مطلبى را تكرار كند و مفصّل كند چنان كه رسم دارد موجز و كوتاه كند پس قرآن هم برسم خودشان براىشان سخن گفته است 2 - چون هر يك از اين آيات بدنبال آيتى آمده است زيبا شده است و اگر نمىبود گمان مىرفت اين بيم دادن براى بعضى است و نه براى بعضى ديگر 3 - اين تكرار بهدف كه بيم كافران باشد نزديكتر است از يك بار گفتن و بيشتر دلها را مىلرزاند .\r\n« فَقَدَرْنا » 23 مجمع : با تخفيف و تشديد دال خوانده‌اند و در نتبعهم آيت 17 با جزم عين خوانده‌اند .\r\n« الأَرْضَ كِفاتاً 25 أَحْياءً وَأَمْواتاً » 26 مجمع : يعنى روى زمين براى زنده ها خانه و آسايشگاه است كه آنها را بيكدگر پيوسته دارد و براى مرده ها دل زمين نگاهدار است و بهم پيوسته شان مىكند . و بعضى گفته‌اند : يعنى\r\n","description":"","footnote":"","page_name":" 447 ","page_number":447},
  {"content":"\r\n\r\nزمين را ظرف كرديم بعضى مرده يعنى بىگياه و بعضى زنده كه در آن گياهها مىرويد .\r\n« انْطَلِقُوا » 30 مجمع : اين جمله ى دوّم با فتح لام خوانده شده است تا ماضى و خبر باشد يعنى رفتند بسوى ، و با كسر خوانده‌اند كه بمانند اوّلى امر باشد و نشان دادن نتيجه ى عملشان .\r\n« ظِلٍّ ذِي ثَلاثِ » 30 فخر : 1 - يعنى از بالا و از زير دو پاىشان آتش است و آتش را دود ناميدن مجاز است مثل « مِنْ فَوْقِهِمْ ظُلَلٌ مِنَ النَّارِ وَمِنْ تَحْتِهِمْ ظُلَلٌ » 2 - مقصود دود است مثل « أَحاطَ بِهِمْ سُرادِقُها » يعنى سرا - پرده ى آتش آنها را فرا گرفت و « سرادق النّار » بمعنى دود است كه از آتش برآيد و يك قسمت از بالاى سر و يكى از راست و ديگرى از چپ آدمى را مىگيرد .\r\nو چون بديها كه انسان مىكند از خشم است كه از سوى راست او است ، و از خواسته ها است كه در سوى چپ او است و از انديشه هاى ديو سيرتى است كه در سر و مغز او جاى دارد پس سه تيره دود از سه جانب او كه سر چشمه هاى بدكارى او باشند فرا گيرش مىشود . و ممكن است بگوئيم كارهاى آدمى پديده از سه مرتبه ى حسّ و خيال و وهم است كه جلوگير روح آدمى مىشوند از گردش بعوالم پاكى و پاكيزگى و روشنى از آنجا گرفتن پس هر يك از اين مراتب تيرگى مخصوص دارند و از خود دودى ببار مىآورند 3 - اين جمله كنايه از زيادى دود است كه منشعب مىشود 4 - ابو مسلم گفته است : شايد سه شاخه بودن دود همان است كه در دنباله ى آن نشان داده شده است : 1 - سايه ندارد 2 - جلوگير شعله و داغى نيست 3 - شراره مىافكند .\r\nتفسير حسينى : هر كه خواهد كه فردا از آن دخان كه « ظِلٍّ مِنْ يَحْمُومٍ » اشارت بدان است ايمن گردد امروز بنور عقل متمسّك شده از تيرگى صفت بهيمى و سبعى ببايد گذشت . نظم :\r\n","description":"","footnote":"","page_name":" 448 ","page_number":448},
  {"content":"\r\n\r\nز تاريكى خشم و شهوت حذر كن\r\nكه از دود آن چشم دل تيره گردد\r\n\r\n\r\nغضب چون در آيد رود عقل بيرون\r\nهوى چون شود چيره جان خيره گردد\r\n\r\n« بِشَرَرٍ كَالْقَصْرِ » 32 مجمع : شرر آن است كه از آتش بهر سوى مىبرد .\r\nو چون عرب شتر را تشبيه بكاخ مىكند . و ريشه هاى درخت بزرگ را نيز قصر مىگويند و ممكن است مقصود تشبيه به آن باشد و « قصر » بفتح صاد نيز خوانده‌اند .\r\n« جِمالَتٌ صُفْرٌ » 33 طبرى : يعنى شتران و ريسمان كلفت كشتى و پاره هاى مس نيز معنى كرده‌اند .\r\nمجمع : به صورت جمع مؤنّث سالم « جمالات » با ضمّ و كسر جيم نيز خوانده‌اند و چون شتر سياه زردى در آن ديده مىشود از اينروى كلمه ى « صُفْرٌ » گفته شده است و عرب از اين جهت شتر سياه را صفراء مىنامد . و جبّائى گفته است : چون رنگ آتش زرد است اين كلمه آورده شده است « 1 » .\r\n« يَوْمُ لا يَنْطِقُونَ » 35 طبرى : چون در آيات زياد ديگر گفته شده است كه گناهكاران به آن روز سخن مىگويند مثل « أَخْرِجْنا مِنْها » يعنى اى خدا ما را ز آتش بيرون بر و مانند آن پس در اين آيه كه گفته شده است به آن روز سخن نمىگويند براى اين است كه ساعتها و جاهاى گرفتارى و پرسش متعدّد است اين جمله براى يكى از آن قسمتها است كه در يكى از ساعتهاى آن روز كه گرفتارى مخصوص دارند سخن نتوانند گفت .\r\n« فَإِنْ كانَ لَكُمْ كَيْدٌ - الخ » 39 فخر : اين جمله اشاره است به آن حيله و تزوير كه مردم بدوران زندگى مىكنند يعنى اگر از آنها امروز هم در اختيار داريد بياوريد .\r\n\r\n","description":"","footnote":"\r\n( 1 ) تشبيه به شتران سرخ موئى است كه در بيابان زير تابش آفتاب در حركتند و بيننده از دور آنها را چون شعله هاى آتش پرشراره مىبيند . ( مصحّح )\r\n","page_name":" 449 ","page_number":449},
  {"content":"\r\n\r\nتفسير حسينى : نظم :\r\n\r\nبمكر و حيله عذاب خداى ردّ نشود\r\nنياز بايد و اخلاص و ناله ى سحرى\r\n\r\n\r\nتوان خريد بيك آه ملك هر دو جهان\r\nاز اين معامله غافل مشو كه حيف خورى\r\n\r\n« لا يَرْكَعُونَ » 48 طبرى : گفته‌اند : مقصود در قيامت است كه چون گويندشان نماز بخوانيد نتوانند چون در زندگى نكرده‌اند و بعضى گفته‌اند :\r\nمقصود دستور نماز است كه نمىپذيرند .\r\nروح البيان : نقل است : پيغمبر به قبيله ى ثقيف دستور نماز داد آنها گفتند : بر ما ننگ است كه ركوع و سجود كنيم اين آيه براى آنها نازل شد . و پيغمبر صلَّى اللَّه عليه و آله و سلَّم فرمود : دينى كه ركوع و سجود در آن نباشد ارزش ندارد . و در بعضى تفسيرها است : پيش از اسلام عرب به بت سجده مىكرد ولى به صورت ركوع در نمىآمد از اين روى ركوع نشانه ى بندگى مسلمانان شد .\r\nسخن ما : 1 - پنج آيت اوّل كه سوگند است اختلاف مفسّرين را در معنى مرسلات و سوگندهاى پس از آن نقل كرديم و بهتر اين است كه بگوئيم چون يقين است كه اين سوگندها نزديك بوده است با فكر و فهم آن اعراب كه سوگند بر درستى رستاخيز براىشان ياد شده است . پس مورد سوگند هرچه باشد از فهم معنى اين آيات چيزى كم نمىشود زيرا معلوم است كه به اين سخنان مغز آن مردم فشرده شده است و دلشان لرزانده شده است و همه ى اين سوره در استوارى رستاخيز و بيم و نويد از نمودارى آن است و سوگندهاى اوّل وسيله ى پذيرش مطالب آن است كه اگر در گوش و دل آنها اثر نمىداشت گفته نمىشد و كافى است براى ما كه در آن بينديشيم و دريابيم كه آن روز با آن مردم پيغمبر صلَّى اللَّه عليه و آله از چه راه اين عقيده ى اساسى دينى را در دلهايشان استوار مىكرده است ؟ و بفهميم كه همان سبك سخن و بيان حقايق آينده در قالب اين كلمات و جمله ها وسيله ى توجّه گوش و دلها به اين گفته ها مىشده است كه اندكاندك در گوش و دل مردم جاى گرفت و پذيرفتند .\r\n","description":"","footnote":"","page_name":" 450 ","page_number":450},
  {"content":"\r\n2 - آيت پنجم « فَالْمُلْقِياتِ - الخ » علاوه بر سوگند براى استوارى گفتار دنباله و جواب قسم يك مطلب ديگر يادآور مىشود كه متوجّه كردن افكار است بخاصيّت يادآورى و انتقال انسان به راه نيازمنديهاى خود كه نشانه ى تسلَّط قدرت مرموزى است بر مغز و اعصاب آدمى كه ناگهان او را متوجّه به چنين كارى يا چنان گفتارى مىكند و در اين آيه بمناسبت رستاخيز و باز پرسى فقط يادآورى سخن آورده شده است كه گفتار عذر و بهانه و يا ترساندن باشد كه گفته شده است « فَالْمُلْقِياتِ ذِكْراً عُذْراً أَوْ نُذْراً » يعنى آنها كه در دل آدمى بهانه و بيم مىاندازند و اين خود نشانه است كه بقول مترلينگ دانشمند دقيق شكّاك بلژيكى : يك دستگاه دهندهء مرموزى در عالمست كه نميدانيم از كجا است و چه مىكند كه ناگهان در دل ما چيزى مىافكند كه كارى بكنيم يا سخنى بگوئيم و اين نيروى درونى آدمى مىرساند كه او در اصل كارهاى خود به زير فرمان است و بى - اختيار كه در كارى هيچ بفكرش نمىرسد و براى چيز ديگر ناگهان راه دنبالگيرى آن و جلوگير از دشواريهايش بخاطرش رسيده پى آن مىرود و انجامش ميدهد .\r\n3 - آيت آخر « فَبِأَيِّ حَدِيثٍ - الخ » نشان مىدهد كه گاهى آموزش و پرورش جلو نمىرود و مربّى به بن بست ميرسد و ناچار بايد افراد زير سرپرستى خود را به طبيعت واگذار كند از اينروى در آيهء اوّل گفته شده است واى بر مردمى كه تعليمات پيغمبر را دروغ مىشمارند و نمىپذيرند ، و بدنبال آن با سرزنش گفته شده است : پس از قرآن با چه سخنى سر به راه مىگذارند . اين است كه ترساندن و از آينده بيم دادن آخرين راه رهنمائى و تربيت به پيغمبر صلَّى اللَّه عليه و آله و سلَّم نشان داده شده است .\r\nآخر جزء 29\r\n","description":"","footnote":"","page_name":" 451 ","page_number":451},
  {"content":"\r\n\r\nسورهء نبأ - 78\r\nبِسْمِ اللَّه الرَّحْمنِ الرَّحِيمِ\r\nعَمَّ يَتَساءَلُونَ ( 1 ) عَنِ النَّبَإِ الْعَظِيمِ ( 2 ) الَّذِي هُمْ فِيه مُخْتَلِفُونَ ( 3 ) كَلَّا سَيَعْلَمُونَ ( 4 )\r\nثُمَّ كَلَّا سَيَعْلَمُونَ ( 5 ) ألَمْ نَجْعَلِ الأَرْضَ مِهاداً ( 6 ) وَالْجِبالَ أَوْتاداً ( 7 ) وَخَلَقْناكُمْ أَزْواجاً ( 8 ) وَجَعَلْنا نَوْمَكُمْ سُباتاً ( 9 )\r\nوَ جَعَلْنَا اللَّيْلَ لِباساً ( 10 ) وَجَعَلْنَا النَّهارَ مَعاشاً ( 11 ) وَبَنَيْنا فَوْقَكُمْ سَبْعاً شِداداً ( 12 ) وَجَعَلْنا سِراجاً وَهَّاجاً ( 13 ) وَأَنْزَلْنا مِنَ الْمُعْصِراتِ ماءً ثَجَّاجاً ( 14 )\r\nلِنُخْرِجَ بِه حَبًّا وَنَباتاً ( 15 ) وَجَنَّاتٍ أَلْفافاً ( 16 ) إِنَّ يَوْمَ الْفَصْلِ كانَ مِيقاتاً ( 17 ) يَوْمَ يُنْفَخُ فِي الصُّورِ فَتَأْتُونَ أَفْواجاً ( 18 ) وَفُتِحَتِ السَّماءُ فَكانَتْ أَبْواباً ( 19 )\r\nوَ سُيِّرَتِ الْجِبالُ فَكانَتْ سَراباً ( 20 ) إِنَّ جَهَنَّمَ كانَتْ مِرْصاداً ( 21 ) لِلطَّاغِينَ مَآباً ( 22 ) لابِثِينَ فِيها أَحْقاباً ( 23 ) لا يَذُوقُونَ فِيها بَرْداً وَلا شَراباً ( 24 )\r\nإِلَّا حَمِيماً وَغَسَّاقاً ( 25 ) جَزاءً وِفاقاً ( 26 ) إِنَّهُمْ كانُوا لا يَرْجُونَ حِساباً ( 27 ) وَكَذَّبُوا بِآياتِنا كِذَّاباً ( 28 ) وَكُلَّ شَيْءٍ أَحْصَيْناه كِتاباً ( 29 )\r\nفَذُوقُوا فَلَنْ نَزِيدَكُمْ إِلَّا عَذاباً ( 30 ) إِنَّ لِلْمُتَّقِينَ مَفازاً ( 31 ) حَدائِقَ وَأَعْناباً ( 32 ) وَكَواعِبَ أَتْراباً ( 33 ) وَكَأْساً دِهاقاً ( 34 )\r\nلا يَسْمَعُونَ فِيها لَغْواً وَلا كِذَّاباً ( 35 ) جَزاءً مِنْ رَبِّكَ عَطاءً حِساباً ( 36 ) رَبِّ السَّماواتِ وَالأَرْضِ وَما بَيْنَهُمَا الرَّحْمنِ لا يَمْلِكُونَ مِنْه خِطاباً ( 37 ) يَوْمَ يَقُومُ الرُّوحُ وَالْمَلائِكَةُ صَفًّا لا يَتَكَلَّمُونَ إِلَّا مَنْ أَذِنَ لَه الرَّحْمنُ وَقالَ صَواباً ( 38 ) ذلِكَ الْيَوْمُ الْحَقُّ فَمَنْ شاءَ اتَّخَذَ إِلى رَبِّه مَآباً ( 39 )\r\nإِنَّا أَنْذَرْناكُمْ عَذاباً قَرِيباً يَوْمَ يَنْظُرُ الْمَرْءُ ما قَدَّمَتْ يَداه وَيَقُولُ الْكافِرُ يا لَيْتَنِي كُنْتُ تُراباً ( 40 )\r\n","description":"","footnote":"","page_name":" 452 ","page_number":452},
  {"content":"\r\nمعنى لغات : « سبات » خواب ، روزگار ، شب و روز ( المنجد ) آسايش ، بريدن ، ( قاموس ) . « وَهَّاجاً » سخت افروخته و فروزان . « الْمُعْصِراتِ » ابرها كه كه باران بيرون مىدهند مانند چيزى كه بفشرند تا آبش گرفته شود . « ثَجَّاجاً » آب بسيار روان و تند ريزش . « أَحْقاباً » جمع حقب با ضمّ اوّل و دوّم به معنى روزگار . « غَسَّاقاً » سردى سخت ، چيز بد بوى « مَفازاً » جاى رستگارى و نجات و هم جاى هلاكت و نابودى . « كَواعِبَ » جمع كاعب دختر نار پستان .\r\n« أَتْراباً » جمع ترب بكسر اوّل و سكون دوّم بمعنى دوست و همزاد و مقصود دخترهاى بيك سال عمر و يكنواخت است . « دِهاقاً » كاسه ى پر لبريز ، آب فراوان .\r\nترجمه : بنام خداى بخشنده بهمگان مهربان به فرمانبران\r\n1 از چه پرسند كافران ؟\r\n2 از آن بزرگ حادثه اى\r\n3 كه خود در آن به چند گونه سخن كنند .\r\n4 ولى نه چنان است كه پندارند و به زودى بدانند\r\n5 و البتّه به همين زودى بدانند [ سود و زيان كار خود 
  ]\r\n6 نه مگر ما زمين را آماده ى زندگى كرديم\r\n7 و كوهها همچو ميخ باستوارى آن\r\n8 و شما را جفت آفريديم\r\n9 و خوابتان براى آسايش\r\n10 و شب را تيره چو پوشاك فراگير بهر آرامشتان كرديم\r\n11 و روز را روشن براى پى روزى رفتن\r\n12 و به بالا سرتان هفت سخت استوار ساختيم\r\n13 و خورشيد همچون چراغى فروزان كرديم\r\n14 و ز ابرهاى فشرده بارانى بتندى فرو ريختيم\r\n15 تا به آن گياه و دانه از زمين بدر آريم\r\n16 و بستانها ز درختان انبوه و بهم پيچيده ؟\r\n17 [ پس به همان قدرت كه اينها آفريد 
  ] البتّه روز جدائى درست از نادرست را هنگام معيّن است\r\n18 و آن روزى است كه در بوق و يا چهره ها بدمند و شما خود گروه گروه [ بدادگاه خداوندى 
  ] آئيد\r\n19 و آسمان چنان ز هم گشوده بود كه چون درها و راهها باشد\r\n20 و كوهها ز جاى كنده همچون\r\n","description":"","footnote":"","page_name":" 453 ","page_number":453},
  {"content":"\r\nسراب شده\r\n21 البتّه در آن روز جهنّم بكمين مردم نافرمان بود\r\n22 تا بازگشت ايشان در آن شود\r\n23 و روزگاران در آن بسر برند\r\n24 كه نه آبى چشند و نه هوائى خنك يابند\r\n25 جز آب داغ و چرك تن دوزخيان\r\n26 كه سزائى است برابر آنچه كردند\r\n27 البتّه آنان شمار كار خويش باور نداشتند\r\n28 و چه سخت آيات ما دروغ شمردند\r\n29 با اينكه شماره ى هر چيز نوشته داريم\r\n30 [ و به آن روز گويندشان 
  ] بچشيد كه جز ز آزار چيزى فزون نيابيد\r\n31 و البتّه پرهيزكاران را براى رهائى ز آزار\r\n32 باغها است با انگورها\r\n33 و دخترانى به يك اندازه جوان\r\n34 با جام مىلبريز پياپى\r\n35 و در آن بستانها نه دروغ بگوششان رسد و نه بيهوده سخنى\r\n36 اى محمّد اينهمه پاداش ز پروردگار تو بخششى است به اندازه و بس\r\n37 چه پروردگار آسمانها و زمين و آنچه در اين ميان است رحمان است و بخشاينده كه كس را اختيار سخن با او نباشد\r\n38 و به آن روز روح و فرشتگان بصف ايستند و سخن نگويند جز آنكه خدا اجازه اش دهد و سخن درست گويد\r\n39 چنين روزى حق است و آمدنى پس هر كه خواهد آن را جويد كه بسوى پروردگار خود باز گردد\r\n40 اكنون شما را ز نزديكى عذاب و گرفتارى ترسانيديم چه روزى بود كه هركه آنچه ز پيش كرده به چشم بيند و كافر گويد :\r\nاى كاش خاك بودم [ و چنين روز نديدم 
  ] .\r\nسخن مفسّرين : مجمع : اين سوره را سورة النّبأ ، سورة المعصرات ، و معصرات و بعضى هم سورة التساؤل ناميده‌اند ، و همه ى اين سوره بمكّه نازل شده است ، و به حساب قاريهاى مكّه و بصره چهل و يك آيه است كه ذاباً قَرِيباً « را آخر آيه دانسته‌اند ، و ديگران چهل آيه دانسته‌اند كه اين دو كلمه را جزء آيت بعد شمرده‌اند .\r\nكشف : اين آخرين سوره اى است كه به مكه نازل شد و پس از آن پيغمبر صلَّى اللَّه عليه و آله بمدينه هجرت كرد .\r\n« عَمَّ يَتَساءَلُونَ » 1 طبرى : نقل است كه اعراب با يكدگر گفتگو كردند در\r\n","description":"","footnote":"","page_name":" 454 ","page_number":454},
  {"content":"\r\nپيغمبرى محمد و آنچه از جانب خدا مىگويد و درستى رستاخيز اين بود كه به پيغمبر وحى شد كه اين چه گفتگوئى است از آنها ؟\r\nمجمع : « عما » با الف نيز خوانده‌اند .\r\n« عَنِ النَّبَإِ الْعَظِيمِ » 2 مجمع : 1 - مقصود قرآن است كه خبرى بس ارزنده دارد چون از توحيد و رسالت و دگر چيزها خبر مىدهد 2 - بقرينه ى آيت هفدهم « إِنَّ يَوْمَ الْفَصْلِ - الخ » مقصود از اين جمله خبر از رستاخيز است كه مهمّ است 3 - مقصود از نبأ عظيم تمام آن چيزها است كه در آن اختلاف و جدال مىكنند مثل توحيد و نبوّت و ملائكه و رستاخيز و مانند اين مطالب .\r\nكشف : 1 - بيشتر مفسّران گفته‌اند : مقصود قرآن است كه در آن گفتگو مىكردند كه آيا سخن خداوندى است يا ز آدمى آيا جادو است يا غيبگوئى ؟\r\n2 - گفتگو در درستى پيغمبرى محمّد مىكردند كه او را بپذيرند يا نپذيرند .\r\nفخر : اين دو آيه به سه جور معنى شده است : 1 - علماى بصره گفته‌اند : يعنى آيا از چه چيز مىپرسند ؟ از پيش آمد بزرگ مىپرسند كه اوّل استفهام است و دوّم جواب 2 - آيا چيست مورد گفتگوى آنها مگر از حادثه ى عظيم پرسشى دارند كه خود در آن اختلاف كرده‌اند ؟ كه جمله ى دوّم هم جزء استفهام است و فعل يتساءلون در دوّم بقرينه ى اوّل از جمله افتاده است .\r\n3 - مردم كوفه چنين معنى كرده‌اند : براى چه از پيش آمد بزرگ پرسش و گفتگو دارند و از چه چيز آن ؟ كه جمله ى دوّم وابسته باوّل باشد .\r\nطنطاوى : بزرگتر مصيبت براى آدمى مرگ است پس بزرگترين خبر و نبأ عظيم اطلاع از پيدايش رستاخيز است و اخبار بزندگى پس از مرگ .\r\n« فِيه مُخْتَلِفُونَ » 3 طبرى : يعنى در آن دو دسته شده‌اند : يكى آن را درست و راست مىداند و ديگرى دروغ مىپندارد .\r\n« ثُمَّ كَلَّا - الخ » 5 فخر : جهت تكرار اين جمله ممكن است تأكيد باشد و كلمه ى « ثُمَّ » براى تشديد و سختى دوّم است نسبت باوّل و ممكن است براى\r\n","description":"","footnote":"","page_name":" 455 ","page_number":455},
  {"content":"\r\n\r\nتأكيد نباشد و هر كدام براى مطلبى باشد : 1 - اوّلى براى كافران است كه به زودى عاقبت دروغ شمردن حقّ بدانند . و دوّم براى مؤمنين است كه به زودى سود ايمان خود بدانند 2 - اوّل يعنى به زودى بدانند رستاخيز و شمار آن روز را و دوّم يعنى به زودى بدانند گرفتاريهاى آن روز كه به چشم خود بينند 3 - اوّل يعنى زود بدانند كه خدا با آنها چه رفتارى كند ، دوّم يعنى خواهند دانست كه اختلاف و گمان آنها بيهوده بوده است 4 - به زودى بدانند كه در دنيا چه بر - سرشان آيد چنان كه در جنگ بدر ديدند و به زودى بدانند كه در عالم ديگر چه سرنوشتى دارند . و جمله ى « سَيَعْلَمُونَ » با تاء به صورت خطاب نيز خوانده شده است .\r\n« سِراجاً وَهَّاجاً » 13 فى ظلال : كلمه ى سراج در اين مورد بسيار دقيق و لطيف است چون چراغ افروختگى و گرمى و روشنائى دارد و بجاى خورشيد آورده شده است .\r\n« فَتَأْتُونَ أَفْواجاً » 18 ابو الفتوح : معاذ بن جبل گفت : با پيغمبر به خانه ى ابو ايّوب بودم و اين آيه را از آن حضرت پرسيدم . فرمود : از مطلب بزرگى مىپرسى و آنگاه گريه كرد و فرمود : برستاخيز مردم به ده جور در آيند : 1 - بمانند بوزينگان باشند آنها كه به دنيا نمامى و سخنچينى كردند 2 - به شكل خوك در آيند آنها كه رشوه خوار بودند و در برابر وظيفه ى اجتماعى خود مزد گرفتند 3 - سر - نگون بيايند آنها كه ربا خوارى كردند و بهرهء پول گرفتند 4 - قاضيها كه حكم بنا حقّ كرده‌اند دسته ى كوران باشند كه پيش پاى خود نبينند و به اين سو و آن - سو مىروند و مىافتند 5 - و يك دسته كر و گنگ بيايند كه در زندگى آنچه كردند در نظرشان جلوه داشت و با عجب به كار خود مىنگريستند 6 - دسته ى دانشمندان كه بدانش خود رفتار نمىكنند و عالم بىعمل هستند مىآيند با زبانهاى روى سينه افتاده كه پيوسته آن را مىجويند 7 - آنهائى كه آزار همسايه مىكنند يك دسته هستند كه دست و پا بريده بمحشر حاضر شوند 8 - آنها كه\r\n","description":"","footnote":"","page_name":" 456 ","page_number":456},
  {"content":"\r\nنزد سلطان براى مردم سعايت كنند و بد ملَّت بسلطان گويند دسته اى باشند كه آويخته بدارى همانند درختى از آتش بدادگاه حق آماده باشند 9 - دسته اى در آنجا بيايند كه بوى مردار دهند در نتيجه ى هوا پرستى و هوسرانى كه در زندگى داشتند و حق خداوندى به مستحقّ نمىدادند چون خمس و زكات و دگر حقوق واجب در دين 10 - و يك دسته با لباسهاى از قير ساخته و بر تن كرده آنجا بيايند براى خود فروشى و گردنفرازى كه در زندگى به ديگران كرده‌اند طبرى : مجاهد گفت : چون هر ملَّتى با پيغمبر خود بمحشر آيند گفته شده است دسته دسته و به صورت چند بمحشر آيند . مانند « يَوْمَ نَدْعُوا كُلَّ أُناسٍ بِإِمامِهِمْ » آن روز كه هر مردمى را با پيشواىشان پيش خود مىخوانم .\r\n« فُتِحَتِ السَّماءُ » 19 مجمع : با تشديد تا كه از وزن مزيد با تشديد نيز قرائت شده است كه بمعنى زيادى است .\r\n« فَكانَتْ أَبْواباً » 19 طبرى : يعنى آنكه يك نواخت و استوار بود شكافته شود و به صورت راهها در آيد . و بعضى گفته‌اند : يعنى آسمان بمانند چوبهاى بريده براى دراز هم جدا شود و معنى اين است « فكانت كالأبواب » يعنى بمانند درها باشد و كاف كه بمعنى مانند است از جمله افتاده است .\r\nتفسير عبده : يعنى برستاخيز اين نظام آفرينش براى آدمى دگرگون است كه نه او روى زمين است و نه آسمان بالا سر او است بلكه روح چنان آزاد است كه گويا درهاى آسمان گشوده است و بالا و پائين ندارد و بهر جا كه خواهد برود و جلوگير ندارد چون عالم آخرت مناسبتى با اين عالم ندارد .\r\n« لابِثِينَ فِيها أَحْقاباً » 23 طبرى : جمع حقب است كه هر حقبى هشتاد سال است كه سيصد و شصت روز از روزهاى آخرت باشد كه هر روزى هزار سال است و گفته‌اند شمار آن را جز خدا نداند و حسن بصرى گفته است : احقابرا شمارى نيست مگر هميشه در آتش بودن . و كلمه ى « لابِثِينَ . . . ، لبثين » بدون الف نيز خوانده‌اند .\r\n","description":"","footnote":"","page_name":" 457 ","page_number":457},
  {"content":"\r\nتأويلات : اگر كسى را عقيده باطل و فاسد بود احقاب براى او يعنى گرفتارى هميشگى كه هرگز از آن آسوده نخواهد شد . و اگر هيچ اعتقادى نداشت و بد - كار بود مدت زيادى گرفتار خواهد بود و اگر با عقيده ى درست بدكار بود مدت گرفتارى كمتر است پس احقاب به نسبت حالات نفسانى اشخاص است .\r\n« لا يَذُوقُونَ فِيها بَرْداً » 24 طبرى : يعنى سردى كه از گرمى آتش جهنّم كم كند به آنها نميرسد . و بعضى گفته‌اند : مقصود از برد خواب است و اگرچه خواب از تشنگى كم مىكند و يك معنى برد خواب است ولى چون معنى معروف برد سردى است بهتر همان معنى مشهور است .\r\n« غَسَّاقاً » 25 طبرى : عبد اللَّه بريده گفته است : غسّاق به زبان طخارستانى بمعنى بد بوى است .\r\nفخر : 1 - ابو معاذ گفت : از مشايخ خود مىشنيدم كه مىگفتند : غسّاق معرّب خاشاك فارسى است كه بمعنى هر چيز بد و ناپسند براى آدمى است .\r\n2 - چيزى است بسيار سرد كه بر خود هموار نتوان كرد و آن را ز مهرير مينامند .\r\n3 - آنچه از بدن مردم دوزخ در آيد چون چرك و عرق و مانند آن 4 - چيز بد بوى است 5 - چون غاسق بمعنى تيرگى سخت است پس غسّاق آشاميدنى است سياه و ناپسند كه دل را مىلرزاند .\r\n« كَذَّبُوا بِآياتِنا كِذَّاباً » 28 مجمع : با تخفيف ذال خوانده‌اند در هر دو تاء بمانند كتبوا و كتاب باشد و اين از عليّ عليه السّلام نقل شده . و با ضمّ كاف و تشديد ذال از عبد اللَّه عمر نقل شده است . و اگر اين قرائت درست باشد . و كلمه ى « كِذَّاباً » جمع كاذب است و در اين جمله كه منصوب شده است حال است ، يعنى آيات ما را دروغ شمردند با اينكه خود دروغگو بودند .\r\n« فَلَنْ نَزِيدَكُمْ إِلَّا عَذاباً » 30 نيشابورى : 1 - ممكن است در دنباله ى دوام و درازى روزگار آزار ، دريافت درد فزون شود و اين است مقصود از اين جمله كه جز بر عذاب شما نمىافزائيم 2 - هر آنچه بر كفرشان افزوده شود آزار\r\n","description":"","footnote":"","page_name":" 458 ","page_number":458},
  {"content":"\r\nآن فزون شود چنان كه در آيت « فَزادَتْهُمْ رِجْساً إِلَى رِجْسِهِمْ » يعنى بر پليدى ايشان پليدى ديگر فزون شد 3 - شايد زياد كردن عذاب همان دوام و استمرار آن باشد كه هر چه بگذرد آنچه بينند فزون بر گذشته است .\r\nكشف : از حسن بصرى پرسيدند : كدام آيت قرآن سختتر است بر كافران او گفت از ابا برزه ى اسلمى پرسيديم او گفت : من اين را از پيغمبر ( ص ) پرسيدم فرمود اين آيه « فَذُوقُوا فَلَنْ نَزِيدَكُمْ - الخ » .\r\n« دِهاقاً » 34 مجمع : 1 - يعنى پر و سر ريز 2 - پىدرپى به آنها كه در عيش و نوشند 3 - به آن اندازه كه سيراب شوند و بسشان باشد .\r\nابو الفتوح نوشته : ابو رافع روايت كرد كه پارسى زبانى ابو هريره را پرسيد دهاق چه باشد ؟ بپارسى جواب داده گفت : دمادم .\r\n« وَلا كِذَّاباً » 35 فخر : اين كلمه بىتشديد نيز خوانده شده است چون « كذاب » بىتشديد بمعنى كذب است يعنى هيچ دروغ بگوششان نمىرسد و كنايه است از كمال آسودگى در برابر هر كار و گفتار تباه و بيهوده .\r\n« عَطاءً حِساباً » 36 مجمع : 1 - يعنى كافى و بس 2 - بخشش بسيار 3 - روى حساب و شايستگى 4 - به آن اندازه كه بخواهند و بسشان شود .\r\nفخر : ممكن است اعتراض شود كه اگر جزا و مزد كار است پس بخشش براى چه و چرا « جَزاءً » توصيف شود به عطاء حسابا ؟ جواب اين است كه چون وعده ى مزد داده شده است جزا ناميده شده است و چون خداوند در برابر بندگان عهده دار و مسئول نيست پس آنچه بدهد بخشش است و عطا .\r\n« رَبِّ السَّماواتِ » 37 مجمع : كلمه ى « رب » با رفع خوانده شده است تا آغاز جمله باشد و مبتدا و « الرحمن » خبر آن ، و با جرّ و صداى زير خوانده‌اند تا عطف بيان باشد براى « مِنْ رَبِّكَ » و كلمه ى رحمن به اين قرائت با جرّ خوانده است تا عطف ديگر و تابع « مِنْ رَبِّكَ » باشد و با رفع و با صداى جلو خوانده‌اند تا مبتدا باشد و جمله ى « لا يَمْلِكُونَ - الخ » خبرش باشد .\r\n","description":"","footnote":"","page_name":" 459 ","page_number":459},
  {"content":"\r\n\r\n« يَقُومُ الرُّوحُ - الخ » 38 طبرى : 1 - ابن مسعود گفته است : روح ملكى است در آسمان چهارم كه از آسمانها و كوهها و فرشتگان بزرگتر است و بهر روزى دوازده هزار تسبيح مىگويد و بهر تسبيح او فرشته اى آفريده مىشود و او است كه در قيامت صفى جداگانه دارد 2 - ضحّاك گفته است : مقصود جبرئيل است 3 - مجاهد گفته است : روح آفريدگانى هستند بمانند آدميان كه مىخورند و مىنوشند 4 - حسن بصرى گفته است : مقصود روح آدميان است . و قتاده گفته است : معنى روح از آن چيزها بود كه ابن عبّاس پنهان مىكرد 5 - ابن عبّاس گفته است : يعنى پس از صور دميدن نوبت اوّل تا نوبت دوّم در اين ميان كه هنوز مردگان زنده نشده‌اند ارواح آنها با فرشتگان به صفّ مىشوند 6 - ابن زيد گفته است : مقصود قرآن است و پدرم مىگفت چون در آيت ديگر است « أَوْحَيْنا إِلَيْكَ رُوحاً مِنْ أَمْرِنا » كه قرآن روح ناميده شده است .\r\nمجمع : عليّ بن ابراهيم از امام صادق عليه السّلام نقل كرده است كه فرمود :\r\nروح فرشته اى است بزرگتر از جبرئيل و ميكائيل .\r\nابو السعود : 1 - روح يكى از لشكر خداوندى است كه فرشته نيستند و هر فرشته از آسمان فرود آيد يكى از آنها با او باشد 2 - بعضى گفته‌اند :\r\nروح اشراف و برگزيدگان از فرشتگانند 3 - گفته‌اند : آنها نگهبانان فرشتگانند تأويلات كاشانى : يعنى روح آدمى و فرشتگان نيروها در پايه و مرتبه ى خود بصف باشند و در مقام خود مانند اين آيه « وَما مِنَّا إِلَّا لَه مَقامٌ مَعْلُومٌ » .\r\nذاباً قَرِيباً « 40 كشف : چون رستاخيز شدنى است و هر چه آمدنش يقينى است نزديك است گفته شده است عذاب نزديك . بعضى گفته‌اند مقصود از عذاب قريب گرفتارى جنگ بدر است كه گفته شده است : من شما را از پيش آمد و گرفتارى نزديكى بيمتان مىدهم تا به خود آئيد و گر نه سزاى خود بينيد .\r\nتأويلات : عذاب قريب همان بدكاريهاى بد او است كه شخصيّت نزديكى\r\n","description":"","footnote":"","page_name":" 460 ","page_number":460},
  {"content":"\r\n\r\n\r\nبه او داده و گرفتارش دارد در برابر آنچه دور تر است كه گرفتارى به قهر و سخط خداوندى باشد و بعد مىرسد و همين است معنىا قَدَّمَتْ يَداه « .\r\nا لَيْتَنِي كُنْتُ تُراباً « 41 ابو الفتوح : 1 - يعنى كافر گويد اى كاش در خاك مىماندم و براى حساب مرا نمىآوردند 2 - مانند ديگر موجودات خاك مىشدم و بقاى هميشگى نداشتم 3 - مقصود از كافر ابليس است كه چون خوشى مؤمنان بيند گويد اى كاش خاك مىبودم و چون بنى آدم سعادتمند مىشدم نه از آتش كه به گمان بيهوده رفتم و پنداشتم كه چون ز آتشم برترم 4 - يعنى اى كاش از شيعه ى ابو تراب مىبودم .\r\nفخر : 1 - يعنى اى كاش از نخستين وجود خاكى عوض نمىشدم و مرا نمىآفريدند 2 - بعضى صوفيه گفته‌اند : يعنى كاش چون خاك فروتن ميبودم و در فرمانبرى خود فروشى نمىكردم .\r\nتفسير روح البيان : اى درويش اين دبدبه و طنطنه كه خاكيان را است هيچ طبقه از طبقات مخلوقات را نيست .\r\n\r\nخاك را خوار و تيره ديد ابليس\r\nكرد انكارش آن حسود خسيس\r\n\r\n\r\nماند غافل ز نور باطن او\r\nنشد آگه ز سرّ باطن او\r\n\r\n\r\nبهر گنجى كه هست در دل خاك\r\nاين صدا داده‌اند در افلاك\r\n\r\n\r\nكه بجز خاك نيست مظهر كلّ\r\nخاك شو خاك تا برويد گل\r\n\r\nسخن ما : 1 - آيت 26 « جَزاءً وِفاقاً » با آيت 29 « كُلَّ شَيْءٍ أَحْصَيْناه كِتاباً » كه بهم پيوست شود شايد چنين نتيجه دهد : چون شماره ى كمترين جنبش و دم زدن آدمى را نوشته داريم پس سزا برابر با چگونگى كارهاى دوران زندگى است بىكم و زياد ، و با اين معنى نيازى بگفته ى امام فخر نيست كه چگونه گرفتارى سخت هميشگى برابر است با كجرفتارى چند ساله ى زندگى و آنگاه چند جواب داده است كه يكى اين است چون بدنبال آيت 26 گفته شده است :\r\n« لا يَرْجُونَ حِساباً . وَكَذَّبُوا بِآياتِنا كِذَّاباً » يعنى اميد شمار كار خود نداشتند .\r\n","description":"","footnote":"","page_name":" 461 ","page_number":461},
  {"content":"\r\nو اين نابودى قوّه ى نظرى است و آيات ما را دروغ پنداشتند و آن نابودى قوّه ى عملى است پس آنكه از هر دو قوّه ى نظرى و عملى باز ماند سزايش همين باشد كه در گرفتارى بماند . ولى به اين احتمال ما سزا قابل كم و زياد است به تناسب كار و رفتار .\r\n2 - آيت 38 « يَوْمَ يَقُومُ الرُّوحُ - الخ » اختلاف در معنى روح را نوشتيم و شايد از اوّل تا آخر آيه را كه بسنجيم به اين نتيجه برسيم : مقصود از روح همين روان آدمى باشد كه با شعور است و مشمول چنين موهبت خداوندى و رستاخيز يعنى فراهمى موجودات با عقل و خرد كه آدمى و فرشته است و دگر آفريدگان نابود بوند چون شعور و تميز ندارند كه مسئول شوند و اين دو دسته به صف باشند يعنى همگىشان در حضور عدالت آماده شوند چنان كه توان سخن گفتن ندارند اگرچه فرشته باشند مگر با دستور حقّ و سخن درست ، و چون روح را وسيله ى حيات و نگهبان زندگى معنى مىكنند پس در نظر آن اعراب كه قرآن براىشان نازل مىشد همين معنى بوده است و نمىشود بجز آنچه آنها ميفهمند معنى ديگر خواسته شود . و چون روحى كه سخن تواند گفت و درست و نادرست از هم جدا تواند كرد و به پيشگاه حقّ شايستگى اجازه ى سخن خواهد داشت جز روح آدمى كه روان و نفس ناطقه باشد روح ديگر حيوانات چنين شايستگى ندارد پس مقصود از روح همين روان است كه مخصوص آدمى است نه جان كه در همه ى جان داران است و نه چيز ديگرى است چون آن مردم غير اين نمىفهميدند . و معانى ديگر كه براى اين كلمه گفته‌اند چنان كه نقل كرديم همگى خارج از اصل معنى لغتى است كه عرب مخاطب به قرآن مىفهميده است و پس از گذشت زمان و پيدايش اصطلاحات مخصوص دين اين معانى گفته شده است و نمىتوان آنها را معنى اصلى عربى دانست . براى نمونه : آن معنى كه از عبد اللَّه مسعود نقل شد آيا در همان روزگارى كه از اسلام خبرى نبود و او چوپانى بود در بيابانهاى مكّه همين معنى را از روح مىفهميد كه موجودى است در\r\n","description":"","footnote":"","page_name":" 462 ","page_number":462},
  {"content":"\r\nآسمان چهارم و از آسمانها و كوهها بزرگتر يا پس از سالها از دوران اسلام گذشته و معانى جورواجور از هر كسى نقل شده به او هم سهمى از اين گونه معانى داده شده است ؟ البتّه فرض دوّم زودتر بذهن مىآيد و درستتر به نظر مىرسد .\r\nسورهء نازعات - 79\r\nبِسْمِ اللَّه الرَّحْمنِ الرَّحِيمِ\r\nوَ النَّازِعاتِ غَرْقاً ( 1 ) وَالنَّاشِطاتِ نَشْطاً ( 2 ) وَالسَّابِحاتِ سَبْحاً ( 3 ) فَالسَّابِقاتِ سَبْقاً ( 4 )\r\nفَالْمُدَبِّراتِ أَمْراً ( 5 ) يَوْمَ تَرْجُفُ الرَّاجِفَةُ ( 6 ) تَتْبَعُهَا الرَّادِفَةُ ( 7 ) قُلُوبٌ يَوْمَئِذٍ واجِفَةٌ ( 8 ) أَبْصارُها خاشِعَةٌ ( 9 ) يَقُولُونَ أإِنَّا لَمَرْدُودُونَ فِي الْحافِرَةِ ( 10 ) أإِذا كُنَّا عِظاماً نَخِرَةً ( 11 ) قالُوا تِلْكَ إِذاً كَرَّةٌ خاسِرَةٌ ( 12 ) فَإِنَّما هِيَ زَجْرَةٌ واحِدَةٌ ( 13 ) فَإِذا هُمْ بِالسَّاهِرَةِ ( 14 ) هَلْ أَتاكَ حَدِيثُ مُوسى ( 15 ) إِذْ ناداه رَبُّه بِالْوادِ الْمُقَدَّسِ طُوىً ( 16 ) اذْهَبْ إِلى فِرْعَوْنَ إِنَّه طَغى ( 17 ) فَقُلْ هَلْ لَكَ إِلى أَنْ تَزَكَّى ( 18 ) وَأَهْدِيَكَ إِلى رَبِّكَ فَتَخْشى ( 19 ) فَأَراه الآيَةَ الْكُبْرى ( 20 ) فَكَذَّبَ وَعَصى ( 21 ) ثُمَّ أَدْبَرَ يَسْعى ( 22 ) فَحَشَرَ فَنادى ( 23 ) فَقالَ أَنَا رَبُّكُمُ الأَعْلى ( 24 ) فَأَخَذَه اللَّه نَكالَ الآخِرَةِ وَالأُولى ( 25 ) إِنَّ فِي ذلِكَ لَعِبْرَةً لِمَنْ يَخْشى ( 26 ) أأَنْتُمْ أَشَدُّ خَلْقاً أَمِ السَّماءُ بَناها ( 27 ) رَفَعَ سَمْكَها فَسَوَّاها ( 28 ) وَأَغْطَشَ لَيْلَها وَأَخْرَجَ ضُحاها ( 29 ) وَالأَرْضَ بَعْدَ ذلِكَ دَحاها ( 30 ) أَخْرَجَ مِنْها ماءَها وَمَرْعاها ( 31 ) وَالْجِبالَ أَرْساها ( 32 ) مَتاعاً لَكُمْ وَلأَنْعامِكُمْ ( 33 ) فَإِذا جاءَتِ الطَّامَّةُ الْكُبْرى ( 34 ) يَوْمَ يَتَذَكَّرُ الإِنْسانُ\r\n","description":"","footnote":"","page_name":" 463 ","page_number":463},
  {"content":"\r\nما سَعى ( 35 ) وَبُرِّزَتِ الْجَحِيمُ لِمَنْ يَرى ( 36 ) فَأَمَّا مَنْ طَغى ( 37 ) وَآثَرَ الْحَياةَ الدُّنْيا ( 38 ) فَإِنَّ الْجَحِيمَ هِيَ الْمَأْوى ( 39 )\r\nوَ أَمَّا مَنْ خافَ مَقامَ رَبِّه وَنَهَى النَّفْسَ عَنِ الْهَوى ( 40 ) فَإِنَّ الْجَنَّةَ هِيَ الْمَأْوى ( 41 ) يَسْئَلُونَكَ عَنِ السَّاعَةِ أَيَّانَ مُرْساها ( 42 ) فِيمَ أَنْتَ مِنْ ذِكْراها ( 43 ) إِلى رَبِّكَ مُنْتَهاها ( 44 )\r\nإِنَّما أَنْتَ مُنْذِرُ مَنْ يَخْشاها ( 45 ) كَأَنَّهُمْ يَوْمَ يَرَوْنَها لَمْ يَلْبَثُوا إِلَّا عَشِيَّةً أَوْ ضُحاها ( 46 )\r\nمعنى لغات : « غرق » به اندازه ى يك نوشيدن از شير و مانند آن برداشتن و اغراق بمعنى زيادروى در كار و كمان را تا هر آنچه ممكن شود كشيدن .\r\n« ناشطات » از مصدر نشط بفتح اوّل و سكون دوّم بمعنى از جائى بيرون شدن از شهرى بشهرى رفتن ، ريسمان گره زدن ، دلو از چاه كشيدن . « تَرْجُفُ » به سختى مىجنباند و راجفه دميدن نوبت اوّل در صور قيامت . « واجِفَةٌ » دل گرفتار بخفقان و هر چيز بىآرام و مضطرب . « زَجْرَةٌ » از خود راندن به آواز اسرافيل براى زنده شدن مردگان . « بِالسَّاهِرَةِ » بيابان ، شبى كه در آن خواب به چشم نيايد . « أَغْطَشَ » شب تاريكى آورد ، خدا شب را تاريك كرد . « الطَّامَّةُ » پيش آمد ناگوار كه از هر چيز بالاتر و ناگوارتر است ، قيامت .\r\nترجمه : بنام خداى بخشنده بهمگان مهربان بفرمانبران\r\n1 سوگند به آنها كه سخت مىكشند زه كمان يا جان آدميان\r\n2 و نيز به آنها كه مىگشايند و ميكشانند\r\n3 و بشناگران چالاك\r\n4 و جلو افتادگان پيشتاز\r\n5 و آنها كه تدبير كار آفرينش كنند\r\n6 روزى بود كه آواى صور مىلرزاند\r\n7 و از پى آن ديگرى بدنباله اش رسد\r\n8 به آن روز دلهائى بود بىآرام\r\n9 و چشمهائى فرو هشته\r\n10 [ ولى كافران گويند : مگر شود بآغازمان برگردانند\r\n11 و با آنكه بگور استخوان پوسيده بوديم دوباره زنده شويم ؟\r\n12 پس نوبت زيان زندگى بود\r\n13 اى محمّد به آنها\r\n","description":"","footnote":"","page_name":" 464 ","page_number":464},
  {"content":"\r\n\r\nبگو :\r\n14 البتّه آوازى سخت باشد و همگى فراهم بصحراى محشر\r\n15 مگر داستان موسى نشنيدى كه\r\n16 در بيابان پاك و فرخنده ى طوى پروردگارش آوازش كرد\r\n17 كه نزد فرعون برو چه او ستم پيشه كرده\r\n18 و بگو : خواهى كه خود زين پليدى پاك كنى\r\n19 و من بسوى پروردگارت رهنمون باشم و تو بدل نرم و ترسناك شوى ؟\r\n20 او رفت و بزرگ آيت خداوندى بفرعون نمود\r\n21 ولى او دروغ شمرد و فرمان نبرد\r\n22 و روى ز موسى بگرداند و بكوشيد\r\n23 و مردمان فراهم كرد و آواز داد كه\r\n24 برتر خدايتان منم\r\n25 خداوند هم او را بآزار نخستين و واپسين گرفتار كرد .\r\n26 البتّه اين سرگذشت پندى است براى آنكه ترسناك باشد [ و انديشهء قدرت ما كند 
  ]\r\n27 مگر زنده كردن شما عربها ز آفرينش آسمان دشوارتر است\r\n28 كه سقف آن بالا برد و هموارش نمود\r\n29 و شب آن تيره كرد و روشنى روز از آن برون كرد\r\n30 و ز آن پس زمين بگسترد\r\n31 و آب و چراگاه از آن در آورد\r\n32 و كوهها استوار نمود\r\n33 تا سرمايه ى خود و چهارپايانتان بود . [ پس چنان كه اينها آفريد تواند 
  ]\r\n34 چو آن سختى بزرگ آرد\r\n35 روزى كند كه آدمى را آنچه كرده به ياد آيد\r\n36 و دوزخ نمودار به چشم بينندگان شود\r\n37 پس هر كه نافرمان بود\r\n38 و زندگى اين جهانى برگزيد\r\n39 جايگاه او گودال آتش فروزان بود\r\n40 و آنكه ز پيشگاه عدل پروردگار خود بترسيد و خوددار از هوس بود ،\r\n41 جايگاهش بهشت است\r\n42 مردم از تو پرسند : اين رستاخيز [ كه تو گوئى 
  ] كى باشد ؟\r\n43 تو را چيزى از آن بخاطر نبود\r\n44 كه سر انجامش بپروردگارت بود\r\n45 و تو را جز بيم دادن آنكس كه از آن روز بترسد كارى دگر نيست\r\n46 و چو آن روز بينند پندارند كه جز تاريكى شبى و روشنى روزى به دنيا نبودند .\r\nسخن مفسّرين : مجمع : اين سوره بمكّه نازل شده است و قاريهاى كوفه اين را چهل و شش آيه دانسته‌اند و ديگران چهل و پنج و عراقيها و شاميها « لأَنْعامِكُمْ » را جزء آيت بعد شمرده‌اند و حجازيها « طَغى » را جزء آيت بعد دانسته‌اند .\r\n","description":"","footnote":"","page_name":" 465 ","page_number":465},
  {"content":"\r\n« وَالنَّازِعاتِ » 1 طبرى : 1 - سوگندى است از خداوند بفرشتگان كه جان آدمى از تن او مىكشند 2 - سوگند بستارگان است كه خود را از افقى به افق ديگر مىكشانند 3 - سوگند به كمانها است كه به سختى مىكشند و مقصود آن مردان جنگجوى در راه خدا هستند كه كمان خود را به سختى مىكشند 4 - مقصود نفس آدمى است كه در سينه مىپيچد . ولى حقّ اين است كه چون مقصود تعيين نشده است همه ى اين گونه چيزها مشمول سوگند باشند .\r\n« وَالنَّاشِطاتِ » 2 مجمع : 1 - يعنى كمندها و مقصود جنگاوران است كه در راه خدا آنها را به كار مىبرند 2 - چون نشط بمعنى جذب و بسوى خود كشيدن است مقصود ملائكه است كه جان كافران به سختى مىكشند و همين معنى از عليّ عليه السّلام نقل شده است 3 - مقصود ملائكه است كه جان مؤمن را به آسانى مىگيرند چنان كه عقال و بند پاى شتر از آن مىگشايند . و فرّاء گفته است عرب مىگويد : « نشطت الحبل » يعنى ريسمان را بستم و « انشطت الحبل » يعنى آن را گشودم 4 - مقصود روح مؤمن است كه بهنگام مرگ با نشاط است كه به سوى آن ذخيره ها برود كه بآنگاه به او نشان مىدهند 5 - مقصود ستارگان است كه از افقى به افقى مىروند چنان كه مىگويند « حمار ناشط » يعنى الاغى كه از سوئى بسوئى ميرود .\r\n« وَالسَّابِحاتِ » 3 ابو الفتوح : 1 - از علىّ عليه السّلام نقل است : مقصود ملائكه است كه جان مؤمنان چنان از تن بيرون كنند كه كسى را شناگر از آب در آرد و او را ساعتى به خود گذارد تا آسوده شود 2 - فرشتگانند كه چون اسبان تيز تك از آسمان فرود آيند 3 - مقصود اسبان تيزتك مجاهدين در جنگند چون « سابح » اسب تيزرو است 4 - مقصود ماه و خورشيد است كه چون شناگران در جنبشند چنان كه در آيت ديگر است « وَكُلٌّ فِي فَلَكٍ يَسْبَحُونَ » يعنى هر يك از ماه و خورشيد در فلكى شناگرند 5 - يعنى كشتيها كه بر آب چون شناگرانند .\r\n« فَالسَّابِقاتِ » 4 مجمع : در اين كلمه نيز همان اختلافات است :\r\n","description":"","footnote":"","page_name":" 466 ","page_number":466},
  {"content":"\r\n\r\n1 - فرشتگانند كه در نكوكارى از آدميان جلو هستند يا در رساندن وحى به پيغمبران از شياطين جلوترند يا روح مؤمنين را بجلو بسوى بهشت مىبرند چنان كه از علىّ عليه السّلام نقل است 2 - ارواح مؤمنين است كه بسوى فرشتگان جلو مىروند 3 - مقصود ستارگانند كه در جنبش از يكدگر جلوند 4 - اسبهائى كه در جنگ جلو مىروند .\r\n« فَالْمُدَبِّراتِ » 4 كشف : مقصود فرشتگانند كه دست اندر كار وحى و عذاب و باران و روزى و جان گرفتن و صور دميدن هستند . و اختلاف است كه اين سوگندها به خداوند آفريننده ى آنها است يا چون آنها شايسته ى پند و عبرت هستند به خود آنها سوگند ياد شده است . و جهت اينكه « سابقات و مدبّرات » بوسيله ى فاعطف شده است اين است كه در اين دو معنى تعقيب و دنبالگيرى از آنهاى جلو است به اين گونه كه پس از سباحت جلو مىروند و تدبير كارها ميكنند .\r\nفخر : چون از پيغمبر صلَّى اللَّه عليه و آله و سلَّم چيزى نقل نشده است براى معانى اين كلمات پس همه ى آنچه مفسّرين گفته‌اند ممكن است مقصود باشد بعلاوه كه شايد مقصود و مراتب برگشت دل آدمى باشد از غير حقّ بسوى او به اين گونه كه نازعات يعنى آن دلها كه مشتاق هستند خود را به آن دستاويز استوار حقّ بياويزند يا آنها كه خود را ز غير حقّ جدا مىكنند . و « ناشطات » يعنى آن دلها كه چون از غير حقّ بحقّ رو آور شدند با نشاط و نيروى كامل در كوشش هستند تا برسند بخويهاى پسند خداوندى . و « سابحات » يعنى پس از كوشش با نشاط ، به درياهاى عالم الهى بگردش و شناورى هستند . و « سابقات » اشاره است به اختلاف اين قلوب و ارواح كه بعضى در كار خود جلو مىروند . و « مدبرات » اشاره است به برترين پايه ى پيشرفت آدمى كه مىرسد به نخستين پايهء فرشتگان پس چون روح آدمى بپايان پيشرفت خود رسيد كه معنى سبق و جلو رفتن است پيوسته بجهان فرشتگان شود كه « مدبرات » اشاره به اين پايه و مرتبه ى روح و دل است .\r\n","description":"","footnote":"","page_name":" 467 ","page_number":467},
  {"content":"\r\nابو السعود : چون در اين سوگندها سخن از جان كندن و سختى رستاخيز است پس نشانه است كه سوگند براى پيدايش قيامت است و جواب قسم « لَتُبْعَثُنَّ » خواهد بود يعنى سوگند بنازعات و ناشطات و سابحات و سابقات و مدبّرات كه شما را از گور در مىآورند .\r\nعبده : در سوگندهاى قرآن علت مخصوصى به نظر مىرسد كه موجب آن شده است : 1 - چون مردم چيز بزرگى را بىمقدار مىدانستند سوگند به آن ياد شده است مثل قرآن كه جادو مىناميدند مورد سوگند شد تا ارزش آن معلوم شود 2 - چون چيز يقينى را باور نداشتند براى پا بر جا كردن آن سوگند ياد شده است مثل رستاخيز كه براى نشان دادن درستى آن سوگند ياد شده است .\r\n3 - براى توجّه مردم و پند گرفتن از آفرينش آن مثل سوگند بشب و روز 4 - بر - خلاف آنچه بوده در آن مىنگريستند مثل ستارگان كه آنها را معبود خود مى - پنداشتند سوگند به آنها ياد شده است تا معلوم شود كه مردم بخطا ميرفته‌اند .\r\n« يَوْمَ تَرْجُفُ - الخ » 6 - 7 طبرى : 1 - حسن بصرى گفت : « راجفة » نوبت اوّل است كه براى مردن زنده ها بصور دميده مىشود و « رادفة » نوبت دوّم است كه براى زنده شدن مردگان بدنبال اوّل است 2 - مجاهد گفت : راجفة يعنى زلزله كوه و زمين و رادقه شكافتن آسمان است بدنبال آن زلزله چنان كه بآيت ديگر است « وَانْشَقَّتِ السَّماءُ . . . فَدُكَّتا دَكَّةً واحِدَةً » 3 - ابن زيد گفت : راجفه زلزله ى زمين است و « الرَّادِفَةُ » پيدايش رستاخيز است كه بدنبال آن است . و بعضى از نحويهاى بصره گفته‌اند : جواب سوگندهاى اوّل سوره ممكن است اين سه آيه باشد تا « قُلُوبٌ يَوْمَئِذٍ - الخ » يعنى سوگند به اينها كه روز لرزش زمين و دنباله ى آن دلهائى ترسناك باشد . و ممكن است جواب قسم آيت 26 باشد « إِنَّ فِي ذلِكَ لَعِبْرَةً - الخ » . يعنى سوگند به اينها كه در اين سرگذشتها پندى است براى آنكه برسد .\r\n« أإِنَّا لَمَرْدُودُونَ فِي الْحافِرَةِ » 10 طبرى : عرب مىگويد « رجع فلان على\r\n","description":"","footnote":"","page_name":" 468 ","page_number":468},
  {"content":"\r\nحافرته « يعنى از همانجا كه آمد برگشت و معنى آيه اين است كه مشركين قريش در جواب سخن پيغمبر از قيامت مىگفتند : مگر مىشود كه ما به صورت پيش از مرگ برگرديم و بمانند امروز زنده باشيم ؟ مجاهد گفته است » الْحافِرَةِ « يعنى زمين گود شده و مقصود اين است كه چون مرده ى در گور هستيم چگونه ما را بر ميگردانند ابن زيد گفته است » الْحافِرَةِ « بمعنى آتش است يعنى مىشود كه ما را از گور بر گردانند و به آتش ببرند ؟\r\nمجمع : بعضى گفته‌اند : يعنى آيا مىشود كه پس از مرگ در گور زنده شويم ؟\r\nفخر : جواب اين اعتراض منكرين رستاخيز را به سه جور گفته است :\r\n1 - آنكه بمحشرش مىآورند موجودى دانسته به خود است كه مادّه و خواصّ مادّى نيست ، و گروهى از مسلمين و فلاسفه اين را گفته‌اند 2 - جسمى است در بدن آدمى كه در سرشت ، غير اين اجسام است و مانند آب در گل و روغن در دانه هاى روغنى به تمام اجزاى بدن سرشته شده و چون بدن آدمى فاسد شد اين جسم از آن موادّ جدا مىشود و براى هميشه باقى مىماند چون قابل فساد نيست 3 - آنچه از گور در مىآيد جسمى است مانند همين اجسام و موادّ بدن جز اينكه آن را خداوند خاصيّت بقاء داده است چنان كه انسان از اوّل پيدايش تا آخر بيك شخص اشاره مىشود كه او يا من با اينكه هزاران نوبت اجزاى بدن او عوض شده‌اند پس همانچه در مدّت زندگى با همهء تبدّلات بدنى باقى است همانهم پس از مرگ و از هم پاشيدن موادّ آن چون مادّهء اصلى بود و در تمام دوران زندگى باقى بود براى هميشه باقى خواهد ماند .\r\n« نَخِرَةً » 11 مجمع : قاريهاى كوفه غير از چند نفر « ناخرة » با الف خوانده‌اند . فرّاء گفته است : « نَخِرَةً » بمعنى پوسيده است و « ناخرة » بمعنى ميان خالى است ، و در قرائت غير معروف از « الحفرة » بدون الف براى تخفيف در تلفّظ و در « إِذا كُنَّا » و « أإِنَّا لَمَرْدُودُونَ » اختلاف قرائت است در تلفّظ به دو\r\n","description":"","footnote":"","page_name":" 469 ","page_number":469},
  {"content":"\r\nهمزه و يك همزه با مد و بدون مد .\r\n« كَرَّةٌ خاسِرَةٌ » 12 مجمع : يعنى اين زندگى دوباره نوبتى زيانآور است بمانند معامله ى زيانى كه سرمايه مىرود چيزى بجايش نمىآيد اين گونه نوبت چيزى در برابر ندارد و موجب زندگى نمىشود بمانند تجارت زيانى كه سرمايه اى نمىآورد . بعضى گفته‌اند : يعنى اگر آنچه محمّد مىگويد درست باشد كه ما زنده مىشويم و آزار مىبينيم البتّه اين نوبت زندگى زيانآور بما خواهد بود .\r\n« فَإِذا هُمْ بِالسَّاهِرَةِ » 14 ابو الفتوح : 1 - ساهرة نام زمين محشر است 2 - يعنى پشت زمين كه چون در گور بدل زمين بودند در رستاخيز بر پشت زمين خواهند بود ، و ساهره نام سطح زمين است كه خواب و بيدارى مردم بر آن است 3 - وهب گفت نام كوهى است در بيت المقدس 4 - نام زمين شام 5 - نام زمينى ميان كوه حسان و اريحا 6 - قتاده گفت : يكى از نامهاى دوزخ است .\r\n« بِالْوادِ الْمُقَدَّسِ طُوىً » 15 طبرى : 1 - مجاهد گفته است : نام آن درّه طوى بوده است 2 - ابن جريج گفته است : يعنى پاى برهنه بر اين زمين بگذار كه تو در اين سرزمين مقدّس هستى 3 - ديگرى گفته است : مقصود از طوى بهم پيچيده است يعنى در واديى هستى كه پاكى و فرخندگى آن مكرّر و بهم پيچيده شده است چون دو نوبت او را فرخنده و مبارك كردند . و با ضمّ طاء و الف آخر قرائت عموم است . و مردم شام و كوفه با ضمّ طاء و تنوين آخر خوانده‌اند ، حسن بصرى با كسر طاء و الف آخر خوانده است .\r\nفخر : 1 - ابن عبّاس گفته است : « طُوىً » در زبان عبرى بمعنى اى مرد است يعنى : در وادى مقدّس گفت : اى مرد برو 2 - ممكن است به معنى ساعتى از شب باشد يعنى در وادى مقدّس پس از ساعتى از شب خدا گفت :\r\nبرو بسوى فرعون .\r\n« تَزَكَّى » 18 ابو الفتوح : يعنى از كفر پاكيزه شوى . نافع با تشديد زاى خوانده است كه از وزن تفعّل گرفته و تاى تفعّل را بزاى تبديل كرده چون هر دو\r\n","description":"","footnote":"","page_name":" 470 ","page_number":470},
  {"content":"\r\n\r\nاز سر زبان تلفّظ مىشوند و باصطلاح قريب المخرج هستند . ابو عمرو گفته است :\r\nاين قرائت ضعيف است چون تزكّى از وزن تفعّل بمعنى زكات دادن است و موسى فرعون را به اين كار دعوت نكرد و بهتر قرائت با تخفيف است بمعنى زكا و طهارت و پاكى و اسلام كه فرعون را از پليدى كفر دعوت به آن كرد .\r\nمجمع : اين گونه سخن و اين آيه دعوتى است با نرمى و مهربانى يعنى آيا دلت مىكشد به اين كه سر سپرده و شايسته و پاك باشى ؟\r\n« الآيَةَ الْكُبْرى » 20 كشف : 1 - يعنى عصا كه اژدها شد 2 - گفته‌اند يد بيضاى موسى بود 3 - ممكن است همه ى نشانه هاى خداوندى و معجزات موسى باشد . و معنى « فَأَراه » در اوّل آيه ممكن است از سوى خدا باشد يعنى خدا به او نشان داد و ممكن است از موسى باشد يعنى نمايش داد .\r\n« ثُمَّ أَدْبَرَ يَسْعى » 22 فخر : 1 - يعنى چون اژدها ديد ترسيد و پشت كرد و شتاب برفتن نمود 2 - پشت بموسى كرد و كوشش در شكست او .\r\n3 - شايد اين جمله بمعنى « اقبل يسعى » باشد يعنى بكوشش پرداخت ، و چون براى فرعون توصيف با قبل زيادى است چون كار او ادبار است نه اقبال از اين روى توصيف باد بر شده است .\r\n« أَنَا رَبُّكُمُ الأَعْلى » 24 ابو الفتوح : 1 - يعنى جز من خدائى نيست .\r\n2 - بتها خداى شما هستند و من خداى آنها 3 - بزرگان و فرماندهان ارباب شما هستند و من خداى همه ى شما و آنها .\r\nفخر : قاضى گفته است : پس از آنكه فرعون عصا را ديد كه مار شد و بيچاره اش كرد نبايد چنين سخنى مىگفت چون پس از خوارى و بيچارگى چگونه مناسب است كسى بگويد : من بالاترين خداى شما هستم پس معلوم مىشود در آن هنگام خرد خود ز دست داده و دهشت زده بود كه چنين سخنى گفت و خود نمىفهميد چه مىگويد .\r\nتفسير حسينى : امام قشيرى - قدّس سرّه - در لطايف آورده كه ابليس\r\n","description":"","footnote":"","page_name":" 471 ","page_number":471},
  {"content":"\r\nاين سخن شنيد و گفت : مرا طاقت اين كلام نيست من دعوى آن خيريّت كردم بر آدم اين همه بلا به من رسيد او كه چنين لافى مىزند تا كار او بكجا رسد ؟ شيخ ركن الدّين علاء الدّوله - قدّس سرّه - فرموده كه وقتى مرا حال گرم شد به زيارت حسين منصور حلَّاج رفتم چون مراقبه كردم روح او را در مقامى عالى يافتم از علَّيّين مناجات كردم كه خدايا اين چه حال است كه فرعون « أَنَا رَبُّكُمُ الأَعْلى » گفت و منصور « انا الحقّ » هر دو يك دعوى كردند ، و روح حسين در علَّيّين است و روان فرعون در سجّين ؟ مرا ندا رسيد كه فرعون به خود بينى در افتاد و همه خود را ديد و ما را گم كرد و حسين همه ما را ديد و خود را گم كرد پس در ميان دعوىشان فرق بسيار است .\r\nمثنوى در دفتر پنجم ذيل عنوان :\r\n\r\nهر كه را آينه ى يقين باشد\r\nگرچه خود بين خداى بين باشد\r\n\r\nچنين گفته است :\r\n\r\nگفت معشوقى بعاشق ز امتحان\r\nدر صبوحى كاى فلان بن فلان\r\n\r\n\r\nمر مرا تو دوستدارى اى عجب\r\nيا كه خود را باز گوى اى بو الكرب\r\n\r\n\r\nگفت : من در تو چنان فانى شدم\r\nكه پرم من از تو از سر تا قدم\r\n\r\n\r\nبر من از هستى من جز نام نيست\r\nدر وجودم جز تو اى خوش كام نيست\r\n\r\n\r\nهمچو سنگى كو شود كلّ لعل ناب\r\nپر شود او از صفات آفتاب\r\n\r\n\r\nوصف آن سنگى نماند اندر او\r\nپر شود از وصف خود او پشت و رو\r\n\r\n\r\nبعد از آن گر دوست دارد خويش را\r\nدوستىّ خود بود آن ، اى فتى\r\n\r\n\r\nخواه خود را دوست دارد لعل ناب\r\nخواه يا او دوست دارد آفتاب\r\n\r\n\r\nاندرين دو دوستى خود فرق نيست\r\nهر دو جانب جز ضياء شرق نيست\r\n\r\n\r\nتا نشد او لعل خود را دشمن است\r\nزان كه يك من نيست اينجا دو ، منست\r\n\r\n\r\nزان كه ظلما نيست سنگ اى با حضور\r\nهست ظلمانى حقيقت ضد نور\r\n\r\n\r\nخويشتن را دوست دارد كافر است\r\nز آنكه او منّاع شمس اكبر است\r\n\r\n","description":"","footnote":"","page_name":" 472 ","page_number":472},
  {"content":"\r\n\r\nپس نشايد كه بگويد سنگ : انا\r\nكو همه تاريكى است اندر فنا\r\n\r\n\r\nگفت فرعونى انا اللَّه گشت پست\r\nگفت منصورى انا الحقّ و برست\r\n\r\n\r\nآن انا را لعنة اللَّه در عقب\r\nوين انا را رحمت اللَّه اى محبّ\r\n\r\n\r\nز آنكه او سنگ سيه بد اين عقيق\r\nآن عدوى نور بود و اين عشيق\r\n\r\n\r\nاين أنا هو بود در سرّ اى فضول\r\nز اتّحاد نور نز راه حلول\r\n\r\n\r\nجهد كن تا سنگيت كمتر شود\r\nتا بلعلى ، سنگ تو انور شود\r\n\r\nروح البيان : عارفى گفت : هيچ آفريده اى به اندازه ى آدمى دعوى كمال نكرد كه او گفت : از خداى شما برترم و ابليس از آن خوددارى كرد و گفت :\r\n« إِنِّي أَخافُ اللَّه » از خدا مىترسم و چيزى كه شايسته ى آن نبود نگفت چون او بر سوى جلال حقّ بود در برابر فرشته كه بر سوى جمال بود و بس و اين آدمى است كه از دو سوى جمال و جلال آفريده شده است . و در پرسشهاى حكمت آميز آمده است : اگر گويند چرا ابليس ملعون شد با اينكه دعوى خدائى نكرد و فرعون دعوى خدائى كرد و ملعون ناميده نشد ؟ جواب اين است : نيّت ابليس بدتر از فرعون بود چون او اوّل مخالفت و دو دستگى درست كرد بگفتار و كردار و انديشه ى دل خود و ديگران پس از او دعوى خدائى كردند و سركشى و مخالفت بوسوسه ى ابليس و او يك راست با خداوند رو برو شد و اعتراض كرد ولى فرعون با موسى رو برو شد و با واسطه بود و گاه زارى كرد و بگناه خود اعتراف كرد و ابليس هرگز خود را گناهكار نشمرد و زارى ننمود پس وجود او نماينده ى گمراهى و سرگردانى است به خودى خود كه ميانجى در كارش نيست .\r\n« نَكالَ الآخِرَةِ وَالأُولى » 25 طبرى : 1 - مقصود از « نَكالَ الآخِرَةِ » سزاى سخن دوّم او است « أَنَا رَبُّكُمُ » و « نكال الاولى » سزاى سخن اوّل او است « ما عَلِمْتُ لَكُمْ مِنْ إِله غَيْرِي » و از سخن اوّل او تا سخن دوّم چهل سال گذشت 2 - مقصود از آخرت و اولى گرفتارى به دنيا و آخرت است 3 - سزاى كفر و نافرمانى باوّل و دعوى « أَنَا رَبُّكُمُ - الخ » به آخر 4 - مقصود سزاى كارهاى\r\n","description":"","footnote":"","page_name":" 473 ","page_number":473},
  {"content":"\r\nنخستين و واپسين او است .\r\n« فِي ذلِكَ لَعِبْرَةً » 26 روح البيان : خردمند كسى است كه از سرنوشت ديگران پند گيرد :\r\n\r\nچو بر گشته بختى در افتد ببند\r\nاز او نيك بختان بگيرند پند\r\n\r\n\r\nتو پيش از عقوبت در عفو كوب\r\nكه سودى ندارد فغان زير چوب\r\n\r\n\r\nبر آر از گريبان غفلت سرت\r\nكه فردا نماند خجل در برت\r\n\r\nمجمع : وابستگى داستان موسى بآيات گذشته از اينرو است كه دلدارى پيغمبر باشد در برابر گفتار منكرين و نويد پيروزى آن حضرت و هم يادآورى اعراب براى پند از سرنوشت مخالفين پيغمبران و آنچه بر سر فرعون آمد .\r\n« وَالأَرْضَ بَعْدَ ذلِكَ دَحاها » 30 طبرى : 1 - بعضى گفته‌اند :\r\nيعنى پس از آفرينش آسمان ، زمين درست شد 2 - « بَعْدَ ذلِكَ » يعنى « مع ذلك » و مقصود اين است كه زمين با آسمان آفريده شد . مثل « عُتُلٍّ بَعْدَ ذلِكَ زَنِيمٍ » يعنى مع ذلك و مثل اينكه مىگويند « انت احمق و انت بعد ذلك لئيم » يعنى با اينكه بىخرد هستى فرومايه اى . اعمش گفته است كه مجاهد چنين قرائت مىكرد « و الارض عند ذلك دحاها » يعنى به اين هنگام زمين بگسترد .\r\n3 - اين آيه نمىفهماند كه آفرينش زمين پس از آسمان بوده است چون معنى دحو گستردن است پس ممكن است كه زمين بوده است و از پس آفرينش آسمان گسترده شده باشد .\r\nميرزا ابو الحسن شعرانىّ در پاورقى مجمع : در زبان عرب كلمه ى « ارض » كرهء زمين نيست بلكه همين هموارى گسترده ى به زير پا را عرب ارض مىگويد ، پس شايد با آسمان كره اى آفريده شده كه شايسته ى زندگى نبوده چون همگى آب يا چيزى گداخته بوده و اندكاندك اين پوسته ى بنام زمين پيدا شده كه عرب ارض و صعيد مىگويد و شايد اوّلين قسمت نمودار به شكل خاك و زمين در وسط - هاى برّ قديم بوده است كه زمين مكّه باشد چون در 21 درجه و 40 دقيقه\r\n","description":"","footnote":"","page_name":" 474 ","page_number":474},
  {"content":"\r\n\r\nعرض جنوب و شمالى است كه حدود نصف فاصله است از عرض ده درجهء جنوبى تا پنجاه درجه ى شمالى .\r\n« فَأَمَّا مَنْ طَغى - الخ » 37 كشف الاسرار اى مسكين تغافل امروز تغابن فردا است . پيرايه اى در پيش تو نهاده‌اند و سرمايه اى در دست تو داده پيرايه نفس تو است و سرمايه نفس تو نفس را در كاردار و نفس را ضايع مگذار . اين را عمارت كن و بدان تجارت كن تا فردا از اين تجارت سود ها بينى كه نيكو گفته آن جوانمرد كه اين شعر گفت :\r\n\r\nگر امروزم درين منزل تو را حالى زيان باشد\r\nزهى سرمايه و سودا كه فردا زين زيان بينى\r\n\r\n\r\nور از ميدان شهوانى سوى ايوان عقل آئى\r\nچو كيوان در ميان خود را بهفتم آسمان بينى\r\n\r\n\r\nو گر ز ين حضرت قدسى خرامان گردى از عزت\r\nز دار الملك ربّانى جنيبتها روان بينى\r\n\r\nعبد الملك مروان خليفه ى روزگار بود و بو حازم امام ، زاهد وقت بود از وى پرسيد كه يا حازم فردا حال و كار ما چون خواهد بود ؟ گفت : اگر قرآن ميخوانى قرآن تو را جواب مىگويد : گفت : كجا مىگويد ؟ گفت : « فَأَمَّا مَنْ طَغى وَآثَرَ الْحَياةَ الدُّنْيا فَإِنَّ الْجَحِيمَ هِيَ الْمَأْوى وَأَمَّا مَنْ خافَ مَقامَ رَبِّه وَنَهَى النَّفْسَ عَنِ الْهَوى فَإِنَّ الْجَنَّةَ هِيَ الْمَأْوى » بدانكه در دنيا هر نفسى را آتشى است كه آن را آتش شهوت گويند و در عقبى آتشى است كه آن را آتش عقوبت گويند .\r\nهركه امروز به آتش شهوت سوخته گردد فردا به آتش عقوبت رسد لا محاله و هر كه امروز به آب رياضت و مجاهدت آتش شهوت را بنشاند فردا به آب رحمت و نور معرفت آتش عقوبت را بنشاند . همچنين در دنيا در دل هر مؤمن بهشتى است كه آن را بهشت عرفان گويند و در عقبى بهشتى است كه آن را بهشت رضوان گويند .\r\nهر كه امروز در دنيا بهشت عرفان بطاعت و عبادت و جهد عبوديت آراسته دارد\r\n","description":"","footnote":"","page_name":" 475 ","page_number":475},
  {"content":"\r\n\r\nفردا به بهشت رضوان رسد اين است كه ربّ العالمين گفت « فَإِنَّ الْجَنَّةَ هِيَ الْمَأْوى » .\r\nروح البيان : در فصول است كه اين آيه براى كسى است كه سبب گناهى فراهم باشد و او خوددارى كند . شعر :\r\n\r\nگر نفسى نفس بفرمان تو است\r\nشبهه مياور كه بهشت آن تو است\r\n\r\n\r\nنفس كشد هر نفسى سوى پست\r\nهر كه خلافش نفسى زد برست\r\n\r\n« فِيمَ أَنْتَ مِنْ ذِكْراها » 43 مجمع : 1 - يعنى « ما انت في شيء من علمها و ذكرها » چيزى از آن رستاخيز نمىدانى 2 - آنچه مربوط به پيغمبرى تو است با اين مطلب وابستگى ندارد چون تو جز دستور بدعوت مردم چيزى ندارى و ندانى 3 - نقل سخن كافران است كه گفتند : تو پيوسته به ياد آن هستى پس كى خواهد بود ؟\r\n« إِلى رَبِّكَ مُنْتَهاها » 44 مجمع : 1 - پايان كار رستاخيز بسوى خداوند است 2 - علم برستاخيز بسوى خدا منتهى مىشود و كس جز او از آن خبر ندارد .\r\n« ضُحاها » 46 فخر : يعنى روشنى شب و اين درست نيست پس اضافهء كلمه ى « ضحى » بضمير « عَشِيَّةً » بيكى از سه روى باشد 1 - هاء و الف براى رابط سخن است و زيادى و معنى ندارد و جمله چنين معنى مىشود : نمانده‌اند جز به اندازه ى تيرگى شبى و روشنى روزى 2 - مقصود از « ضُحاها » روشنى روز آن شب است و مثل اين است كه گفته شده است : « ضحى يومها » 3 - مناسب اين است كه روز قبل از شب را گويند پس « ضُحاها » يعنى روشنى كه پيش از آن شب است .\r\nمجمع : در كلمات « مُنْذِرُ . . . وَالْجِبالَ » اختلاف قرائت در اعراب است و « لِمَنْ يَرى » با تاء به صورت خطاب خوانده شده است .\r\nسخن ما : 1 - آيت 35 « يَوْمَ يَتَذَكَّرُ - الخ » نشانه است كه براى آدمى پس از مرگ يك گونه هستى و ماندگارى است غير از آنچه در اين جهان است\r\n","description":"","footnote":"","page_name":" 476 ","page_number":476},
  {"content":"\r\n\r\nچون كلمه ى « سَعى » بمعنى كار و كوشش است و جمله ى « ما سَعى » يعنى آنچه كار و كوشش او بوده است . و خوب روشن است كه نيروى ياد داشتن و به ياد آوردن آدمى در دوران زندگى نه به آن اندازه است كه آنچه كار و كوشش كند به يادش بماند و از اينروى مردم براى ضعف اين نيروى خود مثلى دارند كه ميگويند بخاطر ندارم ديشب چه خورده‌ام . پس به ياد آمدن هر چه انسان كرده است با اين ساختمان بدنى و مغز و رگ و پيوند نخواهد بود بلكه يك نمودارى برتر از اين مواد بدنى ناتوان خواهد داشت كه زمان و حوادث آن در آن اثر ندارد و فراموشى و از ياد رفتن ممكن نباشد و اگر با همين مغز و عضله و پيوند بخواهد به ياد آرد پندارى است بيهوده و ناممكن . و نيز كلمه ى « يَوْمَ » كنايه از آينده ى نامحدودى است كه با آنچه ما روز و مقياس زندگى داريم هيچگونه تناسبى ندارد چنان كه « الطَّامَّةُ الْكُبْرى » در آيت جلو و آياتى چند كه از خرابى آسمان و تيرگى ماه و خورشيد و ستارگان خبر داده است دليل يقينى است بر اينكه كلمهء « يَوْمَ » لفظى است براى آشنائى شنوندگان و حقيقت آن تا زنده‌ايم قابل فهم ما نيست 2 - آيت 44 « إِلى رَبِّكَ مُنْتَهاها » شايد اشاره به اين باشد كه چون انسان موجودى است وابسته به زمان كه نشود از آن جدا شود و در اين آيه پايان روز موعود يا پديدارى آن به خداوند وابسته شده است پس سر انجام انسان و روز موعود او و پايان دوران زندگى مادّى و زمانى او عالم خداوندى است كه اصل اين جهان مادى است و مغز و لطيفت و رقيقت و حقيقت اين باشد پس آنچه نتيجه ى ماده و زمان است نابود مىشود و آنچه از عالم ربانى است ميماند .\r\nسورهء عبس - 80\r\nبِسْمِ اللَّه الرَّحْمنِ الرَّحِيمِ\r\nعَبَسَ وَتَوَلَّى ( 1 ) أَنْ جاءَه الأَعْمى ( 2 ) وَما يُدْرِيكَ لَعَلَّه يَزَّكَّى ( 3 ) أَوْ يَذَّكَّرُ فَتَنْفَعَه الذِّكْرى ( 4 )\r\nأَمَّا مَنِ اسْتَغْنى ( 5 ) فَأَنْتَ لَه تَصَدَّى ( 6 ) وَما عَلَيْكَ أَلَّا يَزَّكَّى ( 7 ) وَأَمَّا مَنْ جاءَكَ يَسْعى ( 8 ) وَهُوَ يَخْشى ( 9 )\r\nفَأَنْتَ عَنْه تَلَهَّى ( 10 ) كَلَّا إِنَّها تَذْكِرَةٌ ( 11 ) فَمَنْ شاءَ ذَكَرَه ( 12 ) فِي صُحُفٍ مُكَرَّمَةٍ ( 13 ) مَرْفُوعَةٍ مُطَهَّرَةٍ ( 14 )\r\nبِأَيْدِي سَفَرَةٍ ( 15 ) كِرامٍ بَرَرَةٍ ( 16 ) قُتِلَ الإِنْسانُ ما أَكْفَرَه ( 17 ) مِنْ أَيِّ شَيْءٍ خَلَقَه ( 18 ) مِنْ نُطْفَةٍ خَلَقَه فَقَدَّرَه ( 19 )\r\nثُمَّ السَّبِيلَ يَسَّرَه ( 20 ) ثُمَّ أَماتَه فَأَقْبَرَه ( 21 ) ثُمَّ إِذا شاءَ أَنْشَرَه ( 22 ) كَلَّا لَمَّا يَقْضِ ما أَمَرَه ( 23 ) فَلْيَنْظُرِ الإِنْسانُ إِلى طَعامِه ( 24 )\r\nأَنَّا صَبَبْنَا الْماءَ صَبًّا ( 25 ) ثُمَّ شَقَقْنَا الأَرْضَ شَقًّا ( 26 ) فَأَنْبَتْنا فِيها حَبًّا ( 27 ) وَعِنَباً وَقَضْباً ( 28 ) وَزَيْتُوناً وَنَخْلًا ( 29 )\r\nوَ حَدائِقَ غُلْباً ( 30 ) وَفاكِهَةً وَأَبًّا ( 31 ) مَتاعاً لَكُمْ وَلأَنْعامِكُمْ ( 32 ) فَإِذا جاءَتِ الصَّاخَّةُ ( 33 ) يَوْمَ يَفِرُّ الْمَرْءُ مِنْ أَخِيه ( 34 )\r\nوَ أُمِّه وَأَبِيه ( 35 ) وَصاحِبَتِه وَبَنِيه ( 36 ) لِكُلِّ امْرِئٍ مِنْهُمْ يَوْمَئِذٍ شَأْنٌ يُغْنِيه ( 37 ) وُجُوه يَوْمَئِذٍ مُسْفِرَةٌ ( 38 ) ضاحِكَةٌ مُسْتَبْشِرَةٌ ( 39 )\r\nوَ وُجُوه يَوْمَئِذٍ عَلَيْها غَبَرَةٌ ( 40 ) تَرْهَقُها قَتَرَةٌ ( 41 ) أُولئِكَ هُمُ الْكَفَرَةُ الْفَجَرَةُ ( 42 )\r\n","description":"","footnote":"","page_name":" 477 ","page_number":477},
  {"content":"\r\nمعنى لغات : « يَزَّكَّى » از وزن تفعّل است كه يتزكّى باشد يعنى شايسته و پاك مىشود ، فزون مىشود ، صدقه ميدهد . « صُحُفٍ » جمع صحيفه به معنى كاغذ نوشته ، ورقه ى كتاب . « قَضْباً » جمع قضبه ، گياهى كه تر و تازه چيده و خورده مىشود چون سبزيها و در فارسى با كلمه ى تره بار مناسب است ، هر - درخت دراز شاخه كه شاخه هاى آن بهر سوى رود . « غُلْباً » جمع اغلب ، باغ پر درخت . « أَبًّا » گياه چه خشك چه تازه ، « قَتَرَةٌ » گرد و غبار . و تقتير دود كردن پشكل شتر در بيابان تا شكار بوى شكارچى را در نيابد . « ترهق » از\r\n","description":"","footnote":"","page_name":" 478 ","page_number":478},
  {"content":"\r\nمصدر رهق بفتح اوّل و دوّم بمعنى سبكى ، ستم ، زشتكارى ، دروغ ، شتاب .\r\nجهت نزول : طبرى : گروهى از بزرگان قريش نزد پيغمبر بودند و آن حضرت كوشش داشت كه آنها را مسلمان كند عبد اللَّه بن امّ مكتوم كه مرد كورى بود و عصاكش او ميديد كه گروهى نزد پيغمبر هستند و اشاره ميفرمود كه نيايد ولى او نمىديد و عصاكش خود را وادار مىكرد بجلو رفتن و پيغمبر ناراحت شد و روى درهم كشيد و پشت به او كرد و با آنها كه آنجا بودند بسخن پرداخت و از سخن او كه مىگفت : از آنها كه خدا به تو ياد داده به من بياموز دلگير شد . و چون آن انجمن پراكنده شدند و پيغمبر خواست نزد خانواده ى خود باشد چشمهاى آن حضرت جمع شد و سرش سنگين و حال وحى او را گرفت و اين آيات نازل شد « عَبَسَ وَتَوَلَّى - الخ » و ابن زيد گفت : در آن روزگار مىگفتند : اگر پيغمبر مىخواست چيزى از آنچه به او وحى ميشد از مردم پوشيده بدارد البتّه اين آيات را كه بر ضررش بود براى مردم نمىخواند .\r\nترجمه : بنام بخشنده خداى مهربان بفرمانبران\r\n1 چهره بر هم كشيد و روى بگرداند\r\n2 كه آن كور نزد او آمد\r\n3 لكن تو چه دانى كه شايد او پاكيزه كسى شود\r\n4 يا به ياد حقّ باشد وزان سودى برد ؟\r\n5 و اگر بىنيازى بود 6 روى به او كنى\r\n7 با اينكه بارى بر دوشت نبود گر او حق پذير نشود\r\n8 و چون كسى بسوى تو آيد و كوشش كند\r\n9 و بدل ترسى داشته باشد\r\n10 تو از او به ديگرى پردازى\r\n11 ولى نه چنين كن چه اين قرآن و سخنان يادآورى است و رهبرى\r\n12 پس آنكه خواهد به ياد حقّ باشد ، يادآورش شود\r\n13 چه كه اين نامه در گرامى نبشته هائى است\r\n14 بلند پايه و پاك ز هر ناروا\r\n15 بدست نمايندگان\r\n16 بزرگوار و نكوكار [ حقّ رسيده پس 
  ]\r\n17 مرگ بر آدمى كه چه كافر است و ناسپاس [ مگر نداند 
  ]\r\n18 ز چه او را خدا آفريد ؟\r\n19 ز مايه اى آفريد كه به اندازه اش كرد\r\n20 وز آن پس راه زندگيش آسان نمود\r\n21 و آنگاه بميراند و بگورش كرد\r\n22 و از اين پس چو خواهد او را ز گور در آورد\r\n23 ولى آنچه خدا به او فرمان\r\n","description":"","footnote":"","page_name":" 479 ","page_number":479},
  {"content":"\r\n\r\nداد انجام نداد\r\n24 البتّه بايد بنگرد و [ پند گيرد 
  ] كه خوراكش از كجا است ؟\r\n25 همانا ما [ خداوند شما 
  ] ز بالا آب فراوان بريختيم\r\n26 و پس زمين بدرستى بشكافتيم\r\n27 تا در آن دانه برويانديم\r\n28 و انگور و تره بار\r\n29 و زيتون و خرما\r\n30 و بستانهاى ستبر درخت\r\n31 و دگر ميوه و گياه\r\n32 تا سود شما و چهار - پايانتان بود [ پس بسرانجام خود بينديشيد 
  ]\r\n33 كه چون آن سخت فرياد آيد\r\n34 روزى بود كه مرد از برادر خود گريزد\r\n35 و هم ز مادر و پدر\r\n36 و زن و فرزندش\r\n37 چه به آن روز هر يكشان را كارى بود كه پرواى ديگرش نبود\r\n38 به آن روز است كه چهره هائى روشن بود\r\n39 و خندان و شادان\r\n40 و چهره هائى هم گرد اندوه گرفته\r\n41 كه گوئى دود بر آن نشسته\r\n42 چنين كسان كافر بوند و بدكار .\r\nسخن مفسّرين : مجمع : اين سوره را سوره ى سفره نيز مىنامند و به مكه نازل شده است و به حساب كوفيها و حجازيها چهل و دو آيه است و مردم بصره چهل و يك آيه و مردم شام و مدينه چهل آيه دانسته‌اند كه بعضى « الى طعامه » و بعضى « لأَنْعامِكُمْ » و بعضى « جاءَتِ الصَّاخَّةُ » را آخر آيه ندانسته‌اند .\r\nصافى : سوره الاعمى نوشته است . تنوير المقباس : سوره يذكر فيها الأعمى .\r\n« عَبَسَ - الخ » 1 مجمع : سيّد مرتضى گفته است اين آيه هيچ نشان نمىدهد كه اين سخن با پيغمبر باشد و اين كار از آن حضرت بوده بيش از يك آگاهى از كار كسى نيست كه نام آنكس هم آشكار نشده است با اينكه نشانه هست كه مقصود غير پيغمبر است چون روى ترش كردن و پشت به فقير كردن و روى بسرمايه دار آوردن از اخلاق پيغمبر صلَّى اللَّه عليه و آله و سلَّم نبوده تا او چنين كند و جلوش را بگيرند كه ديگر نكند . و از امام صادق عليه السّلام نقل است : مردى از بنى اميه نزد پيغمبر بود عبد اللَّه بن امّ مكتوم آمد و آن مرد كه او را ديد از او بدش آمد و خود را فراهم كرد و روى درهم كشيد و آيه براى آن اموى آمد . بعضى گفته‌اند :\r\nكار آن مرد كور از ادب دور بود و پيغمبر براى تربيت او روى ترش كرد و گوش\r\n","description":"","footnote":"","page_name":" 480 ","page_number":480},
  {"content":"\r\n\r\nبسخن او نداد . و از امام صادق عليه السّلام نيز نقل شده است : هرگاه پيغمبر عبد اللَّه بن امّ مكتوم را ميديد ميفرمود : مرحبا مرحبا كه هرگز خداوند مرا براى تو سرزنش نخواهد كرد و آن اندازه به او مهربانى مىكرد كه او شرمنده مىشد و خوددارى مىكرد از حضور پيغمبر . و كلمه ى « أَنْ جاءَه » « أَنْ جاءَه » با الف كشيده خوانده‌اند تا به صورت مخفّف استفهام انكارى باشد ألا ان جاءه يعنى آيا اگر آمد .\r\n« لَعَلَّه يَزَّكَّى » 3 كشف : 1 - يعنى شايد كه بخواهد بوسيلهء نكوكارى و آنچه از تو يادگيرد پاك شود 2 - يعنى يتزكّى من الذّنوب شايد كه از گناهان پاك شود .\r\n« فَتَنْفَعَه » 4 مجمع : با رفع قرائت شده است كه عطف بر جلو باشد و با نصب خوانده‌اند تا جواب بعد از فاء باشد .\r\n« مَنِ اسْتَغْنى » 5 مجمع : يعنى كسى كه در ميان مردم خود بزرگ است و سرمايه دار است .\r\nكشف : يعنى در نزد خود خويشتن را از خدا بىنياز داند چون پيروى شيطان مىكند . و هر كه يكتاپرست نشد و نيازمنديهاى خود به خدا نبرد او خود را از خدا بىنياز دانسته است . ابن عبّاس گفته است : يعنى براى سرمايه اى كه دارد خود را از خدا و ايمان بىنياز مىداند .\r\nنيشابورى : نقل است كه پس از اين آيه پيغمبر نه روى به فقيرى ترش كرد و نه با سرمايه دارى متوجه شد و در اين گرداندن سخن از غايب به شخص حاضر و به اصطلاح در التفات از غيبت بخطاب سختگيرى و ناپسندى بيشترى است چنان كه از تقصير كارى كه حاضر است بدگوئى مىكنند و آنگاه روى به خودش مىكنند به سرزنش او مىپردازند تا بيشتر بر او سخت آيد . گفته‌اند : در كلمه ى « الأَعْمى » نيز انكارى است بر آن حضرت چون براى كور مهربانى و گرمگيرى مناسبتر است در نزد مردم خوشرفتار تا ترش روئى و كم مهرى . و اگرچه نظر پيغمبر به مسئله ى\r\n","description":"","footnote":"","page_name":" 481 ","page_number":481},
  {"content":"\r\nبزرگتر و ارزنده تر بود كه قريش را مسلمان كند تا همه مسلمان و آسوده شوند .\r\nلكن چون نظر بدلجوئى فقرا و بىاعتنائى بسرمايه داران بود اينرا به اخلاص و رضاى حقّ نزديكتر دانستند . با اينكه هدايت اين مرد كور و بهره مندى او از پيغمبر معلوم بود چون او خود پى آن آمده بود ولى قريش با بدبينى و مسخره آمده بودند و هدايتشان دور مىنمود و دست از يقينى برداشتن براى گمان به ديگرى دور از حزم و احتياط است و از اينروى گفته شد « ما يُدْرِيكَ لَعَلَّه - الخ » و بعضى گفته‌اند : هاى « لَعَلَّه » براى كافران است يعنى از كجا دانستى آن كافر كه روى به او داشتى پاك و پند پذير مىشود ؟ پس از آن بر تصريح به كار افزوده شد به اين جمله « أَمَّا مَنِ اسْتَغْنى - الخ » .\r\n« فَأَنْتَ لَه تَصَدَّى » 6 طبرى : مقصود عبّاس بن عبد المطَّلب است كه با او برخورد مىكرد باميد مسلمانى او يا عتبة بن ربيعه و شيبه و غيره بوده‌اند كه پيغمبر اميد مسلمانى آنها داشته است .\r\nفخر : يعنى تو روى به او مىآورى و دلت بسوى او است و اين كلمه مشتقّ است از « تصدّى فلان لفلان » يعنى برخورد به او كرد و بدنبال و طلب و جستجوى او بود . و اين كلمه با تشديد صاد كه تا با آن مشدد شود قرائت نموده‌اند و نيز بضمّ تاء به صيغه ى مجهول خوانده شده است يعنى تو در معرض جستجوى آن غنى قرار مىگيرى و خوانده و مطلوب او مىشوى .\r\n« هُوَ يَخْشى » 9 فخر : 1 - از خدا مىترسد كه در انجام وظيفه كوتاهى كند 2 - با ترس از كفّار نزد تو مىآيد 3 - چون كور است و نمىبيند با ترس و رنج مىآيد .\r\n« تَلَهَّى » 10 مجمع : از امام باقر نقل است كه به صيغه ى مجهول قرائت فرموده تا معنى چنين باشد : سرمايه داران تو را از ديگران بر مىگردانند و رو گردان از آنها مىكنند .\r\n« كَلَّا إِنَّها - الخ » 11 كشف : 1 - يعنى ديگر چنين مكن كه از فقير\r\n","description":"","footnote":"","page_name":" 482 ","page_number":482},
  {"content":"\r\nبسرمايه دار رو آرى 2 - درست است كه اين سوره با اين آيات 3 - خبردار باش كه اين سوره با اين آيات و بمعنى اوّل كلمه ى « كَلَّا » دنباله ى سخن اوّل است و به دو معنى ديگر آغاز جمله است .\r\nفخر : ممكن است ربط اين آيات بجلو از دو جهت باشد : 1 - اين يادآورى احترام فقير و چشم نداشت بسرمايه دار در لوح محفوظ به وسيله ى ملائكه ى مقرّبين ثبت است 2 - با چنين قرآن كه بدست ملائكه در لوح محفوظ پايدار است تو را نيازى نيست كه از فقير روى بگردانى و بسرمايه دار اميدوار باشى .\r\n« فِي صُحُفٍ » 13 مجمع : 1 - ابن عبّاس گفته است : مقصود از صحف كتابهاى ارزنده ى به پيشگاه خداوندى است كه لوح محفوظ باشد 2 - مقصود كتابهاى پيغامبران است كه اين يادآوريها در آن كتابها نيز بوده است مثل « إِنَّ هذا لَفِي الصُّحُفِ الأُولى » .\r\n« مُطَهَّرَةٍ » 14 كشف : 1 - يعنى چنان پاك است كه جز پاك كسى آن را نپسايد 2 - پاك است از دسترس كافران 3 - پاك است از آنكه جز كلام حق در آن گنجانده شود 4 - پاك است از دروغ و ناسازگارى .\r\n« بِأَيْدِي سَفَرَةٍ » 15 طبرى : 1 - ابن عبّاس گفت : يعنى در دست نويسندگان است 2 - قتاده گفت : يعنى در دست قاريها است و آنها كه آن را مىخوانند 3 - ابن زيد گفته است : يعنى ملائكه كه شماره ى كارهاى مردم را دارند .\r\n« ما أَكْفَرَه » 17 مجمع : 1 - بمعنى تعجّب است يعنى شگفت است از آدمى كه با اين نشانه هاى يكتائى آفريننده چگونه او كافر شده است 2 - استفهام است يعنى با اينكه نعمت حقّ فراگير است چه چيز موجب كفر آدمى شده است عبده : اين آيه براى مزيد معرفت است كه حقّ شناسى محتاج بيادآورى نيست بلكه در سرشت آدمى نهاده شده است كه اگر به نعمتهاى حقّ بدقّت\r\n","description":"","footnote":"","page_name":" 483 ","page_number":483},
  {"content":"\r\n\r\nبنگرد و از خواسته هاى خود بگذرد ، حقّ به چشم او روشن است و جز اراده ى خودش جلوگيرى از اقرار به حق ندارد .\r\n« ثُمَّ السَّبِيلَ يَسَّرَه » 20 ابو الفتوح : 1 - يعنى راه برون شدن از شكم مادر بر او آسان كرد 2 - راه جدائى درست و نادرست براى او آسان كرد .\r\n« أَنَّا صَبَبْنَا » 25 مجمع : با فتح همزه نيز خوانده‌اند تا بدل از كلمه ى طعام آيت جلو باشد .\r\n« فاكِهَةً وَأَبًّا » 31 كشف : ابّ آن گياه است كه آدمى نكاشته و چهار - پايان مىخورند 2 - فاكهه ميوه ى تازه است و « اب » ميوه ى خشك است . از ابو بكر معنى « اب » را پرسيدند او جواب نداد و گفت : چگونه روى زمين و زير آسمان باشم كه بتوانم ندانسته در كلام خدا چيزى گويم ؟ و نيز عمر گفت : ما را جلو گرفته‌اند كه خود را وادار بگفتارى كنيم . و در معنى « اب » سخنى نگفت و گفت آنچه از كتاب خدا آشكار است دنبال كنيد و آنچه نمىدانيد رها كنيد .\r\n« لِكُلِّ امْرِئٍ مِنْهُمْ » 37 ابو السعود : يعنى هر يك از برادر و پدر و مادر و زن و فرزند را كارى باشد و گرفتارند .\r\n« شَأْنٌ يُغْنِيه » 37 مجمع : با فتح ياء و عين بىنقطه خوانده‌اند و معنى چنين مىشود : هر كسى را كارى است پرداخته به آن كه مشغول داردش و نتيجهء هر دو قرائت يكى است .\r\nتفسير حسينى : در باب مشغولى قيامت شيخ فريد الدّين عطار قدس سره حكايتى منظوم دارد . نظم :\r\n\r\nكشتئى آورد در دريا شكست\r\nتخته اى ز آن جمله بر بالا نشست\r\n\r\n\r\nگر به و موشى بر آن تخته بماند\r\nكارشان با يكدگر پخته بماند\r\n\r\n\r\nنى ز گربه موش را روى گريز\r\nنى ز موش آن گربه را چنگال تيز\r\n\r\n\r\nهر دوشان از هول درياى عجب\r\nدر تحيّر بازمانده خشك لب\r\n\r\n\r\nدر قيامت نيز اين غوغا بود\r\nيعنى آنجا نى تو و نى ما بود\r\n\r\n","description":"","footnote":"","page_name":" 484 ","page_number":484},
  {"content":"\r\n\r\nسخن ما : 1 - اختلاف مفسّرين را در ده آيت اوّل نقل كرديم كه مقصود نقل كار پيغمبر ( ص ) و يادآورى آن حضرت است از چنان رفتار يا نقل كار مردى از بنى اميّه است و يا بگفته ى فيض در تفسير صافى براى عثمان بوده است . و اگرچه آيت اوّل و دوّم نشانه ندارد از كه سخن گفته شده است ولى از آيت سوّم ببعد چند كلمه به صورت خطاب آمده است و ظاهر است در اينكه روى سخن با خود پيغمبر است . بخصوص آيات 5 و 6 و 7 كه نمودار است روى سخن با آنحضرت است « 1 » چون گفته شده است : تو روى بسرمايه دار دارى با اينكه بر تو باكى نيست اگر او تربيت نشود و از پليدى كفر پاك نگردد . و چون كسى جز پيغمبر مأمور راهنمائى نبوده است تا با سرمايه دار سخن بگويد و بر او اعتراض شود كه بر تو باك نيست اگر آن مالدار تربيت نشود . معلوم مىشود كه اين سخن با خود پيغمبر بوده است كه او روى بسرمايه دار داشته است و جهت نزول آيه كه طبرى نقل كرده است نزديكتر بصحّت است .\r\n2 - چون اين سوره بمكّه نازل شده است و از قرينه ى سخن گفتن پيغمبر با سرمايه داران كه گفته‌اند اميّة بن خلف بوده است معلوم است نزول اين سوره در دوران اوّل بعثت بوده است كه هنوز رابطه ى پيغمبر با اعراب سخت تيره نبوده است و بآشكار دشمنى نمىكردند . از اين جهت سوره با لحن اعتراض آغاز شده است تا بجهانيان اعلام باشد كه اسلام با شخصيّت و نفوذ سرمايه دارى كارى ندارد و اگر پيغمبر چنين اميدى داشته باشد از اين پس بايد از آن دل بر گيرد كه اين نهضت نو جنبش آدميّت است و سر و كارش با دلها است و آن كور\r\n\r\n","description":"","footnote":"\r\n( 1 ) اگر صحيح باشد تمسّك بظهور ضمير خطاب ، بايد تمسّك بظهور ضمير غايب هم در « عَبَسَ » و « تَوَلَّى » نيز صحيح باشد . بلكه ظاهر آن است كه مورد از مواردى است كه مثل مشهور « ايّاك أعني و اسمعى يا جاره » صادق است ، مثل اينكه مخاطب شخصى است كه خداوند نخواسته صريحا او راى ملامت كند تا مورد حمله و سرزنش ديگران واقع گردد . ( مصحّح )\r\n","page_name":" 485 ","page_number":485},
  {"content":"\r\n\r\n؟ ؟ ؟ حقّ پرست در پيشگاه خداوند والاتر است از هزاران چشم بجاه و مال دوختگان كه از دين و اجتماع بدورند و زندگى راى جز اندوخته و خود فروشى ندانند . در دنبال اين اعلام با كلمه « كَلَّا » پيغمبر را خبردار كرد كه ديگر چنين آرزو نكند و اميد به هدايت صاحبان جاه و مال نبندد . پس از آن ارزش مقام قرآن نمودار شده است كه سرمايه و دستآويز اين نهضت يگانه يادآورى است كه پديده ى عالم بالا است و رسيده از دست مقدّسات آفرينش و آنكه جوياى راه حقّ باشد مىبايد دست بسوى آن دراز كند و بس . آنگاه آدمى را بآغاز و انجام شناسى رهبرى كرده است تا بانديشه ى پيدايش خود باشد كه چه بوده و چه شده است و چگونه زندگى مىكنند و بكجا منزل خواهد كرد و سر - انجامش كه پايان زندگى است يا روى خندان است يا خوارى و بيچارگى .\r\nسورهء تكوير - 81\r\nبِسْمِ اللَّه الرَّحْمنِ الرَّحِيمِ\r\nإِذَا الشَّمْسُ كُوِّرَتْ ( 1 ) وَإِذَا النُّجُومُ انْكَدَرَتْ ( 2 ) وَإِذَا الْجِبالُ سُيِّرَتْ ( 3 ) وَإِذَا الْعِشارُ عُطِّلَتْ ( 4 )\r\nوَ إِذَا الْوُحُوشُ حُشِرَتْ ( 5 ) وَإِذَا الْبِحارُ سُجِّرَتْ ( 6 ) وَإِذَا النُّفُوسُ زُوِّجَتْ ( 7 ) وَإِذَا الْمَوْؤُدَةُ سُئِلَتْ ( 8 ) بِأَيِّ ذَنْبٍ قُتِلَتْ ( 9 )\r\nوَ إِذَا الصُّحُفُ نُشِرَتْ ( 10 ) وَإِذَا السَّماءُ كُشِطَتْ ( 11 ) وَإِذَا الْجَحِيمُ سُعِّرَتْ ( 12 ) وَإِذَا الْجَنَّةُ أُزْلِفَتْ ( 13 ) عَلِمَتْ نَفْسٌ ما أَحْضَرَتْ ( 14 )\r\nفَلا أُقْسِمُ بِالْخُنَّسِ ( 15 ) الْجَوارِ الْكُنَّسِ ( 16 ) وَاللَّيْلِ إِذا عَسْعَسَ ( 17 ) وَالصُّبْحِ إِذا تَنَفَّسَ ( 18 ) إِنَّه لَقَوْلُ رَسُولٍ كَرِيمٍ ( 19 )\r\nذِي قُوَّةٍ عِنْدَ ذِي الْعَرْشِ مَكِينٍ ( 20 ) مُطاعٍ ثَمَّ أَمِينٍ ( 21 ) وَما صاحِبُكُمْ بِمَجْنُونٍ ( 22 ) وَلَقَدْ رَآه بِالأُفُقِ الْمُبِينِ ( 23 ) وَما هُوَ عَلَى الْغَيْبِ بِضَنِينٍ ( 24 )\r\nوَ ما هُوَ بِقَوْلِ شَيْطانٍ رَجِيمٍ ( 25 ) فَأَيْنَ تَذْهَبُونَ ( 26 ) إِنْ هُوَ إِلَّا ذِكْرٌ لِلْعالَمِينَ ( 27 ) لِمَنْ شاءَ مِنْكُمْ أَنْ يَسْتَقِيمَ ( 28 ) وَما تَشاؤُنَ إِلَّا أَنْ يَشاءَ اللَّه رَبُّ الْعالَمِينَ ( 29 )\r\n","description":"","footnote":"","page_name":" 486 ","page_number":486},
  {"content":"\r\nمعنى لغات : « كُوِّرَتْ » پرتو خورشيد جمع و درهم پيچيده و نابود شد .\r\n« الْعِشارُ » جمع مفرد آن عشراء بمعنى شتر ماده است كه ده ماه يا هشت ماه از آبستن شدن آن گذشته باشد يا بدوران زائيدن باشد مثل زن نفساء كه در روزهاى اوّل بار نهادن و گرفتار عوارض آن است . « كُشِطَتْ » از مصدر كشط بفتح اوّل و سكون دوّم بمعنى پوشش چيزى را برداشتن مثل جل از روى اسب برداشتن و پوست شتر را كندن . « الخنس » جمع ، مفرد آن خانس از مصدر خنس بفتح اوّل و سكون دوّم بمعنى كنار رفتن و عقب و دنبال ماندن و خود را جمع كردن . و بگفته ى قاموس بمعنى همه ستاره ها است يا سيّاره يا پنج ستاره ى زحل و مشترى و مرّيخ و زهره و عطارد و خنوس ستاره يعنى غروب كردن آن . « الْكُنَّسِ » جمع ، مفرد آن كانس بمعنى آهو كه بآغل و آرامگاه خود درون مىشود و جوار الكنّس بمعنى ستارگان است يا گاو وحشى و آهوى وحشى . « عَسْعَسَ » شب تيره ، شب برگزار شده ، ابر به زمين نزديك .\r\nترجمه : بنام خداى بخشنده برايگان و مهربان بفرمانبران\r\n1 چو خورشيد تيره و نابود شد\r\n2 و ستارگان را فروغ نباشد\r\n3 و كوهها را بجنبش آورند\r\n4 و شتران آبستن را خريدار نماند\r\n5 و دوان به يك جاى فراهم شدند\r\n6 و دريا را موج بر آيد و درهم ريزد\r\n7 و هر كسى جفت هم آهنگ خود شود [ تا بدان با بدان و نيكان به نيكان و جانها بتن پيوندد 
  ]\r\n8 و زنده بگوران را پرسند\r\n9 بكدام گناه شان كشتند ؟\r\n10 و كارنامه هاى آدميان بگشايند\r\n11 و آسمان بيكسو كنند\r\n12 و دوزخ را آتش افروزند\r\n13 و بهشت آماده و نزديك شود .\r\n14 هر كسى بداند چه فراهم دارد\r\n15 پس سوگند بستارگان پنهان و نمايان\r\n","description":"","footnote":"","page_name":" 487 ","page_number":487},
  {"content":"\r\n16 بجايگاه خود روان\r\n17 و بشب تار\r\n18 و بامداد روشن\r\n19 كه قرآن از زبان فرستاده اى است بزرگوار و توانا\r\n20 به پيشگاه خداى عرش مقرب\r\n21 و درستكار و فرمانروا\r\n22 و نه اين همنشين شما ديوانه باشد\r\n23 چه او آن فرستاده ى حقّ در دشتى گشاده بآشكار بديد و [ قرآن از او فرا گرفت پس 
  ]\r\n24 نه او را تهمتى بود كه پوشيده اى از شما نهان كند\r\n25 و نه سخنش ز ديو رجيم باشد .\r\n26 پس [ شما ز محمّد و قرآن 
  ] بكجا رويد ؟\r\n27 كه آن جز يادآورى جهانيان و رهبرى نباشد\r\n28 البتّه براى هر كس از شما بخواهد به راه راست رود\r\n29 كه خواست شما جز خواست پروردگار جهان نيست .\r\nسخن مفسّرين : مجمع : اين سوره 29 آيت است و جمله به مكه آمده است و سوره ى تكوير و كورت مىنامند .\r\nطنطاوى : اين سوره بعد از سوره ى تبّت يدا نازل شده است .\r\n« بِسْمِ اللَّه » كشف الاسرار : مجنون بنى عامر ، آن كار افتاده ى ليلى وقتى نقش نام ليلى بر ديوار ديد شيفته ى نقش نام ليلى شد هفت شبانه روز در مشاهده ى آن نبشته بنشست كه هيچ طعام و شراب نخورد . گفتند : اى مجنون هفت شبانه روز بىطعام و شراب چون بسر آورى ؟ گفت : اى بيچاره كسى را كش با نام دوست خوش بود طعام و شرابش كجا ياد آيد ؟ آنگه گفت :\r\n\r\nجئتما لتعلما سرّ ليلى\r\nتجداني بسرّ ليلى شحيحا\r\n\r\nيعنى شما آمديد تا براز ليلى ز من خبردار شويد ولى خواهيد ديد : من مردى بخيل هستم كه راز ليلى بشما آشكار نمىكنم ( مترجم ) اين حال مخلوقى است در دعوى عشق مخلوقى ، پس چه گوئى كسى كه قبله ى جان وى حضرت قدس الهى بود و غالب دل وى مهر ذات قديم . اگر با نام و ذكر او طعام و شرابش ياد نيايد چه عيب بود ؟ بو بكر شبلى گفت : ذكر ربّي طعام نفسي و ثناء ربّي لباس نفسى و الحياء من ربّي شراب نفسي ، نفسى فداء قلبي . قلبي فداء روحي ، روحي فداء ربّي ، موساى كليم چهل شبانه روز بر اميد سماع كلام\r\n","description":"","footnote":"","page_name":" 488 ","page_number":488},
  {"content":"\r\n\r\nحقّ منتظر نشست كه طعام و شراب بخاطر وى نگذشت . باز چون بطلب خضر مىشد در دبيرستان علم ، يك نيمروز او را ز طعام و شراب شكيب نبود تا گفت :\r\n« آتنا غدائنا » اين حال نتيجه ى عشق است و عشق بدانائى و زيركى و فتواى عقل حاصل نشود عشق آمدنى بود نه آموختنى ، كسى كه اين راه نرفت منزل اين راه چه داند ؟ او كه محرم عشق نبوده حرم دوست را چه نشان پرسد ؟ :\r\n\r\nمحرم شدم بعشق و جهان شد مرا حرم\r\nلبّيك عاشقى زدم از جان و دل بهم\r\n\r\n« وَإِذَا الْعِشارُ عُطِّلَتْ » 4 مجمع : شتران ماده ى ده ماهه آبستن و بار نهاده را نيز عرب عشار نامد و اين حيوان در نزد عرب ارزنده تر سرمايه ى او است . يعنى اين گونه شتران رها شوند كه ساربان ندارند . جبّائى گفته است :\r\nيعنى چون ابرها بىباران بماند . ازهرى گفته است : اين كلمه را در لغت عرب نمىشناسيم .\r\n« وَإِذَا الْوُحُوشُ - الخ » 5 طبرى : 1 - ابن عبّاس گفت : مرگ حيوانات حشر آنها است 2 - ابىّ بن كعب : يعنى پرنده و دد و دام بهم آميزند و پرواى حمله و گريز بر يكدگرشان نباشد 3 - يعنى فراهم شوند چون معنى « حشر » جمع كردن است .\r\nمجمع : يعنى فراهمشان كنند تا آنكه تواناتر بوده و تجاوز كرده سزاى خود بيند و ناتوان از او تلافى كند .\r\n« سُجِّرَتْ » 6 طبرى : 1 - يعنى افروخته شود 2 - پر و سر ريز شود .\r\n3 - خشك و بىآب شود . و بهتر معنى دوّم است چون در آيت ديگر است :\r\n« إِذَا الْبِحارُ فُجِّرَتْ » كه بمعنى روان و سر ريز شدن است و عرب جوى پر آب و مشك پر آب را مىگويد « ماء مسجور » .\r\nفى ظلال : اگر معنى « سُجِّرَتْ » پر و سر ريز شدن درياها باشد چنان كه در آغاز پيدايش و سرد شدن زمين مىگويند بارانها و ريزش فراوان درياها را درست\r\n","description":"","footnote":"","page_name":" 489 ","page_number":489},
  {"content":"\r\n\r\nكرد همان حوادث تكرار مىشود و يا زلزله هاى سخت و آتش فشانيها زمينهاى فاصل ميان درياها را فرو مىبرد و دريا بهم آميخته مىشود و همه جا را فرا ميگيرد و اگر معنى « سُجِّرَتْ » افروختگى باشد ممكن است بواسطه ى جدا شدن عناصر اكسيژن و ايدرژن از يكدگر باشد و يا بانفجار اتمها باشد كه براى آدمى قابل تصوّر نيست چه بيم و دگرگونى در جهان پيدا شود . زيرا با انفجار يك بمب اتم يا ئيدرژن بشر آرامش خود را از دست مىدهد و پيوسته از پيدايشى يكى از آنها در انديشه ى راه جلوگيرى اين گونه خطرهاى فكر و خواسته هاى زورمندان دنيا است پس چگونه مىتوان تصوّر كرد كه اتمهاى درياها به همين جور كه امروز يك اتم را منفجر مىكنند همگى آنها منفجر شود يا بجور ديگر گشوده گردد و آيا چه دوزخ جهانگيرى نمودار خواهد شد ؟\r\n« وَإِذَا النُّفُوسُ - الخ » 7 طبرى : 1 - يعنى هر كسى را با همكار و هم فكر خودش بيكجا فراهم ميكنند 2 - ميان بدن و روح هر كسى فراهم مىشود .\r\nفخر : 1 - يعنى هر كسى را با عملش از خوب و بد قرين مىكنند 2 - با حور العين يا با شياطين قرين مىكنند 3 - با آنكه در طاعت و معصيت به يك اندازه است با همانندش بيكجا فراهم مىشوند متوسط با متوسّط عالى با عالى بد با بد 3 - با آنكه وابستگى دارد قرين مىشود اگر ملازم سلطان است و اگر با فرمانده است و اگر با مؤمن و يا فاسقى ملازم است با او به يك جاى خواهد بود طنطاوى : نظام طبيعت چنين است كه هر آنچه همانند يكدگرند بهم نزديك باشند : آنچه هوائى است همگى در هوا جاى دارند و موادّ آبى در دريا هستند و مواد زمين در زير زمين جاى دارند و مىبينيم عناصر فراهم شده در گياه به زودى از هم جدا شده آنچه از آب است به آب مىپيوندد و هوائى به هوا مىرود و موادّ خاكى خاك مىشود و همين است جهت بر زمين افتادن سنگى كه از زمين بلند شود چون از جنس زمين است نه از هوا و همين است سرّ اين حديث « انت مع من احببت » يعنى تو با دوست خود خواهى بود . و البتّه\r\n","description":"","footnote":"","page_name":" 490 ","page_number":490},
  {"content":"\r\n\r\nعالم ديگر كه نتيجه ى همين جهان است به همين جور خواهد بود و هر كسى از آدميان به آن جا خواهد بود كه هم آهنگ خود را بيابد چه در علم و جهل يا كفر و دين يا اخلاق و عادات . و همين است معنى « إِذَا النُّفُوسُ - الخ » .\r\n« الْمَوْؤُدَةُ - الخ » 8 نيشابورى : زمخشرى گفته است : اين كلمه از :\r\n« وأديئد » گرفته شده است كه آن از « آديئود » قلب شده است و معنى آن سنگينى كرده و سنگين مىشود است و چون آن را كه در خاك ميكنند رويش را سنگين مىكنند از اينروى « موؤدة » گفته‌اند . و معنى اين پرسش از بچه ى به خاك رفته از آن است كه به خاك كننده محكوم شود چنان كه در آيتى ديگر روى سخن با مسيح شده « أأَنْتَ قُلْتَ لِلنَّاسِ - الخ » يعنى در رستاخيز از مسيح مىپرسند : تو بمردم گفتى خود و مادرت را خدا بدانند ؟ و معلوم است كه مسيح چنين مسئوليتى ندارد و اين پرسش براى محكوم شدن مسيح پرستان است پس همچنين در اين آيه كه به رستاخيز از بگور شده بپرسند : بچه گناه شما را كشتند يعنى اين پرسش براى محكوم كردن آن مجرمين است كه آنها را بگور كرده‌اند .\r\nطبرى : قتاده گفته است : عرب دختر خود بگور مىكرد و سگ خود را غذا مىداد خداوند به اين آيه كارشان را بد شمرد و قيس بن عاصم تميمى بپيغمبر عرض كرد : من پيش از اسلام هشت دختر زنده بگور كردم فرمود « فاعتق عن كلّ واحدة بدنة » .\r\nابو الفتوح : پيغمبر گفت : در برابر هر يك بنده اى آزاد كن گفت : من شتر دارم فرمود : در برابر هر يك ، شترى به قربانگاه حجّ بفرست كه در آن هنگام قربانى كنند .\r\nمجمع : ابو مسلم گفته است : يعنى پرسش از آن كس است كه چنين كارى كرده است و بگور شده موضوع پرسش است پس از كشنده ، گناه كشته شده را مىپرسند . و « سألت » به صيغه ى معلوم خوانده شده است يعنى او مىپرسد كه چرا كشتندش و « قُتِلَتْ » با تشديد تا بر وزن مزيد خوانده شده\r\n","description":"","footnote":"","page_name":" 491 ","page_number":491},
  {"content":"\r\nاست تا معنى زيادى را بفهماند كه چه زياد بچه هائى به اين گونه كشتند . و كلمه ى « موؤدة » با فتح ميم و تشديد دال بر وزن مفعله خوانده شده است تا ازو داد و دوستى باشد و معنى چنين است : از خويشاوندى و دوستى پرسيده شود كه چرا رعايت نكردند و كشتند و از امام باقر نقل است : يعنى از آنكه خويش پيغمبر بود و كشتندش و يا آنكه او را در جهاد كشتند و يا در دوستى اهل بيت او را كشتند قاتل اينها را مىپرسند كه گناهشان چه بوده است ؟ .\r\nفى ظلال القرآن : به چند جور فرزند بگور مىكردند : 1 - تا شش سالگى نگه مىداشتند آنگاه بمادرش مىگفتند : فرزند خود بياراى تا نزديكى از خويشانش برم و او را مىبرد در بيابان كه چاهى كنده بود به او مىگفت : بدرون چاه بنگر ، چون به آن جا خم ميشد او را به آن چاه مىانداخت و با خاك مىانباشت .\r\n2 - چون هنگام بار نهادن زن مىشد لب گودالى مىنشست تا فرزندش بيايد اگر دختر بود به همان گودال مىانداخت و اگر پسر بود با خود بر مىداشت 3 - دختر را نگاه مىداشتند تا تواناى شتر چرانى مىشد جبّه اى موئين يا پشمين تن او مىكردند و روانه صحرا مينمودند بدنبال شتران كه بچراند . و آنها كه دختران را بگور يا بشترچرانى نمىفرستادند از راه ديگر با آنها بحقارت و پستى رفتار مىكردند : 1 - اگر شوهر مىكرد و او مىمرد وارث و جانشين شوهر جامه ى خود بر آن زن مىانداخت و اين نشانه بود كه آن بيچاره بىاراده و ميل خود در اختيار اين مرد است كه اگر بخواهد او را زن مورد بهره بردارى خود كند و گر نه بماند تا بميرد و مال او به آن مرد برسد و يا خود را از او بخرد و چيزى به او بدهد تا رها و به اختيار خود باشد 2 - اگر شوهرش طلاق ميداد شرط مىكرد بىاجازه ى او شوهر اختيار نكند مگر مالى بدهد و خود را آزاد كند 3 - اگر شوهرش مىمرد او را نگاه مىداشتند تا پسرى از خودشان بزرگ شود و او را در اختيار خود در آورد 4 - اگر دختر يتيم در سرپرستى كسى بود او را محروم از ازدواج مىكرد براى اينكه پسر صغيرش بزرگ شود و در اختيار او باشد\r\n","description":"","footnote":"","page_name":" 492 ","page_number":492},
  {"content":"\r\nبراى مال او و جمال او و يا زن خودش بميرد و آن دختر را براى مال و جمال زن خودش قرار دهد . اسلام آمد و عادت زشت دختر بگور كردن را بمانند سختى قيامت شمرد و موضوع حساب روز شمار معرّفى كرد . و اگر دين آسمانى و معرفت خدائى نبود هرگز زندگى عرب مقام زن را نمىشناخت و بزرگوارى و شخصيّت انسانى او را نمىتوانست دريابد . و بايد اقرار كرد يكى از نشانه هاى پيغمبرى و وحى محمّد همين بالا بردن ارزش زن است و نشان دادن شركت او در كمال بشرى كه تا آن روز كوچكتر گمان و نشانه اى در سرزمين عرب براى اين بزرگوارى زن نبود و فقطَّ مكتب خدائى و روش آسمانى بود كه آن را به جلو چشمها نمودار كرد و گويا اسلام زن را در زندگى آدمى ايجاد كرد و ارزشى به او داد جز آنچه مردم مىشناختند و نتيجه ى خواستهء آنها بود بلكه او را از آسمان آورد و بارزشى آسمانى او را ارزيابى كرد .\r\nمجمع : كلمات نشرت با تشديد و سجّرت ، سعّرت بىتشديد قرائت شده است چون در قرآن بآيت ديگر به اين گونه استعمال شده است مثل « مُنَشَّرَةً و سعير » .\r\n« فَلا أُقْسِمُ » 13 عبده : از عادت عرب است كه چون مىخواهد گفته ى خود را استوار كند به صورت نفى سوگند در مىآورد تا بفهماند كه مطلب به آن اندازه روشن است كه نيازى بسوگند نيست . و يا چون بخواهند سوگند شده را بزرگ بنمايند به صورت منفى مىآورند تا بفهمانند سخن بزرگتر است از سوگند كه به آن استوار شود .\r\n« بِالْخُنَّسِ الْجَوارِ الْكُنَّسِ » 15 - 16 طبرى : 1 - از علىّ عليه السّلام نقل است : يعنى ستاره ها كه بروز پنهانند و بشب نمودار و در جنبشند 2 - عبد - اللَّه مسعود گفته است : مقصود گاو وحشى است 3 - سعيد جبير گفته است :\r\nمقصود آهو است . و چون دليلى به يقين نداريم كه مقصود در آيه كدام است بهتر اين است كه به مقتضاى استعمال عرب بگوئيم : خداوند سوگند ياد كرده\r\n","description":"","footnote":"","page_name":" 493 ","page_number":493},
  {"content":"\r\n\r\nاست به آنچه گاهى پنهان مىشود و گاهى مىدود و نوبتى ديگر پنهان مىشود .\r\nفخر : بهتر اين است كه مقصود ستاره باشد چون هر چه مورد سوگند بزرگتر و ارزنده تر باشد استوارى و تأكيد آن بيشتر است بعلاوه كه در دنبال آن نام شب و صبح بميان آمده است و مناسب است با ستاره نه با حيوانات وحشى كه ارزشى ندارند .\r\n« إِذا عَسْعَسَ » 17 طبرى : 1 - ابن عبّاس گفت : يعنى چون شب پشت كرد و به آخر رسيد 2 - حسن بصرى گفت : يعنى چون تاريكى شب مردم را فراگرفت . و بهتر اين است كه بگوئيم بمعنى پايان يافتن است بقرينهء « وَالصُّبْحِ إِذا - الخ » تا سوگند برفتن شب و آمدن صبح باشد .\r\n« لَقَوْلُ رَسُولٍ كَرِيمٍ » 19 ابو الفتوح : يعنى قرآن وحى و آوردهء فرستادهء بزرگوار است كه جبرئيل باشد نه محمّد از خود گفته است . و نسبت قول به رسول با اينكه گفتار خدا است نه جبرئيل از راه توسّع و گشايش در استعمال است و بعضى گفته‌اند : مقصود از رسول محمد است ولى با ظاهر آيه آن سازش دارد كه مقصود جبرئيل باشد .\r\nنيشابورى : كرامت رسول در نزد خداوند همان است كه او را امين و حى و واسطه ى ميان خود و پيغمبران كرده و كرامت شخصى و ذاتى خودش آن است كه جز بسوى خير و كمال رهبرى نمىكند .\r\n« ذِي قُوَّةٍ » 20 روح البيان : مقصود توانائى در انجام طاعت خداوندى است و خوددارى از كم و كاست آنها است و در آن اشاره است بخاصيّت روح كه بر همه ى حقايق موجود مسلَّط است و چيره .\r\n« بِالأُفُقِ الْمُبِينِ » 23 مجمع : قتاده و مجاهد و حسن بصرى گفته‌اند :\r\nيعنى پيغمبر جبرئيل را به همان صورت ديد كه خدا آفريده در آنجا كه خورشيد طلوع مىكند و آن افق بالا است از سوى مشرق .\r\nطنطاوى : پيغمبر جبرئيل را در افق بالا ديد به آن جا كه خورشيد طلوع\r\n","description":"","footnote":"","page_name":" 494 ","page_number":494},
  {"content":"\r\nمىكند . و بدان كه چشم آدمى توان ديدن فرشتگان را ندارد چون آنها از دسته ى ارواح هستند . و همچنانكه ما مىتوانيم چيزهاى بزرگ و جور بجور تصور كنيم و كوه و عمارتى در ذهن خود بگنجانيم ولى نمىتوانيم آنها را مجسم و نمودار كنيم ملائكه نيز مىتوانند اشكال مختلف را تصور كنند بعلاوه كه مىتوانند خود را به آن اشكال در آورند و نشان دهند . و نيز ما مىتوانيم فضيلتها چون دانائى و توانائى و بخشندگى را بينديشيم و تصور كنيم ليكن نمىتوانيم آنها را مجسّم كنيم جز كه آثار آنها را ببينيم چنان كه نتوانيم آن بزرگى و دانائى و توانائى كه فرشته به آن سرشته و آفريده شده ببينيم ليكن آنها مىتوانند خود را باشكال گوناگون اين سرشت خود نمودار كنند . و علم ارواح در اروپا اين حقيقت را نمودار كرده است و ارواح پست نازل خوشبخت يا بدبخت را به صورت برزخىشان توانسته‌اند ببينند و چون اين مطلب دانسته شد فهم اين حديث آسان مىشود كه بغوى از ابن - عبّاس روايت كرده است : پيغمبر بجبرئيل فرمود : به آن صورت كه در آسمان هستى خود را به من بنما او گفت : در كجا مىخواهى ببينى ؟ گفت در زمين ابطح گفت : آنجا گنج من ندارد . فرمود بمنى گفت آنجا و هم در عرفات جاى نمىشوم قرار شد در حرا پيغمبر او را به آن صورت كه به آسمان است ببينند . چون پيغمبر آنجا رفت ديد از كوههاى عرفات او جلو مىآيد با آوازى همچون بر هم خوردن فلزّات كه سرش به آسمان است و پاهايش بر زمين و ميان مشرق و مغرب را فراگرفته پيغمبر غش كرد و افتاد و او آن حضرت را بلند كرد و گفت : مترس كه اسرافيل سرش زير عرش است و پايش در هفتمين طبقه ى زمين و گاهى از ترس خدا چو گنجشكى كوچك مىشود .\r\n« عَلَى الْغَيْبِ بِضَنِينٍ » 24 مجمع : « بظنين » با ظاى با الف نيز خوانده شده است . كه ضادّ بمعنى بخل و خسّت يعنى مضايقه نمىكند و آنچه به او وحى مىشود بشما ابلاغ مىكند . و با ظاء بمعنى تهمت است يعنى نشانه هاى راستى در كار و سخنش هست كه دروغ نمىگويد .\r\n","description":"","footnote":"","page_name":" 495 ","page_number":495},
  {"content":"\r\n« فَأَيْنَ تَذْهَبُونَ » 26 مجمع : 1 - يعنى از راه قرآن كه رهبرى و بهبود زندگى است بكدام سوى كج و ناراست مىرويد ؟ 2 - از اين راه راست كه براى شما نمودار شد بكدام راه مىرويد ؟\r\n« لِمَنْ شاءَ - الخ » 28 طبرى : اين آيه بدل است از آيت جلو كه گفته قرآن وسيله ى يادآورى براى جهانيان است چون به اين آيه گفته شده است : نه براى همه بلكه براى آنها كه بخواهند به راه راست باشند و پيرو حقّ شوند .\r\n« وَما تَشاؤُنَ إِلَّا - الخ » 29 طبرى : چون آيت جلو « لِمَنْ شاءَ - الخ » نازل شد ابو جهل گفت : معلوم مىشود به راه راست و مستقيم بودن در اختيار ما است اگر خواهيم به راه راست رويم و گر نخواهيم نرويم . اين آيه بجواب سخن او نازل شد .\r\nمجمع : 1 - يعنى چون شما را براى استقامت و مكلَّف به آن آفريده‌اند پس شما پى آن نمىرويد مگر آنكه پيش از آن خداوند استقامت را براى شما خواسته باشد پس خواست شما بدنبال خواست او است 2 - روى سخن با كافران است يعنى شما راه راست نمىخواهيد مگر خدا شما را مجبور كند و بخواهد كه به زور به راه راست رويد لكن چنين نيست كه او بخواهد مجبور كند بلكه راه راست رفتن كارى است اختيارى 3 - چون خدا بخواهد بشما لطف كند و به راه راست باشيد و نعمتى بشما برسد شما هم آن را خواهيد خواست .\r\nطنطاوى : يعنى جز آنچه حكمت مقتضى باشد نخواهد خواست و چون طفره و فاصله و گسيختگى روابط محال است و ناچار نظام كامل بايد حكمفرما باشد پس خواست شما معلول خواست او است .\r\nفى ظلال : اين سه آيت آخر مىفهماند : 1 - قرآن آدمى را بحقيقت خودش و اين جهان كه در آن زندگى مىكند آگاه مىسازد و آن را بدرستى نمودار مىكند 2 - و بدنبال اين الهام لطيف يادآور شده است كه هر كس بخواهد راه هدايت را مىيابد و در برابر اين آمادگى و راهيابى هر كسى\r\n","description":"","footnote":"","page_name":" 496 ","page_number":496},
  {"content":"\r\n\r\nمسئول كار خود است 3 - بيان اين حقيقت شده است كه برتر از اراده و خواست آدمى مشيّت خداوندى است تا گمان نرود خواست آدمى از اراده ى ازلى جدا است چه اين اختيار كه آدمى دارد و آمادگى راهيابى وابسته به آن مشيّت فراگير هر بود و نبودى است . و در قرآن هر كجا بدنبال اراده ى مردم يادى از مشيّت خداوندى بميان آمده است براى اين است كه ايمان آدمى شايسته و پيراسته شود و اين حقيقت در چشم خود مجسّم كند كه آنچه در جهان است و نام موجود دارد باراده ى ازلى وابسته است و پديده ى آن است و اين اختيار كوچك ناچيز كه آدمى در كار خود دارد پرتوى است از آن قدرت بىنهايت .\r\nعبده : چون يادآورى قرآن براى آن كس است كه بخواهد به راه راست باشد اين جمله براى جلوگيرى از گمان بد است كه آدمى در اراده به اختيار خود است و مقصود اين است كه اراده ى شما نيز به اختيار او است كه اگر خواهد تواند اراده ى شما را از شما بگيرد تا حيوانى بىاراده شويد و يا شما را بر خلاف اراده تان ببرد چون پروردگار جهان است و همه چيز را او درست كرده و در اختيار دارد .\r\nسخن ما : 1 - از اوّل اين سوره تا آيت 14 پرده اى از صحنهء قيامت بجلو چشم اعراب نمايش داده شده است كه بدانند سر انجام اين زندگى چنين روزى است و هر كسى را سرنوشت به آن جا مىرساند كه آنچه آماده كرده ببيند .\r\n2 - چند آيت اوّل خوب نشان ميدهد دگرگونى منظومه ى شمسى را كه ما در آن هستيم و نابودى خورشيد و ستاره ها و زمين و جمله ى 4 - عشار عطَّلت يعنى در آن روز كه كس را پرواى شتران ماده ى باردار نباشد با اينكه ارزنده ترين سرمايه ها است براى اين آورده شده است كه اگرچه در برابر ديگر حوادث نامبرده ناچيز است ليكن چون براى عرب فكر و ذكرى جز آن حيوان نيست روزى كه آن در بيابان رها و بىسرپرست بماند معلوم است كه پيش آمد بسيار بزرگى در دنيا پيدا شده كه آن حيوان چنين خوار شده است .\r\n","description":"","footnote":"","page_name":" 497 ","page_number":497},
  {"content":"\r\n3 - بآيت پنجم « وَإِذَا الْوُحُوشُ - الخ » استدلال شده است كه رستاخيز براى همه ى جانداران است گرچه دد و دام باشد ولى ما در اين كتاب مكرّر ثابت كرده‌ايم كه رستاخيز بدنباله ى خرد و دريافت و جدائى خوب و بد است و براى فرزند آدمى كه به اين پايه نرسد تصديق حشر مشكل است تا چه رسد به ديگر جانداران و اين كه در اينجا گفته شده است شايد بمانند آيت 4 « إِذَا الْعِشارُ » باشد كه بواسطه ى بزرگى و اثر مخصوص آن در افكار اعراب گفته شده است كه چون دگرگونى جهانى چنان شود كه بيش از انجام اين حوادث تا اين دسته هاى جورواجور جانداران بيابان شما نابود نشده‌اند از ترس و بىآرامى دورهم جمع شوند و دسته اى را پرواى دسته ى ديگر نباشد و ترس و طمع در آنها نماند آن وقت است كه هر كسى كرده ى خود آماده بيند .\r\n4 - ما در اين كتاب گفته‌ايم كه آنچه بخاطر مىرسد اين است كه مرگ هر كس رستاخيز او است و اين آيات ظاهر است در اينكه رستاخيز و شمار كار آدمى همان هنگام ويرانى جهان است ليكن در اين آيات بجز 3 آيت « وَإِذَا الْمَوْؤُدَةُ - الخ » . « عَلِمَتْ نَفْسٌ - الخ » . « وَإِذَا الصُّحُفُ » كه مىفهماند در آنهنگام مسئوليّت و آمادگى كارهاى دوره ى زندگى آدمى نمودار است در ديگر اين آيات كمتر اشاره اى به اين نيست پس شايد آمادگى اعمال آن روز براى آنها است كه در آن دوران زيست مىكنند و به آن حوادث نابود مىشوند و ديگران به هنگام مرگ كارهاشان را آماده ديده‌اند و البتّه تا آن هنگام و تا هميشه آن آمادگى هست و نتيجه ى كار خود مىبينند و مسئوليت زنده بگور كردن اختر نيز اگر تا آنهنگام چنين رسمى باشد پرسش از او همان وقت است و گر نه ممكن است اشاره باشد به اينكه كسانى كه چنين كار كرده‌اند تا آن هنگام اين مسئوليّت باقى است و هرگز از زير بار اين گناه بيرون نمىروند . و همچنين آيت 10 « وَإِذَا الصُّحُفُ » كه روشنتر است در آن هنگام همه ى نامه هاى اعمال مردم گشوده است چه آنها كه جلو مرده‌اند از آن دم مرگ گشوده بوده است و چه آنها كه به آن هنگام بروند نامه -\r\n","description":"","footnote":"","page_name":" 498 ","page_number":498},
  {"content":"\r\nشان گشوده شود پس همگى نامه ها به آن هنگام گشوده است و اعمال بشر اين منظومه ى شمسى بجملگى آماده است و كارنامه ى همگى باز است ولى تا آن هنگام نشده به اين جور نيست بلكه قسمتى از اعمال و كارنامه ها آماده و گشاده است و ديگران كه هنوز نرفته‌اند كارنامه و عمل آنها نمودار نشده است .\r\n5 - « وَلَقَدْ رَآه » در آيت 22 يعنى پيغمبر آن رسول كريم را در افق بهين ديد . آيا پيغمبر چه چيز را ديد و چگونه ديد ؟ البتّه پيغمبران آمادگى خاصّى دارند براى فرا گرفتن الهامات غيبى كه حقايق جهانى و مصالح بشرى را يا در دل دريابند چنان كه در قرآن است : « نَزَلَ بِه الرُّوحُ الأَمِينُ عَلى قَلْبِكَ و يا امواج آسمانى و سخن خدائى بگوششان رسد چنان كه براى موسى گفته شده است :\r\n« إِذْ ناداه رَبُّه » گاهى هم آنها چشم مجهّز و آماده دارند براى ديدن حقايق آسمانى تا بتوانند خوب و بد جهانى و صلاح و فساد آن را بينند و تشخيص دهند و آن دل و چشم و گوش كنجكاو كه پيغمبر داشت و در كوههاى مكّه گم شده ى خود را مىجست البتّه به روزى رسيد كه آنچه مىجست ديد و آنچه مىخواست شنيد و در دل خود استوار يافت از اينروى قرآن اين حالت تكامل پيغمبر را نشان داده است به اين ترتيب : اوّل - فرستاده ى حقّ را ديد يعنى آن موجود رابط معنوى كه عالم إله و حقايق آفرينش را بعالم مادّه پيوند مىدهد و رابط و حدّ فاصل ميان وجود مطلق و نور الأنوار و بسيط الحقيقة ثابت لا يزال است با موجودات و ظلال مؤتلفه ى مركّبه ى متبدّله . چنان كه پايگاه آفرينش بر اين است پديده هاى جورواجور كه نسبت بيكدگر علَّت و معلول شمرده مىشوند آن برترين فرد و علَّت اصلى همگى ، مربوط بفرد دوّم و علَّت آن است و همچنين فرد دوّم معلول حركت اوّل و علَّت حركت سوّم و حدّ فاصل ميان آن دو است تا آخرين فرد كه نتيجهء كار و معلول حركت همگى است . چنان كه دستگاه ساعت يا كارخانه هاى بزرگ اين گونه نظم و شرط درست مىشوند و به راه مىافتند . آدمى نيز با آنچه اختراع مىكند و مىسازد ، نيروى انديشه و تخيّل او سپس ابزار كار او رابط و حدّ فاصل\r\n","description":"","footnote":"","page_name":" 499 ","page_number":499},
  {"content":"\r\nميان او است با آنچه ساخته است . پس رسول كريم همان است كه واسطه ى افاضه ى خالق است بمخلوق چه نتيجه ى اين افاضه به صورت مادّى در آيد مثل پديده هاى طبيعت و وسائل بجاى ماندن و بقاى آنها و يا غير مادى باشد مثل علم و فكر و انديشه كه مردم دارند و البتّه برترين فكر و علم همان است كه به پيغمبران افاضه مىشود . و نام آن رسول و موجود فاصل و رابط جبرئيل يا كدبانوى جهان يا عقل فعّال است باختلاف اصطلاحات . دوّم - او را در افق مبين ديد چون كلمه ى افق در لغت بمعنى ناحيه است و پايان شعاع ديد آدمى به زمين كه آسمان را پيوسته به زمين مىبيند . پس بهر معنى باشد نتيجه اين است . پيغمبر رسول كريم را در آن سوى كه آشكار بود ديد يا در كناره ى زمين بآشكارا ديد . و كلمه ى افق شايد كنايه باشد كه ديدن در روز بوده است و افق آشكار نه در شب يا ابر تيره كه افق پنهان باشد . يا كنايه از عظمت رسول كريم يعنى او را ديد كه آشكارا در افق بود و سراسر كناره ى زمين جاى او و ممكن است مقصود از افق اين باشد : چون فرشته است و جدا از آدمى نتوانست او را نزديك خود بيندازد ور در كناره ى افق ديد ولى آشكار ديد نه به گمان و پندار خود . و اگر ما هشيارى و درك خاصّ پيغمبران را قبول كنيم بايستى اين ديد خاصّ پيغمبر را بپذيريم و گر نه اساس اديان و پيغمبرى را بيهوده شماريم و با وجدان انسانى در مبارزه باشيم .\r\n6 - سه آيت آخر مقام قرآن را نشان مىدهد كه يادآور است براى همه ى جهانيان و اگر كسى از آن بهره مند نمىشود نقص او است كه خود نمىخواهد و گر نه خواست خداوند يعنى آفرينش آدمى جورى است كه استقامت و راستى او نتيجه خواست خداوندى است چون او را آفريده است تا راسترو باشد . اگر بگفته ى علماى نحو « ان » مصدرى باشد معنى چنين است « ما تشاؤن الَّا مشيّة اللَّه » يعنى چيزى نخواهيد جز كه آن خواست خداوند است و سرنوشت شما . پس قرآن براى يادآورى خوبى و درستى آدمى است چون خدا او را براى راه خوب\r\n","description":"","footnote":"","page_name":" 500 ","page_number":500},
  {"content":"\r\n\r\nو درست آفريده است و همان را از او مىخواهد و اگر كسى بخواهد به اين راه باشد به راه خواسته ى خدا و هدف آفرينش خود رفته است .\r\nسورهء انفطار - 82\r\nبِسْمِ اللَّه الرَّحْمنِ الرَّحِيمِ\r\nإِذَا السَّماءُ انْفَطَرَتْ ( 1 ) وَإِذَا الْكَواكِبُ انْتَثَرَتْ ( 2 ) وَإِذَا الْبِحارُ فُجِّرَتْ ( 3 ) وَإِذَا الْقُبُورُ بُعْثِرَتْ ( 4 )\r\nعَلِمَتْ نَفْسٌ ما قَدَّمَتْ وَأَخَّرَتْ ( 5 ) يا أَيُّهَا الإِنْسانُ ما غَرَّكَ بِرَبِّكَ الْكَرِيمِ ( 6 ) الَّذِي خَلَقَكَ فَسَوَّاكَ فَعَدَلَكَ ( 7 ) فِي أَيِّ صُورَةٍ ما شاءَ رَكَّبَكَ ( 8 ) كَلَّا بَلْ تُكَذِّبُونَ بِالدِّينِ ( 9 )\r\nوَ إِنَّ عَلَيْكُمْ لَحافِظِينَ ( 10 ) كِراماً كاتِبِينَ ( 11 ) يَعْلَمُونَ ما تَفْعَلُونَ ( 12 ) إِنَّ الأَبْرارَ لَفِي نَعِيمٍ ( 13 ) وَإِنَّ الْفُجَّارَ لَفِي جَحِيمٍ ( 14 )\r\nيَصْلَوْنَها يَوْمَ الدِّينِ ( 15 ) وَما هُمْ عَنْها بِغائِبِينَ ( 16 ) وَما أَدْراكَ ما يَوْمُ الدِّينِ ( 17 ) ثُمَّ ما أَدْراكَ ما يَوْمُ الدِّينِ ( 18 ) يَوْمَ لا تَمْلِكُ نَفْسٌ لِنَفْسٍ شَيْئاً وَالأَمْرُ يَوْمَئِذٍ لِلَّه ( 19 )\r\nمعنى لغات : « بُعْثِرَتْ » از بعثر يعنى پراكنده كرد و كالائى و متاعى را زير و رو كرد . « غر » گول زد و بطمع انداخت .\r\nترجمه : بنام خداى بخشنده بآفريدگان مهربان بفرمان بران\r\n1 آنگاه كه آسمان شكافد\r\n2 و ستارگان بهر سوى پراكنده شوند\r\n3 و درياها بهر سوى روان و در هم شوند\r\n4 و گور آدميان زير و زبر شود\r\n5 هر كس بداند چه پيش فرستاده و چه بجاى نهاده\r\n6 اى آدمى ز كجا فريفته ى بخشش پروردگار خود شدى ؟\r\n7 [ مگر 
  ] آنكه ترا بيافريد و هموار و مناسب ساخت و همه اندامها به جاى و برابر نهاد\r\n8 و بهر جور خواست فراهم و چهره گريت كرد [ شود كه گذشت و بخشش نابجاى كند 
  ] البتّه چنين نيست\r\n9 بلكه شما روز جزا دروغ پنداريد\r\n10 ولى البتّه نگهبانانى بر شما است\r\n11 كه نويسندگانى گرامى و درست\r\n","description":"","footnote":"","page_name":" 501 ","page_number":501},
  {"content":"\r\n\r\nكارند\r\n12 و آنچه كنيد بدانند\r\n13 البتّه آنها كه نكوكارند در خوشى و نازند\r\n14 و بدكاران در گودالى ز آتش سوزان\r\n15 كه بروز جزا بدان فراشان دارند\r\n16 و هرگز از آن جدا نباشند ، [ اى آدمى 
  ]\r\n17 تو چه دانى روز سزا چه باشد ؟\r\n18 و البتّه ندانى آن چه روزى است ؟\r\n19 آن روز كس را براى كس اختيار نباشد كه كار آن روز با خداوند است و بس .\r\nسخن مفسّرين : مجمع : اين سوره نوزده آيت است كه جمله بمكّه آمده ، و سوره ى انفطار نيز نامند .\r\n« إِذَا الْبِحارُ » و « إِذَا الْقُبُورُ » 3 و 4 طبرى : يعنى چون ز هر دريائى آب فراوان بجوشد و بدرياى ديگر ريزد كه همگى پر شوند و گورها را از زير و بالا آرند و مردگان آن را بيرون بياورند .\r\n« ما قَدَّمَتْ وَأَخَّرَتْ » 5 ابو الفتوح : 1 - يعنى آنچه در اول عمر كرده و آنچه در آخر عمر كرده 2 - آنچه جلو داشت و انجام داد از وظائف و آنچه واپس انداخت و نكرد 3 - آنچه فرزندى خوب تربيت كرده كه براى او شفاعت كنند و آنچه زياده رو و مفرط شدند 4 - يعنى هر چه كرده و هر چه نكرده .\r\n5 - هر چه خوب كرده و آنچه از بد خوددارى كرده .\r\n« ما غَرَّكَ بِرَبِّكَ الْكَرِيمِ » 6 ابو الفتوح : 1 - در خبر است كه پيغمبر اين آيه را قرائت كرد و فرمود : نادانى آدمى او را فريفته است 2 - قتاده گفت :\r\nدشمن بيچاره ى چيره بر او گولش زد كه شيطان باشد 3 - فضيل عياض گفت :\r\nپرده هاى آويخته خداوندى كه بدى آدمى را مىپوشد مرا گول زد 4 - مقاتل گفت : گذشت و عفو خدائى كه به زودى سزاى نمىدهد گول مىزند 5 - سدى گفت : مداراى خدا 6 - يحياى معاذ گفت : نيكى خداوند در گذشته و آينده 7 - ديگر گفت : بردبارى خدا 8 - ابو بكر وراق گفت : در آيه آموخته شده است كه بگويند كرم تو فريفته كرد 9 - بخشش و گذشت او .\r\nمجمع : كلمه ى كريم چند معنى شده است : 1 - آنكه نعمت دهد براى\r\n","description":"","footnote":"","page_name":" 502 ","page_number":502},
  {"content":"\r\nنكوكارى كه نه از آن سودى خواهد و نه جلوگيرى زيانى 2 - آنكه مىبخشد چه موظَّف باشد چه نباشد و حقّ خود از كس مطالبه نمىكند 3 - آنكه كم را ميپذيرد ولى بسيار مىدهد 4 - كرم خداوندى است كه بگذشت از بديها بس نكرده آنها را با نكوكارى عوض مىكند . على عليه السّلام فرمود : بسيارى مردم فريفتهء پوشيده ماندن بديهاى خود شده‌اند و اندكاندك نيكى به آنها گرفتارشان مىكند .\r\nكشف : نقل كرده‌اند : اين آيه براى اسود بن كلدى جمحى نازل شد كه او آهنگ آزار و كشتن پيغمبر كرد و نتوانست و خدا گرفتارش نكرد و به اين آيه توبيخ شد كه چرا مغرور مىشوى كه آزار نمىبينى . و گفته‌اند اين سخن با وليد بن مغيره بوده و گفته‌اند : با همه ى كافران است كه گول خورده ى زندگى هستند .\r\nروح البيان : سخن حقّ با آدمى همه جا بيك معنى نيست چون كه گناهان مردم و هم گمان و پندارشان و نيز تشخيصشان در فهم معانى و اشارتهاى مختلف است . اين است كه بعضى از اهل اشارت گفته‌اند : آمدن لفظ كريم اشاره است كه بآدمى پاسخ آن آموخته شده است . شعر :\r\n\r\nخود تو دادى مژده ى لا تقنطوا\r\nمن چرا ترسم ز عصيان و عتو\r\n\r\n\r\nچون تو هر اشكسته را سازى درست\r\nپس خطاها بر اميد عفو تو است\r\n\r\nعبده : آنها كه گفته‌اند كلمه ى كريم اشاره است بجواب اين اعتراض كه بگويند : كرم كريم ما را بفريفت ، با تأويل آيات قرآن بازى كرده‌اند چون اين آيات براى سختى حساب است و بسته بودن راه گريز و كريم در قرآن به چند معنى استعمال شده است . كه در هر مقامى بمناسبتى آورده شده است براى نمونه در سوره ى مؤمن « رَبُّ الْعَرْشِ الْكَرِيمِ » آمده است كه مقصود عظمت و بزرگى است در اين آيه هم اين معنى مناسب است كه چه چيز ترا بخداى بزرگ بلند مرتبه بى - نقص و عيب مغرور كرده كه سر خودت رها كند و پرسش و دنباله ى كارهاى زندگيت نباشد و نابود شوى و معنى آمرزش و گذشت و بخشش با روش اين آيه مناسب نيست چون براى سرزنش و تحريك آدمى است بر اطاعت و مواظبت و كلمه ى\r\n","description":"","footnote":"","page_name":" 503 ","page_number":503},
  {"content":"\r\nانسان كه بجاى دگر كلمات چون مخلوق و عبد آمده است اشاره بخرد او است كه اى انسان چون آدمى و داراى خرد و تميز هستى چگونه گول خورى كه چون حيوان نابود شوى با اينكه كرم او بايد ترا به پايه هاى بالاتر از اينكه هستى ببرد نه مدّت زندگى را بىنتيجه و نابود گذارد .\r\n« فَعَدَلَكَ » 7 فخر : در اين آيه و آيت بعد سه عمل آفرينش است كه نشانه ى كرم خداوندى است چون آفريدن وجود است و بهتر از عدم است پس كرم است و همچنين هموارى و درستى بدن خود كرم است و تعديل در آفرينش آدمى هم كرم است كه پاره هاى تن را برابر كرد و كوچك و بزرگ و كم و زياد نيافريد . و در معنى اين جمله مقاتل گفته : يعنى پاره هاى تن را برابر يكدگر كرد بىتفاوت 2 - ابن عبّاس گفت : راست بال آفريد نه چون چهارپايان .\r\n3 - ابو علىّ گفت : در بهترين قالبريزى درست كرد تا آماده ى دانائى و توانائى شود و چيره بر دگر حيوانات و رسيدن بكمال مطلوب . و با تخفيف دال خوانده‌اند يعنى پاره هاى تن تو را برابر كرد ، و با تشديد نيز خوانده‌اند يعنى تو را معتدل آفريد و در نتيجه ى معنى تفاوت نيست .\r\n« فِي أَيِّ صُورَةٍ - الخ » 8 مجمع : 1 - بعضى گفته‌اند : يعنى بهر صورتى از آدميان و جز آن كه بخواهد در آورد 2 - مجاهد گفته است : يعنى به صورت هر كدام از پدر و مادر و خويشانت كه خواهد در آرد . و از امام رضا عليه السّلام نقل است كه پيغمبر به مردى فرمود : فرزندت چى است عرض كرد چه باشد ؟ يا پسر است يا دختر . فرمود بكى شبيه است ؟ عرض كرد يا بپدرش يا بمادرش ؟\r\nفرمود چنين مگو زيرا چون نطفه در رحم جاى گير شد خداوند همه ى صورتها كه ميان آن زن و مرد تا آدم بوده جلو مىآورد و همانند هر كدام كه اراده ى حقّ باشد چهره سازى مىكند . مگر اين آيت قرآن نخوانده اى ؟ « فِي أَيِّ صُورَةٍ ما شاءَ رَكَّبَكَ » .\r\nعبده : كلمه ى « ما » اگرچه زيادى شمرده‌اند ولى عظمت و ارزندگى\r\n","description":"","footnote":"","page_name":" 504 ","page_number":504},
  {"content":"\r\nمفاد كلمه ى وصل به خود را مىفهماند يعنى يك چنان صورتى كه شايسته و ارزنده دانست و آن را خواست . و كلمه ى كلَّا يعنى چيزى تو را نفريبد زيرا كرم و بخشش او بايد رهبرت شود كه به همين جاى رهايت نكند و تا آنجا كه گنج توست خواهدت برد كه بسزا و پاداش كارت برسى .\r\nمجمع : « تُكَذِّبُونَ » با ياء به صيغه ى غايب نيز خوانده‌اند و يوم در « يَوْمَ لا تَمْلِكُ » با رفع خوانده شده است كه خبر مبتدا باشد و نصب تا ظرف باشد و « اغرّك » با همزه نيز خوانده‌اند و نتيجه ى معنى يكى است .\r\n« إِنَّ عَلَيْكُمْ لَحافِظِينَ » 10 عبده : ما بايد بدانيم ولى از چگونگى آن خبر نداريم كه آن نگهبانان و نويسندگان كارهاى ما همين گونه اسباب دارند يا صفحه هائى است كه كارهاى ما در آن ثبت و ماندگار است و آنچه مىماند به شكل حروف است يا ارواحى است كه كارها در آن نمودار است .\r\n« كِراماً كاتِبِينَ » 11 كشف : يعنى به پيشگاه حقّ ارزنده‌اند كه چيزى از كار آدميان پوشيده ز ايشان نباشد . و گفته‌اند : يعنى چنان بزرگوارند كه خوبى را مىنويسند و بدى را بانتظار استغفار نمىنويسند تا گناه و توبه را با هم بنويسند .\r\nتأويلات : يعنى موجوداتى شريف هستند كه نابودى و كون و فساد به آنان نباشد و آنها شخصيّتهاى آسمانى و نيروهاى فلكى هستند كه آنچه مردمان كنند در آنها منعكس شود و بماند .\r\nفى ظلال : چون آدمى شرم دارد كه در جلو بزرگان جنبشى كند يا كارى و يا سخنى بگويد كه ناپسند باشد از اين روى گفته شده است : نگهبانان شما نويسندگان بزرگوارند . تا در دل آدمى حسّ شرمندگى و درستكارى فراهم شود كه مبادا در جلو چشم چنين كسان ناشايستى از او نمودار شود .\r\n« يَعْلَمُونَ ما تَفْعَلُونَ » 12 روح البيان : در عين المعانى آورده است :\r\nبراى آن « يَعْلَمُونَ » آمده است نه « يكتبون » تا بفهماند كه كارهاى خطا و سهو\r\n","description":"","footnote":"","page_name":" 505 ","page_number":505},
  {"content":"\r\n\r\nو آنچه نتيجه ى بد ندارد و نوشته نمىشود و هم گناهى كه بدنبال آن استغفار شود نوشتنى نيست لكن آنها همگى را بدانند .\r\n« إِنَّ الأَبْرارَ » 13 ابو الفتوح : 1 - يعنى آنان كه با پدر و مادر نيكى كنند 2 - از عبد اللَّه عمر نقل است كه پيغمبر فرمود : آنها كه با پدر و مادر و فرزند نيكى كنند . و فرمود : چنان كه پدران را بر فرزندان حق است فرزندان نيز بر پدران حقّى دارند 3 - بعضى گفته‌اند : مقصود كسانى هستند كه به سوگند و به پيمان خود وفا كنند چون عرب مىگويد « برّ في يمينه » يعنى بسوگند خود نكو رفتار كرد .\r\n« ثُمَّ ما أَدْراكَ » 18 روح البيان : تكرار اين آيه براى افزايش ترس و پا بر جا كردن درستى رستاخيز است . ابن عبّاس گفته است : آنچه جمله ى « ما أَدْراكَ » در قرآن هست مفاد آن را فهمانده است و آنچه « ما يُدْرِيكَ » گفته شده است از فهماندن مفاد آن خوددارى شده است .\r\nسخن ما : 1 - از آيت اوّل تا چهارم دل عرب زنده بصافى آسمان و درخشندگى ستارگان را مىلرزاند كه روزگار چنين سرنوشتى در پيش دارد و بدنبال آن در آيت پنجم سر انجام فكر و كار او را يادآورش شده است كه با اين حوادث خودش ز كارش خبردار مىشود كه فرمانبر بوده است يا نافرمان . و اگر چه مفسّرين اين جمله را چند معنى گفته‌اند ليكن آنچه مناسب آن هنگام و آگهى آدمى است همين است كه به آن روز خبردار مىشود ، چه وظيفه را انجام داده و سودش را جلو فرستاده است و بچه كارى كوتاهى كرده است كه بجاى گذارده است و گرفتار آزار و محروميّت آن شده است .\r\n2 - آيت 6 « ما غَرَّكَ - الخ » نوشتيم كه بعضى گفته‌اند روى سخن با عموم كافران است ولى ظاهر اين است كه غرور بكرم پروردگار براى آنها است كه او را باور دارند و كافر و بيدين تصديق پروردگار ندارد تا بكرم او مغرور شود ، از اين روى شايد بدنبال يادآورى زير و زبر شدن جهان و خبردار شدن آدمى از\r\n","description":"","footnote":"","page_name":" 506 ","page_number":506},
  {"content":"\r\nسود و زيان كار خود يادآورى شده است . مردمى كه بهر ناشايست دست مىبرند و مىگويند : خدا كريم است از كجا آسوده خاطر شدند كه آن روز زيان بديهاى گذشته ى خود را نبينند با اينكه او آدمى را هم آهنگ ساخته و هر چيزيرا بجاى خود نهاده پس چگونه فريفته شوى و سزاى بدى خود را كرم و نيكى او پندارى ؟\r\n3 - آيت نهم « كَلَّا بَلْ - الخ » خبر از خاصيّت درونى مردم است و اعلام وابستگى گفتار است بانديشه و فكر به اين جور : آنها كه فريفته ى كرم خدا هستند نه بدرستى عقيده به آن دارند و نه اميدشان به آن است بلكه رستاخيز باور ندارند و براى آرامش دل و آسايش وجدان خود بهانه آورند و كرم حقّ را دستاويز بدكارى خود كنند .\r\n4 - آيت ده و يازده ببعد « وَإِنَّ عَلَيْكُمْ - الخ » بدنبال نقل عقيده ى آنها گفته شده است كه غرور بكرم حقّ نه از راه درستى است بلكه از باور نداشتن رستاخيز است با اينكه شما را زير نظر دارند و آنچه كنيد بدانند و سر انجام كار بد دوزخ است و نكوكارى را پاداش بهشت .\r\n5 - در آيت ده و يازده كلمات : « عَلَيْكُمْ . . . ، لَحافِظِينَ . . . ، كِراماً . . . ، كاتِبِينَ يَعْلَمُونَ ما » شايد اشاره باشند به اين كه : چون على بمعنى برترى است مقصود اين است كه شما خواه ناخواه زير نظر هستيد . چون حافظين اسم فاعل است و اختصاص به زمان معيّن ندارد معنى اين است كه هميشه مواظب شما هستند چون بكراما توصيف شده‌اند يعنى آنها بزرگوارند زيرا ثابت هستند نه چو موجودات كه شما ديده‌ايد بىارزش و زود گذر . آنها نويسنده‌اند كه مواظبت و نگهدارىشان بمانند نوشته ميماند و نابود نمىشود ، چون كلمه ى « ما » موصول است و مبهم مىفهماند كه آنچه شما كنيد آنها بىاستثنا بدانند . پس همه كار شما زير نظر يك حقيقت ثابت است كه نيك و بد را نگهبان است . و چون در جمله فعل آورده نشده است كه بگويد كرديم يا قرار داديم و مانند اينها و به صورت اخبار\r\n","description":"","footnote":"","page_name":" 507 ","page_number":507},
  {"content":"\r\n\r\nگفته شده است و زمان ندارد شايد اشاره به اين باشد : ساختمان شما آدميزادها جورى است كه فكر و كارتان براى هميشه معلوم و محفوظ است نه پس از پيدايشتان كسى را بر شما بگمارند . بلكه نگهبان در سرشت آدمى است و جزء آفرينش او است . پس شايد بتوان گفت : حافظ كريم كاتب خاصيّت روانى انسان باشد و به اصطلاح همان اشتداد جوهرى نفس ناطقه است كه با آنچه مىكند جلو مىرود و مىماند و نابود نمىشود و بزرگوارى و كريم بودن و نويسندگى او همين است كه كمترين جنبش آدمى را مىگيرد و مىپروراند و نگاه مىدارد ، پس البته برترين آفريدگان اين جهان است و بگفته ى ابو عليّ سينا : شعر :\r\n\r\nهبطت اليك من المحلّ الأرفع\r\nورقاء ذات تعزّز و تمنّع\r\n\r\nو با اين احتمال كه ما نوشتيم جواب ايراد و گفتگوى امام فخر كه اين نوشتن براى چه و چه جور است داده شد و نياز به پاسخى كه او نوشته است نيست .\r\nسورهء مطففين - 83\r\nبِسْمِ اللَّه الرَّحْمنِ الرَّحِيمِ\r\nوَيْلٌ لِلْمُطَفِّفِينَ ( 1 ) الَّذِينَ إِذَا اكْتالُوا عَلَى النَّاسِ يَسْتَوْفُونَ ( 2 ) وَإِذا كالُوهُمْ أَوْ وَزَنُوهُمْ يُخْسِرُونَ ( 3 ) ألا يَظُنُّ أُولئِكَ أَنَّهُمْ مَبْعُوثُونَ ( 4 )\r\nلِيَوْمٍ عَظِيمٍ ( 5 ) يَوْمَ يَقُومُ النَّاسُ لِرَبِّ الْعالَمِينَ ( 6 ) كَلَّا إِنَّ كِتابَ الفُجَّارِ لَفِي سِجِّينٍ ( 7 ) وَما أَدْراكَ ما سِجِّينٌ ( 8 ) كِتابٌ مَرْقُومٌ ( 9 )\r\nوَيْلٌ يَوْمَئِذٍ لِلْمُكَذِّبِينَ ( 10 ) الَّذِينَ يُكَذِّبُونَ بِيَوْمِ الدِّينِ ( 11 ) وَما يُكَذِّبُ بِه إِلَّا كُلُّ مُعْتَدٍ أَثِيمٍ ( 12 ) إِذا تُتْلى عَلَيْه آياتُنا قالَ أَساطِيرُ الأَوَّلِينَ ( 13 ) كَلَّا بَلْ رانَ عَلى قُلُوبِهِمْ ما كانُوا يَكْسِبُونَ ( 14 )\r\nكَلَّا إِنَّهُمْ عَنْ رَبِّهِمْ يَوْمَئِذٍ لَمَحْجُوبُونَ ( 15 ) ثُمَّ إِنَّهُمْ لَصالُوا الْجَحِيمِ ( 16 ) ثُمَّ يُقالُ هذَا الَّذِي كُنْتُمْ بِه تُكَذِّبُونَ ( 17 ) كَلَّا إِنَّ كِتابَ الأَبْرارِ لَفِي عِلِّيِّينَ ( 18 ) وَما أَدْراكَ ما عِلِّيُّونَ ( 19 )\r\nكِتابٌ مَرْقُومٌ ( 20 ) يَشْهَدُه الْمُقَرَّبُونَ ( 21 ) إِنَّ الأَبْرارَ لَفِي نَعِيمٍ ( 22 ) عَلَى الأَرائِكِ يَنْظُرُونَ ( 23 ) تَعْرِفُ فِي وُجُوهِهِمْ نَضْرَةَ النَّعِيمِ ( 24 )\r\nيُسْقَوْنَ مِنْ رَحِيقٍ مَخْتُومٍ ( 25 ) خِتامُه مِسْكٌ وَفِي ذلِكَ فَلْيَتَنافَسِ الْمُتَنافِسُونَ ( 26 ) وَمِزاجُه مِنْ تَسْنِيمٍ ( 27 ) عَيْناً يَشْرَبُ بِهَا الْمُقَرَّبُونَ ( 28 ) إِنَّ الَّذِينَ أَجْرَمُوا كانُوا مِنَ الَّذِينَ آمَنُوا يَضْحَكُونَ ( 29 )\r\nوَ إِذا مَرُّوا بِهِمْ يَتَغامَزُونَ ( 30 ) وَإِذَا انْقَلَبُوا إِلى أَهْلِهِمُ انْقَلَبُوا فَكِهِينَ ( 31 ) وَإِذا رَأَوْهُمْ قالُوا إِنَّ هؤُلاءِ لَضالُّونَ ( 32 ) وَما أُرْسِلُوا عَلَيْهِمْ حافِظِينَ ( 33 ) فَالْيَوْمَ الَّذِينَ آمَنُوا مِنَ الْكُفَّارِ يَضْحَكُونَ ( 34 )\r\nعَلَى الأَرائِكِ يَنْظُرُونَ ( 35 ) هَلْ ثُوِّبَ الْكُفَّارُ ما كانُوا يَفْعَلُونَ ( 36 )\r\n","description":"","footnote":"","page_name":" 508 ","page_number":508},
  {"content":"\r\nمعنى لغات : « مطفّفين » از طفّف المكيال بمعنى از پيمانه كم كرد بر خانواده ى خود در لوازم زندگى سختى كرد و تنگ گرفت . « كالوا » يعنى مقدار چيزى را بوسيله ى ابزار مخصوص معيّن كردند . « اكتالوا » گرفتند و چيزيرا براى خود پيمانه كردند . « سِجِّينٍ » هميشه سخت . و جاء سجّينا . يعنى آشكارا آمد . « رانَ » چيره و غالب شد . « رَحِيقٍ » شراب . « تَسْنِيمٍ » گويند : نام آبى است در بهشت .\r\nجهت نزول : مجمع : عكرمه گفته است : هنگام هجرت پيغمبر ( ص ) به مدينه پيمانه ى مردم آنجا بيش از همه ى مردم بد و ناپسند بود . « كانوا من اخبث النّاس كيلا » اين سوره نازل شد و مردم پيمانه ى خود خوب كردند . سدى گفته است : پيغمبر كه بمدينه آمد مردى ابو جهينه نام دو پيمانه داشت كه با يكى جنس مىگرفت و با ديگرى مىداد . آيت « وَيْلٌ لِلْمُطَفِّفِينَ - الخ » براى او نازل شد .\r\n","description":"","footnote":"","page_name":" 509 ","page_number":509},
  {"content":"\r\nترجمه : بنام خداوند بخشنده ى مهربان\r\n1 اى واى بر آنان\r\n2 كه پيمانه پرستانند\r\n3 و چو چيزى به سنگ يا پيمانه دهند از آن بكاهند\r\n4 مگر آنها باور ندارند كه به روزى بزرگ\r\n5 ز گورشان بر آرند ؟\r\n6 همان روز كه مردم ايستاده به پيشگاه پروردگار جهان بوند\r\n7 پس خيانت نكنيد كه كارنامه ى بدكاران 9 نبشته و نشانه دار نامه اى است بفرودترين جاى\r\n8 و تو اى محمّد چه دانى كه آن چگونه بود ؟\r\n10 پس واى به آن روز بر دروغ پنداران\r\n11 كه روز شمار باور ندارند\r\n12 چه ، كس آن را دروغ نداند جز گناهكاران بىباك\r\n13 كه چون قرآن براىشان بخوانند گويند : داستانهاى بيهوده ى پيشينيان است اين\r\n14 ولى نه چنان است كه گويند بلكه تيرگى كارشان فراگير دلشان شد\r\n15 و البتّه آن روز از مهر خداى خود بدورند\r\n16 و بآتششان بدارند\r\n17 و گويندشان :\r\nهمين است آنچه دروغ پنداشتيد\r\n18 لكن در برابر اينان كارنامه ى نيكان ببرترين جاى بود\r\n20 نبشته و نشانه دار\r\n21 كه مقرّبين خداى گواه آنند\r\n19 و اى محمّد تو چه دانى كه آن چگونه بود ؟\r\n22 و البتّه كه نيكان بر تختگاهان\r\n23 بآسودگى و ناز مىنگرند به ديگران\r\n24 و تو در چهره شان شادابى بخشش خدا بينى\r\n25 چون از شراب سر بمهرشان دهند كه مهر آن ز مشك باشد\r\n26 و شايسته بود كه خود فروشان بدان سبقت جويند و برترى خواهند\r\n27 كه شراب آميخته به تسنيم و آب بهشتى است\r\n28 از چشمه اى كه نزديكان به حق ز آن نوشند\r\n29 البتّه [ اكنون 
  ] بدكاران بمؤمنان بخندند\r\n30 و چون بر آنها بگذرند چشمكشان زنند و به مسخره شان گيرند\r\n31 و چون به خانه روند با شگفت و خنده ز كار مؤمنان باشند\r\n32 و چو ايشان را بينند گويند : البته كه اينان گمراه مردمى باشند\r\n33 لكن كسى اين كافران را به نگهبانى مؤمنين روانه نكرد\r\n34 و به آن روز كه رستاخيز بود مؤمنان بكافران بخندند\r\n35 كه بر تختها نشسته به آنان نگرند\r\n36 نه مگر كافران سزاى كارشان بينند ؟ .\r\nسخن مفسّرين : مجمع : ابن عبّاس و قتاده گفته‌اند : اين سوره از اوّل\r\n","description":"","footnote":"","page_name":" 510 ","page_number":510},
  {"content":"\r\nتا آيت 28 بمدينه نازل شده است و هشت آيت آخر به مكه بوده است . و باتّفاق قاريها سى و شش آيه است .\r\nكشف : بعضى گفته‌اند : همه ى اين سوره بمكّه نازل شده است و بيشتر گفته‌اند همگى بمدينه نازل شده است . بعضى گفته‌اند : ميان مكّه و مدينه آنگاه كه پيغمبر بسوى مدينه هجرت ميكرد . مقاتل گفت : اوّل سورتى كه بمدينه نازل شد اين سوره است .\r\n« وَيْلٌ لِلْمُطَفِّفِينَ » 1 طبرى : يعنى در پائين آن دره ى دوزخ كه چرك و خون دوزخيان روان است مطفّفين جاى دارند و آنها مردمى هستند كه حقّ ديگران را به پيمانه ى كم و ترازوى سبك دهند .\r\nمجمع : چون طفيف بمعنى چيز كم و سبك است مقصود از اين جمله آن مردم هستند كه در پيمانه و سنگ اندك چيزى مىدزدند زيرا در آنها جز اندك دزدى فراهم نيست .\r\nكشف : كلمه ى « ويل » براى كسى مىگويند كه در گرفتارى است و آزار و يا نام خمى است در آتش جهنّم و يا نام درّه اى است در آن .\r\nنيشابورى : شيخ ابو القاسم قشيرى گفته است : كلمه ى مطفّف مىفهماند سنگ كم بترازوى مردم گذاشتن گرچه در عيب و انصاف و حقوق نسبت بمردم كه عيب خود مىپوشد و از ديگران مىبيند و براى خود انصاف مىخواهد و بى - انصافى مىكند و حقّ خود مىخواهد و حقّ كسى را نمىدهد كه همگى اينها مطفّف شمرده مىشوند .\r\n« إِذَا اكْتالُوا - الخ » 2 مجمع : از عبد اللَّه مسعود نقل است : نماز پيمانه ى بندگى است و هر كه آن را به تمامى انجام دهد مزد او تمام برسد و هر كه كم كند همان است مزد او كه براى سبك پيمانگان گفته است : « وَيْلٌ - لِلْمُطَفِّفِينَ » .\r\nابو السعود : در گرفتن جنس از مردم نام وزن برده نشده است با اينكه\r\n","description":"","footnote":"","page_name":" 511 ","page_number":511},
  {"content":"\r\n\r\nبآيت بعد براى دادن جنس بمردم نام كيل و وزن هر دو آمده است شايد براى اين باشد كه در موقع گرفتن نمىتوانند در ترازو حيله كنند و سنگ زياد بگذارند چنان كه در پيمانه مىتوانند ولى بهنگام دادن جنس مىتوانستند سنگ سبك بگذارند .\r\nنيشابورى : چون رسم است كه فروشنده خود جنس را بترازو و پيمانه مىنهد در ترازو كه بدست فروشنده است نمىتوان تصرّف كرد ولى در پيمانه خريدار مىتواند دست خود بر آن نهد و بفشارد يا حركت دهد تا بيشتر بگيرد از اينروى در گرفتن نام وزن نيامده است و در دادن جنس بآيت بعد نام وزن و كم كردن آن آورده شده است .\r\nفى ظلال القرآن : از لابلاى آهنگ سخت لرزانندهء چند آيت كوتاه اين سوره روش سرمايه داران مقتدر عرب ديده مىشود كه مردم دست تنگ بيچاره به زور و جبر آنها تن مىدادند و بدلخواه آنها اجناسشان را مىخريدند و هم بخواسته ى آنها كالاى خود بايشان مىفروختند . زيرا جمله ى « اكْتالُوا عَلَى النَّاسِ » چيرگى و فرماندهى را مىرساند و گر نه بايستى بگويند « اكتالوا من النّاس » تا بفهماند مردم به اختيار براى ايشان پيمانه مىكردند و اگر نه زور در كار بود پيمانه درست گرفتن اين گونه سختى و بيم از آينده چرا ؟ پس چنين مىنمايد كه دست زور بر كالاى بيچارگان مىنهادند و بيش ز اندازه مىبردند و آنچه خود مىخواستند بترازو و پيمانه شان مىكردند گرچه خواسته ى آنها نباشد . از اين روى اعراب ستمگر كه در همه ى آداب زندگى سنگ كم بترازوى مردم مىنهادند دريافتند كه اسلام دين عدالت و مساوات و يگانگى است و به هيچ روى سهل - انگارى و چشمپوشى و تبعيض نمىپذيرد با او بدشمنى بر خاستند . و آن مردم مدينه كه براى دعوت پيغمبر به شهر خود در مكّه فراهم شدند نيز اين حقيقت را دريافتند و چون آماده ى بيعت با پيغمبر شدند مردى آواز كرد : شما ميدانيد چه دست وفا و پيمان به اين مرد ميدهيد ؟ او از شما ميخواهد با سپيد و سياه\r\n","description":"","footnote":"","page_name":" 512 ","page_number":512},
  {"content":"\r\nبجنگيد و باكتان نباشد كه سرمايه تان ببرند و بزرگان شما را بكشند اگر چنين آمادگى داريد پيمان راست كنيد تا خير دو عالم بشما رسد و گر نه او را رها كنيد و خود را به دو جهان خوار و بد بخت نمائيد همگى آوازشان بلند شد : او را براى خود مىگيريم گرچه مرد و مال برود . لكن اى رسول خدا اگر درست پيمان بوديم چه بهره داريم ؟ فرمود : بهشت گفتند : دست خود دراز كن كه پيمان ما استوار است .\r\n« إِذا كالُوهُمْ - الخ » 3 ابو الفتوح : عيسى بن عمر نحوى در كلمه ى « كالوا » وقف كرده است و « هم » را آغاز جمله ى بعد دانسته است تا بدل باشد از واو « كالوا » و « وزنوا » و مبتدا براى جمله ى بعد . يعنى چون به پيمانه و ترازو كنند ايشان از آن كم مىكنند . ابو عبيده گفته است : بهتر اين است كه « هم » مفعول باشد يعنى چون براى آنها به پيمانه و ترازو نهند كم كنند ، زيرا در قرآنها جلو واو الف ننوشته‌اند ، پس معلوم مىشود هم را مفعول و جزء آن جمله دانسته‌اند و گر نه بايستى جلو واو ضمير فاعل الف بنويسند كه آن را الف فصل مىنامند و آخر جمله باشد پس براى حفظ اعتبار خطَّ مصحفها بهتر آن است كه بر « هم » وقف شود تا مفعول باشد و جزء جمله ى سابق و جمله به آن ختم شود . قرظى گفته است داد و ستد مردم مدينه بانواع حيله ها بود كه يك جور قمارى مىشد به صورت معامله و براى آن اسمهاى مخصوص داشتند مثل منابذه ، ملابسه ، مخاطره . پيغمبر ببازار ايشان رفت و اين آيه را خواند .\r\nكشف : نقل است : علىّ عليه السّلام به مردى گذشت كه زعفران در ترازو داشت و آن را سنگين مىكشيد آن حضرت پله ى ترازو را گرفت و فرمود : بدرستى اين را وزن كن آنگاه آنچه خواهى بيفزاى .\r\n« كَلَّا إِنَّ - الخ » 7 مجمع : اين كلمه بمعنى جلوگيرى است يعنى از گمان بى جا كه رستاخيز نداريد و از گناه كمفروشى دست برداريد . ابو حاتم گفته است اين كلمه جزء جمله ى بعد است يعنى حقّ است و درست كه كتاب بدكاران در\r\n","description":"","footnote":"","page_name":" 513 ","page_number":513},
  {"content":"\r\nسجّين است .\r\n« لَفِي سِجِّينٍ » 7 طبرى : 1 - قتاده گفته است هفتمين طبقه ى زيرين زمين است 2 - كعب الاحبار گفت : سجّين جاى ابليس است 3 - ابو هريره گفت : پيغمبر فرمود : فلق نام خم سر بسته ى دوزخ است و سجّين نام خم سرباز آنجا است .\r\nمجمع : اين آيه دو جور معنى شده است : 1 - نامه ى اعمال بدكاران در سجّين است 2 - در نامه ى عمل آنها نوشته است كه بدكاران در سجين بوند . ابو مسلم گفته است : سجّين از سجن گرفته شده است كه بمعنى سختى است و تنگى و معنى آيه اين است : آنچه خدا بسزاى كار بدكاران نوشته است در نامه اى است كه نام آن سجّين است .\r\nكشف : سجّين بر وزن فعّيل مثل فسّيق و سكّير براى مبالغه است و مقصود اين است كه دارندگان چنين نامه گرفتار سختى و تنگى و زيان و پستى خواهند بود . بعضى گفته‌اند : يعنى آنچه خدا سزاى آنها را نوشته و معيّن كرده نه دگرگون شود و نه نابود كه چون سنگ نبشته بر جاى باشد .\r\n« وَما أَدْراكَ - الخ » 7 مجمع : زجّاج گفته است : عرب به كلمه ى سجّين آشنا نبوده است چون به اين جمله به پيغمبر گفته شده است تو و مردم تو نميدانيد سجّين چه باشد .\r\n« كِتابٌ مَرْقُومٌ » 8 ابو الفتوح : يعنى سجّين نامه اى است نشانه دار . و قتاده گفته است : يعنى رقم شر و بدى دارد و بعضى گفته‌اند : « مرقوم » به لغت حمير بمعنى مختوم و مهر شده است .\r\nكشف : اين جمله براى توضيح سجّين نيست بلكه توصيف كتاب فجّار مىكند كه نامه ى عمل بدكاران نوشته اى است بر جاى كه آنچه كرده‌اند مىماند مانند رقم لباس كه پاك و فراموش نمىشود .\r\nعبده : از اوّل آيت ششم « كَلَّا إِنَّ كِتابَ - الخ » اشاره است به اين كه گويا\r\n","description":"","footnote":"","page_name":" 514 ","page_number":514},
  {"content":"\r\nكمفروشان رستاخيز و حساب باور ندارند ولى نه چنين است كه آنها باور ندارند و يا عذرى دارند بلكه بدكارند و كارنامه شان نشانه دار است و سجّين شايد بمعنى پستى باشد چون در پاره اى از نوشته هاى آنها كه در لغت بحث و كنجكاوى دارند ديدم به زبان حبشى قديم لاى و لوش را سنچون با جيم فارسى مىنامند پس شايد كلمه ى سجين را اعراب يمن بمناسبت نزديكى بحبشه از سنچون گرفته‌اند و به اين صورت در آورده‌اند . و شايد سجين نام ثبت كارهاى بد عموم بدكاران باشد .\r\n« ما يُكَذِّبُ بِه إِلَّا كُلُّ مُعْتَدٍ أَثِيمٍ » 11 روح المعانى : مقصود از معتد آن كس است كه از اندازه ى باريكبينى و وارسى گذشته و پى تقليد از ديگران رفته است اين است كه رستاخيز دروغ شمرده است .\r\nعبده : آنكه خواهان انصاف و عدالت باشد و آماده ى رعايت حقّ خداوندى زود مىتواند رستاخيز را بپذيرد ، ولى آنكه بمال و اعتبار و نظم اجتماع ارزش نميدهد نميتواند رستاخيز و رسيدگى بخوب و بد آدمى را بپذيرد زيرا چنين كس آماده ى باريكبينى و رسيدگى بحقوق بشر نيست و آن را زير پا مىنهد پس چگونه نشانه هاى آن را بسنجد و قضاوت كند كه خود محكوم به آن شود .\r\n« بَلْ رانَ عَلى قُلُوبِهِمْ - الخ » 14 مجمع : از امام باقر عليه السّلام نقل است :\r\nدر دل هر مؤمنى يك نقطه ى سفيدى است كه چون او گناه كند در آن سياهى بر آيد پس اگر توبه كرد آن سياهى نماند و نابود شود و گر دست بردار از گناه نشد سياهى فزون شود تا به آن جا كه همه ى سفيدى را فرا گيرد و پس ز آن براى آن كس خيرى نخواهد بود و اين است معنى « بَلْ رانَ - الخ » . از امام صادق عليه السّلام است كه دل را زنگ مىگيرد و چون نعمتهاى حقّ را به ياد آورند از آن صاف مىشود . ابو مسلم گفته است : مقصود از اين آيه اين است كه انس به كفر و غفلت از حق پرده اى بر دل مىاندازد كه نتواند آنچه سودمند براى او است\r\n","description":"","footnote":"","page_name":" 515 ","page_number":515},
  {"content":"\r\n\r\nبسنجد و دريابد و آنكه عاقبت خود نينديشد و در نافرمانى حق فرو رود بيش از پيش رو گردان از توبه شود و بر گناهش افزوده گردد و همين است معنى چيرگى كار مردم بر دلشان كه در آيه گفته شده است . ابو القاسم بلخى گفته است : اين آيه دليل درستى مذهب عدليه است كه خدا عادل است و بدى و ستمگرى از سوى مردم است چون گفته شده است : كارهاى بد خودشان چيره بر دلهاشان شده است .\r\n« عَنْ رَبِّهِمْ . . . لَمَحْجُوبُونَ » 15 نيشابورى : چون نور و روشنى بوسيلهء نور و روشنى ديده مىشود پس روان تيره از بدى و بدكارى از ديدن نور حقّ در پرده خواهد بود . سنّى مذهبان گفته‌اند : چون در آيه گفته شده است كافران از پروردگارشان در پرده‌اند پس معلوم مىشود مؤمنين و نكوكاران در پرده نيستند و پروردگار خود را مىبينند . معتزله گفته‌اند : كلمه ى رحمت از جمله فهميده مىشود يعنى از مهر و رحمت حقّ محروم هستند . در كشّاف گفته است :\r\nاين آيه كنايه است از خوارى و بيچارگى كافران چون اشراف و بزرگان به حضور سلطان راه دارند و فرومايگان در پرده‌اند و محروم .\r\nعبده : يعنى بجايگاه خوارىاند و پستى .\r\n« عِلِّيِّينَ » 17 طبرى : اين كلمه چند معنى شده است : 1 - آسمان هفتم 2 - استوانهء راست عرش خدا 3 - بهشت 4 - سدرة المنتهى 5 - آسمان كه پيشگاه خداوندى است . و اين كلمه جمع است بمعنى علوّ و ارتفاع از پس يكدگر از اينروى بيا و نون جمع شده است چنان كه هر چه مفرد از خود ندارد بجمع سالم مذكّر تلفّظ مىشود مثل عشرون كه براى زن و مرد گفته مىشود ، و كلمه ى ابرار اوّل آيه را حسن بصرى چنين معنى كرده است : آنها كه چيزى را نيازارند گرچه مورچه باشد .\r\nمجمع : فرّاء گفته است : علَّيّين ارتفاعات هر يك بر ديگرى است كه پايان پذير نيست .\r\n","description":"","footnote":"","page_name":" 516 ","page_number":516},
  {"content":"\r\nعبده : آنها كه بحث در لغات شرقى كرده‌اند گفته‌اند : در زبان حبشى قديم كلمه ى علوّ بمعنى نقش با رنگ قرمز بوده است و از آنجا بيمن آمده و معنى زينت به خود گرفته و پس از آن هر آراسته ى لطيف را علَّيّين گفته‌اند . و همچنين سجّين ، پس اعمال هر دو دسته در وضعى مخصوص به خود محفوظ است ولى از چگونگى آن خبر نداريم .\r\n« مَرْقُومٌ » 20 ابو الفتوح : دو معنى شده است : 1 - نوشته 2 - مهر شده . بعضى گفته‌اند : جمله مقدّم و مؤخّر شده است و در معنى چنين است كتاب مرقوم في العلَّيّين .\r\n« عَلَى الأَرائِكِ - الخ » 23 مجمع : حسن بصرى گفته است : ما معنى ارائك را نمىدانستيم تا آنكه مردى از مردم يمن نزد ما آمد و او مىگفت : ما « ارائك » را حجلهء عروس مىگوئيم كه در آن تختى نهاده باشند .\r\n« يَنْظُرُونَ » 23 فخر : 1 - يعنى بخوشيهاى بهشتى مينگرند 2 - يا به آزار دشمنان كه بآتشند مينگرند 3 - بهر چه خواهند مىنگرند و آن آماده مىشود . ولى بهتر اين معنى است كه بسوى حقّ مىنگرند بدليل آيت بعد :\r\n« فِي وُجُوهِهِمْ نَضْرَةَ النَّعِيمِ » چنان كه در آيت ديگر است « وُجُوه يَوْمَئِذٍ ناضِرَةٌ إِلى رَبِّها ناظِرَةٌ » .\r\n« خِتامُه مِسْكٌ » 26 طبرى : 1 - عبد اللَّه مسعود گفته است نه مقصود ختم و مهر است بلكه مقصود خلط و آميختن است يعنى آميخته بمشك است چنان كه زنهاى عطر فروش مىگويند : عطر من چنين است و چنان است و آميخته بمشك است 2 - ضحّاك گفته است : يعنى آخر چيزى كه از نوشيدن آن شراب در - مىيابند بوى مشك است 3 - به همان گونه كه در اين جهان دهانه ى ظرف شراب با گل مىبندند در آنجا با مشك مهر مىكنند و مىبندند .\r\nابو الفتوح : بعضى گفتند : يعنى خاتمه و آخر كار آن شراب مشك است كه چون لب از آن بر دارند بوى مشك دريابند . و اصل ختم در لغت آخر كار\r\n","description":"","footnote":"","page_name":" 517 ","page_number":517},
  {"content":"\r\nاست و ختم قرآن و حديث « الامور بخواتمها » مقصود پايان آن است ، و كسائى « خاتمه مسك » بر وزن فاعل خوانده است و اين قرائت عليّ عليه السّلام است كه آن حضرت چنين مىخوانده است . و مهر را خاتم گويند چون در آخر و از تمامى كار است و انگشتر را خاتم گويند كه مهر است و با آن مهر كنند . و ختام كه قرائت عموم قاريها است جمع خاتم است و بعضى گفته‌اند : ختام مصدر است و خاتم اسم است و بعضى گفته‌اند : خاتم و ختام بيك معنى است .\r\n« فَلْيَتَنافَسِ » 26 روح المعانى : منافسه بمعنى مجاهدت نفس است براى همانندى با افاضل و بالاتران بىآنكه به ديگرى زيانى برسد و منافست به اين معنى از شرافت و بزرگوارى است .\r\n« مِزاجُه مِنْ تَسْنِيمٍ » 27 مجمع : چشمه اى است در بهشت كه بهترين شرابهاى آنجا است ، مسروق گفت : مقرّبون از آن مىنوشند و اصحاب اليمين از آن چندان دارند كه با شراب آميخته كنند و خوشبوى شود از ابن عبّاس معنى آن را پرسيدند گفت : همان است كه در قرآن است « فَلا تَعْلَمُ نَفْسٌ ما أُخْفِيَ لَهُمْ مِنْ قُرَّةِ أَعْيُنٍ » . حسن بصرى گفته است : يعنى از آن پوشيده هاى خداوندى است براى بهشتيان . مقاتل گفته است : شرابى است كه از بالا براىشان مىريزد . قتاده گفته است رودى است در هوا كه به اندازه ى نياز در ظرفهاى اشخاص مىريزد .\r\nنيشابورى : عارفى گفته است : اين سخن كه مقرّبين از چشمه ى تسنيم مىنوشند و اصحاب اليمين به آن اندازه دارند كه با شراب خود آميخته كنند تا خوشبوى شود كنايه است از اينكه مقرّبين جز بسوى حقّ روى ندارند و مستغرق رحمت پروردگارند ولى اصحاب اليمين گاه روى بسوى حقّ دارند و گاه به سوى خلق .\r\n« مِنَ الَّذِينَ آمَنُوا يَضْحَكُونَ » 29 عبده : آنها كه بسرمايه و خواسته جاه و توان براى خود فراهم مىكنند بهر چه ناسازگارشان شنوند بخندند و به چشم\r\n","description":"","footnote":"","page_name":" 518 ","page_number":518},
  {"content":"\r\n\r\nحقارت بگوينده بنگرند بخصوص اگر از كسى شنوند كه بيچاره و ناتوانشان در برابر خود بينند و اعراب معارضين پيغمبر چنين بودند بخصوص عاص بن وائل و وليد ابن مغيره .\r\n« هَلْ ثُوِّبَ الْكُفَّارُ » 36 روح البيان : « ثُوِّبَ » يعنى سزاى بد دادند به كافران چون تثويب هر جا به قرآن آمده بمعنى مجازات است و سزاى بد و كلمه ى « هَلْ » استفهام است براى تقرير و تثبيت يعنى البته بكافران سزاى بدىشان كه خنديدن بمؤمنين و مسخرهء ايشان است ميرسد .\r\nمجمع : در اين سوره چند اختلاف قرائت است : 1 - ران ، با الف كه را مفتوح باشد و با اماله ى الف كه را مكسور باشد 2 - تعرف به صيغه ى معلوم با نصب نضرة و به صيغه ى مجهول و رفع نضرة 3 - فكهين بدون الف و فاكهين با الف 4 - هل ثوّب و هثّوّب كه لام تبديل بثاء و ادغام شده است .\r\nسخن ما : 1 - در بازار ما ترازودارى اصطلاحى است مخصوص به كسى كه مهارتى دارد براى ترازو بدست گرفتن و بدلخواه خود وزن كردن كه چيزى را سنگين يا سبك كند و با اينكه در جلو چشم خريدار است و او سنگها را ميشناسد نتواند دريابد كه در سنگ و ترازو و چگونه خيانت مىشود . از اوّل اين سوره تا آيت ششم روى سخن با اين گونه مردم است و سر انجام بد آنها چنان كه در سوره ى يازدهم بنام هود آيت 84 و 85 از زبان شعيب پيغمبر نقل شده است جلوگيرى از كمفروشى و فرمان بدرستكارى در ترازو و پيمانه كه آن چنان كار زشتى است كه كم و زياد آن در بدى برابر است . چون تهديد و بيم براى هر گونه خيانت در پيمانه و ترازو است با اينكه بيشتر كار كيل و وزن در چيزهاى ساده است و اندك كه كار روزانه ى عموم پيشه وران است زيرا اين آيات چند نفرى را كه در روز هزاران تن جنس وزن مىكنند جدا نكرده است از مردمان بيشمارى كه از صبح تا شام ترازوشان در كار است و دور كيلو گرم ميچرخد . پس بايد تصديق كرد خوار و بار فروش كه در چند گرم خيانت مىكند برابر است با آن بازرگان عمده فروش در زشتى\r\n","description":"","footnote":"","page_name":" 519 ","page_number":519},
  {"content":"\r\n\r\nكار كم فروشى كه سر انجام هر دو دسته يكى است .\r\n2 - مفاد آيت 14 « بَلْ رانَ عَلى - الخ » كه گناه دل را فرا ميگيرد در قرآن مكرر ياد شده است مثل آيت 51 سوره ى بقره « بَلى مَنْ كَسَبَ سَيِّئَةً - الخ » و ما در آنجا مفصّل بحث كرده‌ايم .\r\n3 - آيات 7 و 8 و 18 و 19 « إِنَّ كِتابَ - الخ » كه جاى بايگانى كار - نامه هاى مؤمنان و فاجران نشان داده شده است براى كوته بينان مادّى است كه منكر حقايق بىنياز از مادّه و زمان و مكان هستند و در نظر آنها بايد هر چه موجود است جاى معيّن داشته باشد از اينروى گفته شده است : چون شما فرومايه و پست هستيد سياهه ى كارتان در سجّين و جاى پست و ناچيز نگهدارى مىشود و در برابر شما مؤمنين و وارستگانند كه نامه ى عملشان بمانند جايگاه خودشان علَّيّين است .\r\n4 - جمله ى « عَلَى الأَرائِكِ - الخ » كه مكرّر شده است قرينه دارد كه اوّل براى ديدن نعمتهاى خود و دگر مؤمنين است و دوّم براى ديدن گرفتارى كافران است و خنديدن بايشان .\r\nسورهء انشقاق - 84\r\nبِسْمِ اللَّه الرَّحْمنِ الرَّحِيمِ\r\nإِذَا السَّماءُ انْشَقَّتْ ( 1 ) وَأَذِنَتْ لِرَبِّها وَحُقَّتْ ( 2 ) وَإِذَا الأَرْضُ مُدَّتْ ( 3 ) وَأَلْقَتْ ما فِيها وَتَخَلَّتْ ( 4 )\r\nوَ أَذِنَتْ لِرَبِّها وَحُقَّتْ ( 5 ) يا أَيُّهَا الإِنْسانُ إِنَّكَ كادِحٌ إِلى رَبِّكَ كَدْحاً فَمُلاقِيه ( 6 ) فَأَمَّا مَنْ أُوتِيَ كِتابَه بِيَمِينِه ( 7 ) فَسَوْفَ يُحاسَبُ حِساباً يَسِيراً ( 8 ) وَيَنْقَلِبُ إِلى أَهْلِه مَسْرُوراً ( 9 )\r\nوَ أَمَّا مَنْ أُوتِيَ كِتابَه وَراءَ ظَهْرِه ( 10 ) فَسَوْفَ يَدْعُوا ثُبُوراً ( 11 ) وَيَصْلى سَعِيراً ( 12 ) إِنَّه كانَ فِي أَهْلِه مَسْرُوراً ( 13 ) إِنَّه ظَنَّ أَنْ لَنْ يَحُورَ ( 14 )\r\nبَلى إِنَّ رَبَّه كانَ بِه بَصِيراً ( 15 ) فَلا أُقْسِمُ بِالشَّفَقِ ( 16 ) وَاللَّيْلِ وَما وَسَقَ ( 17 ) وَالْقَمَرِ إِذَا اتَّسَقَ ( 18 ) لَتَرْكَبُنَّ طَبَقاً عَنْ طَبَقٍ ( 19 )\r\nفَما لَهُمْ لا يُؤْمِنُونَ ( 20 ) وَإِذا قُرِئَ عَلَيْهِمُ الْقُرْآنُ لا يَسْجُدُونَ ( 21 ) بَلِ الَّذِينَ كَفَرُوا يُكَذِّبُونَ ( 22 ) وَاللَّه أَعْلَمُ بِما يُوعُونَ ( 23 ) فَبَشِّرْهُمْ بِعَذابٍ أَلِيمٍ ( 24 )\r\nإِلَّا الَّذِينَ آمَنُوا وَعَمِلُوا الصَّالِحاتِ لَهُمْ أَجْرٌ غَيْرُ مَمْنُونٍ ( 25 )\r\n","description":"","footnote":"","page_name":" 520 ","page_number":520},
  {"content":"\r\nمعنى لغات : « أَذِنَتْ » از مصدر اذن بفتح اوّل و دوّم به معنى گوش فرادادن . « حُقَّتْ » از مصدر حقّ الأمر حقّا يعنى ثابت و واجب شد . كادح از مصدر كدح بمعنى رنج و كوشش در كار . « يَحُورَ » از مصدر حور بفتح اوّل و سكون دوّم بمعنى بر گشتن و سرگردان بودن . « وَسَقَ » از مصدر وسق به فتح اوّل بمعنى فراهم كردن و بردن . « اتَّسَقَ » منظَّم و برابر شد . يوعون از مصدر ايعاء در ظرف گذاشتن ، فراهم كردن ، نگاهداشتن .\r\nترجمه : بنام خداى بخشنده بآفريدگان مهربان بمؤمنان\r\n1 آنگاه كه آسمان فرمان پروردگار خود برد و از هم جدا شود\r\n2 چون شايسته ى فرمانبرى شده است\r\n3 و چون زمين كشيده و هموار شود كه نه كوه در آن بماند و نه پستى و بلندى\r\n4 و آنچه بدرون دارد برون اندازد و تهى گردد\r\n5 كه فرمان پروردگار خود برده است و شايسته ى آن شده است\r\n6 اى آدميزاد [ براى چنين سر انجام است 
  ] كه بسوى پروردگار خود ميكوشى و رنج مىبرى و بديدار حقّ مىرسى [ و مزد كار خود مىبينى 
  ]\r\n7 پس آن را كه نامه ى عمل ز سوى راست دهند\r\n8 به آسانى بشمار كار او رسند\r\n9 و بشادى بسوى ياران بهشتى خود رود\r\n10 و آن را كه نامه ى عمل از پشت دهند\r\n11 فريادش بلند شود : اى واى كه نابود شدم\r\n12 و آنگاه بآتشش بدارند\r\n13 با اينكه در اين جهان با كسان خود شاد و خوشدل بود\r\n14 البتّه او گمان داشت : بازگشت و حيرتى ندارد\r\n15 ولى خداى او بيناى آغاز و انجام او است\r\n16 پس نه چنان است كه بيدينان پندارند\r\n","description":"","footnote":"","page_name":" 521 ","page_number":521},
  {"content":"\r\nو سوگند به آخرين روشنى روز\r\n17 و به تيرگى شب كه جانوران بآسايشگاه شان فراهم كند\r\n18 و به ماه گرد و پر شده\r\n19 كه همه ى شما طبقات زندگى و مرگ و رستاخيز بگذرانيد [ و در قدرت حقّ باشيد 
  ]\r\n20 پس چه شده است آدميانرا كه ايمان نيارند\r\n21 و قرآن كه براىشان مىخوانند سجده نمىكنند و فروتن نمىشوند ؟\r\n22 بلى اين كسان قرآن و دين دروغ دانند\r\n23 و خداى داند با اين فكر و كار چه براى خود فراهم كنند .\r\n24 پس اى محمّد نويدشان ده كه سخت آزارى در انتظار دارند .\r\nسخن مفسّرين : مجمع : اين سوره بمكّه آمده است و به حساب قارىهاى بصره و شام بيست و سه آيه است و به حساب ديگران بيست و پنج كه « يمينه . و ظهره » را آخر آيه دانسته‌اند و آنها اين دو كلمه را جزء آيت بعد شمرده‌اند .\r\nو اين سورهء را سوره الانشقاق نيز ناميده‌اند .\r\n« أَذِنَتْ لِرَبِّها وَحُقَّتْ » 2 ابو السعود : يعنى چون اراده ى خداوندى او را بشكافد او تن بفرمان دهد و بمانند مأمورى باشد كه فرمان ميشنود و انجام مىدهد . و شايسته ى فرمانبرى شده است و جمله ى « حُقَّتْ » بهتر اين است كه معترضه باشد نه معطوفه و براى استوارى جمله ى جلو باشد به اين گونه كه او فرمان مىبرد چون شايسته ى فرمانبرى است كه قدرت خداوندى آفريدگان را فرمانبر آفريده است .\r\n« الأَرْضُ مُدَّتْ » 3 طبرى : يعنى زمين چنان پهن شود كه بر وسعت و گشادگى آن افزوده شود .\r\nمجمع : 1 - يعنى بواسطه ى ريختن كوهها و تپه ها سطح زمين مانند صفحه ى صاف شود 2 - مانند چرم آن را بكشند تا بر فراخنائى آن افزوده شود .\r\nكشف : 1 - اين هيئت كنونى آن به صورت ديگر عوض مىشود 2 - يعنى از آنچه در دل زمين است جلوگير برداشته مىشود و رخنه ها باز مىشود تا همگى آنها بيرون آيند . و جمله ى « أَذِنَتْ - الخ » كه مكرّر شده است اوّل براى توصيف\r\n","description":"","footnote":"","page_name":" 522 ","page_number":522},
  {"content":"\r\nآسمان است و دوّم براى زمين .\r\n« يا أَيُّهَا الإِنْسانُ - الخ » 6 طبرى : 1 - نحويهاى بصره گفته‌اند :\r\nيعنى اى آدمى چون آسمان بشكافد و اينها همگى انجام شود هنگامى فرا ميرسد كه تو بسوى پروردگار خود روى و جزاى خود بينى پس اين آيه بمنزله ى جواب اذا خواهد بود 2 - بعضى نحويهاى كوفه گفته‌اند : جواب « إِذَا السَّماءُ - الخ » « وَأَذِنَتْ - الخ » هست و معنى اين است : چون بشكافد گوش بفرمان داده است . بر اين معنى اعتراض شده است كه واو در جواب نمىآورند مگر در مواقع مخصوص 3 - جواب « اذا » در جمله نيامده چون مقصود معلوم است و آيت « يا أَيُّهَا الإِنْسانُ - الخ » قرينه ى بر مقصود است كه در آن هنگام هر كسى نتيجه ى كار بد و خوب خود بيند .\r\nنيشابورى : اختلاف است كه روى سخن در اين آيه با چه كسى شده است :\r\n1 - مقصود عموم آدميزادها است 2 - مقصود پيغمبر است يعنى اى محمّد كوشش در كار پيغمبرى از سوى خدا مىكنى پس اميدوار باش كه بديدار خداى خود ميرسى 3 - مقصود اميّه بن خلف است كه در آزار پيغمبر كوشش ميكرد به اين آيه به او گفته شده است كه در دنيا رنج مىبرى براى آزار پيغمبر تا دم مرگ .\r\nكشف نوشته : پير بو عليّ سياه وقتى در بازار ميرفت سائلى مىگفت : بحقّ روز بزرگ مرا چيزى دهيد ، پير از هوش برفت چون به هوش باز آمد او را گفتند : ترا اين ساعت چه روى نمود ؟ گفت هيبت و عظمت آن روز بزرگ .\r\n\r\nباطن تو كى كند با مركب شاهان سفر\r\nتا نگردد رأى تو بر مركب همّت سوار\r\n\r\n\r\nچون زنان تا كى نشينى بر اميد رنگ و بوى\r\nهمّت اندر راه بند و گام زن مردانه وار\r\n\r\nابو الفتوح : جمله ى « فَمُلاقِيه » دو معنى شده است : 1 - بايستى رنج برى و كار كنى تا به خداوند و ثواب كار خود برسى 2 - براى روزى و زندگى رنج\r\n","description":"","footnote":"","page_name":" 523 ","page_number":523},
  {"content":"\r\n\r\nببرى تا آنگاه كه به پيشگاه خداوندى رسى .\r\n« كِتابَه بِيَمِينِه » 7 عبده : كلمه ى يمين در قرآن براى فرخندگى ، خوبى ، نيرومندى آورده شده است . در كشّاف است : آن را كه شيطان از سوى راست آيد از راه دين او است و آن را كه از سوى چپ آيد از راه شهوت و خواسته ها است و اگر از جلو نمودار شد براى دروغ دانستن رستاخيز و سزا و پاداش گناه است و بسوى هر كس از پشت سر آيد براى ترساندن خود او و اولادش از فقر است تا به كسى رحم نكند و زكات به فقرا ندهد .\r\n« وَراءَ ظَهْرِه » 10 فخر : اگر گويند : چرا در سوره ى الحاقّه « وَراءَ ظَهْرِه » نيامده است و در اين سوره آمده است ؟ دو جواب دارد : 1 - چون دست راست كافر بگردنش زنجير شده است و دست چپ او پيچيده به پشت سر او است از اينروى گفته شده است نامه ى عمل او از پشت سر به او مىدهند 2 - گروهى را بدست چپ نامه ى عمل دهند و گروهى را از پس پشت .\r\n« فَلا أُقْسِمُ » 16 فخر : 1 - بعضى گفته‌اند كلمه ى لا براى رد عقيدهء كافران است كه گمان مىكردند رستاخيز و برگشت ندارند و جمله ى بعد آغاز جمله و سوگند است .\r\n« لَتَرْكَبُنَّ طَبَقاً عَنْ طَبَقٍ » 19 طبرى : عمر خطَّاب و ابن مسعود و ابن - عبّاس و عموم قاريهاى مكّه و كوفه « تركبنّ » را با فتح تاء و باء خوانده‌اند تا كلمه مفرد و روى سخن با يك نفر باشد و چند جور معنى شده است : 1 - يعنى اى محمّد تو سختى بدنبال سختى برگزار خواهى كرد 2 - ابن مسعود گفته است : يعنى آسمانى از پس آسمان ديگر مىپيمائى و عوالم خداوندى را مشاهده مىكنى 3 - يعنى مراتب دنيا و پس از آن آخرت را برگزار مىكنى 4 - تغيير - هاى آسمان را در قيامت برگزار ميكنى . و عموم قاريهاى مدينه و عدّه اى از مردم كوفه با فتح تاء و ضمّ باء خوانده‌اند كلمه جمع باشد و روى سخن با همه ى مردم و نيز با ياى اوّل و ضمّ باء خوانده شده است تا فعل جمع غايب باشد يعنى كه\r\n","description":"","footnote":"","page_name":" 524 ","page_number":524},
  {"content":"\r\n\r\nعموم مردم مراحل زندگى و گرفتارى را برگزار مىكنند .\r\nمجمع : 1 - بعضى گفته‌اند : يعنى از هر پايه و اندازه اى ببالاتر آن مىرويد چون آنكه درستكار است همين روش او را برتر مىبرد و در آن استوارش مىكند و اگر بدكار است همين بدى او را بيشتر بسوى بدى و زشتى مىكشاند .\r\n2 - يعنى سرنوشت ديگران بشما نيز مىرسد كه هر چه آنها گذرانده‌اند شما نيز بايد بگذرانيد و همين معنى از امام صادق عليه السّلام نقل شده است 3 - يعنى از آنگاه كه نطفه و علقه است تا آنگاه كه بىدم و ميّت مىشود سى و هفت نام دارد كه هر كدام يك طبقه و مرتبه اى است كه آدمى طى مىكند .\r\nكشف : مكحول گفت : در اين اشاره است كه بهر بيست سال چيز تازه اى ايجاد و نمودار مىكنيد كه پيش از آن نبود . و اين خود دليلست بر اثبات صانع و حدوث عالم . و گفته‌اند : آنكه امروز بيك حالت است و فردا به حالت ديگر بايد بداند كه كار او بدست ديگرى است . از ابو بكر ورّاق پرسيدند : از كجا معلوم جهان سازنده اى دارد ؟ گفت : دگرگونى احوال و ناتوانى و نارسائى نيرو سستى استوانه هاى تن و فسخ عزيمت كه از نقشه و تصميم خود بر گردد . از ابو سعيد خدرى نقل است : پيغمبر فرمود : وجب بوجب روش گذشتگان را خواهيد پيمود كه اگر آنها بسوراخ لانه ى راسو رفته باشند شما نيز بدان خواهيد رفت .\r\nو او نوشته : بعضى مفسّران گفتند : « لَتَرْكَبُنَّ طَبَقاً عَنْ طَبَقٍ » اشارت است بدرجات و منازل رفعت و قربت او در شب معراج كه حقّ جلّ جلاله سرّ وى را جذب كرد و سرّ وى مر روح وى را جذب كرد و روح وى قلب وى را جذب كرد و قلب وى نفس وى را جذب كرد . كون جويان نفس گشت ، نفس جويان قلب گشت ، قلب جويان روح گشت ، روح جويان سرّ گشت ، سرّ جويان مشاهدهء حقّ گشت . كون بفرياد آمد كه نفس كو ؟ مرا بىنفس قرار نه ، نفس به فرياد آمد كه قلب كو ؟ مرا بىقلب قرار نه ، قلب بفرياد آمد كه روح كو ؟ مرا بىروح قرار نه ، روح بفرياد آمد كه سرّ كو مرا بى سرّ قرار نه ، سرّ بفرياد آمد كه مشاهده ى\r\n","description":"","footnote":"","page_name":" 525 ","page_number":525},
  {"content":"\r\n\r\nحقّ كو ؟ مرا بىمشاهده ى حقّ قرار نه ، دنا بنفسه ، فتدلَّى بقلبه ، فكان قاب قوسين بروحه ، او ادنى بسرّه ، هذا معنى قوله « لَتَرْكَبُنَّ طَبَقاً عَنْ طَبَقٍ » « لا يَسْجُدُونَ » 21 ابو الفتوح : اين جمله دو معنى شده است 1 - يعنى خضوع ، و خشوع نكنند 2 - در آنجا كه بايد سجده كنند ، سجده نميكنند به آن جور كه مؤمنان سجده مىكنند ، ابو هريره گفت پيغمبر اين سوره مىخواند و چون به آن آيه رسيد سجده كرد . و اين از ده آيت است در قرآن كه سجده ى آن مستحب است و اين سجده ى پيغمبر را هم گفته‌اند سجده ى مستحب بوده است « بَلِ الَّذِينَ كَفَرُوا » 22 مجمع : يعنى كافران ايمان نمىآورند چون تقليد گذشتگان خود مىكنند نه براى نقصى در بيان آيات و ادلَّه است كه نفهمند .\r\n« أَعْلَمُ بِما يُوعُونَ » 23 مجمع : 1 - ابن عبّاس گفته است : يعنى خدا داناتر است بشرك و دروغ شمردن دين كه در دل نهان دارند 2 - ابن زيد گفته است : يعنى آنچه از اعمال نيك و بد فراهم مىكنند . و فرّاء گفته است :\r\nكلمه ى « يُوعُونَ » از مصدر ايعاء است بمعنى چيزى در ظرف نهادن و دل آدمى جايگاه علم و جهل است كه در آن فراهم مىشود و از سخنان عليّ عليه السّلام است :\r\n« انّ هذه القلوب اوعية فخيرها اوعاها » .\r\n« فَبَشِّرْهُمْ بِعَذابٍ » 24 كشف : يعنى خبردارشان كن بيك آزارى كه اثر آن خبر در چهره شان نمودار شود .\r\nمجمع : يعنى در برابر بشارت مؤمنين برحمت اين خبر را به كافران بده .\r\nو در اين سوره دو اختلاف قرائت است : 1 - « يَصْلى » با فتح ياء و تخفيف صاد ، و ضمّ ياء و تشديد صاد چون در آيات مكرّر هر دو جور استعمال شده است 2 - « لَتَرْكَبُنَّ » با فتح باء تا مفرد باشد و روى سخن با پيغمبر ( ص ) و ضمّ باء تا جمع باشد و خطاب به همگان و نتيجه ى معنى يكى است .\r\nسخن ما : اختلاف آغاز اين سوره با سوره ى « إِذَا السَّماءُ انْفَطَرَتْ » كه در هر دو شكافتن آسمان اعلام شده است ولى در اوّلين ويرانى ديگر آفريدگان\r\n","description":"","footnote":"","page_name":" 526 ","page_number":526},
  {"content":"\r\n\r\nبزرگ هم گفته شده است و در دوّم جز ويرانى آسمان و زمين نام ديگران نيامده است شايد از اين روى باشد كه هر كدام به هنگامى آمده است و پيغمبر با گروهى برابر بوده است غير آن ديگرى و در برابر هر دسته هدفى به نظر ميرسد جدا ز ديگرى چون در اوّل از ويرانى ستاره و يكايك موجودات بزرگ زمينى ياد شده است و آنچه در چشم عرب ارزنده بوده است چون شتر آبستن نزديك بزائيدن تا عظمت و هول اين چنين حوادث دلها را بلرزاند و نرم كند و آماده ى پذيرش سخن حقّ شوند . و در اين سوره با جمله هاى « أَذِنَتْ لِرَبِّها وَحُقَّتْ » كه مكرّر شده است يادى از فرمانبرى و تسليم آسمان و زمين باراده ى خداوندى بميان آمده است تا آنها كه در فرمان بردن و سر سپردن بخواست حق دو دل هستند به خود آيند كه چون آسمان و زمين فرمان مىبرند و شايسته است كه چنين باشند پس آدمى را چه رسد كه سر ز فرمان بپيچد . و آيات بعد از « يا أَيُّهَا الإِنْسانُ » تا « كانَ فِي أَهْلِه مَسْرُوراً » كه آخر آيت چهاردهم است سخنى از كفر و انكار رستاخيز نيست بلكه همه ى سخنان آن در سود و زيان فرمانبرى و نافرمانى است پس از آنكه اين نظر نوشته شد در ظلال القرآن ديدم از لابلاى نوشته هاى آن اين استفاده ى ما از تغيير سبك اين سوره فهميده مىشود .\r\n2 - آيت نوزدهم كلمات « طَبَقاً عَنْ طَبَقٍ » گرچه مفسّرين چند معنى كرده‌اند ولى ظاهر اين است كه چون بدنباله ى سخن از سود و زيان آدمى در جهان ديگر است اين آيه اشاره بمراحل زندگى و مرگ و رستاخيز است . و همين نيز قرينه است كه روى سخن با همگان باشد چون سخن مربوط به همگان است پس قرائت رفع بهتر خواهد بود .\r\nسورهء بروج - 85\r\nبِسْمِ اللَّه الرَّحْمنِ الرَّحِيمِ\r\nوَ السَّماءِ ذاتِ الْبُرُوجِ ( 1 ) وَالْيَوْمِ الْمَوْعُودِ ( 2 ) وَشاهِدٍ وَمَشْهُودٍ ( 3 ) قُتِلَ أَصْحابُ الأُخْدُودِ ( 4 )\r\nالنَّارِ ذاتِ الْوَقُودِ ( 5 ) إِذْ هُمْ عَلَيْها قُعُودٌ ( 6 ) وَهُمْ عَلى ما يَفْعَلُونَ بِالْمُؤْمِنِينَ شُهُودٌ ( 7 ) وَما نَقَمُوا مِنْهُمْ إِلَّا أَنْ يُؤْمِنُوا بِاللَّه الْعَزِيزِ الْحَمِيدِ ( 8 ) الَّذِي لَه مُلْكُ السَّماواتِ وَالأَرْضِ وَاللَّه عَلى كُلِّ شَيْءٍ شَهِيدٌ ( 9 )\r\nإِنَّ الَّذِينَ فَتَنُوا الْمُؤْمِنِينَ وَالْمُؤْمِناتِ ثُمَّ لَمْ يَتُوبُوا فَلَهُمْ عَذابُ جَهَنَّمَ وَلَهُمْ عَذابُ الْحَرِيقِ ( 10 ) إِنَّ الَّذِينَ آمَنُوا وَعَمِلُوا الصَّالِحاتِ لَهُمْ جَنَّاتٌ تَجْرِي مِنْ تَحْتِهَا الأَنْهارُ ذلِكَ الْفَوْزُ الْكَبِيرُ ( 11 ) إِنَّ بَطْشَ رَبِّكَ لَشَدِيدٌ ( 12 ) إِنَّه هُوَ يُبْدِئُ وَيُعِيدُ ( 13 ) وَهُوَ الْغَفُورُ الْوَدُودُ ( 14 )\r\nذُو الْعَرْشِ الْمَجِيدُ ( 15 ) فَعَّالٌ لِما يُرِيدُ ( 16 ) هَلْ أَتاكَ حَدِيثُ الْجُنُودِ ( 17 ) فِرْعَوْنَ وَثَمُودَ ( 18 ) بَلِ الَّذِينَ كَفَرُوا فِي تَكْذِيبٍ ( 19 )\r\nوَ اللَّه مِنْ وَرائِهِمْ مُحِيطٌ ( 20 ) بَلْ هُوَ قُرْآنٌ مَجِيدٌ ( 21 ) فِي لَوْحٍ مَحْفُوظٍ ( 22 )\r\n","description":"","footnote":"","page_name":" 527 ","page_number":527},
  {"content":"\r\nمعنى لغات : « الْبُرُوجِ » جمع برج بمعنى پايه ، قلعه ، قصر ، ساختمان بلند گرد يا چهار گوشه ، يكى از بروج دوازده گانه ى سال . « الأُخْدُودِ » گودال دراز ، ردّ زدن تازيانه بر چيزى .\r\nترجمه : بنام خداى بخشنده به آفريدگان ، مهربان به مؤمنان\r\n1 سوگند به آسمان كه برجها است در آن\r\n2 و بروز ميعاد و رستاخيز و بهر چه گواه است\r\n3 و به آنچه برايش گواهى دهند\r\n4 كه كشته و نابود شدند مردمى كه\r\n5 گودالى ز آتش فروزان داشتند\r\n6 و بر لب آن نشسته\r\n7 به آزار مؤمنين مىنگريدند\r\n8 با آنكه بدى ز آنان نديده بودند جز ايمان بخداى ستوده و گرامى\r\n9 كه پادشاه آسمانها و زمين است و بر همه چيز گواه\r\n10 البتّه آنان كه آزار مردان و زنان مؤمنان كنند و پشيمان نشوند بهره شان آزار دوزخ است و آتش سوزان\r\n11 و آنان كه ايمان آوردند و نكوكار شدند بهشتها دارند كه رودها به آن روان است\r\n","description":"","footnote":"","page_name":" 528 ","page_number":528},
  {"content":"\r\nو همين است پيروزى بزرگ و بس\r\n12 و البتّه توان و تندى خداى تو سخت است\r\n13 كه او بآغاز مىآورد و بانجام مىبرد\r\n14 و هم بخشنده است و دوستدار\r\n15 و داراى عرش است كه برترين بزرگ آفريدگان باشد\r\n16 و او است كه آنچه خواهد و شايسته باشد كند\r\n17 مگر از سرگذشت گروه بىدين\r\n18 فرعون و ثمود خبر ندارى [ كه چه بر ايشان آمد ؟ پس نه خدا ناتوان بود 
  ]\r\n19 ولى كافران اين سخنان دروغ پندارند\r\n20 و خداوند از پىشان ، بود فراگيرشان\r\n21 كه اين بلند پايه گرامى قرآنى است\r\n22 بلوح محفوظ نبشته .\r\nجهت نزول : مفسّرين براى نزول آيات « قُتِلَ أَصْحابُ » تا « بِاللَّه الْعَزِيزِ الْحَمِيدِ » چند داستان نقل كرده‌اند كه خلاصه ى آن چنين است : پادشاهى بود به نجران يا تهامه يا جاى ديگر كه مؤمنين مخالف خود را آزار مىكرد و آخرين انتقام او از مخالفين مؤمن خود اين بود كه در سر هر كوچه گودالى كند و پر از آتش كرد و آنكه از دين خود دست بردار نمىشد به آتش مىسوخت . اين آيات اشاره به آن حادثه است .\r\nسخن مفسّرين : مجمع : اين سوره بيست و دو آيت و بمكّه نازل شده است و اختلافى در اين نيست .\r\n« ذاتِ الْبُرُوجِ » 1 طبرى : در مقصود از بروج چند قول است : اوّل - داراى قصرها كه در آسمان هست . دوّم - مقصود از بروج ستاره ها است .\r\nسوّم - يعنى داراى آب و ريگ . و بهتر اين است كه مقصود منازل ماه و خورشيد باشد كه دوازده برج است و ماه در هر برجى مدّت دو شبانه روز و يك سوّم توقّف دارد و خورشيد در هر ماه بيك برج است و آن را مىپيمايد .\r\nكشف : 1 - بعضى گفته‌اند : مقصود همه ى آسمانها است 2 - مقصود آسمان است كه نمايان است و به چشم خود مىبينيم 3 - يعنى آسمان كه آفريده اى است زيبا و خلقت نيكو دارد . ( اگرچه در آن كتاب بيش از اين كه ترجمه كرديم چيزى براى توضيح معنى اوّل ننوشته است ولى شايد مقصود\r\n","description":"","footnote":"","page_name":" 529 ","page_number":529},
  {"content":"\r\n\r\nآنكه چنين معنى كرده است اين باشد : آسمان يعنى جهان بالاى سر ما و بروج يعنى هفت آسمان پس معنى آيه اين است سوگند بجهان بالا كه داراى آسمانها است - مترجم ) .\r\nكشف نوشته : حقّ تعالى جلّ جلاله قسم ياد مىكند به آسمان كه نظرگاه مؤمنان است و مصعد اقوال و اعمال ايشان است .\r\n« وَشاهِدٍ وَمَشْهُودٍ » 3 مجمع : در معنى اين دو كلمه اختلاف است :\r\n1 - ابن عبّاس و قتاده گفته‌اند : شاهد روز جمعه و مشهود عرفه است .\r\nو از امام باقر و صادق عليهما السّلام همين معنى نقل شده است و از پيغمبر ( ص ) نقل است : جمعه شاهد است بر كارهاى مردم در آن روز . و عرفه مشهود است چون مردم براى حجّ به آن جا فراهم مىشوند و فرشتگان گواه عبادت ايشان هستند 2 - شاهد عيد قربان است و مشهود عرفه 3 - شاهد پيغمبر است ، و مشهود روز رستاخيز . و نقل است مردى به مسجد پيغمبر صلَّى اللَّه عليه و آله و سلَّم رفت ديد كسى از پيغمبر صلَّى اللَّه عليه و آله و سلَّم نقل حديث مىكند . پرسيد : مقصود از شاهد چى است ؟\r\nگفت : جمعه شاهد است عرفه مشهود . از او گذشتم ديگرى ديدم در اين كار است از او پرسيدم گفت : شاهد جمعه است مشهود عيد قربان است از او گذشتم تازه جوان موى سبيل دميده ديدم كه چهره اش بمانند دينار و پول طلا مى - درخشيد و از پيغمبر صلَّى اللَّه عليه و آله و سلَّم حديث نقل مىكرد از او پرسيدم گفت : شاهد محمّد صلَّى اللَّه عليه و آله است و مشهود روز رستاخيز . مگر اين آيت قرآن نشنيده اى « يا أَيُّهَا النَّبِيُّ إِنَّا أَرْسَلْناكَ شاهِداً وَمُبَشِّراً وَنَذِيراً » يعنى اى پيغمبر تو را فرستاديم تا شاهد و بيم و نويدآور باشى . و در آيت ديگر « ذلِكَ يَوْمٌ مَجْمُوعٌ لَه النَّاسُ وَذلِكَ يَوْمٌ مَشْهُودٌ » يعنى به آن روز مردم فراهم ميشوند كه روز مشهود است . من پرسيدم اينها كه نقل حديث مىكنند چه مردمى هستند ؟ گفتند :\r\nاوّلى ابن عبّاس است و دوّمى عبد اللَّه عمر و سوّمى حسن بن عليّ عليهما السّلام 4 - شاهد : عرفه ، مشهود : قيامت 5 - عكرمه گفت : شاهد : فرشته است و مشهود\r\n","description":"","footnote":"","page_name":" 530 ","page_number":530},
  {"content":"\r\nرستاخيز بدليل اين آيه « وَجاءَتْ كُلُّ نَفْسٍ مَعَها سائِقٌ وَشَهِيدٌ و ذلِكَ يَوْمٌ مَشْهُودٌ » 6 - شاهد آنها كه بر زيان مردم گواهى دهند و مشهود آنان كه بر زيانشان گواهى مىدهند 7 - شاهد مسلمانان و مشهود ملَّتهاى پيش از آنان بدليل اين آيه « لِتَكُونُوا شُهَداءَ عَلَى النَّاسِ » 8 - شاهد پاره هاى تن آدمى است و مشهود خود او بدليل اين آيه « يَوْمَ تَشْهَدُ عَلَيْهِمْ أَلْسِنَتُهُمْ » 9 - شاهد حجر الاسود ، و مشهود آدميان 10 - شاهد شبانه روز مشهود آدمى بدليل اين شعر كه گويند حسين بن عليّ عليهما السّلام فرموده است :\r\n\r\nمضى امسك الماضي شهيدا معدّلا\r\nو خلَّفت في يوم عليك شهيد\r\n\r\nيعنى ديروز تو كه شاهد عادل است گذشت و بجاى آن روزى آمد كه گواه بر تو است 11 - شاهد پيغمبران و مشهود پيغمبر ما بدليل اين آيه « وَإِذْ أَخَذَ اللَّه مِيثاقَ - تا - مِنَ الشَّاهِدِينَ » 12 - شاهد خداوند ، مشهود لا إِله إِلَّا اللَّه بدليل اين آيه « شَهِدَ اللَّه أَنَّه لا إِله إِلَّا هُوَ » 13 - شاهد خلق و مشهود حقّ بدليل اين شعر :\r\n\r\n« و في كلّ شيء له آية\r\nتدلّ على انّه واحد «\r\n\r\n.\r\n« قُتِلَ أَصْحابُ الأُخْدُودِ » 4 طبرى : در جواب قسم اوّل سوره اختلاف است : 1 - اين جمله است يعنى سوگند به آسمان كه اصحاب اخدود كشته و نابود شدند 2 - ممكن است معكوس معنى شود به اين جور اصحاب اخدود نابود شدند سوگند به آسمان 3 - آيت دوازدهم « إِنَّ بَطْشَ - الخ » جواب قسم است 4 - جواب قسم در جمله نيامده و اين قول بهتر است چون عرب علامت جواب قسم را از جمله نمىاندازد و در اين آيات علامت جواب نيست .\r\nابو السعود : بعضى گفته‌اند : اين جمله جواب قسم است و لام قسم براى كوتاه كردن بجمله نيامده است و در معنى لقتل يا لقد قتل است و مقصود از اين جمله ممكن است اخبار از سرگذشت آن مردم باشد و ممكن است به معنى نفرين بر آنها باشد و جواب قسم . و آرامش دل مؤمنين و نشان دادن سر انجام كار كافران را نيز برساند و خلاصه ى معنى چنين شود : به آسمان سوگند كه\r\n","description":"","footnote":"","page_name":" 531 ","page_number":531},
  {"content":"\r\nكافران عرب ملعون هستند بمانند اصحاب اخدود و قتّل با تشديد تاء نيز خوانده‌اند .\r\n« إِنَّ الَّذِينَ فَتَنُوا - الخ » 10 كشف : مقصود همان اصحاب اخدود است كه مردم را به آتش سوختند .\r\n« وَلَهُمْ عَذابُ الْحَرِيقِ » 10 مجمع : اگر گويند : اين جمله چه معنى دارد با اينكه عذاب جهنّم كه در جلو گفته شده است بمعنى سوختن به آتش است جواب اين است : 1 - چون در جهنّم طعام غسلين و زقّوم و مقامع من حديد هست سوختن هم جداگانه ياد شده است 2 - كلبى گفته است آتش خود از آن گودال بلند شد و كافران را سوخت پس مقصود از اين جمله سوختن به دنيا است و از جمله ى اوّل سوختن در آخرت است .\r\n« ذُو الْعَرْشِ الْمَجِيدُ » 15 ابو السعود : يعنى آفريننده ى عرش و بعضى گفته‌اند : عرش بمعنى ملك است و نتيجه اين است : دارنده ى سلطنت با توانائى و چيرگى .\r\nفخر : كلمه ى مجيد به دو گونه خوانده شده است : 1 - بيشتر قاريها با رفع خوانده‌اند كه وصف خدا باشد در دنباله ى ذو العرش يعنى هو المجيد 2 - با جر تا صفت عرش باشد و اگرچه گفته‌اند : كلمه ى مجيد از صفات خاصه ى حقّ است كه نمىشود صفت عرش باشد ولى در قرآن آمده است :\r\n« قُرْآنٌ مَجِيدٌ » پس چنان كه قرآن توصيف به مجيد شده است عرش هم قابل اين وصف است بواسطه ى بزرگى و بلندى آن .\r\n« هَلْ أَتاكَ حَدِيثُ الْجُنُودِ - الخ » 17 فخر : مقصود روشن كردن حال كافران زمان پيغمبر ( ص ) است كه از دير زمان مردم بيدين چون اصحاب الاخدود و فرعون و ثمود زيان كار خود ديدند و اين مردم نيز خواهند ديد و آيات بعد اين مطلب را روشن مىكند كه اين كافران دست اندركار دروغ شمردن قرآن و رسالت هستند و خداوند بر آنها مسلَّط است و هرگاه مصلحت باشد سزايشان\r\n","description":"","footnote":"","page_name":" 532 ","page_number":532},
  {"content":"\r\n\r\n\r\nمىدهد .\r\n« قُرْآنٌ مَجِيدٌ - الخ » 21 فخر : يعنى قرآن خداى مجيد و اين توصيف قرآن كه مجيد است و در لوح محفوظ است بالاترين دلدارى است براى پيغمبر كه دست روزگار از آن كوتاه است و دگرگون نخواهد شد و كلمه ى « مَحْفُوظٍ » با رفع خوانده شده است تا صفت قرآن باشد و با جر خوانده‌اند تا صفت لوح باشد و مقصود از محفوظ ممكن است از دست ناپاكان باشد مثل « لا يَمَسُّه إِلَّا الْمُطَهَّرُونَ » يا از اطَّلاع آفريدگان بر آن جز ملائكه ى مقرّبين يا از دستبرد آدميان و تغيير آن محفوظ باشد . بعضى متكلَّمين گفته‌اند لوح چيزى است كه براى ملائكه نمودار مىشود و مىخوانند .\r\nسخن ما : آيت سوّم در كلمات « شاهِدٍ وَمَشْهُودٍ » شايد بتوان چنين گفت :\r\nچون سوگند بايد به چيزى مهمّ و با عظمت باشد كه در دل اعراب اثر كند و آنها را متوجّه بحقّ كند بدنبال نام آسمان و رستاخيز كلماتى سر بسته و پر معنى با قالب الفاظى زيبا آورده شده است و بدنبال آن يادى از گذشته ى دردناك ملَّتها بميان آمده است تا منظره اى سهمناك در جلو چشمها نمودار شود . اين است كه با دو لفظ شاهد و مشهود شكوه و جلال دادگاهى مجسّم مىشود فراهم از داور و شهود و مشهود كه طرفين دعوى باشند يكى شهادت براى او و ديگرى بر او . و دلها و چشمها بانتظار سر انجام داورى است . و اين كه ما گفتيم مخالف نيست با آنچه از ديگران نقل كرديم با اينكه معنى دامنه دارتر از آن استفاده مىشود .\r\nسورهء طارق - 86\r\nبِسْمِ اللَّه الرَّحْمنِ الرَّحِيمِ\r\nوَ السَّماءِ وَالطَّارِقِ ( 1 ) وَما أَدْراكَ مَا الطَّارِقُ ( 2 ) النَّجْمُ الثَّاقِبُ ( 3 ) إِنْ كُلُّ نَفْسٍ لَمَّا عَلَيْها حافِظٌ ( 4 )\r\nفَلْيَنْظُرِ الإِنْسانُ مِمَّ خُلِقَ ( 5 ) خُلِقَ مِنْ ماءٍ دافِقٍ ( 6 ) يَخْرُجُ مِنْ بَيْنِ الصُّلْبِ وَالتَّرائِبِ ( 7 ) إِنَّه عَلى رَجْعِه لَقادِرٌ ( 8 ) يَوْمَ تُبْلَى السَّرائِرُ ( 9 )\r\nفَما لَه مِنْ قُوَّةٍ وَلا ناصِرٍ ( 10 ) وَالسَّماءِ ذاتِ الرَّجْعِ ( 11 ) وَالأَرْضِ ذاتِ الصَّدْعِ ( 12 ) إِنَّه لَقَوْلٌ فَصْلٌ ( 13 ) وَما هُوَ بِالْهَزْلِ ( 14 )\r\nإِنَّهُمْ يَكِيدُونَ كَيْداً ( 15 ) وَأَكِيدُ كَيْداً ( 16 ) فَمَهِّلِ الْكافِرِينَ أَمْهِلْهُمْ رُوَيْداً ( 17 )\r\n","description":"","footnote":"","page_name":" 533 ","page_number":533},
  {"content":"\r\nمعنى لغات : « الطَّارِقِ » آنچه بشب آيد ، ستاره ى صبح . « الثَّاقِبُ » نافذ و گذرا ، ما هر ستاره ى درخشان . « الرَّجْعِ » باران دنبال باران ديگر ، سود و نفع ، جواب پيغام .\r\nجهت نزول : ابو الفتوح نوشته : بعضى مفسّران گفتند : سبب نزول اين سوره آن بود كه روزى ابو طالب عمّ رسول عليه السّلام با رسول صلَّى اللَّه عليه و آله و سلَّم نان مىخوردند ستاره اى از آسمان بيفتاد هر چه آنجا نهاده بودند پر آتش شد .\r\nابو طالب بترسيد گفت : يا فرزند آن چى است ؟ گفت : ستاره است كه از آسمان بينداختند و اين آيتى است از آيات خداى تعالى و خداى اين سوره فرستاد .\r\nاسباب النزول سيوطى : عكرمه گفت : ابو الأشدّ روى پوستى مىايستاد و مىگفت : اى مردم هر كس مرا از اينجا بتواند دور كند فلان جايزه به او مىدهم و محمّد مىپندارد كه نگهبانان دوزخ نوزده نفرند . من به تنهائى ده نفر آنها را حريف هستم و شما همگى نه نفر ديگر را جلوگير باشيد تا او به نگهبانان دوزخ خود ننازد . اين آيه بجواب او نازل شد « فَلْيَنْظُرِ الإِنْسانُ مِمَّ خُلِقَ » .\r\nترجمه : بنام خداى بخشنده بآفريدگان مهربان بفرمانبران\r\n1 سوگند به آسمان و به آن ، كه بشب آيد\r\n2 و تو چه دانى كه آن چه باشد\r\n3 آن ستاره ى درخشان است [ و سوگند ما به آن است 
  ]\r\n4 كه البتّه هر كسى را [ ز سوى ما 
  ] نگهبانى است\r\n5 پس بايد آدمى بينديشد ز چه آفريده شده است ؟\r\n6 او از آبى جهنده آفريده شد\r\n7 كه از ميان پشت و استخوانهاى سينه در آيد\r\n8 البتّه آنكه\r\n","description":"","footnote":"","page_name":" 534 ","page_number":534},
  {"content":"\r\nآفريد تواند آفريده ى خود باز آورد و دوباره زنده كند\r\n9 به روزى كه آنچه نهان بود آشكار و آزموده شود\r\n10 پس در آن روز آدمى را نه توانى بود و نه ياورى\r\n11 سوگند به آسمان سودمند باراندار\r\n12 و زمين با گوناگون شكاف\r\n13 كه البته اين قرآن سخنى است درست ز نادرست جدا نمايد\r\n14 و گفتار بيهوده نباشد\r\n15 ولى البتّه كافران مكرى كنند [ و چاره ى كار تو انديشند 
  ]\r\n16 و ما چاره ى آنها كنيم\r\n17 پس تو آنان را به خود گذار كه اندكى بمانند [ و آنگاه سزاى خود بينند 
  ] .\r\nسخن مفسّرين : مجمع : اين سوره هفده آيه است و بمكّه نازل شده .\r\nابو الفتوح نوشته : ابو عاصم روايت كرد از پدرش كه گفت : رسول صلَّى اللَّه عليه و آله را ديدم در مشرفه ى ثقيف تكيه زده در كمانى و اين سوره مىخواند من ياد گرفتم . بجماعتى از ثقيف بگذشتم و قومى از قريش در ميان ايشان بودند مرا گفتند : چه شنيدى از محمّد ؟ اين سوره بر ايشان خواندم .\r\nثقيفان گفتند : ما را چنان مىآيد كه اين حقّ است . قريشيان گفتند : ما صاحب خود را بشناسيم اگر دانستيمى كه حقّ است متابعت كرديمى .\r\n« وَالسَّماءِ وَالطَّارِقِ » 1 طبرى : خداوند سوگند ياد كرده به آسمان و بطارق كه هر چه از ستارگان بشب نمودار شود و روشنى دهد و روز پنهان شود آن را طارق گويند .\r\nكشف نوشته : ربّ العالمين در قرآن فراوان قسم ياد مىكند بعضى به ذات قديم خويش ، چنانك « قُلْ إِي وَرَبِّي » بعضى بصفات كريمهء خويش چنانك « وَالْقُرْآنِ الْمَجِيدِ » بعضى به مفعولات و مصنوعات خويش چنانك « وَالْمُرْسَلاتِ » مؤمن موحّد اللَّه را بىسوگند باور دارد بهر چه گويد تصديق و تحقيق آرد لكن بجلال عزّ خويش سوگند ياد مىكند تأكيد و تأييد را تعريف و تشريف را تا دوست مىشنود بجان مىنازد . دشمن مىشنود بدل مىگدازد .\r\n« وَما أَدْراكَ - الخ » 2 مجمع : چون كلمه ى طارق بمعنى هر چيزى\r\n","description":"","footnote":"","page_name":" 535 ","page_number":535},
  {"content":"\r\nاست كه بشب مىآيد و پيغمبر نمىدانست كه مقصود چى است با اين جملهء بعد « النَّجْمُ الثَّاقِبُ » مقصود روشن شده است .\r\nفخر : سفيان بن عيينه گفت : بهر جاى قرآن كه « ما أَدْراكَ » گفته شده است مقصود از آن بيان شده است و هر جا كه « ما يُدْرِيكَ » گفته شده است مجهول مانده است و توضيح داده نشده است مثل « ما يُدْرِيكَ لَعَلَّ السَّاعَةَ قَرِيبٌ » و اختلاف است كه مقصود از « النَّجْمُ الثَّاقِبُ » چى است : 1 - مقصود گروه ستارگان است كه بشب نمودارند و روشن 2 - مقصود ستاره ى ثريا است كه پروين باشد 3 - ستاره ى زحل است 4 - شهب است كه مردم تير شهاب مىنامند .\r\n« لَمَّا عَلَيْها حافِظٌ » 4 طبرى : كلمه ى لمّا با تشديد و تخفيف ميم خوانده شده است . كه به قرائت اوّل بمعنى « إِلَّا عَلَيْها » مىشود يعنى كسى نيست مگر كه بر او . و به قرائت دوّم لام جواب ان است و ما براى ربط . و به معنى « لعليها » مىشود يعنى البتّه بر او نگهبانى است . و مقصود از حافظ نگهبانان كار و روزى و مرگ آدمى است .\r\n« فَلْيَنْظُرِ الإِنْسانُ - الخ » 5 كشف الاسرار : تا در نگرد مردم كه او را خود از چه چيز آفريده‌اند و از بهر چه آفريده‌اند ؟ خلق اللَّه وجها يصلح للسّجدة و عينا تصلح للعبرة و بدنا يصلح للخدمة و قلبا يصلح للمعرفة و سرّا يصلح للمحبّة .\r\nفخر : چون مشاهده ى مادّه ى ساده ى نطفه ى آدمى و تبديل او به انسان كه چندين تركيبات شگفتآور دارد بهتر دليل است كه قدرت و اراده اى آن را چنين كرده است از اينروى در اين آيه و آيت بعد گفته شده است آدمى بنگرد كه ز چه آفريده شده است تا آخر . و نيز همين مشاهده و نظر دليل و راه يقين برستاخيز است چون آنكه آدمى را از مواد پراكنده در بدن پدر و مادر بلكه پراكنده در همه ى جهان درست و فراهم كرده است پس فراهم كردن اين\r\n","description":"","footnote":"","page_name":" 536 ","page_number":536},
  {"content":"\r\n\r\nموادّ بدن كه پراكنده شد بمرگ البتّه آسانتر است از فراهم كردن پيش از پيدايش « مِنْ بَيْنِ الصُّلْبِ وَالتَّرائِبِ » 7 طبرى : يعنى از ميان پشت مرد و سينه ى زن يا از بين مجموع هر دو . و در معنى ترائب اختلاف است : 1 - جاى گردنبند زن در سينه 2 - سينه و دوشهاى زن 3 - دست و پا و چشم مرد .\r\n4 - پشت و گلوى مرد 5 - دنده ها و اضلاع زير پشت مرد 6 - عصاره و چكيده اى از دل . ولى چون در زبان عرب مشهور است كه ترائب ، آن قسمت از سينه ى زن است كه گردنبند بر آن مىافتد پس معنى اوّل درستتر است .\r\nطنطاوى : چون مغز سر آدمى مركز ادراكات او است و بوسيله ى نخاع شوكى و مغز مهره هاى پشت كه به تمام پاره هاى تن پراكنده است آدمى را وادار مىكند بر جنبش و انجام كارهاى زندگى پس تحريك خاصيّت جنسى از پشت مرد است كه نخاع او است و ترائب كه سينه و جاى قلاده و زينت زن است كمال تحريك هنگام آراستگى آنست پس مقصود از صلب مرد است و از ترائب زن و اين جمله باصطلاح اهل بلاغت مجاز مرسل است كه چيزى را بنام جزئى از آن بنامند مثل يك رأس گوسفند و يك قبضه شمشير كه مقصود يك گوسفند و يك شمشير است و چون برتر وسيله ى پيدايش نطفه ى آدمى و خروج ماء دافق اين دو عضو مرد و زن است بجاى كلمات ذكر و انثى اين دو كلمه آورده شده است .\r\nآلوسى در روح المعانى : نخاع و قواى دماغى و قلبى و كبدى آدمى همگى بر پيدايش نطفه ى آدم كومك مىكنند و اين آيت قرآن عبارت ساده اى است كه خاصيّت مغز و كبد و دل هر سه را نشان مىدهد چون ترائب فراگير قلب و كبد است و صلب فراگير نخاع است كه دماغ و مغز آدمى به آن فرمان مىدهد . و كلمه ى « يخرج » به صورت مجهول خوانده شده است و « الصُّلْبِ » با ضمّ صاد و لام و نيز صالب بر وزن فاعل خوانده‌اند . و بعضى به اين آيه استدلال كرده‌اند بر انكار نفس ناطقه ى مجرّد . زيرا گفته شده است : آدمى از آب جهنده آفريده شد و اگر داراى نفس مجرّد از مادّه باشد از آب آفريده\r\n","description":"","footnote":"","page_name":" 537 ","page_number":537},
  {"content":"\r\nنخواهد بود . ديگران جواب داده‌اند : معنى آيه اين است : بدن آدمى از آب آفريده شده است و كلمه ى « جسم يا بدن » در جمله آورده نشده است پس ممكن است جسم او از آب باشد و نفس و روان او مجرّد باشد . و جواب گفته‌اند كه اين معنى خلاف ظاهر است و بر آن دليل نداريم .\r\n« تُبْلَى السَّرائِرُ » 9 طبرى : يعنى رازهاى مردم ، آزموده و نمودار مىشود كه وظايف و دستورهاى خداوندى را چگونه انجام داده‌اند . قتاده گفته است رازهاى شما نمودار خواهد شد پس خوبى و نكوئى در دل بگيريد و اگر ميتوانيد همان خوبى را نمودار كنيد .\r\nتفسير حسينى : فرائض اعمال را عرض كنند . يا پرده بردارند از كردار - هاى پنهان . بيت :\r\n\r\nگر پرده ز روى كارها بردارند\r\nآن كى است كه رسواى دو عالم نشود\r\n\r\n« وَالسَّماءِ ذاتِ الرَّجْعِ » 11 ابو الفتوح : اين آيه چند معنى شده است :\r\n1 - سوگند به آسمان داراى باران كه گاهى بيايد و گاهى نيايد 2 - سوگند به ابر باراندار چون عرب آسمان گويد و مقصود او ابر و يا باران باشد به مناسبت اينكه از آسمان آيند 3 - مقصود خورشيد و ماه است يعنى سوگند به آسمان كه ماه و خورشيد دارد و گاهى بروند و گاه برگردند .\r\n« إِنَّه لَقَوْلٌ فَصْلٌ » 13 مجمع : يعنى قرآن سخنى است كه ميان درست و نادرست را روشن و جدا مىكند و از امام صادق همين معنى نقل شد . و نيز گفته‌اند : مقصود از « إِنَّه » وعده برستاخيز است يعنى وعده ى بزندگى پس از مرگ و رسيدن به حساب مردم گفتارى است يقينى كه اختلاف و شكّ در آن راه ندارد .\r\n« وَأَكِيدُ - الخ » 16 مجمع : يعنى در برابر شور و چاره گرى كافران من كارى مىكنم كه همه ى آنها نابود شوند . و كار خداوندى كيد ناميده شده چون بر مردم پوشيده است كه چه خواهد كرد .\r\n","description":"","footnote":"","page_name":" 538 ","page_number":538},
  {"content":"\r\n\r\nفخر : كيد از سوى خداوند يا به اين است كه آنچه آنها براى آزار پيغمبر انديشيده بودند نابود كند و در برابر او را يارى كند و دين او را بجهانيان بشناساند . يا به اين است كه آنها را مهلت دهد تا بآنگاه كه به هيچ روى به راه نيايند و ناگهان گرفتار و نابودشان كند .\r\n« فَمَهِّلِ الْكافِرِينَ أَمْهِلْهُمْ رُوَيْداً » 17 مجمع : معنى رويدا مهلت كم است چون آنچه يقين است كه خواهد شد فاصله ى آن كم شمرده مىشود و مقصود از مهلت كم انتظار قيامت است يا انتظار پيش آمد جنگ بدر و نابودى اعراب .\r\nو مقصود اين است كه شتاب در نابودى اين كافران مكن و اندكى شكيبا باش كه خدا سزاشان دهد يا در دنيا بگرفتارى شمشير و خوارى و يا در آخرت به گرفتارى آتش . ابن جنّى گفته است : هر سه كلمه بيك معنى است ولى چون منظور تأكيد و استوارى مطلب بود و از تكرار لفظ بايد دورى شود در دوّم به وزن افعل تلفّظ شد و چون باز براى سوّم كرّت بايد گفته مىشد همان معنى به لفظ ديگر آمده است و گفته شده است : رويدا .\r\nكشف : فاصله ى ميان نزول اين آيه و جنگ بدر اندك بوده است و كلمه ى « رُوَيْداً » مصغّر « رودا » است كه بمعنى جنبش اندك است و از همين كلمه گرفته شده است كلمه ى « وَراوَدَتْه الَّتِي هُوَ فِي بَيْتِها » در سوره ى يوسف .\r\nروح البيان : از همّام مولاى عثمان نقل شده است : آنگاه كه قرآن را جمع مىكردند در سه آيه دو دل شدند و آنها را روى استخوان شانه ى گوسفند نوشتند و به من دادند كه نزد ابىّ بن كعب و زيد بن ثابت ببرم تا آنها روشن كنند من اوّل بابيّ بن كعب دادم اوّل را كه « لا تبديل للخلق » نوشته بود . او به اين جور درست كرد « لا تَبْدِيلَ لِخَلْقِ اللَّه » ديگرى را كه « لم يتسنّ » بود « لَمْ يَتَسَنَّه » نوشت . سوّمى را كه « فامهل الكافرين » بود او الف را پاك كرد و چنين نوشت « فَمَهِّلِ الْكافِرِينَ » و زيد بن ثابت آنها را ديد و وارسى كرد و من بردم نزد آنها و در قرآن به اين گونه نوشتند .\r\n","description":"","footnote":"","page_name":" 539 ","page_number":539},
  {"content":"\r\n\r\n\r\n\r\nسخن ما : 1 - در آيت اوّل و سوّم كلمات « طارق و ثاقب » كه بمعنى گذرا و سوراخ كننده ى ناگهان در شب است ارتباط آنها به كلمه ى « سماء » شايد اين باشد : اگرچه به قرآن سوگند به آسمان مكرّر شده است . در اين سوره به مناسبت ستاره ى درخشان كه ناگهان بشب در آسمان نمودار شود با انسجامى مخصوص آورده شده است تا افكار و اذهان را بيشتر تحريك كند كه به ياد آفريدگار و آغاز و انجام خود باشند و از سر سختى و پايدارى بر مخالفت پيغمبر فرود آيند .\r\n2 - در آيات 6 و 7 شايد مقصود از صلب و ترائب نه جاى بيرون آمدن آب جهنده است بلكه براى نشان دادن حقارت آن باشد و اصل پيدايش آن چون همه ى جهاز تنفّس و هاضمه كه حيات و حركت آدمى از اين دو دستگاه است در اين فاصله ى كم قرار دارند كه ميان پشت و سينه باشد .\r\nسورهء اعلى - 87\r\nبِسْمِ اللَّه الرَّحْمنِ الرَّحِيمِ\r\nسَبِّحِ اسْمَ رَبِّكَ الأَعْلَى ( 1 ) الَّذِي خَلَقَ فَسَوَّى ( 2 ) وَالَّذِي قَدَّرَ فَهَدى ( 3 ) وَالَّذِي أَخْرَجَ الْمَرْعى ( 4 )\r\nفَجَعَلَه غُثاءً أَحْوى ( 5 ) سَنُقْرِئُكَ فَلا تَنْسى ( 6 ) إِلَّا ما شاءَ اللَّه إِنَّه يَعْلَمُ الْجَهْرَ وَما يَخْفى ( 7 ) وَنُيَسِّرُكَ لِلْيُسْرى ( 8 ) فَذَكِّرْ إِنْ نَفَعَتِ الذِّكْرى ( 9 )\r\nسَيَذَّكَّرُ مَنْ يَخْشى ( 10 ) وَيَتَجَنَّبُهَا الأَشْقَى ( 11 ) الَّذِي يَصْلَى النَّارَ الْكُبْرى ( 12 ) ثُمَّ لا يَمُوتُ فِيها وَلا يَحْيى ( 13 ) قَدْ أَفْلَحَ مَنْ تَزَكَّى ( 14 )\r\nوَ ذَكَرَ اسْمَ رَبِّه فَصَلَّى ( 15 ) بَلْ تُؤْثِرُونَ الْحَياةَ الدُّنْيا ( 16 ) وَالآخِرَةُ خَيْرٌ وَأَبْقى ( 17 ) إِنَّ هذا لَفِي الصُّحُفِ الأُولى ( 18 ) صُحُفِ إِبْراهِيمَ وَمُوسى ( 19 )\r\n","description":"","footnote":"","page_name":" 540 ","page_number":540},
  {"content":"\r\nمعنى لغات : « غُثاءً » كف روى مايع ، برگ پوسيده و لاى آميخته به كف روى سيل . « أَحْوى » سياهى نزديك به سبزى يا قرمزى نزديك به سياهى كه رنگ كبود و جگرى مىنامند . « نُيَسِّرُكَ » از مصدر تيسير بر وزن تفعيل بمعنى آسان كردن چيزى براى كسى و كسى را موفّق بكارى كردن . « صُحُفِ » كاغذ نوشته ، دو طرف ورق كتاب .\r\nترجمه : بنام خداى بخشايشگر مهربان\r\n1 اى محمّد بستاى و پاكيزه شمار نام پروردگار برتر و بالاتر خود\r\n2 كه آفريد و درست اندام كرد\r\n3 و به اندازه كرد و آنگاه راهنمايش شد\r\n4 همو است كه علف مرغزار و چراگاه از زمين بدر كرد\r\n5 و زان پس گياهى خشك و تيره اش نمود\r\n6 و ما كه خداى تو هستيم به زودى چنان تو را قرآن خوان كنيم كه فراموشت نشود جز آن را كه بسرنوشت باشد\r\n7 چه او بداند آواز بلند و كار آشكار و آنچه پوشيده بود\r\n8 و هم تو را توفيق دهيم كه كارت آسان شود و راهنمائيت بدرستى انجام گيرد\r\n9 پس تو مردم را پند بده و به ياد حقّ بدار كه البتّه سودمندشان شود\r\n10 چه آنكه در دل از خدا بترسد زود پند پذيرد\r\n11 و آنكس از پند گريزد كه بخت برگشته است\r\n12 و سوختنى به آتش بزرگ باشد\r\n13 وز آن پس نه در آن بميرد و نه بآسودگى زنده بماند\r\n14 پس رستگار آن بود كه از مال خود بخشد\r\n15 و نام پروردگار خويش به ياد آرد و نماز كند\r\n16 ولى شما عربها زندگى اين جهان مىگزينيد\r\n17 با اينكه جهان ديگر پاينده است و بهتر\r\n18 البتّه اين سخنان بوده در نبشته هاى پيشينيان چه نامه هاى ابراهيم و چه موسى [ كه جملگى همين گفتند 
  ] .\r\nسخن مفسّرين : مجمع : ابن عبّاس گفته است اين سوره بمكّه نازل شده است . ضحّاك گفته است بمدينه . و نوزده آيه است .\r\n« سَبِّحِ اسْمَ - الخ » 1 طبرى : در معنى اين آيه اختلاف است :\r\n1 - بزرگ شمار پروردگار خود را كه از او برتر و بزرگترى نيست . و قتاده گفته است : شنيده‌ايم كه چون پيغمبر اين را مىخواند مىفرمود « سبحان ربّي\r\n","description":"","footnote":"","page_name":" 541 ","page_number":541},
  {"content":"\r\nالاعلى « . و عبد خير گفته است : من شنيدم عليّ عليه السّلام اين را خواند و فرمود » سبحان - الخ « 2 - يعنى پاك بدار نام خداى خود كه به چيز ديگر اين نام بگذارى و مثل مشركين لات و عزّى را خدا بدانى 3 - دور بدار از آنچه مشركين براى او مىگويند 4 - به پاكيزگى نام خداى خود به ياد آر كه با فروتنى و ناچيزى خود او را ياد كنى ، و مقصود از اسم تسميه است كه بجاى مصدر اسم گفته شده است 5 - يعنى به ياد پروردگار خود نماز بگزار كه در آن هنگام از ياد خدا غافل نباشى و با ترس و انديشه ى از خدا باشى . و بهتر اين معنىها همين است كه پاكيزه بدار نام خدا را از اينكه براى بتها و خداهاى مردم آن را به كار برى چون از پيغمبر و اصحاب بما رسيده است كه چون اين آيه را مىخواندند مىگفتند » سُبْحانَ رَبِّي - الخ « پس معلوم مىشود مقصود بزرگ داشت و پاكيزگى نام حقّ است .\r\nمجمع : يعنى بگو « سبحان ربّي الاعلى » . و بعضى گفته‌اند : يعنى از آنچه شايسته ى او نيست پاكيزه اش شمار كه صفات و افعال مذمومه باشد و معنى « الأَعْلَى » برترين قدرتها است كه هر كسى در برابرش بيچاره است .\r\nابو الفتوح نوشته : فرّاء گفت : با مقدر است بر اسم و التقدير « سبّح باسم ربّك » . تسبيح كن بنام خداى يعنى در تسبيح نام خداى بگو .\r\nفخر : نقل شده است كه عائشه ديد عربى بيابانى پيشنماز چند عرب شده است و به نماز چنين مىخواند : « سبّح اسم ربّك الاعلى الَّذي يسّر على الحبلى فاخرج منها نسمة تسعى من بين صفاق و حشا أليس ذلك بقادر على ان يحيي الموتى الا بلى الا بلى » عائشه آنها راى نفرين كرد كه هرگز مردتان از سفر بر نگردد و زنانتان از سختى و فشردگى آسوده نشوند .\r\nصافى : روايت است كه چون اين آيه نازل شد پيغمبر فرمود : در سجدهء نماز اين راى بخوانيد ، و چون « فَسَبِّحْ بِاسْمِ رَبِّكَ الْعَظِيمِ » نازل شد فرمود : اين را در ركوع نماز بخوانيد .\r\n","description":"","footnote":"","page_name":" 542 ","page_number":542},
  {"content":"\r\n\r\n« خَلَقَ فَسَوَّى » 2 فخر : در اين جمله سه احتمال است : 1 - آدمى را راستبال و نيكو آفريد 2 - آدمى را آفريد كه آماده ى همه ى كارهاى حيوانات است و حيوان آفريد كه هر دسته آماده ى كارى است و دسته اى آماده ى كار ديگر كه از هيچيك كار ديگرى ساخته نيست 3 - جانداران را چنان آفريد كه هر كدام را به آنچه نيازمند در زندگى است ببخشيد .\r\n« قَدَّرَ فَهَدى » 3 مجمع : « قدر » بىتشديد قرائت علىّ عليه السّلام است و كسائى چنين خوانده است و ديگران با تشديد و هر دو بيك معنى است . و مقصود اندازه گيرى آفريدگان است در صورت و اعضاء و احتياجات زندگى و راهنمائى آنها بيافتن راه زندگى مادّى و معنوى هر كدام به اندازه ى گنج و نياز خود .\r\n« سَنُقْرِئُكَ فَلا تَنْسى » 6 طبرى : در مقصود از اين آيه اختلاف است :\r\n1 - خداوند به پيغمبر مىگويد : چنان قرآن را به تو ياد ميدهيم كه فراموش نكنى ولى در خواندن آن شتاب مكن . و اين جمله مانند اين آيه است « لا تُحَرِّكْ بِه لِسانَكَ لِتَعْجَلَ بِه » 2 - يعنى تو را تواناى به خواندن قرآن مىكنيم و تو به همه ى آن رفتار كن و چيزى از آن رها مكن . پس « فَلا تَنْسى » يعنى فلا تترك .\r\nمجمع : اقراء بمعنى گوش دادن بقرائت است براى جلوگيرى از خطا و اصلاح آن و معنى جمله اين است : ما مواظب قرائت تو و نگهبان آن هستيم كه خطا نكنى .\r\nنيشابورى : مجاهد و مقاتل و كلبى گفته‌اند : چون آيتى نازل مىشد پيغمبر زبان خود به خواندن آن زياد مىجنباند كه مبادا فراموش شود به اين آيه به آن حضرت اعلام شد كه ما چندان آن را براى تو تكرار كنيم كه محفوظ تو شود .\r\nو روى اين نقل ممكن است مقصود از « سَنُقْرِئُكَ » تقويت حافظه و شرح صدر آن حضرت باشد كه بدون درس و با امّي بودن قرآن محفوظ بماند . و بعضى گفته‌اند « فَلا تَنْسى » نهى است و بايد الف آخر ساقط شود ولى براى رعايت قرينه ى آيات ديگر به اين گونه تلفّظ شده است مانند « الظُّنُونَا و السَّبِيلَا » كه بالف تلفّظ\r\n","description":"","footnote":"","page_name":" 543 ","page_number":543},
  {"content":"\r\n\r\nشده است . و مقصود نهى و جلوگيرى از موجبات فراموشى است و امر به تكرار و مواظبت است .\r\n« إِلَّا ما شاءَ اللَّه » 7 فخر : در مقصود از اين جمله چند احتمالست : 1 - اين جمله استثناء حقيقى نيست چون پيغمبر چيزى از قرآن فراموش نفرمود و براى تعليم و تبرّك آورده شده است كه در برابر هر كار آينده اين جمله را بگويند .\r\n2 - براى فهماندن بمردم است كه ممكن است فراموش شود و محال نيست ولى نخواهد شد مثل اين جمله « لَئِنْ أَشْرَكْتَ لَيَحْبَطَنَّ عَمَلُكَ » يعنى اگر مشرك شوى كار تو نابود است با اينكه آن حضرت مشرك نشد 3 - براى تحريك پيغمبر است بر مواظبت در حفظ قرآن چون بواسطه ى اين استثناء هر آيت قرآن ممكن است فراموش شود براى اينكه خدا نخواهد پس از ترس اين احتمال و امكانش در همه حال مواظب بر آن خواهد بود 4 - مقصود اين است كه هرگز فراموشى نخواهد بود چنان كه كسى با ديگرى گويد در همه ى سرمايه ى من تو شريك هستى مگر آن را كه خدا بخواهد ، و منظور از اين استثناء تأكيد مطلب است نه جدا كردن چيزى و محدود كردن شركت او بمانند اين آيه « خالِدِينَ فِيها ما دامَتِ السَّماواتُ وَالأَرْضُ . . . إِلَّا ما شاءَ رَبُّكَ » يعنى تا آسمان و زمين بر جا است آنها در آتش هستند مگر كه خدا بخواهد . و معلوم است كه اين استثناء تأكيد و تثبيت بيشترى است براى بقاى در آتش 5 - ممكن است مقصود اين باشد كه هرگز فراموش نمىكنى مگر آن را كه خدا بخواهد مدت كمى فراموشت شود و باز بيادت آيد 6 - مقصود اين است كه فراموش نمىكنى مگر آن را كه خدا بخواهد از يادت ببرد و آن را نسخ كند كه نه بخوانى و نه به آن رفتار كنى و اين سخن مقاتل است كه مىشود هم قرائت و هم حكم نسخ شود . 7 - يعنى مگر آن مستحبات و چيزهاى غير لازم در دين را كه اهميّت ندارد خدا بخواهد از يادت ببرد و زيانى بدين و پيغمبرى تو ندارد مجمع : بعضى گفته‌اند : معنى اين است : مگر آن را كه خدا بخواهد در آينده به تو نازل كند و بوقت ديگر محوّل شده است اكنون تو آن را مخوان .\r\n","description":"","footnote":"","page_name":" 544 ","page_number":544},
  {"content":"\r\n\r\nتأويلات : يعنى مگر آن را كه خدا بخواهد از يادت ببرد و اندوخته شود براى هنگامى كه به مقام محمود برسى و آنگاه به تو افاضه شود كه شايستهء استفادهء از آن باشى .\r\nروح البيان : از امام صادق عليه السّلام روايت شده است كه پيغمبر اگرچه خطَّ نمىنوشت ولى نوشته ها را مىخواند بدون تعلَّم خطَّ و سر چشمه ى كمالات بود كه بنويسندگان قوانين خطَّ مىآموخت و ريزه كاريهاى صنعت و هنر را به هنرمندان و صنعتگران ياد ميداد .\r\nروح المعانى : از امام صادق ( ع ) نقل است كه پيغمبر خطَّ مىخواند ولى نمىنوشت .\r\n« إِنَّه يَعْلَمُ الْجَهْرَ - الخ » 7 فخر : اين آيه دو معنى مىشود : 1 - خدا ميداند آنچه را تو بآشكار با جبرئيل مىخوانى و ميداند آنچه بدل دارى از ترس فراموشى قرآن پس مترس كه ما نگهبانيم 2 - خدا ميداند نهان و آشكار خير و صلاح را پس آنچه نبايد بخوانى و به فراموشى رها كنى و نسخ شود براى مصلحت مردم است .\r\n« وَنُيَسِّرُكَ لِلْيُسْرى » 8 مجمع : ابو مسلم گفته است : يعنى مهربانى و پشتيبانى خود را براى تو آسان ميكنيم تا بر كارت پايدار بمانى و دشوارى در كارت نماند . و معنى يسرى آسانى كار خوب است .\r\nفخر : در اين آيه چند احتمال است : 1 - ابن مسعود گفته است يسرى بمعنى بهشت است و مقصود اين است كه براى تو آسان مىكنيم هر كارى كه تو را ببهشت رساند 2 - وحى را بر تو آسان مىكنيم تا بتوانى به ياد خود نگهدارى و به كار ببرى 3 - جمله ى « نيسّر » عطف است بر « سنقرء » يعنى يادت ميدهيم كه فراموش نكنى و راه آسانتر و ساده تر براى حفظ قرآن به تو مىنمائيم و اين معنى بهتر است . اگر اعتراض شود كه در گفتگوها مىگويند : فلان كار را براى فلان كس آسان كرديم . چرا در اين آيه به عكس مرسوم گفته شده است ؟ جواب اين\r\n","description":"","footnote":"","page_name":" 545 ","page_number":545},
  {"content":"\r\nاست : كه اين عبارت را قرآن چنين انتخاب كرده است و در گفته ى پيغمبر نيز هست « اعملوا فكلّ ميسّر لما خلق له » يعنى كار كنيد كه هر كس به آسانى انجام مىدهد آنچه را كه براى آن آفريده شده است . و در اين گونه سخن لطفى است چون تا كسى اقدام بكارى نكند آن كار انجام نميشود و چون اقدام كرد انجام خواهد شد پس شخص كار را آسان كرده است نه كار براى شخص آسان شده است پس خداوند پيغمبر را براى كار آماده كرده نه كار تبليغ را براى پيغمبر . و جهت اينكه « نُيَسِّرُكَ » به صيغه ى متكلَّم جمع گفته شده اينست كه اين نون را نون تعظيم مىنامند مثل « إِنَّا أَنْزَلْنا . . . - نَحْنُ نَزَّلْنَا . . . - إِنَّا أَعْطَيْناكَ » تا بفهماند عظمت و بزرگى فاعل و فعل او را كه هم بزرگ است و هم كار بزرگ كرده است .\r\nروح البيان : با اينكه در آيت ديگر از موسى نقل شده است « يَسِّرْ لِي أَمْرِي » يعنى كار پيغمبرى من را آسان كن . اينجا بر خلاف آن گفته شده است براى كار آسان پيغمبرى تو را موفّق و آماده مىكنيم تا نشان داده شود كمال توانائى پيغمبر بر آسان كردن كار انجام مأموريّت خود كه ملكه ى راسخهء نفسانى آن حضرت شده است و گويا آسان كردن كار در سرشت و نهاد آن حضرت بوده است .\r\nفى ظلال : اين جمله بشارتى است براى پيغمبر ( ص ) و مردم نمودارى است از خاصيّت دين اسلام و حقيقت ادّعاى آن حضرت و سازش اسلام با زندگى انسانى و ارزش آن در نظام وجود . خداوند كه پيغمبر را آماده براى آسانى نمود او هم در همه ى كارهاى زندگى آن راه پيش مىگرفت كه آسانتر و ساده تر بود . در پوشاك بهر وقت آنچه آسانتر و فراهم بود مىپوشيد : گاه كلاه ، گاه عمامه ، گاه عمامه روى كلاه ، گاه گيسو از پشت مىآويخت و گاه موى بلند نداشت از هر گونه لباس بهر وقت به دستش مىرسيد مىپوشيد . در خوراك به آنچه بود مىساخت و آنچه نبود نمىخواست . بخارى نقل كرده است كه آن حضرت فرمود « انّ هذا الدّين يسر و لن يشاد الدّين احد الَّا غلبه » يعنى اسلام دينى ساده و آسان\r\n","description":"","footnote":"","page_name":" 546 ","page_number":546},
  {"content":"\r\n\r\nاست كه هر كس پيرايه اى به آن بست نابودش نموده ، و نيز نقل است كه فرمود « يسّروا و لا تعسّروا » يعنى كار راى آسان بگيريد و بر خود دشوار نكنيد . و هم فرمود : « رحم اللَّه رجلا سمحا اذا باع و اذا اشترى و اذا اقتضى » يعنى خدا بيامرزد آن راى كه در خريد و فروش و خواهش با مردم بگذشت و مردانگى رفتار كند . « المؤمن هيّن ليّن انّ ابغض الرّجال الى اللَّه الألدّ الخصم » يعنى رفتار مؤمن با آسانى است و نرمى و بدترين مردم به پيشگاه خداوند آن است كه سر - سخت است و لجوج باشد . و چنان از دشوارى و سختى رو گردان بود كه اين گونه كلمات و نامها بد و ناپسندش بود چنان كه مردى گفت نام من حزن است به فتح حاء - بمعنى زمين ناهموار و سخت - فرمود : خود راى سهل بنام . و زنى به نام عاصيه راى جميله نام داد . ترمذى نقل كرده است كه فرمود « انّ المعروف ان - تلقى اخاك بوجه طلق » يعنى كار نيك آن بود كه با روى گشاده رو به روى دوست خود روى . و روش آن حضرت همگى صحنه هائى از گذشت و نرمى و آسانگرفتن كارهاى زندگى است يك نمونه آن كه روزى عربى بيابانى آمد و چيزى خواست و آن حضرت داد و پرسيد به تو نيكى كردم يا نه ؟ او گفت : نه ، كه خير نبينى مردم از سخن او خشمگين شدند و به او در آويختند ، پيغمبر اشاره فرمود كه آرام باشيد و خود به خانه رفت و بدنبال عرب فرستاد و چيزى بيشتر به او داد و پرسيد :\r\nبه تو نيكى كردم ؟ گفت : بلى ، خدا به تو پاداش نيك دهد . پيغمبر به او فرمود :\r\nچون ديروز آن سخن گفتى و مردم راى از تو بد آمد همين كه گفتى برو و بجلوشان بگوى تا از تو خشنود شوند . روز بعد او آمد و پيغمبر فرمود : من به اين عرب چيزى دگر دادم و گمان است كه راضى شده است . او گفت : بلى خدا به تو پاداش خوب دهد . آنگاه پيغمبر روى با مردم كرد و فرمود : داستان من و اين عرب داستان كسى است كه شترش گريخت و مردم دنبالش كردند و حيوان بيشتر فرارى شد و او فرياد كرد دنبالش نكنيد و به من گذاريد كه بهتر مىدانم با او چه كنم و خود جلو رفت و از گياه خشك زمين برداشت و بجلو او داشت تا اندكاندك\r\n","description":"","footnote":"","page_name":" 547 ","page_number":547},
  {"content":"\r\n\r\nبه طرف او آمد و خوابيد و او پالانش كرد و سوارش شد . اگر من مىگذاشتم كه او همان سخنان خود بگويد و شما با او در آويزيد او راى مىكشتيد .\r\n« فَذَكِّرْ إِنْ نَفَعَتِ » 9 فخر : پس از آنكه به پيغمبر اعلام شد كه كار رهبرى تو به آسانى فراهم كنيم دستور داده شد كه كار خود را دنبال كن و مردم را يادآور حقّ باش و مقصود از جمله ى « إِنْ نَفَعَتِ » يعنى اگر يادآورى سود دهد نه اين است كه اگر سود ندهد يادآورى مكن چون كلمه ى « ان » نمىفهماند كه اگر نتيجهء شرط نبود كار هم نباشد چون در چند جاى قرآن به اين گونه گفته شده است مثل « لا جناح عليكم أَنْ تَقْصُرُوا مِنَ الصَّلاةِ إِنْ خِفْتُمْ » يعنى باكى نيست كه نماز را كوتاه كنيد اگر ترسيديد و مقصود دو ركعت نماز خواندن در سفر است با اينكه ميتوان در سفر نماز به دو ركعت خواند گرچه ترس نباشد . پس كلمه ى ان بمعنى شرط نيست كه اگر ترس نبود نبايد نماز به دو ركعت خوانده شود . و مثل « وَإِنْ . . .\r\nلَمْ تَجِدُوا كاتِباً فَرِهانٌ مَقْبُوضَةٌ « كه بدنباله ى آيت جلو است كه اگر وام داديد نوشته بگيريد به اين جمله گفته شده است اگر نويسنده نبود چيزى بگروگان بگيريد و معنى آن نه اين است كه اگر نويسنده بود گروگان نبايد گرفت . پس معنى جمله اين است پند بده كه البتّه سودمند است . و ممكن است قسمت ديگر جمله آورده نشده است يعنى » و ان لم تنفع « چه سود دهد يا ندهد وظيفه ات يادآورى است و پند ، معنى ديگر اين است كه يادآورى كن اگر سود دهد و به اين جمله مىخواهد وادار به اين كار كند چنان كه مىگويند : اگر خردمند باشى كه من براى تو توضيح دادم ، و ممكن است براى جلوگيرى نگرانى پيغمبر باشد كه آنچه يادآورى مىكرد آنها بر سرسختى خود مىافزودند به اين آيه كه گفته شده است نگران مباش و هر كس پندپذير بود يادآورى كن مثل اين آيه » فَذَكِّرْ بِالْقُرْآنِ مَنْ يَخافُ وَعِيدِ « يعنى آنكس را به قرآن يادآورى كن كه از بيمآورى بترسد ابو السعود : ممكن است كلمه ى » ان « بمعنى » اذ « باشد يعنى چو ياد - آورى سودمند است و ممكن است بمعنى » ما « باشد يعنى بگو تا آنكه سود دهد .\r\n","description":"","footnote":"","page_name":" 548 ","page_number":548},
  {"content":"\r\n\r\nلأَشْقَى « 11 مجمع : يعنى آنكه نافرمانيش بيشتر است چون ممكن است كافر باشد و بتپرست . ابو مسلم گفته است : آنكه حقّ را بباطل مىپوشد شقىتر است از آنكه ز حقّ دورى مىكند .\r\nفخر : چون مردم سه دسته هستند : يا عارف و حقّ شناسند و يا بىخبر و دو دل هستند كه نه سودى و نه زيانى بحقّ پرستان دارند . دگر آنها كه در برابر حقّ ايستادگى و معارضه دارند و دشمنى مىكنند البتّه دسته ى اوّل سعيد است و دوّم اندك شقاوتى دارد و سوّم اشقى است و ممكن است كلمه ى اشقى بمعنى فزونى نباشد مثل « هُوَ أَهْوَنُ عَلَيْه » بمعنى « هو هيّن عليه » است كه بر خداوند هر چيزى سبك است و غلط است كه چيزى سبكتر باشد .\r\n« النَّارَ الْكُبْرى » 12 مجمع : حسن بصرى گفته است : نار كبرى آتش جهنّم است در برابر آتش دنيا كه آتش كوچك است و كم .\r\nتأويلات : اشقى آن كس است كه آماده ى حقّ پذيرفتن نيست و از آن در پرده است و دلش از آن دور شده است و اين در برابر آن كس است كه آماده ى پذيرش حقّ است ولى تيرگيهاى صفات نفسانى چون كبر و حسد دلش را از ياد حقّ در پرده كرده است و نار كبرى آتش حرمان و در پرده بودن از حقّ است در دنبال دل به غير خدا سپردن و مشرك شدن . و نيز آتش قهر خداوندى است در هنگام صفات نفسانى چون خشم و خواستن و نيز نار كبرى آتش غضب خداوندى است در مقام افعال و كارهاى نفسانى چون زدن و كشتن و بستن و بردن و آخرين نار كبرى آتش جهنّم است كه نتيجه ى زندگى اشقياء است در همهء چهار مرحله ى وجود كه مرحله ى ملك و ملكوت و جبروت و لاهوت است و هميشگى است و ناگزير چون نابودى و عدم در آن تصوّر ندارد .\r\n« أَفْلَحَ مَنْ تَزَكَّى - الخ » 14 طبرى : در مقصود از اين آيه اختلاف است :\r\n1 - رستگار شد آنكه روان خود از شرك و بتپرستى پاكيزه كرد و « لا إِله إِلَّا اللَّه » گفت 2 - آنكه زكات مالش را داد 3 - آنكه فطره ى روزه داد . و نقل است كه\r\n","description":"","footnote":"","page_name":" 549 ","page_number":549},
  {"content":"\r\nمردم مدينه صدقه اى بهتر از فطره و آب دادن نمىدانستند . و در معنى جملهء آخر آيه « فَصَلَّى » نيز اختلاف است : 1 - مقصود نماز شبانه روزى است 2 - نماز عيد است 3 - بمعنى اصلى صلاة و ذكر است كه دعا و ياد خدا باشد .\r\nفخر : به جمله ى « ذَكَرَ اسْمَ رَبِّه » فقهاء استدلال كرده‌اند كه تكبيرة - الاحرام پيش از نماز واجب است چون جمله ى « فَصَلَّى » بعد از آن است و ابو - حنيفه گفته است : چون حرف « فاء » ميان دو جمله آورده شده است معلوم مىشود كه تكبيره الاحرام جزء نماز نيست و چون ذكر ربّ گفته شده است و مقيّد به تكبير نشده است پس افتتاح نماز بهر يك از اسماء خدا جايز است . ولى حقّ اين است كه مقصود بطور كلَّى به ياد خدا بودن و نماز خواندن است و خصوص تكبير گفتن و دنبال آن به نماز پرداختن نيست .\r\n« تُؤْثِرُونَ » 16 مجمع : با تاء به صيغه ى خطاب بمردم خوانده‌اند و با ياء به صيغه ى غايب يعنى آن اشقيا بر مىگزينند .\r\n« إِنَّ هذا لَفِي - الخ » 18 ابو الفتوح : يعنى اين گفته ها در كتابهاى پيشينيان است كه ابراهيم و موسى باشند و در حديث است كه بصحف ابراهيم گفته شده است : خردمند بايد زبان خود در اختيار داشته باشد و وقت شناس باشد و پيوسته در كار خود باشد و روى دلش به آن باشد .\r\nفخر : در مقصود از كلمه ى « هذا » سه قول است : 1 - تمام مطالب اين سوره در كتابهاى آسمانى پيشين بوده است چون جمله ى آن توحيد است و نبوت است و بيم و نويد و اعمال نيك 2 - مقصود آيت « قَدْ أَفْلَحَ مَنْ تَزَكَّى » است چون نقل است ابو ذرّ از پيغمبر پرسيد : آيا اكنون هم از گفته هاى صحيفه هاى ابراهيم و موسى چيزى هست ؟ فرمود : اين آيه را بخوان « قَدْ أَفْلَحَ - الخ » 3 - اشاره است بنزديكترين آيه « وَالآخِرَةُ خَيْرٌ - الخ » . و روايت است كه أبو ذر از پيغمبر صلَّى اللَّه عليه و آله پرسيد : كتاب آسمانى چند بوده است ؟ فرمود : صد و چهار كتاب .\r\n","description":"","footnote":"","page_name":" 550 ","page_number":550},
  {"content":"\r\n\r\n\r\n\r\nمجمع : نقل است كه ابو ذرّ از پيغمبر صلَّى اللَّه عليه و آله و سلَّم پرسيد چند پيغمبر بوده‌اند ؟\r\nفرمود : صد و بيست و چهار هزار كه چهار نفر آنها از عرب بوده‌اند : هود و صالح و شعيب و پيغمبر تو .\r\nروح البيان : در تيسير است كه چون در اين آيه گفته هاى كتب ابراهيم و موسى همين جمله هاى قرآن شمرده شده است پس نماز به غير عربى درست است چون همان گفته هاى قرآن است كه به زبان ديگر به نماز آورده مىشود چنان كه در آيت ديگر است « وَإِنَّه لَفِي زُبُرِ الأَوَّلِينَ » يعنى آن در كتب پيشينيان است با اينكه همان كلمات در آن كتب نبوده است پس ترجمه ى حمد و سوره همان است كه در قرآن است اگرچه لفظ آن نيست . اين سخن درست نيست چون آنچه پيغمبر صلَّى اللَّه عليه و آله و سلَّم خود انجام داده و دستور فرموده است خواندن سوره ى الحمد است و يكى ديگر از سوره هاى قرآن ولى اين را كه بترجمه ها نوشته مىشود كسى قرآن نمىنامد . مترجم ) .\r\nسخن ما : 1 - آيت ششم و هفتم « سَنُقْرِئُكَ - الخ » شايد مقصود از جمله ى « إِلَّا ما شاءَ » اين باشد : چون موضوع قرائت معيّن نشده است پس آنچه قرآن است و وسيله ى پيغمبرى فراموش نمىشود ولى آنچه خدا بخواهد كه مردم رهبرى شوند نه بالفاظ و جمله هاى مخصوص قرآنى مانند خطبه ها و كلمات قصار شايد كه فراموش شود . و اين معنى ما غير از آن است كه در آخر آنچه امام فخر گفته است از او نقل كرديم چون او مطالب مستحبّ و غير لازم در دين را گفته ولى آنچه او گفته مطالبى است كه عنوان قرائت ندارد و ما طورى مىگوئيم كه در شمار خواندنيها باشد ولى نه بعنوان قرآن تا فراموشى آن جايز باشد .\r\nسورهء غاشيه - 88\r\nبِسْمِ اللَّه الرَّحْمنِ الرَّحِيمِ\r\nهَلْ أَتاكَ حَدِيثُ الْغاشِيَةِ ( 1 ) وُجُوه يَوْمَئِذٍ خاشِعَةٌ ( 2 ) عامِلَةٌ ناصِبَةٌ ( 3 ) تَصْلى ناراً حامِيَةً ( 4 )\r\nتُسْقى مِنْ عَيْنٍ آنِيَةٍ ( 5 ) لَيْسَ لَهُمْ طَعامٌ إِلَّا مِنْ ضَرِيعٍ ( 6 ) لا يُسْمِنُ وَلا يُغْنِي مِنْ جُوعٍ ( 7 ) وُجُوه يَوْمَئِذٍ ناعِمَةٌ ( 8 ) لِسَعْيِها راضِيَةٌ ( 9 )\r\nفِي جَنَّةٍ عالِيَةٍ ( 10 ) لا تَسْمَعُ فِيها لاغِيَةً ( 11 ) فِيها عَيْنٌ جارِيَةٌ ( 12 ) فِيها سُرُرٌ مَرْفُوعَةٌ ( 13 ) وَأَكْوابٌ مَوْضُوعَةٌ ( 14 )\r\nوَ نَمارِقُ مَصْفُوفَةٌ ( 15 ) وَزَرابِيُّ مَبْثُوثَةٌ ( 16 ) أفَلا يَنْظُرُونَ إِلَى الإِبِلِ كَيْفَ خُلِقَتْ ( 17 ) وَإِلَى السَّماءِ كَيْفَ رُفِعَتْ ( 18 ) وَإِلَى الْجِبالِ كَيْفَ نُصِبَتْ ( 19 )\r\nوَ إِلَى الأَرْضِ كَيْفَ سُطِحَتْ ( 20 ) فَذَكِّرْ إِنَّما أَنْتَ مُذَكِّرٌ ( 21 ) لَسْتَ عَلَيْهِمْ بِمُصَيْطِرٍ ( 22 ) إِلَّا مَنْ تَوَلَّى وَكَفَرَ ( 23 ) فَيُعَذِّبُه اللَّه الْعَذابَ الأَكْبَرَ ( 24 )\r\nإِنَّ إِلَيْنا إِيابَهُمْ ( 25 ) ثُمَّ إِنَّ عَلَيْنا حِسابَهُمْ ( 26 )\r\n","description":"","footnote":"","page_name":" 551 ","page_number":551},
  {"content":"\r\nمعنى لغات : « غاشية » رستاخيز ، پيش آمد و حادثه ى ناگوار . « آنِيَةٍ » از مصدر انى بفتح اوّل و سكون دوّم بمعنى نزديكى ، آمادگى ، رسيدن و خوردنى شدن روئيدنيها چون ميوه و سبزى . « ضَرِيعٍ » گياه خاردار .\r\nترجمه : بنام خداى بخشنده بآفريدگان مهربان بمؤمنان\r\n1 اى محمّد دانى آن روز فراگير همگان چگونه بود ؟\r\n2 چهره هائى خوار است\r\n3 برنج كار گرفتار است\r\n4 به آتش سوزان وادار است\r\n5 ز چشمه ى آب نزديك به جوش بنوشانندشان\r\n6 خوراكى ندارند\r\n7 جز گياهى كه نه فربه كند و نه جلوگير گرسنگى شود\r\n8 چهره هاى ديگرى به آن روز در ناز و خوشى بوند\r\n9 و از كار خود خشنود\r\n10 در بهشتى بالا و ارزنده\r\n11 كه در آن بيهوده سخن به گوش كس نرسد\r\n12 با چشمه ى آب روان\r\n13 و تختها بلند شده\r\n14 و كوزه هاى شراب در جاى خود نهاده\r\n15 و بالشها برديف شده\r\n16 و فرشها بهر سو گسترده [ اگر شما عربها اين خوشيها باور نداريد 
  ]\r\n17 پس چرا بشتر نمىنگريد به اين گونه آفريده\r\n18 و\r\n","description":"","footnote":"","page_name":" 552 ","page_number":552},
  {"content":"\r\nبه آسمان كه چگونه بالا رفته است\r\n19 و اين كوهها چگونه بر جاى نهاده\r\n20 و به اين زمين چنين هموار [ كه هر يك نشانه ى قدرت خداوند است 
  ]\r\n21 پس اى محمّد تو پندشان ده كه كار تو همين است\r\n22 و گماشته بر آنان نباشى\r\n23 و آنكه كافر شد و رو گردان ز تو پندت سودش ندهد\r\n24 و ز آن پس خداوند به آزار بزرگتر گرفتارش كند\r\n25 چون بازگشت همگىشان بسوى ما بود\r\n26 و ز ان پس شمار كارشان بر ما است .\r\nسخن مفسّرين : مجمع : اين سوره بيست و شش آيه است كه همگى بمكّه آمده است .\r\n« الْغاشِيَةِ » 1 طبرى : 1 - ابن عبّاس گفته است : يعنى روز رستاخيز .\r\n2 - سعيد بن جبير گفته است : يعنى آتشى كه فراگير روى كافران است .\r\n« وُجُوه - الخ » 2 مجمع : 1 - يعنى بعضى صاحبان صورت كه كافرند و چون بيچارگى و خوارى در صورت نمايان مىشود بجاى « كافرون » « وُجُوه » گفته شده است 2 - مقصود از وجوه اعيان و بزرگان است چنان كه عرب مىگويد « جاءني وجوه بني تميم » يعنى بزرگان بنى تميم نزد من آمدند .\r\n« عامِلَةٌ ناصِبَةٌ » 3 فخر : اين دو كلمه سه جور معنى شده است 1 - يعنى چهره هائى خوار و ذليل هستند كه در دنيا كار كردند و رنج بيهوده كشيدند چون در دين باطل بودند و اعتقاد بر خلاف داشتند و آنچه عبادت كردند و رنج بردند بسزاشان گرفتار آتش و خوارى مىشوند 2 - چهره هائى در آن جهان خوار است و در كار رنجآور است كه كافران باشند و آنها را در زير زنجيرهاى آتشين وادار به بالا رفتن از كوههاى آتشين مىكنند كه كار مىكنند و رنج مىبرند 3 - آنها كه در دنيا خاشع و فرو تن بودند و كارى مىكردند كه بر خلاف دستور حقّ بود در آن جهان برنج كار خود گرفتارند .\r\n« تَصْلى ناراً » 4 مجمع : با فتح تاء به صيغه ى معلوم و با ضمّ به صيغه ى مجهول خوانده‌اند چون بهر دو گونه در قرآن آمده است مثل « سَيَصْلى ناراً » و\r\n","description":"","footnote":"","page_name":" 553 ","page_number":553},
  {"content":"\r\n\r\n« ثُمَّ الْجَحِيمَ صَلُّوه » كه در اوّل يك مفعولى است يعنى به آتش نزديك مىشود و در دوّم دو مفعولى است يعنى وادار به آتش مىشود .\r\n« عَيْنٍ آنِيَةٍ » 5 طبرى : 1 - حسن بصرى گفته است : يعنى چشمه اى كه گرمى آب آن به آخرين درجه رسيده است 2 - ابن زيد گفته است : يعنى چشمه ى حاضر و آماده .\r\n« مِنْ ضَرِيعٍ » 6 ابو الفتوح : 1 - مجاهد و قتاده گفته است گياهى است چسبيده به زمين كه عرب آن را ستبرق مىگويد و چون خشك شود ضريع مىنامد و ما آن را شتر خواره مىگوئيم كه بدتر خوراكى است 2 - ابن زيد گفت : ضريع بوته ى خار بىبرگ است و اينكه به قرآن است مقصود خار از آتش است 3 - كلبى گفت : گياهى است كه خشك آن را هيچ حيوانى نمىخورد 4 - سعيد جبير گفت ضريع سنگ است 5 - عبد اللَّه عبّاس گفت : چيزى است كه موج در كنار دريا مىافكند و مردم يمن آن را ضريع مىنامند 6 - عبد اللَّه عبّاس از پيغمبر ( ص ) نقل كرد : چيزى است به صورت گياه از صبر تلختر و از مردار گنده تر و از آتش سوزانتر و مفسّرين گفته‌اند : چون اين آيه آمد مشركين گفتند : شترهاى ما به خوردن ضريع فربه مىشوند بدنبال اين سخنشان اين آيه آمد « لا يُسْمِنُ وَلا يُغْنِي مِنْ جُوعٍ » « جَنَّةٍ عالِيَةٍ » 10 فخر : ممكن است مقصود بهشت بلند باشد چون با اشكوبهاى چند روى يكدگر است . و ممكن است برترى معنوى و شرف و ارزندگى باشد .\r\n« لا تَسْمَعُ فِيها لاغِيَةً » 11 طبرى : 1 - ابن عبّاس گفته است : يعنى سخن بيهوده و رنجآور 2 - قتاده گفت : يعنى بيهوده و دشنام نمىشنوند .\r\nمجمع : با ضمّ تاء و رفع « لاغِيَةً » خوانده‌اند تا فعل مجهول غايب باشد و عموم قاريها با فتح تاء به صورت معلوم خطاب خوانده‌اند و نصب لاغية و هر دو استعمال شده است .\r\n« سُرُرٌ مَرْفُوعَةٌ » 13 ابو السعود : يعنى بلند مرتبه و ارزنده و يا بالا رفته\r\n","description":"","footnote":"","page_name":" 554 ","page_number":554},
  {"content":"\r\n\r\nكه بلندى پايه و برترى از سطح زمين باشد .\r\n« أفَلا يَنْظُرُونَ إِلَى الإِبِلِ - الخ » 17 ابو الفتوح : چون اوصاف بهشت گفته شد و تختهاى بلند آن كافران تعجّب كردند كه چگونه بر آن تختها بالا ميروند ؟ اين آيات آمد كه شتر با آن بلندى بار نهادن و سوار شدن بر آن آسان است . و چون براى عرب عزيزترين حيوانات شتر است و هميشه در جلو چشم او از اين روى براى نماياندن قدرت حق از آن نام برده شده است كه استفاده هاى گوناگون دارند و گفته‌اند : مقصود از ابل ابر است ولى در لغت و استعمال عرب قرينه اى بر آن نيست .\r\nفخر : از برتريهاى شتر بر دگر حيوانات خاصيّت راهيابى او است كه خود آن را ديدم بسفرى در بيابان دور از آبادى راه را گم كرديم شتر نرى را جلو كاروان رها كردند و آن حيوان از اين سوى به آن سوى مىرفت و تپه ها و پشته ها را مىپيمود و كاروان بدنبالش روان بود تا پس از مدّتى دراز به راه رسيد و همگى در عجب بوديم كه چگونه اين حيوان پيچ و خمها و پست و بلنديها را در خاطر خود سپرده و راه را پيدا كرده است با اينكه يك بار از آنجا گذشته است ، و خردمندان از پيدا كردن آن عاجز بودند .\r\nتفسير حسينى : پير رومى قدّس سرّه فرموده : رباعى :\r\n\r\nبر خوان افلا ينظر تا قدرت ما بينى\r\nيك ره بشتر بنگر تا صنع خدا بينى\r\n\r\n\r\nدر خار خورى قانع در باركشى راضى\r\nاين وصف اگر جوئى در اهل صفا بينى\r\n\r\n« فَذَكِّرْ » 21 مجمع يعنى مردم را به نعمتهاى حقّ و وجوب شكر او يادآور باش ، ابو مسلم گفته است : يعنى اين آيات را بيادشان آور و وادار - شان كن كه به آن استدلال كنند . و جملهء بعد « بِمُصَيْطِرٍ » يعنى تو بر دلهاشان مسلَّط نيستى كه ايمان را به آن داخل كنى و اگر كسى نپذيرفت تو مسئول نيستى .\r\nو بعضى گفته‌اند : يعنى تو مسلَّط نيستى تا بتوانى مجبورشان كنى بر مسلمانى .\r\nو اين آيه بآيات امر بجهاد نسخ شده است . ولى اين معنى و نسخ آن درست\r\n","description":"","footnote":"","page_name":" 555 ","page_number":555},
  {"content":"\r\n\r\nنيست چون امر بجهاد براى ايمان پذيرفتن در دل نيست و هميشه اين يادآورى لازم است و آنكه بدل نپذيرد گناهى بر پيغمبر نيست .\r\nابو الفتوح : كلمه ى « بمسيطر » با سين قرائت ابو عمر و كسائى است .\r\n« إِلَّا مَنْ تَوَلَّى - الخ » 23 طبرى : اين آيه دو جور معنى شده است :\r\n1 - يعنى تو يادآورى كن مگر آنكه پشت به تو كرد و كافر شد كه لايق پند و تربيت نيست و خدا عذابش مىكند 2 - اين استثناى منقطع است و معنى اين است تو چيره بر آنها نيستى ولى آنكه پشت كرد و كافر شد خدا او را به شكنجهء بزرگ شكنجه مىكند و نشانه ى استثناى منقطع اين است كه بجاى الَّا اگر انّ بگذارند معنى درست باشد چنان كه در اينجا مىشود گفت : البتّه آنكه روىگردان شد خدا به عذاب بزرگ گرفتارش مىكند ليكن در مثل سار القوم الَّا عليّ نميشود گفت همه رفتند البتّه عليّ زيرا اين استثناى حقيقى است .\r\n« الْعَذابَ الأَكْبَرَ » 24 مجمع : يعنى هميشه در آتش خواهد بود و آن بزرگتر آزار و گرفتارى است . چون در اين جهان گرفتار گرسنگى و اسارت و كشتن و جنگ و غارت بودند در آن جهان آنچه ببينند از اين بزرگتر است . و ابن مسعود چنين خوانده است « فانّه يعذّبه اللَّه » .\r\n« إِلَيْنا إِيابَهُمْ » 25 فخر : ايّاب با تشديد ياء خوانده شده است . در كشّاف گفته است : وزن آن فيعال است و مصدر ايّب بر وزن فيعل و ريشه ى آن اياب است و ممكن است اصل آن اواب بر وزن فعال باشد و به صورت ايواب مانند ديوان تلفّظ شده است كه از دوّن گرفته شده و بعد از آن باعلال سيّد اعلال شده است كه « سيود » بوده است و چون واو و ياء متّصل بهم بوده است و اوّلى ساكن واو را تبديل بياء كرده‌اند و سيّد تلفّظ كرده‌اند چنان كه مرضىّ و معنيىّ اسم مفعول است و بايد مرضوى و معنوى باشد به همين قاعده به اين صورت تلفّظ مىكنند .\r\n« ثُمَّ إِنَّ عَلَيْنا » 26 روح البيان : كلمه ى ثمّ براى تأخّر زمانى نيست\r\n","description":"","footnote":"","page_name":" 556 ","page_number":556},
  {"content":"\r\n\r\nچون بازگشت مردم و حسابشان هميشگى است و پس و پيش ندارد و براى تأخّر برتبه است كه چون برگشت بسوى حقّ به حساب او مىرسند يعنى مقام حساب برتر از مقام بازگشت است . و ابو بكر بن طاهر گفته است : بنگر برحمت حقّ كه پس از آن جمله هاى بيم آور چگونه مهربانى خود نمودار كرده است كه بازگشت آنان را به پيشگاه خود كرده است و رسيدگى بشمار كارشان با خويشتن نموده است ، پس سزاوار است آدمى در پناه اين دو بخشش بزرگ بهر دو جهان شاد باشد و آسوده زيست كند و با پر افتخار به اين دو خطاب بآسمانها پرواز كند . ولى اينكه ابو بكر بقلى گفته است براى عارفى درست است كه از راه مكاشفه لذّت آن بيابد ولى عوام را شايسته نيست كه به اين سخنان مغرور شوند و به راه باطل بروند .\r\nسخن ما : اين سوره خوب نمودار است كه به مكه نازل شده بلكه به دوران نخستين اسلام چه از آغاز تا بانجام بيم است و نويد و صحنه هاى جوربجور رستاخيز و اين گونه سخن جز با كافران نيست تا خبردار شوند به دو راهى كفر و و ايمان مانده‌اند ز سوئى نادانى و تعصّب ، ز سوئى سخن پيغمبر ( ص ) و آيات قرآن و بهر سو روند مزد آن برند . و ز ان پس براى دريافت حقيقت و پذيرش سخن پيغمبر وادار شده‌اند بآفريدگانى كه بس بزرگ هستند و پيوسته در جلو چشم دارند بنگرند چه قدرتى اين شتر با اين بزرگى را آفريده كه هستى ايشانرا به آن پيوند نموده است و يا اين آسمان بلند كه هميشه چشم به آن دارند تا روزى آبى بر سرشان بريزد و تشنگىشان بنشاند و هم كوههاى سياه سوزان و زمينهاى پهناور هموار از كجا آمده و با چه توانى فراهم شده است ؟ آنكه بنگرد و باريكبين در اينها شود دريابد كه از خردى نمودار شده است و قدرتى كه تواند هر كسى را بسزاى كفر و ايمانش رساند . و در آخر سوره روى سخن با پيغمبر ( ص ) شده است كه اگر مردم به تو نگرويده‌اند و مسلمانى نمودار نشده است غمگين مباش كه در آفرينش ما كار تقسيم شده است : پند از تو پذيرش از مردم و مزدشان با ما شده است .\r\n","description":"","footnote":"","page_name":" 557 ","page_number":557},
  {"content":"\r\n\r\nسورهء فجر - 89\r\nبِسْمِ اللَّه الرَّحْمنِ الرَّحِيمِ\r\nوَ الْفَجْرِ ( 1 ) وَلَيالٍ عَشْرٍ ( 2 ) وَالشَّفْعِ وَالْوَتْرِ ( 3 ) وَاللَّيْلِ إِذا يَسْرِ ( 4 )\r\nهَلْ فِي ذلِكَ قَسَمٌ لِذِي حِجْرٍ ( 5 ) ألَمْ تَرَ كَيْفَ فَعَلَ رَبُّكَ بِعادٍ ( 6 ) إِرَمَ ذاتِ الْعِمادِ ( 7 ) الَّتِي لَمْ يُخْلَقْ مِثْلُها فِي الْبِلادِ ( 8 ) وَثَمُودَ الَّذِينَ جابُوا الصَّخْرَ بِالْوادِ ( 9 )\r\nوَ فِرْعَوْنَ ذِي الأَوْتادِ ( 10 ) الَّذِينَ طَغَوْا فِي الْبِلادِ ( 11 ) فَأَكْثَرُوا فِيهَا الْفَسادَ ( 12 ) فَصَبَّ عَلَيْهِمْ رَبُّكَ سَوْطَ عَذابٍ ( 13 ) إِنَّ رَبَّكَ لَبِالْمِرْصادِ ( 14 )\r\nفَأَمَّا الإِنْسانُ إِذا مَا ابْتَلاه رَبُّه فَأَكْرَمَه وَنَعَّمَه فَيَقُولُ رَبِّي أَكْرَمَنِ ( 15 ) وَأَمَّا إِذا مَا ابْتَلاه فَقَدَرَ عَلَيْه رِزْقَه فَيَقُولُ رَبِّي أَهانَنِ ( 16 ) كَلَّا بَلْ لا تُكْرِمُونَ الْيَتِيمَ ( 17 ) وَلا تَحَاضُّونَ عَلى طَعامِ الْمِسْكِينِ ( 18 ) وَتَأْكُلُونَ التُّراثَ أَكْلًا لَمًّا ( 19 )\r\nوَ تُحِبُّونَ الْمالَ حُبًّا جَمًّا ( 20 ) كَلَّا إِذا دُكَّتِ الأَرْضُ دَكًّا دَكًّا ( 21 ) وَجاءَ رَبُّكَ وَالْمَلَكُ صَفًّا صَفًّا ( 22 ) وَجِيءَ يَوْمَئِذٍ بِجَهَنَّمَ يَوْمَئِذٍ يَتَذَكَّرُ الإِنْسانُ وَأَنَّى لَه الذِّكْرى ( 23 ) يَقُولُ يا لَيْتَنِي قَدَّمْتُ لِحَياتِي ( 24 )\r\nفَيَوْمَئِذٍ لا يُعَذِّبُ عَذابَه أَحَدٌ ( 25 ) وَلا يُوثِقُ وَثاقَه أَحَدٌ ( 26 ) يا أَيَّتُهَا النَّفْسُ الْمُطْمَئِنَّةُ ( 27 ) ارْجِعِي إِلى رَبِّكِ راضِيَةً مَرْضِيَّةً ( 28 ) فَادْخُلِي فِي عِبادِي ( 29 )\r\nوَ ادْخُلِي جَنَّتِي ( 30 )\r\nمعنى لغات : « جابُوا » از جوب بفتح جيم بمعنى كشيدن و پاره كردن .\r\nترجمه : بنام خدا كه روزيش براى همگان است و آمرزش او خاصّ فرمانبران\r\n1 سوگند بسپيده ى صبح\r\n2 و شبان ده گانه\r\n3 و بجفت و طاق\r\n4 و بشب كه در\r\n","description":"","footnote":"","page_name":" 558 ","page_number":558},
  {"content":"\r\nگذر است [ كه بازگشتتان بسوى ما بود 
  ]\r\n5 مگر نه بس باشد اينهمه سوگند براى خردمند [ تا باور كند آدمى را جهان ديگر در پيش است 
  ]\r\n6 اى محمّد مگر ندانى پروردگارت چه كرد با گروه عاد\r\n7 ارم كه استوانه براى ساخت خانه - هاى خود داشت و همانندشان آفريده اى بشهرها نبود\r\n9 و هم گروه ثمود كه سنگها ز دره ها بريدند [ تا كاخها از آن بسازند 
  ]\r\n10 و نيز فرعون به آن استوارى با سپاه و مردان دربارى\r\n11 كه بشهرها و مردمان ستم بىاندازه كردند\r\n12 و فساد و تباهى فراوان\r\n13 پس خداى تو آزار و گرفتارى بر سرشان چو زخم تازيانه بريخت\r\n14 كه البتّه او در كمين است و پوشيده ز او نباشد چيزى ولى آدمى [ با اين سختيها كه شنيده و چشيده خوى او اين است كه 
  ]\r\n15 چون خدا او را بيازمايد و گراميش بدارد و در ناز و خوشى بود گويد : خدا مرا بزرگ داشته\r\n16 ولى اگر او را گرفتار كند و روزى او كم كند گويد : خداى مرا خوار كرد\r\n17 ولى نه چنين است [ بلكه او سزاى كار خود بيند 
  ] همچون شما عربهاى نافرمان كه وارسى يتيم نميكنيد\r\n18 و نه وادار بدستگيرى بيچارگان\r\n19 و مال بازمانده ز مرده بيحساب مىخوريد\r\n20 و سخت دلباخته ى مال و خواسته ايد\r\n21 چه بدكارى كنند چون به آن روز كه زمين سخت بر هم كوفته شود\r\n22 و فرمان حقّ با صف فرشتگان آيد\r\n23 و دوزخ به پيش كشند و نمودارش كنند كه همگان آن را ببينند آدمى را آنچه كرده به ياد آيد و اين چه سودش دهد\r\n24 كه گويد : ايكاش زين پيش بانديشه ى اين زندگى بودم\r\n25 آن روز است كه كسى به آن گونه آزار نبيند\r\n26 و كس را چنان بندى نباشد [ و آواز آيد كه 
  ]\r\n27 اى روان آرام و دل آرميده\r\n28 بسوى خداى خود باز گرد كه او ز كار تو و تو ز مزد خود خشنودى\r\n29 پس بميان بندگان من باش\r\n30 و در بهشت من درون شو .\r\nسخن مفسّرين : كشف : اين سوره را قاريهاى كوفه سى آيه دانسته‌اند و مردم مدينه سى و دو و قاريهاى بصره بيست و نه آيه و اختلاف در چهار\r\n","description":"","footnote":"","page_name":" 559 ","page_number":559},
  {"content":"\r\nكلمه است « فِي عِبادِي » به حساب كوفيها آيتى جداگانه است و به حساب مردم مدينه كلمات « نَعَّمَه » ، « عَلَيْه رِزْقَه » ، « بِجَهَنَّمَ » را آخر آيه دانسته‌اند پس به حساب مردم بصره كه هيچيك از اين چهار را آخر آيه ندانسته‌اند بيست و نه آيه مىشود و همه ى اين سوره بمكّه نازل شده است .\r\n« بِسْمِ اللَّه - الخ » كشف الاسرار : بسم اللَّه كسى داند كه دلى صافى دارد و در دل يادگار الهى دارد ساحت سينه از لوث غفلت پاك دارد نظر اللَّه پيش چشم خويش دارد . خلوت « هُوَ مَعَكُمْ » نقش نگين يقين خود گرداند عين بيدارى و هشيارى شود . تا چون نام او گويد طنطنه ى حروف به سمعها مىرسد و غلغله ى عشق بجانها مىبود .\r\n« وَالْفَجْرِ وَلَيالٍ عَشْرٍ وَالشَّفْعِ وَالْوَتْرِ » 3 طبرى : در مقصود از اين كلمات اختلاف است : 1 - مقصود از فجر همه روز است كه خدا به آن سوگند ياد كرده است 2 - مقصود قسم به نماز صبح است 3 - سوگند به سپيده دم صبح است .\r\nو ليال عشر مقصود سوگند بده شب اوّل ماه ذيحجّه است كه همان ده شبى است در ميعاد موسى افزوده شده چنان كه در قرآن است « وَأَتْمَمْناها بِعَشْرٍ » 1 - سوگند بده شب اوّل ماه محرّم است كه اوّل سال است ، و مقصود از شفع روز عيد قربان است و وتر روز عرفه است 2 - شفع دو روز بعد از قربان است و وتر روز سوّم است كه در اصطلاح حجّ روز نفر آخر مىنامند يعنى آخرين روز كوچ حاجيان از منى كه در قرآن اجازه داده شده است به اين آيه « فَمَنْ تَعَجَّلَ فِي يَوْمَيْنِ فَلا إِثْمَ عَلَيْه وَمَنْ تَأَخَّرَ فَلا إِثْمَ عَلَيْه » يعنى آنكه شتاب كرد و به دو روز اوّل پس از روز قربان روانه شد گناهى نكرده است و آنكه بدنبال ماند و روز بعد روانه شد نيز گناه نكرده است 3 - شفع مردمند كه جفتند و وتر خداوند است كه يكتا است 4 - شفع نماز صبح است و وتر نماز مغرب است 5 - مجاهد گفته است هر چيزى شفع است و زوج چون حقّ و باطل سعادت و شقاوت ، شب و روز ، آسمان و زمين ، گمراهى و هدايت و جنّ و انس و خدا است كه وتر است\r\n","description":"","footnote":"","page_name":" 560 ","page_number":560},
  {"content":"\r\nو يكتا 6 - زوج و فرد آفريدگانند كه يا جفتند يا طاق پس مقصود قسم به همه ى آفريدگان است كه مىبينيد و نمىبينيد 7 - مقصود نمازهاى شبانه روزى است كه بعضى جفت است و بعضى فرد است و طاق 8 - مقصود دو روز و يك روز است . و بهتر اين است كه بگوئيم : خداوند قسمى ياد كرده است و دسته ى مخصوصى را نام نبرده است پس همه ى اينها كه گفته‌اند مشمول سوگند مىشود .\r\nو در كلمه ى « الْوَتْرِ » اختلاف قرائت است كه بفتح واو و كسر آن خوانده‌اند و هر دو مشهور است و روا است .\r\nمجمع : بعضى گفته‌اند : مقصود سپيده دم روز اول ذي حجّه است چون ليال عشر كه در دنبال آن آمده است ده شب و روز اوّل ذيحجّه است 2 - سپيده دم اوّل محرّم 3 - سپيدى بامداد روز قربان است كه آخر ده روز است و بعضى گفته‌اند : مقصود از ليالى عشر ده شب آخر رمضان است . و بگفته ى ابو مسلم مقصود از شفع و وتر كليّه ى اعداد است كه خداوند بواسطه ى ارزش شماره و حساب براى مردم سوگند به آن ياد كرده است . و از امام باقر و صادق عليهما - السّلام نقل شده است : شفع روز ترويه است كه هشتم ذيحجّه است و وتر روز عرفه است كه نهم ذيحجّه باشد .\r\nابو الفتوح : بعضى گفته‌اند : فجر مقصود سنگهائى است كه آب از آن در آيد چون در قرآن است « وَإِنَّ مِنَ الْحِجارَةِ لَما يَتَفَجَّرُ مِنْه الأَنْهارُ » يعنى از پاره اى سنگها رودها روان مىشود . و نيز گفته‌اند فجر سنگى است كه موسى براى بنى اسرائيل آب در مىآورد بموجب اين آيه « اضْرِبْ بِعَصاكَ الْحَجَرَ فَانْفَجَرَتْ مِنْه اثْنَتا عَشْرَةَ عَيْناً » . و ضحاك گفته است : مقصود از ليال عشر دهه ى اوّل رمضان است . و گفته‌اند : 1 - مقصود از شفع و وتر صفا و مروه است كه جفت است و كعبه كه طاق است 2 - شفع هشت درجه ى بهشت است وتر هفت درك جهنّم 3 - شفع روز است كه با شب جفت است و وتر روز قيامت است كه شب ندارد 4 - شفع مسجد مكه و مدينه است و وتر بيت المقدس\r\n","description":"","footnote":"","page_name":" 561 ","page_number":561},
  {"content":"\r\n5 - شفع حجّ قران است كه با عمره جفت است وتر حجّ افراد است 6 - شفع عبادات مكرر است چون نماز و روزه وتر حجّ است كه يك نوبت است .\r\nكشف : همه ى اينها سوگند است كه خدا ياد كرده است و در قرآن ذكر سوگند بسيار است چون به زبان و عادت عرب است كه از همه ى زبانها سوگند بيشتر دارد . و مقصود از ليالى روزها است با شب چون عرب شب و روز را با هم ليالى گويند .\r\nعبده : ظاهر اين است كه مقصود از ليالى عشر شبهاى مهتاب باشد كه معيّن نيست از آن روى كه ممكن است اوّل باشد يا دوّم و براى همين است كه كلمه ى « لَيالٍ » نكره آورده شده است . و چون تاريكى شب و تابيدن ماه و روشنى پس از تاريكى شكوه مخصوص در دل و چشم مردم دارد سوگند به آن گونه شبها ياد شده است با قيد بده شب . و چون پيدايش صبح آدمى را وادار بجنبش و كار مىكند و اندوه تاريكى را از دل مىبرد و هم شبهاى مهتاب خاطر را شاد مىكند و مناسب شب نشينى و مسافرت است بخصوص در هواى گرم و براى كاروان عرب و نيز تاريكى شب وادار به آرامش مىكند پس همه ى اينها موجبات بيم و اميد و جنبش آرزوها و آسايش دغدغه هاى آدمى است و شايسته ى قسم و اين است كه بدنبال اين سوگندها گفته شده است « هَلْ فِي ذلِكَ - الخ » .\r\nطنطاوى : چون شفع بمعنى جفت است و وتر بمعنى طاق پس اين دو كلمه در آيه اشاره است باصل علوم رياضى كه از عدد و حساب گرفته مىشود و آن پايگاه دقّت و بينائى آدمى است براى فراگيرى حكمت و فلسفه و ديگر علوم و چون عدد از يك شروع مىشود پس وتر و واحد بمنزله ى راه پى بردن بعلوم و كشف حقايق و رسيدن به مبدأ واحد و آفريننده ى يكتا است و چون خداوند از پرتو خود و يكتائى خود جوهرى ساده و غير مركّب آفريد بنام عقل فعّال كه آغاز تعدد و كثرت موجودات از او است پس اين دو كلمه اشاره است به به دو آفرينش و يگانگى حق و پيدايش تعدّد و آفريدگان و چون يك اوّل و آخر و ريشهء پيدايش\r\n","description":"","footnote":"","page_name":" 562 ","page_number":562},
  {"content":"\r\n\r\n\r\nعدد است به همين گونه كه خداوند آغاز و انجام و علَّت ايجاد است و به همان گونه كه واحد جزء ندارد و مانند ندارد خداوند بىجزء و بىنظير است و همچنانكه واحد فراگير همه ى اعداد است و ريشه ى پيدايش آن خداوند نيز عالم و محيط به همه چيز و به ماهيّت اشياء است .\r\n« وَاللَّيْلِ إِذا يَسْرِ » 4 طبرى : يعنى آنگاه كه شب برود و بعضى گفته‌اند :\r\nمقصود شب فراهمى حاجيان است در مزدلفه كه سرزمينى است ميان عرفات و منى و شب دهم ذيحجّه در آنجا مىمانند و صبح از آنجا به منى مىروند . و بعضى قاريها « يسري » با ياى آخر خوانده‌اند كه لام الفعل كلمه است چون از سرى يسرى است كه به معنى سير و حركت در شب است و عموم قاريها بدون يا خوانده‌اند براى همانندى آخر آيات .\r\nابو الفتوح : اهل معنى گفته‌اند : يعنى سوگند به شب كه مردم در آن روانه مىشوند و راه مىروند مانند نهار صائم و ليل قائم يعنى روز مرد روزه دار و شب مرد ايستاده به نماز .\r\nفخر : يعنى سوگند بشب چون بگذرد و به پايان رسد مثل « وَاللَّيْلِ إِذْ أَدْبَرَ » چون « سرى اللَّيل » به معنى ردّ شدن و منقضى شدن شب است . و جواب قسم يا « إِنَّ رَبَّكَ لَبِالْمِرْصادِ » است يا بقول كشّاف بجمله آورده نشده است يعنى سوگند به اينها كه كافران را گرفتار و آزار مىكنيم .\r\n« ألَمْ تَرَ » فخر : چون اخبار عاد و ثمود بسيار مشهور بود و همه مىدانستند بطورى كه گويا بوده‌اند و ديده‌اند و فرعون هم به مصر نزديك عربستان بود و يهود از آن خبردار بودند از اين جهت به اين جمله گفته شده است كه مگر نديده اى ؟\r\n« بِعادٍ إِرَمَ - الخ » 7 ابو السعود : 1 - يعنى عاد كه از اولاد ارم است چون ارم نام پدر اعلاى آنها است 2 - ممكن است نام سرزمينشان باشد يعنى عادى كه در سرزمين ارم زندگى مىكرد و با سكون راء نيز خوانده‌اند . و در\r\n","description":"","footnote":"","page_name":" 563 ","page_number":563},
  {"content":"\r\nمعنى عماد اختلاف است : 1 - يعنى داراى بالا و قدّى بلند همچون استوانه چنان كه مىگويند : « رجل عمد » يعنى بلند بالا 2 - يعنى داراى چادر و تير چون در بيابان و چادرنشين بودند و تيرها براى چادرهاى خود داشتند .\r\n3 - داراى ساختمانهاى بلند 4 - داراى استوانه ها و به اين معنى ارم به معنى جا و منزل مىشود يعنى با گروه عاد كه در سرزمين ارم داراى استوانه ها زندگى مىكردند ، و باضافه ى « إِرَمَ » به كلمه ى ذات خوانده‌اند ، و چون ممكن است « إِرَمَ » بمعنى نشانه باشد معنى چنين مىشود : عاد نشانه دار .\r\nفخر : كلمه ى « إِرَمَ » را حسن بصرى با فتح همزه و راء خوانده است و اگر اسم قبيله باشد عطف بيان است براى عاد و اگر اسم سرزمين يا بمعنى نشانه باشد مضاف اليه است كه مضاف آن در جمله نيامده است يعنى عاد ساكن ارم يا عاد داراى نشانه و علم . و ابن زبير عاد را اضافه بارم كرده « عاد ارم » قرائت كرده كه دليل بر احتمال دوّم است و مقصود از نشانه ى آنها ساختمان به شكل قبر يا مناره بوده است .\r\nطنطاوى : مىگويند : نژاد سامى كه پيدايش او در بين النّهرين يا جزيرة العرب بوده است در حدود چهار تا پنج هزار سال پيش از ميلاد در بيابانهاى شام و مصر و عراق و سينا پيدا شده‌اند . و چون بعضى شهر نشين شدند و هر دسته ى به جائى رفتند چنان كه در بابل حكومتى تشكيل دادند و نيز در يمن و حجاز و ديگر اطراف جزيرة العرب پراكنده شدند و بعضىشان به تدريج نابود شدند و بنام بائده در تاريخ نامشان باقى ماند مثل طسم و جديس و عاد و ثمود . بعضى گفته‌اند : قحطانيها كه از ساميهاى ساكن بابل بودند به طرف سرزمين عاد روانه شدند و چون گروه عاد بدنبال نافرمانى پيغمبرشان هود نابود شدند آنها جاى اينها را گرفتند . و عرب را رسم است كه هر چيز قديمى را بعاد منسوب مىكنند و مىگويند عادى يعنى از دوران عاد باقى مانده است و ياقوت در معجم گفته است : جشّ ارم كوهى است در سرزمين اجا كه يكى از دو\r\n","description":"","footnote":"","page_name":" 564 ","page_number":564},
  {"content":"\r\nكوه قبيله ى طىّ است و در قلَّه ى آن جايگاه گروه عاد ارم بوده است و در آنجا تصويرهاى در سنگ كنده ديده مىشود .\r\n« لَمْ يُخْلَقْ مِثْلُها فِي الْبِلادِ » 8 فخر : ابن زبير « يخلق » به صورت معلوم خوانده است يعنى خدا بمانند آن نيافريده و در معنى آن اختلاف است :\r\n1 - يعنى در بزرگى و توانائى بمانندشان كسى آفريده نشده است 2 - بمانند شهر آنها در جهان شهرى درست نشده است . و نقل است كه عاد دو پسر داشت بنام شديد و شداد كه هر دو پادشاه بودند و شديد مرد و شداد به تنهائى پادشاه شد و بر همه شاهان چيره شد و چون وصف بهشت شنيد گفت :\r\nمن به مثل آن بسازم و در صحرائى از بيابانهاى عدن بمدّت سيصد سال ارم را ساخت كه شهرى بزرگ بود از طلا و نقره و جواهر و با مردم ملكش بسوى آن روانه شد و هنوز يك شبانه روز راه مانده بود كه به آن جا برسد خداوند آوازى از آسمان بر سرشان زد كه همگى در جاى خود بمردند 3 - بمانند استوانه ها و پايه هاى ساختمانى آنها در شهرها آفريده نشده است .\r\nفى ظلال جايگاه قبيله ى عاد در جنوب جزيرة العرب ميان حضر موت و يمن بوده است . و ثمود در سرزمين حجر ميان مدينه و شام جاى داشته‌اند .\r\n« وَفِرْعَوْنَ ذِي الأَوْتادِ » 10 فخر : در مقصود از اين جمله اختلاف است 1 - يعنى قشون و چادر بسيار داشتند كه بهر كجا فرود مىآمدند ميخها بر زمين مىكوبيدند و تيرهاى چادرها بر پاى مىداشتند 2 - يعنى ميخها داشت كه مردم را به آن مىآزرد و به آنها مىبست تا بميرند 3 - يعنى داراى ملك و كشور ثابت چون ميخ و مردان كشورى كه چون استوانه براى مملكت بودند و باصطلاح ستون كشور بودند چنان كه شاعر عرب گفته است :\r\n\r\n« في ظلّ ملك راسخ الاوتاد » .\r\n\r\n4 - قتاده گفته است : اوتاد استوانه هاى قمار خانه بوده است كه در زير آنها براى بازى قمار مىنشسته‌اند . و بهر روى اين جمله براى آگاهى بر برترين توانائى آنها است كه جلوگير آزار خداوندى نشد .\r\n","description":"","footnote":"","page_name":" 565 ","page_number":565},
  {"content":"\r\n« فَصَبَّ » - تا - « سَوْطَ عَذابٍ » 13 طبرى : چون مردمى كه روى سخن اين آيات با آنها است تازيانه زدن را سختترين آزار مىدانستند هرگاه از سختى آزار كسى خبر مىدادند مىگفتند « ضرب فلان حتّى بالسّياط » و اين جمله از كثرت استعمال مثل شد براى هر گونه عذاب و آزار سخت و مىگفتند « صبّ عليه سوط عذاب » . و ابن زيد گفته است : آن آزار كه آن مردم به آن گرفتار شدند خداوند سوط عذاب ناميده است .\r\nمجمع : 1 - يعنى آن تازيانه كه خداوند بكافران زده است عذاب قرار داده است 2 - يعنى پاره اى عذاب بمانند آزار تازيانه كه همه مىدانند به آنها رسيد 3 - خداوند تشبيه كرده است عذابش را بريختن ضربتهاى تازيانه كه پى در پى وارد مىشود تا نابود كند .\r\nابو الفتوح : قتاده گفت : 1 - سوط عذاب يك جور عذاب مخصوص است 2 - سدّى گفته است : يعنى هر روز عذابى باشد غير روز ديگر . و درست اين است كه اين استعاره است مثل يد القدرة و يد النّعمة كه ابزار كار بجاى خود آن آورده شده است .\r\nفخر : كلمه ى « سَوْطَ » اشاره است به اين كه آن آزار كه به آنها رسيد در برابر آنچه بجهان ديگر گرفتار خواهند شد همچون تازيانه است در برابر دگر شكنجه هاى سخت . و حسن بصرى چون اين آيه مىخواند مىگفت : خدا تازيانه هاى فراوان دارد و آن مردم را بيكى از آنها گرفتار كرد . و اگر بگويند در آيت دگر است « لَوْ يُؤاخِذُ اللَّه النَّاسَ بِظُلْمِهِمْ ما تَرَكَ عَلَيْها مِنْ دَابَّةٍ » يعنى اگر مردم مسئول ستمهاى خود در زندگى باشند جنبنده اى بر زمين زنده نمىماند پس با اين آيه كه مىگويد آنها را بتازيانه ى عذاب گرفتار كرد چگونه سازگار مىشود ؟ جواب اين است كه اصل سزا در جهان ديگر است ، و اين گرفتاريها مقدّمه است و مختصر .\r\n« إِنَّ رَبَّكَ لَبِالْمِرْصادِ » 14 ابو الفتوح : اين جمله جواب قسم اوّل آيه است\r\n","description":"","footnote":"","page_name":" 566 ","page_number":566},
  {"content":"\r\nو چند معنى شده است : 1 - يعنى خداوند بجورى است كه همه كار و گفتار شما مىبيند و مىشنود 2 - يعنى گذر آفريدگان به پيشگاه حق است 3 - كسى از قدرت او و رسيدگى او بر كنار نيست و مرصاد و مرصد جاى رسيدگى است كه مأمورين باج مىايستند تا باج از كاروان بگيرند . عبد اللَّه عبّاس گفت : در هفت ايستگاه آدمى را بدارند و از او بپرسند و اگر بپاسخ بماند سرنگون بدوزخ شود :\r\n1 - گواهى به يگانگى خداوند كه اگر پاسخ درست گفت رها شود تا ايستگاه دوّم 2 - از نماز او پرسند كه اگر درست بود بسوّم رود و گر نه سرنگون شود 3 - از زكات او پرسند 4 - از روزه 5 - از حجّ 6 - عمره 7 - از آنچه ستم بمردم كرده و قول درست اين است كه اينها كنايه است از استوارى فرمان خدا و دستورهاى حقّ كه كسى را از آن چاره نيست .\r\nفخر : از عربى پرسيدند « اين ربك ؟ » خداى تو كجا است ؟ گفت :\r\n« لَبِالْمِرْصادِ » .\r\n« فَأَمَّا الإِنْسانُ » 15 فخر : اين آيه دنباله ى آيت جلو است كه گفته است خدا براى آخرت مواظب مردم است پس جز كوشش براى آخرت چيزى نمىخواهد ولى آدمى جز دنيا نخواهد چون نعمت دنيا را كرامت خدا داند و گرفتارى آن را خوارى از سوى او . چنان كه در آيت ديگر آدميان را چنين توصيف كرده است : « يَعْلَمُونَ ظاهِراً مِنَ الْحَياةِ الدُّنْيا » .\r\nكشف : مقصود از انسان عتبة بن ربيعه است و يا اميّة بن خلف الجمحى است .\r\n« رَبِّي أَهانَنِ » 16 طبرى : يعنى چون روزيش كم شود بجاى شكر سلامتى پاره هاى تن و تندرستى مىگويد : خدا خوارم كرد كه بسرمايه‌ام نيفزود .\r\nروح البيان : اين گونه آدمى در نمىيابد كه اين آزمايش اوست نه خوارى او و از اينروى گفته شده است « فَقَدَرَ عَلَيْه رِزْقَه » يعنى روزى او را كم كنند و گفته نشده است « اهانه » بلكه گاهى فقر و تنگى راه خوشبختى و بزرگوارى است در\r\n","description":"","footnote":"","page_name":" 567 ","page_number":567},
  {"content":"\r\nجهان ديگر كه معلوم است با سبكبارى رهسپار آن ديار مىشود و در اين جهان دشمنى و حسد مردم با او نخواهد بود و در انظار به چشم احترام به او مىنگرند چون سودى ندارد تا با مردم بجنگند و با او دشمن شوند يا به او حسد ورزند .\r\nو توجّه او بحقّ بيشتر خواهد بود و روى دل با خدا خواهد داشت و از پيغمبر نقل است كه « الايمان نصفان نصف صبر و نصف شكر » . مثنوى گفته :\r\n\r\nصوفيئى از فقر چون در غم شود\r\nعين فقرش دايه و مطعم شود\r\n\r\n\r\nز انكه جنّت از مكاره رسته است\r\nرحم ، قسم عاجز اشكسته است\r\n\r\n\r\nآنكه سرها بشكند او از علو\r\nرحم حقّ و خلق نايد سوى او\r\n\r\n« كَلَّا بَلْ لا تُكْرِمُونَ - الخ » 17 كشف : 1 - يعنى نه چنين است كه اكرام و اهانت به كم و زيادى سرمايه باشد بلكه بفرمانبرى و نافرمانى است 2 - يعنى نه شايسته است كه ستايش بر نعمت تنها باشد بلكه در خوشى و ناخوشى ستايش لازم است . و « لا تُكْرِمُونَ » و ديگر فعلهاى بعد از آن تا تحبّون دو قرائت شده است با تاء به صورت خطاب و با ياء به صيغه ى غايب . و مقاتل گفته است : قدامة ابن مظعون يتيم بود و در سرپرستى اميّة بن خلف و او او را از سرمايه اش بى - بهره داشت اين سخن با او است .\r\n« تأكلون التّراب - الخ » 19 مجمع : چندين معنى شده است : اوّل - سرزنش روش عرب است كه ارث به بچه و زن نمىدادند و خود مىخوردند دوّم - ابن زيد گفته است : يعنى از هر كجا بدست آوريد مىخوريد و نظر به حلال و حرام آن نداريد . سوّم - مال خود و ديگرى يكبارگى و يك جا مىخوريد .\r\n« وَجاءَ رَبُّكَ » 22 فخر : اين جمله چند معنى شده است : 1 - فرمان خدا آمد به حساب و سزاى مردم 2 - قهر خداوندى آمد 3 - آيات با شكوه خداوند آمد 4 - ظهور و نمودارى حقّ آمد چون بقيامت شكّى نمىماند و حقّ براى همه نمودار مىشود 5 - مقصود از ربّ مربّى است كه بزرگترين ملائكه و مربّى پيغمبر باشد و معنى آيه چنين باشد : آنكه تو را تربيت مىكند با صفوف ملائكه\r\n","description":"","footnote":"","page_name":" 568 ","page_number":568},
  {"content":"\r\n\r\nمىآيد .\r\n« النَّفْسُ الْمُطْمَئِنَّةُ - الخ » 27 ابو الفتوح : 1 - ابن زيد گفت نفس مطمئن آن كس است كه واجبى ترك نكرده است و معصيتى مرتكب نشده است .\r\n2 - يعنى آنكه دلش آرام باشد از شك و دو دلى در دين 3 - آن كس كه نامه ى عملش بدست راستش دهند دلش از ترس دوزخ و گرفتارى آرام باشد .\r\n4 - راضى بفرمان حقّ باشد و آنچه بر سرش آيد بىتاب نشود 5 - يعنى روان مخلص كه خودنمائى و جز خداى بينى در دلش نگذرد 6 - بنام خدا آرام دل باشد چنان كه در اين آيت است « أَلا بِذِكْرِ اللَّه تَطْمَئِنُّ الْقُلُوبُ » 7 - آنكه توكّل به خدا دارد و به روزى خدا داده آرام دل است . و اختلاف است كه اين سخن به هنگام مرگ است يا بروز رستاخيز و مقصود از « إِلى رَبِّكِ » بقول اوّل يعنى اى روانى كه به دنيا آرام هستى اكنون آنجا را رها كن و بدرگاه خداى برو براى رسيدن بآخرت . و بقول دوّم كه اين سخن در قيامت به مردمان گويند يعنى اى روان آرام برگرد بتن خود كه هنگام مرگ آن را رها كردى . حسن بصرى گفته است : يعنى بر گرد بسوى مزد و بزرگداشت خداوندى . و از ابن عبّاس نقل است كه او آيت 29 را چنين خواند « فادخلي عبدي » .\r\nكشف الاسرار : سيصد و شصت نظر از سوى ملكوت قدس مىآيد و با هر نظرى اين تقاضا مىرود كه « ارْجِعِي » هنوز گاه آن نيامد كه باز آئى و با ما بسازى ؟\r\nوقت نيامد كه ما را باشى ؟\r\n\r\nاى باز هوا گرفته باز آى و مرو\r\nكز رشته ى تو سرى در انگشت من است\r\n\r\nو زينهار كه چون آئى از راه دنيا نيائى كه قدمت بوحل فرو شود و از راه نفس نيائى كه بما نرسى بر درگاه ما دل را با راست نيز هيچ چيز ديگر را ، راه نيست و بار نيست . بزرگى را پرسيدند كه راه حقّ چون است ؟ گفت : قدم در قدم نيست امّا دل در دل است و جان در جان ، بجان رو تا بدرگاه رسى بدل رو تا به پيشگاه آئى :\r\n","description":"","footnote":"","page_name":" 569 ","page_number":569},
  {"content":"\r\n\r\nخون صديقان بپالودند و ز ان ره ساختند\r\nجز بجان رفتن درين ره يك قدم را بار نيست\r\n\r\nخوشا روزا كه اين قفس بشكنند و اين مرغ باز داشته را باز خوانند و اين رسم آئين خاكيان از راه مقرّبان بردارند . شيطان پوشيده در صورت آدميّت ، بيرون شود و جوهر ملك چهره ى جمال بنمايد و دشمن از دوست جدا شود .\r\nفخر : 1 - آنگاه نفس آدمى مطمئنّه مىشود كه نيروى انديشه و قوّه ى عاقله ى او بسوى پيدا كردن اسباب و مسبّبات بالا رود كه چون سبب پيدايش هر موجودى را بيابد بسوى پيدا كردن سبب و موجب آن سبب اوّل كه تشخيص داده است بالا رود و سبب هر موجودى را به همينگونه دنبال كند تا برسد به مسبّب الاسباب و آنكه علَّت همه ى پديده ها است و آخرين مرجع نيازمنديها است كه چون به آن برسد خرد در جاى خود بماند و از كوشش در پيدا كردن سبب باز ايستد و آرام گيرد ، و اين است معنى نفس مطمئنّه كه هر ممكنى را بنگرد آرام نگيرد تا آن را بحقّ برساند و جلال او بيند و آرام گيرد 2 - و نيز چون نيازمنديهاى آدمى بىپايان است و به هيچ چيز نمىسازد و آنچه بيابد بالاتر از آن را مىخواهد و هرگز آرام نگيرد مگر آنگاه كه طالب حقّ شود كه بىنهايت واقعى او است و هر چه بجويند عاقبت به او رسند پس اگر خواسته ى آدمى معرفت حقّ باشد براى اينكه حقّ است و استوار نه براى غرض ديگر كه زود گذر است و ناپايدار پس چنين كس داراى نفس مطمئنّه شود كه آنچه دريابد و بيند و شنود و گويد براى حقّ و از سوى حقّ و بسوى حقّ باشد و يكبارگى انس او به حقّ باشد كه آرزوهاى بىنهايت او به آن جا منتهى شود و پايان يابد و به هنگام مرگ بشنود « يا أَيَّتُهَا النَّفْسُ - الخ » .\r\nمجمع : در اين سوره چند قرائت ديگر است : 1 - يحضّون با ياء و تاء به صورت غايب و خطاب نيز بدون الف به صورت مجرّد 2 - كلمات « يُعَذِّبُ » و « يُوثِقُ »\r\n","description":"","footnote":"","page_name":" 570 ","page_number":570},
  {"content":"\r\n\r\nبا كسر ذال و تاء به صورت معلوم و با فتح به صورت مجهول نيز خوانده‌اند . 3 -\r\nكلمات « أَكْرَمَنِ » و « أَهانَنِ » با ياى آخر و بدون يا خوانده‌اند .\r\n« ارْجِعِي إِلى رَبِّكِ » 28 عبده : مقصود از رجوع بسوى حقّ نماياندن كرامت و بزرگداشت خداوندى است و گر نه هر نفسى در هر جائى كه باشد از خدا دور نيست بد باشد يا خوب .\r\nسخن ما : 1 - چهار آيت اوّل سوره كه همه سوگند است شايد بمانند سوگندهاى مردم براى باور كردن شنونده و جلوگيرى از گمان دروغ نباشد بلكه براى توسعه ى خيال شنونده باشد و گردش دادن آن در فراخناى انديشه هاى برتر از آنچه در جلو چشم و گوش خود دارد تا براى سخن راهى بهتر بسوى دلها باشد و بيش از ديگر شنيدنيها بدل نشنيد كه هر گاه آن مناظر ياد شده را به چشم بيند و انديشه ى آن كند بىاختيار اين آيات در جلو چشمش آيد و مجذوب شود و سر تسليم فرود آرد . و چون سوگند در آغاز سخن برسم عرب بر بلاغت آن مىافزايد و شيوائى و گيرائى خاصّ به آن مىدهد به ياد آوردن اين مناظر به صورت سوگند شايد براى اين باشد كه با بلند شدن آواز قارى شنونده را گوش باز شود و خواه و ناخواه آن را فرا گيرد چون سخنى شنيده است كه به رسم گويندگان ماهر و ارزنده با سختى و استوارى مخصوص آغاز شده است .\r\n2 - جمله ى « وَالْفَجْرِ » شايد مقصود روز مخصوص نباشد بلكه هر سپيده دم باشد كه در جلو چشم عرب بيابانى صفائى خاصّ دارد و به او نويد پيروزى ميدهد و دل آسوده اش مىكند كه از تاريكى شب و كمينگاه دد و دشمن رها شد .\r\n3 - و « لَيالٍ عَشْرٍ » شايد بگفته ى عبده مقصود آن شبها باشد كه ماه بيشتر نمايان است و روشنتر است و براى شب نشينى عرب و راهپيمائى كاروان او آماده تر و ارزش مخصوص براى او دارد و گويا اين برترى در ده شب هشتم تا هجدهم بيش از دگر شبها باشد .\r\n4 - كلمات « شفع و وتر » شايد مقصود طاق و جفت باشد و در نظر اعراب\r\n","description":"","footnote":"","page_name":" 571 ","page_number":571},
  {"content":"\r\nآن روز معنى خاصّ و ارزنده داشته است كه شايسته ى سوگند بوده است و ما از آن بىخبريم و يا سوگندى تازه و بىسابقه و سازگار با سليقه ى آن مردم بوده است تا ايشان را تازگى آن خوش آيد و بآيات اين سوره بهتر گوش دهند و البتّه سازگار بوده است چون پيغمبر ( ص ) كه طبعى حسّاس و لطيف داشت و برترين ذوق و سليقه مختصّ به او بود پس از وحى آن را فرا گرفت و قرائت فرمود .\r\n5 - آيت چهارم « وَاللَّيْلِ - الخ » شايد مقصود همان گفته ى ابو الفتوح است كه شب روندگان و مسافرت در شب باشد كه كار هميشگى عرب است و بسيار ارزنده براى او و شايسته ى سوگند . و شايد همين وابستگى زندگى بيابان - نشينان به اين اوقات است كه در آيت پنجم « هَلْ فِي ذلِكَ - الخ » به صورت پرسش گفته شده است : اگر كسى را خرد باشد اينهمه سوگند بس باشد .\r\n6 - آيت 15 « فَأَمَّا الإِنْسانُ - الخ » وابستگى اين آيت بجلو شايد اين باشد كه چون در آغاز سخن با سوگند اذهان متوجّه بحقّ شده است و براى درستى اين حقيقت سرگذشت مردم بدرفتار چون عاد و ثمود بميان آمده تا نمونه باشد از گرفتارىهاى ممكن براى آدمى كه به خود آيد و گول خوشيهاى زندگى نخورد و از سرگذشت آن مردم پندگيرد و خوى و روش ايشان پيش نگيرد . و به دنبال روشن كردن اين حقايق كه خداوند آدمى را به اين گونه مىدارد كه شنيديد به اين آيه جنس او را معرّفى كرده است كه قضاوت و كارش براى خودش از راه احساس است نه سنجش و خرد ، و چون خوشى و سرمايه دارى را ارزش خود به پيشگاه حقّ مىداند و نادارى را خوارى خود به اين كه گاه باشد خوشى براى آزمايش او است و سختى در برابر بدرفتارى و زشتى كار او است .\r\n7 - آيا معنى « ابْتَلاه رَبُّه » چه باشد ؟ چون معنى مشهور بلا و فتنه اختيار و امتحان است كه آزمايش براى نمودارى خاصيّت نهانى چيزى باشد .\r\nپس آزمايش انسان يعنى نمودار كردن توانائى و ايستادگى او در سختى و خوشى كه در برابر مال و مقام و تندرستى و فراهمى خواسته ها و يا خوارى\r\n","description":"","footnote":"","page_name":" 572 ","page_number":572},
  {"content":"\r\n\r\nو نادارى و بيمارى و بيچارگى چگونه نمودار خواهد شد ؟ اگر ميانه رو و فروتن و نكوكار و شكيبا بود آزموده است و نتيجه ى امتحان او خوب خواهد بود و اگر اسراف كار و خودخواه و مردم آزار و ناشكيبا بود شكست يافته و بىبهره است و خود در مىيابد كه ناتوان است و بانديشه ى اصلاح خود بايد بود و ديگران نيز او را بشناسند و براهش آورند و يا از او دورى كنند . پس زندگى آدمى آزمايش است و ورزيدگى تا شايسته باشد و استوار براى خود و ديگران و شايد آيات از 15 تا 20 اشاره به همين باشد كه خوشى و ناخوشى در زندگى نه از آن است كه خداوند كسى را برگزيده و يا خوار داشته است بلكه ورزيده كردن براى زيست با خوشبختى نفسى و اجتماعى است و يا دنباله و واكنش بدى او است براى خود و مردم .\r\n8 - آيت 27 تا آخر بدنبال آيات گذشته كه سخن از آزمودگى آدمى به ميان آمده به اين آيات پايان كار مردم آزموده گوشزد شده است كه در برابر پستى و بلندى زندگى آنكه شخصيّت خود را خوب و استوار نمودار كرد و با هر حادثه و پيش آمد آرامش خود نگاه داشت و از وظيفه ى شخصى و اجتماعى خود كوتاهى نكرد و بشب هنگام خفتن آرامدل از كار روزانه ى خود بود كه آنچه دستور حقّ بوده انجام داده و كسى را ز خود نرنجانده است چنين كس است كه به هنگام مرگ و خفتن هميشگى روانى آرام دارد و داراى نفس مطمئنّه است كه در بازگشت بسوى حقّ با خشنودى خود و خداوند خويش است .\r\nسورهء بلد - 90\r\nبِسْمِ اللَّه الرَّحْمنِ الرَّحِيمِ\r\nلا أُقْسِمُ بِهذَا الْبَلَدِ ( 1 ) وَأَنْتَ حِلٌّ بِهذَا الْبَلَدِ ( 2 ) وَوالِدٍ وَما وَلَدَ ( 3 ) لَقَدْ خَلَقْنَا الإِنْسانَ فِي كَبَدٍ ( 4 )\r\nأَيَحْسَبُ أَنْ لَنْ يَقْدِرَ عَلَيْه أَحَدٌ ( 5 ) يَقُولُ أَهْلَكْتُ مالًا لُبَداً ( 6 ) أيَحْسَبُ أَنْ لَمْ يَرَه أَحَدٌ ( 7 ) ألَمْ نَجْعَلْ لَه عَيْنَيْنِ ( 8 ) وَلِساناً وَشَفَتَيْنِ ( 9 )\r\nوَ هَدَيْناه النَّجْدَيْنِ ( 10 ) فَلا اقْتَحَمَ الْعَقَبَةَ ( 11 ) وَما أَدْراكَ مَا الْعَقَبَةُ ( 12 ) فَكُّ رَقَبَةٍ ( 13 ) أَوْ إِطْعامٌ فِي يَوْمٍ ذِي مَسْغَبَةٍ ( 14 )\r\nيَتِيماً ذا مَقْرَبَةٍ ( 15 ) أَوْ مِسْكِيناً ذا مَتْرَبَةٍ ( 16 ) ثُمَّ كانَ مِنَ الَّذِينَ آمَنُوا وَتَواصَوْا بِالصَّبْرِ وَتَواصَوْا بِالْمَرْحَمَةِ ( 17 ) أُولئِكَ أَصْحابُ الْمَيْمَنَةِ ( 18 ) وَالَّذِينَ كَفَرُوا بِآياتِنا هُمْ أَصْحابُ الْمَشْأَمَةِ ( 19 )\r\nعَلَيْهِمْ نارٌ مُؤْصَدَةٌ ( 20 )\r\n","description":"","footnote":"","page_name":" 573 ","page_number":573},
  {"content":"\r\nمعنى لغات : « كَبَدٍ » دشوارى ، سختى ، بزرگى شكم . لبد بر هم پيچيده و انباشته مانند پشم بر هم فشرده و مال لبد كنايه است از زيادى سرمايه .\r\n« مَسْغَبَةٍ » گرسنگى . « مُؤْصَدَةٌ » از مصدر مجرّد وصد بفتح اوّل و سكون دوّم به معنى پايدارى ، در جائى ماندن و اقامت كردن .\r\nترجمه : بنام خداى بخشنده و مهربان\r\n1 نه جاى سوگند است به اين شهر مكّه\r\n2 كه زادگاه تو است و رفتارت در آن بمانند ديگران نبوده است و نخواهد بود\r\n3 و نيز سوگند به پدر فرزندى\r\n4 كه آدمى ز ما آفريده ى رنج است و سختى\r\n5 مگر او پندارد كه كسى توان او ندارد\r\n6 كه گويد : چه مال انباشته بباد دادم [ در دشمنى دين و پيغمبر 
  ]\r\n7 و گويد يا پندارد كه كس او را نبيند [ و خدا را شاهد كار خود نداند 
  ]\r\n8 نه ما دو چشم برايش درست كرديم\r\n9 و هم زبان و دو لب\r\n10 و راهنمايش بهر دو راه شديم [ كه خوب يا بد گزيند 
  ]\r\n11 ولى او خود را به راه دشوار نينداخت\r\n12 و تو ندانى كه آن چه باشد ؟\r\n13 آن آزاد كردن بنده است\r\n14 و بروز گرسنگى سير كردن\r\n15 يتيمى ز خويشان\r\n16 يا بيچاره اى ز خاك نشينان\r\n17 و هم ز آن مؤمنين شدن كه سفارش به شكيبائى كنند و مهربانى\r\n18 پس چنين كسان مردان راستى و فرخندگى بوند\r\n19 و آنان كه كافر و رو گردان ز آيات ما شدند ياران چپند و شوم و نافرخنده\r\n20 و آتشى\r\n","description":"","footnote":"","page_name":" 574 ","page_number":574},
  {"content":"\r\n\r\n\r\nفراگيرشان شود كه هرگز رهاشان نكند .\r\nسخن مفسّرين : مجمع : اين سوره بمكّه نازل شده است و بيست آيت است باتّفاق همه .\r\n« بِسْمِ اللَّه - الخ » كشف الاسرار نام ملكى كه از كفى ، مركز غبرا كرد و از دودى قبّه ى خضرا كرد ، شواهد قدرت در خطَّه ى فطرت پيدا كرد از پاره اى گوشت زبان گويا كرد ، از پاره اى پيه چشم بينا كرد و از پاره اى خون دل دانا كرد . هر چه كرد بجلال و كبريا كرد . از جمله ى خلايق بنده اى را جدا كرد نام او محمّد مصطفى كرد او را كان كرم و وفا كرد ، از شرف و كرامت او بقدمگاه او سوگند ياد كرد كه « لا أُقْسِمُ بِهذَا الْبَلَدِ » .\r\nكشف : 1 - كلمه ى « لا » براى نفى نيست كه بفهماند : سوگند ياد نمىكنم بلكه برسم سخن عرب است كه مىگويد « لا و اللَّه لأفعلنّ » پس معنى اين « لا » تأكيد قسم است 2 - لا زيادى است و براى تأكيد مطلب 3 - براى جلوگيرى از ادّعاى منكرين است كه در آيات و سوره هاى ديگر نقل شده است 4 - همزه در تقدير است كه در جمله نيست و به معنى « الا اقسم » است يعنى آيا سوگند ياد نكنم به اين شهر ؟\r\nعبده : در سوره ى و الشّمس گفتيم اين قسم است بدليل اين آيه « فَلا أُقْسِمُ بِمَواقِعِ النُّجُومِ وَإِنَّه لَقَسَمٌ لَوْ تَعْلَمُونَ عَظِيمٌ » و يك گونه قسمى است كه براى تأكيد آن « لا » زياد مىكنند يعنى چنان نمودار است كه نياز به قسم نيست و گفته‌اند :\r\nبراى تعظيم مورد سوگند است كه چندان بزرگ است كه نشايد بسوگند بزرگش داشت .\r\n« وَأَنْتَ حِلٌّ بِهذَا الْبَلَدِ » 2 طبرى : مقصود از بلد مكّه است و مقصود از حلّ روا بودن است كه آنچه در اين شهر بر ديگران حرام است بر تو حلال است كه كسى را بكشى و يا اسير كنى چنان كه روز فتح مكّه ابن خطل را كه به پرده هاى كعبه چسبيده بود دستور داد گرفتند و كشتند .\r\n","description":"","footnote":"","page_name":" 575 ","page_number":575},
  {"content":"\r\nمجمع : ابو مسلم گفته است : يعنى سوگند ياد نميكنم به اين شهرى كه تو را حلال دانستند بيازارند و آبرويت بريزند پس براى چنين شهرى كه احترام تو رعايت نمىشود ارزشى و حرمتى نيست و همين معنى از امام صادق عليه السّلام نقل شده است كه فرمود : قريش شهر مكّه را بزرگ مىداشت و پيغمبر را مىآزرد به اين آيه آنها سرزنش شدند كه كشنده پدر خود را در اين شهر آزاد مىگذاريد و اگر كسى پوست درختان حرم را به گردن مىآويزد او را آزار نمىكنيد ولى پيغمبر را مىآزاريد و دشنام مىدهيد .\r\nابو الفتوح : واو اوّل آيه واو حاليّه است و مقصود آن يك ساعت روز فتح مكّه است كه بر پيغمبر حلال شد جنگ كند و چند نفر را بكشد و اسير كند و پس از آن ساعت براى پيغمبر و ديگران حرام شد كه تا قيامت اين كار تكرار نشود و آن حضرت فرمود « انّ اللَّه حرّم مكّة - الخ » .\r\nفخر : براى آيه پنج معنى نقل شده است : 1 - تو در اين شهر هستى و اين منزلتى است براى آن و شايسته ى سوگند است 2 - تو در چشم اين مردم حلال هستى كه آزارت كنند و اگر توانند بكشند 3 - براى تو در اين شهر حلالست آنچه بر ديگران حلال نيست 4 - تو حلال از حرام مىشناسى و آنچه خلاف احترام مكّه است نمىكنى ولى اين اعراب آن را رعايت نمىكنند 5 - يعنى تو در اين شهر و از مردم اينجا هستى و همه تو و تبارت را مىشناسند و آگاهند كه در همه ى زندگى خود كمترين كار بد نكرده اى و چون سوگند به اين شهر ياد شده است گفته شده است كه اگرچه اين شهر شريف است و شايسته ى سوگند ولى تو از آن بيگانه نيستى . و اين خود نشانه ى مقام پيغمبر است كه شخص بىهويّت ناشناسى ادّعاى پيغمبرى نكرده است بلكه اهل اين شهر و داراى امتيازات اين مردم بوده است و نامدار و برتر .\r\nروح البيان :\r\n\r\nاى كعبه را ز يمن قدوم تو صد شرف\r\nوى مروه را ز مقدم پاك تو صد صفا\r\n\r\n","description":"","footnote":"","page_name":" 576 ","page_number":576},
  {"content":"\r\n\r\n\r\nبطحا ز نور طلعت تو يافته فروغ\r\nيثرب ز خاك پاى تو با رونق و نوا\r\n\r\n« والِدٍ وَما وَلَدَ » 3 طبرى : در مقصود از اين آيه اختلاف است :\r\n1 - يعنى آنكه فرزند ندارد و آنكه نازا است و سترون 2 - آنكه زاده است و آن را كه زائيده يعنى آدم و فرزند او .\r\nمجمع : 1 - از امام صادق نقل است : مقصود آدم است و اولاد او كه پيغمبر بوده‌اند 2 - يعنى ابراهيم كه كعبه را ساخته است و آنچه او در آنجا زاده است كه اعراب مختصّ به مكّه هستند .\r\nتأويلات در تأويل اين سه آيه : سوگند به آن شهر گرامى كه افق اعلى و وادى مقدّس است و تو به آن جا رسيدى و در آنجا دست گشاده هستى و از قيد و بند صفات و عادات نفسانى رها شده و آسوده اى و نيز سوگند به پدر نفوس انسانى كه روح القدس و فرزند او كه نفس ناطقه ى محمّدى است .\r\n« فِي كَبَدٍ » 4 طبرى : ابن عبّاس گفته است : يعنى گرفتار سختى آب و نان و زندگى و باردارى و دندان در آوردن است . و بهترين معانى كه براى اين آيه گفته‌اند اين است كه با سختى و رنج به كارهاى زندگى رو برو مىشود چون در زبان عرب « كَبَدٍ » بمعنى سختى است . و اين آيه جواب سوگندها است .\r\n« أيَحْسَبُ أَنْ لَنْ يَقْدِرَ - الخ » 5 مجمع : 1 - حسن بصرى گفت : يعنى مگر گمان دارد كه كس نتواند مال او را بگيرد 2 - مگر پندارد كه از او نمىپرسند اين سرمايه را از كجا آوردى و بچه كار خرج كردى ؟ 3 - مقصود مردى بوده بنام ابو الأشدين كه چندان توانا بود اگر بر سفره ى چرمى مىنشست و ده نفر آن را مىكشيدند او بر جاى خود بود و سفره پاره مىشد به اين آيه او سرزنش شده است كه ميپندارد با چنين نيرو كه او دارد كسى بر او چيره نخواهد شد ؟\r\nابو الفتوح : كلمه ى « يَحْسَبُ » با فتح و كسر سين خوانده‌اند و عمر عبد - العزيز از مردى بنى عامر نقل كرد كه پدرم گفت : پشت سر پيغمبر نماز خواندم كه آن حضرت اين سوره خواند و در هر دو ركعت با كسر سين قرائت فرمود .\r\n","description":"","footnote":"","page_name":" 577 ","page_number":577},
  {"content":"\r\n\r\n« أَهْلَكْتُ مالًا لُبَداً » 6 ابو الفتوح : 1 - مقصود از انسان وليد بن مغيره است و اين جمله گفتار او است كه مال فراوانى در دشمنى محمّد نابود كردم .\r\n2 - مقصود حارث بن عامر بن نوفل بن عبد مناف است كه او مسلمان شده بود و پيغمبر دستور زكات به او داده بود و چون گناهى مىكرد و از آن حضرت مىپرسيد چه كنم در برابر گناهم ؟ مىفرمود كفّاره بده اين آيه نقل سخن او است كه از آغاز مسلمانى خود مال فراوان تلف كردم . و كلمه ى « لبد » با ضمّ لام و باء و نيز با ضمّ لام و فتح باء و هم با تشديد باء سه جور قرائت كرده‌اند .\r\nفخر : مقصود آن مال فراوانى است كه عرب دوران جاهليّت بنام بزرگوارى به كار مىبرد و ادّعاى شأن و شرف براى اين كار خود ميكرد .\r\n« هَدَيْناه النَّجْدَيْنِ » 10 طبرى : 1 - يعنى راه خوب و بد به او نموديم و قتاده و حسن بصرى گفته‌اند : از پيغمبر ( ص ) نقل است كه فرمود : مقصود راه خوب و بد است و خداوند راه بد را براى شما مطلوبتر و پسنديده تر در نظرتان از راه خير نكرده و شما را جورى نيافريده كه راه بد را از راه خوب بيشتر دوست بداريد 2 - مقصود دو پستان مادر است كه در نوزادى راهنمائى شده است به پيدا كردن راه روزى خود .\r\nمجمع : كلمه ى نجدين به صورت مثنى براى خير و شرّ است با اينكه اگر خير نجد است و ارتفاع شرّ پستى و انحطاط است پس چرا هر دو بيك صورت آمده است ؟ جواب اين است كه : 1 - هر دو مانند جاى بلند نمودار هستند و همين مناسبت نمودارى است كه به صورت مثنى آمده است 2 - براى اين است كه اگر كسى از راه بد دورى كرد وسيله ى شرف و رفعت مقام او مىشود پس راه بد هم نجد ناميده شده است از جهت نتيجه 3 - اين كلمه به عادت عرب است كه دو چيز را بنام يكى به صورت مثنى تلفّظ مىكنند مثل شمسين ، قمرين ، والدين و نظاير اين در زبان عرب زياد است .\r\n« فَلَا اقْتَحَمَ الْعَقَبَةَ » 11 طبرى : يعنى بر پشته ى ميان جهنّم بالا نرفته\r\n","description":"","footnote":"","page_name":" 578 ","page_number":578},
  {"content":"\r\nاست تا از آن بگذرد و رها شود .\r\nمجمع : 1 - ممكن است اين جمله نفرين باشد يعنى از آن تل جهنّم گذر نكند و آسوده نشود 2 - چرا از آن عقبه ردّ نشدند . و كلمه ى عقبه چند معنى شده است : 1 - مثل است و كنايه از رنج و سختى مانند غلام آزاد - كردن و يتيم و نادار سير كردن چنان كه در آيت بعد به صورت پرسش و پاسخ گفته شده است 2 - تپّه اى است در جهنّم كه به فرمانبرى مىتوان از آن گذر كرد چنان كه از پيغمبر صلَّى اللَّه عليه و آله و سلَّم نقل است كه فرمود : شما را در جلو تپّه ى دشوارى است كه سنگين باران از آن گذر نتوانند كرد و من مىخواهم شما را جورى رهنمائى كنم كه بار خود را سبك كنيد تا بتوانيد از آن پشته رد شويد 3 - مقصود صراط است كه روى جهنّم است به تيزى شمشير سه هزار مسافت و درازى آن است كه همگى سر بالائى و سرازيرى است و هموارى و در دو سوى آن سگها و سر نيزه هاى آهن است كه هر كس به اندازه اى گرفتار مىشود و ديگرى مىگذرد و ديگرى سرنگون آتش مىشود .\r\nابو الفتوح : از بزرگى پرسيدند : اين عقبه كه به اين آيه گفته شده است چگونه چيزى است ؟ گفت : آن نفس تو است از آن بگذر تا عقبه را پشت سر كنى .\r\n« فَكُّ رَقَبَةٍ » 13 مجمع : 1 - يعنى جان خود را از گرفتارى گناهان آزاد كند بوسيله ى توبه 2 - بوسيله ى اطاعت و بندگى خود را از آزار آن جهانى آزاد كند ، و كلمات « فَكُّ » و « إِطْعامٌ » « فكّ و اطعم » به صورت فعل نيز خوانده شده است . و نيز كلمه ى « ذِي مَسْغَبَةٍ » ذا با الف خوانده‌اند تا مفعول اطعام باشد و كلمه ى « يَتِيماً » بدل از آن باشد و به قرائت با ياء مضاف اليه يوم است .\r\n« يَتِيماً ذا مَقْرَبَةٍ » 15 ابو الفتوح : بعضى گفتند : كلمه ى « مَقْرَبَةٍ » از قرابت به معنى خويشاوندى نيست بلكه از قرب بمعنى نزديكى است و كنايه از گرسنگى است كه پهلوها بهم نزديك شده‌اند چون به شكم غذا نرسيده است و خالى\r\n","description":"","footnote":"","page_name":" 579 ","page_number":579},
  {"content":"\r\nشده است . و هم در آيت بعد كلمه ى « مَتْرَبَةٍ » بعضى گفته به معنى خاك نيست بلكه از تربة بمعنى سختى و بدحالى است چنان كه در اين شعر به اين معنى استعمال شده است :\r\n\r\nو كنّا اذا ما الضّيف حلّ بارضنا\r\nسفكنا دماء البدن في تربة الحال\r\n\r\nيعنى : ما چنان بوديم كه اگر ميهمانى مىرسيد با سختى و تنگى حال خود شتر مىكشتيم .\r\nفخر : بعضى گفته‌اند : ممكن است مقصود از كلمه ى « مَقْرَبَةٍ » قرب جوار و همسايگى نيز باشد .\r\nطبرى : در معنى « ذا مَتْرَبَةٍ » سه قول است : 1 - چيزى ندارد و روى خاك مىنشيند 2 - نيازمند و نادار گرچه روى خاك نشين نباشد 3 - آنكه عيال و نان خور زياد دارد .\r\n« ثُمَّ كانَ - الخ » 17 نيشابورى : كلمه ى « ثُمَّ » چند جور معنى مىشود :\r\n1 - براى تأخير در يادآورى و نامبردن است نه از نظر زمان چون اوّل ايمان است بعد نكوكارى پس معنى چنين است : راه دشوار بنده آزاد كردن و يتيم - نوازى را نپيموده پس از آنكه مؤمن باشد و وادار كند به شكيبائى و مهربانى .\r\n2 - بمعنى عاقبت و پايان كار است يعنى از آنها نبود كه پايان زندگى او ايمان باشد و سفارش به شكيبائى 3 - آيه براى توصيف آنها باشد كه پيش از اسلام نكوكار بودند و پس از آن كارها پيغمبر آمد و آنها از مؤمنين شدند و سفارش به شكيبائى و مهربانى كردند . چنان كه نقل كرده‌اند : حكيم بن حزام به پيغمبر عليه السّلام عرض كرد پيش از اسلام ما نكوكار بوديم آيا سودى از آن بما ميرسد ؟ فرمود :\r\nروى نكوكارى خود مسلمان شدى 4 - معنى ثمّ فاصله ى در شرف و مقام باشد يعنى برتر از نكوكاريها مسلمانى و سفارش به شكيبائى بود .\r\n« تَواصَوْا بِالصَّبْرِ - الخ » 17 فخر : اين جمله اشاره است ببزرگ داشتن فرمان حقّ و جمله ى بعد اشاره است به مهربانى با خلق و پايگاه ديندارى\r\n","description":"","footnote":"","page_name":" 580 ","page_number":580},
  {"content":"\r\n\r\nو فرمانبرى رعايت همين دو كار است كه دانشمندى گفته است : « الأصل في التّصوّف أمران صدق مع الحقّ و خلق مع الخلق » يعنى پايه ى صوفىگرى دو چيز است با خدا براستى و با مردم به خوشخوئى و درستى .\r\nتأويلات : اين چهار آيه از « أَوْ إِطْعامٌ » - تا - « بِالْمَرْحَمَةِ » فضائل چهار - گانه ى عفّت و حكمت و عدالت و شجاعت راههاى تكامل انسانى را به اختصار و سادگى بيان كرده است : 1 - اطعام به مستحقّ كه بهترين افراد عفّت است 2 - حكمت است كه آدمى را مؤمن مىكند و ايمان برترين حكمتها است كه با علم و يقين پيدا مىشود 3 - صبر و شكيبائى كه برترين شجاعت است 4 - حقيقت عدالت شفقت و مرحمت است .\r\n« نارٌ مُؤْصَدَةٌ » 20 مجمع : مؤصدة با واو و همزه هر دو قرائت شده است و لغت عرب است .\r\nسخن ما : 1 - در آيت دوّم جمله ى « أَنْتَ حِلٌّ » چون ممكن است از حلول باشد بمعنى وارد شدن و درون شدن و ممكن است از حلّ و حلال بمعنى روا و غير ممنوع باشد از اينروى ما جورى معنى كرديم كه با هر دو معنى بسازد اوّل زادگاه كه با معنى حلول مناسب است . دوّم رفتار كه با معنى دوّم مناسب است زيرا معانى كه از مفسّرين و نيز چند معنى كه از امام فخر نقل كرديم با اين دوّم سازگار است .\r\n2 - در آيت 15 قيد بكلمات « ذا مَقْرَبَةٍ » براى اطعام يتيم شايد اين باشد كه چون با بودن نيازمند نزديك ، بخشش به آنها كه دورترند خلاف انصاف باشد پس آنكه از راهى قرابت دارد چه از راه دين مثل سادات و اقرباى پيغمبر يا قرب در دين كه فرزند مسلمان باشد نسبت به فرزند غير مسلمان و يا قرب دوستى از ناشناسى و يا قرب جوار و همسايگى يا قرب وطن نسبت به يتيم غير هم وطن يا قرابت و خويشاوندى نسبت به غير خويشاوند همه ى اينها شايسته تر بوارسى و كومك هستند ، از اينروى شايد كلمهء « ذا مَقْرَبَةٍ » همهء اين معانى را\r\n","description":"","footnote":"","page_name":" 581 ","page_number":581},
  {"content":"\r\n\r\nبفهماند و آنكه داراى اندك نزديكى و وابستگى باشد مقدّم است بر آنكه هيچ مناسبتى ندارد چون از راه احساس و هم نظم اجتماع بهتر خواهد بود كه هر - كسى وارسى اين گونه يتيمان بكند تا خود به خود يتيمى بىسرپرست نماند .\r\nسورهء شمس - 91\r\nبِسْمِ اللَّه الرَّحْمنِ الرَّحِيمِ\r\nوَ الشَّمْسِ وَضُحاها ( 1 ) وَالْقَمَرِ إِذا تَلاها ( 2 ) وَالنَّهارِ إِذا جَلَّاها ( 3 ) وَاللَّيْلِ إِذا يَغْشاها ( 4 )\r\nوَ السَّماءِ وَما بَناها ( 5 ) وَالأَرْضِ وَما طَحاها ( 6 ) وَنَفْسٍ وَما سَوَّاها ( 7 ) فَأَلْهَمَها فُجُورَها وَتَقْواها ( 8 ) قَدْ أَفْلَحَ مَنْ زَكَّاها ( 9 ) وَقَدْ خابَ مَنْ دَسَّاها ( 10 ) كَذَّبَتْ ثَمُودُ بِطَغْواها ( 11 ) إِذِ انْبَعَثَ أَشْقاها ( 12 ) فَقالَ لَهُمْ رَسُولُ اللَّه ناقَةَ اللَّه وَسُقْياها ( 13 ) فَكَذَّبُوه فَعَقَرُوها فَدَمْدَمَ عَلَيْهِمْ رَبُّهُمْ بِذَنْبِهِمْ فَسَوَّاها ( 14 ) وَلا يَخافُ عُقْباها ( 15 )\r\nمعنى لغات : « دَسَّاها » از مصدر دسّ بفتح اوّل بمعنى زير خاك پنهان كردن ، حيله كردن . « فَدَمْدَمَ » از مصدر دمدمه بمعنى بخشم با كسى سخن گفتن ، چيزى را به زمين چسباندن ، هلاك كردن خداوند كسى را .\r\nترجمه : بنام خداى بخشنده به اين جهان و مهربان به آن جهان\r\n1 سوگند بخورشيد و گاه روشنيش\r\n2 و به ماه كه بدنبال آن آيد\r\n3 و بروز كه خورشيد جلوه گر كند\r\n4 و بشب كه خورشيد را بپوشاند\r\n5 و هم سوگند به آسمان و آنكه آن بساخت\r\n6 و به زمين و آنكه آن بگسترد\r\n7 نيز سوگند بروان آدمى و آنكه درستش آفريد\r\n8 و زان پس راه پاكى و ناپاكى او بياموخت\r\n9 كه البتّه رستگار شود آنكه آن را پاكيزه بدارد\r\n10 و نااميد و محروم بود آنكه روان خود نابود كرد و فرسودهء هوس نمود [ چنان كه 
  ]\r\n11 ز بدخوئى آن زشتترين ملَّت ثمود\r\n12 چون بدشمنى بپاى\r\n","description":"","footnote":"","page_name":" 582 ","page_number":582},
  {"content":"\r\nخاست پيغمبر خود دروغگو شمردند\r\n13 و او پندشان داد : اين شتر [ كه معجزه ى او بود و يك روز همه ى آب آن آبادى را مىخورد و به همه ى آنها شير مىداد 
  ] از سوى خدا است او را با نوبت آبش به خود گذاريد\r\n14 ليكن آنها اين سخن او را نپذيرفتند و پى حيوان بريدند و پروردگارشان به اين گناه [ سخت آزارى 
  ] فراگيرشان كرد كه با خاك يكسانشان نمود\r\nبا اينكه ترسى از چنين سر انجامشان نبود .\r\nسخن مفسّرين : مجمع : اين سوره به مكّه نازل شده است و به حساب قاريهاى مكّه و دسته اوّل قاريهاى مدينه آيات اين سوره شانزده است كه جملهء « فَعَقَرُوها » را آخر آيه دانسته‌اند و به حساب ديگران پانزده است كه از « فَكَذَّبُوه - تا - فَسَوَّاها » يك آيه شمرده‌اند .\r\n« وَضُحاها » 1 طبرى : در مقصود از اين كلمه اختلاف است 1 - يعنى سوگند بخورشيد و روز آن چون معنى « ضحى » همه ى روز است 2 - سوگند به روشنى آن .\r\nكشف : 1 - بعضى گفته‌اند : ضحى هنگام بر آمدن خورشيد است كه روشنى آن صاف و پاكيزه است 2 - مقصود گرمى خورشيد است چون در سوره ى طه گفته است « وَلا تَضْحى » يعنى گرمى آن تو را نيازارد .\r\n« إِذا تَلاها » 2 مجمع : 1 - يعنى چون در نيمه ى اوّل هر ماه خورشيد غروب كند ماه بدنبال آن آيد و جانشين آن باشد در روشن كردن زمين 2 - در شب اول چون خورشيد برود ماه بدنبال آن آيد 3 - در پانزدهم كه با غروب خورشيد در آمدن ماه است 4 - در همه ى ماه چنين است كه در نصف اوّل ماه بدنبال خورشيد است و خورشيد در جلو آن و در نصفه ى دوّم بر آمدن ماه از پس فرو رفتن خورشيد است .\r\n« وَالنَّهارِ إِذا جَلَّاها » 3 ابو الفتوح : 1 - يعنى سوگند بروز كه آفتاب را پديدار كند 2 - يعنى سوگند بروز چونكه تاريكى را روشن كند .\r\n","description":"","footnote":"","page_name":" 583 ","page_number":583},
  {"content":"\r\n« وَنَفْسٍ وَما - الخ » 7 مجمع : كلمه ى ما در اين آيه و دو آيت جلو ممكن است موصول باشد يعنى سوگند به آنكه روان را برابر كرد و آنكه آسمان را ساخت و آنكه زمين را بگسترد . و ممكن است بمعنى مصدرى باشد يعنى سوگند به ساختن آسمان و هموارى زمين و عدالت و برابرى نفوس . و اين آيه چند معنى شده است : 1 - خلقت او معتدل كرد و پاره هاى بدن برابر نمود 2 - بخرد و عقل او را معتدل و مناسب درست كرد تا بر دگر حيوان برتر شد . و كلمه ى نفس ممكن است همه ى آن موجودات با خرد باشد و يا آدم باشد و آنچه را خدا معتدل قرار داده است .\r\n« أَفْلَحَ مَنْ زَكَّاها » 9 فخر : دو معنى شده است : 1 - رستگار شد آنكه نفس خود پاك داشت 2 - آنكه خدا او را پاك نمود و به اين معنى هاء ضمير بجاى كلمه ى « من » آورده شده است .\r\n« خابَ مَنْ دَسَّاها » 10 فخر : براى اين آيه چند وجه گفته‌اند 1 - يعنى بدكاران خود را از مردم پنهان مىدارند ولى نكوكاران شرمى ندارند و خود را نمودار مىكنند 2 - سودى نبرد آنكه خود را در ميان درستكاران پنهان كرد و از ايشان نبود 3 - نا اميد شد آنكه روان خود در گناه فرو برد تا در آن پنهان شد 4 - آنكه بدى را در روان خود جاى داد و بواسطه ى همنشينى بدان و دست اندركارى به آن عاقبت محروم خواهد بود 5 - كسى كه بواسطه ى بدى و زشتكارى خود را از مردم پنهان كند و گمنام شود محروم و نااميد خواهد بود .\r\n6 - معنى اشاعره و معتقدين به جبر است كه گفته‌اند : يعنى زيان كرد و نااميد شد آنكه خدا گمراهش كرد و بدكار و نابود و بيهوده اش نمود .\r\nطبرى : يعنى نااميد شد و آن صلاح و رستگارى كه براى خود ميخواست بدست نياورد آنكس كه خدا گمنامش كرد و از قدر و ارزش او كم كرد بواسطه ى به خود گذاردن و رها كردن او كه ياريش نكرد كه به راه راست رود تا اينكه او گناهكار شد و دست از فرمانبرى بداشت . و كلمه ى « دسّى » از دسّس با سه سين\r\n","description":"","footnote":"","page_name":" 584 ","page_number":584},
  {"content":"\r\nاست كه يكى تبديل بالف شده است و اين در زبان عرب زياد است .\r\n« كَذَّبَتْ ثَمُودُ بِطَغْواها » 11 طبرى : 1 - طغوى نام آن آزارى است كه بر ملَّت ثمود رسيد چنان كه در آيت ديگر است « فَأَمَّا ثَمُودُ فَأُهْلِكُوا بِالطَّاغِيَةِ » و آن عذابى بوده است كه طغيان و تجاوز بر آنها كرده است و بىاندازه آنها را آزرده است و معنى چنين است : عذابى كه پيغمبر گفته بود دروغ شمردند 2 - چون نافرمان بودند پيغمبر را دروغگو دانستند 3 - همگىشان پيغمبر را دروغگو خواندند . ابو الفتوح : « طغوى » با ضمّ طاء نيز قرائت شده است .\r\n« فَسَوَّاها » 14 ابو السعود : 1 - آن عذاب همه را يك سال گرفت از بزرگ و كوچك كه كسى نماند 2 - آنها را با زمين برابر كرد 3 - همه را بيكسان گرفت كه كم و زياد نداشت .\r\n« وَلا يَخافُ عُقْباها » 15 فخر : 1 - خدا باكى از اين آزار نداشت و چيزى از آن فروگذار نكرد 2 - صالح پيغمبر ترسى نداشت كه پايان اين عذاب چه خواهد بود 3 - به آن مرد بدبخت آزار رسيد با اينكه در انديشه ى سر انجام آن بدكارى خود نبود .\r\nسخن ما : 1 - اين سوره با سوگندى چند آغاز شده است تا خاطرنشان كند كه آدمى اگر هوى پرست نبود رستگار است و اگر خودكامه بود بىبهره از زندگى و زيان برده است و نمونه اى از سر انجام دردناك هوىپرستى مردم پيشين آورده شده است كه ملت ثمود معروف نزد اعراب بنام و آثار بازمانده از پس طغيان و تجاوز و سودجوئى بود كه شتر را كشتند و نابود شدند .\r\n2 - در آيت 11 و 14 جمله هاى كذّبت و كذّبوه تكرار شده است شايد مقصود از جمله ى اوّل دروغ شمردن ادّعاى پيغمبرى و شخصيّت صالح پيغمبر باشد و جمله ى دوّم براى نتيجه ى تكذيب است كه نافرمانى باشد يعنى چون او گفت حيوان را با نوبت آبش به خود گذاريد و متعرّض نشويد آنها مانند كسى كه او را دروغگو شمارند سخنش نپذيرفتند و شتر را پى كردند .\r\n","description":"","footnote":"","page_name":" 585 ","page_number":585},
  {"content":"\r\n\r\nسورهء ليل - 92\r\nبِسْمِ اللَّه الرَّحْمنِ الرَّحِيمِ\r\nوَ اللَّيْلِ إِذا يَغْشى ( 1 ) وَالنَّهارِ إِذا تَجَلَّى ( 2 ) وَما خَلَقَ الذَّكَرَ وَالأُنْثى ( 3 ) إِنَّ سَعْيَكُمْ لَشَتَّى ( 4 )\r\nفَأَمَّا مَنْ أَعْطى وَاتَّقى ( 5 ) وَصَدَّقَ بِالْحُسْنى ( 6 ) فَسَنُيَسِّرُه لِلْيُسْرى ( 7 ) وَأَمَّا مَنْ بَخِلَ وَاسْتَغْنى ( 8 ) وَكَذَّبَ بِالْحُسْنى ( 9 )\r\nفَسَنُيَسِّرُه لِلْعُسْرى ( 10 ) وَما يُغْنِي عَنْه مالُه إِذا تَرَدَّى ( 11 ) إِنَّ عَلَيْنا لَلْهُدى ( 12 ) وَإِنَّ لَنا لَلآخِرَةَ وَالأُولى ( 13 ) فَأَنْذَرْتُكُمْ ناراً تَلَظَّى ( 14 )\r\nلا يَصْلاها إِلَّا الأَشْقَى ( 15 ) الَّذِي كَذَّبَ وَتَوَلَّى ( 16 ) وَسَيُجَنَّبُهَا الأَتْقَى ( 17 ) الَّذِي يُؤْتِي مالَه يَتَزَكَّى ( 18 ) وَما لأَحَدٍ عِنْدَه مِنْ نِعْمَةٍ تُجْزى ( 19 )\r\nإِلَّا ابْتِغاءَ وَجْه رَبِّه الأَعْلى ( 20 ) وَلَسَوْفَ يَرْضى ( 21 )\r\nمعنى لغات : « يَغْشى » از مصدر غشى بمعنى پوشيدن و فراگير شدن و فرا گرفتن تاريكى در شب . « نيسّر » آسان مىكنيم و توفيق مىدهيم « شتى » جمع شتّ بفتح اوّل بمعنى پراكندگى و آنچه پراكنده شده است . « سَيُجَنَّبُهَا » يعنى از چيزى دور شد يا آن را از خود دور كرد .\r\nترجمه : بنام خداى بخشنده بآفريدگان ، مهربان بمؤمنان\r\n1 سوگند به شب آنگه كه جهان تاريك كند\r\n2 و روز آنگه كه خودنمائى كند\r\n3 و نيز سوگند به آفرينش نر و ماده\r\n4 كه كوشش شما بس پراكنده بود [ و هر كس از كار خود چيزى بخواهد 
  ]\r\n5 پس آن كس كه پرهيزكار بود و بخشيد\r\n6 و سخن حقّ راست شمرد\r\n7 به زودى آماده ى كار نيكش كنيم\r\n8 و آنكه كف بسته بود و بخيل و خود را بينياز شمرد\r\n9 و نويد نيكى باور نداشت\r\n10 به زودى ساخته ى دشوارى و سختيش كنيم\r\n11 و چون هنگام نابوديش رسد سرمايه ى او بىنيازش نكند\r\n12 كه همانا رهبرى بر ما است\r\n13 و آغاز و انجام ويژه ى ما\r\n14 پس شما را ز آتشى زبانه -\r\n","description":"","footnote":"","page_name":" 586 ","page_number":586},
  {"content":"\r\n\r\nزنان بيم دهيم\r\n15 كه فرا نگيرد مگر آن بخت برگشته آدمى\r\n16 كه سخن حقّ دروغ شمرد و روى از آن بگرداند\r\n17 و زود از آن دور شود پرهيزكار كسى كه\r\n18 سرمايه ى خود مىبخشد تا خويشتن پاكيزه ز هر بدى كند\r\n19 نه چشم پاداش نيكى بكس دارد\r\n20 و بجز جستن راه پروردگار بزرگ خود خواهشى ندارد\r\n21 و البتّه روزى [ ز سود كار خود 
  ] خوشنود بود .\r\nسخن مفسّرين : مجمع : اين سوره بيست و يك آيه است و بمكّه نازل شده است .\r\n« بِسْمِ اللَّه الرَّحْمنِ الرَّحِيمِ » كشف الاسرار : در زاويه ى درويشان همه سوز طلب تو ، در كوى خراباتيان همه درد نايافت تو ، در كليساى ترسايان همه نشاط جست و جوى تو ، در آتشگاه گبران همه درد واماندگى از تو .\r\n« وَما خَلَقَ - الخ » 3 طبرى : از علقمه نقل شده است كه بشام رفتم و ابو درداء صحابى پيغمبر را ديدم پرسيد از مردم كجا هستى ؟ گفتم : كوفه .\r\nگفت : عبد اللَّه مسعود اين آيه را چگونه مىخواند ؟ « وَاللَّيْلِ إِذا يَغْشى وَالنَّهارِ إِذا تَجَلَّى » گفتم چنين مىخواند « و الذّكر و الانثى » او گفت : نزديك است كه مردم اين شهر مرا بواسطه ى اين گونه قرائت گمراه شمرند با اينكه من از پيغمبر همين قرائت را شنيدم . و بقرائت مشهور ممكن است ما براى مصدر باشد يعنى به آفرينش نر و ماده سوگند و ممكن است موصول باشد يعنى سوگند به آنكه نر و ماده آفريد .\r\nمجمع : از عليّ عليه السّلام و ابو درداء و ابن مسعود و خود پيغمبر « خلق الذكر و الانثى » نقل شده است كه كلمه ى « ما » در قرائت آنها نبوده است و از امام صادق نيز اين قرائت نقل شده است .\r\n« سَعْيَكُمْ لَشَتَّى » 4 مجمع : يعنى كارهاى شما براى چيزهاى گوناگون است بعضى براى بهشت رفتن كار مىكنيد ، و بعضى براى دوزخ ، بعضى براى آزادى و بعضى براى نابودى خود ، بعضى براى دنيا و بعضى براى عقبى ،\r\n","description":"","footnote":"","page_name":" 587 ","page_number":587},
  {"content":"\r\nو ابن عبّاس گفته است : مردى يك درخت خرما داشت كه شاخه ى آن به خانه ى مردى فقير بود . و چون بر درخت بالا مىرفت كه خرما بچيند اگر دانه اى خرما مىافتاد و بچه هاى آن فقير همسايه بر مىداشتند او از درخت فرود ميآمد و آن دانه مىگرفت و اگر به دهان يكىشان مىديد انگشت به دهان او مىكرد تا خرما را بيرون آورد . مرد فقير به پيغمبر شكايت كرد . پيغمبر از صاحب درخت خواست كه درخت خرماى خود را بدهد در برابر درختى در بهشت . او گفت : من درخت خرما زياد دارم و هيچكدام به اين خوبى نيست و پى كار خود رفت . مردى آنجا بود كه اين گفتگوى پيغمبر ( ص ) را با او شنيد و عرض كرد : اگر من درخت اين مرد را از او بگيرم شما درختى در بهشت به من مىدهيد ؟ فرمود : بلى ، او نزد آن مرد صاحب درخت رفت و از او خواست كه درختش را بخرد . او گفت : جز در برابر چهل درخت نمىفروشم و پس از گفتگوى خريدار چند نفر را شاهد گرفت بر خريد درخت او به چهل درخت كه به او بدهد و حضور پيغمبر رفت و عرض كرد درخت آن مرد را خريدم و بشما دادم آن حضرت به خانه ى آن فقير همسايه ى درخت رفت و فرمود : اين درخت خرما مال تو و خانواده ى تو است و اين سوره نازل شد و اسم اين مرد خريدار را ابو الدّحداح گفته‌اند و مقصود از آيت بعد « فَأَمَّا مَنْ أَعْطى وَاتَّقى » ابو دحداح است و آيت ديگر « بَخِلَ وَاسْتَغْنى » مقصود آن مرد صاحب درخت خرما است .\r\nاسباب النزول : ابن ابى حاتم گفته است : ابو بكر هفت غلام را خريد و آزاد كرد كه مسلمان شده بودند و صاحبانشان آنها را براى اسلام آزار ميدادند آيت « سَيُجَنَّبُهَا الأَتْقَى » براى او نازل شد . عبد اللَّه زبير گفته است پدر ابو بكر به او گفت : چرا اين غلامهاى ناتوان را مىخرى و آزاد مىكنى ؟ غلام توانا و چابك آزاد كن كه در آينده بتوانند بپاس آزادى به تو كومك كنند و در برابر دشمن بايستند او گفت : من براى رضاى خدا مىكنم . اين آيه « فَأَمَّا مَنْ أَعْطى » تا آخر سوره براى او نازل شد .\r\n","description":"","footnote":"","page_name":" 588 ","page_number":588},
  {"content":"\r\n« صَدَّقَ بِالْحُسْنى » 6 طبرى : در معنى اين جمله اختلاف است 1 - آنكه درست و راست دانست نويد خداوندى را بر پاداش آنچه مىبخشد 2 - مقصود از حسنى بهترين سخن است كه لا إله الَّا اللَّه باشد يعنى آنكه توحيد را درست دانست و يكتا پرست بود 3 - يعنى بهشت و مزد خداوند را باور داشت 4 - آنچه را كه خدا دستور داده و براى آن وعده داده تصديق كرد و به آن رفتار كرد . ولى چون سخن در تقوى و بخشش است بهترين معانى اين است كه حسنى عوض خداوندى باشد از بخشش آدمى ، و از ابو درداء نقل شده است كه او گفت :\r\nپيغمبر فرمود : هر روز خورشيد كه غروب مىكند دو ملك آواز مىكنند « اللَّهمّ اعط منفقا خلفا و اعط ممسكا تلفا » يعنى بخشنده راى عوض بده و مال بخيل را نابود كن .\r\n« فَسَنُيَسِّرُه لِلْيُسْرى » 7 طبرى : يعنى او را آماده مىكنيم براى خوى و خاصيت آسانى و سهل گرفتن دشوارى كه انجام وظايف رضاى حقّ باشد تا به پاداش او بهشت دهند .\r\nمجمع : 1 - به او توفيق مىدهيم كه راه آسانتر را پيدا كند در عبادت خدا كه با ميل و كوشش در آن باشد 2 - او را آماده مىكنيم براى حالت آسانى و خوشى كه رسيدن بهشت باشد .\r\nفى ظلال آن را كه خدا آماده ى « يسرى » كرد و اصل شده است به آسانى به مقصود خود و بمدارا و آرامى در زندگى . آسانى و سبك كارى از خود او سر ريز مىكند و به همه كس و همه چيز كه با او سر و كار دارند سرايت مىكند ، همه چيز را به آسانى مىبيند و گام به آسانى بر مىدارد و به همه كار به آسانى و سبكى دست دراز مىكند و بآرامش و آسودگى به مقصد ميرسد و با اين خاصيّت همه چيز را در ضمير خود انجام شده مىبيند و به همان گونه كه به پيغمبر نويد داده شده است « نُيَسِّرُكَ لِلْيُسْرى » او هم به پيروى آن حضرت مىرود و از زندگى برخوردار مىشود .\r\n","description":"","footnote":"","page_name":" 589 ","page_number":589},
  {"content":"\r\n« فَسَنُيَسِّرُه لِلْعُسْرى » 10 ابو الفتوح : يعنى او را در كار خود آزاد گذاريم براى كار دشوارتر كه گناه و گرفتارى جهنّم باشد .\r\nفخر : دو كلمه ى يسرى و عسرى چند معنى شده است : 1 - يسرى يعنى خير و عسرى يعنى شرّ 2 - اوّلى آسانى انجام وظائف و خوددارى از ناشايسته ها . دوّمى دشوارى اين كار بر آدمى 3 - يسرى يعنى آسانى آن كار نيك كه انجام داده است و مثل اين است كه گفته شود آماده اش مىكنيم تا باز در راه خدا ببخشد و عسرى بر عكس يعنى آماده اش مىكنيم كه بر آن بخل گذشته ى خود پا بر جاى بماند . و قفّال گفته است همه ى اين معانى ممكن است در لغت مجاز باشد چون از هر كارى سر انجام آن منظور است و هر چه سر انجامش آسايش و آسانى و پسند بود يسرى گفته مىشود كه نتيجه ى همه عبادات و نكوكاريها همين است اگر سر انجام برنج و دشوارى كشيد عسرى خواهد بود و همه ى گناهان داراى اين نتيجه هستند . و معتقدين بجبر به اين آيه استدلال كرده‌اند كه مؤمن نكوكار را خدا آماده ى آن مىكند و كافر بد كار را هم خدا آماده ى آن مىكند . قفّال از استدلال به اين آيه چنين جواب داده است : 1 - جمله ى « فَسَنُيَسِّرُه لِلْعُسْرى » استعمالى است مجازى كه براى قرينهء جمله ى اوّل « فَسَنُيَسِّرُه لِلْيُسْرى » براى « عسرى » نيز « نيسّر » گفته شده است مثل « جَزاءُ سَيِّئَةٍ سَيِّئَةٌ مِثْلُها » در صورتى كه جزاى بدكارى كار بد و سيّئه نيست بلكه خوب است و لازم و حسنه است يا مثل « فَبَشِّرْهُمْ بِعَذابٍ أَلِيمٍ » كه آزار درد - ناك بشارت و خوش خبرى نيست بلكه بيم است و خبر ترسناك . پس چون آن مهربانى حقّ كه وادار به فرمانبرى مىكند تعريف به « نيسّر » شده است براى قرينه محروم شدن از اين مهر حقّ نيز « نيسّر » آمده است 2 - جمله ى « فَسَنُيَسِّرُه لِلْعُسْرى » كه نسبت بحقّ داده شده است نه از آن رو است كه خدا فاعل و انجام دهنده ى آمادگى و آسانى براى بدى است بلكه از آن رو است كه توانائى و وسيله ى هرچيز از او پيدا شده است از اينروى گفته شده است ما آماده كرديم\r\n","description":"","footnote":"","page_name":" 590 ","page_number":590},
  {"content":"\r\nيعنى قدرت و توانائى داديم مانند اين آيه « رَبِّ إِنَّهُنَّ أَضْلَلْنَ كَثِيراً » يعنى خدايا بتها بسيارى را گمراه كردند با اينكه بت گمراه نمىكند ولى پرستش آن وسيله ى گمراهى است 3 - مقصود از اين جمله اين است كه ما اين گونه آدمى را محكوم كرديم بتوانائى بر زشتى و او توانا و آماده ى زشتى و بدى است . و از على عليه السّلام نقل شده است كه پيغمبر فرمود : خداوند جاى هر آدمى را در بهشت يا جهنّم مىداند . آن حضرت عرض كرد : پس اميدى به عمل نيك خود نداشته باشيم ؟ فرمود چنين نيست و بايد شما كار خوب بكنيد كه هر كسى آمادگى دارد براى آنچه در اختيار او است و از بهر او آفريده شده است .\r\nسخن ما : 1 - آيت چهارم « إِنَّ سَعْيَكُمْ - الخ » با چند سوگند يك حقيقت بمردم نشان داده شده است كه شما آدميان در فكر و كار خود و سود و زيان آن از هم گسيخته و پراكنده‌ايد كه هر يك جورى فكر مىكنيد و راهى پيش مىگيريد و هدفى در كار خود داريد و دستاويزى براى خود پيدا مىكنيد كه حدّ مشتركى با هم نداريد و انديشه ى همكارى و هم زيستى در سر نمىپرورانيد .\r\n2 - آيت 5 و 8 « فَأَمَّا مَنْ أَعْطى . . . وَأَمَّا مَنْ بَخِلَ - الخ » در دنباله ى نشان دادن خوى آدمى به اين دو آيه او را به دو دسته تقسيم مىكند و راه نجات از اين بدخوئى و رستگارى را نشان مىدهد و هم موجب گرفتارى و بدبختى را كه اين پراكندگى فكر و كار ، روش مردم بخيل و بد رفتار و دروغ پندار است ولى اگر بخشندگى و پرهيزگارى بود و حقايق پذيرفته شد سرمايه ى تمدّن و همزيستى و هم آهنگى آدميان فراهم است .\r\n3 - آيات 7 و 10 « فَسَنُيَسِّرُه ، لِلْيُسْرى . . . لِلْعُسْرى » پس از آنكه در آيات پيش مردم را به دو دسته تقسيم كرد به اين دو آيه ريشه و نتيجهء كار هر يك را نشان مىدهد كه اگر كسى راه راست پيش گرفت از سوى خداوند به او كمك مىشود چون براى خود و ديگران خوبى خواسته است پس همان فكر و كار خوبى او را تقويت مىكند چه او با انديشه و كارش در قدرت خدا هستند . و اگر كسى\r\n","description":"","footnote":"","page_name":" 591 ","page_number":591},
  {"content":"\r\n\r\nبراى خود و ديگران دشوارى پسنديد و پيش گرفت همان خواسته ى او و رفتارش كه با خودش در قدرت خدا هستند او را بسوى دشوارى جلو مىبرد و كومك بدكارى او مىشود . پس اين آيات نمىفهماند كه آدمى در كار خود وادار شده و مجبور است بلكه در آنچه اصل آفرينش او و دگر آفريدگان است يكى هستند و از جهانى دگر درست شده‌اند كه خود ندانسته پديد آمده است ، و اختيار نداشته است و آنچه نتيجه ى كار زندگى او است در اختيار او است كه چگونه بينديشد و كدام را برگزيند ، پس آدمى ز آغاز تا بانجام نه مجبور است نه مختار بلكه تركيبى است از جبر كلَّى اوّلى و اختيار جزئي بعدى .\r\n4 - بقيّه ى آيات تا آخر سوره مىفهماند اختيار آدمى را در كارهاى روزانه ى خود چون گفته شده است او مال فراهم كرد و سودش نداد پس در جمع مال اختيار داشته است . پس از آن گفته شده است هدايت وظيفه ى ما است كه رهبرى كنيم و او هر چه خواهد از آن استفاده كند ولى آغاز و انجام به قدرت ما است كه او را درست كرديم و سر انجام بسزاى كارش برسانيم .\r\nسورهء ضحى - 93\r\nبِسْمِ اللَّه الرَّحْمنِ الرَّحِيمِ\r\nوَ الضُّحى ( 1 ) وَاللَّيْلِ إِذا سَجى ( 2 ) ما وَدَّعَكَ رَبُّكَ وَما قَلى ( 3 ) وَلَلآخِرَةُ خَيْرٌ لَكَ مِنَ الأُولى ( 4 )\r\nوَ لَسَوْفَ يُعْطِيكَ رَبُّكَ فَتَرْضى ( 5 ) ألَمْ يَجِدْكَ يَتِيماً فَآوى ( 6 ) وَوَجَدَكَ ضَالاًّ فَهَدى ( 7 ) وَوَجَدَكَ عائِلًا فَأَغْنى ( 8 ) فَأَمَّا الْيَتِيمَ فَلا تَقْهَرْ ( 9 )\r\nوَ أَمَّا السَّائِلَ فَلا تَنْهَرْ ( 10 ) وَأَمَّا بِنِعْمَةِ رَبِّكَ فَحَدِّثْ ( 11 )\r\nمعنى لغات : « الضُّحى » هنگام نمودارى و نورانى بودن خورشيد . « سَجى » شب آرام شد ، بدرازا كشيد ، شتر ناله كرد . « قَلى » كسى را دشمن داشت ، چيزى را كباب كرد . « عائِلًا » نيازمند . « فَلا تَقْهَرْ » بر او چيره مشو و بيچاره اش\r\n","description":"","footnote":"","page_name":" 592 ","page_number":592},
  {"content":"\r\nمكن . « فَلا تَنْهَرْ » جلوگيرى مكن و از پيش خود مران .\r\nجهت نزول : اسباب النّزول : نقل است كه پيغمبر يك شب يا دو شب بيمار شد و نيمه شب به عبادت بلند نشد . زنى عرب به آن حضرت عرض كرد :\r\nگويا شيطانت تو را رها كرده است اين سوره به جواب اين سخن نازل شد و نقل است چندى وحى به پيغمبر نرسيد مردم گفتند : پيغمبر را رها كردند اين سوره نازل شد .\r\nترجمه : بنام خداى بخشنده به آفريدگان مهربان بفرمانبران\r\n1 سوگند بروز روشن\r\n2 و به شب تيره و آرام\r\n3 كه خدايت نه تو را به خود گذارد و نه ناپسند و دشمن داشت\r\n4 و البتّه پايان زندگانيت بهتر ز اوّل بود\r\n5 چه خداى تو چندان بخشدت كه خشنود شوى\r\n6 نه مگر يتيم و بىپناه بودى و او پناهت داد و نگهبانيت كرد ؟\r\n7 و هم راه دين و زندگى ندانستى و او راهنمايت بود ؟\r\n8 مگر تو درويش و نيازمند نبودى كه خداى تو بىنيازت كرد ؟\r\nپس يتيمان را تو زير دست و بيچاره ى خود مكن\r\n10 و نه گدايان را ز خود رانده و نااميد كن .\r\n11 و نعمت پروردگار خود ياد كن و باز گوى .\r\nسخن مفسّرين : مجمع : اين سوره يازده آيه است و همگى به مكّه نازل شده است .\r\nكشف : اين سوره ى سوّم است كه نازل شده است چون نخستين « اقْرَأْ » بوده است و دوّمين « ن وَالْقَلَمِ » و پس از آن اين سوره .\r\n« وَالضُّحى » 1 مجمع : چند معنى شده است : 1 - سوگند به روشنائى همه ى روز 2 - نخستين ساعت روز 3 - وسط روز كه بلندى آفتاب باشد و بعضى گفته‌اند : يعنى سوگند به خداوند روز . و « إِذا سَجى » يعنى چون شب بر قرار شد يا تاريكى شب همه جا را پوشاند و يا تاريكى شب جلو آمد .\r\n« ما وَدَّعَكَ - الخ » 3 كشف : اين جمله جواب سوگند اوّل سوره است يعنى خداى تو را از بخشش خود و گرامى داشتن و وحى كردن رها نكرد\r\n","description":"","footnote":"","page_name":" 593 ","page_number":593},
  {"content":"\r\nو واگذار ننمود . چون اين كلمه مشتق از توديع المسافر است يعنى رها كردن او و جدائى از او . و بعضى گفته‌اند : اين كلمه مشتقّ است از توديع الثّوب يعنى نگاهدارى لباس از كهنگى و ناچيزى پس معنى چنين است كه خداى تو را مبتذل و بىارزش نكرد . و « ما قَلى » يعنى از آن روز كه تو را دوست داشت ناپسند و دشمنت نداشت .\r\nمجمع : « ودع » بدون تشديد خوانده‌اند و در معنى تفاوت نيست .\r\n« وَلَلآخِرَةُ خَيْرٌ - الخ » 4 مجمع : اين آيه دو معنى شده است :\r\n1 - جهان ديگر براى تو از اين زندگى بهتر خواهد بود 2 - سالهاى آخر عمرت از اين دوره بهتر است كه مردم مسلمان مىشوند و توانائى تو بر عرب بيشتر مىشود و سرزمينهاشان به فرمان تو مىشود .\r\n« وَلَسَوْفَ - الخ » 5 طبرى : در مقصود از اين آيه اختلاف است كه آنچه به پيغمبر ( ص ) خواهند داد چه خواهد بود ؟ 1 - مقصود نعمت بهشت است يعنى خداى تو چندان از آن به تو دهد كه خشنود باشى 2 - يعنى هيچ كس از خانواده ى آن حضرت به جهنّم نرود و آن اندازه از آنها خدا بيامرزد كه او خشنود شود .\r\nمجمع : يعنى از شفاعت و ديگر كرامتها چندانت دهد كه خشنود شوى و حارث بن شريح از محمّد بن عليّ بن محمّد حنفيّه نقل كرده است كه او گفت شما مردم عراق گمان داريد اميدوارتر آيت قرآن اين است « يا عِبادِيَ الَّذِينَ أَسْرَفُوا - الخ » ولى ما اهل بيت پيغمبر مىگوئيم اين آيه است « وَلَسَوْفَ يُعْطِيكَ » - الخ « كه به شفاعت چندان از آنها كه معتقد به لا إله الَّا اللَّه هستند خدا بيامرزد تا آن حضرت بگويد : راضى شدم . و امام صادق فرمود : رضا و خشنودى پيغمبر اين است كه هيچ يكتاپرست در دوزخ نماند .\r\nابو الفتوح : امام باقر ( ع ) از پدرش امام زين العابدين ( ع ) از عمويش محمّد حنفيّه از پدرش علىّ عليه السّلام نقل كرد كه پيغمبر ( ص ) فرمود در محشر چندان گناهكار\r\n","description":"","footnote":"","page_name":" 594 ","page_number":594},
  {"content":"\r\n\r\nشفاعت كنم تا ز من پرسند آيا راضى شدى و من گويم راضى شدم و پس از اين علىّ ( ع ) روى بمردم كرد و فرمود : شما عراقيها آيت « يا عِبادِيَ الَّذِينَ - الخ » را گمان داريد اميدوارتر آيت قرآن است ؟ آنها گفتند : بلى . فرمود : ما كه اهل بيت پيغمبريم اين آيه را « وَلَسَوْفَ - الخ » اميدآورتر مىدانيم و مقصود شفاعت است و در خبر است كه پيغمبر ( ص ) فرمود : چندان به شفاعت من بيامرزند كه من گويم : حسبي حسبي . يعنى مرا بس است بس است .\r\nكشف : موسى گفت « عَجِلْتُ إِلَيْكَ رَبِّ لِتَرْضى » يعنى پروردگارا به سويت شتاب كردم تا ز من خشنود باشى ولى با محمّد گفتند « وَلَسَوْفَ يُعْطِيكَ رَبُّكَ فَتَرْضى و فَلَنُوَلِّيَنَّكَ قِبْلَةً تَرْضاها » و چه فاصله است ميان آنكه رنج كشد تا برضاى حقّ رسد و آنكه چنان با او رفتار كنند تا راضى شود .\r\nحسينى نوشته :\r\n\r\nنماند بدوزخ كسى در گرو\r\nكه دارد چنين سيّدى پيشرو\r\n\r\n\r\nعطاى شفاعت چنانش دهند\r\nكه امّت تمامى ز دوزخ رهند\r\n\r\nروح البيان : شيخ اكبر - قدّس سرّه الأطهر - گويا مقصودش محي الدّين باشد گفت : در شهر قرطبه مقصود پاى تخت مملكت اندلس است كه گرانادا شهر مشهور اسپانيا باشد چندى در مراقبه بودم خداوند همه ى پيغمبران از آدم تا خاتم را به من نمود و از آن ميان هود پيغمبر با من سخن گفت كه ما اينجا فراهم شده‌ايم تا حضور پيغمبر شفاعت كنيم : جسارت حلَّاج را ببخشد چون او چنين بىادبى كرد و گفت همّت آن حضرت از مقام او كمتر بود زيرا خدا به او فرمود « لَسَوْفَ يُعْطِيكَ رَبُّكَ فَتَرْضى » پس بايستى براى هر كافر و مؤمن شفاعت مىكرد ولى خود فرمود : من آنها را شفاعت مىكنم كه دست اندركار گناه كبيره باشند . چون او چنين گفت پيغمبر ( ص ) را در يكى از حالات خود ديد كه به او فرمود : اى منصور تو به شفاعت من اعتراض كرده اى ؟ عرض كرد :\r\nچنين بوده است . فرمود مگر اين سخن من نشنيدى كه گفتم : خدا فرمود : چون\r\n","description":"","footnote":"","page_name":" 595 ","page_number":595},
  {"content":"\r\nبنده ى خود را دوست بدارم گوش و چشم و زبان و دست او باشم ؟ عرض كرد :\r\nبلى يا رسول اللَّه شنيده‌ام . فرمود : چون حبيب خدا باشم او زبان گوياى من باشد پس شفاعت كننده و شفاعت شده او است و من در اين ميان هيچم .\r\nپس چه سوزنش بر من كنى . گفت : توبه كردم كفّاره ى گناهم چه باشد ؟ فرمود :\r\nخود را براى خدا قربانى كن . عرض كرد از چه راه ؟ فرمود : بشمشير شرع من خود را بكش . اين بود كه به آن ماجرى گرفتار شد . آنگاه حضرت هود چنين گفت :\r\nاز آنگاه كه حلَّاج از دنيا رفته است تا كنون به حضور پيغمبر راه نيافته است و ما براى شفاعت آمده‌ايم كه بيش از سيصد سال مىگذرد و او محروم است . و بعضى از اهل معرفت گفته‌اند : حقيقت محمّدى اصل هر حقيقى است و وجود و مظهر محمّد مادّه ى هر موجود و پديده است و مرجع همه كار او خواهد بود و خدا كه فرمود : « لَسَوْفَ . . . فَتَرْضى » و رضاى او فراهم نشود مگر به بازگشت همه پراكندگيها بسوى او كه اهل جمال به پيشگاه جمال او جمع شوند ، و مردم جلال نزد جلالش گرد آيند . ابن عطا گفته : به اين آيه گويا از پيغمبر مىپرسند آيا اين بخشش را در عوض وصال حقّ مىپذيرى او بگويد : نه ، به او گويند : « إِنَّكَ لَعَلى خُلُقٍ عَظِيمٍ » يعنى همّتى بلند دارى كه در هيچ مرتبه اى فرود نمىآئى و چيزى از آن تو را خشنود ندارد . و در تأويلات نجميّه گفته است : معنى آيه اين است : همه ى كمالات ذاتى و كرامات اسماء و صفاتى كه در تو ممكن است و استعداد آنها را دارى از تو نمودار خواهد شد و همه ى استعدادات تو بفعليّت مىرسد و همه ى امكانات و آمادگيها كه براى تو فرض شود يكبارگى و يك جا نمودار و فراهم شود .\r\nتأويلات كاشانى : يعنى چون يكبارگى ز خود نابود و هيچ شدى يك وجود حقيقى و حقانى و پديدارى بدرستى و پايدارى به تو مىدهند كه راهنماى مردم باشى و آنها را بسوى حقّ ببرى پس به همانگونه كه بوجود مادّى خود خشنود بودى بوجود حقّانى خشنود شوى .\r\n","description":"","footnote":"","page_name":" 596 ","page_number":596},
  {"content":"\r\n« ألَمْ يَجِدْكَ يَتِيماً فَآوى » 6 مجمع : اين آيه دو معنى شده است :\r\n1 - يعنى پدر و مادرت مردند و خدا عبد المطَّلب را به تو مهربان كرد كه تو را پرستارى كرد و چون او رفت تو را به ابو طالب سپرد و او به خوبى تو را پرستارى كرد . از امام صادق ( ع ) پرسيدند چرا پيغمبر را خدا يتيم كرد ؟ فرمود : تا كسى را بر او حقّ تربيت نباشد 2 - يعنى نه تو را يگانه آفريد كه در برترى و بزرگى همانند نداشتى و بنزد خود جاى داد و به پيغمبرى برگزيد . و كلمه ى يتيم مشتق از درّه يتيمه است يعنى درّ بىمانند 3 - تو يتيم بودى او پناهگاه يتيمانت كرد و گريزگاه همه ى مردم .\r\nابو الفتوح : اشهب العقيلى « أوى » بفتح همزه بدون الف خواند يعنى بر تو رحم آورد .\r\nكشف : بعضى گفته‌اند : خدا پيغمبر را يتيم كرد تا مردم گمان نبرند كه مقام پيغمبر بواسطه ى پدر مادر بود كه خود و قبيله يا بمالشان كوشيدند تا او را چنين بالا بردند و هم فقيرش كرد ، تا پيشرفت او را از سرمايه اش ندانند .\r\nحسينى نوشته : بيت :\r\n\r\nبس ، كه غوّاص كرم در تك درياى قديم\r\nغوطه زد تا به كف آورد چنين درّ يتيم\r\n\r\nديد تو را كه گوهر يگانه بكمال قابليّت از همه كائنات منفرد بودى و بقطع علاقه از ما سوى متوحّد ، تو را متمكّن ساخت در حضرت احديّت جمع كه مقام خاصّ تو است .\r\nتأويلات : تو تنها بودى و به پرده ى صفات نفسانى از نور پدر حقيقى كه روح القدس است پوشيده بودى و محروم پس به پيشگاه خود جايت داد و در دامن پرورش كبريائى بپروراند و ادب آموخت و عهده دار كار پدرت روح القدس شد تا تو را پاكيزه و ورزيده كند .\r\n« وَوَجَدَكَ ضَالًّا - الخ » 7 طبرى : چند معنى شده است : 1 - تو\r\n","description":"","footnote":"","page_name":" 597 ","page_number":597},
  {"content":"\r\nبه غير آنچه اكنون دارى بودى و اين دين و آداب نداشتى 2 - چهل سال به روش مردم بودى 3 - تو را ميان مردمان گمراه ديد راهنمايت شد .\r\nمجمع : 1 - سرگردان بودى و راه زندگى نمىدانستى و خدا راه آن به تو آموخت 2 - تو درست ز نادرست جدا نمىتوانستى و خدا خرد تو را بالا برد و راه حقّ را به تو نمود 3 - تو در درّه هاى مكّه گم شده بودى و ابو جهل كه دشمن سرسخت تو شد تو را ديد و نزد پدر بزرگت عبد المطَّلب برد 4 - نقل است : در راه شام كه براى خديجه به تجارت رفته بود شب شتر آن حضرت از راه جدا شد ولى خداوند او را بكاروان رساند 5 - مردم از تو گمراه بودند و تو را قدر نمىدانستند پس به تو آنها رهنمائى شدند و تو بىنام و نشان بودى خدا مشهور و نامدارت كرد .\r\nكشف : 1 - تو را ديد كه خود را نمىشناسى تو را بنفس و حال خودت آگاه كرد . و كلمه ى ضلال غير از معنى گمراهى و بدكارى به معانى ديگر استعمال شده است : 1 - سخن موسى « فَعَلْتُها إِذاً وَأَنَا مِنَ الضَّالِّينَ » يعنى انجام دادم و نمىدانستم 2 - سخن برادران يوسف با پدر « إِنَّكَ لَفِي ضَلالِكَ الْقَدِيمِ » يعنى دوستى مفرط نسبت به يوسف 3 - سخن زنان مصر با همسر پادشاه « لَنَراها فِي ضَلالٍ مُبِينٍ » يعنى عشق آشكار به يوسف 4 - در شهادت زنان « أَنْ تَضِلَّ إِحْداهُما » يعنى يكىشان شهادت را فراموش كند .\r\n5 - در داستان جنّة المآرب « إِنَّا لَضَالُّونَ » يعنى ما ببيراهه رفتيم . و هيچيك از اين معانى با گمراهى از دين و سعادت مطابقت ندارد . و پيغمبر در ميان كافران بود و از آنها خديجه را بزنى گرفت ولى هرگز بت نپرستيد و به زشتكارى مرسوم در عرب ميل نكرد .\r\nحسينى نوشته : در حقايق سلمى مذكور است كه تو را يافت دوستى مستغرق در معرفت و محبّت ، بر تو منت نهاد و به مقام قرب رسانيد .\r\nفخر : 1 - عرب درختى كه در بيابان باشد و جز آن نباشد ضالَّه گويد\r\n","description":"","footnote":"","page_name":" 598 ","page_number":598},
  {"content":"\r\n\r\nو اين آيه چنان است كه مىگويد در آن سرزمين جهل كه درخت دانشى نبود تو را يگانه درخت بارور برهبرى خلق ديد و مردم را بوسيله ى تو هدايت كرد .\r\nمثل « الحكمة ضالَّة المؤمن » يعنى مؤمن جز حكمت چيز ديگر نمىجويد و نمىيابد .\r\n2 - آنگاه كه كودك بودى راه خدا شناسى نمىدانستى 3 - روش پيغمبرى نمىدانستى و چنين اميد در دلت نبود 4 - اين آيه به مناسبت مردم گفته شده است يعنى مردم تو را خدا گمراه ديد و بوسيله ى تو هدايتشان كرد .\r\n5 - تو را در ميان گمراهان يكتا و جدا ديد هدايتت كرد تا مردم با تو آميختند و بدين حقّ دعوتشان كردى 6 - سرگردان و راه خود گم كرده بودى و بدست كافران مكّه گرفتار بودى و راه هجرت نمىدانستى خدا راهنمايت شد تا هجرت كردى 7 - راه قبله نمىدانستى و سرگردان در آن بودى تا تكليف تو را روشن كرديم 8 - اشاره است به آنچه عليّ عليه السّلام نقل كرده است كه پيغمبر ( ص ) فرمود : هرگز به كارهاى مردم جاهليّت رغبت نكردم مگر دو نوبت كه در هر دو خداوند جلوگيرم شد . شبى با تازه جوانى از قريش در بالاى شهر مكه گوسفند مىچرانديم به او گفتم : تو گوسفندهاى من را وارسى كن تا من بروم در شب - نشينى جوانان شركت كنم و از آنجا روانه شدم تا رسيدم باوّل خانه هاى مكّه آواز ساز و دايره شنيدم و گفتند فلان زن و مرد عروسى دارند آنجا به تماشا نشستم و خداوند خواب را بر من چيره كرد تا گرمى آفتاب بيدارم كرد و چون بازگشتم و او از سرگذشتم پرسيد پاسخش گفتم : خوابم گرفت و چيزى نديدم .\r\nباز شبى ديگر گوسفند را به او سپردم و رفتم براى شركت در جشنى و خوابم گرفت و گرمى آفتاب بيدارم كرد و ز آن پس انديشه ى اين كارها نكردم ، و اين بيستمين معنى است كه امام فخر براى اين آيه نقل كرده است كه ما بيشتر آنها را ضمن نقل از ديگران نوشتيم . تفسير صفى عليشاه :\r\n\r\nاصل اين باشد كه از توحيد ذات\r\nدور بودى ، محتجب اندر صفات\r\n\r\n\r\nپس نمودت ره بتوحيد وجود\r\nو آن نبد جز موهبت اندر شهود\r\n\r\n","description":"","footnote":"","page_name":" 599 ","page_number":599},
  {"content":"\r\n« وَوَجَدَكَ عائِلًا - الخ » 8 طبرى : از مصحف عبد اللَّه مسعود نقل است كه چنين بوده است « و وجدك عديما فآوى » .\r\nمجمع : 1 - يعنى تو را بمال خديجه و غنائم جنگى بىنياز كرد 2 - تو را به قناعت و رضا به آنچه رسد بىنياز كرد كه بىنيازى بزيادى مال نيست بلكه خدا او را سازگار با روزى سرنوشت او كرده بود . و از امام رضا عليه السّلام نقل است « يَتِيماً فَآوى » يعنى در آفريدگان يگانه بودى مردم را خدا بنزد تو جاى داد كه هدايت شوند و « وَجَدَكَ ضَالًّا فَهَدى » يعنى مردم تو را نمىشناختند بسوى تو رهنمائى شدند . و « وَجَدَكَ - الخ » يعنى تو عيال مند بودى كه مردم در علم بار بر دوش تو بودند و تو همه را ز علم بىنياز كردى و آموختى . و « عيّلا » به تشديد يا نيز خوانده‌اند .\r\nحسينى نوشته : در حقايق القرآن فرموده كه فقير بودى بمشاهدهء خلق تو را غنى گردانيدم به مكاشفه ى انوار جمال خود .\r\nعبده : چون پدر پيغمبر صلَّى اللَّه عليه و آله و سلَّم جز يك شتر و يك كنيز براى او چيزى نگذارده بود از اين روى او را فقير خطاب كردند .\r\n« فَأَمَّا الْيَتِيمَ - الخ » 9 طبرى : در مصحف عبد اللَّه مسعود « فلا تكهر » به كاف بوده است .\r\nمجمع : يعنى مانند عرب جاهلى يتيم را خوار مكن و مالش نابود مكن .\r\nو از ابى اوفى نقل است كه حضور پيغمبر ( ص ) نشسته بوديم پسر بچه اى آمد و گفت :\r\nغلام يتيم و اخت لي يتيمة و امّ لي ارملة اطعمنا ممّا اطعمك اللَّه اعطاك اللَّه ممّا عنده حتّى ترضى يعنى من پسرى يتيم هستم و خواهرى دارم يتيم و مادرى بىشوهر ، آنچه خدا به تو داده بما هم بده تا خدا از آنچه خود دارد به تو دهد چندانكه راضى شوى . پيغمبر فرمود اى بچه چه خوب سخن گفتى . آنگاه فرمود اى بلال هر چه داريم بياور او بيست و يك دانه خرما آورد فرمود : هفت دانه مال خودت و بهر كدام آنها نيز هفت دانه بده .\r\n","description":"","footnote":"","page_name":" 600 ","page_number":600},
  {"content":"\r\n« وَأَمَّا السَّائِلَ - الخ » 10 طبرى : يعنى چون نيازمندى از تو چيزى خواست از خود مران و به او خوراكى بده و انجام خواسته اش كن .\r\nفخر : 1 - مقصود كسى است كه خواهش علم و دانش دارد 2 - هر كس كه چيزى بخواهد . و سه جاى قرآن براى خواهنده به پيغمبر عتاب شده است :\r\n1 - روزى با سران قريش نشسته بود كه عبد اللَّه بن امّ مكتوم وارد شد و او كور بود و از روى دوش مردم مىگذشت تا جلو آن حضرت نشست و گفت : چيزى از آن كه خدا به تو آموخته مرا بياموز . اين كار او بر آن حضرت گران آمد و روى درهم كشيد اين آيه نازل شد « عَبَسَ وَتَوَلَّى - الخ » 2 - قريش به او گفتند :\r\nخوب است انجمن ما را از فقرا جدا كنى چون پيغمبر خواست به خواهش آنها رفتار كند اين آيه آمد « وَاصْبِرْ نَفْسَكَ مَعَ الَّذِينَ يَدْعُونَ » 3 - پيغمبر نشسته بود عثمان خوشه اى خرما آورد و جلو آن حضرت نهاد چون خواست بخورد كسى از پشت در فرياد كرد : خدا بيامرزد آن بنده ى خود را كه بما مهربانى كند . پيغمبر فرمود خرما را به فقير دهند عثمان مىخواست اين خرما را پيغمبر ميل كند آن را از او خريد و دوباره حضور پيغمبر نهاد و چون خواست ميل كند آن مرد برگشت و همان سخن را دوباره گفت و سه بار اين كار تكرار شد تا اينكه پيغمبر به او فرمود : تو تاجرى يا فقيرى ؟ اين آيه نازل شد « أَمَّا السَّائِلَ » - الخ « .\r\nعبده : مقصود از سائل خواهنده ى مال نيست چون در قرآن اين دسته مردم را به مسكين و فقير ناميده و دستورى براى سائل مال داده نشده است بعلاوه در برابر آيت هفتم كه يادآورى شده است تو گمراه و نادان بودى و تو را تربيت كرديم مناسب است كه اين دستور در برابر آن نعمت باشد كه چون به تو علم داديم اگر سائل علم نزد تو آمد نااميدش مكن . و آنچه روايت از پيغمبر نقل كرده‌اند كه براى سائل دستورهائى داده است درست نيست و نمىشود قبول كرد .\r\n","description":"","footnote":"","page_name":" 601 ","page_number":601},
  {"content":"\r\n« بِنِعْمَةِ رَبِّكَ » 11 طبرى : 1 - مجاهد گفته است : يعنى پيغمبرى را بمردم يادآورى كن 2 - مسلمانان معتقد بودند كه يك جور شكر نعمت اين است كه آن نعمت را با ديگران بگويند و نقل كنند .\r\nمجمع : امام صادق عليه السّلام فرمود : يعنى آنچه را خدا به تو داده و برترت كرده و روزى رسانده و احسان كرده و راهنمائيت نموده جمله را براى مردم بازگوى .\r\nفخر : يعنى چون حقّ يتيم را دادى و سائل را نراندى اين نعمت و توفيق را براى ديگران بگو تا پيروى ز كار نيك تو كنند چنان كه از حضرت حسين ابن علىّ عليه السّلام نقل است كه فرمود « اذا عملت خيرا فحدّث اخوانك ليقتدوا بك » .\r\nعبده : مقصود از اين جمله نقل مال و سرمايه نيست چون از پيغمبر شنيده نشده است كه نامى از مال و جلال خود برده باشد بعلاوه كه يادآورى اين گونه برتريها خود ستائى است پس اين جمله كنايه از بخشيدن است يعنى آنچه از نعمت خداوندى به تو رسد به ديگران بده .\r\nحسينى : مقصود از نعمت احكام پيغمبرى است و مقصود از حدّث ابلاغ آنها است . و چون نام بخشنده و منعم دلها را به خود متوجّه مىكند از اينروى دستور داده شده است كه نعمت خداوندى را به ياد مردم آورد تا مردم دوست خدا شوند .\r\nسخن ما : 1 - لحن اين سوره خود نشان مىدهد كه در روزگار نخستين وحى و الهام فرود آمده است چون در همه ى آن روى سخن با خود پيغمبر است و مطلبى كه مستقيم متوجّه مردم باشد در آن نيست و با سوگند كه آئين بلاغت عرب است آغاز شده تا خاطر پيغمبر مطمئن شود كه بمانند روشنى روز و تاريكى شب شك نيست اين تحريكات درونى و الهامات قلبى تو از آن است كه دوست و مشمول عنايت حقّ شده اى و اگر كمى و نارسائى در خود بيابى انديشه مدار كه دنباله ى كارت دمبدم بهتر است و برتر و نشانه ى درستى اين نويد همان است كه در گذشته ى زندگى خود ديدى با همه نادانى و بينوائى و از دست\r\n","description":"","footnote":"","page_name":" 602 ","page_number":602},
  {"content":"\r\nدادن مادر و پدر چنان سرپرستى شدى كه به اين جا رسيدى .\r\n2 - آيت 4 « لَلآخِرَةُ - الخ » ظاهر در معنى عام است كه ز آغاز زندگى باشد تا برترين مقامات معنوى و عالم ديگر چون براى دلدارى است كه پيوسته روى كارت به بهبودى است .\r\n3 - آيت 5 « يُعْطِيكَ - الخ » نيز اختصاص بيك بخشيدنى ندارد چه مناسب با آغاز وحى و دلدارى پيغمبر يك معنى فراگير است كه در آينده همه چيز به تو مىدهند و دينت جهانگير مىشود و پيروانت بشفاعت وجود و تبليغ تو آمرزيده مىشوند .\r\n4 - آيت 10 « أَمَّا السَّائِلَ » را نيز نمىتوان بمعنى مخصوص دانست چون پس از دلدارى و استوارى پايگاه پيغمبرى سه دستور به آن حضرت داده‌اند و با كلمه ى « اما » آغاز شده است كه بگفته ى لغتنويسان حرف تفصيل است تا بفهماند سه دستور كلَّى است براى سه دسته كه خصوصيّتى در هيچيك آنها نيست پس هر تيمى كه باشد و هر خواهنده كه گويند خواهشى دارد و هر چه نعمت خداوندى شمرند از اين سه دسته است و بايستى پيغمبر چنين باشد كه كسى را ز خود نراند و نااميد نكند و قدر نعمت را به ديگران بشناساند .\r\n5 - آيت 11 « أَمَّا بِنِعْمَةِ - الخ » از همين گونه است كه آنچه از سوى حقّ عنايت شده است بايستى پيغمبر يادآورى كند و بگويد بعلاوه ممكن است جمله ى « فَحَدِّثْ » حديث نفس را نيز بفهماند و دامنه ى دستور فراختر از آن باشد كه مفسّرين نوشته‌اند ، و نتيجه چنين شود : آنچه بخشش خداوند است در دل بينديش و قدر آن بشناس و براى همگان بازگوى تا آگاه شوند و راه وظيفه ى خود بيابند .\r\n","description":"","footnote":"","page_name":" 603 ","page_number":603},
  {"content":"\r\n\r\nسورة الانشراح - 94\r\nبِسْمِ اللَّه الرَّحْمنِ الرَّحِيمِ\r\nأَلَمْ نَشْرَحْ لَكَ صَدْرَكَ ( 1 ) وَوَضَعْنا عَنْكَ وِزْرَكَ ( 2 ) الَّذِي أَنْقَضَ ظَهْرَكَ ( 3 ) وَرَفَعْنا لَكَ ذِكْرَكَ ( 4 )\r\nفَإِنَّ مَعَ الْعُسْرِ يُسْراً ( 5 ) إِنَّ مَعَ الْعُسْرِ يُسْراً ( 6 ) فَإِذا فَرَغْتَ فَانْصَبْ ( 7 ) وَإِلى رَبِّكَ فَارْغَبْ ( 8 )\r\nمعنى لغات : « نَشْرَحْ » از مصدر شرح بمعنى شاد و خوشدل كردن ، گوشت را به پاره هاى بزرگ بريدن ، چيزى را گشودن و گشاده كردن ، سخن را فهماندن ، مشكلى را حلّ كردن . « وزر » گناه ، سنگينى ، بار سنگين « أَنْقَضَ » از مصدر انقاض بمعنى بارى را بر پشت سنگين كردن . « فَانْصَبْ » از مصدر نصب به سكون صاد بمعنى خسته و دردناك كردن بيمارى و اندوه ، بالا بردن و بر پاى داشتن چيزى بطور ثابت و مستقرّ .\r\nترجمه : بنام آفريدگار بخشايشگر مهربان\r\n1 اى محمد نه سينهء تو گشوديم و دلت شاد كرديم و دشوارىها بر تو آسان نموديم ؟\r\n2 و نه سنگينى بار زندگى و پيغمبرى كه\r\n3 پشت تو را مىفشرد ز دوشت سبك كرديم ؟\r\n4 و نه بلند آوازه ات كرديم [ كه بهر انجمنى نامت بميان آرند 
  ] ؟\r\n5 پس [ دل آسوده دار 
  ] كه البته با هر دشوارى آسانى است\r\n6 و ناچار سختى را گشايشى است بدنبال\r\n7 و چون ز كارى آسوده شدى برنج بندگى باش\r\n8 و دل و خواست خود به سوى پروردگارت كن .\r\nسخن مفسرين : مجمع : اين سوره هشت آيت است كه به مكّه نازل شده است « 1 »\r\n\r\n","description":"","footnote":"\r\n( 1 ) قول به اين كه سوره در مكّه نازل شده با آيات سوره سازگار نيست چون تمام مواردش از رفع ذكر ، و وضع وزر و سنگينى بار نبوّت ، و راحتى قلب و آرامش دل رسولخدا .\r\nو تبديل عسر به يسر همه و همه در مدينه پس از هجرت بوده ، و بعدا شرح خواهيم داد . ( مصحّح )\r\n","page_name":" 604 ","page_number":604},
  {"content":"\r\n« بِسْمِ اللَّه - الخ » كشف الاسرار : از جمله ى كلمات قدم كه آن منبع الطاف كرم بسمع نبوّت رسانيدند و مؤمنان و دوستان را به تعليم آن رتبت تخصيص دادند هيچ كلمه در نظم و صيغت و در نثر لغت آن عزّت و حرمت و آن شرف و رفعت ندارد كه اين آيت تسميت دارد . و بر جمله همى دان كه اين آيت تسميت معادن حقايق است و منابع دقايق و مشارع شرايع هر كه از دلى صافى و جانى بعهد ازل وافى بگويد « بِسْمِ اللَّه - الخ » از عذاب و عقاب رست و به ثواب بىشمار پيوست .\r\n« نَشْرَحْ لَكَ صَدْرَكَ » 1 طبرى : اين جمله يادآورى است از سوى حق نعمتها كه به پيغمبر رسيده و سينه اش آماده ى هدايت و ايمان شده است و دلش نرم و جايگاه دانش و حكمت شده است .\r\nمجمع : 1 - گفته‌اند از دشمنان دل آزرده بود و در برابر چندان آيات به او رسيد كه هر آنچه خدا فرمان كرده بود و بار بر دوش او نهاده بود آسوده و بر خود آسان دهد از اين روى گفتند « ألَمْ نَشْرَحْ ؟ » 2 - يعنى آنچه از كارها و دل وا پسيهاى زندگى كه تو را از دريافت حقّ باز مىداشت واپس زديم و ز پيش پاى تو برداشتيم . از ابن عبّاس نقل است كه از پيغمبر پرسيدند نشانه ى شرح صدر چى است ؟ فرمود « التّجافي عن دار الغرور و الانابة الى دار الخلود و الاعداد للموت قبل نزول الموت .\r\nابو الفتوح نوشته : بدانكه در اخبار ما چنان است كه اين دو سوره يكى است ميان آن فصل نكنند به « بِسْمِ اللَّه الرَّحْمنِ الرَّحِيمِ » براى تعلَّق بعضى به بعضى از جهت معنى چون گفت : نعمت او حديث كن و آنگه آن نعمت باز گفت و در تعداد آن نعمتها گرفت بقوله « ألَمْ نَشْرَحْ - الخ » و به نزديك ما اگر در فريضه خوانند در يك ركعت اين هر دو يك بار بايد خواندن و همچنين گفتند در « ألَمْ تَرَ ، و لإِيلافِ قُرَيْشٍ » و معنى آن اين است كه خداى تعالى بر سبيل\r\n","description":"","footnote":"","page_name":" 605 ","page_number":605},
  {"content":"\r\nتذكير نعمت گفت « ألَمْ نَشْرَحْ لَكَ - الخ » نه ما دل تو روشن كرديم ؟ و شرح روشن كردن معنى باشد ، و شرح تنگ كردن گوشت باشد ، و طباهجه را شريح و شريحه خوانند .\r\nكشف : يعنى دل تو را گشاده كرديم و اندوه از آن برديم تا به تنگى و سختى نباشد .\r\nفخر : يعنى در دلت اندوهى نگذارديم كه هرگز انديشه ى هزينه ى زندگى نداشته باشى و نه باكى ز هيچ آزارى تا آنجا كه دشمنان او و آزارشان در پيش چشمش از بال مگس كمتر بود ، و باكى از تهديد آنها نداشت ، و نه چشمى باموالشان .\r\nحسينى نوشته : بيت :\r\n\r\nدلم خزينهء اسرار بود دست قضا\r\nدرش ببست و كليدش بدلستانى داد\r\n\r\nتأويلات : آدمى در دوران گرفتارى بعالم مادّى و دلبستگى برنگ آميزى هاى زندگى از حقّ در پرده است و فانى در خلق و ظرفيّت او گنج دريافت حقايق را ندارد چون جاى درك چيز ديگر براى او نمانده است و اگر به راه دريافت حقيقت كوشيد و فانى در حقّ شد باز ظرفيت او پر مىشود و گنج درك چيز ديگر ندارد و از خلق و عالم مادّه در پرده خواهد شد . پس شرح صدر يعنى وسعت گنجايش وجودى و دارا شدن وجود وسيع حقّانى و بازگشت از عالم فناى در حقّ بعالم وسيع خلق و حقّ كه ظرفيّت او چندان گشاده است كه گنج دريافت حقايق جهانى مادّى و معنوى در او فراهم است و مىتواند حقايق عالم معنوى را دريابد و با عالم مادّى سر و كار داشته باشد و آن حقايق دريافته ى خود را به اين عالم تحويل دهد و مأموريّت پيغمبرى را به خوبى انجام نمايد .\r\nروح البيان : به همانگونه كه براى پيغمبر ( ص ) شرح صدر در عالم حقيقت بود به ظاهر نيز چند بار دلش را شكافتند : 1 - در پنج يا شش سالگى شكافتند\r\n","description":"","footnote":"","page_name":" 606 ","page_number":606},
  {"content":"\r\n\r\nو خون سياه جاى وسوسه ى شيطان را كه دل مايل به معصيت و رو گردان از اطاعت مىشود برداشتند 2 - در شب معراج 3 - به هنگام نزول وحى و از اين روى مشايخ گفته‌اند آنكه در طلب حقّ مىرود بايستى در آغاز كار خود بذكر « لا إِله إِلَّا اللَّه » مشغول شود به اين گونه كه در هنگام گفتن متوجّه بسوى راست سينه شود و تا آخر به بالاى جانب چپ سينه رسد ، و به اين وسيله آن پارهء خون دل كه بهره ى شيطان و جاى نافرمانى است اندكاندك نابود شود و بجاى آن نور معرفت آيد ، و بسا شود كه سالك در اين دوران خون رقيق سياه قيء كند چون آن پاره ى خون بسته بواسطه ى گرمى توحيد و آتش ذكر ذوب شده و از گلو بيرون مىريزد و اين از خاصيّت افراد برجسته و كامل است پس بدوام ذكر شرح صدر و گشايش دل فراهم مىشود .\r\nفى ظلال : اين سوره پس از « وَالضُّحى » نازل شده است و گويا دنباله ى تكميلي آن باشد و اين سوره خود نشان مىدهد كه پيغمبر در دل خود تنگى و سنگينى احساس مىكرد كه اين مأموريّت و آن دشمنى و ناسازگارى مردم دو بار سنگينى است كه ممكن است پشتش را خم كند و چه نيازمند است بكمكى و نگهبانى تا بتواند اين راه را به آخر رساند . از اين روى چنين مناجاتى شيرين و گفتارى دلربا برايش رسيد .\r\n« وَضَعْنا عَنْكَ وِزْرَكَ - الخ » 3 طبرى : يعنى گناه گذشتهء تو آمرزيديم و آن بار سنگين دوران جاهليّت را كه برگزار كردى از دوشت فرود آورديم .\r\nو عبد اللَّه مسعود چنين خوانده است « و حللنا عنك وقرك » . ضحّاك گفته است :\r\nيعنى شركى كه پيغمبر ( ص ) در آن گذرانده بود .\r\nمجمع : آيت دوّم و سوّم چند معنى شده است : 1 - برداشتيم از پشت تو آن بار كه صداى سنگينى آن شنيده مىشد ، و زجّاج گفته است : اين مثلى است و مقصود آن است كه اگر مانند بارهاى بر پشت مىبود آواز سنگينى آن از پشت شنيده مىشد 2 - يعنى سنگينى بار پيغمبرى كه پشت آن حضرت را مى -\r\n","description":"","footnote":"","page_name":" 607 ","page_number":607},
  {"content":"\r\nفشرد و توان اقدام به آن نداشت برداشتيم تا به آسانى انجام دهد 3 - اندوه آزار كافران كه چون بارى سنگين برايت بود برداشتيم 4 - تو را نگاه داشتيم از اينكه گاهى گمان رود گناهى بكنى . و سيّد مرتضى گفته است : گناه را وزر ناميده‌اند چون بمانند بارى سنگين است بر دوش گناهكار . پس هر چيزى كه بر آدمى سنگين و دشوار باشد مىشود وزر ناميد ، و ممكن است اين كلمه در آيه به معنى اندوه پيغمبر باشد از كفر مردم و گرفتارى مسلمانان و ياران او .\r\nابو الفتوح : بار گران گناه امّت را كه بر دل تو بود بوسيله ى آمرزش ايشان از تو برداشتيم .\r\nكشف : 1 - اين بمانند اين آيه است « لِيَغْفِرَ لَكَ اللَّه ما تَقَدَّمَ مِنْ ذَنْبِكَ » - الخ « 2 - يعنى آنچه به دوران جاهليّت بر آن حضرت سخت بود براى كمى علم و دانش او آسوده شد .\r\n« وَرَفَعْنا - الخ » 4 تفسير حسينى : قطعه :\r\n\r\nسيمرغ فهم هيچكس از انبيا نرفت\r\nآنجا كه تو به بال كرامت پريده اى\r\n\r\n\r\nهر يك به قدر خويش به جائى رسيده اند\r\nآنجا كه جاى نيست تو آنجا رسيده اى\r\n\r\nنام تو را بر قرين نام خود ساختيم در اذان و اقامت و تشهّد و خطبه .\r\n« إِنَّ مَعَ الْعُسْرِ - الخ » 5 - 6 فخر : ارتباط اين دو آيه بجلو اين است كه چون پيغمبر ( ص ) از گفتار كافران و سرزنش بنادارى و نويد به كومك مالى به عوض دعوى پيغمبرى دلتنگ بود به آن آيات دلداريش دادند و براى تكميل آن با اين دو آيه اميدوارش كردند كه اين دشوارى تو را آسانى بدنبال است . و مقاتل گفته است : پيغمبر فرمود « لن يغلب عسر يسرين » يك دشوارى بيش از دو آسانى نخواهد شد . و اين دو آيه را قرائت فرمود . و توضيح اين دو جور است : 1 - زجّاج گفته است « عسر » با الف و لام آورده شده است و چون مقصود عسر معيّن نيست پس در هر دو آيه به معنى جنس است و كلَّى ولى كلمهء « يسر » نكره است پس ممكن است در هر كدام يكى باشد غير از ديگرى پس عسر\r\n","description":"","footnote":"","page_name":" 608 ","page_number":608},
  {"content":"\r\nبطور كلَّى است و مقصود جنس عسر است و يسر نامعيّن است و يسرى پس از يسر ديگر منظور است 2 - مقصود از عسر گرفتارى مادّى است كه در اوّلى گفته شده است پس از اين گرفتاريها گشايش پيدا مىشود و زندگى آسان مىشود ، و در دوّم مقصود از يسر آسايش معنوى است يعنى پس از اين گرفتاريها عالم ديگرى است و آسانى هميشگى و مقصود از اين تكرار اين است كه تأكيد و تشويق باشد مانند ديگر تأكيدها كه در قرآن است .\r\nابو الفتوح : اين آيه در قرآن عبد اللَّه مسعود يك آيه بوده و مكرّر نبوده است و ابو جعفر قارى در هر دو آيه « عسر » با ضمّ خوانده است .\r\n« فَإِذا فَرَغْتَ - الخ » 7 - 8 مجمع : 1 - يعنى چون از نماز واجب فارغ شدى بدعا بپرداز و روى دل به خدا كن و از او بخواه و معنى « فَانْصَبْ » از نصب بمعنى رنج است يعنى به استراحت مپرداز و همين معنى از امام باقر و صادق عليهما السّلام روايت شده است 2 - چون نماز واجب تمام كردى به نماز شب خود را مشغول بدار 3 - چون از كار زندگى آسوده شدى بعبادت و نماز بپرداز 4 - چون از واجبات آسوده شدى دست اندركار آن كار شو كه ميل آن دارى 5 - چون از كار دشمن آسوده شدى در عبادت شو 6 - چون از جهاد دشمن آسوده شدى برنج جهاد با نفس باش 7 - چون كار پيغمبرى خود كردى در انديشه ى شفاعت باش . و روايت است كه شريح ديد دو نفر كشتى مىگيرند و زور آزمائى مىكنند گفت : آدم بىكار را به اين گونه كارها دستور نداده‌اند چه خدا فرموده است « فَإِذا فَرَغْتَ - الخ » .\r\nتفسير صفى عليشاه : در اين سوره :\r\n\r\nما بنگشاديم آيا سينه ات\r\nتا نباشد منكدر آئينه ات ؟\r\n\r\n\r\nاندر اين معنى بود بسيار حرف\r\nگفته ها باشد به قدر فهم و ظرف\r\n\r\n\r\nگفته بعضى بود بار حزن و غم\r\nاز جفاى مشركين و طعن و ذمّ\r\n\r\n\r\nعارفان گويند كز جمع وصال\r\nباز گشتن سوى فرق انفصال\r\n\r\n","description":"","footnote":"","page_name":" 609 ","page_number":609},
  {"content":"\r\n\r\nپس گران باشد بر ارباب بصر\r\nدل شود از چشم سوزن تنگتر\r\n\r\n\r\nپس چو برگشت او درين كون شهود\r\nبود بر وى سخت بس ضبط حدود\r\n\r\n\r\nحقّ مساوى كرد فرق و جمع او\r\nتا نباشد تنگ او را قلب و خو\r\n\r\n\r\nآنكه بر دوشش ز هجران بود بار\r\nسهل كرد از بهر فرقش كردگار\r\n\r\n\r\nتو ز شهر دوست چون كردى سفر\r\nهر دمت صد آسيا گردد بسر\r\n\r\n\r\nچون شوى وارد به شهر و منزلت\r\nبين ز مهجورى چه سان باشد دلت\r\n\r\n\r\nمن نتانم باز گفتن زان همه\r\nبل نگنجد در بيان آن دمدمه\r\n\r\n\r\nهر كه عاشق بود داند چيست حال\r\nگاه مهجورى پس از چندين وصال\r\n\r\n\r\nاندكاندك پيل من در خواب رفت\r\nديد هندستان بخواب از تاب رفت\r\n\r\n\r\nنك درد تنها نه زنجير و طناب\r\nبين كه خواهد كرد عالم را خراب\r\n\r\n\r\nمن مگر بگرفته بودم خواب او\r\nزان كه بودم آگه از آداب او\r\n\r\n\r\nخواب رفت او چونكه من رفتم ز هوش\r\nبار كفر و دين فكند آسان ز دوش\r\n\r\n\r\nيار مشكين موى سر مست او كجاست ؟\r\nكز فسونى پيل مىبست او كجاست ؟\r\n\r\n\r\nمىكشندم هنديان با زور پيل\r\nكه بخرطوم او نوردد رود نيل\r\n\r\n\r\nمىبرند از هند و سندم دور تر\r\nتا ز فرق و جمع مانم بىخبر\r\n\r\n\r\nهمچو آمد احمد شيرين نفس\r\nسوى فرق از جمع أو أدنى سپس\r\n\r\n\r\nديد حاضر شاه جان اندر دل است\r\nدر مقام فرق جمعش حاصل است\r\n\r\n\r\nوحدت اندر كثرت اين است اى فقير\r\nو اينست مخصوص وليّى دستگير\r\n\r\n\r\nمصطفى را گر نبود اين گونه حال\r\nزيستن در دار تن بودش محال\r\n\r\n\r\nو وضعنا عنك وزرك باشد اين\r\nهيچ اگر دانى مقام واصلين\r\n\r\n\r\nنام تو كرديم در عالم بلند\r\nيا كه قدر و رتبه ات را ارجمند\r\n\r\n\r\nپس بود با عسر ما يسرى پديد\r\nهم تو را يسرى است با عسر شديد\r\n\r\n\r\nهمچنين بعد از فنا باشد بقا\r\nآنچنانكه بعد فقر آمد غنا\r\n\r\n\r\nپس چو از تبليغ دعوتها تمام\r\nتو شدى فارغ به طاعت كن قيام\r\n\r\n","description":"","footnote":"","page_name":" 610 ","page_number":610},
  {"content":"\r\n\r\n\r\nعارفان گويند اندر اين مقام\r\nچونكه دادى كار صورت را نظام\r\n\r\n\r\nزين جهان و كار آن وارسته شو\r\nمطلق از ممكن به حقّ پيوسته شو\r\n\r\n\r\nعسكرى فرموده در تفسير خويش\r\nكه عليّ را نصب كن در حفظ كيش\r\n\r\nسخن ما : 1 - بهترين معنى شرح صدر همان است كه در فارسى پر حوصلگى مىنامند چنان كه ضيّقا حرجا را مىتوان تنگ حوصلگى ناميد ، و معلوم است شرح صدر پيغمبر از سوى حقّ چگونه پر حوصلگى خواهد بود كه فكر و بيان ما از آن عاجز است .\r\n2 - كلمه ى « وزر » بمعنى گناه نيست و با سنگينى مناسب است چون كسى را كه شرح صدر دهند برتر است از آنكه گناهكار باشد و با شرح صدر سبكى دوش از سنگينى بار زندگى سازگارتر است و آنكه پر حوصله است همه چيز را سبك مىبيند و ساده مىشمارد . بعلاوه اگر مقصود از وزر گناه باشد و وضع به معناى مغفرت باشد بايد پيغمبر گناهكارى باشد كه او را آمرزيده‌اند و اين درست نيست چون اگر او گناهكار بود بچه موجبى آمرزيده شد ؟ اگر توبه كرد كى به او توبه ياد داد ؟ و چرا نفهمد و كار بد بكند ؟ و اگر بوسيلهء وحى راه توبه و ترك گناه را ياد گرفت چگونه گناهكار قابل وحى و الهام شده است ؟ و فرق محمّد و ابو جهل در كجا است ؟ پس بايد قبول كرد كه مادّه ى پيدايش محمّدى موجودى شريف بوده است كه با گناه سر و كار نداشته و بدى را در نهاد خود پست و ناچيز ديده و آيت سوّم « الَّذِي أَنْقَضَ » خود نشان مىدهد كه مقصود از وزر بار سنگين مأموريّت است كه بواسطه ى نادانى اعراب بر آن حضرت سنگين بوده است .\r\n3 - آيت چهارم « وَرَفَعْنا - الخ » چون اين سوره را گفته‌اند در اوائل بعثت نازل شده است پس آن معنى كه نوشته‌اند ( در اذان و تشهّد نماز نام پيغمبر صلَّى اللَّه عليه و آله و سلَّم با نام خدا پيوسته شد ) شايد درست نباشد چون به آن دوران هنوز نماز و اذان به اين صورت نبوده است . پس ممكنست مقصود اين باشد كه به هر\r\n","description":"","footnote":"","page_name":" 611 ","page_number":611},
  {"content":"\r\nانجمنى نام تو مىبرند و بهر جاى گفتگو از تو و سخنان تو است . و شايد به همان معنى مفسّرين باشد ولى مقصود از « رَفَعْنا » « نرفع » باشد چون آينده ى يقينى است به صورت ماضى آورده شده است و آيت بعد كه نويد آسانى پس از دشوارى داده است قرينه است كه در آينده نام تو بلند مىكنيم چون با هر دشوارى و آزارى كه به تو مىرسد گشايش براى تو خواهد بود « 1 » 4 - آيات پنج و شش « إِنَّ مَعَ الْعُسْرِ - الخ » شايد تأكيد نباشد و نشان دادن مقتضيات زندگى آدمى باشد كه البتّه آدمى را هر دشوارى كه رسد آسانى بدنبال دارد و باز دشوارى را آسانى در پى است و چون بعسر آغاز شده است و به يسر انجام شده است شايد مثل اين است كه گفته شده است :\r\nآسوده باش كه پايان همه تحوّلات و دشوارى و آسانى ، خوشى است و آسايش و ممكن است اين معنى نيز استفاده شود كه چون « مَعَ الْعُسْرِ » گفته شده است نه « بعد العسر » اشاره باشد كه دشوارى در ضمن و پيوسته به آسانى است كه شما از آن بىخبر هستيد و مصلحت آن را نمىدانيد مثل « عَسى أَنْ تَكْرَهُوا شَيْئاً وَهُوَ خَيْرٌ لَكُمْ » يعنى آنچه نمىپسنديد ممكن است براى شما خوب باشد .\r\nو حديث « لن يغلب - الخ » كه از پيغمبر نقل شده است اگر درست باشد شايد مقصود اين باشد كه با الف و لام اشاره شده است بعسر حاضر كه گرفتارى مسلمين آن دوران باشد و يسر اوّل اشاره به آسايش مسلمين در زمان پيغمبر و در عسر دوّم نيز الف و لام به همان عسر دوران پيغمبر ( ص ) اشاره شده است و يسر دوّم آسايش و پيشرفت اسلام پس از پيغمبر باشد و حديث چنين معنى شود : اين دشوارى كه ما گرفتاريم آسانى نزديك بدنبال دارد و همين دشوارى\r\n\r\n","description":"","footnote":"\r\n( 1 ) اين توجيهات بر اساس اين است كه ما بدون ترديد سوره را مكّى بدانيم يعنى نازل شدهء قبل از هجرت ، ولى اين جز قول غالب مفسّرين دليل ديگرى ندارد و قبلا گفتيم با ظاهر آيات أوّل سوره سازگار نيست و يا قول معصومى كه حجت باشد در دست نداريم و آنچه خداوند برسولش گوشزد مىكند همه در مدينه و پس از هجرت صورت گرفته لذا معنى ندارد كه قبل از انجام كارى خداوند بطريق امتنان آن را به پيغمبر خاطر نشان سازد ، بلكه صواب آن است كه سوره در اواخر عمر پيغمبر نازل شده و قطعا كارهاى مذكور انجام گشته بوده . و از سياق بر ميآيد كه رسولخدا بأمرى دشوار مأمور شده بود كه بيم آن داشت امّت يا لا اقل سران آنها نپذيرند و ميدان فعّاليّت و توطئه براى منافقين باز شود ، و اساس اسلام را متزلزل سازند لذا نگران بود كه آيا چه خواهد شد اگر اين امر را تبليغ نكنم ، كه فرمان خدا را نبرده‌ام و اگر بخواهم انجام دهم مخالفين چه عكس العملى نشان خواهند داد . خداوند دل او را بذكر امور گذشته تقويت مىكند و مىفرمايد همچنانكه در آغاز امر ، كار بسيار دشوار بود و آرام آرام مبدل به آسانى و يسر شد اكنون نيز همانطور است مترس و « بَلِّغْ ما أُنْزِلَ إِلَيْكَ مِنْ رَبِّكَ . . . وَاللَّه يَعْصِمُكَ مِنَ النَّاسِ » و كلمهء « فَانْصَبْ » همانطور كه در متن بيان شده بمعنى خود را برنج انداز است ، نه به آن معنى متبادر بذهن كه موجب شده ايراد كنند كه بايد بكسر صاد باشد نه بفتح ، و به نظر ميرسد تحريفى در لفظ رخ داده ، مثلا امام عليه السلام فرموده باشد « نزلت فى على » و راوى به گمان خود نقل بمعنى كرده و گفته « فانصب عليّا » . بارى آنچه ذكر شد استفاده از محضر درس مرحوم استادم أعلى اللَّه مقامه الشريف سيّد كاظم موسوى گلپايگانى است كه با توضيحات بيشترى در هنگام تفسير اين سوره بيان فرمودند . ( مصحّح )\r\n","page_name":" 612 ","page_number":612},
  {"content":"\r\nما را آسايشى ديرتر خواهد بود پس چگونه اين دشوارى با بيش از دو آسايش باشد ؟\r\n5 - آيت 7 « فَإِذا فَرَغْتَ - الخ » شايد اين معنى را نيز بفهماند كه چون از كارى آسوده شدى باز هم خود را مشغول كار و كوشش بدار كه هرگز بىكار نباشى و دلت با خدا باشد كه از كار خسته نباشى و پيوسته در انديشهء دستور حقّ باش و خود را برنج آن مشغول كن . و اگر جمله ى « فَانْصَبْ » بكسر صاد باشد شايد اين معنى را بفهماند كه چون از كارى فارغ شدى آن را منصوب و استوار بدار كه بدرستى و خوبى انجام شده و بر جاى مانده باشد و دل با خدا بدار كه تو را به اين گونه كار ياور است .\r\n","description":"","footnote":"","page_name":" 613 ","page_number":613},
  {"content":"\r\nسورهء و التين - 95\r\nبِسْمِ اللَّه الرَّحْمنِ الرَّحِيمِ\r\nوَ التِّينِ وَالزَّيْتُونِ ( 1 ) وَطُورِ سِينِينَ ( 2 ) وَهذَا الْبَلَدِ الأَمِينِ ( 3 ) لَقَدْ خَلَقْنَا الإِنْسانَ فِي أَحْسَنِ تَقْوِيمٍ ( 4 )\r\nثُمَّ رَدَدْناه أَسْفَلَ سافِلِينَ ( 5 ) إِلَّا الَّذِينَ آمَنُوا وَعَمِلُوا الصَّالِحاتِ فَلَهُمْ أَجْرٌ غَيْرُ مَمْنُونٍ ( 6 ) فَما يُكَذِّبُكَ بَعْدُ بِالدِّينِ ( 7 ) ألَيْسَ اللَّه بِأَحْكَمِ الْحاكِمِينَ ( 8 )\r\nترجمه : بنام خداى بخشنده به آفريدگان مهربان به مؤمنان\r\n1 سوگند به انجير و بزيتون\r\n2 و به كوه طور سينا\r\n3 و به اين شهر مكّه امانگاه\r\n4 كه ما آدمى راى به بهترين ساخت و اندازه آفريديم\r\n5 و ز آن پس بفرودترين صورت زندگى برش گردانديم\r\n6 ليكن آنان كه مؤمن شدند و كارهاى نكو كردند مزد - بىمنّت دارند\r\n7 پس بدنبال اين قدرت و آفرينش چه [ كافران را 
  ] وادار كند كه سخن تو در دين و رستاخيز دروغ شمارند ؟\r\n8 نه مگر خدا أحكم الحاكمين است [ وز همه دانشمندان و دادگران برتر 
  ] ؟\r\nسخن مفسّرين : كشف : اين سوره راى مكّى دانسته‌اند مگر ابن عبّاس كه گفته است : بمدينه نازل شده است و هشت آيات است .\r\n« بِسْمِ اللَّه » كشف نوشته :\r\n\r\nاى گشته اسير در بلاى تو\r\nآنكس كه زند دم ولاى تو\r\n\r\n\r\nعشّاق جهان همه شده واله\r\nدر عالم عزّ كبرياى تو\r\n\r\n« وَالتِّينِ - الخ » 1 طبرى : يعنى سوگند به آن انجير كه مىخورند و به آن زيتون كه روغنش را مىگيرند . و گفته‌اند : تين كوه دمشق است و زيتون كوه بيت المقدس .\r\n« طُورِ سِينِينَ » 2 فخر : كوه طور مقصود است كه موسى مناجات كرد . و\r\n","description":"","footnote":"","page_name":" 614 ","page_number":614},
  {"content":"\r\n\r\nمقصود از سينين همان جاى كوه است كه سرزمين سينا نيز مىنامند . عكرمه گفته است : طور سينين يعنى كوه زيبا به زبان مردم حبشه . مجاهد گفته است :\r\nيعنى مبارك و فرخنده . كلبى گفته است : كوه پر درخت . مقاتل گفته است : به زبان نبطي هر كوهى كه درخت ميوه داشته باشد آن را سينين و سينا مىنامند .\r\n« فِي أَحْسَنِ تَقْوِيمٍ » 4 نيشابورى : 1 - يعنى با بهترين تناسب و اعتدال است كه راستبال است نه بمانند حيوان به چهار دست و پا و در چهره گرى و شكل او نيز بهتر از دگر موجودات است 2 - يعنى با بهترين عقل و تميز و فهم و بيان . و پيشينيان گفته‌اند : اگر كسى سوگند ياد كند كه همسرش از ماه زيباتر است دروغ نگفته است چون خداوند گفته است « خَلَقْنَا الإِنْسانَ فِي أَحْسَنِ تَقْوِيمٍ » آدميزاد را از همه زيباتر آفريديم و مردى صالح چنين دعا مىكرد : « الهنا اعطيتنا في الاوّل احسن الاشكال فاعطنا في الآخرة احسن الخصال ، و هو العفو عن الذّنوب و التّجاوز عن العيوب » .\r\n« رَدَدْناه - الخ » 5 طبرى : در معنى اين آيه اختلاف است : 1 - يعنى پس از زيبائى خلقت بدوران پيرى و زشتى در صورت و كمى در خرد برشان مىگردانيم 2 - از پس اين زندگى با زشتترين صورت مىبريم بسوى پستترين جاى كه آتش باشد . و چون در آيت بعد منكرين سرزنش شده‌اند كه با اين نمايشها چگونه منكر مىشوند . مناسب معنى اوّل است كه احوال گوناگون را مىبينند و منكر مىشوند ولى بردن به آتش را نديده‌اند تا سرزنش شوند كه اينها را ديده‌ايد پس چرا منكر مىشويد ؟ و ابن عبّاس گفته است : در روزگار پيغمبر ( ص ) گروهى پير و بىخرد شدند مردم از پيغمبر پرسيدند سرنوشت اينها چه خواهد بود ؟ آيت 6 « إِلَّا الَّذِينَ » براى آنها نازل شد كه مزد دوران نكوكارى و ايمان خود را مىگيرند كه خرد داشتند و فرمانبر بودند .\r\nمجمع : سافلين ناتوان هستند و زمينگيران و كودكان و پيران سالخورده كه از ديگران فرودتر و اسفل هستند . و معنى آيه اين است كه آدمى را به صورت\r\n","description":"","footnote":"","page_name":" 615 ","page_number":615},
  {"content":"\r\n\r\nخوب آفريديم و عاقبت به اين گونه در مىآوريم و بعضى گفته‌اند : مقصود جهنّم است كه طبقات دارد و به اين معنى آيه براى كافران است كه زيبا و خردمند و آزادشان آفريديم آنها كافر شدند به آتش برشان گردانديم .\r\n« إِلَّا الَّذِينَ - الخ » 6 فخر : اگر آيت جلو به معنى پيرى باشد اين استثنا منقطع است و معنى چنين است : آدمى را به پيرى برمىگردانيم ولى مؤمنين نكوكار كه پير شدند مزد كارهاى خوب گذشته و صبر بر گرفتارى پيرى را بىمنّت به آنها مىدهيم . و اگر به معنى جهنّم باشد استثنا متّصل است و معنى روشن .\r\n« بِأَحْكَمِ الْحاكِمِينَ » 8 ابو السعود : 1 - يعنى آنكه چنين كارها كرده است دانشمندتر و برتر است در تدبير و ساخت و كار خود ، و آنكه چنين است تواند شما را برستاخيز آورد 2 - يعنى خدا بهترين قاضى و دادگر است ، و سزاى كار شما خواهد داد .\r\nعبده : « وَالتِّينِ - الخ » اين چهار سوگند اوّل سوره اشاره است به چهار دوران پيشرفت آدمى و يا چهار فصل از كتاب دور و دراز آدميّت : اوّل دوران تين است و فصل اوّل وابستگى انسان به اين جهان كه لخت بود و زشتى و نهانى خود ديد بموجب اين آيه « بَدَتْ لَهُما سَوْآتُهُما » و از برگ درخت انجير كه سايبان او بود بگرفت و شرم خود بپوشيد و با زندگى و شرايط آن سر و كار پيدا كرد .\r\nدوّم دوران زيتونى است كه طوفان شد و نوح در كشتى نشست و چون آب فرو نشست او پرنده اى فرستاد تا از سطح زمين خبردار شود آن حيوان بازگشت و برگ زيتونى در منقار داشت نوح از ديدن آن برگ خوشدل شد و دانست كه زندگى بر روى زمين آسان شد و به دوران بعد از طوفان به وسيله ى برگ زيتون بشر رهبرى بزندگى دوباره شد و سوگند بزيتون اشاره به آن حادثه ى بزرگ بشرى است . سوّم دوران يكتاپرستى است كه بوسيله ى موسى از كوه سينا مردم راه - نمائى شدند و طور سينين اشاره به آغاز روزگار يكتاپرستى آدمى است كه\r\n","description":"","footnote":"","page_name":" 616 ","page_number":616},
  {"content":"\r\n\r\nپيغمبران و آخر ايشان عيساى مسيح روح مردم را بدين موسى و يكتاپرستى تقويت مىكردند تا بدعتها و بت پرستىها صفا و روشندلى آدميان را نابود و تيره كرد ، فصل چهارم آغاز شد كه نمودارى پرتو محمّدى از مكّه بود و بلد الامين اشاره به آن است . و كلمه ى تقويم در آيت چهارم مصدر است و مقصود نتيجه ى آن است كه اعتدال و درستى و تناسب باشد . و كلمه ى دين آيت هفتم مقصود آئين و رهبرى پيغمبر است نه رستاخيز چون آغاز بسوگند و اشاره به دوره هاى تكامل انسانى و يادآورى قدرتى كه او را زيبا مىآفريند و ز ان پس زشت مىكند مناسب است با سرزنش بر دروغ شمردن دين و كمال آدمى كه به وسيله ى پيغمبر به آخرين درجه ى خود مىرسد و آيت آخر احكم الحاكمين مؤيّد همين معنى است كه خداوند بهترين تدبير و نظم و زندگى را به وسيله ى دين محمّد بشما بخشيده است .\r\nسخن ما : 1 - چهار سوگند اين سوره شايد از ديگر سوگندهاى قرآن جدا باشد كه روى سخن با دو دسته ى عرب بتپرست و يهود باشد چه اوّل نام انجير آورده شده است كه براى عرب حجاز مائده اى است هميشه به آرزوى آن و در چشم يهود كه با سرزمين فلسطين و انجير آن سر و كار داشته است يگانه ميوه ى خودروى و بىنياز از پرورش و پيوند است و شيرين و سودمند و فراوان كه هيچ ميوه اى به اين سادگى و آسانى بدست نمىآيد و اين خود نشانه اى است بر قدرت يكتا كه با آن شرائط و رنج بارورى ديگر ميوه ها اين چنين ميوه اى آفريده است كه مزاياى همه را دارد بىدشوارى وارسى و پرورش ، و زيتون نيز از عطاياى ارجمند خداوندى است براى آن مردم كه از ميوه و روغن و چوب آن بهره برند ، و ز آن پس دو سوگند به دو مكان مقدّس يهود و عرب به ميان آمده است كه اينها نشانه است بر نزول اين سوره در اوائل هجرت كه پيغمبر ( ص ) با يهود رو برو شده است و هنوز عموم مردم مدينه آشناى به توحيد و اسلام نبوده‌اند .\r\n","description":"","footnote":"","page_name":" 617 ","page_number":617},
  {"content":"\r\n\r\n2 - آيت پنجم « ثُمَّ رَدَدْناه - الخ » به قرينه ى آيت جلو كه آفرينش انسان به بهترين ساخت معرّفى شده است . و پس از آن به آيت هفتم منكرين سرزنش شده‌اند ظاهر در اين است كه مقصود دوران شكستگى و پيرى آدمى است نه به آتش بردن كافران چون نامى از كافر و رستاخيز و آزار آن در ميان نيست ، و شايد مقصود اين باشد : آدمى را كه به بهترين ساخت درست مىكنيم و به ناچيزتر صورت برمىگردانيم او چگونه با مشاهده ى اين آثار قدرت سخن تو را در دين و يكتا شناسى دروغ مىشمارد ؟\r\n3 - آيت ششم « إِلَّا الَّذِينَ - الخ » شايد استثنا و استدراك باشد به اين معنى : گرچه همه ى آدميان را به پايان زندگى پست و ناچيز كنيم ولى مؤمن نكوكار ز پيرى زيان نبرد و به جهان ديگر مزد بى منّت دارد .\r\nسورهء علق - 96\r\nبِسْمِ اللَّه الرَّحْمنِ الرَّحِيمِ\r\nاقْرَأْ بِاسْمِ رَبِّكَ الَّذِي خَلَقَ ( 1 ) خَلَقَ الإِنْسانَ مِنْ عَلَقٍ ( 2 ) اقْرَأْ وَرَبُّكَ الأَكْرَمُ ( 3 ) الَّذِي عَلَّمَ بِالْقَلَمِ ( 4 )\r\nعَلَّمَ الإِنْسانَ ما لَمْ يَعْلَمْ ( 5 ) كَلَّا إِنَّ الإِنْسانَ لَيَطْغى ( 6 ) أَنْ رَآه اسْتَغْنى ( 7 ) إِنَّ إِلى رَبِّكَ الرُّجْعى ( 8 ) أرَأَيْتَ الَّذِي يَنْهى ( 9 )\r\nعَبْداً إِذا صَلَّى ( 10 ) أرَأَيْتَ إِنْ كانَ عَلَى الْهُدى ( 11 ) أَوْ أَمَرَ بِالتَّقْوى ( 12 ) أرَأَيْتَ إِنْ كَذَّبَ وَتَوَلَّى ( 13 ) ألَمْ يَعْلَمْ بِأَنَّ اللَّه يَرى ( 14 )\r\nكَلَّا لَئِنْ لَمْ يَنْتَه لَنَسْفَعاً بِالنَّاصِيَةِ ( 15 ) ناصِيَةٍ كاذِبَةٍ خاطِئَةٍ ( 16 ) فَلْيَدْعُ نادِيَه ( 17 ) سَنَدْعُ الزَّبانِيَةَ ( 18 ) كَلَّا لا تُطِعْه وَاسْجُدْ وَاقْتَرِبْ ( 19 )\r\nمعنى لغات : « لَنَسْفَعاً » از مصدر سفع به فتح اوّل و سكون دوّم بمعنى زدن نشانه دار كردن ، موى جلو سر گرفتن ، چيزى را گرفتن و بسوى خود\r\n","description":"","footnote":"","page_name":" 618 ","page_number":618},
  {"content":"\r\nكشيدن . « نادي » انجمن و مجلس دوستان و ياران و خويشان . « الزَّبانِيَةَ » پاسبان ، فرشته اى كه دوزخيان را به آنجا برد .\r\nترجمه : بنام خداى بخشنده به همگان مهربان به مؤمنان [ اى محمّد آنچه را الهامت كنيم 
  ]\r\n1 بنام پروردگار خود بخوان\r\n2 كه آفريدگان بيافريد و آدمى را ز خون بسته آفريد\r\n3 بخوان كه خداى بس بزرگ تو همو است\r\n5 كه به آدمى كه هيچ ندانست\r\n4 با قلم بياموخت\r\n7 آدمى است كه چو خود بينياز بيند\r\n6 نافرمان شود\r\n8 ولى بازگشت بسوى پروردگار تو است\r\n9 چه بينى آن را كه جلوگير\r\n10 نمازگزار شود\r\n11 و يا خود به راه راست باشد\r\n12 و فرمان به پرهيزكارى كند [ كدامش بسود او باشد ؟ 
  ]\r\n13 و چه بينى اگر سخن حقّ دروغ شمارد و روى از آن بگرداند\r\n14 آيا خود نداند كه [ آنچه كند 
  ] خدا همى بيند ؟\r\n15 نه چنان است كه او پندارد . و اگر دست ز كار خود بندارد همانا موى جلو سرش بگيريم و به آتشش كشيم\r\n16 همان موى سر دروغگو بدكار\r\n17 تا او [ هر چه تاند 
  ] ز ياران خود كومك بگيرد\r\n18 كه به زودى فرشتگان عذاب را بخوانيم و نه درست باشد آنچه او گويد\r\n19 و تو فرمان او مبر و سجده كن و خويشتن به خدا نزديك نما .\r\nسخن مفسّرين : مجمع : اين سوره به مكّه آمده است و به حساب حجازى ها بيست آيه است و نوزده آيه به حساب عراقيها است و قارىهاى شام هجده دانسته‌اند كه عراقيها « الَّذِي يَنْهى » را آخر ندانسته‌اند اين است كه به حساب آنها هجده آيه مىشود ، و حجازىها « لَئِنْ لَمْ يَنْتَه » را آيتى جداگانه دانسته‌اند اين است كه به حساب آنها بيست آيه شده است . و بيشتر مفسّرين بر اينند كه اوّل قرآنى كه به پيغمبر نازل شد پنج آيه از اوّل اين سوره بوده است تا « ما لَمْ يَعْلَمْ » و ديگران سوره ى مدّثّر و عدّه اى ديگر فاتحة الكتابرا اوّل سوره ى نازله از قرآن دانسته‌اند .\r\n« اقْرَأْ بِاسْمِ » 1 طبرى : يعنى « اقرأ بذكر ربّك » به ياد پروردگار خود بخوان .\r\n","description":"","footnote":"","page_name":" 619 ","page_number":619},
  {"content":"\r\nمجمع : دستورى است به پيغمبر كه بنام پروردگارش بخواند و با زائده است و معنى اين است : نام پروردگار خود بخوان .\r\nابو الفتوح : دستورى است به پيغمبر و همه ى مردم كه اين كتاب قرآن را به نام خدا بخواند يعنى در آغاز خواندن نام خدا بر زبان آرد .\r\nكشف : يعنى بگو : * ( بِسْمِ اللَّه الرَّحْمنِ الرَّحِيمِ ) * و همين است معنى آن روايت كه ابن عبّاس گفت اوّل وحى به پيغمبر آيت تسميت بود . و به روايت ديگر سوره ى مدّثّر بود و به روايت ديگر سوره ى اقرأ بود و جمع ميان اين گفته ها اين است كه اوّل بسم اللَّه نازل شد چون اوّل كه جبرئيل گفت « اقْرَأْ بِاسْمِ رَبِّكَ » مقصود گفتن بسم اللَّه است و پس از آن مدّثّر نازل شد و به تدريج بقيّهء قرآن و آخر آيه اين بود « وَاتَّقُوا يَوْماً تُرْجَعُونَ فِيه إِلَى اللَّه » در سورهء بقره و گفته‌اند آخر آيه اين بود در سوره ى برائة « لَقَدْ جاءَكُمْ رَسُولٌ مِنْ أَنْفُسِكُمْ - الخ » . و اين كه گفته‌اند : جبرئيل پيغمبر را سه نوبت تنگ در بغل گرفت و سخت بفشرد براى اين بود كه سه نوبت نهاد بشرى پيغمبر را با عنصر فرشتگى آميخته كند .\r\nفخر : ابو عبيده گفته است : باء زايد است و معنى اين است : ياد كن نام پروردگارت را ، و ممكن است باء زايد نباشد و معنى اين باشد : قرآن را با آغاز به نام خدا بخوان يا به كمك نام خدا بخوان .\r\nتفسير ابى السعود : يعنى : اقرأ ملتبسا باسمه اى مبتدءا به لتحقّق مقارنته لجميع اجزاء المقروء . يعنى چنان بخوان كه آنچه به تو وحى مىشود آميخته به نام خدا باشد .\r\n« اقْرَأْ وَرَبُّكَ الأَكْرَمُ » 3 فخر : در تكرار « اقْرَأْ » دو احتمال مىرود :\r\n1 - اوّل دستور است كه پيغمبر براى خود بخواند ، و دوّم براى آموختن به مردم .\r\n2 - اوّل براى ياد گرفتن از جبرئيل ، دوّم براى ياد دادن 3 - اوّل يعنى در نماز بخوان ، دوّم يعنى در غير آن نيز بخوان . و معنى اكرم دوام بخشندگى است بهر گونه كه ممكن است بطور شايسته بىانتظار پاداش . و از اين روى\r\n","description":"","footnote":"","page_name":" 620 ","page_number":620},
  {"content":"\r\nگفته‌اند هرگز نشود خدا كارى براى هدفى نكند چون اگر هدف خاصّ بود معلوم مىشود كه در او نقصى است كه به واسطه ى انجام كار و رسيدن به هدف رفع نقص خود كند و به كمالى برسد ، و اين از خداوند محال است .\r\nابو الفتوح : كلبى گفته است مقصود از اكرم حلم و بردبارى است كه زود عذاب نمىكند .\r\n« عَلَّمَ بِالْقَلَمِ » 4 طبرى : يعنى به وسيله ى قلم به آدميان خطَّ و نوشتن آموخت .\r\nابو الفتوح : عبد اللَّه عمر گفت : به پيغمبر ( ص ) عرض كردم روا باشد آنچه را از شما مىشنوم بنويسم كه فراموش نكنم ؟ فرمود : بنويس كه خدا به وسيله ى قلم به مردم آموخت .\r\nطنطاوى : اين آيه معنى آيت جلو را روشن مىكند كه برترين كرم خداوند بآدمى آموختن است و قلم بدست او دادن كه اگر چنين كرامتى به او نمىرسيد از حيوان پستتر بود .\r\nشأن نزول : طبرى : نقل است كه ابو جهل پيغمبر را از نماز جلوگير شد و گفت : اگر او را ببينم كه در نماز است گردن او را به پاى خود مىمالم آيت نهم « أرَأَيْتَ - الخ » براى معرّفى او نازل شد .\r\nفخر : بيشتر مفسّرين گفته‌اند : مقصود از انسان آيت ششم « إِنَّ الإِنْسانَ » ابو جهل است و از آن آيه تا آخر سوره براى معرّفى او نازل شده است و بعضى گفته‌اند از آيت نهم « أرَأَيْتَ » مقصود ابو جهل است .\r\n« إِنَّ الإِنْسانَ - الخ » 6 كشف : « لَيَطْغى » يعنى به پيشگاه خداوند هم گردنفرازى مىكند و « رَآه اسْتَغْنى » يعنى خود را در بىنيازى برتر ميداند و گردنفراز مىشود . كلبى گفته است : يعنى خود را پلَّه پلَّه بالا مىبرد ، در خوراك و پوشاك و ديگر چيزها . مقاتل گفته است : مقصود ابو جهل است كه چون سرمايه اى بدست مىآورد به خوراك و پوشاك و مركوب خود مىافزود و اين\r\n","description":"","footnote":"","page_name":" 621 ","page_number":621},
  {"content":"\r\nاست معنى طغيان او . و پيغمبر چنين دعا مىكرد « اعوذ بك من فقر ينسي و من غنى يطغي » .\r\n« أرَأَيْتَ الَّذِي يَنْهى عَبْداً - الخ » 9 فخر : ظاهر آيه اين است كه آيه براى انسان باشد كه در آيت ششم گفته شده است و همين است كه گفته‌اند مقصود ابو جهل است و ممكن است براى او و هر كسى كه مانع نماز شود نازل شده است و روايت است كه عليّ عليه السّلام ديد گروهى پيش از نماز عيد به نماز پرداخته‌اند . فرمود : من نديدم پيغمبر چنين كند . به آن حضرت عرض كردند چرا جلوگيرشان نمىشوى ؟ فرمود : مىترسم مشمول اين آيه شوم « أرَأَيْتَ الَّذِي - الخ » ابو حنيفه اين ادب را از آن حضرت فرا گرفته كه چون ابو يوسف از او پرسيد : مىشود چون در نماز سر از ركوع بردارند بگويند « اللَّهمّ اغفر لي » او به جواب گفت : بگويند « ربّنا لك الحمد » و آشكار نگفت : آن جمله را نگويند تا جلوگير از نماز شمرده نشود .\r\n« أرَأَيْتَ إِنْ كانَ - الخ » 11 - 12 فخر : اين آيه دو معنى مىشود 1 - روى سخن با پيغمبر است يعنى چه مىبينى اى محمّد اگر آن كه جلوگير از نماز شد به راه راست مىبود نه براى او بهتر بود كه مردى با سرمايه و خرد است و اين معنى مناسبتر است با آيت جلو كه روى سخن با پيغمبر است و هم با آيت بعد كه در آن هم روى سخن با پيغمبر است 2 - روى سخن با آن كس است كه جلوگير نماز شد به اين گونه كه اوّل گفته شده است : اى محمّد چه بينى آن جلو - گير از نماز را آنگاه گفته شده است اى جلوگير از نماز چه بينى اگر اين نمازگزار به راه راست باشد و پرهيزگارى خواهد تو چگونه جلوگير او شوى ؟ و آيت بعد « أرَأَيْتَ إِنْ كَذَّبَ - الخ » نيز دو معنى شده است : 1 - روى سخن با پيغمبر است كه چه بينى براى آن كه جلوگير نماز شد و پشت بحقّ كرد و منكر شد آيا بخرد خود نمىسنجد كه خداى اين كارهاى او مىداند و انديشه ى او جلوگيرش از اين زشتىها نمىشود ؟ 2 - اين گفتگو با آن كافر است كه اى جلوگير از نماز\r\n","description":"","footnote":"","page_name":" 622 ","page_number":622},
  {"content":"\r\nاگر اين نمازگزار كارى دروغ و خلاف مصلحت كند خودش نمىداند كه خدا از اين كار بد او خبردار است تا نيازمند به جلوگيرى تو باشد كه به صلاح وادارش كنى ؟ .\r\n« ألَمْ يَعْلَمْ - الخ » 14 تفسير حسينى : درويشى بعد از گناهى توبه كرده بود و پيوسته مىگريست گفتند : چند گريه كنى كه خدا غفور است ؟ گفت آرى هر چند عفو كند و امّا خجلت آن را كه او مىداند و مىبيند چگونه از خود دفع كنم :\r\n\r\nگيرم كه تو از سر گنه در گذرى\r\nزان شرم كه ديدى كه چه كردم چكنم\r\n\r\n\r\nسر خجالت درويش از آن بود در پيش\r\nكه گر گناه ببخشند شرمسارى هست\r\n\r\n« كَلَّا » 15 فخر : سه معنى مىشود : 1 - نه چنين كند و جلوگير نماز شود 2 - نه چنين است كه او تواند جلوگير پيغمبر شود 3 - نه كه او مىداند خدا كار او مىبيند چه اگر هم بداند از علم خود سود نمىبرد چون به آن عمل نمىكند مثل آدم نادان است .\r\n« وَاسْجُدْ وَاقْتَرِبْ » 19 مجمع : سه معنى شده است : 1 - براى خدا سجده كن و خود را به مزد او نزديك كن 2 - سجده كن براى تقرّب به خدا كه نزديكترين موقع آدمى به خدا هنگام سجده ى او است . و اين مطلب را عبد اللَّه مسعود از پيغمبر ( ص ) روايت كرده است 3 - مقصود از سجده نماز است يعنى براى خدا نماز بخوان و به خدا نزديك شو 4 - هنگام خواندن اين سوره سجده كن .\r\nو از امام صادق ( ع ) روايت است كه سجده در خواندن اين آيه واجب است و سه سجده ى واجب ديگر در قرآن الم تنزيل است و حم سجده و النّجم كه در اين چهار سوره سجده واجب است . ( ما تفصيل سخن مفسّرين و فقها را در الم تنزيل نوشتيم . مترجم ) فخر : بعضى گفته‌اند : يعنى اى محمّد نماز بخوان و اى ابو جهل در\r\n","description":"","footnote":"","page_name":" 623 ","page_number":623},
  {"content":"\r\nهنگام نماز پيغمبر به او نزديك شو همانطور كه آن حضرت را ترسانده بودى تا سزاى خود ببينى .\r\nسخن ما : چون آغاز اين سوره فرمان به قرائت است كه گفته شده است بخوان و تصريح نشده است كه چه چيز را بايد بخواند پس شايد جمله ى « اقْرَأْ » به اصطلاح امر تكوينى باشد يعنى قارى باش و توانائى خواندن داشته باش مثل « كُنْ فَيَكُونُ » و اگر چنين باشد خود بهترين نشانه است كه اوّل وحى بپيغمبر همين آيات است چون در قرآن چنين جمله اى نيست كه فرمان به خواندن باشد و مفعول آن و موضوع قرائت معلوم نباشد . پس ممكن است به همين فرمان تكوينى ، زبان پيغمبر به خواندن اين گونه جمله ها باز شده باشد و ديگر آيات قرآن در مدّت 23 سال بدنبال اين چند آيه به تدريج نازل شد . و شايد كلمات « بِاسْمِ رَبِّكَ » دستورى باشد براى آغاز كردن به بسم اللَّه به اين معنى : اى محمّد قارى و خواننده باش بجورى كه قرائت خود را بنام پروردگار آفريننده آغاز كنى .\r\n2 - آيت سوّم كه فرمان به خواندن دوباره آمده نشانه ى ديگر است كه اين آيات آغاز وحى است و ايجاد خواندن در دل پيغمبر ، چون در اين جمله نيز مفعول و آنچه بايد خوانده شود معلوم نشده است و خاطر آن حضرت را آسوده كرده است كه پروردگار تو چنان بزرگوارى است كه مىتواند تو را قارى و كتابخوان كند . چنان كه كرامت پيغمبر قرآن شد و نماينده ى وجود اكرم خداوندى بود . باز در آيت چهارم و پنجم همين مطلب دنبال شده است كه نپندارى توانائى تو بر خواندن نشدنى است زيرا همين دانستن و قلم بدست گرفتن آدميان از همان آفريننده است كه تو را وادار به خواندن مىكند و هموست كه علم و دانش به مردم آموخته پس تو بخوان كه او مىتواند تو را نيز تواناى خواندن كند با اين تفاوت كه ديگران اندكاندك حرف به حرف بكمك آدمى مثل خود ياد گرفتند و تو از روح القدس جمله جمله و آيه آيه فرا مىگيرى . و اين\r\n","description":"","footnote":"","page_name":" 624 ","page_number":624},
  {"content":"\r\n\r\nاستفاده كه ما از اين آيات كرديم در مصاحبه ى با عالم جليل صاحب الميزان معلوم شد ايشان نيز همين را دريافته‌اند .\r\nسورهء قدر - 97\r\nبِسْمِ اللَّه الرَّحْمنِ الرَّحِيمِ\r\nإِنَّا أَنْزَلْناه فِي لَيْلَةِ الْقَدْرِ ( 1 ) وَما أَدْراكَ ما لَيْلَةُ الْقَدْرِ ( 2 ) لَيْلَةُ الْقَدْرِ خَيْرٌ مِنْ أَلْفِ شَهْرٍ ( 3 ) تَنَزَّلُ الْمَلائِكَةُ وَالرُّوحُ فِيها بِإِذْنِ رَبِّهِمْ مِنْ كُلِّ أَمْرٍ ( 4 )\r\nسَلامٌ هِيَ حَتَّى مَطْلَعِ الْفَجْرِ ( 5 )\r\nترجمه : بنام خداى بخشنده به اين جهان و آمرزنده به آن جهان\r\n1 ما قرآن را به شب قدر فرو فرستاديم\r\n2 و تو كى دانى كه آن چه باشد\r\n3 چه شب قدر ارزنده تر از هزار شب است\r\n4 كه در آن شب روح و فرشتگان به فرمان پروردگارشان به زمين فرود آيند تا همه كار آفريدگان بسامان كنند\r\n5 و همه سلام و رحمت بود آن شب تا سپيده دم بر آيد .\r\nسخن مفسّرين : مجمع : بعضى گفته‌اند : اين سوره به مكّه نازل شده است و بعضى گفته‌اند به مدينه . آيات اين سوره به حساب عموم قاريها پنج آيت است و به حساب شامى و حجازى شش آيت است كه كلمات « لَيْلَةُ الْقَدْرِ » سوّم را آيتى جدا دانسته‌اند .\r\n« أَنْزَلْناه فِي لَيْلَةِ الْقَدْرِ » 1 طبرى : ابن عبّاس گفته است : از اوّل تا آخر نزول قرآن بيست سال بوده است . شعبى گفته است : اوّل نزول قرآن شب قدر بوده است .\r\nكشف : عليّ بن حسين واقد گفت : اوّل سوره كه به مدينه آمد اين سوره بود و اين آيه چند معنى شده است : 1 - ما جبرئيل را با قرآن در شب قدر فرستاديم 2 - ما قرآن در شأن در ليلة القدر نازل كرديم چنان كه مىگويند سوره\r\n","description":"","footnote":"","page_name":" 625 ","page_number":625},
  {"content":"\r\nدر آنكس در آن مطلب نازل شد 3 - ممكن است ضمير بجاى قضا و قدر باشد يعنى ما سرنوشت را در شب قدر فرود آورديم .\r\n« لَيْلَةُ الْقَدْرِ » 2 طبرى : حسن بصرى گفته است : يعنى شبى كه هر مرگ و كار و روزى تا يك سال معيّن مىشود .\r\nمجمع : 1 - يعنى شبى كه هر چه در يك سال مىشود در آن شب معيّن مىشود و « لَيْلَةٍ مُبارَكَةٍ » كه در اين آيت است « إِنَّا أَنْزَلْناه فِي لَيْلَةٍ مُبارَكَةٍ » مقصود همين شب است 2 - ليلة القدر يعنى شب با شرف و ارزش كه هر كس در آن شب عبادت كند ارزش او زياد مىشود 3 - يعنى شبى كه كتاب با قدر منزلت نازل شد بر پيغمبر با قدر و شأن براى امّتى محترم و با قدر 4 - يعنى شبى كه مقدّر بود و قرآن در آن شب نازل شود و نازل شد 5 - خليل بن احمد گفته است : اين كلمه در آيه مشتق است از قدر به معنى تنگى است مثل « قُدِرَ عَلَيْه رِزْقُه » يعنى شبى است كه به واسطه ى زيادى فرشتگان در زمين فضاى آن تنگ مىشود .\r\nتأويلات : شب قدر بنيه و ساختمان بدنى محمّدى است به آنگاه كه پس از شهود ذاتى در احتجاب مقام قلب بود چون نزول وحى بايد در اين بدن با اين حالت باشد . توضيح اين مطلب به اين گونه است كه همان بدن مادّى پس از طيّ كمالات و مشاهدهء حقايق برگشت به حالتى متوسّط كه نه دل به مادّه سپرده و دور از حقيقت بود و نه مستغرق در حقّ كه از شنيدن و گفتن و زندگى با مردم بازمانده باشد ، و تعبير به شب از همين جهت است كه در حال فراگيرى وحى و قرآن موجودى بود نه فقطَّ مادّى و در پى خواسته ها و نه روحانى بى خبر از جهان و جهانيان اين است كه مىگويند : در حجاب قلب بود و در پرده كه مناسب با كلمه ليل است و كلمه ى قدر به مناسبت شرف و ارزش آن حضرت است كه شناساندن حقّ به مردم جز با آن بدن و در آن حالت فراهم نمىشد .\r\n« خَيْرٌ مِنْ أَلْفِ شَهْرٍ » 3 طبرى : در مقصود از اين جمله چند قول است :\r\n","description":"","footnote":"","page_name":" 626 ","page_number":626},
  {"content":"\r\n1 - يعنى عبادت در يك شب قدر بهتر است از عبادت در هزار شب ديگر و اين بهترين معانى است 2 - مجاهد گفت : مردى در بنى اسرائيل هزار شب تا صبح عبادت مىكرد و روز تا شب جهاد با دشمن داشت اين آيه براى آن آمد كه عبادت شب قدر از هزار شب كار آن مرد بهتر است 3 - حضرت امام حسن مجتبى ( ع ) فرمود : پيغمبر به خواب ديد بنى اميّه خليفه ى او شده‌اند و بر منبر او بالا مىروند و بر آن حضرت دشوار آمد اين سوره و سوره ى كوثر براى آرامش خاطر آن حضرت نازل شد يعنى شب قدر كه قرآن به تو رسيد بهتر است از هزار ماه حكومت بنى اميّه و اين را حساب كردند درست هزار ماه بود .\r\nفخر : مالك بن انس گفت : پيغمبر ( ص ) ديد عمر مردمان ديگر زياد است و ترسيد كه امّت او به اندازه ى آنها زنده نباشند كه عبادت كنند شب قدر به آن حضرت عنايت شد كه بهتر است از هزار ماه عبادت ديگران .\r\nتفسير ابى السعود : عدد هزار ممكن است از نظر زيادى باشد نه اينكه در حقيقت يك شب برابر با هزار شب باشد . و گفته‌اند : كلمه ى عابد به كسى گفته مىشد كه هزار شب در عبادت باشد از اين روى شب قدر به مسلمانان داده شد كه اگر در آن به عبادت باشند شايسته تر براى لقب عابد خواهند بود . و بعضى گفته‌اند ذو القرنين و سليمان هر يك پانصد ماه پادشاهى كردند بپيغمبر شب قدر دادند كه بهتر است از هزار ماه حكومت آن دو پادشاه .\r\nفى ظلال : شماره هزار براى فهماندن اندازه نيست چنان كه در قرآن نظاير زياد دارد و در اين گونه مواقع براى افاده ى كثرت است نه تحديد موضوع .\r\n« تَنَزَّلُ الْمَلائِكَةُ وَالرُّوحُ فِيها بِإِذْنِ - الخ » 4 طبرى : در معنى اين اختلاف است : 1 - فرشتگان و جبرئيل فرود مىآيند باذن پروردگار براى هر كارى كه تا يك سال مقدّر شده است 2 - فرود مىآيند باذن پروردگار ز هر فرشته ى كه بر مؤمنين و مؤمنات سلام كند و اين معنى مناسب است با قرائتى كه « سلام » را جزء جمله ى جلو دانسته و در آن وقف كرده‌اند و كلمه « هِيَ » را اوّل جمله و\r\n","description":"","footnote":"","page_name":" 627 ","page_number":627},
  {"content":"\r\nآيت بعد دانسته‌اند و اين درست نيست چون قرائتها بر خلاف اين است و نيز مصحف نوشته ها بر خلاف آن است چون اگر در « سَلامٌ » وقف شود « امر » بايد وصل به سلام تلفّظ شود و با اين گونه تلفّظ به آخر آن همزه اى اضافه مىكنند كه در نوشتن به صورت ياء مىشود و در هيچ مصحف امري ديده نشده است .\r\nفخر : ملائكه و فرشتگان بروح آدمى مىنگرند چنان كه آدميان به صورت و ريخت ظاهر مىنگرند پس اگر روحى مايل ببدى بود از او رو گردان شوند چنان كه گفتند : « أتَجْعَلُ فِيها مَنْ يُفْسِدُ فِيها وَيَسْفِكُ - الخ » و اگر پدر و مادر در صورت زشت منى و خون بسته ى فرزند را بينند از او دورى كنند ولى چون صورت خوب و روش پسند يافت آدميان و ملائكه او را مىپسندند . و تنزّل الملائكة مقصود همين است كه فرشتگان بروان پرهيزگار آدمى نزديك مىشوند .\r\nو در معنى روح چند قول است : 1 - فرشته ى بزرگى است كه آسمانها و زمين يك لقمه ى او است 2 - دسته اى از فرشتگانند كه بجز در شب قدر ديده نمىشوند 3 - موجودى غير از آدم و فرشته هستند و خوراك و پوشاك دارند .\r\n4 - عيسى است 5 - قرآن است مثل « أَوْحَيْنا إِلَيْكَ رُوحاً مِنْ أَمْرِنا » 6 - رحمت خدا است كه بدنبال فرشتگان رحمت حقّ نيز نازل مىشود 7 - موجودى است برتر از فرشته 8 - نگهبانان و كرام الكاتبين هستند . و بهتر اين است كه جبرئيل باشد و كلمه ى روح براى زيادى شرف او است . و معنى آيه اين است :\r\n1 - ملائكه و روح باذن خدا فرود مىآيند از براى انجام هر كارى كه هر كدام مأموريّتى مخصوص به خود دارند 2 - مىآيند براى هر كارى كه صلاح دنيا و آخرت آدميان است 3 - بعضى « من كلّ امرى » قرائت كرده‌اند كه سلام جز اين آيه است و معنى اين است مىآيند براى هر كسى . و در جزء پانزده سوره بنى اسرائيل ج 5 ص 464 شرحى از معنى روح نقل شده است .\r\n« سَلامٌ هِيَ - الخ » 5 طبرى : يعنى آن شب تا سپيده دم همه خير است و خوشى .\r\n","description":"","footnote":"","page_name":" 628 ","page_number":628},
  {"content":"\r\nمجمع : 1 - يعنى آن شب از هر آسيب و گرفتارى آسودگى است و هم از توانائى شيطان كه بتواند بدى برساند 2 - بعضى گفته‌اند : يعنى به آن شب سلامتى بر اولياء خدا و فرمانبران او است 3 - كلمات باذن ربّهم وابسته به جلو است و جمله تمام است و « مِنْ كُلِّ أَمْرٍ » آغاز جمله است و چنين معنى مىشود فرشته فرود مىآورند باذن خدايشان هر چيزى را كه در آن سلامتى و سود و خوشى و فرخندگى است . چون هر چه خير و بركت دارد در اين شب مقدّر مىشود و تا سپيده دم اين خير و خوشى پيوسته است نه كه ساعتى باشد و بعد نباشد . و كلمه ى « مَطْلَعِ » با فتح و كسر لام هر دو خوانده‌اند و بمعنى مصدر است يعنى بر آمدن و طلوع كردن .\r\nفخر : ابو مسلم گفته است : يعنى آن شب از باد و صاعقه و آزار و مانند اينها آسودگى است .\r\nأبو السعود : يعنى در آن شب جز سلامتى و خوبى نيست كه چيز ديگر مقدّر نمىشود ولى در شبهاى ديگر سلامتى و گرفتارى هر دو مقدّر مىشوند .\r\nتأويلات كاشانى : چون هر پديده و حادثى را « يوم » مىنامند چنان كه در اين آيه « وَذَكِّرْهُمْ بِأَيَّامِ اللَّه » يعنى پديده هاى خداوندى را بيادشان بياور ، پس با اين گونه تشبيه هر دسته اى از پديده ها و موجودات يك ماه ناميده مىشود چون نوعى است كه افراد دارد مثل ماه كه شب و روز دارد و چون عدد هزار كاملترين عدد است زيرا بالاتر از آن عددى نيست مگر به تكرار خود آن كه دو هزار و ده هزار و صد هزار باشد پس الف شهر كنايه است از همه ى انواع آفريدگان كه ليلة القدر يعنى ساختمان محمّدى برترين نوع آفريدگان است چون ملائكه و روح كه قواى روحانى و نفسانى بلكه ملكوت آسمانى و زمينى است بر او فرود مىآيند براى هر كار كه شناسائى و معرفت همه چيز باشد از هر جهت كه مستلزم سلامتى از هر عيب و نقص است تا طلوع فجر كه برگزارى زندگى و فرا رسيدن مرگ است .\r\n","description":"","footnote":"","page_name":" 629 ","page_number":629},
  {"content":"\r\nتفسير آلوسى : صوفيان شب قدر شبى را گويند كه براى سالك پرتوى مخصوص از جلوه ى حقّ نمودار مىشود كه مقام خود را نزد معشوق در مىيابد ، و آن هنگام است كه آغاز وصول او است به مقام عين الجمع كه مخصوص بالغين معرفت است .\r\nچه خوب گفته است عمر بن فارض :\r\n\r\nو كلّ اللَّيالي ليلة القدر ان دنت\r\nكما كلّ ايّام اللَّقاء يوم جمعة\r\n\r\nتفسير صفى عليشاه :\r\n\r\nچيست دانى ليلة القدر اى عيار\r\nگر شنيدستى نسيم كوى يار\r\n\r\n\r\nشرح آن حال ار نمايم هيچ من\r\nمنقلب گردم بمانم از سخن\r\n\r\n\r\nخاصه كز يار عزيز آيد پيام\r\nكامشبت من ميهمانم در مقام\r\n\r\n\r\nخانه را خالى كن از بيگانه تو\r\nمنتظر بنشين به باب خانه تو\r\n\r\n\r\nبا تو من گويم چه زين حال عجب\r\nكه فراوان ديده‌ام اين روز و شب\r\n\r\n\r\nخانه از غير ار كنى خالى تمام\r\nآيد آن مهمان غيبت لا كلام\r\n\r\n\r\nچون كه آمد كار بر دلخواه تو است\r\nطالع از برج حقيقت ماه تو است\r\n\r\n\r\nقوّه هاى عقلى و روحى تمام\r\nتا بصبحت در درودند و سلام\r\n\r\nعبده : در سه سوره ى قرآن هنگام نزول آن ياد شده است : 1 - بقره « شَهْرُ رَمَضانَ الَّذِي أُنْزِلَ فِيه الْقُرْآنُ » 2 - دخان « إِنَّا أَنْزَلْناه فِي لَيْلَةٍ مُبارَكَةٍ إِنَّا كُنَّا مُنْذِرِينَ فِيها يُفْرَقُ كُلُّ أَمْرٍ حَكِيمٍ » 3 - سوره ى قدر « إِنَّا أَنْزَلْناه - الخ » .\r\nشعبى گفته است : چون يك جمله ى قرآن و همه ى آن را قرآن و كتاب مينامند پس اندكى از قرآن كه در شب قدر آمده باشد درست است كه بگويند : قرآن بشب قدر نازل شده است و مقصود آغاز نزول قرآن است و ضمير انزلناه در هر دو سوره بجاى قرآن است كه در سوره ى بقره آشكار گفته شده است « أُنْزِلَ فِيه الْقُرْآنُ » و « لَيْلَةِ الْقَدْرِ » كه در اين سوره است و « لَيْلَةٍ مُبارَكَةٍ » كه در سوره ى دخان است هر دو بيك معنى است كه هنگام نزول قرآن است . و چون در سورهء دخان جهت نزول قرآن بكنايه فهمانده شده است « إِنَّا كُنَّا مُنْذِرِينَ » يعنى بيم\r\n","description":"","footnote":"","page_name":" 630 ","page_number":630},
  {"content":"\r\nو نويد به عهده ى ما مىباشد . و بدنبال اين استدلال هنگام نزول توصيف شده است به اين جمله « فِيها يُفْرَقُ كُلُّ أَمْرٍ حَكِيمٍ » كه خلاصه ى اين چند آيه چنين است : چون بيم و نويد مردم به عهده ى ما است در شبى فرخنده كه هر كار خردمندانه و درست از نادرست و بىخردى جدا مىشود ما قرآن را فرستاديم . و همين مطلب با اندك تفاوت در سوره ى بقره است « شَهْرُ رَمَضانَ الَّذِي أُنْزِلَ فِيه الْقُرْآنُ هُدىً لِلنَّاسِ وَبَيِّناتٍ مِنَ الْهُدى وَالْفُرْقانِ » و « لَيْلَةِ - الْقَدْرِ » كه در اين سوره است و « شَهْرُ رَمَضانَ . و لَيْلَةٍ مُبارَكَةٍ » همه يك نتيجه را مىرساند كه آغاز نزول قرآن باشد . و مناسبت نام ليلة القدر براى هنگام فرود آمدن قرآن يا براى اين است كه اوّل شبى بوده پيغمبرى براى پيغمبر و خطَّ مشى آن حضرت پىريزى شده و سرنوشت كار پيغمبرى براى او مقدّر شده است و برنامه ى كارش معيّن شده است . و يا براى قدر و منزلت آن شب است كه پيغمبر به آن مقام بالا رفت و از همين روى در آيت بعد گفته شده است « ما أَدْراكَ - الخ » يعنى كس نتواند اندازه ى ارزش آن را به تو بياموزد . و « أَلْفِ شَهْرٍ » نه مقصود عدد معيّن بلكه براى مبالغه ى در بسيارى و ارزش است و مقصود اين است : ساليان دراز و هزاران ماه و سال بر آدميان گذشت و از گمراهى رها نشدند و اين شب كه راه خوشبختىشان باز شد از همهء آنروزگار دراز ارزنده تر است . و جمله ى « تَنَزَّلُ الْمَلائِكَةُ - الخ » براى آگاهى مردم است از پيوستگى پيغمبر با فرشتگان كه در آن شب آنها از عالم روحانى تنزّل كرده‌اند و براى پيغمبر شكل قابل ديد به خود گرفته‌اند . و جمله ى « بِإِذْنِ رَبِّهِمْ » يعنى آنگاه كه خداوند روان پيغمبر را براى ديدن ملائكه آماده كرد كه هر كس آمادگى و شايستگى ديدن فرشته ندارد . و « مِنْ كُلِّ أَمْرٍ » يعنى نزول ملك از امر و اراده ى خدا بود براى ابلاغ بمردم آنچه را كه بايد به آنها ابلاغ شود .\r\nو اين كلمه ى « أَمْرٍ » همان است كه در سوره ى دخان گفته شده است « أَمْراً مِنْ عِنْدِنا - الخ » پس موضوع سخن در انّا انزلنا پيغمبرى است و احكام نه چيز\r\n","description":"","footnote":"","page_name":" 631 ","page_number":631},
  {"content":"\r\nديگر . و كلمه ى « من » به اين معنى كه گفتيم به معنى خودش استعمال شده است نه به معنى « با » و همراهى كه ديگران گفته‌اند . و آنچه در مقصود از ليلة القدر و ليلهء مباركه نوشته‌اند خلاف ظاهر است و جرأت بر كلام خداوند .\r\nسخن ما : 1 - كلمه ى « الْقَدْرِ » كه با الف و لام و معرفه آورده شده است شايد از آن باشد كه چنين شبى در خاطره هاى اعراب يا يهود بوده است و اين آيه اشاره به آن است كه ما به آن شب كه شما مىشناسيد قرآن فرستاديم ولى در سوره ى دخان « لَيْلَةٍ مُبارَكَةٍ » به صورت نكره گفته شده است چون چنين مطلبى در خاطره ى آنها به عنوان شب مبارك نبوده است و نمىشناخته‌اند .\r\nولى اين احتمال از كسى ديده نشد و در نوشته ى در گذشتگان نيست و شايد الف و لام موصول باشد يعنى : در شبى كه مقدّر و سرنوشت شده بود براى نزول ما قرآن نازل كرديم نه كه محمّد بخواسته ى خود هر وقت دلش بسوئى رفته است سخنى گفته است بلكه به تقدير آسمانى بوده است و هنگام معيّن .\r\n2 - ظاهر معنى « قدر » ارزش و منزلت است كه چون وحى و قرآن در آن شب بوده است ارجمندترين شب است براى آدميان و بگفته ى سيّد قطب در فى - ظلال القرآن : « ليلة الاتّصال المطلق بين الأرض و الملأ الاعلى ، ليلة بدء نزول هذا القرآن على قلب محمّد صلَّى اللَّه عليه و آله و سلَّم ، ليلة ذلك الحدث العظيم الَّذي لم تشهد الأرض مثله في عظمته » .\r\n3 - شايد كلمه « قدر » بمعنى تقدير و اندازه گيرى باشد به اين گونه كه براى مطابقت عالم امر و تقدير با عالم خلق و پيدايش آغازى است كه نامش شب قدر است . و به بيان ديگر آن شب كه تقدير ازلى و سرنوشت خداوندى بايد نمودار شود شب قدر ناميده شده است آن چنان كه آغاز نمودارى سرنوشت يك ساله ى موجودات روى زمين را اوّل بهار مىنامند به مناسبت تابش آفتاب و اثر آن بر روى زمين و پيدايش چهار فصل و نتايج هر يك از آنها . و آيت بعد « ما أَدْراكَ - الخ » شايد توضيح همين مطلب باشد ، كه مقدّرات و سرنوشت\r\n","description":"","footnote":"","page_name":" 632 ","page_number":632},
  {"content":"\r\n\r\nيك سالهء موجودات برتر از آن است كه تو با مقام پيغمبرى خود بتوانى آن را دريابى و نزول قرآن در چنين شبى بوده است . و شايد به اين معنى كه ما گفتيم ليلة القدر نام شب آغاز نزول قرآن باشد چون پيدايش قرآن اوّلين نمودارى سرنوشت خداوندى است براى رهبرى و تربيت مردم پس به آن شب كه آغاز رهبرى و سعادت مردم مقدّر شده و بسرنوشت بود قرآن را فرو فرستاديم .\r\n4 - در آيت چهارم كه گفته شده است « تَنَزَّلُ الْمَلائِكَةُ - الخ » فرشتگان و روح فرود مىآيند شايد اشاره باشد كه چون آغاز سال نمودارى سرنوشت است و اوّل اجراى مشيّت حقّ است پس عمّال آفرينش كه فرشته و روح هستند فرود مىآيند براى انجام اين سرنوشت .\r\n5 - كلمه ى « روح » شايد اشاره باشد به خاصيّت نفسانى موجودات زنده كه نفس نباتى و حيوانى است ، و آمدن روح كنايه باشد از افاضه ى حقّ بموجودات كه براى جان بخشيدن به موجودات جاندار علاوه بر فرشتگان كه مأمور ساختن موجودات هستند روح مىآيد تا به آنها جان بدهد و قوّه ى غاذيه و ناميه و حركت و غيره در آنها ايجاد نمايد .\r\n6 - آيت آخر كه گفته شده است « سَلامٌ هِيَ حَتَّى - الخ » تا صبح سلامتى است شايد كنايه از اين مطلب باشد : آن شب كه سرنوشت يك ساله پىريزى مىشود وجود است و پيدايش كه همگى سلام است و خوشى چون وجود خوشى و خير است و بس .\r\nسورهء بيّنه - 98\r\nبِسْمِ اللَّه الرَّحْمنِ الرَّحِيمِ\r\nلَمْ يَكُنِ الَّذِينَ كَفَرُوا مِنْ أَهْلِ الْكِتابِ وَالْمُشْرِكِينَ مُنْفَكِّينَ حَتَّى تَأْتِيَهُمُ الْبَيِّنَةُ ( 1 ) رَسُولٌ مِنَ اللَّه يَتْلُوا صُحُفاً مُطَهَّرَةً ( 2 ) فِيها كُتُبٌ قَيِّمَةٌ ( 3 ) وَما تَفَرَّقَ الَّذِينَ أُوتُوا الْكِتابَ إِلَّا مِنْ بَعْدِ ما جاءَتْهُمُ الْبَيِّنَةُ ( 4 )\r\nوَ ما أُمِرُوا إِلَّا لِيَعْبُدُوا اللَّه مُخْلِصِينَ لَه الدِّينَ حُنَفاءَ وَيُقِيمُوا الصَّلاةَ وَيُؤْتُوا الزَّكاةَ وَذلِكَ دِينُ الْقَيِّمَةِ ( 5 ) إِنَّ الَّذِينَ كَفَرُوا مِنْ أَهْلِ الْكِتابِ وَالْمُشْرِكِينَ فِي نارِ جَهَنَّمَ خالِدِينَ فِيها أُولئِكَ هُمْ شَرُّ الْبَرِيَّةِ ( 6 ) إِنَّ الَّذِينَ آمَنُوا وَعَمِلُوا الصَّالِحاتِ أُولئِكَ هُمْ خَيْرُ الْبَرِيَّةِ ( 7 ) جَزاؤُهُمْ عِنْدَ رَبِّهِمْ جَنَّاتُ عَدْنٍ تَجْرِي مِنْ تَحْتِهَا الأَنْهارُ خالِدِينَ فِيها أَبَداً رَضِيَ اللَّه عَنْهُمْ وَرَضُوا عَنْه ذلِكَ لِمَنْ خَشِيَ رَبَّه ( 8 )\r\n","description":"","footnote":"","page_name":" 633 ","page_number":633},
  {"content":"\r\nمعنى لغات : « الْقَيِّمَةِ » مؤنّث قيّم ، دست اندر كار چيزى ، مواظب چيزى چون متولَّى وقف . و دين القيّمة يعنى راست و بىانحراف .\r\nترجمه : بنام خداى بخشنده به اين جهان و مهربان به آن جهان\r\n1 كافران بتپرست و يهودى و مسيحى بكفر خود ماندند تا دليلى روشن براىشان رسيد\r\n2 كه آن پيغمبر خدا بود و نامه هاى پاك ز هر بدى و نابودى بر ايشان ميخواند كه جملگى نوشته هاى راست و استوار بود [ و نگهبان فكر و كار مردم 
  ]\r\n3 اين پراكندگى و دو دستگى كتاب خوانده ها زان پس بود كه چنين دليل روشنى براىشان رسيد\r\n4 با اينكه آنها دستورى جز اين نداشتند كه از دل خدا را پرستند و پاكدين باشند و نماز گزارند و زكات دهند كه دين راست و استوار همين است و بس\r\n5 يهوديان و مسيحيان كه كافر شدند و هم آنها كه مشرك هستند البتّه در آتش هميشگى دوزخ بوند چه ايشان بدترين آفريدگان بوند .\r\n6 و آنها كه مؤمن شدند و نكوكارى كردند بهترين آفريدگانند\r\n7 و پاداششان به پيشگاه پروردگارشان بهشتهائى است هميشگى كه رودها در آن روان است و ايشان به جاودان در آن بمانند\r\n8 چه خداوند ز ايشان راضى است و آنها هم ز خداى خود و چنين سر انجام براى آن كس است كه دل به حقّ سپرده و\r\n","description":"","footnote":"","page_name":" 634 ","page_number":634},
  {"content":"\r\nدر انديشه ى پروردگار خود بود .\r\nسخن مفسّرين : مجمع : اين سوره را بريّة و قيّمة مىنامند و اختلاف است كه به مكّه نازل شده است يا به مدينه . و به حساب قاريهاى بصره نه آيه است كه آنها « مُخْلِصِينَ لَه الدِّينَ » را آخر آيه دانسته‌اند و بعد از آن را آيتى ديگر شمرده‌اند و ديگران هشت آيه دانسته‌اند .\r\n« مُنْفَكِّينَ حَتَّى تَأْتِيَهُمُ » 1 طبرى : دو معنى شده است : 1 - يعنى آنها از كفر خود جدا نمىشوند تا حجّت و برهان كه پيغمبر است برايشان برسد 2 - يعنى اهل كتاب كه خود مشرك هستند توصيف پيغمبر را در كتب خود رها نكردند و نقل كردند تا آنكه پيغمبر مبعوث شد آنگاه دو دسته شدند كه بعضى او را پذيرفتند و بعضى منكر شدند . و بهتر اين معنى است كه مشركين و اهل كتاب تا پيغمبر نيامده بود از هم جدا نبودند .\r\nكشف : 1 - ابن كيسان گفته است : يعنى همه اين كافران صفات پيغمبر و پيغمبرى او را در كتابشان داشتند تا آنگاه كه او مبعوث شد آنها دو دسته و بعضىشان پذيرفتند 2 - يعنى دستبردار از كفر نيستند تا مرگشان فرا رسد .\r\nفخر : واحدى در كتاب بسيط گفته است : مشكلترين آيات قرآن در نظم و تفسير اين آيه است و بزرگان علما در اين خطا كرده‌اند و او خود مطلبرا خلاصه نكرده است ولى اوّل اشكال اين كه در آيه معلوم نشده است كه از چه منفك نشده‌اند . دوّم اينكه « حَتَّى » مىفهماند امتداد و آخر كار را پس چون به قرينه معلوم است كه مقصود انفكاك از كفر است بايد معنى چنين باشد : آنها دستبردار از كفر نيستند تا آنگاه كه بيّنه براىشان آمد و از كفر دستبردار شدند و پس از اين آيه گفته شده است « وَما تَفَرَّقَ الَّذِينَ أُوتُوا الْكِتابَ إِلَّا مِنْ بَعْدِ ما جاءَتْهُمُ الْبَيِّنَةُ » كه چنين معنى مىدهد : پس از آمدن بيّنه و پيغمبر متفرّق شدند و پيش از آن متفرّق نبودند و اين خود اشكالى است كه دو آيه با هم سازگار نيست و جواب اين اشكال از چند راه است : 1 - آنكه صاحب كشّاف خلاصه كرده\r\n","description":"","footnote":"","page_name":" 635 ","page_number":635},
  {"content":"\r\nاست كه : آيت اوّل نقل سخن آنها است : آن گروه مىگفتند : ما از اين آئين خود دستبردار نيستيم تا آن بيّنة و پيغمبر موعود بيايد . در آيت دوّم نقل عمل آنها است كه در رفتار خود ثابت بودند و به وعده ى اتّفاق پس از آمدن پيغمبر صلَّى اللَّه عليه و آله و سلَّم پايدار ماندند تا كه او آمد متفرّق شدند و از حقّ رو گرداندند 2 - قاضى گفته است : يعنى به كفر خود ماندند اگرچه پيغمبر هم برايشان آمد . ولى در لغت كلمه ى « حَتَّى » به اين معنى استعمال نشده است 3 - انفكاك از كفر معنى نمىكنيم بلكه مىگوئيم آنها دستبردار از ياد محمّد و مزاياى او نبودند تا آنگاه كه آمد متفرّق شدند و هر كس براى او چيزى گفت 4 - همگى پيش از پيغمبر صلَّى اللَّه عليه و آله و سلَّم چسبيده به كفر بودند و چون پيغمبر آمد دو دسته و متفرّق شدند بعضى مؤمن و بعضى كافر 5 - آن گروه دستبردار از كفر و شاكّ در كفر خود نبودند تا بيّنه آمد شاكّ و متفرّق شدند كه هر كسى فكرى مىكرد و سرگردان در اديان بود مثل « كانَ النَّاسُ أُمَّةً واحِدَةً فَبَعَثَ اللَّه النَّبِيِّينَ - الخ » تأويلات : مقصود از مشركين آنها است كه از حقّ در پرده بودند . و اهل كتاب آنها كه از راه حقّ در پرده و محجوب بوده‌اند . و اين دسته هاى گوناگون اديانى داشتند و هر كدام خود را به راه راست مىدانست ولى همگى تسليم بودند كه چون پيغمبرى كه در كتابهاى تورات و انجيل دستور به پيروى او داده شده است آمد فرمان او خواهيم برد همچنان كه امروز متعصّبين در مذاهب مختلف هستند و هر يك ديگرى را باطل مىداند و منتظر مهدى موعود هستند كه همه متّفق در گفتار او شوند ولى اينها هم مثل آنها خواهند بود و آيه مىفهماند كه اختلاف و دو دستگى سخت و ريشه دار نبود مگر پس از آمدن بيّنه كه يكبارگى متفرّق و دسته دسته شدند چون هر يك مىپنداشت كه پيغمبر فكر و ميل او را مىپذيرد چون در پرده ى پندار گرفتار بود و آنگاه كه پيغمبر آمد و سخنان آنها نپذيرفت همگى سخت كافر شدند .\r\n« صُحُفاً مُطَهَّرَةً فِيها كُتُبٌ قَيِّمَةٌ » 4 مجمع : 1 - يعنى در آن نامه هائى\r\n","description":"","footnote":"","page_name":" 636 ","page_number":636},
  {"content":"\r\nاست راست و با عدالت كه قرآن باشد و مقصود از صحف مطالب و نوشته هاى در آن كتب است . چون پيغمبر قرآن را از بر مىخواند پس صحف كتاب نوشته نيست بلكه آنچه در كتاب نوشته هست در آن كه رسول مىخواند بنام صحف هست 2 - بعضى گفته‌اند : يعنى در آن صحف كه قرآن باشد كتب عادل مستقيم گذشته هست و فراگير مطالب آن كتب است چنان كه گفته شده است مصدّقا لما بين يديه ، پس آنكه صحف را براى مردم مىخواند مثل اين است كه كتب ارزنده و مستقيم گذشته را نيز براى آنها مىخواند 3 - مقصود از « كُتُبٌ قَيِّمَةٌ » انواع علوم و معارف است يعنى در صحف كه قرآن است انواع علوم است كه هر يك كتابى است 4 - سدّى گفته است « فِيها كُتُبٌ قَيِّمَةٌ » يعنى در آن فريضه هاى عادله خداوندى است .\r\n« مُخْلِصِينَ لَه الدِّينَ » 5 كشف الاسرار : روش اخلاص در عبادت چون روش رنگ است در گوهر . هر گوهر كه رنگ ندارد سنگى بود بىقيمت ، هر عبادت كه با وى اخلاص نبود جان كندنى بود بىمثوبت ، اخلاص آتشى است كه در سينهء مؤمن بر افروزند تا هر آنچه در آن سينه دون حقّ بود بسوزد ، دست وى از محارم برشته ى اخلاص استوار كنند تا دست جز به حلال نبرد ، بديده در اغيار ننگرد به سينه از دنيا و عقبى نينديشد ، قوّت شهوت منقادش گردد ، مخلص او است كه نفس وى در وى مخيّر شده حرص را وداع كرده ، بخل بهزيمت شده . بيخ حسد از سينه بر كنده ، خلق عالم را برادر گشته ، كبر از سر فرو نهاده ، لباس تواضع پوشيده ، زبان نصيحت گشاده ، گل شفقت شكفته اسباب تفرقت از راه وى بر خاسته چون قدم اينجا رسيد بسر راه اخلاص رسيد .\r\nروح البيان :\r\n\r\nعاشقان را شادمانى و غم او است\r\nدست مزد و اجرت خدمت هم او است\r\n\r\n« حُنَفاءَ » 5 مجمع : 1 - يعنى رو گردانندگان از همهء اديان به سوى دين اسلام و مؤمن به همه ى پيغمبران 2 - عطيّه گفته است : هر گاه كلمه ى\r\n","description":"","footnote":"","page_name":" 637 ","page_number":637},
  {"content":"\r\nحنيف و مسلم با هم گفته شود مقصود از حنيف آن كس است كه وظيفهء حجّ انجام مىدهد ، و اگر تنها استعمال شود به معنى مسلمان است 3 - ابن جبير گفته است : عرب كسى را حنيف مىگويد كه ختنه كند و حجّ گزارد 4 - قتاده گفت :\r\nحنيفيّه ختنه است و احتراز از هم سر شدن با محارم و بپاداشتن مناسك و آداب دين .\r\n« دِينُ الْقَيِّمَةِ » 5 طبرى : يعنى دينى كه خدا پيغمبر را با آن فرستاده است و آن را پسنديده است .\r\nمجمع : 1 - يعنى دين قيّمة . 2 - كتب قيّمه كه كتب اديان سابق باشد خليل بن احمد گفته است : قيّمة جمع قيّم است به معنى قائم و مقصود دين كسانى است كه به يكتاپرستى ايستاده و پا بر جا هستند .\r\n« خَيْرُ الْبَرِيَّةِ » 7 مجمع : « بريئه » با همزهء آخر خوانده‌اند كه از برأ الخلق باشد يعنى ايجاد شدگان . از مقاتل و ضحّاك نقل است كه اين آيه براى عليّ و اهل بيت او نازل شده است .\r\n« رَضِيَ اللَّه - الخ » 8 طبرى : يعنى خدا از آنها راضى است بواسطهء بندگى و فرمانبرى و آنها از خدا خشنود هستند كه به دنيا مزدشان داده است و براىشان ثواب ذخيره كرده است تا در آخرت آنها را بيامرزد .\r\nكشف : 1 - رضاى خلق تسليمشان هست به آنچه او حكم كند . و رضاى حقّ توفيق خلق است كه از حقّ راضى شوند و تسليم به حكم او باشند 2 - رضا به دو گونه است : رضاى بحقّ كه خلق و تدبير كرده و رضاى از حقّ به هر چه سرنوشت و معيّن كرده است . و سرى گفته است : اگر تو ز حقّ راضى نباشى چگونه خواهى كه او ز تو راضى شود .\r\nحسينى : بيت :\r\n\r\nدارند هر كس از تو مرادى و مطلبى\r\nمقصود ما ز دنيى و عقبى لقاى تو است\r\n\r\n","description":"","footnote":"","page_name":" 638 ","page_number":638},
  {"content":"\r\nفى ظلال : سيّد ابو الحسن عليّ الحسنىّ الندوى به عنوان « ماذا خسر العالم بانحطاط المسلمين » نوشته است : همگان قبول دارند كه قرن ششم و هفتم ميلادى بدترين ادوار تاريخى بشر است و چند قرن بود كه انسانيّت راه انحطاط و سقوط خود طى مىكرد و دستاويزى براى نگهدارى آن نبود تا در اين دو قرن به فرودترين درجه ى پستى خود رسيد . و در اين قرن آدمى خداى خود را فراموش كرد و بدنبال آن خويشتن را فراموش كرد و هم رشد خود و تميز بد و خوب و زشت و زيبا را ، و آنها كه مرد دين بودند از مردم فرارى شدند و به معابد دير و كنيسه و خلوتگاهها پناه بردند چون خود را در برابر فساد ناتوان ديدند ، و دين چنان بازيچه ى مجرمين و منافقين شد كه اگر صاحب اديان زنده مىشدند آن را نمىشناختند . اين چنين بود رابطه ى آدمى و دين در نزديكى پيدايش پيغمبر چنان كه قرآن نيز به آن اشاره كرده است : 1 - قالَتِ الْيَهُودُ عُزَيْرٌ ابْنُ اللَّه وَقالَتِ النَّصارى الْمَسِيحُ ابْنُ اللَّه 2 - قالَتِ الْيَهُودُ لَيْسَتِ النَّصارى عَلى شَيْءٍ وَقالَتِ النَّصارى لَيْسَتِ الْيَهُودُ عَلى شَيْءٍ 3 - « قالَتِ الْيَهُودُ يَدُ اللَّه مَغْلُولَةٌ » 4 - « لَقَدْ كَفَرَ الَّذِينَ قالُوا إِنَّ اللَّه هُوَ الْمَسِيحُ ابْنُ مَرْيَمَ » 5 - « لَقَدْ كَفَرَ الَّذِينَ قالُوا إِنَّ اللَّه ثالِثُ ثَلاثَةٍ » 6 - « قُلْ يا أَيُّهَا الْكافِرُونَ لا أَعْبُدُ ما تَعْبُدُونَ - الخ » و بدنبال اين اختلافات دينى جنگ و ستيز و ويرانى همه جا را فرا گرفته بود كه ملَّتى شايسته و تمدّنى بر پايه ى اخلاق و فضيلت و حكومتى روى عدل و انصاف در آن روزگار نبود . از اين روى مقتضاى مهر خدا بر آدمى پيدايش پيغمبرى چون محمّد بود كه « يَتْلُوا صُحُفاً مُطَهَّرَةً فِيها كُتُبٌ قَيِّمَةٌ » چون نه مشركين بت پرست و نه اهل كتاب تورات و انجيل از اين شرّ و فساد دستبردار نبودند مگر به آمدن چنين رهنماى توانا و ناجى بىمانند . پس نتيجهء دو قسمت اين سوره اين است كه رهائى آن مردم از كفر و گمراهى ممكن نبود مگر به آمدن پيغمبر و دو دسته ى يهودى و مسيحى اختلاف و پراكندگىشان بدنبال نادانى و سرگردانى نبود بلكه از پس آن بود كه پيغمبران آمده بودند و رهبرى شده\r\n","description":"","footnote":"","page_name":" 639 ","page_number":639},
  {"content":"\r\n\r\nبودند . چنان كه يهود پيش از آمدن مسيح به پنج دسته ى اصلى منشعب شده بودند كه طوايف صدوقيين و قريسيين و آسيين و غلاة و سامريّين بودند و هر كدام از آنها روشى داشتند .\r\nسخن ما : 1 - كلمه ى « مُنْفَكِّينَ » در آيت اوّل شايد به معنى از يكدگر جدا ، استعمال شده است يعنى آنها با هم متّحد و يكدل بودند و از هم جدا نبودند و مفاد آيه اين باشد كه مردم تا راه روشنى نداشتند اختلافى نداشتند و چون راه روشن و بيّنه براىشان آمد از روى احساس و تعصّب چند دسته شدند كه بعضى آن را جورى پذيرفتند و دسته اى طورى ديگر و دسته اى نپذيرفتند . و شايد آيت چهارم كه مىگويد يهودى و مسيحى چون بيّنه را ديدند متفرّق شدند بيان همين مطلب باشد كه تا پيغمبر نداشتند يكدل و يك رو بودند و چون پيغمبر آمد آنها در پذيرش دين چند دسته شدند و هر كدام طورى قبول كردند يا بكلَّى منكر شدند ، و شايد به قرينه ى آيت پنجم كه گفته شده است مأمور به اخلاص و روزه و نماز بودند شايد مقصود همين باشد كه همگى يك راه داشتند ولى خود تقصير كردند كه هر كدام براهى رفتند و سزاشان جهنّم است و بدترين آفريدگانند .\r\nسورهء زلزال - 99\r\nبِسْمِ اللَّه الرَّحْمنِ الرَّحِيمِ\r\nإِذا زُلْزِلَتِ الأَرْضُ زِلْزالَها ( 1 ) وَأَخْرَجَتِ الأَرْضُ أَثْقالَها ( 2 ) وَقالَ الإِنْسانُ ما لَها ( 3 ) يَوْمَئِذٍ تُحَدِّثُ أَخْبارَها ( 4 )\r\nبِأَنَّ رَبَّكَ أَوْحى لَها ( 5 ) يَوْمَئِذٍ يَصْدُرُ النَّاسُ أَشْتاتاً لِيُرَوْا أَعْمالَهُمْ ( 6 ) فَمَنْ يَعْمَلْ مِثْقالَ ذَرَّةٍ خَيْراً يَرَه ( 7 ) وَمَنْ يَعْمَلْ مِثْقالَ ذَرَّةٍ شَرًّا يَرَه ( 8 )\r\nترجمه : بنام خداى بخشنده به نكوكار و بدكار و آمرزنده ى نكوكار .\r\n","description":"","footnote":"","page_name":" 640 ","page_number":640},
  {"content":"\r\n1 چون زمين را بلرزانند به آن لرزه كه گنج آن دارد\r\n2 و خود برون آرد آن بار كه در درون دارد\r\n3 و آدمى گويد چه شده است آن را [ كه لرزشى چنين كند 
  ]\r\n4 به آن روز زمين خبرهاى خود باز گويد [ كه هر كس به روى آن چه كرده 
  ]\r\n5 چون پروردگارت الهام او كند [ و تواناى گفتنش نمايد 
  ]\r\n6 به آن روز آدميان از زمين بر آيند پراكنده بهر سو تا آنچه كرده‌اند نشانشان دهند\r\n7 پس آنكه همچنان مورى خردكار نيك نموده پاداش آن بيند\r\n8 و گر به سنگينى مورى ريز بد كرده سزاى آن بيند .\r\nسخن مفسّرين : مجمع : اين سوره را بعضى مكّى و ديگرى مدنىّ دانسته‌اند و آيات آن بشمار قاريهاى كوفه و مدنيهاى اوّل هشت است و بشمار ديگران نه آيه است كه كلمه ى « أَشْتاتاً » را آخر آيه دانسته‌اند .\r\n« زِلْزالَها » 1 مجمع : يعنى آن زلزله كه براى رستاخيز در سرنوشت زمين شده است و شايد مقصود اين باشد : آن زلزله كه فراگير زمين است نه جور ديگر زلزله ها كه در گوشه اى از زمين پيدا شود و اين كلمه براى فهماندن شدّت آن باشد .\r\nفخر : 1 - يعنى آن زلزله كه به مقتضاى حكمت شايسته است زمين بلرزد .\r\n2 - بهر اندازه كه ممكن باشد زمين بلرزد 3 - آن زلزله ى زمين كه وعده شده است و بايد آن بلرزد . و « زلزال » بفتح زاى نيز خوانده‌اند .\r\n« أَثْقالَها » 2 فخر : اثقال جمع ثقل است كه كالاى خانه باشد ، و در مقصود از آن دو قول است : 1 - آنچه در زمين پنهان است بيرون مىريزند و مردگانى كه در دل زمين دفن شده‌اند 2 - اسرار و نهانيهاى زمين آشكار مىشود و براى همين است كه به آيت بعد گفته شده است « تُحَدِّثُ أَخْبارَها » .\r\n« تُحَدِّثُ - الخ » 4 فخر : « تنبئ » بجاى تحدّث از ابن مسعود و سعيد ابن جبير نقل شده و به قرائت دوّم مفعول دوّم تنبئ به قرينه ساقط شده است كه « ناس » باشد يعنى زمين خلق را از اخبار خود آگاه مىكند ، و معنى اخبار\r\n","description":"","footnote":"","page_name":" 641 ","page_number":641},
  {"content":"\r\nو تحديث زمين بگفته ى ابو مسلم اين است كه براى هر كس جزاى كارش نمودار مىشود چنان كه مىگوئيد : اين خانه حكايت مىكند كه وقتى جاى بزرگان بوده است .\r\n« بِأَنَّ رَبَّكَ أَوْحى - الخ » مجمع : 1 - يعنى خداى تو به زمين الهام كرده كه آنچه در آن انجام شده و هر خبرى كه بوده است او بگويد 2 - وحى كرد به او كه آنچه از آدمى و گنج در دل دارد برون آرد .\r\nآلوسى : باء بمعنى سبب و علَّت است و معنى اين است اين كار زمين از آن رو است كه خدا به او الهام كرده است .\r\n« أَشْتاتاً » 6 تأويلات : يعنى پراكندگان كه بعضى خوشبختند و بعضى بدبخت .\r\n« لِيُرَوْا - الخ » 6 ابو الفتوح نوشته : تا بايشان بنمايد كردارهاى ايشان . و حسن و اعرج خواندند « لِيُرَوْا » بفتح ياء يعنى تا آنها خود ببينند و عامّهء قرّاء بضمّ خواندند يعنى تا به آنها نشان دهند .\r\n« يَعْمَلْ مِثْقالَ ذَرَّةٍ » 7 ابو الفتوح : محمّد بن كعب گفت : اگر كافر كار خوب كند در دنيا اثر نيك آن براى خود و با كس و كارش باشد و اگر مؤمن كار بد كند سزاى آن در دنيا خود و يا بواسطه ى كس و كارش خواهد ديد و چون از دنيا بروند از خوبى كافر و بدى مؤمن چيزى نماند و چون اين آيه نازل شد اصحاب پيغمبر زبان به شكايت گشودند كه چون شود بيك مثقال بدى مجازات شويم ؟ فرمود : بيماريها و گرفتاريهاى زندگى در برابر بديهاى كم و مثاقيل شرّ شما است و آنچه نيكى اندك و مثاقيل خير داشته باشيد براى شما اندوخته مىشود . مقاتل گفته است : اين آيه براى دو نفر آمد كه يكى مىگفت : در قرآن است « وَيُطْعِمُونَ الطَّعامَ عَلى حُبِّه » يعنى با اينكه خوردنى را دوست دارند به ديگران مىدهند و من يك دانه ميوه و يك پاره نان را دوست ندارم كه به مقتضاى آيه عمل كنم و بيش از آن توانائى بخشش ندارم پس من چه توانم داد\r\n","description":"","footnote":"","page_name":" 642 ","page_number":642},
  {"content":"\r\nكه بايد آنچه دوست دارند بدهند و من كم را كه مىتوانم بدهم دوست ندارم و زياد را كه دوست دارم نمىتوانم بدهم و از اينروى خيرى نمىكرد و بكس چيزى نمىداد ، آيت هفتم براى او آمد كه هرچند خير كم باشد سودش را مىبيند . و آيت هشتم براى ديگرى بود كه مىگفت : يك دروغ و يك غيبت و يك نگاه بد به جائى زيان نياورد و بر ما گناه نباشد ، به او گفتند : اگر بدى به اندازه ى ذرّه باشد زيانش مىرسد و معنى ذرّه را ثعلب گفته است : صد نمله يك حبّه باشد و ذرّه يكى از صد باشد . و با اين معنى ذرّه با مورچه ى سرخ برابر است . و يزيد بن هارون گفته است : ذرّه هيچ وزن ندارد . و گفته‌اند : چون آفتاب از سوراخى بتابد آنچه در شعاع آن ديده مىشود ذرّات است . و گفته‌اند : آن جزء كه قابل تقسيم نباشد ذرّه است و نقل است كه سعد وقّاص دو خرما به خواهنده داد او پس داد سعد گفت : خدا از ما ذرّه مىپذيرد تو دو خرما پس ميدهى حسن بصرى گفت : صعصعه عموى فرزدق شاعر نزد پيغمبر آمد آن حضرت اين سوره را خواند او گفت : مرا ز قرآن همين بس گرچه چيزى دگر از آن نشنوم و هر دو جمله ى « يره » بضمّ ياء به صورت مجهول خوانده شده است يعنى به او نشان مىدهند .\r\nمجمع : عبد اللَّه مسعود گفته است : محكمتر آيت قرآن اين دو آيت آخر سوره است « فَمَنْ يَعْمَلْ - الخ » .\r\nحسينى نوشته : قطعه :\r\n\r\nحساب كار خود امروز كن كه فرصت هست\r\nز خير و شرّ بنگر تا چه هست حاصل تو\r\n\r\n\r\nاگر به نقد نكوئى توانگرى خوش باش\r\nو گر به غير بدى نيست واى بر دل تو\r\n\r\nتأويلات كاشانى : كلمه ى « من » در « فَمَنْ يَعْمَلْ » عام است و فراگير مؤمن و كافر است ولى چون در آيت جلو كلمه ى « أَشْتاتاً » گفته شده است و به دو دستهء\r\n","description":"","footnote":"","page_name":" 643 ","page_number":643},
  {"content":"\r\nبدبخت و خوشبخت تقسيم شده‌اند پس كلمه ى من عام نيست و شرّ براى مؤمن و خير براى كافر اثر ندارد چون خيرات اشقيا بواسطه ى كفر و پرده ى از حقّ بىاثر است و نابود و شرور سعدا بواسطه ى ايمان و توبه و زيادى خيرات و سلامت فطرت بخشيده است و نابود .\r\nسخن ما : 1 - اين سوره كه با آهنگ بيمآور از خطر آينده آغاز شده است و مناسب حال كافران و بىدينان است بايستى به مكّه نازل شده باشد كه بيشتر اين گونه سخن روى با آن مردم داشته است چنان كه در فى ظلال القرآن نيز همين احتمال را گفته است :\r\n2 - آيت ششم جمله ى « لِيُرَوْا - الخ » شايد علَّت « أَشْتاتاً » باشد نه علَّت « يَصْدُرُ » يعنى پراكنده بيرون مىآيند تا هر كدام كار خود و سزاى مناسب خود را ببينند چون اگر كار و سزا متّحد و يك نواخت باشد صدور نيز يكى خواهد بود و يكنواخت پراكندگى تصوّر ندارد و معلوم است كه پراكندگى از هول و فزع قيامت نيست چون جمله ى « لِيُرَوْا » نشان مىدهد كه بايد بكارى بپردازند و مشغول ديدن كار و سزاى خود باشند و اين مشغله با آن بيم و بىآرامى كه پراكنده برون شوند سازش ندارد پس مقصود اين است : بيرون ميشوند هر كدام بسوئى كه مناسب ديدن كار و سزاى او است .\r\n3 - دو آيت آخر كه گفته شده كار خوب و بد بهر اندازه كه باشد نتيجه ى آن بآدمى مىرسد شايد مقصود همان ظاهرش باشد كه كافر از كار خوب خود سود خواهد برد و مؤمن از بد خود زيان مگر از راهى جلو نتيجه ى آن گرفته شود چون همه ى جنبشهاى زندگى خواه مادّى و خواه معنوى به اين گونه است كه سود و زيانش تا تلافى نشده است بآدمى مىرسد . براى نمونه كسى زياد كار مىكند خسته مىشود استراحت مىكند آسوده مىشود و گر نه فرسوده خواهد شد . زياد مىخورد بيمار مىشود مواظبت مىكند خوب مىشود بيشتر مىكند ناتوان و زمينگير مىشود زياد خرج مىكند دست تنگ مىشود خوددارى مىكند گشايش پيدا مىكند\r\n","description":"","footnote":"","page_name":" 644 ","page_number":644},
  {"content":"\r\n\r\nمواظبت نكند ورشكست و فقير مىشود . دانسته هاى خود را فراموش مىكند چون دوباره خواند ياد خواهد داشت و گر نه بىسواد مىشود . با مردم بد زبانى و بد - رفتارى مىكند اگر مؤدّب شد و عذر خواست خوبش مىگويند اگر دنبال بدرفتارى خود گرفت همان مرد بدرفتار است و منفورش مىدارند و همه ى كارهاى آدمى از همين گونه و خاصيّت است پس كارهاى نفسانى كه سود و زيان آن بايد به عالم ديگر نمودار شود نيز چنين است . پس كلمه ى « من » را نمىتوان تخصيص داد و گفت : كافر سود خوبى و مؤمن زيان بدى را نمىبيند بلكه شايد چنين باشد كه اگر كافر كار خوب را به نظر بد انجام داد مثل شهرت يا براى دستاويز كار بد و گناه انجام داد سودى به او ندارد بلكه زيان مىبرد . و اگر به منظور اينكه كار خوب بكند انجام داد سودش به او مىرسد گرچه تخفيف عذاب باشد و چگونه مىتوان گفت : اين اكتشافات و خدمات علمى علماى غير مسلمان براى آنها سود ندارد ولى مىتوان گفت : ما از چگونگى سود آن بىخبريم چون البتّه خدا اصل خوبى است و هرچه خوب شمرده شود وابسته به عالم إله است و هرگز خوبى از اثر خوب خوب جدا نخواهد بود . ولى چگونگى اثر خوبى و ارتباط آن بعالم حقّ براى ما مجهول است .\r\nسورهء عاديات - 100\r\nبِسْمِ اللَّه الرَّحْمنِ الرَّحِيمِ\r\nوَ الْعادِياتِ ضَبْحاً ( 1 ) فَالْمُورِياتِ قَدْحاً ( 2 ) فَالْمُغِيراتِ صُبْحاً ( 3 ) فَأَثَرْنَ بِه نَقْعاً ( 4 )\r\nفَوَسَطْنَ بِه جَمْعاً ( 5 ) إِنَّ الإِنْسانَ لِرَبِّه لَكَنُودٌ ( 6 ) وَإِنَّه عَلى ذلِكَ لَشَهِيدٌ ( 7 ) وَإِنَّه لِحُبِّ الْخَيْرِ لَشَدِيدٌ ( 8 ) أفَلا يَعْلَمُ إِذا بُعْثِرَ ما فِي الْقُبُورِ ( 9 )\r\nوَ حُصِّلَ ما فِي الصُّدُورِ ( 10 ) إِنَّ رَبَّهُمْ بِهِمْ يَوْمَئِذٍ لَخَبِيرٌ ( 11 )\r\nمعنى لغات « عاديات » گروهى كه براى جنگ مىدوند و اسبهائى كه به\r\n","description":"","footnote":"","page_name":" 645 ","page_number":645},
  {"content":"\r\nسوى غارت مىتازند . « ضَبْحاً » صدائى كه در هنگام دويدن اسب از سينه يا بينى آن شنيده مىشود . « موريات » از « اورى الزّند » يعنى از آتشزنه آتش در آورد و برق گرفت . « قَدْحاً » دست اندر كار شدن براى آتش از آتشزنه در آوردن و مشغول شدن بزدن سنگ و چخماق كه آتش در آيد . « فَأَثَرْنَ » برانگيختند و به هوا بلند كردند . « نقع » غبار گرد و خاك . « لَكَنُودٌ » ناسپاس و كافر نعمت ، بخيل ، نافرمان ، آنكه خدا را ملامت مىكند و يا آنكه گرفتاريها را به ياد دارد و خوشىها را فراموش مىكند . « بُعْثِرَ » از مصدر بعثره به معنى پراكنده كردن و كالا را زير و زبر كردن .\r\nشأن نزول : اسباب النّزول : از ابن عبّاس نقل است كه پيغمبر گروهى اسب سوار براى جنگ فرستاد و يك ماه گذشت و خبر نرسيد ، اين سوره نازل شد .\r\nمجمع : بعضى گفته‌اند : پيغمبر منذر بن عمرو انصارى را با گروهى بسوى قبيله اى از بنى كنانه فرستاد و آنها دير كردند و منافقين گفتند همگىشان كشته شده‌اند . اين سوره در جوابشان نازل شد . و از امام صادق عليه السّلام نقل است پيغمبر چند نفر از اصحاب را به چند نوبت با گروهى فرستاد و هركدام كارى انجام نداده برگشتند و آن حضرت علىّ را بر مردم فرمانده كرد و فرستاد به ذات - السلاسل و آن حضرت موفّق شد و سوره براى او آمد .\r\nترجمه : بنام خداى بخشنده ى مهربان\r\n1 به آن اسبان و شتران به يغما دوان و به آواز نفس زنان\r\n2 و از سختى پاى بر سنگها برق جهان\r\n3 و ببامداد غارتكنان\r\n4 كه زان پس گرد برآوردند\r\n5 و بميان گروهى برفتند\r\n6 ولى آدمى ناسپاس به پروردگار خود بود\r\n7 و او گواه اين خوى خويشتن است\r\n8 و همانا سخت دوستدار خواسته بود\r\n9 مگر خبر ندارد كه چون بگور خفته را برآرند\r\n10 و بدلها نهفته را نمايان كنند\r\n11 البتّه به آن روز پروردگارشان خبردار زايشان باشد .\r\nسخن مفسّرين : مجمع : ابن عبّاس و قتاده گفته‌اند : اين سوره بمدينه\r\n","description":"","footnote":"","page_name":" 646 ","page_number":646},
  {"content":"\r\nنازل شده است و گفته‌اند بمكّه نازل شده است و باتّفاق مفسّرين يازده آيت است .\r\n« وَالْعادِياتِ ضَبْحاً » 1 طبرى : در مقصود از اين جمله اختلاف است :\r\n1 - يعنى سوگند به اسبها كه براى جنگ مىدوند و از گلو و يا سينه و يا بينى خود صدا مىكنند باصطلاح فارسى : فرّ و فرّ مىكند و مىدود 2 - يعنى شترانى كه در جنگ مىدوند و صدا مىكنند . و سعيد بن جبير از ابن عبّاس نقل كرده است : من در حجر اسماعيل نشسته بودم مردى از من معنى اين جمله را پرسيد گفتم : مقصود اسب است كه در جنگ به راه خدا بغارت مىدود . و جمله ى بعد « فَالْمُورِياتِ - الخ » يعنى چون شب مىشود و از غارت آسوده مىشوند آتش براى خوراك خود مىافروزند . او از نزد من رفت حضور علىّ عليه السّلام كه نزديك سقّا خانه ى زمزم نشسته بود و از او پرسيد . فرمود : از ديگرى غير از من پرسيده اى ؟ عرض كرد از ابن عبّاس پرسيدم و او چنين معنى كرد . فرمود : به او بگو بيايد . چون رفتم فرمود : چرا ندانسته چيزى براى مردم مىگوئى ؟ سوگند به خدا اوّلين جنگ ما در بدر بود و اين سوره در آن دوران آمده و ما بيش از دو اسب نداشتيم يكى زبير داشت و يك اسب مقداد . پس از كدام اسبان خبر داده شده است ؟ مقصود از عاديات ضبحا از عرفه است تا مزدلفه تا منى كه حاجيان مركب خود مىرانند و مىروند . و من پس از آن گفته ى عليّ را پذيرفتم و ابن مسعود گفته است : مقصود شتر است در حجّ . ولى بهتر اين است كه مقصود اسب باشد چون شتر اين گونه صدا ندارد و « ضبح » صداى مخصوص اسب است و ابن عبّاس گفته است جز سگ و اسب حيوانى ديگر ضبح ندارد .\r\n« فَالْمُورِياتِ - الخ » 2 طبرى : 1 - قتاده گفته است : يعنى اسبانى كه آتش جنگ را روشن مىكنند و صحنه ى جنگ را گرم مىكنند 2 - از عليّ عليه السّلام نقل است كه مقصود اسبانى است كه براى غارت در راه حقّ مىتازند و شب آرام مىشوند و براى شام آتش روشن مىكنند .\r\n","description":"","footnote":"","page_name":" 647 ","page_number":647},
  {"content":"\r\nمجمع : 1 - يعنى اسبها كه در سنگستان از ضربت سم آتش در ميآورند .\r\n2 - يعنى مكر و حيله در جنگ كه مردان به كار مىبرند و عرب به آنكه بخواهد حيله كند مىگويد : لأورينّ لك بزيد ، و يا لأقدحنّ لك 3 - عكرمه گفت : مقصود زبان مردم است كه از پرگوئيها و سخنان خطرناك خود آتش مىافروزند .\r\n« فَالْمُغِيراتِ - الخ » 3 - 5 طبرى : 1 - مقصود اسبها كه به بامداد بر دشمن غارت مىبرند 2 - شترانى كه به شتاب سوار خود را در حجّ به منى مىبرند . و نيز دو جمله ى بعد را گفته‌اند : 1 - مقصود اسبان جنگى است كه در تاخت و تاز غبار به هوا مىبرند و در ميان دشمن قرار مىگيرند 2 - مقصود شتران است كه در پيمودن راه از عرفات به مزدلفه تا منى گرد بلند ميكنند و نيز مردمى را كه در مزدلفه فراهم شده‌اند در ميان مىگيرند . و ظاهر اين است كه هر چه با معنى دويدن و آتش افروختن و شتاب كردن و گرد بلند كردن و در ميان گرفتن درست باشد و اينها را بفهماند مىتوان از اين آيات فهميد چون چند سوگند است و معيّن نشده است مقصود از اين سوگندها كدام بخصوص است و زيد بن اسلم هر وقت اينها را تفسير مىكرد احتراز داشت كه معيّن كند و مىگفت : سوگندهائى است كه خداوند ياد كرده است .\r\nمجمع : دو جمله ى « اثّرن و وسّطن » با تشديد ثاء و سين نيز خوانده‌اند و به اين قرائت اثر به معنى نشانه گذاردن و نمودار كردن است يعنى از خود غبار بجاى مىگذارند و توسيط به معنى از ميان جدا كردن است و به دو قسمت نمودن .\r\n« لِرَبِّه لَكَنُودٌ » 6 ابو الفتوح : اين جمله جواب قسم است يعنى سوگند به اينها كه آدمى كنود است و اين كلمه چند معنى شده است : 1 - كافر و ناسپاس نعمت خداوندى است و كلبى گفته است مردم كنده و حضر موت و سعد و قبايل ربيعه و مضر و قضاعه اين كلمه را به اين معنى استعمال مىكنند و سماك ابن خرشه گفت : قبيله ى كنده را به اين نام از اين جهت ناميدند كه كفران\r\n","description":"","footnote":"","page_name":" 648 ","page_number":648},
  {"content":"\r\nنعمت پدر كردند 2 - ابن سيرين گفته است : كنود يعنى آنكه خدا را ملامت كند بر كارى كه بخواست خودش انجام نشده است . 3 - آنكه بدى و گرفتاريرا بگويد و خوشيها را بپوشاند . 4 - ابو امامه از پيغمبر نقل كرده است : آنكه خود تنها چيز خورد و اگر كسى بر او وارد شود نپذيرد و بخششى نكند و غلام خود را بزند . 5 - يعنى مرد نكوكارى نباشد و قليل الخير باشد . 6 - آنكه خوشيها را از خود بيند نه از خدا 7 - آنكه نعمت را بيند و بخشندهء آن را نشناسد . 8 - نعمت خدا به معصيت او به كار برد . 9 - آنكه عبادت براى مزد و عوض انجام دهد 10 - آنكه كم را كفران كند و زياد را شكر نكند 11 - آنكه سرش بر بالين نعمت باشد و دلش در ميدان غفلت .\r\n« وَإِنَّه عَلى ذلِكَ لَشَهِيدٌ » 7 فخر : 1 - يعنى آدمى بر اين خوى كنود خود گواه است يا در دنيا كه مىفهمد چنين خوئى دارد و يا در آخرت گواه بر اين خوى بد خود مىشود . 2 - يعنى خدا شاهد بر او است كه در چنين خوئى است . و به نظم سخن مناسبتر اين است كه مقصود انسان باشد چون جملهء بعد وصف انسان است پس بهتر است كه اين هم وصف انسان باشد .\r\n« لِحُبِّ الْخَيْرِ لَشَدِيدٌ » 8 ابو السعود : 1 - يعنى در دوستى مال سخت و توانا و كوشا است و پر طاقت . 2 - يعنى براى دوستى مال و دشوارى بخشندگى بر او بخيل و ممسك است . و شايد مقصود از اين جمله اين معنى باشد كه منافقرا دوستى مال وادار باظهار دين مىكند تا اموال خود را به اين بهانه نگه دارد و از غنائم جنگى استفاده كند .\r\n« أفَلا يَعْلَمُ إِذا بُعْثِرَ ما فِي الْقُبُورِ وَحُصِّلَ ما فِي الصُّدُورِ إِنَّ رَبَّهُمْ بِهِمْ يَوْمَئِذٍ لَخَبِيرٌ » 9 - 11 ابو الفتوح : « ان » بعد از علم و ظنّ با فتح همزه تلفّظ مىشود مگر در خبر آن لام باشد كه همزه مكسور تلفّظ مىشود مثل اين آيه كه چون در آيت جلو لا يعلم آمده است و لخبير با لام گفته شده است انّ با كسر همزه است . و گفته‌اند : حجّاج بن يوسف اين سوره را در نماز خواند و چون بانّ رسيد به\r\n","description":"","footnote":"","page_name":" 649 ","page_number":649},
  {"content":"\r\nمناسبت لا يعلم همزه را مفتوح تلفّظ كرد و چون به لام لخبير رسيد خبير بدون لام تلفّظ كرد تا حركت همزه غلط نباشد و او اعراب را ملاحظه مىكرد و در حكم خدا بىباك بود .\r\nفخر : بعضى از مشايخ گفته‌اند : اين قرائت حجّاج كفر است چون با اراده و قصد قرآن را از آن كه نازل شده عوض كرد و دگرگون نمود .\r\nروح البيان : مقصود از « حُصِّلَ - الخ » نمودارى رازهاى نهاني منافقين است و تخصيص به آنچه در سينه و دل است براى آن است كه افكار و انديشه ها كه كار دل است اگر نمايان نشود كارهاى پاره هاى تن انجام نمىشود چون كار دست و پا و چشم و زبان بدنبال انديشه و خواستن دل است پس اصل دل است و پاره هاى تن شاخه ها و همين است كه پيغمبر فرمود : « يبعثون على نيّاتهم » يعنى روى آنچه آدمى در دل دارد برستاخيز مىآيد .\r\nسخن ما : اگر آنچه در جهت نزول اين سوره نوشته‌اند درست نباشد ريخت آن چنان مىنمايد كه توصيف اسب است و در مكّه نازل شده است و براى لرزاندن دل عرب متشخّص بىدين منظره اى از غارتگرىهاى او بجلو چشمش آمده كه بسيار در نظر او ارزنده است چون بخواصّ اسب آغاز شده است كه برتر سرمايه ى شخصيّت و افتخار او بوده است و بخصوص از آن سود كه عرب از اين حيوان انتظار داشت و بهره مىبرد و بر سر گروهى مىتاخت و آنها را غافلگير مىكرد و آنچه مىديد به يغما مىبرد و اين جمله ها نه با اعمال حجّ و رفتن به عرفات و منى مناسب است كه در آنجا تاخت و تازى و غارتى نيست و نه با جنگهاى پيغمبر چون مسلمين نه به آن اندازه اسب داشته‌اند كه همگى اسب - تازى كنند و به شبگير بر سر كسى بناگهان بتازند و بىگفتگو غارت كنند و نه اين جنب و جوش مناسب شتر است كه بتازد و سينه اش صدا كند و آتش از سنگ زير پاى آن بجهد پس سبك و جمله ها و كلمات اين سوره نشان مىدهد كه سوگند بر بهترين سرمايه ى افتخار عرب در بهترين هنگام بهره بردارى او است از آنحيوان\r\n","description":"","footnote":"","page_name":" 650 ","page_number":650},
  {"content":"\r\n\r\nو با چنين سوگندى نخست خوى ناسپاسى او ياد شده است و بدنبال آن آز و مال دوستى او ياد شده است كه نشانه ى آن بر سر بيچارگان تاختن و تاراج كردن است و پس از آن آينده ى سهمگين او بيادش آورده شده است كه مجسّم شدن انديشه ها و كارهاى زشت او است و به آخر قدرت آفريدگار يكتا گوشزد شده است كه بهر گونه بوده‌اند و آنچه كرده‌اند او آگاه است و بدنبال آن چيز ديگر گفته نشده است كه خود تهديد بيشترى است يعنى خدا مىداند چه كرديد و سزاىتان با او است . و ممكن است واوهاى اوائل آيات براى سوگند نباشد و خلاصه ى معنى چنين باشد : به ياد آريد با اسبان به صبحگاهان بر سر مردمان تاختن و غارت كردن ، و اين خوى انسان كافر است و روزى همهء آنچه كرده‌ايد نمودار مىشود - الخ « .\r\nسورهء قارعه - 101\r\nبِسْمِ اللَّه الرَّحْمنِ الرَّحِيمِ\r\nالْقارِعَةُ ( 1 ) مَا الْقارِعَةُ ( 2 ) وَما أَدْراكَ مَا الْقارِعَةُ ( 3 ) يَوْمَ يَكُونُ النَّاسُ كَالْفَراشِ الْمَبْثُوثِ ( 4 )\r\nوَ تَكُونُ الْجِبالُ كَالْعِهْنِ الْمَنْفُوشِ ( 5 ) فَأَمَّا مَنْ ثَقُلَتْ مَوازِينُه ( 6 ) فَهُوَ فِي عِيشَةٍ راضِيَةٍ ( 7 ) وَأَمَّا مَنْ خَفَّتْ مَوازِينُه ( 8 ) فَأُمُّه هاوِيَةٌ ( 9 )\r\nوَ ما أَدْراكَ ما هِيَه ( 10 ) نارٌ حامِيَةٌ ( 11 )\r\nمعنى لغات : « الْقارِعَةُ » رستاخيز ، پيش آمد سخت و ناگوار . « فراش » بفتح اوّل جمع فراشة بمعنى پروانه . « الْمَبْثُوثِ » از مصدر بثّ بر وزن فعل بفتح اوّل بمعنى پراكندن و متفرّق كردن . « عهن » بكسر اوّل و سكون دوّم بمعنى پشم يا پشم رنگ شده . « الْمَنْفُوشِ » از مصدر نفش بفتح اوّل و سكون و فتح دوّم به معنى پراكندن و متفرّق كردن پنبه و پشم و غيره .\r\nترجمه : بنام خداى روزى رسان به آفريدگان و آمرزنده ى فرمانبران\r\n1 آن كوبنده [ روز 
  ]\r\n2 چه كوبنده [ روزى 
  ] است .\r\n3 اى محمّد تو چه دانى\r\n","description":"","footnote":"","page_name":" 651 ","page_number":651},
  {"content":"\r\nچگونه آن كوبنده بود ؟\r\n4 آن روزى است كه مردمان بهر سو پراكنده چون پروانگانند .\r\n5 و كوهها همچو پشم بر كمان حلَّاج زده .\r\n6 پس آنكه به آن روز ترازوى خود سنگين دارد .\r\n7 در خوشى باشد و شادمانى .\r\n8 و آن را كه ترازو سبك بود\r\n9 سر انجام پرتگاه دوزخ است\r\n10 و تو چه دانى كه آن چگونه بود ؟\r\n11 آن آتشى است سخت افروخته سوزان [ همچو كوره ى آهنگران 
  ] .\r\nسخن مفسّرين : مجمع : اين سوره به مكّه نازل شده است و بشمار قاريهاى كوفه و حجاز يازده آيت است و به حساب شامى و بصرى هشت آيت است كه القارعة اوّل سوره « ثَقُلَتْ مَوازِينُه » و « خَفَّتْ مَوازِينُه » اين سه جمله را جزء آيت بعد شمرده‌اند و آيت جدا به حساب نياورده‌اند .\r\n« الْقارِعَةُ » 1 كشف : اين كلمه از نامهاى رستاخيز است و چون بمعنى السّاعة است كه مؤنّث است با تاى تأنيث تلفّظ شده است مثل « الْحَاقَّةُ . و التّامّة » و هم كشف نوشته : صفت روز رستاخيز است روز نشر بشر ، روز جزاى خير و شرّ همه ى خلق برانگيخته و از هيبت و سياست خداوند ذو الجلال به زانو درآمده ، ترازوى راستى آويخته ، كرسى قضا نهاده ، بساط هيبت باز گسترده ، دوزخ همى غرّد و زبانيه عاصى را مىگيرد ، جرس هوس از گردن آفريدگان فرو گشاده و جزاى كردار هر كس در كنار او نهاده ، هر كسى به خود درمانده و از دوستان و خويشان جدا گشته .\r\nفخر : چون « قرع » به معنى كوبيدن و به سختى زدن هست اين پيشامد از چند جهت ممكن است به اين نام ياد شده باشد : 1 - آواز صور اسرافيل .\r\n2 - درهم ريختن اجرام بالا و به يكدگر كوفتن . 3 - پيشآمدهاى گوناگون كه آدمى را كوفته كند مثل شكافتن آسمان ، تيره شدن ماه و خورشيد ، پراكنده شدن ستارگان و مانند اينها . 4 - به آن روز بىدينان را به آزار مىكوبند و بيچاره مىكنند .\r\n« كَالْفَراشِ » 4 ابو الفتوح نوشته : آن روز كه مردمان مانند پروانه ى\r\n","description":"","footnote":"","page_name":" 652 ","page_number":652},
  {"content":"\r\nچراغ باشند و پراكنده باشند . گفتند : براى آن تشبيه كرد مردم را به پروانه كه پروانه خود را در آتش زند ، مردم آن روز در آتش افتند . فرّاء گفت : چون ملخ پراكنده كه به زحمت بر يكدگر افتند .\r\n« فَأَمَّا مَنْ ثَقُلَتْ - الخ » 6 فى ظلال : ايندو آيت : ثقلت و خفّت موازينه بما مىفهماند سنگينى ترازو بسيار ارزنده است و به پيشگاه حقّ اعتبارى دارد و سبكى ترازو نيز ارزشى است كه به پيشگاه حقّ پوچ است و بىاعتبار و بيش از اين در مقصود از ميزان در اين دو آيه سخن گفتن بازى كردن با كلمات قرآن است .\r\n« فَأُمُّه هاوِيَةٌ » 9 ابو السعود : يعنى جايگاه او هاويه است كه به معنى آتش است چون بسيار گود است و جهت اينكه جايگاه « ام » ناميده شده است اين است : 1 - دوزخيان در آن چنان جاى گيرند كه فرزند به نزد مادر ، پس گويا دوزخيان به نزد مادر مىروند . 2 - چون امّ به معنى بالا و جاى بلند سر است و دوزخيان را وارونه از سر به آتش مىاندازند پس معنى اين است « امّ رأسه هاوية في قعر جهنّم » يعنى وارونه از ته سرش سرازير آتش است .\r\nنيشابورى : اين نفرينى است به كنايه بر رسم عرب كه مىگويد « هوت امّه » يعنى مادرش ساقط و نابود شود . و اين كنايه است از خوارى و گرفتارى .\r\n« نارٌ حامِيَةٌ » 11 كشف نوشته : آتشى بغايت تف رسيده .\r\nابو الفتوح نوشته : آتشى باشد بغايت گرم .\r\nسخن ما : اين سوره ز آغاز تا بانجام نمايش هولناك سر انجام غرور و خودپسندى كافران مكّه است كه روزى فرا مىرسد براى درهم كوفتنشان كه چو پروانه ى بر چراغ فتاده باشند و به همان نسبت كوههاى در جلو چشمشان مانند پشم ز هم كنده شوند و اگر با نكوكارى سر و كارى نبود ناچار سرازيرى در آتش خواهد بود .\r\n","description":"","footnote":"","page_name":" 653 ","page_number":653},
  {"content":"\r\n\r\nسورهء تكاثر - 102\r\nبِسْمِ اللَّه الرَّحْمنِ الرَّحِيمِ\r\nأَلْهاكُمُ التَّكاثُرُ ( 1 ) حَتَّى زُرْتُمُ الْمَقابِرَ ( 2 ) كَلَّا سَوْفَ تَعْلَمُونَ ( 3 ) ثُمَّ كَلَّا سَوْفَ تَعْلَمُونَ ( 4 )\r\nكَلَّا لَوْ تَعْلَمُونَ عِلْمَ الْيَقِينِ ( 5 ) لَتَرَوُنَّ الْجَحِيمَ ( 6 ) ثُمَّ لَتَرَوُنَّها عَيْنَ الْيَقِينِ ( 7 ) ثُمَّ لَتُسْئَلُنَّ يَوْمَئِذٍ عَنِ النَّعِيمِ ( 8 )\r\nمعنى لغات : « الهى » از مصدر الهاء بمعنى مشغول و سرگرم داشتن « تكاثر » بمعنى خود را بيش از ديگران شمردن در فزونى بر آنان غالب شدن .\r\nشأن نزول : مجمع : 1 - قتاده گفت : دسته اى از يهود تا دم مرگ مىگفتند : ما از فلان قبيله بيشتريم و فلان قبيله از آن قبيله ى ديگر بيشتر است 2 - ابو بريده گفته است : گروهى از انصار چنين مفاخرت كردند سوره براى آنها نازل شد . 3 - مقاتل گفته است : بنى سهم و بنى عبد مناف بر يكدگر تفاخر كردند كه ما بيشتريم بنى عبد مناف زيادتر شدند گفتند : مرده ها را نيز مىشماريم به گورستان رفتند و گفتند : اين گور فلان است . و شمردند و عاقبت بنى سهم زياد شدند . اين سوره براى اين كار آنها نازل شد .\r\nترجمه : بنام بخشندهء خدا به اين جهان به همگان و آمرزنده ى مؤمنان به آن جهان .\r\n1 افتخار و برترى به مرد و مال .\r\n2 تا دم مرگ سرگرمتان دارد .\r\n3 ليكن نه چنين بايد بود كه به آينده [ در گور زشتى آن 
  ] بدانيد .\r\n4 و سپس بيقين [ در رستاخيز سود اين كار و انديشه ى خود 
  ] بدانيد\r\n5 البتّه اگر [ زيان كار خود 
  ] به يقين بدانيد .\r\n6 آتش به چشم خود ببينيد\r\n7 و ز ان پس خود آتش را بيقين ببينيد [ كه در آن مىسوزيد 
  ]\r\n8 و البتّه به آن روز از شما بپرسند كه از نعمت اين جهان چه بهره برديد ؟ .\r\nسخن مفسّرين : كشف : اختلاف است كه اين سوره بمكّه آمده است يا\r\n","description":"","footnote":"","page_name":" 654 ","page_number":654},
  {"content":"\r\nبه مدينه و هشت آيت است .\r\n« أَلْهاكُمُ التَّكاثُرُ » 1 يعنى اى مردم ، برترىجوئى شما بمال و مرد شما را مشغول كرده از ياد خدا و از آنچه شما را از خشم خدا رهاتان كند .\r\n« حَتَّى زُرْتُمُ الْمَقابِرَ » 2 ابو الفتوح : در مقصود از اين جمله اختلاف است 1 - يعنى تا هنگام مرگ و بگور شدن روش شما همين است كه به مرد و مال افتخار كنيد . 2 يعنى به آن اندازه سرگرم افتخار به افراد خود هستيد كه به گورستان مىرويد و مرده ها را هم به حساب مىآوريد كه ما چنين كسان داشته‌ايم و در فلان جا بگور خفته‌اند . « چنان كه از بنو سهم و بنو عبد مناف نقل شد » .\r\nنيشابورى : بعضى گفته‌اند : مقصود اين است كه حرص چنان شما را مشغول داشته كه دين خود از ياد برده‌ايد و به فكر آن نيستيد مگر آنگاه كه به گورستان برويد و دلهاتان نرم شود و بهره شما از دين بيش از اين نيست « ثُمَّ كَلَّا سَوْفَ - الخ » 4 مجمع : مقاتل گفته است اين جمله بدنباله ى جمله ى اوّل بيم ديگرى است پس از آن يعنى به زودى پايان اين افتخار بفزونيرا به هنگام مرگ مىبينيد . و بعضى گفته‌اند : يعنى برستاخيز سود اين فكر خود ببينيد . و از عليّ عليه السّلام نقل شده است : ما در عذاب قبر شاكّ و دو دل بوديم تا اين سوره نازل شد . و جمله ى جلو بمعنى دانستن در گور است و اين جمله بمعنى دانستن در رستاخيز است .\r\n« لَوْ تَعْلَمُونَ عِلْمَ الْيَقِينِ » 5 ابو الفتوح : يقين صفت علم نيست چنان كه ديگران پنداشته‌اند بلكه موصوف آن در جمله نيامده است و معنى چنين است اگر بدانيد علم بحادثه و به مطلب يقينى ، و جواب شرط ساقط شده است يعنى حادثه اى دشوار خواهيد ديد يا جواب اين است اگر علم به آن حادثه ى يقينى داشته باشيد فزونى مرد و مال شما را مشغول نخواهد كرد .\r\nمجمع : علم اليقين آن علمى است كه پس از دو دلى و نگرانى ، دل آرام مىشود و سوزش آن خنك مىشود . و چون يقين اين معنى خاصّ را مىفهماند\r\n","description":"","footnote":"","page_name":" 655 ","page_number":655},
  {"content":"\r\nدر وصف خدا متيقّن نمىگويند .\r\nفخر : ممكن است يقين به معنى مرگ و رستاخيز باشد مثل اين آيه : « وَاعْبُدْ رَبَّكَ حَتَّى يَأْتِيَكَ الْيَقِينُ » . يعنى تا مرگت فرا رسد خدا را عبادت كن .\r\n« لَتَرَوُنَّ الْجَحِيمَ » 6 فخر : مفسّرين متّفق هستند كه اين جمله جواب لو شرطيّه نيست چون جواب لو اگر در نفى باشد معنى اثبات مىفهماند و اگر در اثبات باشد به معنى نفى است براى نمونه در اين آيه « لَوْ كُنْتُ أَعْلَمُ الْغَيْبَ لَاسْتَكْثَرْتُ مِنَ الْخَيْرِ » يعنى اگر غيب مىدانستم بهره ى زياد مىبردم و چون غيب ندانست بهره نبرد ، و اگر اين جمله جواب باشد ممكن است معنى چنين باشد اگر يقين كنيد دوزخ ببينيد و اگر يقين نباشد دوزخ نبينيد . يا اينكه اين قضيّه درست نيست چون البتّه دوزخ را خواهند ديد پس در جواب « لَوْ » سه احتمال است : 1 - اگر يقين بود بسيارى مال مشغولتان نمىكرد . 2 - اگر علم يقينى داشتيد به آن رفتار مىكرديد . 3 - جواب ندارد تا گمان شنونده بهر سو رود و بيمناكتر شود يعنى اگر يقين فراهم شود كارى كنيد كه به زبان نيايد .\r\nو تكرار كلمه ى « كَلَّا » براى آن است كه در هر جمله معنى مخصوص دارد چنان كه در اوّل مىفهماند كه گرفتار خواهيد شد و در دوّم مىرساند كه زيان زيادى به شما مىرسد اگر دست ز كار خود نداريد ، و حسن بصرى اين را « حقا » معنى مىكرده است . و جمله ى « لَتَرَوُنَّ » چون لام به آن وصل شده است مىفهماند جواب قسم است كه در جمله نيامده است .\r\n« ثُمَّ لَتَرَوُنَّها - الخ » 7 طبرى : عموم قاريها « ترون » بفتح تاء خوانده‌اند و كسائى در جمله ى جلو بضمّ تاء به صيغه ى مجهول خوانده است و در اين آيه با فتح به صورت معلوم و به اين قرائت چنين معنى مىشود : بشما آتش را نشان مىدهند پس از آن خود آن را به عيان مىبينيد . ولى چون اتّفاق بر قرائت اوّل است همان قرائت بهتر است و معنى اين است : اى كافران برستاخيز دوزخ را ببينيد و ز آن پس چنان بينيد كه از آن پنهان نمانيد .\r\n","description":"","footnote":"","page_name":" 656 ","page_number":656},
  {"content":"\r\nمجمع : يعنى چون بدرون دوزخ شديد و آزار كشيديد آن را بمشاهده خواهيد ديد .\r\nحسينى : آيت اوّل يعنى درست بينيد نه به گمان . دوّم يعنى چون به آن در آئيد به چشم بينيد كه شك در آن نكنيد .\r\n« عَنِ النَّعِيمِ » 8 چند معنى شده است : 1 - يعنى از تندرستى و آسودگىتان شما را مىپرسند كه چگونه چنين زندگى را برگزار كرديد . 2 - از بينائى و شنوائى و تندرستى . 3 - از عافيت و دورى از هر بد و ناگوار . 4 - از آنچه آدمى مىخورد و مىنوشد . و ابو هريره گفت : روزى پيغمبر با ابو بكر و عمر نزد ابو الهيثم تمّار انصارى رفتند او آنها را به باغچه ى خود راهنمائى كرد و فرشى در سايه گسترد و خوشه اى خرما در جلوشان گذارد پيغمبر عليه السّلام پرسيد : چرا خرماى رسيده نياوردى ؟ عرض كرد : براى اينكه از رسيده و نارس كه بخواهيد از اين بچينيد . آنها از آن خوردند و آبى سرد نوشيدند . آنگاه پيغمبر ( ص ) فرمود : اين از آن « نعيم » است كه به جهان ديگر از شما مىپرسند چگونه مصرف كرديد ؟ كه سايه ى خنك است و خرماى خنك و آب خنك .\r\nنيشابورى : 1 - اين پرسش از نعيم ممكن است از كافران باشد چون از آغاز سوره روى سخن با آن گونه كسان شده است كه دلبسته ى بفزونى مرد و مال بودند و از رستاخيز بىخبر . و روايت است كه ابو بكر به پيغمبر صلَّى اللَّه عليه و آله و سلَّم عرض كرد :\r\nآن نان جو و گوشت و خرماى نيمرس و آب سرد كه در خدمت شما به خانه ابو الهيثم خورديم از همين نعيم است كه برستاخيز مىپرسند ؟ فرمود : اين پرسش از كافران است و اين آيه را قرائت فرمود « وَهَلْ نُجازِي إِلَّا الْكَفُورَ » 2 - ممكن است پرسش از همگان باشد چون از پيغمبر صلَّى اللَّه عليه و آله و سلَّم نقل است : اوّل پرسش از آدمى اين است : نه تن تو را سلامت داشتيم و آب خنك به تو داديم ؟ و نيز نقل است چون اين آيه نازل شد نيازمندى از جاى خاست و گفت : مگر به من نعمتى رسيده است كه مسئول آن باشم ؟ پيغمبر فرمود : از سايه و يك جفت نعلين كه به پا\r\n","description":"","footnote":"","page_name":" 657 ","page_number":657},
  {"content":"\r\nدارى و آب سردى كه مىنوشى بهره مند هستى . و هم از پيغمبر ( ص ) روايت است :\r\nآدمى برستاخيز از جاى خود نتواند بجنبد تا چهار پرسش را پاسخ دهد :\r\n1 - زندگى خود را در چه كار بسر برد ؟ 2 - جوانى را چگونه به پيرى رساند .\r\n3 - دارائى خود از كجا فراهم كرد و به چه راه به كار برد . 4 - علمى كه فرا گرفت چگونه به آن رفتار كرد . و از امام باقر عليه السّلام نقل است كه مقصود از نعيم عافيت است . و آن حضرت فرمود : خدا كريمتر است از اينكه نان و آب دهد و بپرسد آن را چه كرديد ؟ و مقصود از اين آيه پيغمبر است كه نعمت بر مردم است چون در آيت ديگر است « لَقَدْ مَنَّ اللَّه عَلَى الْمُؤْمِنِينَ إِذْ بَعَثَ فِيهِمْ رَسُولًا » . و ظاهر اين است كه اين آيه براى عموم است ولى روى سخن براى سرزنش به كافران شده است .\r\nتفسير صافى : اخبار مختلف كه در مقصود از نعيم نقل شده است راه توافق آنها به اين است كه آنچه آدمى نيازمند به آن است مسؤول نيست و آنچه فزون از نياز است همان نعيم است كه آدمى مسؤول آن است .\r\nفى ظلال : كسى اين سوره ى بيمآور شكننده ى با آهنگ خاصّ نخواند جز كه پشت خود را ز بار زندگى گران يابد و چنان به انديشه ى آن بماند كه بزرگ و كوچك كار خود بشمار گيرد و دمى خود را آسوده ز آن نيابد .\r\nسخن ما : چون در جهت نزول اين سوره اختلاف است و يقين به آنچه نقل شده نداريم . بايد در ظاهر آن دقّت كنيم ، پس آنچه از آن دريافت مىشود : روى سخن با مردم آزمند و خود پرست است كه تا دم مرگ بفكر مال و مرد هستند بجز يك جدائى ميان آن عربها با مردم امروز است كه عربها شماره ى قبيله و خانواده و رجال خويشاوند را سرمايه افتخار خود مىكردند و امروز كارگر و دوست در همكاريهاى سياسى و اقتصادى و يا آنكه سرسپرده باشد تا فكر و رأى او را به اختيار بگيرند دستاويز برترى مردم است چنان كه در همه گروه مردم جهان اين دستاويز ديده و شنيده مىشود .\r\n","description":"","footnote":"","page_name":" 658 ","page_number":658},
  {"content":"\r\n\r\n2 - در آيت آخر كه گفته شده است برستاخيز از « نعيم » مىپرسند مفاد ظاهر اين كلمه معنى عام وجود است كه هر چه آدمى دارد نعمت است ، پس كردار و گفتار و آثار وجودى دوران زندگى آدمى در آن جهان نمودار مىشود و مسئوليّت و پرسش همان موجوديّت و نمودارى است از آنچه در درون زندگى برگزار شده است .\r\nسورهء عصر - 103\r\nبِسْمِ اللَّه الرَّحْمنِ الرَّحِيمِ\r\nوَ الْعَصْرِ ( 1 ) إِنَّ الإِنْسانَ لَفِي خُسْرٍ ( 2 ) إِلَّا الَّذِينَ آمَنُوا وَعَمِلُوا الصَّالِحاتِ وَتَواصَوْا بِالْحَقِّ وَتَواصَوْا بِالصَّبْرِ ( 3 )\r\nمعنى لغات : « الْعَصْرِ » آخر روز تا قرمزى خورشيد ، روزگار ، و در فارسى بمعنى اوّل پسين را مىگويند چنان كه خود از مردم يزد شنيده‌ام و دكتر معين در برهان نوشته است . « خُسْرٍ » سود نبردن ، گمراه و نابود شدن .\r\nترجمه :\r\n1 سوگند به هنگام پسين يا بروزگار .\r\n2 كه آدمى زيانكار است [ چه از زندگى سود نبرد 
  ]\r\n3 مگر كه مؤمن نكوكار شود و سفارش بدرستى و شكيبائى كند .\r\nسخن مفسّرين : كشف : اين سوره سه آيت است و مشهور است كه چون پيغمبر خواست به مدينه هجرت كند در مكّه نازل شد و بعضى گفته‌اند : در اوّل هجرت به مدينه نازل شده است .\r\n« وَالْعَصْرِ » 1 طبرى : بعضى گفته‌اند : سوگند بروزگار است و بعضى گفته‌اند بساعت روز است و درست اين است كه ساعتهاى شب و روز هم از روزگار است و معيّن نشده است بكدام قسمت از روزگار سوگند ياد شده است پس هر معنى كه اين كلمه بفهماند مورد سوگند است .\r\nابو الفتوح در ترجمه : سوگند بعصر رسول خدا .\r\n","description":"","footnote":"","page_name":" 659 ","page_number":659},
  {"content":"\r\nمجمع : سوگند بروزگار است چون گذشت آن ، همه پنداشت و عبرت . و اگر سوگند به آخر روز باشد رفتن روشنى و آمدن تاريكى نيز پندى است .\r\n« إِنَّ الإِنْسانَ » 2 فخر : 1 - الف و لام ممكن است به معنى جنس باشد و مقصود همه ى آدميزادها باشند جز آنچه بعد جدا شده است . 2 - گروهى از مشركين مقصود هستند مثل وليد بن مغيره و عاصم بن وائل يا ابو لهب يا ابو - جهل كه اينها مىگفتند : محمّد ز كار خود زيان برد اين سوره در جواب آنها است كه اين كسان زيان ديده‌اند .\r\n« لَفِي خُسْرٍ » 2 طبرى : يعنى در نابودى و كمى است و نقل است كه عليّ عليه السّلام مىخواند « إِنَّ الإِنْسانَ لَفِي خُسْرٍ و انّه فيه الى آخر الدّهر » و نيز نقل است كه به اين گونه مىخواند « وَالْعَصْرِ و نوائب الدّهر إِنَّ الإِنْسانَ لَفِي خُسْرٍ و انّه فيه الى آخر الدّهر » .\r\nمجمع : يعنى هر روزى چيزى از دست مىدهد و در نقصانست چون عمر سرمايه است و چون در آن چيزى بدست نياورد و بدوران زندگى طاعتى نكرد در نقصان و كم بود سرمايه است .\r\nابو الفتوح : اخفش گفت : يعنى آدمى در عذاب و آزار است . اعرج :\r\nخسر با ضمّ خاء و سين خواند .\r\nكشف الاسرار :\r\n\r\nگفتى بكنم كار تو بنوا فردا\r\nو آن كو كه تو را ضمان كند تا فردا\r\n\r\nفخر : يعنى در راه خسران و زيان است .\r\nحسينى نوشته :\r\n\r\nمده بيهوده نقد عزيز عمر ز دست\r\nكه بس زيان كنى و مر تو را ندارد سود\r\n\r\n« تَواصَوْا بِالْحَقِّ » 3 كشف : يعنى يكدگر را سفارش كنند بر به پا داشتن حقّ به گفتار و كردار . و مقصود از حقّ : 1 - فرمانبرى خدا است . 2 - يكتا -\r\n","description":"","footnote":"","page_name":" 660 ","page_number":660},
  {"content":"\r\nپرستى و آنچه او خواهد . 3 - قرآن و دين .\r\nتأويلات كاشانى : عصر يعنى درازاى روزگار كه ماندگار است با همه ى آنچه از سوى آفريننده در آن پديدار مىشود و همان است كه مردم همهء تحوّلات و دگرگونيها و پيشآمدها را به آن نسبت مىدهند و مىگويند : روزگار چنين كرد و همين است كه در حديث است : لا تسبّوا الدّهر فانّ اللَّه هو الدّهر . يعنى روزگار را دشنام ندهيد كه همان است خدا چون صفات و افعال حقّ در روزگار نمودار است . پس سوگند به اين روزگار كه آدمى در پشت پرده ى روزگار پوشيده ز حقّ بمانده است و زيان برده است و پرتو هدايت و آمادگى سعادت كه سرمايه ى او است ز دست داده است كه هوسهاى زندگى برگزيده است مگر آنها كه مؤمن شدند و از پرده ى پندار در آمدند و پديدآرنده ى روزگار را شناختند . پس آدمى به راه زيان است مگر كاملين در علم و عمل ، و ممكن است عصر بمعنى فشار باشد يعنى سوگند بفشردن خداوند آدمى را برياضت و گرفتارى كه تا در تفاله و درد اين فشار گرفتار است در زيان است و پوشيده از حقّ مگر آنها كه بعلم و عمل از تفاله جدا گشتند و صاف شدند و به ديگران سفارش كردند كه در اين فشار و آزمايش شكيبا باشند .\r\nسخن ما : 1 - سوگند اوّل سوره شايد يك گونه بلاغت و شيوائى سخن برسم عرب باشد كه سخن خود را بسوگند مىآراست و تثبيت مىكرد در قرآن براى استوارى مطلب بروزگار بىسر و بن سوگند ياد شده است كه آدمى بقالب خسران و زيان ريخته شده است و در سرشت او است كه از عمر خود زيان برد و آن را تلف كند و در هيچ روزگارى از اين گرفتارى آسوده نبوده است .\r\n2 - خسر انسان همان انگيزه ى دلباختگى او است بخواسته هاى مادّى كه اگر جلوگير نداشته باشد و دسترسى داشته باشد به هيچ اندازه بس نمىكند تا خود را نابود كند چنان كه چندين مردم را ديده و شنيده‌ايم كه در پى مال يا مقام يا هوسرانى و انجام خواسته هاى بدنى چندان پيش رفته اند\r\n","description":"","footnote":"","page_name":" 661 ","page_number":661},
  {"content":"\r\n\r\nكه آسيب زده و نابود شده‌اند .\r\n3 - به آغاز اين سوره آدمى را به خودش مىشناساند كه تن و روان او آماده ى زيان و بيچارگى است .\r\n4 - به آيت سوّم راه رهائى از اين گرفتارى به او نشان داده شده است كه ايمان و پذيرفتن و به كار بردن دستورهاى دين آدمى را از اين زشتى - سرشتى رها مىكند .\r\n5 - با اينكه ايمان و نكوكارى يگانه راه آسودگى از زيان زندگى است به جمله هاى « تَواصَوْا - الخ » راهنمائى كرده است كه بيشترين سود از زندگى براى كسى است كه ديگران را رهبرى بحقّ و شكيبائى كند كه از وظايف نفسانى بواسطهء ايمان و نكوكارى استفاده كرده و از وظائف اجتماعى بوسيله ى اين دو سفارش و جز اين دو راه دستاويزى براى بهره مندى از زندگى نيست .\r\nسورهء همزه - 104\r\nبِسْمِ اللَّه الرَّحْمنِ الرَّحِيمِ\r\nوَيْلٌ لِكُلِّ هُمَزَةٍ لُمَزَةٍ ( 1 ) الَّذِي جَمَعَ مالًا وَعَدَّدَه ( 2 ) يَحْسَبُ أَنَّ مالَه أَخْلَدَه ( 3 ) كَلَّا لَيُنْبَذَنَّ فِي الْحُطَمَةِ ( 4 )\r\nوَ ما أَدْراكَ مَا الْحُطَمَةُ ( 5 ) نارُ اللَّه الْمُوقَدَةُ ( 6 ) الَّتِي تَطَّلِعُ عَلَى الأَفْئِدَةِ ( 7 ) إِنَّها عَلَيْهِمْ مُؤْصَدَةٌ ( 8 ) فِي عَمَدٍ مُمَدَّدَةٍ ( 9 )\r\nمعنى لغات : « لُمَزَةٍ » عيبجوئى مردم ، يا آنكه رو به روى كس زشتى او بگويد « هُمَزَةٍ » آنكه به اشاره ى چشم و ابرو بر مردم اشاره مىكند به عيبجوئى و كنجكاوى .\r\n« الْحُطَمَةِ » آتش سخت و شديد ، گروه زياد شتر و گوسفند ، نام دوزخ « مُؤْصَدَةٌ » از أوصد يعنى در را بست ، سر ديگ را گذارد ، بر كسى تنگ گرفت و ستم كرد .\r\n« عَمَدٍ » جمع عماد به معنى تكيه گاه و جمع عمود بمعنى ستون خانه و ميلهء آهن .\r\n","description":"","footnote":"","page_name":" 662 ","page_number":662},
  {"content":"\r\nترجمه :\r\n1 واى بر آنكه عيب مردم كند و به مسخره چشمك زند .\r\n2 آنكه سرمايه فراهم كند و سرگرم شمردن آن باشد .\r\n3 او پندارد سرمايه اش زندگى جاويد به او دهد ، نه چنين است .\r\n4 كه البتّه او به آتش سخت افكنده شود .\r\n5 و چه دانى چه آتشى است ؟\r\n6 آن آتش افروخته ى خداوندى است .\r\n7 كه بر دلها رسد .\r\n8 و البتّه آن بر دوزخيان فراگير بود چون در بسته .\r\n9 به ميله هاى دراز آهنين .\r\nسخن مفسّرين : مجمع : اين سوره بمكّه نازل شده است و نه آيه است .\r\n« هُمَزَةٍ لُمَزَةٍ » 1 طبرى : مجاهد گفته است : همزه آنكه با دست اشاره بزشتى مردم مىكند و لمزه آنكه به زبان نقل آن مىكند . و در مقصود به اين جمله اختلاف است : 1 - مردى بيدين بنام جميل بن عامر كه مردم را مسخره ميكرد و يا بنام اخنس بن شريق . 2 - شخص معيّن مقصود نيست و هر كه چنين كارى كند سزاى او اين باشد .\r\nكشف الاسرار : اين سوره اندر شأن كافران مكّه فرود آمد : وليد مغيره و اميّهء خلف و اخنس شريق كه بر رهگذر مصطفى و ياران مىنشستند ، چون يكى از ايشان بگذشتى از پس وى سخن ناسزا گفتندى ، بلب همى گزيدند و به چشم و ابرو همى نمودند و به زبان همى گفتند گهى روياروى طعن همى كردند و ناسزا همى گفتند ، گهى از پس پشت عيب همى جستند و افسوس همى داشتند .\r\n« جَمَعَ مالًا وَعَدَّدَه » 2 مجمع : 1 - فرّاء گفت : يعنى سرمايه فراهم كرد و آن را مىشمرد . 2 - زجّاج گفته است : كلمه ى « عدّد » مشتقّ از « عدّه » بمعنى آمادگى است يعنى آن سرمايه را براى روزگاران آماده كرده بود . 3 -\r\nجبّائى گفته است : يعنى از ناروا فراهم كرد و به مستحقّ نداد و اندوخته ى سختيهاى روزگارش كرد .\r\nكشف : جمع با تشديد خوانده‌اند يعنى فراوان فراهم كرد و عدّده چند معنى شده است : 1 - نوبت بنوبت مىشمارد . 2 - شمار آن نگاه داشت\r\n","description":"","footnote":"","page_name":" 663 ","page_number":663},
  {"content":"\r\nو حقّ خدا را نداد . 3 - آن را زياد كرد . 4 - دسته هاى سرمايه فراهم كرد از شتر و گوسفند و زمين و طلا و نقره .\r\n« نارُ اللَّه الْمُوقَدَةُ » 6 كشف الاسرار : به زبان اهل اشارت بر ذوق اهل فهم نار اللَّه الموقدة آن است كه پير طريقت گفت : نار اضرمها صفو المحبّة فنغصت العيش و سلبت السّلوة و لم ينهنهها « 1 » معزّ دون اللَّقاء . حال آن جوانمرد طريقت است حسين منصور گفت : هفتاد سال آتش « نارُ اللَّه الْمُوقَدَةُ » در باطن ما زدند تا آن را سوخته كردند . اكنون قدّاح وقت انا الحقّ شررى بيرون داد ، در آن سوخته افتاد و همه در گرفت و سوخته را شررى بس . معاشر المسلمين ، كجا است دلى سوخته ى « نارُ اللَّه الْمُوقَدَةُ » تا در وقت سحر از زناد « يُنَزِّلَ اللَّه » آتشى در وى افتد گويند اين سوخته ى آتش محبّت است و زبان حال محبّ مىگويد :\r\n\r\nبر آتش عشق ، جان همى عود كنم\r\nجان بنده ى تو نه من همى جود كنم\r\n\r\n\r\nچون پاك بسوخت عشق تو جان رهى\r\nصد جان دگر به حيله موجود كنم\r\n\r\n« تَطَّلِعُ عَلَى الأَفْئِدَةِ » 7 فخر : يعنى درون را مىسوزد تا بدل ميرسد و اختصاص دل يا براى اين است كه لطيفتر پاره ى بدن و حسّاستر از همه ى اعضاء است كه باندك ناروا دردناك مىشود . و يا براى اينكه جاى كفر و عقايد پليد دل است پس شايستهء سوختن است .\r\nحسينى نوشته :\r\n\r\nچراغى را كه ايزد بر فروزد\r\nهر آنكس پف كند ريشش بسوزد\r\n\r\nصاحب كشف الأسرار فرمود كه آتشى كه بدل راه يابد آتشى عجيب است حسين منصور فرمود كه هفتاد سال آتش « نارُ اللَّه الْمُوقَدَةُ » در باطن ما زدند تا تمام سوخته شد ناگاه شررى از مقدحه ى انا الحقّ بيرون جست و در آن آتش سوخته افتاد اكنون سوخته بايد كه از سوزش ما خبر دهد .\r\n\r\n","description":"","footnote":"\r\n( 1 ) از مصدر « نهنهه » بمعنى جلوگيرى بهر وسيله ، « معزّ » از مصدر عزّ بفتح أول و شدّ ثانى بمعنى تقويت كردن و مقصود اين است كه هيچ نيروئى جلوگير آن نيست . ( مؤلف )\r\n","page_name":" 664 ","page_number":664},
  {"content":"\r\nبيت :\r\n\r\nاى شمع بيا تا من و تو راز بگوئيم\r\nكاحوال دل سوخته هم سوخته داند\r\n\r\n« فِي عَمَدٍ مُمَدَّدَةٍ » 9 ابو الفتوح : « عَمَدٍ » با فتح اوّل و دوّم و ضمّ آنها قرائت شده است و بهر دو تلفّظ جمع عمود است به معنى استوانه و در معنى آن اختلاف است : 1 - يعنى « هم في عمد » بر ايشان آن عمودها بسته‌اند و زنجير شده چنان كه مىگوئيم فلان كس در بند است . 2 - يعنى عمودها كه به آن عذابشان كنند . 3 - درها بروىشان بعمودها بسته است و به آهن و كلمه ى « في » بمعنى « باء » است .\r\nمجمع : كلبى گفت : يعنى مثل استوانه هاى دراز بر روى آنها كشيده شده .\r\nكشف : 1 - يعنى بندهاى دراز حلقه دار . 2 - پاىشان در استوانه ى آتش مىكشند . 3 - يعنى استوانه ها كه بر در دوزخ كشيده شده است كه برون شدن از آن ممكن نيست . 4 - آنها را در استوانه ها مىكنند و آن استوانه - ها را در آتش مىكشند .\r\nتنوير المقباس : يعنى طبقات دوزخ به استوانه ها كشيده و بالا شده است . 2 - و گفته‌اند : كنايه است از گودى جهنّم .\r\nسخن ما : 1 - آيت اوّل بيم به همگان است ولى آيت دوّم كه توصيف مىكند مردم بد زبان و بدرفتار را به آنكه مال فراهم مىكند . و در آيت سوّم كه توبيخ مىكند چنين آدم را كه مىپندارد مال زندگى جاويد به او مىدهد اين دو آيه خود نشانه است كه مقصود شخص معيّن است و سوره براى آن كسان كه نام برده‌اند كه يك يا چند نفر مخصوص باشند نازل شده است .\r\n","description":"","footnote":"","page_name":" 665 ","page_number":665},
  {"content":"\r\n\r\nسورهء فيل - 105\r\nبِسْمِ اللَّه الرَّحْمنِ الرَّحِيمِ\r\nأَلَمْ تَرَ كَيْفَ فَعَلَ رَبُّكَ بِأَصْحابِ الْفِيلِ ( 1 ) ألَمْ يَجْعَلْ كَيْدَهُمْ فِي تَضْلِيلٍ ( 2 ) وَأَرْسَلَ عَلَيْهِمْ طَيْراً أَبابِيلَ ( 3 ) تَرْمِيهِمْ بِحِجارَةٍ مِنْ سِجِّيلٍ ( 4 )\r\nفَجَعَلَهُمْ كَعَصْفٍ مَأْكُولٍ ( 5 )\r\nمعنى لغات : « تَضْلِيلٍ » به گمراهى بردن ، نابود كردن . « أَبابِيلَ » جمع است و مفرد ندارد و به معنى فرقه ها است و طير ابابيل يعنى مرغانى فراهم از دسته هاى پشت سر هم . « سِجِّيلٍ » سنگ بمانند گل خشك شده ، و شايد به معنى خاك نرمه ى زمين ترس باشد كه چون سنگ سخت است . « عصف » برگ زراعت نرمهء كاه .\r\nترجمه : بنام خداى بخشنده به آفريدگان و آمرزگار فرمانبران .\r\n1 اى محمّد مگر نديدى خدايت با فيلداران چه كرد ؟\r\n2 نه مگر بدانديشى ايشان را نابود كرد و به گمراهى بگرداند .\r\n3 و بر سرشان پرندگان فرستاد انبوه و بدنبال هم\r\n4 كه بسنگريزه نشانه شان كردند\r\n5 و چون نرمهء كاه جويده و يا سرگينشان نمودند ؟\r\nسخن مفسّرين : مجمع : اين سوره پنج آيه است و به مكّه نازل شده است « ألَمْ تَرَ » 1 مجمع : با سكون راء قرائت شده است و اين شاذّ است .\r\n« بِأَصْحابِ الْفِيلِ » 2 فخر : چون اصحاب شخص آنها هستند كه با او همنشين هستند ولى از او فروتر هستند مثل اصحاب رسول كه در خدمت او بوده‌اند در اين جمله اشاره است كه آن مردم هم سنگ آن حيوان و از آن پائينتر هستند كه آنها براى خرابى كعبه مىروند و او مىخوابد و نمىرود .\r\n« أَبابِيلَ » 3 طبرى : يعنى مرغانى مختلف كه از اين سو و آن سو ميآيند\r\n","description":"","footnote":"","page_name":" 666 ","page_number":666},
  {"content":"\r\nو از طرف دريا آمدند و رنگ آنها سياه گفته‌اند و هم سفيد و سبز نيز نقل كرده‌اند و هر يك سه سنگ در منقار داشتند و پنجه هاشان به اندازهء كوچكتر از نخود و بزرگتر از عدس و معنى « سِجِّيلٍ » به فارسى سنگ و گل است . و عكرمه گفته است : آن سنگها بهر كس مىرسيد گرفتار به آبله مىشد و پيش از آن روز چنين آسيبى ديده نشده بود و بعد از آن روز آن آسيب ديده نشد . و آغاز اين سرگذشت اين بود كه حاكم يمن بنام « ابرهه » بدين ترسا بود و در صنعاء يمن كليسائى ساخت بسيار زيبا و بىمانند و آن را « قليس » نام نهاد و به پادشاه حبشه ، مشهور به نجاشى نوشت : من براى تو چنين كليسائى ساخته‌ام كه تا كنون براى پادشاهى نساخته‌اند و عرب را وادار مىكنم كه در عوض كعبه به آنجا انجام حجّ كنند . چون اعراب از اين نامه خبردار شدند مردى از بنى فقيم روانه ى صنعاء شد و به آن كليسا رفت و پليدى كرد . به حاكم يمن خبر دادند كه مردى از مردم آن خانه كه عرب مراسم حجّ به آن انجام مىدهند در كليساى تو چنين كرده است كنايه از اينكه آنجا قابل حجّ گذاشتن نيست و بجاى كعبه نخواهد شد . ابرهه خشمگين شد و سوگند ياد كرد كعبه را خراب كند و مردى بنام محمّد بن خزاعى از بنى ذكوان با گروهى از قبيله ى خود نزد ابرهه رفت كه از او استفاده اى كند او محمّد را فرمانده قبيله ى مضر كرد و او را فرستاد كه مردم را وادار كند آئين حجّ در كليساى او انجام دهند . چون او بسرزمين قبيله ى كنانه رسيد مردم تهامه از مقصود او خبردار شدند مردى را فرستادند كه با تيرى او را كشت . چون خبر به ابرهه رسيد سخت خشمگين گشت و سوگند ياد كرد كه با مردم قبيله ى كنانه بجنگد و كعبه را خراب كند و قشون حبشى را با فيل آماده ى حمله كرد و چون اعراب خبردار شدند . جنگ با او را در برابر خرابى كعبه بر خود لازم دانستند و مردى از اشراف يمن اعراب را بجنگ با ابرهه دعوت كرد مردمى بكمك او رفتند و در برابر ابرهه ايستادگى نتوانستند و شكسته شدند ، و چون ابرهه بسرزمين مردم خثعم رسيد مردى بنام نفيل بن -\r\n","description":"","footnote":"","page_name":" 667 ","page_number":667},
  {"content":"\r\nحبيب با گروهى بجنگ او رفت و شكسته شد و اسير او ، و چون به طايف رسيد مردم آنجا فرمانبردار شدند و مردى بنام ابو رغال براى راهنمائى به مكّه همراه او كردند و چون به مغمس بين طايف و مكّه رسيدند ابو رغال مرد و در گور شد و عرب آنجا را سنگ باران كردند . ( در قاموس ذيل كلمه ى « مغمس » مىنويسد قبر ابو رغال راهنماى ابرهه در آنجا است كه سنگ باران مىشود . پس معلوم مىشود تا قرن نهم هجرى كه فيروز آبادى اين كتاب را نوشته است هنوز سنگ زدن بگور آن مرد مرسوم بوده است . مترجم ) . ابرهه از مغمس مردى حبشى با قشونى به مكّه فرستاد كه اموال مردم آنجا را غارت كند و او اموال آنها را برد كه دويست شتر از عبد المطَّلب بود . و چون دو نفر از اشراف مكّه نزد او رفتند و يك سوّم از سرمايه ى مردم خود را به او عرضه كردند كه از خراب كردن كعبه برگردد نپذيرفت و روز ديگر كه آهنگ ورود به مكّه و ويرانى كعبه كرد فيل جلو لشكر زانو بر زمين زد و بهر گونه آزارش كه كردند بلند نشد و چون بديگر سو فرمانش مى - دادند مىدويد جز بسوى مكّه كه مىخوابيد ، در اين ميان خداوند مرغانى از جانب دريا فرستاد كه سنگى در منقار و دو سنگ در دو پاى خود داشتند و بهر كس آن سنگها مىرسيد نابود مىشد و سنگ بر همه نرسيد و گروهى فرار كردند و در راه نابود مىشدند ، و ابرهه آسيبى در تنش نمودار شد و چون به صنعاء رسيد دلش از سينه اش در آمد .\r\nابو الفتوح نوشته : اصحاب تواريخ در تاريخ عام الفيل خلاف كردند مقاتل گفت : پيش از مولود رسول صلَّى اللَّه عليه و آله و سلَّم به چهل سال . كلبى گفت و عتبه بن - عمير پيش مولود رسول بود به بيست سال . بعضى ديگر گفتند : به سى سال بعضى ديگر گفتند به همان سال بود . ابو الحارث گفت : عبد الملك مروان پرسيد غياب بن اشيم الكنانى اللَّيثي را كه از معمّران بود كه تو مهترى يا رسول ؟ گفت :\r\nرسول از من مهتر بود امّا مولد من پيش از مولد رسول صلَّى اللَّه عليه و آله و سلَّم بود كه رسول عام الفيل زاد و من بزرگ بودم پدرم مرا دست گرفته و آثار پاى پيل و روث او به\r\n","description":"","footnote":"","page_name":" 668 ","page_number":668},
  {"content":"\r\nمن مىنمود و عايشه گفت : من سائق و قائد پيل را ديدم ، كه كور شده و مقعد گشته از مردم سؤال مىكرد .\r\n« تَرْمِيهِمْ » 4 فخر : يرميهم با ياء خوانده شده است يعنى خدا نشانه - شان كرد .\r\n« كَعَصْفٍ » 5 ابو الفتوح نوشته : ابو عبيده گفت : عصف برگ كشت باشد براى آنكه باد آن را ببرد و آن را نيز عصيف خوانند ، و گفتند : كاه باشد بلغت بنى حنيفه و بلغت فرس نخاله باشد . و گفتند : خلاف زرع باشد .\r\nفخر : 1 - آنچه پس از درو در زمين مىماند و باد آن را مىبرد ، و حيوان مىچرد . 2 - برگهاى دوربر بوته پيش از خوشه كردن . 3 - پوست دانه كه مغز آن خورده شده است .\r\n« مَأْكُولٍ » 5 فخر : 1 - چون كاهى كه حيوان خورده و زان پس به صورت پهن و تپاله نرم و پراكنده شده يعنى رگ و پيوند آن مردم به اين صورت در آمد 2 - مانند برگ گياهى كه آن را كرم خورده باشد . 3 - چون گياهى خشك كه دانه ى آن خورده شده است . 4 - بمانند گياه خشك خوردنى حيوان .\r\nحسينى نوشته : بيت :\r\n\r\nنوشت خامه ى تقدير بر جريده ى دهر\r\nخطى كه فاعتبروا يا اولي الابصار\r\n\r\nتأويلات : داستان اصحاب فيل كه نزديك ظهور پيغمبر ( ص ) بوده است و مشهور است يكى از آيات قدرت خدا و آثار خشم او است . و الهام به پرنده وحشى كه كارى انجام دهد آسانتر است از الهام به آدمى چون نفوس طيور و وحوش ساده تر است و آماده تر براى گرفتن صورتهاى مختلف هستند و اثرى كه از سنگ در بدن آن مردم پديدار شد بواسطه ى خاصيّتى بود كه خداوند در آنها نهاده بود ، و هر كس بعالم قدرت مطَّلع و باريكبين شود و پرده ى شناسائى حقّ از جلو چشم او برداشته شود راه پى بردن به اين گونه پديده ها\r\n","description":"","footnote":"","page_name":" 669 ","page_number":669},
  {"content":"\r\nبراى او باز مىشود چنان كه نظير آن در اين هنگام ما ديده شد به شهر ابيورد موش چنان چيره شد كه كشت مردم آنجا را نابود كرد وز آن پس از راه بيابان روانه ى سوى رود جيحون شد چون بكنار رود رسيدند هر يكشان از چوبهائى كه كنار رود رسته بود كندند و بر آن سوار شدند و به آن وسيله از رود گذشتند و اين سرگذشت را نمىتوان به صورت ديگر برگرداند و تأويل كرد ، چنان كه احوال رستاخيز و امثال آن قابل تأويل نيست .\r\nفى ظلال القرآن اين سوره سرگذشتى را نشان مىدهد كه شهرت دامنه - دارش سرزمين جزيرة العرب پيش از اسلام را سراسر فرا گرفته بود و چه خوب مىفهماند كه خداوند اين خانه را براى رسيدن نور اسلام وارسى و نگهدارى مىكرده است تا مركز پيدايش آن باشد براى دفاع از جهل و تيرگى و هم پايگاه هدايت و حقّ و سعادت بشر شود . استاد امام شيخ محمّد عبده در تفسير جزء سوره ى عمّ گفته است : روز دوّم در سربازها بيمارى آبله و حصبه نمودار شد كه تا آن روز آن بيمارى در آنجا نبود ، و در تن آنها كارى كرد كه مانندش كم است چه گوشت تن آنها پراكنده مىشد و مىريخت و اين سرگذشت را همه نقل كرده‌اند و بايد پذيرفت پس اين سوره بما مىفهماند كه آن بيمارى حصبه يا آبله از سنگريزه هائى پيدا شده است كه بر سر آنها افتاده است بوسيله ى پرنده هائى كه خدا در ميان باد مىفرستد . پس ممكن است بگوئيم آن پرنده ها از جنس پشه و مگس حامل ميكرب بوده‌اند ، يا آن سجيلها خاك مسموم بوده است كه بپاى حيوان چسبيده كه چون بتن كسى ميرسيد آن را مسموم ميكرد و آنچه امروز ميكرب مينامند همينگونه موجودات است كه دسته هاى بيشمار قشون خداوندى است و در قدرت حقّ تفاوت نيست كه نابودى سركشان با يك قلَّه كوه و سيمرغ باشد و يا برنگ و اندازه ى خاصّ بهر صورت پرنده اى فرستاده شد و آنستمكاران نابود شدند و مردم بتپرست مكّه ماندند تا آن خانه بماند و نگهبان اصلى آن بيايد . اين است آنچه بتوان در تفسير اين سوره تشخيص داد و غير اين هر\r\n","description":"","footnote":"","page_name":" 670 ","page_number":670},
  {"content":"\r\nچه گفته شود نمىشود پذيرفت مگر تأويل شود . ما معتقد نيستيم اين گفتهء استاد امام با آنچه ديگران نقل كرده‌اند در برابر قدرت خداوندى تفاوتى داشته باشد چه ميكرب بيمارشان كند يا سنگ و گل از منقار و پاى پرنده بر سرشان رسد و سوراخ كند ، هيچ كدام دلالت بيشتر بر قدرت خدا ندارد و خارق عادت و موافق عادت از نظر كوتاه ما پيدا شده است و گر نه طلوع و غروب خورشيد و زادن طفل نيز خارق عادت است مگر اهميّت اين روش كه ما موافق عادت ميدانيم كمتر است از سنگ و گل مرغ كه بر خلاف عادت مىپنداريم و عقل ما كه در حدود وجود بشرى محدود است در برابر قرآن كه پديده ى وجود مطلق است توانائى حكم و قضاوت ندارد كه آن بر حدود خود مىسنجد ، و اين از وجود مطلق نامحدود خبر مىدهد .\r\nطنطاوى : اگر گويند : اين گونه كار پرنده باور كردنى نيست بايد گفت :\r\nقرآن بسى داستانهاى خارق عادت گفته كه دين ما شده چون عصاى موسى و ناقه ى صالح و مرده زنده كردن عيسى كه همه پند است و عبرت و تأويل نبايد كرد و بايستى از آن بهره برد .\r\nسخن ما : 1 - داستان فيل و آهنگ ويرانى كعبه از سرگذشتهاى استوار آن سرزمين است كه جاى سخن در آن نيست و عرب آن سال را آغاز تاريخ خود كرد و عام الفيل نام نهاد ، و قرآن گوشه اى از آن را يادآورى كرد و پيغمبر ( ص ) كه اين سوره را در جلو اعراب خواند خبر تازه و بر خلاف انس آنها نبود و گر نه چنين خبر خود ساخته را چندان دستاويز مىكردند و در شعر و نثر خود سخن مىگفتند كه نشانه اى از آن به امروز مىرسيد بخصوص با اين ريخت خاصّ سخن كه گويا پيش آمدى در جلو چشم پيغمبر بوده است و اكنون يادآورى آن مىشود كه مگر نديدى بر سرشان چه آمد ؟ تا بدانديشان كه اين سخنان بشنوند به ياد آن سر انجام دردناك افتند و چاره ى كار خود كنند . با آن نمايش آيت آخر كه هم ترس آورد و هم دل را بر آنان بسوزاند كه چه بيچاره مردمى بچگونه\r\n","description":"","footnote":"","page_name":" 671 ","page_number":671},
  {"content":"\r\n\r\nبلا و قدرت نمائى حقّ گرفتار شدند كه با چنان آمادگى و جنگجوئى به همپاى پيل چه ضجر كشيدند كه به صورت نرمه پهن در آمدند . 2 - براى تصوّر چگونگى نابودى آن مردم ممكن است به اندازه ى ديد و تشخيص خود چنين بگوئيم : اوّل اينكه اين سوره نه براى بيان حكم و وظيفه است كه بگوئيم ظاهر لفظ حجّت است و آنچه مفاد لفظ است بايد عمل شود ، و نه براى نشان دادن تاريخ و چگونگى اين پيش آمد است تا بگوئيم آنچه انجام شده است بىفزون و كم همين است كه در اين سوره است بلكه اين سوره چنان كه گفتيم اعجازى است ادبى حماسى براى تحريك احساس مردم مكّه از راه يادآورى سرگذشت شگفتانگيز و سرورآور به آنها .\r\nدوّم : چگونگى اين داستان جز آنچه در اين سوره است به هيچ روى معلوم نيست و آنچه نوشته‌اند و گفته‌اند پس از نزول اين سوره است و عرب آن روز معلوم نيست به چگونه ديده است و يا بشب بوده و نديده و شايد بصورتهاى گوناگون در خيال خود مىپروراندند ، و هر كسى آن را به صورتى مىپنداشته است چنان كه اختلاف در معنى سجّيل و چگونگى طير بيش از آن است كه ما نوشتيم و امام فخر نقل كرده است ، پس ممكن است در آيه كه به اين گونه يادآورى شده است براى نزديكى و شايستگى انديشه و ديد آن مردم است كه به آنگونه كه خود ديده و يا شنيده‌ايد آن مردم و فيلشان را بدسته اى پرنده و سنگ و گل نابود كرديم . و شايد كلمات طير و ابابيل تعبيرى تشبيهى باشد كه آنچه بلا آورد بمانند دسته هاى پرنده ى پراكنده بود و انجام آن شايد به اين گونه بوده است : ابرهاى تيره ى پاره پاره بمانند دسته مرغان پراكنده از هر سوى دريا و صحرا بلند شده و بر سر آنها چندان سنگ و يخ گل آلود ريخته كه ريز ريز شدند و به آفتاب سوزان حجاز چو نرمه ى كاه يا تپاله و پهن نمودار گشتند .\r\nسورهء قريش - 106\r\nبِسْمِ اللَّه الرَّحْمنِ الرَّحِيمِ\r\nلإِيلافِ قُرَيْشٍ ( 1 ) إِيلافِهِمْ رِحْلَةَ الشِّتاءِ وَالصَّيْفِ ( 2 ) فَلْيَعْبُدُوا رَبَّ هذَا الْبَيْتِ ( 3 ) الَّذِي أَطْعَمَهُمْ مِنْ جُوعٍ وَآمَنَهُمْ مِنْ خَوْفٍ ( 4 )\r\n","description":"","footnote":"","page_name":" 672 ","page_number":672},
  {"content":"\r\nمعنى لغات : « ايلاف » به جايگاهى خوى گرفتن .\r\nترجمه : بنام خداى مهربان به همگان و آمرزگار مؤمنان .\r\n1 براى انس و همكارى قريش .\r\n2 همان مؤانست و همگيرى ايشان به كوچ در سفر زمستانى و تابستانى .\r\n3 بايستى پروردگار اين خانه را پرستند كه [ به اين سفرها و سود بازرگانى 
  ]\r\n4 از گرسنگى رهاشان كرد و [ بأمن راهها 
  ] از ترس آسوده شان داشت .\r\nسخن مفسّرين : مجمع : اين سوره به مكّه نازل شده است و قارىهاى حجاز « مِنْ جُوعٍ » را آخر دانسته‌اند . و به حساب آنها پنج آيه است و ديگران چهار آيه دانسته‌اند .\r\nو روايت شده است : ابىّ بن كعب ميان اين سوره « و ألَمْ تَرَ كَيْفَ » بسم اللَّه نمىنوشته است . و از امام باقر يا صادق عليهما السّلام نقل است كه اين دو يك سوره است .\r\n« لإِيلافِ » 1 طبرى : در معنى اين لام اختلاف است : 1 - بمعنى إلى و متعلَّق است به « فَجَعَلَهُمْ » در سوره ى جلو يعنى با اصحاب فيل چنين كرديم تا احسانى به اين احسان ما بر قريش افزوده شود كه به آسانى مسافرت با انس و همكارى زمستانى و تابستانى آنها انجام شود . 2 - براى تعجّب است يعنى اى محمّد شگفت بدار از اين نعمت خدا بر قريش در انس و مؤالفت كوچ زمستانى و تابستانى آنها . و بهتر همين معنى است چون بمعنى اوّل بايستى هردو سوره يكى باشد با اينكه اجماع مسلمين بر اين است كه اين سوره اى جدا است و در معنى ايلاف نيز اختلاف است : 1 - ابن زيد گفته : يعنى انس و همگيرى قريش كه از هم جدا و پراكنده نيستند . 2 - ابن عبّاس گفته است : يعنى مأنوس به اين كار بوده‌اند . و عكرمه گفته است يعنى قريش به بصرى و يمن خوى گرفته\r\n","description":"","footnote":"","page_name":" 673 ","page_number":673},
  {"content":"\r\nبودند كه زمستان به يمن روند و تابستان به بصرى .\r\nمجمع : 1 - خليل و سيبويه گفته‌اند : « لإِيلافِ » مربوط به لْيَعْبُدُوا « مىباشد : يعنى عبادت كنند براى شكر نعمت الفت و همگيرى . 2 - اصحاب فيل را نابود كرديم تا بخششى از ما باشد بر قريش علاوه بر بخشش الفت و انس آنها با هم . 3 - چنين كرديم تا قريش با هم مأنوس باشند و از ترس فرار نكنند و پراكنده نشوند ، و يا به مكّه مأنوس باشند و بمانند تا پيغمبر در آنجا به دنيا بيايد .\r\n« إِيلافِهِمْ » 2 فخر : اين كلمه بدلست از ايلاف اوّل چون آن مطلق بود براى هر سازگارى و همكارى مردم قريش در همه ى كارهاى زندگى و به اين كلمه قسمت ارزنده ى همكارى آنها ياد شده است كه زندگى آنها به اين مسافرتها بوده است و كلمه ى « لإِيلافِ » سه قرائت شده است : 1 - « لالف قريش . 2 - لالاف قريش . 3 - ليلاف قريش » .\r\n« آمَنَهُمْ مِنْ خَوْفٍ » 4 طبرى : يعنى آنها را آسوده كرد از آنچه ديگران مىترسند مانند جنگ و غارت كه ديگر مردم گرفتارند مردم حرم آسوده‌اند چون مردم مكّه بازرگان بودند كه در تابستان و زمستان از سرزمينهاى اعراب آسوده مىگذشتند . و ديگر كسان چنين آسوده نبودند كه به اين گونه سفر بازرگانى داشته باشند و بسا مىشد كه كسى از قبيله اى مىگذشت و چون مىگفت از مردم حرم هستم خود و مالش را رها مىكردند براى احترام مكّه .\r\nطنطاوى : اين سوره پس از سوره ى و التّين نازل شده است .\r\nفى ظلال : ظاهر سياق سوره نشان مىدهد كه جزء سوره ى فيل باشد اگرچه رواياتى است كه نه سوره ميان اين دو سوره نازل شده است .\r\nسخن ما : عرب گرسنه بود و غارتگر و چادر نشين كه براى آب و علف خيمه گاه خود عوض مىكرد به اين سوره روى سخن با قريش است كه اسلام در ميان آنها نمودار شد و دشمنى و برابرى با آن از آنها آغاز شد اين است كه نعمت پناهندگى كعبه بيادشان داده مىشود كه بجاى كوچ و پى آب و علف\r\n","description":"","footnote":"","page_name":" 674 ","page_number":674},
  {"content":"\r\n\r\nرفتن ديگران شما سفر بازرگانى نصيبتان شده است كه از گرسنگى و بلاى عرب آسوده‌ايد و نيز بپاس ارزش اين خانه كسى شما را غارت نمىكند و آسوده‌ايد كه مىتوانيد به سفر رويد و بجاى آن محروميّتهاى عرب شما از پرتو اين خانه خوشى و آسايش داريد پس وظيفه ى شما پرستش پروردگار خانه است كه از آن بهره مند هستيد كه خوى عربى شما بشما حكم مىكند پاس نعمت بداريد و مخالفت پيغمبر نكنيد و خداپرست شويد ، اين سوره را بعضى قريش ناميده‌اند و بعضى ايلاف .\r\nسورهء ماعون - 107\r\nبِسْمِ اللَّه الرَّحْمنِ الرَّحِيمِ\r\nأَرَأَيْتَ الَّذِي يُكَذِّبُ بِالدِّينِ ( 1 ) فَذلِكَ الَّذِي يَدُعُّ الْيَتِيمَ ( 2 ) وَلا يَحُضُّ عَلى طَعامِ الْمِسْكِينِ ( 3 ) فَوَيْلٌ لِلْمُصَلِّينَ ( 4 )\r\nالَّذِينَ هُمْ عَنْ صَلاتِهِمْ ساهُونَ ( 5 ) الَّذِينَ هُمْ يُراؤُنَ ( 6 ) وَيَمْنَعُونَ الْماعُونَ ( 7 )\r\nمعنى لغات : « يَدُعُّ » از مصدر دعّ به معنى به سختى و ستم از پيش خود راندن . « ساهُونَ » از سهو بمعنى فراموشى ، غفلت ، دل بسوى چيز ديگر رفتن . « الْماعُونَ » آنچه در خانه از آن استفاده مىشود ، مثل ديگ و تيشه و مانند اينها ، باران ، آب ، اطاعت و فرمانبرى ، آنچه ميان مردم معروف باشد زكات .\r\nترجمه : بنام خداى بخشنده به همگان آمرزگار مؤمنان .\r\n1 اى محمّد ديدى آن مرد كه دين را نادرست مىشمارد .\r\n2 همو است كه يتيم را بستم ز خود مىراند و محروم مىكند .\r\n3 و كس را وادار به خوراك بيچارگان نميكند .\r\n4 پس واى بر اين گونه نمازگزاران\r\n5 كه از نماز خود بيخبرند .\r\n6 و كار به خودنمائى كنند .\r\n7 و خويشتن ز اندك مال و كومك به مردمان بدارند .\r\nسخن مفسّرين : مجمع : اين سوره را « ارايت ، و ماعون » ناميده‌اند ، و به\r\n","description":"","footnote":"","page_name":" 675 ","page_number":675},
  {"content":"\r\nحساب قاريهاى عراق هفت آيه است كه « يُراؤُنَ » را آخر آيه دانسته‌اند ، و به حساب ديگران شش آيه است كه آن را آخر آيه ندانسته‌اند . و ضحّاك گفته است مدنىّ است و عموم گفته‌اند در مكّه نازل شده است و گفته‌اند : بعضى مكّى و بعضى مدنىّ است .\r\n« بِسْمِ اللَّه » كشف الاسرار : شبلى روزى در خدمت جنيد گفت « الله » جنيد گفت : آنچه مىگوئى ذكر زبان است يا ذكر جان ؟ اگر ذكر جان است زبان خود تابع آن است ورنه كه مجرّد زبان است اين آسان كارى است ابليس همان مىگويد كه تو مىگوئى تو بر وى چه فضل دارى ؟ اين بارگاه عام است به بارگاه عام هم دوست فرو آيد هم دشمن هم آشنا هم بيگانه مرد مىبايد كه بر بساط ملوك در درون پرده جاى يابد ورنه به بارگاه عام هر كسى و هر خسى رسد :\r\n\r\nهر خسى از رنگ و گفتارى بدين ره كى رسد\r\nدرد بايد پرده سوز و مرد بايد گام زن\r\n\r\n« أرَأَيْتَ الَّذِي » 1 كشف : گروهى گفته‌اند : نيمه ى اوّل اين سوره در مكّه براى عاص بن وائل نازل شده است و گروهى براى وليد بن مغيره گفته‌اند .\r\nابن جريج گفت : ابو سفيان همه هفته دو شتر مىكشت روزى يتيمى آمد و از او چيزى خواست او با چوبدستى خود او را آزار كرد ، آيه براى او آمد . و نيمه ى دوّم اين سوره در مدينه براى عبد اللَّه بن ابيّ سلول منافق نازل شد .\r\n« يَدُعُّ » 2 مجمع : « يدع » با فتح دال و تخفيف عين خوانده‌اند يعنى رها مىكند روى مىگرداند و در نتيجه معنى يكى است .\r\nنيشابورى : ماوردى گفت : ابو جهل سرپرست يتيمى بود او روزى نزد ابو جهل آمد و برهنه بود و از مال خود از او چيزى خواست او را راند و گوش به سخنش نداد . بزرگان قريش به مسخره گفتند : برو تا محمّد ميانجى تو شود .\r\nاو خدمت پيغمبر رفت و پيغمبر كه كسى را نااميد نمىكرد با او نزد ابو جهل رفت و او احترام كرد و يتيم را نوازش كرد و مال داد . قريش ابو جهل را سر -\r\n","description":"","footnote":"","page_name":" 676 ","page_number":676},
  {"content":"\r\nزنش كردند كه دلت بسوى محمّد رفت گفت به خدا كه چنين نبود ليكن از دو سوى راست و چپ او اسلحه ديدم و ترسيدم كه اگر موافقت نكنم آنها را بر من بزند .\r\nو اين جمله ى « فَذلِكَ الَّذِي - الخ » بجاى توضيح آيت جلو است يعنى آنكه دين را دروغ مىشمارد همان است كه يتيم را نااميد مىكند چون نكوكارى به اميد مزد و يا ترس آزار است و آنكه منكر اين دو بود از بدى رو گردان نيست و به نيكى سر و كار ندارد . كه ريشه ى هر كفر و بدى دروغ دانستن رستاخيز است .\r\n« وَلا يَحُضُّ - الخ » 3 فخر : 1 - يعنى خود را وادار نمىكند كه بيچاره اى را سير كند . 2 - چون مزد و مجازات باور ندارد راهنماى نكوكارى نميشود و ديگران را هم وادار به نكوكارى نمىكند ، و نشانه ى رستاخيز را دروغ دانستن اين دو چيز شده است آزار يتيم ناتوان و خوددارى از نكوكارى گرچه از مال ديگرى باشد . و اگرچه بسيارى از مردم ديگران را وادار به غذا دادن بيچارگان نمىكنند و گناهكار نيستند براى اين است كه يا اميد انجام آن ندارند يا مقتضى آن فراهم نيست و يا موانع ديگر در جلو است ولى در آيه اين خوى نشانه ى بيدينى آن مردم معرّفى شده است و جهت اينكه سرزنش نشده است كه خود ناداران را خوراك نمىدهد از اين است كه معرّفى شخص خائن است كه جلوگير يتيم است از مال خودش پس چنين كس كه مال ديگر را به صاحبش نمىدهد چگونه ممكن است از مال خود به ديگرى دهد پس نكوهش چنين آدم به اين است كه بمال ديگران هم انديشه ى نكوكارى ندارد .\r\n« فَوَيْلٌ » 4 طبرى : ويل يعنى درّه اى كه چرك تن دوزخيان در آن روان است .\r\n« عَنْ صَلاتِهِمْ ساهُونَ » 5 طبرى : در مقصود از اين جمله اختلافست :\r\n1 - يعنى از وقت آن مىگذرانند و در خارج از وقت مىخوانند . 2 - يعنى آنها كه منافق هستند و به ريا جلو مسلمانان نماز مىخوانند و گر نه به نماز\r\n","description":"","footnote":"","page_name":" 677 ","page_number":677},
  {"content":"\r\nسر و كار ندارند . 3 - به نماز تنبل هستند و باك ندارند كه بخوانند يا نه .\r\nنيشابورى : وابستگى اين آيه به جلو اين است كه با محروم كردن يتيم و خوددارى از وادار كردن به نيكى از نماز بىخبرند و رياكارند و زكات مال خود نمىدهند و معنى چنين است : چون بدكارند پس واى بر ايشان كه از نماز نيز در سهو هستند و به جاى ضمير « هم » كه گفته شود « ويل لهم » صفت آنها گفته شده است « المصلين - الخ » . و مقصود از سهو بىباكى است در نماز كه نخواند و يا بهر گونه شد ارزشى ندهد . ولى سهو به معنى فراموشى چون اختيارى نيست جاى سخن در آن نيست . و انس مالك گفت : الحمد للَّه كه در آيه « عَنْ صَلاتِهِمْ » گفته شده است نه « في صلاتهم » تا فراموشى در نماز مقصود باشد و بر كار غير اختيارى مسئول باشيم .\r\nحسينى نوشته : بيت :\r\n\r\nكليد در دوزخ است آن نماز\r\nكه در چشم مردم گزارى دراز\r\n\r\n« يَمْنَعُونَ الْماعُونَ » 7 ابو الفتوح : چند معنى شده است . 1 - علىّ عليه السّلام همسايگان از يكدگر مىگيرند مانند تبر و ديگ و دگر اثاث خانه . 3 - مجاهد گفت : يعنى از عاريه دادن خوددارى كنند . 4 - محمّد بن كعب و كلبى گفته‌اند هر چه بخشش و عطا شمرده شود . 5 - سعيد جبير و گروهى گفتند : ماعون به لغت قريش مال و سرمايه است . 6 - ابو عبيده گفت : در جاهليّت ماعون آن را مىگفتند كه سودى داشته باشد مانند كالاها كه در خانه دارند و در اسلام زكات و صدقه است . 7 - بعضى گفتند : ماعون تن در دادن و فرمانبرى است .\r\n8 - قطرب گفت : بر وزن فاعول است و از « معن » گرفته شده است به معنى اندك و چيزهاى اندك راى ماعون نامند چون آب و آتش و نمك و آنچه بها ندارد .\r\nمجمع : ابو بصير از امام صادق ( ع ) نقل كرد كه فرمود : ماعون قرضى است كه به كسى دهى يا كار پسند كه با او رفتار كنى و كار فرماى خانه كه به عاريه دهى و زكات نيز از همين است . او گفت : من پرسيدم همسايه ها چيزى راى مىبرند\r\n","description":"","footnote":"","page_name":" 678 ","page_number":678},
  {"content":"\r\n\r\nو مىشكنند و نابود مىكنند آيا اگر از عاريه دادن خوددارى كنيم گناهكاريم ؟\r\nفرمود : اگر چنين است خوددارى از آن گناه نيست . و از كلبى نقل است :\r\nماعون هر چيز معروف و مرسوم و پسند مردم است .\r\nتفسير حسينى : بيت :\r\n\r\nچون ز كرم سفله بود بر كران\r\nمنع كند از كرم ديگران\r\n\r\n\r\nسفله نخواهد دگران راى بكام\r\nخس بگذارد مگسى راى به جام\r\n\r\nسخن ما همان ترجمه و سخن ديگران است .\r\nسورهء كوثر - 108\r\nبِسْمِ اللَّه الرَّحْمنِ الرَّحِيمِ\r\nإِنَّا أَعْطَيْناكَ الْكَوْثَرَ ( 1 ) فَصَلِّ لِرَبِّكَ وَانْحَرْ ( 2 ) إِنَّ شانِئَكَ هُوَ الأَبْتَرُ ( 3 )\r\nمعنى لغات : « الْكَوْثَرَ » هر چيز بسيار و انبوه ، چيزهاى بر هم پيچيده گرد زياد بر هم انباشته ، آقا و بزرگى كه بخشندگى او زياد باشد . نام رودى است كه گويند در بهشت است . « شانِئَكَ » از مصدر شنأ بفتح و كسر و ضمّ اوّل و سكون دوّم بمعنى از كسى بد آمدن با دشمنى و بدخوئى . « الأَبْتَرُ » هر چيز جدا شده ، دمبريده ، دلو بىدسته و آنچه دسته اش كنده شده است ، كسى كه دنبال ندارد و بىفرزند است ، و مستأصل ، نادار و زيان ديده .\r\nشأن نزول : مجمع : پيغمبر پسرى بنام عبد اللَّه از خديجه داشت و از دنيا رفت روزى عاص بن وائل در مسجد الحرام با آن حضرت رو برو شد و سخن گفت و چون نزد گروهى از بزرگان قريش آمد پرسيدند : با كه سخن مىگفتى ؟\r\nاو گفت : با همين ابتر ، آيه براى او نازل شد .\r\nترجمه : بنام خداى بخشنده ى مهربان .\r\n1 اى محمّد ما به تو بسيار بخشيديم [ و بسى نعمت داديم 
  ]\r\n2 پس [ بپاس آن 
  ] براى پروردگار خود نماز گزار و شتر قربان كن .\r\n3 و البتّه آنكه تو را نكوهش كند و زشت شمارد خود بيچاره تر است و محروم .\r\n","description":"","footnote":"","page_name":" 679 ","page_number":679},
  {"content":"\r\nسخن مفسّرين : مجمع : اين سوره به مكّه نازل شده است و عكرمه و ضحّاك گفته‌اند به مدينه نازل شده است و سه آيه است .\r\n« أَعْطَيْناكَ الْكَوْثَرَ » 1 مجمع : در معنى كوثر اختلاف است : 1 - ابن عبّاس و عايشه و عبد اللَّه عمر گفته‌اند : نام رودى است در بهشت . 2 - خير و خوبى فراوانى است . 3 - پيغمبرى و كتاب آسمانى است . 4 - مقصود قرآن است 5 - بسيارى ياران و پيروان است . 6 - فراوانى نسل و فرزند است . 7 - از امام صادق نقل كرده‌اند : مقصود شفاعت است . و همه ى اين معانى نتيجه ى خير كثير است .\r\nابو الفتوح نوشته است : انس مالك گفت : در نزديك عبد اللَّه زياد ( در كتاب چنين است و شايد عبيد اللَّه باشد چنان كه در كشف الاسرار عبيد اللَّه است ) رفتم و جماعتى حاضر بودند و در كوثر مجادله مىكردند مرا گفتند : چه گوئى يا ابا حمزه ؟ من گفتم : من ندانستم كه بمانم تا روزگارى كه در او مردمان باشند كه اين قدر ندانند من پير زنان را باز گذاشتم كه ايشان در پنج نماز مىگويند « اللَّهمّ اسقنا من حوض محمّد » و شاعر مىگويد در اين باب :\r\n\r\nيا صاحب الحوض من يدانيكا\r\nو انت حما حبيب باريكا\r\n\r\n« فَصَلِّ لِرَبِّكَ وَانْحَرْ » 2 طبرى : در مقصود از اين جمله اختلاف است :\r\n1 - عقبه بن ظبيان گفت : عليّ عليه السّلام در معنى اين آيه دست راست خود بر ميان بازوى چپ نهاد و هر دو را بر سينه نهاد . 2 - يعنى نماز واجب را بخوان و هنگام تكبير آغاز نماز دستها تا گلوگاه خود بلند كن . 3 - نماز بامداد با مردم بخوان و در منى شتر بكش . 4 - روز عيد نماز عيد بخوان و قربانى خود را نحر كن . 5 - انس مالك گفت : پيغمبر پيش از نماز قربانى ميكرد اين آيه به آن حضرت دستور داد اوّل نماز بخوان پس از آن قربانى كنن 6 - چون مردم نماز و قربانىشان براى خدا نبود به اين آيه دستور رسيده است كه پيغمبر براى خدا اين كارها بكند . 7 - بعضى گفته‌اند : چون در سفر حديبيه پيغمبر را\r\n","description":"","footnote":"","page_name":" 680 ","page_number":680},
  {"content":"\r\nجلو گرفتند كه به مكّه رود به اين آيه دستور رسيد در همانجا نماز بخواند و قربانى كند و برگردد و پيغمبر همان كار كرد و برگشت . 8 - بعضى گفته‌اند : يعنى نماز بخوان و از خداوند مسئلت كن . و جمله ى « وَانْحَرْ » يعنى « استقبل القبلة بنحرك » كه كنايه است از روى به قبله بودن و دعا كردن و « متناحر » يعنى رو برو .\r\n« إِنَّ شانِئَكَ - الخ » 3 طبرى . 1 - بعضى گفته‌اند : مقصود عاص بن وائل است . 2 - بعضى گفته‌اند : مقصود عقبه بن ابى معيط است كه گفت پيغمبر ابتر است و فرزند براى او نمىماند ، اين آيه به جواب او آمد . 3 - بعضى ديگر گفته‌اند : براى گروهى از قريش نازل شد كه كعب بن اشرف يهودى از مدينه به مكّه رفت و كافران آنجا به او گفتند : آيا ما بهتريم يا اين ابتر بىفرزند از گروه خويشان خود جدا با اينكه ما مرجع حاجّ هستيم و قربانيهاشان را در جايگاه ما انجام مىدهند ؟ او گفت : شما بهتر هستيد اين جمله براى آنگروه نازل شد و براى كعب اين آيه « ألَمْ تَرَ إِلَى الَّذِينَ أُوتُوا نَصِيباً مِنَ الْكِتابِ - تا - نَصِيراً » . حسينى نوشته : بيت :\r\n\r\nآثار اقتدار تو تا حشر متّصل\r\nخصم سياه روى تو بىحاصل و خجل\r\n\r\nفى ظلال القرآن : كوثر آنچه فراوان باشد و سرشار باشد پس كوثر كه به پيغمبر داده‌اند در همه ى آثار وجود مشاهده مىشود : 1 - در خود پيغمبر و وابستگى او به حقّ و وجود منبسط فانى او كه جز به حقّ و حقيقت به چيزى نمىنگريست 2 - در قرآن او كه چشمه ى فيّاض بىپايان است . 3 - از ثرى تا به ثريّا نام او است كه با نام حقّ ياد مىشود و به ملأ اعلى بالا مىرود . 4 - سنّت و روش پسنديده ى او است كه قرنها تا سراسر دنيا رفته و پسند شده است . 5 - نعمت وجود او كه بر بشريّت سايه انداخت و دامنه ى تمدّن او بسراسر جهان كشانده شد و دانسته يا ندانسته بشر از آن بهره مند شده است . پس اينها همه كوثر است رود بهشتى است خوبى فراوان است كه بايد پيغمبر در برابر اينها اخلاص\r\n","description":"","footnote":"","page_name":" 681 ","page_number":681},
  {"content":"\r\n\r\nبه ميان آرد و در همه ى مظاهر وجود خود با شرك و بتپرستى بجنگد و نماز براى حقّ و قربان بنام و رضاى حقّ انجام دهد پس با داشتن كوثر و ريشه كن كردن شرك زيان و بىنام و نشان بودن و دنبال بريدگى سزاى آنها شد كه با چنين كوثر و كثرت جنگيدند و نابود شدند ، و ما امروز بهتر معنى و مصداق اين حقايق را درك مىكنيم و مىبينيم كه چگونه نابود شدند و آنها كه آن روز اين آيات شنيدند چون ما نتوانستند ببينند و دريابند .\r\nسخن ما : 1 - از آيت سوّم چنين استفاده مىشود كه شايد چنان كه در جهت نزول نوشته‌اند پس از فوت فرزند پيغمبر ( ص ) و سرزنش اعراب آن حضرت را كه عقب ندارد و چون بميرد نام و نشانى از او نماند اين سوره در برابر اين گونه سخن نازل شده است .\r\n2 - آيت اوّل دلدارى پيغمبر است كه در برابر مرگ فرزند و زبان درازى اعراب ما به تو كوثر داديم كه شايد چنان كه بعضى نوشته‌اند كنايه از حضرت زهرا باشد يعنى همه ى خوبيها و نام و نشان تو و اشاعه ى دين و بقاى نسل و اولاد تو همه از او خواهد بود و يا فراوانى و فزونى مطلق و از همه جهت به تو داديم .\r\n3 - آيت دوّم دستور به آن حضرت است كه به انديشه ى سخن بدگويان مباش و به نماز و آئين خود به راه توحيد كوشش كن ، آيت سوّم دلدارى ديگرى كه آسوده دل باش كه تو كوثر دارى و اين اعراب نابود و بىنام و نشان خواهند بود و رابطه ى آيت آخر با جلو اگرچه در ظاهر نمودار نيست ولى به مناسبت جهت نزول است كه ما به تو چنين داديم و تو چنين باش و از آن گفتار هم انديشناك مباش .\r\nسورهء كافرون - 109\r\nبِسْمِ اللَّه الرَّحْمنِ الرَّحِيمِ\r\nقُلْ يا أَيُّهَا الْكافِرُونَ ( 1 ) لا أَعْبُدُ ما تَعْبُدُونَ ( 2 ) وَلا أَنْتُمْ عابِدُونَ ما أَعْبُدُ ( 3 ) وَلا أَنا عابِدٌ ما عَبَدْتُّمْ ( 4 )\r\nوَ لا أَنْتُمْ عابِدُونَ ما أَعْبُدُ ( 5 ) لَكُمْ دِينُكُمْ وَلِيَ دِينِ ( 6 )\r\n","description":"","footnote":"","page_name":" 682 ","page_number":682},
  {"content":"\r\nشأن نزول : طبرى : گروهى از بزرگان قريش از پيغمبر خواستند با آنها سازش كند كه سالى او خدايان آنها را بپرستد و سال ديگر آنها خدا - پرست باشند اين سوره در جواب اين خواسته ى آنها آمد .\r\nترجمه :\r\n1 اى محمّد بگو : اى بىدينان .\r\n2 نه من پرستم آن را كه شما پرستيد .\r\n3 و نه شما آن را كه من .\r\n4 [ زين پس نيز 
  ] نخواهم پرستيد آن را كه شما بپرستيد .\r\n5 و شما نخواهيد پرستيد آن را كه من مىپرستم .\r\n6 [ پس 
  ] كيش شما براى خودتان و كيش من براى خودم .\r\nسخن مفسّرين : مجمع : اين سوره به مكّه نازل شده است و ابن عبّاس و قتاده گفته‌اند : در مدينه نازل شده است و شش آيه است باتّفاق .\r\nفخر : براى آغاز سوره به « قُلْ يا أَيُّهَا الْكافِرُونَ » چهل و سه جهت نوشته است .\r\n« لا أَنا عابِدٌ - الخ » 4 طبرى : يعنى در آينده نيز من نمىپرستم آنچه را شما در گذشته پرستيديد . و چون اين گفتگو ميان دسته ى معيّنى از كافران با پيغمبر بود به اين گونه به آنها پاسخ داده شد كه معلوم است نه شما مؤمن مىشويد و نه من از راه حقّ برمىگردم و سر انجام همان گروه يا كافر مردند يا در جنگ بدر كشته شدند .\r\nفخر : براى تكرار آيه چند جهت متصوّر است : 1 - اوّل براى اعلام خوددارى از همكارى با آنها است در حال حاضر و دوّم خوددارى است در آينده . 2 - دو آيت اوّل براى خوددارى از پرستش معبود است يعنى نه من بت مىپرستم و نه شما خداپرست مىشويد و دو آيت بعد براى اعلام خوددارى از اصل عبادت است يعنى نه من به عبادت شرك و باطل شما تسليم مىشوم و نه شما آماده هستيد كه حقّ پرست و موحّد باشيد . 3 - چون آنها پيشنهاد آزمايشى كردند و گفتند : چندى تو بدين ما باش و چندى ما بدين تو تا معلوم شود كدام بهتر است و آنگاه هر كس خود داند كه كدام را برگزيند به دو آيت اوّل جواب\r\n","description":"","footnote":"","page_name":" 683 ","page_number":683},
  {"content":"\r\nاين سخن است كه براى آزمايش نه من بتپرست مىشوم و نه شما خداپرست و به دو آيت بعد جواب كلى است كه از ريشه من و شما توافق نداريم و هرگز من مشرك و شما موحد نمىشوم . 4 - مقصود تكرار است و تأكيد از اينروى كه چون آنها مكرر چنين خواهشى از پيغمبر كردند و آن حضرت پاسخ نگفت براى جواب نيز تكرار مناسبتر است كه البتّه البتّه بدانيد كه سخن شما قابل قبول نيست . 5 - چون قرآن كمكم نازل مىشد شايد آنها گفتند : تو دسته اى از خدايان ما را بپذير تا ما خداى تو را بپذيريم به دو آيت اوّل جواب داد نه من مىپذيرم و نه شما ، نوبت ديگر گفتند : يك ماه تو با ما همفكر باش و ماه ديگر ما با تو موافق مىشويم دو آيت بعد نازل شد كه به هيچ روى سازش نمىشود . 6 - آنها سخن خود مكرّر كردند كه تو يك ماه بتپرست باش و ما يك ماه خداپرست . تو يك سال موافق ما باش و ما يك سال با تو جواب ايشان مكرر شد كه برابر سخن بيهوده ى اوّل - شما تسليم نيستم و گفتار زشت دوباره ى شما نيز پذيرفتنى نيست .\r\nكشف نوشته : اين سخن بجاى آن است كه عجم گويند : نكردم و نكنم و هم در آن كتاب است : اهل معنى گفته‌اند : قرآن به زبان عرب و بروش سخن آنها نازل شده است كه گاهى براى پابرجا كردن و فهماندن سخن را مكرّر مىكنند چنان كه گاهى سخن را كوتاه و سبك مىكنند . و قتيبى گفته است : ميان نزول آيات مدّتى فاصله شده است .\r\nو نيز كشف نوشته است : ابو القاسم نصرآبادى را گفتند : از مشايخ گذشته آنچه ايشان را بود تو را هيچ هست ؟ گفت : درد نايافت آن هست . در جمله تو را دلى بايد كه درو ، درد و مصيبت نايافت بود ، يا شادى عزّ يافت « انّ اللَّه يبغض الصّحيح الفارغ » .\r\n« لَكُمْ دِينُكُمْ - الخ » 6 مجمع : اين آيه سه معنى شده است : 1 - دين به معنى جزا است يعنى شما بجزاى خود مىرسيد و من بجزاى خود . 2 - شما جزاى دين خود بينيد و من جزاى دين خود . 3 - اين سخن سازشى است كه\r\n","description":"","footnote":"","page_name":" 684 ","page_number":684},
  {"content":"\r\nدر لاى آن بيم است يعنى اكنون شما بدين خود باشيد و من بدين خود هستم تا سر انجام اين دين خود و سزاى كارتان را ببينيد . و جمله ى « لِيَ دِينِ » مشهور با فتح ياء است و با سكون يا نيز خوانده‌اند .\r\nفخر : اين آيه را شش معنى كرده است : 6 - دين به معنى عادت است يعنى شما بخوى و عادت كه از گذشتگان خود داريد بمانيد ، و من هم به آنچه از عالم بالا و فرشتگان خوى گرفته‌ام خواهم بود ، و مردم رسم دارند كه براى از يكدگر جدا شدن و راه خود پيش گرفتن به اين آيه مثل مىزنند و اين درست نيست چون قرآن براى مثل مردم نيست بلكه براى وارسى و انديشه و بهره بردن است .\r\nتفسير منظوم صفى عليشاه :\r\n\r\nگفته‌اند ارباب تفسير از مقال\r\nگشته منسوخ اين به آيات قتال\r\n\r\n\r\nنسخ اين لازم نباشد هيچ ليك\r\nهست هر حكمى بجاى خويش نيك\r\n\r\n\r\nدينتان يعنى كه باشد برقرار\r\nتا كنم معلومتان در كارزار\r\n\r\n\r\nمن تو را گويم كه حقّ معبود ما است\r\nهر چه غير از او پرستيد آن خطا است\r\n\r\n\r\nتو مرا گوئى بتان را با خدا\r\nگيرم انباز اين كجا و آن كجا\r\n\r\n\r\nپس شما باشيد اندر دينتان\r\nتا بر اندازم به تيغ آئينتان\r\n\r\n\r\nپس نگرديده است منسوخ اينكلام\r\nهر سخن را هست جائى و السلام\r\n\r\nفى ظلال : عرب منكر خدا نبود ولى توحيد « احد صمد » را كه اسلام معرّفى كرد باور نداشت و بتها را شريك مىكرد كه رمزى از بزرگان گذشته ى خود مىدانست يا اشاره و نمونه اى از فرشتگان كه فرزند خدا مىپنداشتند و يا رابطهء ميان خدا و جنّ فرض مىكردند و شايد اين رمز و اشاره فراموش ميشد و خود آنها را مىپرستيدند كه آنها راه نزديكى به خطر باشند پس با اينكه آفريدگار باور داشتند و سوگند و اللَّه و باللَّه بنام خدا ياد مىكردند تصوّرى آميخته به شرك داشتند كه مراسم و آداب دين آنها نيز براى موجودات و شركاى حقّ\r\n","description":"","footnote":"","page_name":" 685 ","page_number":685},
  {"content":"\r\nانجام مىشد چنان كه آيات سوره هاى انعام و عنكبوت و زمر از فكر و كار دينى آنها خبر مىدهد . و چون خودشان را پيرو دين ابراهيم مىدانستند و پيغمبر نيز دين خود را دين ابراهيم معرّفى كرد شايد از اينروى خود را باسلام نزديك پنداشتند و خواستند راهى ميانين پيدا كنند كه گاه بدين خود و گاه به دين پيغمبر باشند اين بود كه اين سوره نازل شد تا اين گونه دين مشترك ميان توحيد و شرك ريشه كن شود و چنين تصوّرى بدلها راه نيابد و با چند نفى و تكرار بيان شد تا قاطع و برنده باشد و راهى براى آن گونه افكار نماند .\r\nسخن ما : 1 - اگر آنچه براى جهت نزول اين سوره نوشته‌اند درست نباشد سبك سخن نشان مىدهد كه بدنباله ى گفتگوئى ميان پيغمبر و كافران اين سوره نازل شده است كه شايد چنين بوده است : آنها گفته‌اند : ما بدين ابراهيم هستيم و خداپرست و اللَّه مىگوئيم و تو نيز چنين مىگوئى و در كلمه ى اللَّه يكى هستيم و بتهاى ما به تو زيان ندارد پس از ما جدا مباش از اين روى به پيغمبر ( ص ) دستور رسيده باشد كه به آنها بگو : آنچه شما مىپرستيد ميانجى و رابط است كه من نمىپرستم و آنچه من مىپرستم وحدت و يكتائى است كه شما نميپرستيد 2 - تكرار آيه شايد براى اين باشد كه اوّل براى پاسخ سخن آنها است و نشان دادن اصل پرستش آنها و خود ، و در دوّم اعلام است كه با اين فكر و دلبستگى شما دين درست نمىشود و نمىتوانيد معبود حقيقى بپذيريد و من نيز معبود ساختگى نمىتوانم بپذيرم .\r\n3 - آيت آخر كه بعضى مفسّرين نوشته‌اند به آيت سيف منسوخ است و اين جمله را در بيشتر آيات به كار برده‌اند درست نيست چون به آيات جلو روشن شد كه راه توافق نيست و نه آنها موحّد هستند و نه پيغمبر مشرك مىشود پس ناچار هر كسى به راه خود خواهد بود . و اين آيه نمىفهماند كه مشرك در دين خود آزاد است و جنگ با آنها جايز نيست تا بگوئيم : اين آيه نسخ شده است به « فَاقْتُلُوا الْمُشْرِكِينَ » چون آيه براى روشن كردن رابطه ى ميان دو دسته است\r\n","description":"","footnote":"","page_name":" 686 ","page_number":686},
  {"content":"\r\n\r\nكه آن هم براى هميشه همين گونه است ولى با مشرك كه دشمنى نمودار مىكند و وسائل جلوگيرى او فراهم باشد البتّه دستور غير اين است و موضوعى است جداگانه .\r\nسورهء نصر - 110\r\nبِسْمِ اللَّه الرَّحْمنِ الرَّحِيمِ\r\nإِذا جاءَ نَصْرُ اللَّه وَالْفَتْحُ ( 1 ) وَرَأَيْتَ النَّاسَ يَدْخُلُونَ فِي دِينِ اللَّه أَفْواجاً ( 2 ) فَسَبِّحْ بِحَمْدِ رَبِّكَ وَاسْتَغْفِرْه إِنَّه كانَ تَوَّاباً ( 3 )\r\nترجمه : بنام خداى بخشنده ى به همگان در گذرنده از فرمانبران\r\n1 اى محمّد چو يارى خدا رسيد و گشايش فراهم شد .\r\n2 و ديدى كه مردم گروه گروه بدين حقّ مىگروند\r\n3 پس [ بشكرانه ى اين نعمت 
  ] با ستايش پروردگار خود او را تسبيح كن و پاكيزه بدار [ و از كردار بد گذشته ى كافران در گذر 
  ] و از او آمرزش بخواه كه البتّه او بسى توبه پذيرد .\r\nسخن مفسّرين : « إِذا جاءَ » - تا - « أَفْواجاً » 2 - 1 طبرى : يعنى چون در فتح مكّه خدا تو را بر خويشانت كه مردم قريش هستند يارى كرد و چيره نمود و مكّه را براى تو گشود ، و مردمى از قبايل عرب يمن و نزار دسته دسته به دين اسلام گرويدند .\r\nمجمع : حسن بصرى گفت : چون پيغمبر مكّه را فتح كرد عرب گفتند حرم خدا كه او خود از شرّ اصحاب فيل نگه داشت اكنون شما را در برابر محمّد نگهبانى نيست . اين بود كه گروه گروه باسلام گرويدند با اينكه پيش از آن يك نفر دو نفر مسلمان مىشدند و چنان شد كه تمام افراد يك قبيله مسلمان ميشدند كشف نوشته : نصر ، نصرت دل است بر سپاه نفس و فتح ، گشاد شهر - ستان بشريّت است بسپاه حقيقت . حسين منصور را گفتند : دست دعا درازتر است يا دست عبادت ؟ گفت : نه اين و نه آن ، اگر دست دعا است تا بدامن نصيب بيش نرسد و آن شرك راه مردان است و اگر دست عبادت است تا بدامن\r\n","description":"","footnote":"","page_name":" 687 ","page_number":687},
  {"content":"\r\nتكليف شرعى و شرطى بيش نرسد و آن دهليز سراى ايمان است دستى كه از آفرينش برتر رسد آن دست سعادت است در سراپرده ى عنايت متوارى تا خود كى برون آيد و دست بر كه نهد . شبلى گفت : ما در حال خويش فرو مانديم گاه باشد كه به يك موى ديده ى خويش ، كونين از جاى برداريم ، و گاه بود كه چندان طاقت نماند كه يك موى خويش را حمالى كنيم . حسين منصور او را گفت :\r\nآن حال كه كونين را بيك موى از جاى بردارى ، برداشته ى عنايت باشى و آن ساعت كه يك موى خويش را حمّالى نتوانى كرد از دست عنايت در افتاده باشى و صورت و صفت در هم شكسته .\r\nفخر : در معنى فتح چند قول است : 1 - فتح خيبر . 2 - فتح طايف 3 - نصر يارى بر كفّار است و فتح شهرهاى كافران 4 - فتح يعنى گشايش علوم و معارف 5 - فتح مكّه است كه بعضى گفته‌اند سال هشتم هجرت فتح مكّه شد و اين سوره سال دهم نازل شد و بعضى گفته‌اند : پس از نزول اين سوره پيغمبر هفتاد روز زنده بود و از اين روى اين را سوره التوديع ناميدند .\r\nو بعضى گفته‌اند : اين سوره پيش از فتح مكّه نازل شده است و براى نويد به پيغمبر است كه مكّه براى تو گشوده خواهد شد .\r\n« فَسَبِّحْ بِحَمْدِ - » الخ « 3 طبرى : امّ سلمه گفت : پيغمبر در آخر عمرش بهر جنبشى كه داشت مىگفت : » سبحان اللَّه و بحمده « من عرض كردم : چرا در رفت و آمد و نشست و برخاست خود اين جمله به زبان ميارى ؟ فرمود : به من چنين فرمان داده‌اند و اين سوره را قرائت فرمود . و عطاء بن يسار گفت : اين سوره پس از فتح مكّه در مدينه نازل شد كه مردم مسلمان مىشدند و خبر مرگ پيغمبر ( ص ) را داد .\r\nابو الفتوح نوشته : عبد اللَّه عبّاس گفت : عمر خطَّاب مرا حرمتى داشتى و با اهل بدر و پيران صحابه مساوات كردى . او را گفتند : اين كودك را بيش ازو پايه مىنهى . گفت : مرا سؤالى است از شما ، گفتند بگو . گفت : مرا بگوئيد\r\n","description":"","footnote":"","page_name":" 688 ","page_number":688},
  {"content":"\r\nاز آنجا كه خداى گفت در سوره الفتح « فَسَبِّحْ بِحَمْدِ - » الخ « براى فتح مكّه چرا پيغمبر را استغفار بايد كردن ؟ هر كسى چيزى مىگفت نه بر قاعده . مرا گفت :\r\nچه گوئى ؟ گفتم : اين سوره بنعي رسول صلَّى اللَّه عليه و آله آمد . گفتند عمرت به آخر رسيد استغفار كن . گفت : ديديد كه او بهتر از شما مىداند . عبد اللَّه عبّاس گفت : رسول همين سال فرمان يافت . قتاده و مقاتل گفتند : دو سال ديگر بماند .\r\nو نيز ابو الفتوح نقل كرده است : چون اين سوره را پيغمبر براى اصحاب خواند شاد شدند و عبّاس عموى آن حضرت گريه كرد و گفت : من خبر مرگ پيغمبر از اين سوره شنيدم . پيغمبر فرمود راست گفت . عبد اللَّه عبّاس گفت :\r\nچون پيغمبر از جنگ حنين برگشت اين سوره نازل شد آن حضرت بخانهء حضرت فاطمه رفت و فرمود : اى عليّ اى فاطمه اين سوره نازل شده است و من ميگويم « سبحان اللَّه و بحمده استغفر اللَّه و اتوب اليه » و پس از من اى علىّ تو بايد جهاد كنى . عرض كرد : با كى جهاد كنم ؟ فرمود با آنها كه چيزها در دين بياورند و بخواسته ى خود سخن گويند كه در دين رأى درست نيست و دين يعنى امر و نهى خداوند . آنگاه فرمود : اگر بعد از من كسى خليفه باشد جز تو كسى سزاوارتر به آن نيست براى خويشى و همسرى فاطمه و بخصوص رفتار پدرت با من در اسلام و پيش از آن و رأى من از هر جهت اين است كه تو و فرزندانت خليفه ى من باشيد . اين خبر را ثعلبى كه پيشواى محدّثين است در تفسيرش آورده است .\r\nفخر : اين نقل درستتر است كه اين سوره پيش از فتح مكّه نازل شده است . ماوردى گفته است : پس از فتح مكّه نازل شد و پيغمبر پس از نزول آن شصت روز بيشتر زنده نبود كه پيوسته مشغول تسبيح و استغفار بود . و مقاتل گفت : پس از اين سوره يك سال زنده بود كه اين آيه نازل شد « الْيَوْمَ أَكْمَلْتُ لَكُمْ دِينَكُمْ » و پس از هشتاد روز آيت كلاله نازل شد و پس از پنجاه روز اين\r\n","description":"","footnote":"","page_name":" 689 ","page_number":689},
  {"content":"\r\nآيه نازل شد « لَقَدْ جاءَكُمْ رَسُولٌ - » الخ « و پس از سى و پنج روز اين آيه نازل شد » وَاتَّقُوا يَوْماً تُرْجَعُونَ - « الخ » و پس از اين آيه يازده روز و يا هفت روز زنده بود .\r\nنيشابورى : باى « بِحَمْدِ » چند معنى شده است : 1 - معنى به او انضمام يعنى تسبيح كن و حمد خدا كن 2 - واسط و آلت يعنى به وسيله ى حمد او را تسبيح كن چون خود معنى تسبيح و تنزيه را در بر دارد 3 - يعنى به زبان كن و در همان دم نيّت خدا در دل داشته باشد چون هر دو در يك آن فراهم نمىشود 4 - بمعنى بدل است يعنى بجاى حمد تسبيح كن چون نعمت به آن اندازه است كه حمد آن ممكن نيست پس بجاى حمد تسبيح كن .\r\nحسينى نوشته : بيت :\r\n\r\nنامه رسيد از آن جهان بهر مراجعت برم\r\nعزم رجوع ميكنم رخت به عرش مىبرم\r\n\r\n« وَاسْتَغْفِرْه » 3 فخر : در مقصود از اين جمله چند احتمال است :\r\n1 - استغفار آن حضرت از گناهان صغيره به عقيده ى آنها كه صغيره را از پيغمبر ممكن مىدانند 2 - استغفار آن حضرت خود يك گونه تسبيح است .\r\n3 - براى راهنمائى ديگران كه پيغمبر با آن مقام نيازمند به استغفار است .\r\n4 - استغفار از ترك افضل و اولى 5 - استغفار براى جبران عبادت است در برابر نعمت حقّ چون هيچ عبادتى با نعمت برابرى نمىكند پس استغفار براى افزودن به طاعت است در برابر نعمت 6 - استغفار براى آنكه سالك بسوى حقّ است تلافى كمبود مرتبه ى نازل است نسبت به مقام بالا چون سالك بسوى به مقام بالاتر شد مرتبه ى پائين را نقص مىبيند پس استغفار از آن نقص مىكند و به هر درجه كه كامل شود مرتبه ى پيش از آن ناقص است و كمالات سير الى اللَّه بىنهايت است پس براى استغفار نيز اندازه نيست .\r\nسخن ما : 1 - ظاهر جمله هاى اين سوره از يارى كردن خدا و فتح\r\n","description":"","footnote":"","page_name":" 690 ","page_number":690},
  {"content":"\r\n\r\nمكّه و گروه گروه گرويدن مردم به اسلام مىفهماند كه اين پيش آمدها شده است و آنگاه با اين سخنان پيغمبر مخاطب شده است چون اين گونه سخن براى كار انجام شده مناسبتر است تا شرط براى آينده بعلاوه كه اينها را نشانه ى خبر مرگ پيغمبر دانسته‌اند كه خود بهترين نشانه ى اين است كه چون كار به اينجا رسيده است وظيفه ى تو انجام شده است و هنگام ترك زندگى .\r\n2 - جمله ى « اسْتَغْفِرْه » شايد مقصود خواهش آمرزش آن اعراب است كه سالها آن حضرت را آزردند و اكنون كه بر آنها چيره شده است از آنها در گذرد و آمرزش آنها را از خدا بخواهد . چنان كه از لابلاى نوشته ى امام فخر نيز اين احتمال فهميده مىشود . و اگر اين احتمال درست باشد بهتر نشانه مىشود براى نزول سوره پس از فتح مكّه .\r\nسورهء تبّت - 111\r\nبِسْمِ اللَّه الرَّحْمنِ الرَّحِيمِ\r\nتَبَّتْ يَدا أَبِي لَهَبٍ وَتَبَّ ( 1 ) ما أَغْنى عَنْه مالُه وَما كَسَبَ ( 2 ) سَيَصْلى ناراً ذاتَ لَهَبٍ ( 3 ) وَامْرَأَتُه حَمَّالَةَ الْحَطَبِ ( 4 )\r\nفِي جِيدِها حَبْلٌ مِنْ مَسَدٍ ( 5 )\r\nمعنى لغات : « تَبَّ » به معنى بريدن ، زيان ديدن ، هلاك شدن .\r\n« حطب » هيزم . « مسد » جاى بستن و به گفته ى مفسّرين ريسمانى از ليف خرما ترجمه : بنام خداى بخشنده به آفريدگان و مهربان به فرمانبران\r\n1 زيان ديده باد دو دست ابو لهب و البتّه زيان برد\r\n2 كه نه سرمايه اش بىنيازش كند و نه آنچه بدان كوشيده\r\n3 و به زودى به آتشى فروزانش بدارند\r\n4 و همسر او هيزم كش دوزخ\r\n5 بگردنش بندى يافته بود .\r\nسخن مفسّرين : مجمع : اين سوره را مسدّ ، تبّت ، ابى لهب مىنامند و به مكّه نازل شده است و باتّفاق پنج آيه است .\r\nجهت نزول : طبرى : 1 - ابن زيد گفت : ابو لهب از پيغمبر پرسيد :\r\n","description":"","footnote":"","page_name":" 691 ","page_number":691},
  {"content":"\r\nاگر به تو بگروم به من چه مىدهند ؟ فرمود : آنچه به مسلمانان مىدهند . پرسيد براى من برترى بر ديگران نخواهد بود ؟ فرمود : مگرچه برترى مىخواهى ؟ او گفت : « تبّا لهذا من دين تبّا ان اكون و هؤلاء سواء » اين سوره در برابر آن جواب او نازل شد 2 - ابن عبّاس گفت : چون اين آيه نازل شد « وَأَنْذِرْ عَشِيرَتَكَ » - الخ « پيغمبر بكوه صفا بالا رفت و فرياد كرد : اى واى از بامداد ، قبيلهء قريش گرد آمدند و گفتند : چه بر سرت آمده است ؟ فرمود : اگر شما را خبردار كنم كه دشمنى اوّل صبح يا سر شب بر سرتان مىتازد از من مىپذيريد ؟ گفتند : بلى فرمود : » فانّي نَذِيرٌ لَكُمْ بَيْنَ يَدَيْ عَذابٍ شَدِيدٍ « ابو لهب گفت » تبّا لك ألهذا دعوتنا و جمعتنا « اين آيه نازل شد .\r\nسيوطى : گفته‌اند : همسر ابو لهب خار بر سر راه پيغمبر ميريخت اين سوره نازل شد .\r\nسخن مفسّرين : « تَبَّتْ يَدا - الخ » 1 مجمع : بعضى گفته‌اند : يعنى دستش از هر خيرى خالى باد .\r\n« أَبِي لَهَبٍ » 1 مجمع : با سكون « هاء » در اوّل نيز قرائت شده است و در دوّم براى رعايت فاصله هاى آيات جز با فتح نخوانده‌اند . عبده : تصريح بنام ابو لهب با اينكه دشمنان زيادى پيغمبر داشت و نام آنها به آشكار در قرآن نيامده است و به كنايه از آنها ياد شده است براى پافشارى او و همسرش در جلوگيرى از پيغمبر است و اين پرده بردارى براى اينكه فرد نمودار و يكّه تاز ميدان سرسختى و دشمنى با اسلام معرّفى و نمايانده شود .\r\n« وَتَبَّ » 1 طبرى : جمله ى اوّل به معنى نفرين است و اين جمله خبر است و در قرائت عبد اللَّه مسعود « قد تبّ » باضافه ى « قد » بوده است .\r\nمجمع : از قرائت ابيّ بن كعب نيز كلمه ى « قد » نقل شده است ، و بعضى گفته‌اند هر دو جمله خبر است و معنى چنين است : دستهاى او خيرى فراهم نكرد و خودش نيز زيان برد و بهر روى او نابود و زيان ديده است . و ابو لهب\r\n","description":"","footnote":"","page_name":" 692 ","page_number":692},
  {"content":"\r\nدشمن سرسخت آن حضرت بود . طارق محاربىّ گفت : من در بازار ذى المجاز بودم ديدم جوانى مىگفت : اى مردم بگوئيد : لا إله الَّا اللَّه تا رستگار شويد و مردى از پشت سر او سنگش مىزد كه پاها و پىهاى پشت پاى او را خونين كرده بود و فرياد مىكرد : اى مردم اين دروغگو است سخنش را نپذيريد من پرسيدم : اين مرد كى است ؟ گفتند : محمّد است كه خود را پيغمبر ميداند و آن ديگرى عموى او ابو لهب است كه او را دروغگو مىپندارد .\r\n« ما أَغْنى عَنْه - الخ » 2 طبرى : يعنى از سرمايه اش چه سودى برد و چگونه آن براى او جلوگير خشم خدا شد ؟ و هم آنچه كسب كرد كه فرزندان او باشند چه بهره اى به او رساندند ؟ ابو الطَّفيل گفت : فرزندان ابو لهب نزد ابن عبّاس آمدند و در درون خانه بلند شدند و با يكدگر بدشمنى و جدال پرداختند ابن عبّاس كه نابينا شده بود از جاى بر خاست و جلوگيرشان شد و يكى از آنها به سختى جلو او را گرفت كه او بر زمين افتاد و خشمگين شد و گفت : از خانه ى من برويد كه كسب خبيث هستيد ، يعنى فرزندانى پليد . و مردى از بنى مخزوم نقل كرده است : روزى ابن عبّاس ديد فرزندان ابو لهب با يكدگر مىجنگند او ميانجى آنها شد ، و گفت : اينها از همان « ما كَسَبَ » ابو لهب هستند . و مجاهد گفته است : مقصود فرزندان او هستند كه آنها از كسب او هستند .\r\nابو الفتوح : اعمش « و ما اكتسب » به وزن افتعل خوانده است .\r\nمجمع : كلمه ى « ما » در اوّل آيه به معنى نفى است يعنى او را بىنياز نكرد ، و بعضى گفته‌اند : استفهام است يعنى چه چيز او را بىنياز كرد و مقصود از « ما كَسَبَ » فرزند است چون پس از آنكه پيغمبر او را از آتش جهنّم ترساند او گفت : اگر سخن تو راست باشد من جان خود را به وسيله ى مال و فرزندم مىخرم . اين آيه به جواب آن سخن او است .\r\n« وَامْرَأَتُه حَمَّالَةَ الْحَطَبِ » 3 كشف نوشته : قال السّديّ : كانت تمشي\r\n","description":"","footnote":"","page_name":" 693 ","page_number":693},
  {"content":"\r\nبالنّميمة فتلقى العداوة بين النّاس . من قول العرب فلان يحتطب على النّاس .\r\nاين چنان است كه پارسيان گويند : تو هيزم برمنه . يعنى بر ميانمال . و عن الشّافعيّ من اطراك في وجهك بما ليس فيك فقد شتمك و من نقل اليك نقل عنك و من نمّ عندك نمّ بك و من اذا ارضيته قال فيك ما ليس فيك فذلك اذا اسخطته قال فيك ما ليس فيك . قال النّبيّ « لا يدخل الجنّة نمّام » . و قرأ عاصم « حَمَّالَةَ » بالنصب على النّم . و قرأ آخرون بالرّفع 1 - يعنى سيصلى نارا هو و امرأته حمّالة الحطب 2 - حمّالة الحطب في النّار أيضا . پير طريقت گفت :\r\nآه از حكمى كه پيش از من رفته . فغان از گفتارى كه خود رأيى گفته ندانم كه شاد زيم يا آشفته ؟ ترسان از آنم كه آن قادر در ازل چه گفته ؟ سگ اصحاب الكهف رنگ كفر داشت و لباس بلعم باعور طراز دين داشت ليكن شقاوت و سعادت ازلى از هر دو جانب در كمين بود لا جرم چون دولت روى نمود پوست آن سگ از روى صورت در بلعام پوشانيدند . گفتند « فَمَثَلُه كَمَثَلِ الْكَلْبِ » و مرقّع بلعام در آن سگ و شيدند ( نسخهء ديگر : پوشيدند ) گفتند « ثَلاثَةٌ رابِعُهُمْ كَلْبُهُمْ » .\r\nابو الفتوح : جمله ى جلو « سَيَصْلى » با ضمّ ياء به صورت مجهول خوانده‌اند و با فتح صاد و تشديد لام از وزن تفعيل نيز خوانده‌اند . و در مقصود از « حَمَّالَةَ الْحَطَبِ » چند جهت است : 1 - از فرومايگى خود هيزم به پشت ميآورد 2 - كنايه است از سخنچينى 3 - خار مىآورد و بر سر راه پيغمبر مىريخت 4 - بار سنگين گناه را بر خود هموار مىكرد ، چنان كه عرب مىگويد : « فلان يحطب على ظهره » يعنى بدكار و گناهكار است .\r\nفخر : « مريئته » به صورت تصغير نيز خوانده‌اند . و يك جهت براى « حَمَّالَةَ الْحَطَبِ » اين است كه او پيغمبر را سرزنش بنادارى مىكرد به اين آيه سرزنش كه او خود فقير بود كه هيزم به پشت مىكشيد .\r\n« حَبْلٌ مِنْ مَسَدٍ » 5 طبرى 1 - يعنى به گردن او ريسمانى است كه در مكّه از درخت مىسازند و ريسمان هيزم او همان بود 2 - درختى است كه در يمن\r\n","description":"","footnote":"","page_name":" 694 ","page_number":694},
  {"content":"\r\n\r\nمىرويد و ريسمانى از آن مىتابند 3 - يعنى ريسمانى از آتش در گردن او است 4 - يعنى ريسمانى از آهن . و بهتر اين است كه بگوئيم : يعنى ريسمانى كه از چيزهاى جوربجور درست شده است .\r\nحسينى نوشته : رسن از ليف خرما كه هيزم بدان بسته بود ام جميل در همسايگى رسول خدا خانه داشت و روزها پشته هاى خار و دسته هاى خسك جمع كردى و به شب آوردى و بر سر راه پيغمبر بريختى تا خارى در دامنش آويزد يا در پايش خلد آن حضرت به نماز برون آمدى و آنها را از سر راه برگرفتى و به طريق ملايمت گفتى : چه نوع همسايگى است كه با من مىكنيد . بيت :\r\n\r\nمىريختند در ره تو خار و با همه\r\nچون گل شكفته بود رخ دلستان تو\r\n\r\nطنطاوى : مسدّ يعنى ريسمانى سخت تابيده از ليف يا پوست يا غير آن و مسدّ بمعنى تابيده شده است . و مقصود تحقير و خوارى آن زن است كه به صورت زنهاى هيزمكش عرب نمايانده شود با آنكه خود و شوهرش از اشراف بودند اين سوره مىفهماند اعلان در روزنامه ها و مجلَّه ها و بد گفتن در انجمنها جايز است براى اهانت به آنكه موجب خارى مسلمانان است و جلوگير آنها كه امر به معروف مىكنند و نهى از منكر و دعوت بخير و با دو دستاويز بايد با اين گونه مردم رو برو شد : قلم و زبان . ولى امروز اين دستاويز ابزار همگانى شده است براى ستم و تجاوز . سخن ما : همان ترجمه است و نقل از ديگران .\r\nسورهء اخلاص - 112\r\nبِسْمِ اللَّه الرَّحْمنِ الرَّحِيمِ\r\nقُلْ هُوَ اللَّه أَحَدٌ ( 1 ) اللَّه الصَّمَدُ ( 2 ) لَمْ يَلِدْ وَلَمْ يُولَدْ ( 3 ) وَلَمْ يَكُنْ لَه كُفُواً أَحَدٌ ( 4 )\r\nمعنى لغات : « الصَّمَدُ » بزرگ شخصى كه مرجع است و جز او كسى نتواند كار مردم را انجام دهد . چيزى تو پر كه ميان آن تهى نباشد . آن كه پيوسته\r\n","description":"","footnote":"","page_name":" 695 ","page_number":695},
  {"content":"\r\nاست ، آن كه بلند مرتبه است ، از اسماء الحسنى است .\r\nجهت نزول : طبرى : 1 - مشركين از پيغمبر پرسيدند : خداى تو از چه تبار است ؟ اين سوره به جواب آنها نازل شد 2 - يهود گفتند : جهان را خدا آفريده پس خدا را كه آفريده است ؟ اين سوره به جواب آنها آمد .\r\nترجمه : اى محمّد بگو :\r\n1 او [ كه من مىپرستم 
  ] خداى يكتا است\r\n2 خدائى كه بزرگى و برترى به او رسد و سر انجام آن به او بود [ و او است پايان آن 
  ]\r\n3 نه او را زاده‌اند و نه او بزايد\r\n4 و نه هيچ همتا بود او را .\r\nسخن مفسّرين : مجمع : اين سوره توحيد ، اخلاص ، الصّمد ، قل هو اللَّه ، و نسبة الرّبّ ناميده شده است . و اختلاف است كه به مدينه نازل شده است يا به مكّه . و شماره ى آيات آن چهار است و قاريهاى مكّه و شام پنج آيه دانسته‌اند كه لم يلد را آخر آيه دانسته‌اند .\r\nفخر : بيست اسم براى اين سوره ياد كرده است .\r\n« قُلْ هُوَ اللَّه أَحَدٌ » 1 طبرى : بگو : پروردگارى كه از من مىپرسند خدائى است كه بندگى همه چيز براى او است و عبادت شايسته نيست جز براى او . و جهت رفع احد كلمه ى اللَّه است كه مبتدا است و اين خبر آن . و نيز گفته‌اند خبر است براى هو كه از جمله فهميده مىشود و اين چنان است كه پرسند : كى است آنكه مىپرستى ؟ گويد او خدا است . پرسند او چگونه بود ؟\r\nگويد : « هو احد » .\r\nمجمع : احد يعنى يكى كه مانند ندارد و نه شريك و در هر كار و وجود و صفت و قدم يكى است كه انبازش نباشد . و فرق احد با واحد اين است كه واحد جزء اعداد است و نصف و اثنين دارد ولى احد قابل تقسيم و افزايش نيست و از امام باقر ( ع ) است : كلمه ى « هُوَ » اسمى است كه به كنايه اشاره به غايت است چون « ها » براى تنبيه است و واو اشاره به غايت از حواسّ انسانى همانگونه كه « هذا » براى تنبيه و اشاره به حاضر در حواسّ آدمى است و چون كافران ميگفتند\r\n","description":"","footnote":"","page_name":" 696 ","page_number":696},
  {"content":"\r\n« هذه آلهتنا » و اشاره به حاضر محسوس مىكردند ، دستور رسيد كه آن حضرت در برابرشان اشاره به غايت از حواسّ آدمى كند . و عموم قاريها « أَحَدٌ » با تنوين خوانده‌اند و ابو عمرو بىتنوين مىخواند و وقف مىكرد و به اللَّه آغاز مىكرد و گاهى احد اللَّه مىخواند كه دال را به لام وصل مىكرد .\r\nابو الفتوح : در قرائت عبد اللَّه مسعود است « قل هو اللَّه الواحد » و در معنى تفاوت ندارد . و احد ، در اصل وحد بوده است مشتقّ از واحدة ، و عرب و او را بدل به همزه مىكند . و بعضى گفتند : احد بليغتر از واحد است . و بعضى گفتند : واحد اسم است و احد صفت و بعضى ديگر گفتند : واحد در اثبات گفته مىشود ، و احد در نفى مثل ما جاءني احد و جاءني واحد من القوم .\r\nكشف : گفته‌اند : احد يعنى اوّل چون او اوّل همه و جلو از همه است ، و بعضى گفته‌اند : يعنى يگانه در پديد كردن نبوده و نمودار كردن پوشيده ، و او نوشته :\r\n\r\nبر چهره ى خوب تو فشانديم ثنا\r\nجان و دل و ديده هر سه كرديم فدا\r\n\r\n\r\nدر هر چه كنى ز دل بداديم رضا\r\nحكمى كه كنى دگر بجان است روا\r\n\r\n\r\nاى دور ز چشم با دلم يكجائى\r\nپيدا بدلى ز چشم ناپيدائى\r\n\r\nفخر : ابن مسعود و ابىّ بن كعب مىخوانده‌اند « هُوَ اللَّه أَحَدٌ » بدون قل و از پيغمبر ( ص ) نقل شده است كه به اين گونه قرائت مىفرمود « الله احد » كه قل و هو به زبان نمىآورده است .\r\n« اللَّه الصَّمَدُ » 2 طبرى : در معنى صمد اختلاف است : 1 - تو - خالى نيست و خوردن و نوشيدن ندارد . 2 - آنكه از او چيزى بيرون نمىشود .\r\n3 - آنكه در سيادت و آقائى به آخرين پايه است . 4 - آنكه هميشه هست و نابودى ندارد .\r\nمجمع : امام صادق از امام باقر عليهما السلام نقل فرموده است : مردم بصره به حضرت سيّد الشهداء نوشتند : معنى صمد چى است ؟ در جواب پس از\r\n","description":"","footnote":"","page_name":" 697 ","page_number":697},
  {"content":"\r\nبسم اللَّه مرقوم فرمود در قرآن گفتگو نكنيد و ندانسته سخن نگوئيد كه شنيدم جدّم پيغمبر فرمود : آنكه ندانسته در قرآن سخن بگويد جاى نشستن او آكنده ز آتش شود . و خداوند كلمه ى صمد را تفسير كرده است و گفته است « لَمْ يَلِدْ وَلَمْ يُولَدْ - الخ » .\r\nكشف : جعفر گفت : صمد آن كس است كه مخلوق جز نام و صفت او چيزى از او ندانند ، و او گفته است : الصّمد پنج حرف است : 1 - الف نشانه ى احديّت است 2 - لام نشانه ى الهيّت اوست و اين دو حرف در نوشتن نمودارند .\r\nو در زبان فشرده پس مىرساند كه احديّت و الوهيّت پنهان است كه بر مردم نمودار نمىشود ، و چون در كتابت ديده مىشود . مىرساند كه در دلهاى عارفين پديدار است 3 - صاد نشانه ى صدق او است كه همه چيز از او صدق است .\r\n4 - ميم نشانه ى ملك است كه مالك حقيقى او است 5 - دال نشانه ى دوام و ازليّت و ابديّت است .\r\n\r\nچشمى دارم همه پر از صورت دوست\r\nبا ديده مرا خوش است تا دوست در اوست\r\n\r\n\r\nاز ديده و دوست فرق كردن نه نكوست\r\nيا او است بجاى ديده يا ديده خود اوست\r\n\r\nدر مجمع : اين تفصيل در معنى صمد را از امام صادق ( ع ) نقل كرده است :\r\nمردمى از فلسطين وارد بر پدرم امام باقر ( ع ) شدند و از معنى صمد پرسيدند آن حضرت اين جواب مفصّل را فرمود . و شايد مقصود كشف الأسرار از كلمهء جعفر امام صادق عليه السّلام باشد .\r\nنيشابورى : از امام صادق ( ع ) نقل است : صمد يعنى آنكه چيره است و كس بر او چيره نشود .\r\nحسينى نوشته : در عين المعانى از امام عليّ بن موسى ( ع ) نقل كرده‌اند كه صمد آن است كه عقلها از اطَّلاع كيفيّت او نااميد باشند .\r\n","description":"","footnote":"","page_name":" 698 ","page_number":698},
  {"content":"\r\nبيت :\r\n\r\nكمالش روى هر انديشه بر بست\r\nخرد را پشت از اين انديشه بشكست\r\n\r\nعبده : چون رسالت پيغمبر براى سه اصل است : 1 - يكتا شناسى و توحيد كامل 2 - احكام و وظائف 3 - حالات پس از مرگ . و چون اين سوره توحيد و اوّل وظيفه ى پيغمبر را نشان مىدهد پس نياز نيست كه مردم به آن حضرت بگويند : خدا را توصيف كن و اين سوره نازل شود بلكه دستور به آن حضرت است كه با اين جمله ها مردم را به توحيد آشنا كن و اوّل كار پيغمبرى خود را به اين سوره پايه گذارى كن و چون معنى صمد آن كس است كه نيازمنديها وابسته به او است پس با جلو آوردن كلمه ى اللَّه مىرساند كه بجز خداوند كس انجام نيازمندى نكند و ميانجى ، كارى انجام نمىدهد ولى بتپرستان و بسيارى دينداران بر خلاف اين آيه از غير خدا انجام نياز خود خواهند اگرچه از گور بزرگان و پيشوايانشان باشد .\r\n« كُفُواً أَحَدٌ » 4 مجمع : مشهور با ضمّ فاء و همزه ى آخر خوانده‌اند كفوءا و با سكون فاء « كفوأ » و نيز با ضمّ فاء و فتحه واو آخر بجاى همزه « كُفُواً » خوانده‌اند و روايت است كه در آخر هر آيتى از اين سوره پيغمبر وقف مىكرد . و فضيل بن - يسار گفت : امام باقر ( ع ) به من دستور فرمود : پس از تمام كردن اين سوره در قرائت سه مرتبه بگويم : « كذلك اللَّه ربّي » .\r\nفخر : با كاف مكسور و سكون فاء قرائت شده است . و از ابو عبيده است :\r\nكفو و كفء و كفاء به يك معنى است .\r\nسخن ما : اگرچه نقل كرديم اختلاف نزول اين سوره را در مكّه يا مدينه ولى ظاهر اين سوره مىرساند كه به مكّه نازل شده است چون بهر جا كه پيغمبر به مردم مىفرموده است « قولوا لا إله الَّا اللَّه تفلحوا » بايد آن اللَّه كه ياد كرده معرّفى كند تا بتوانند بپذيرند كه جز او الهى نيست و اين مقتضى است كه نزول سوره در دوران اوّل بعثت باشد كه دعوت با معرّفى باشد و با اين احتمال\r\n","description":"","footnote":"","page_name":" 699 ","page_number":699},
  {"content":"\r\n\r\nبايد نظم دعوت پيغمبر را چنين تجزيه كنيم : آن اللَّه كه شما به زبان مىآوريد و در سوگند خود و دگر جا مىگوئيد يكى است صمد است نه زاده نه زايد و نه برابر دارد پس بگوئيد : جز او خدائى نيست تا رستگار شويد .\r\nسورهء فلق - 113\r\nبِسْمِ اللَّه الرَّحْمنِ الرَّحِيمِ\r\nقُلْ أَعُوذُ بِرَبِّ الْفَلَقِ ( 1 ) مِنْ شَرِّ ما خَلَقَ ( 2 ) وَمِنْ شَرِّ غاسِقٍ إِذا وَقَبَ ( 3 ) وَمِنْ شَرِّ النَّفَّاثاتِ فِي الْعُقَدِ ( 4 )\r\nوَ مِنْ شَرِّ حاسِدٍ إِذا حَسَدَ ( 5 )\r\nمعنى لغات : « الْفَلَقِ » بامداد ، همه ى آفريده ها ، نمودار شدن حقّ و غيره . « غاسِقٍ » ماه ، شب بسيار تاريك ، مار سياه . وقب و وقبت آمد و رو - آورد ، بدرون سوراخ رفت ، خورشيد پنهان شد ، تيرگى پراكنده شد و همه جا را گرفت ، ماه بكسوف رفت ، وقبه بمعنى گودى روى سنگ و سوراخ بزرگ . « نفّاث » ساحر و جادو و مؤنّث نافث .\r\nترجمه : بنام خداى بخشنده ى مهربان\r\nاى محمّد ، بگو : 1 پناهنده ى پروردگار آفرينشم\r\n2 از بد آنچه آفريده\r\n3 و از زيان تاريكى كه فرو رفته و فراگير شده\r\n4 و هم از بد جادوان كه رشته ها گره زنند و بدانها دمند\r\n5 و از بد بدخواه كه [ خوى بدش بجنبد و 
  ] بدخواه شود .\r\nجهت نزول : سيوطىّ : بيهقىّ از ابو صالح از ابن عبّاس نقل كرده است لبيد بن اعصم يهودى پيغمبر را جادو كرد و آن حضرت بيمار شد و خبردارش كردند و عمّار را با ديگرى فرستاد بسر چاهى و از آن رشته اى كه يازده گره داشت بيرون آوردند و آيات اين سوره و سوره ى بربّ النّاس بر هر يك از آن گره ها خواندند و آنها باز شد و پيغمبر بهبود يافت « 1 » .\r\nدر مجمع با تفصيل بيشتر نوشته است .\r\n\r\n","description":"","footnote":"\r\n( 1 ) صحّت اين قصّه بسيار بعيد است و به نظر ميرسد از ساخته هاى قصّه سازان باشد ( مصحّح )\r\n","page_name":" 700 ","page_number":700},
  {"content":"\r\nسخن مفسّرين : كشف : اين سوره پنج آيت است و بعضى گفته‌اند بمكّه نازل شده است و بعضى بمدينه .\r\n« بِرَبِّ الْفَلَقِ » 1 طبرى : فلق را چند معنى كرده‌اند : 1 - زندانى است در دوزخ 2 - يكى از نامهاى دوزخ است 3 - نام بامداد است و ابن زيد بدنبال اين معنى خواند « فالِقُ الإِصْباحِ وَجَعَلَ اللَّيْلَ سَكَناً » .\r\nمجمع : بعضى گفته‌اند : « فلق » همه ى مواليد است كه بواسطه ى بيرون شدن از پشت پدرها و شكم مادرها نمودار مىشوند ، و ابو حمزه ثمالى در تفسير خود ، و هم علىّ بن ابراهيم روايت كرده‌اند : فلق چاهى است در جهنّم .\r\nابو الفتوح نوشته : كلبى گفت : وادى است در دوزخ ، عبد اللَّه عمر گفت : درختى است در دوزخ جماعتى ديگر از مفسّران گفتند : فلق كوهى است كه شكافته مىشود از او چشمه هاى آب بيرون مىآيد .\r\n« شَرِّ ما خَلَقَ » 3 عبده : چون وجود خير است و شرور و بدىها نسبى است از مخلوقى ناپسندى مخلوقى ديگر برسد از اين روى پيغمبر و مردم به خدا پناه مىبرند از وابستگى و نسبتى كه از آن آزارى و شرّى برسد از مخلوقى بآدمى .\r\n« شَرِّ غاسِقٍ - الخ » 3 طبرى : يعنى از شر تاريكى كه بر ما هجوم كند .\r\nو بعضى گفته‌اند : يعنى از شرّ ستاره ى ثريّا به هنگام غروب آن ، چون عرب معتقد بود به هنگام غروب آن ، طاعونها و بيماريها زياد مىشود و چون بر آيد اين بيماريها برداشته شود . و بعضى گفته‌اند : مقصود غروب كردن ماه است و پيغمبر دست عايشه را گرفت و فرمود از آسيب غروب ماه به خدا پناه بر كه اين است « غاسِقٍ إِذا وَقَبَ » .\r\nابو الفتوح : شايد : پيغمبر از راه وحى خبردار شد كه در آن سال به واسطه ى طلوع فلان كوكب آفات و امراضى پيدا مىشود از اين روى اينرا گفت .\r\nفخر : ابن قتيبه گفت : معنى فرموده ى پيغمبر ( ص ) هنگام كسوف ماه است ولى نظر ديگر اين است كه ماه خود تيره است و نور ندارد و اين است معنى غاسق\r\n","description":"","footnote":"","page_name":" 701 ","page_number":701},
  {"content":"\r\nو چون در آخر ماه تيره مىشود معنى « إِذا وَقَبَ » همان تيرگى آخر ماه است كه اختر شناسان آن را نحس و نافرخنده مىدانند و از اين روى جادوها براى بيمار كردن مردم بجادو در آخر ماه دست اندر كار خود مىشوند و مناسب با نزول سوره همين است چون جادوها به جادو خواستند پيغمبر را بيمار كنند .\r\n« النَّفَّاثاتِ فِي الْعُقَدِ » 4 مجمع : يعنى از بد و آزار زنهاى جادو كه بر گره هاى رشته ها مىرسند . و از اين روى دستور داده شده است كه از زيان آنان به خدا پناه برند چون آنها مىنماياندند كه خدمتگزار اجنّه هستند و آنها اينان را از غيب خبردار مىكنند و اين آسيب بزرگى است در دين و بايد از اين زيان به خدا پناه برد . ابو مسلم گفت : نفّاثات آن زنان هستند كه دل مردانرا از خواسته ى آنها مىگردانند بسوى آنچه خود مىخواهند و چون عزم و رأى را عقد مىگويند و آنكه مىخواهد گرهى بگشايد در آن مىدمد اين جمله كنايه اى است از برگرداندن رأى .\r\nابو الفتوح نوشته : و امّا شرّ ايشان و اثر آن از آنجا باشد كه كسى اعتقاد كند كه چنان خواهد شدن ، از آن اعتقاد ممكن بود كه رنجى بدل او رسد . و امّا چيزى بدهد تا كسى بخورد كه خداى عادت رانده باشد كه نزد خوردن آن ، رنجى و بيمارى بخورنده ى او رسد آنگه نمايد و ابهام افكند كه اين رنج بسحر و فسون من است .\r\nفخر : سعيد بن مسيّب گفته است : قريش با يكدگر قرار گذاردند پيغمبر را چشم بزنند كه برسم خود از غذا خوددارى كنند چون اثر چشم در گرسنگى نمودار مىشود و آنگاه كه گرسنه باشند با او رو برو شوند و چنين كردند و گفتند : اى محمّد چه بازوى سختى دارى و پشتى استوار و چهره اى تر و تازه دارى . و با اين سخن مىخواستند كه آن حضرت را به چشم كنند به پيغمبر اين سوره و سورهء بعد نازل شد ، ولى اين روايات چشم و جادو نسبت به پيغمبر درست نيست چون خداوند هيچ آدمى و پرى را بر پيغمبر چيره نكند كه بدين و پيغمبرى او آزار رسانند .\r\n","description":"","footnote":"","page_name":" 702 ","page_number":702},
  {"content":"\r\nو در جواز به كار بردن تعويذ براى آسايش از بيمارى يا موجود موذى اختلاف است : آنها كه جايز دانسته‌اند نقل كرده‌اند كه پيغمبر اين كار را مىكرد و چند حديث نقل كرده‌اند ، هشتمين آنكه عايشه گفت : چون جائى از بدن مبارك پيغمبر درد مىگرفت پيغمبر در كف راست خود سوره ى قل هو اللَّه و معوّذتين مىخواند و بجاى درد مىماليد . و آنها كه منكرند گفته‌اند : جابر از پيغمبر ( ص ) نقل كرد كه آن حضرت نهى كرد از دستاويز كردن قواى غير طبيعى براى بهبودى و فرمود خدا را بندگانى است كه نه تعويذ و نه عزائم مىكنند و نه داغ بلكه به خدا توكّل مىكنند « انّ للَّه عبادا لا يكتبون و لا يسترقون وَعَلى رَبِّهِمْ يَتَوَكَّلُونَ » و فرمود آنكه اين كارها بكند به خدا توكّل نكرده ، و در دعا به گردن آويختن نيز اختلاف است و نقل است كه پيغمبر ( ص ) فرمود : آنكه چيزى بياويزد وابسته به آن مىشود ، و مىگويند : از همانچه آويخته بهبود بگيرد « من علَّق شيئا وكل به » و نقل است عبد اللَّه مسعود ديد كنيزش كه فرزند از او داشت تعويذى ببازو بسته است آن را به سختى كشيد و كند . و آنها كه آن را جايز دانسته‌اند نقل كرده‌اند از حضرت باقر عليه السّلام پرسيدند از تعويذ به بچه آويختن . آن حضرت اجازه داد . و در دميدن به بيمار نيز اختلاف است : آنها كه روا مىدانند از عايشه نقل كرده‌اند :\r\nچون پيغمبر ناراحتى داشت معوّذتين مىخواند و بر خود مىدميد و دست بر بدن مىكشيد و در بيمارى مرگ آن حضرت من به همانگونه كه خود معوّذتين مى - خواند و به خود مىدميد مىخواندم و بر آن حضرت مىدميدم . و نقل است كه آن حضرت چون به بستر خواب مىرفت بر دست خود مىدميد و معوّذتين ميخواند و دستها بر بدن مىماليد . و آنها كه روا نمىدانند دميدن را بر بيمار نقل كرده‌اند : عكرمه از آنها نهى كرد . و بعضى نقل كرده‌اند : نزد ضحّاك رفتم و او بيمار بود گفتم اجازه دارم تو را تعويذ كنم ؟ گفت : بلى ولى دميدن نباشد و من معوّذتين خواندم و تعويذش كردم . و در مقصود از نفّاثات چند احتمال است : 1 - زنها هستند چون اين كار از آنها بيشتر است 2 - چون دختران\r\n","description":"","footnote":"","page_name":" 703 ","page_number":703},
  {"content":"\r\nلبيد بن عاصم يهودى پيغمبر را جادو كردند مقصود شرّ اين كار آنها است 3 - مقصود نفوس نفاثّات كه به مناسبت نفوس ، نفّاثات مؤنّث آورده شده است 4 - يعنى جماعات نفاثّات كه گروهى فراهم شوند و جادو كنند زيرا چون گروه جادوان براى جادو فراهم شوند نتيجه ى كار بيشتر باشد . و معتزله گويند جادو كارگر نيست و براى آن پناه به خدا برده مىشود كه : 1 - اين كار گناه است و از آن گناه بايد پناهنده به خدا شد 2 - از آشوب و گرفتارى مردم در باور كردن جادو بايد پناه به خدا برد 3 - چون مىشود كه جادو چيزى بد و آسيب آور به كسى بخوراند تا جادوى او كارگر شود از اين روى بايد پناهنده ى حقّ شد كه از آسيب آن برهند .\r\nعبده : مقصود از « النَّفَّاثاتِ فِي الْعُقَدِ » مردم سخنچين است كه روابط ميان دوستان را تيره مىكنند ، و در آيه كه اين مردم را با اين گونه كلمات ياد كرده است به اين مناسبت است كه جادو مردم را به اين گونه فريب مىدهد كه رشته اى را گره مىزند و آن را مىگشايد كنايه از اينكه اين گره پيوند زناشوئى فلان كسان بود و من گشودم و آنها از يكدگر جدا شدند . مردم سخنچين هم وجدان دوستان را نسبت به هم تيره مىكنند و همانند جادو پيوند دوستى را پاره مىكند و مانند شب تيره كه آدمى را به راه غلط ميبرد اين كسان هم دوستان را به راه بد و بد بينى به يكدگر رهبرى مىكنند از اين روى اين آيه بدنبال « غاسِقٍ إِذا وَقَبَ » آورده شده است . و چون سحر در لغت به معنى برگرداندن چيزى است از اصل و حقيقت آن پس چه مانعى دارد سحر همان دستاويزهائى را بدانيم كه بعضى كسان مىآموزند براى جدا كردن مردم و پديد آوردن بد دلى در ميانشان چنان كه سياستمداران پاره اى حكومتها مىآموزند و ورزيده ى اين كار مىشوند ، و سياق آيه دور از اين معنى نيست و توصيف جادو به جدائى زن و مرد در قرآن ممكن است براى مثال و نمونه باشد و نماياندن مطلب بزشتترين صورت كه اين گونه مردم كارشان به آنجا مىكشد كه مىتوانند ميان زن و شوهر جدائى\r\n","description":"","footnote":"","page_name":" 704 ","page_number":704},
  {"content":"\r\nآورند . و اگر در قرآن جادو كار شيطان معرّفى شده است مىتوان آن را كنايه از مردم بد نهاد دانست چون اين گونه كسان منافق در چند جاى قرآن شيطان ناميده شده‌اند « إِذا خَلَوْا إِلى شَياطِينِهِمْ . و شَياطِينَ الإِنْسِ وَالْجِنِّ » .\r\n« مِنْ شَرِّ حاسِدٍ - الخ » 5 مجمع : چون حسود از حسد خود آسيبى به آدمى مىتواند برساند دستور رسيده كه به خدا پناه از او برد . و گفته‌اند چون ممكن است از روان و چشم خود آسيب برساند اين آيه براى جلوگيرى از آن است .\r\nفخر : ممكن است مقصود از شرّ حاسد گناه و سماجت او باشد در هنگام حسدش . و چون حسد بدترين بديها است با اينكه در اوّل از بدى هر آفريده ياد شده در پايان سوره نام حسد ياد شده است براى برترى آن در بدى .\r\nسخن ما : چون درستى جهت نزول اين سوره معلوم نيست شايد جهت نزول اين باشد كه در برابر شور دل و نگرانى درونى آدمى آمده باشد كه چون او به بامداد از بستر بر خيزد و به انديشه ى ناسازگاريهاى زندگى رود سخت دل آزرده شود و هم به شامگاه كه روز به پايان رسيد و همه آرام گرفتند و او بهر - درى زد راهى باز نشد و نااميد است و اندوهناك و به بستر مىرود آغاز و انجام كار و نااميدى خود را به حقّ سپارد و به او پناهنده شود و بخصوص از كلمه ى « فلق » كه نمودارى و سفيدى روز بدل مىافتد نويد و اميد بيشتر براى چنين كس فراهم مىكند .\r\n2 - جمله ى « ما خَلَقَ » شايد اشاره باشد كه نااميدى و نگرانى تا هر چه و از هر آفريده كه باشد پناهگاه آدمى آفريدگار است .\r\n3 - آيت سوّم « مِنْ شَرِّ غاسِقٍ - الخ » بدنبال « ما خَلَقَ » كه معنى عام دارد و تيرگى را نيز مىفهماند شايد از اين روى آورده شده است كه تيرگى شب خود بيمآور است بخصوص براى آنكه انديشه اى بدل دارد و از گرفتاريهاى روز آزرده است و يا ترسو و ناتوان ، اين آيه راهنمائى مىكند كه در چنين هنگام اين گونه نگرانيها به ياد پروردگار و پناهنده ى او باشيد تا خاطر شما از پريشانى\r\n","description":"","footnote":"","page_name":" 705 ","page_number":705},
  {"content":"\r\n\r\nو ترس وى بسوى او باشد و آسوده دل باشيد .\r\n4 - آيت چهارم بمانند آيت سوّم شايد براى جلوگيرى از ترس مردم باشد با اين تفاوت كه چون با جادو سر و كار داشتند و بيمناك از زيان آن بودند و بسود آن اميدوار آيه براى شناساندن جادو است كه بد است و بىاثر و منفى است و شرّ پس اگر از آن بدل شما چيزى مىخلد بربّ الفلق پناه بريد كه او تيرگى شب مىشكافد و روز از آن نمايان مىكند و جادو كه كار مردم تيره بخت و ناتوان است به پيشگاه او بمانند ترس از تيرگى شب نابود است و آسودگى و گشايش جايگير آن مىگردد .\r\n5 - چون سخن از جادو به ميان آمده است شايد در دورانى كه مسلمانان شماره شان كم بوده است و ايمانشان سست و از اين نيرنگها مىترسيدند اين سوره براى آرامش آنها به مكّه نازل شده است كه مناسب با فكر و حال مسلمانان آنجا بوده است .\r\nسورهء ناس - 114\r\nبِسْمِ اللَّه الرَّحْمنِ الرَّحِيمِ\r\nقُلْ أَعُوذُ بِرَبِّ النَّاسِ ( 1 ) مَلِكِ النَّاسِ ( 2 ) إِله النَّاسِ ( 3 ) مِنْ شَرِّ الْوَسْواسِ الْخَنَّاسِ ( 4 )\r\nالَّذِي يُوَسْوِسُ فِي صُدُورِ النَّاسِ ( 5 ) مِنَ الْجِنَّةِ وَالنَّاسِ ( 6 )\r\nمعنى لغات : « الْوَسْواسِ » آنچه بدل آيد كه زيان آرد يا سود ندهد .\r\n« الْخَنَّاسِ » شيطان . و از مصدر خنس بفتح اوّل و سكون دوّم و خنوس به ضمّ اوّل و دوّم به معنى از دنبال آمدن و به عقب افتادن ، كنار رفتن ، خود را جمع و فراهم كردن .\r\nترجمه : بنام خداى روزىرسان به همگان و مهربان به فرمانبران\r\n1 اى محمّد بگو : به پروردگار آدميان .\r\n2 و پادشاه\r\n3 و خداى ايشان ، پناه مىبرم\r\n4 ز آسيب وسواس خنّاس [ كه بد ، بدل خلاند و باز ايستد و دگر بار دل\r\n","description":"","footnote":"","page_name":" 706 ","page_number":706},
  {"content":"\r\nبشوراند 
  ]\r\n5 همان كه در سينه هاى مردمان انديشه ى بد آورد\r\n6 پرى بود يا آدمى .\r\nسخن مفسّرين : كشف : اين سوره شش آيه است و به مدينه آمده است و بعضى گفته‌اند : به مكّه نازل شده است .\r\nروح البيان در آخر سوره ى فلق : در قرآن عبد اللَّه مسعود اين دو سورهء آخر و سوره ى فاتحه الكتاب نوشته نبوده است و در قرآن ابىّ بن كعب سوره القنوت زيادى داشته است و قرآن زيد بن ثابت نه آن كمى و نه اين زيادى را داشته است از اين روى قرآن زيد بماند و قرآن آن دو نفر منسوخ شد . و چون پيغمبر ( ص ) همه ساله به ماه رمضان قرآن را به جبرئيل عرضه مىفرمود و سال آخر دو مرتبه عرضه فرمود و آخرين عرضه قرآن زيد بود ، نه قرآن ابن مسعود و ابىّ بن كعب و آن حضرت به قرائت زيد قرآن مىخواند و در نماز نيز به آن قرائت بوده است و عبد اللَّه مسعود اين دو سوره را از قرآن نمىدانسته است و مىگفت : از كلام خدا است كه پيغمبر آنها را دستاويز آسايش از بديها كرده بود . و بر عبد اللَّه مسعود پوشيده بود كه اين دو سوره از قرآن هست يا نه از اين روى در قرآن خود نمىنوشت و سوره هاى قرآن را يك صد و دوازده مىدانست و مجاهد يك صد و سيزده سوره مىدانست چون انفال و توبه را يك سوره مىدانست . و قرآن زيد بن ثابت و عثمان و اتّفاق اصحاب بر يك صد و چهارده سوره است .\r\n« مَلِكِ النَّاسِ » 2 مجمع : چون مالك و دارنده ممكن است عقل و تدبير داشته باشد يا نداشته باشد ولى ملك و پادشاه بايد عقل و تدبير داشته باشد از اين روى ملك گفته شده است . و كلمه ى النّاس براى اين مكرّر شده است : 1 - اوّل در برابر جنّ است يعنى از شرّ جنّ به خداى انس پناه ميبرم 2 - به معنى كودكان است كه بمانند موجودات بىاراده هستند و ملك خدا هستند 3 - ديگر مردمان است كه خداوند إله آنها است كه او را مىپرستند و معبود آنها است 4 - مقصود علما است كه وسوسه ى شيطان در دل آنها\r\n","description":"","footnote":"","page_name":" 707 ","page_number":707},
  {"content":"\r\nاست چون نادان بنادانى خود گمراه است و شيطان با او كارى ندارد و با عالم كار دارد كه گمراهش كند .\r\nفخر : اين تكرار براى نشان دادن ارزش آدمى است كه گويا خداوند خود را به اين گونه شناسانده است كه پروردگار و پادشاه و پرستيده ى آدميان است و براى همين است كه كتاب خود را بنام آدميان پايان داده است .\r\nآلوسى : چون در آيت پيش گفته شده است : پناه مىبريم بپادشاه مردم به اين دو كلمه روشن شده است كه نه چو ديگر پادشاهان است كه توان و چيرگى او به مردم به اندازه باشد كه او خداى مردم است و مرگ و زندگى و آفرينش آنها از او است و توان او پايان ندارد .\r\nتأويلات : كلمهء « إِله النَّاسِ » مىرساند حالت ماندگارى آدمى را پس از مرگ و نابودى .\r\nحسينى نوشته : در اين سوره پنج جا لفظ ناس واقع و معنى آن مكرّر نيست . مراد به اوّل اطفال هستند و معنى ربوبيّت دالّ بر آن و بثانى جوانان و لفظ ملك كه به قهر و سياست دليل باشد مشير است بر آن و بثالث پيران و اسم اللَّه كه مبنى است از طاعت و عبادت مناسب بر آن و به رابع صالحان كه وسواس مولع است بإغواى ايشان و به خامس مفسدان .\r\n« الْوَسْواسِ الْخَنَّاسِ » 4 طبرى : مجاهد گفت : يعنى ديو بر دل آدمى است كه اگر از خود و خدا غافل شد او وسوسه مىكند و چون به ياد حقّ بود خود را جمع مىكند و چون غافل شد خود را باز مىكند و بر دل چيره مىشود .\r\nأبو السعود : وسواس نام شيطان است چون كار او وسوسه است براى مبالغه به اين نام ناميده شده است كه گويا خود وسوسه است .\r\nتأويلات : چون در اين سوره به پيغمبر دستور داده شده است به ذات حقّ و إله پناهنده شود نه به صفات حقّ به معنى حديث منقول از پيغمبر نمودار مىشود كه فرمود : هر كه مرا بخواب بيند خطا نكرده و من را ديده است كه شيطان\r\n","description":"","footnote":"","page_name":" 708 ","page_number":708},
  {"content":"\r\nنتواند به صورت من در آيد چون آن حضرت پناهنده بحقّ است و از شيطان دور و او آن حضرت را نمىبيند تا خود را به آن صورت در آورد .\r\n« مِنَ الْجِنَّةِ وَالنَّاسِ » 5 طبرى : يعنى آنكه در دل مردم وسوسه مىكند انس جنّيان باشد يا جنّ آنها . چون در قرآن جنّ را مرد ناميده است در اين آيه « أَنَّه كانَ رِجالٌ مِنَ الإِنْسِ يَعُوذُونَ بِرِجالٍ مِنَ الْجِنِّ » و از بعضى عربها نقل شده است : گروهى از جنّ آمدند و ايستادند و مردم از آنها پرسيدند :\r\nشما كه هستيد ؟ گفتند : ناس من الجنّ . ما مردمانى از جنّ هستيم .\r\nمجمع : يعنى شيطان وسوسه مىكند و انسان . و وسوسه ى انسان يا به اين است كه درون خودش او را وسوسه مىكند يا انسانى ديگر او را وسوسه مىكند .\r\nتأويلات : آنكه وسوسه مىكند دو دسته است : 1 - جنّى كه ديده نمىشود چون قوّه ى واهمه 2 - آدمى ديدنى مانند مردمانى كه ديگران را به راه بد مىبرند . تفسير حسينى : ثنائى گفته است :\r\n\r\nاوّل و آخر قرآن ز چه « با » آمد و سين\r\nيعنى اندر ره دين رهبر تو قرآن بس\r\n\r\nمقصود باى بسم اللَّه سوره ى فاتحه است و سين آيت آخر اين سوره .\r\nتنوير المقباس : يعنى در سينه هاى جنّ بمانند سينه هاى انسان وسوسه مىكند .\r\nتفسير شريف لاهيجى : بعضى گفته‌اند : وسوسه مخصوص به جنّ است و معنى اين است : پناه از آسيب آنكه به سينه ى مردمان وسوسه كند كه جنّ است و هم پناه از آسيب مردمان .\r\nعبده : چون آدمى دو نيروى كشش به بدى دارد يكى جنبش خواسته - هاى درونى و ديگرى مردم بد دل كه ديگران را وادار به بد مىكنند اگر او با خرد بسنجد و دنباله ى انديشه ى بد را رها كند و يا سخن بد دل رهبر به بد را با استدلال خردمندانه برگرداند آن هر دو آرام مىشوند و آدمى را رها ميكنند\r\n","description":"","footnote":"","page_name":" 709 ","page_number":709},
  {"content":"\r\nو باز هنگامى ديگر آن انديشه ى بد به دل مىآيد و هم آن آدم بد دل بسخن خود آغاز مىكند و آدمى را وادار مىكند . و همين است معنى وسواس كه دل را برمىانگيزد و خنّاس است كه باز پس مىرود و دگر بار كه آدمى ز خود بىخبر باشد باز مىگردد چه از درون و دل باشد يا آدمى ديگر و از برون باشد پس وسواس خنّاس ممكن است ز جنّ باشد و يا از ناس .\r\nفى ظلال : ما نمىدانيم وسوسه ى جنّ چگونه است ولى آثار آن را در نفوس آدميان مىبينيم و نيز مىدانيم گيرودار ميان آدم و ابليس از روزگار ديرين است و از خداوند اجازه خواست و اعلان دشمنى با بنى آدم كرد و پيوسته در پى آزار و اغواى او است ولى هرگز خداوند او را رها نكرده است كه شيطان چيره بر او شود و زرهى از ايمان به او پوشنده كه ز آسيب او آسوده باشد و استعاذه را اسلحهء جنگ آدمى با او قرار داده است كه اگر از آن غافل شد شيطان بر او چيره مىشود و بايد خود را سرزنش كند و بس .\r\nسخن ما : شايد تكرار كلمه ى « النَّاسِ » يك گونه تأكيد و بلاغت در سخن و استوارى در دلها باشد چنان كه در فارسى و عربى نظاير آن زياد است و در اين سوره كه روى سخن با آدميان است گويا چنين دستور مىدهد : پناه بريد به همان خدا كه شما را پرورده است و پادشاه شما است معبود شما است از آسيب ديو كه وسوسه كند به سينه ى شما و هم ز آسيب مردمى از خود شما كه وسوسه كند شما را . پس اين تكرار نام آدمى براى استوار نمودن چيرگى خداوند است بر او كه بداند به همه ى وجود وابسته به او است و بديهاى او پديدهء ديو است كه از همه راه با او سر و كار دارد اگرچه از راه هم جنس خودش كه آدمى ديو خوى باشد پس از آسيب اين موجود مرموز جدا نشدنى پناهنده ى آن حقيقت چيره بر آفرينش شويد .\r\n2 - كلمه ى « جنة » در لغت به معنى جنّ و المنجد بمعنى جنون نيز نوشته است ، و بدرستى نمىدانيم آن مردم كه روى اين سخن با آنها است از\r\n","description":"","footnote":"","page_name":" 710 ","page_number":710},
  {"content":"\r\nاين كلمه چه مىفهميدند با اينكه آن دشمن ديرين آدمى و راهنماى بد او شيطان ناميده شده است . پس شايد مقصود از اين كلمه همان ابليس و شيطان است و شايد مقصود ديوانگى و تباهى خرد باشد كه دستور رسيده است آدمى از وسوسه و دو دلى بىخردى به خدا پناه برد كه گرفتار آن نشود و راه راست خود را از دست ندهد .\r\nستايش و سپاس خداوند ز آغاز تا بانجام . در شب جمعه ساعت هشت و نيم بعد از ظهر پنجشنبه پانزدهم مهر ماه هزار و سيصد و چهل و چهار هجرى شمسى پس از نه سال و چهار ماه انجام شد .\r\n\r\n","description":"","footnote":"","page_name":" 711 ","page_number":711}
  ]